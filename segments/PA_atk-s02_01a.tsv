segmentnr	original	folio	analyzed
PA_atk-s02_01a:0	Namo tassa bhagavato arahato sammāsambuddhassa	0	
PA_atk-s02_01a:1	Majjhimanikāye	0	
PA_atk-s02_01a:2	Mūlapaṇṇāsa-aṭṭhakathā	0	
PA_atk-s02_01a:3	(Paṭhamo bhāgo)	0	
PA_atk-s02_01a:4	Ganthārambhakathā	0	
PA_atk-s02_01a:5	Karuṇāsītalahadayaṃ, paññāpajjotavihatamohatamaṃ;	0	
PA_atk-s02_01a:6	Sanarāmaralokagaruṃ, vande sugataṃ gativimuttaṃ.	0	
PA_atk-s02_01a:7	Buddhopi buddhabhāvaṃ, bhāvetvā ceva sacchikatvā ca;	0	
PA_atk-s02_01a:8	Yaṃ upagato gatamalaṃ, vande tamanuttaraṃ dhammaṃ.	0	
PA_atk-s02_01a:9	Sugatassa orasānaṃ, puttānaṃ mārasenamathanānaṃ;	0	
PA_atk-s02_01a:10	Aṭṭhannampi samūhaṃ, sirasā vande ariyasaṅghaṃ.	1	
PA_atk-s02_01a:11	Iti me pasannamatino, ratanattayavandanāmayaṃ puññaṃ;	1	
PA_atk-s02_01a:12	Yaṃ suvihatantarāyo, hutvā tassānubhāvena.	1	
PA_atk-s02_01a:13	Majjhimapamāṇasuttaṅkitassa idha majjhimāgamavarassa;	1	
PA_atk-s02_01a:14	Buddhānubuddhasaṃvaṇṇitassa paravādamathanassa.	1	
PA_atk-s02_01a:15	Atthappakāsanatthaṃ, aṭṭhakathā ādito vasisatehi;	1	
PA_atk-s02_01a:16	Pañcahi yā saṅgītā, anusaṅgītā ca pacchāpi.	1	
PA_atk-s02_01a:17	Sīhaḷadīpaṃ pana ābhatātha vasinā mahāmahindena;	1	
PA_atk-s02_01a:18	Ṭhapitā sīhaḷabhāsāya, dīpavāsīnamatthāya.	1	
PA_atk-s02_01a:19	Apanetvāna tatohaṃ, sīhaḷabhāsaṃ manoramaṃ bhāsaṃ;	1	
PA_atk-s02_01a:20	Tantinayānucchavikaṃ, āropento vigatadosaṃ.	2	
PA_atk-s02_01a:21	Samayaṃ avilomento, therānaṃ theravaṃsadīpānaṃ;	2	
PA_atk-s02_01a:22	Sunipuṇavinicchayānaṃ, mahāvihāre nivāsīnaṃ.	2	
PA_atk-s02_01a:23	Hitvā punappunāgatamatthaṃ, atthaṃ pakāsayissāmi;	2	
PA_atk-s02_01a:24	Sujanassa ca tuṭṭhatthaṃ, ciraṭṭhitatthañca dhammassa.	2	
PA_atk-s02_01a:25	Sīlakathā dhutadhammā, kammaṭṭhānāni ceva sabbāni;	2	
PA_atk-s02_01a:26	Cariyāvidhānasahito, jhānasamāpattivitthāro.	2	
PA_atk-s02_01a:27	Sabbā ca abhiññāyo, paññāsaṅkalananicchayo ceva;	2	
PA_atk-s02_01a:28	Khandhādhātāyatanindriyāni ariyāni ceva cattāri.	2	
PA_atk-s02_01a:29	Saccāni paccayākāradesanā suparisuddhanipuṇanayā;	2	
PA_atk-s02_01a:30	Avimuttatantimaggā, vipassanābhāvanā ceva.	3	
PA_atk-s02_01a:31	Iti pana sabbaṃ yasmā, visuddhimagge mayā suparisuddhaṃ;	3	
PA_atk-s02_01a:32	Vuttaṃ tasmā bhiyyo, na taṃ idha vicārayissāmi.	3	
PA_atk-s02_01a:33	“Majjhe visuddhimaggo, esa catunnampi āgamānañhi;	3	
PA_atk-s02_01a:34	Ṭhatvā pakāsayissati, tattha yathābhāsitamatthaṃ”.	3	
PA_atk-s02_01a:35	Icceva kato tasmā, tampi gahetvāna saddhimetāya;	3	
PA_atk-s02_01a:36	Aṭṭhakathāya vijānatha, majjhimasaṅgītiyā atthanti.	3	
PA_atk-s02_01a:37	Nidānakathā	3	
PA_atk-s02_01a:38_0	1. Tattha majjhimasaṅgīti nāma paṇṇāsato mūlapaṇṇāsā majjhimapaṇṇāsā uparipaṇṇāsāti	38	
PA_atk-s02_01a:38_1	paṇṇāsattayasaṅgahā. Vaggato ekekāya paṇṇāsāya pañca pañca vagge katvā pannarasavaggasamāyogā.	38	
PA_atk-s02_01a:38_2	Suttato diyaḍḍhasuttasataṃ dve ca suttantā. Padato tevīsuttarapañcasatādhikāni asītipadasahassāni. Tenāhu porāṇā –	38	
PA_atk-s02_01a:39	“Asītipadasahassāni, bhiyyo pañcasatāni ca;	3	
PA_atk-s02_01a:40	Puna tevīsati vuttā, padamevaṃ vavatthita”nti.	4	
PA_atk-s02_01a:41_0	Akkharato satta akkharasatasahassāni cattālīsañca sahassāni tepaññāsañca akkharāni.	41	
PA_atk-s02_01a:41_1	Bhāṇavārato asīti bhāṇavārā tevīsapadādhiko ca upaḍḍhabhāṇavāro. Anusandhito pucchānusandhi-ajjhāsayānusandhi-yathānusandhivasena	41	
PA_atk-s02_01a:41_2	saṅkhepato tividho anusandhi. Vitthārato panettha tīṇi anusandhisahassāni nava ca	41	
PA_atk-s02_01a:41_3	satāni honti. Tenāhu porāṇā –	41	
PA_atk-s02_01a:42	“Tīṇi sandhisahassāni, tathā navasatāni ca;	4	
PA_atk-s02_01a:43	Anusandhinayā ete, majjhimassa pakāsitā”ti.	4	
PA_atk-s02_01a:44_0	Tattha paṇṇāsāsu mūlapaṇṇāsā ādi, vaggesu mūlapariyāyavaggo, suttesu mūlapariyāyasuttaṃ.	44	
PA_atk-s02_01a:44_1	Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.	44	
PA_atk-s02_01a:44_2	Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā.	44	
PA_atk-s02_01a:44_3	Tasmā sā tattha vitthāritanayeneva veditabbā.	44	
PA_atk-s02_01a:45	1. Mūlapariyāyavaggo	4	
PA_atk-s02_01a:46	1. Mūlapariyāyasuttavaṇṇanā	4	
PA_atk-s02_01a:47_0	1. Yaṃ panetaṃ “evaṃ me suta”ntiādikaṃ nidānaṃ. Tattha evanti nipātapadaṃ. Metiādīni	47	
PA_atk-s02_01a:47_1	nāmapadāni. Ukkaṭṭhāyaṃ viharatīti ettha vīti upasaggapadaṃ, haratīti ākhyātapadanti	47	
PA_atk-s02_01a:47_2	iminā tāva nayena padavibhāgo veditabbo.	47	
PA_atk-s02_01a:48_0	Atthato pana evaṃ-saddo tāva upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.	48	
PA_atk-s02_01a:48_1	Tathāhesa – “evaṃ jātena maccena kattabbaṃ kusalaṃ bahu”nti evamādīsu upamāyaṃ āgato.	48	
PA_atk-s02_01a:48_2	“Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ bhagavā,	48	
PA_atk-s02_01a:48_3	evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā tasmiṃ vā	48	
PA_atk-s02_01a:48_4	tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ bhanteti kho	48	
PA_atk-s02_01a:48_5	te bhikkhū bhagavato paccassosu”ntiādīsu vacanasampaṭiggahe. “Evaṃ byākho ahaṃ, bhante,	48	
PA_atk-s02_01a:48_6	bhagavatā dhammaṃ desitaṃ ājānāmī”tiādīsu ākāre. “Ehi tvaṃ, māṇavaka, yena samaṇo	48	
PA_atk-s02_01a:48_7	ānando tenupasaṅkama, upasaṅkamitvā mama vacanena samaṇaṃ, ānandaṃ, appābādhaṃ appātaṅkaṃ	48	
PA_atk-s02_01a:48_8	lahuṭṭhānaṃ balaṃ phāsuvihāraṃ puccha – ‘subho māṇavo todeyyaputto, bhavantaṃ ānandaṃ,	48	
PA_atk-s02_01a:48_9	appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti, evañca vadehi sādhu	48	
PA_atk-s02_01a:48_10	kira bhavaṃ ānando yena subhassa māṇavassa todeyyaputtassa nivesanaṃ, tenupasaṅkamatu	481	
PA_atk-s02_01a:48_11	anukampaṃ upādāyā”tiādīsu nidassane. “Taṃ kiṃ maññatha, kālāmā, ime dhammā kusalā	481	
PA_atk-s02_01a:48_12	vā akusalā vāti? Akusalā, bhante. Sāvajjā vā anavajjā vāti? Sāvajjā, bhante. Viññugarahitā	481	
PA_atk-s02_01a:48_13	vā viññuppasatthā vāti? Viññugarahitā, bhante. Samattā samādinnā ahitāya dukkhāya	481	
PA_atk-s02_01a:48_14	saṃvattanti no vā, kathaṃ vo ettha hotīti? Samattā, bhante, samādinnā ahitāya dukkhāya	481	
PA_atk-s02_01a:48_15	saṃvattanti, evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.	481	
PA_atk-s02_01a:49_0	Tattha ākāraṭṭhena evaṃsaddena etamatthaṃ dīpeti – nānānayanipuṇaṃ anekajjhāsayasamuṭṭhānaṃ	49	
PA_atk-s02_01a:49_1	atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ	49	
PA_atk-s02_01a:49_2	sakasakabhāsānurūpato sotapathamāgacchantaṃ tassa bhagavato vacanaṃ sabbappakārena	49	
PA_atk-s02_01a:49_3	ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi	49	
PA_atk-s02_01a:49_4	ekenākārena sutanti.	49	
PA_atk-s02_01a:50	Nidassanaṭṭhena “nāhaṃ sayambhū, na mayā idaṃ sacchikata”nti attānaṃ parimocento evaṃ me sutaṃ, mayāpi evaṃ sutanti idāni vattabbaṃ sakalaṃ suttaṃ nidasseti.	5	
PA_atk-s02_01a:51_0	Avadhāraṇaṭṭhena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ	51	
PA_atk-s02_01a:51_1	ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti	51	
PA_atk-s02_01a:51_2	evaṃ bhagavatā, “āyasmā ānando atthakusalo dhammakusalo byañjanakusalo niruttikusalo	51	
PA_atk-s02_01a:51_3	pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ	51	
PA_atk-s02_01a:51_4	dassento sattānaṃ sotukamyataṃ janeti “evaṃ me sutaṃ, tañca kho atthato vā byañjanato	51	
PA_atk-s02_01a:51_5	vā anūnamanadhikaṃ, evameva na aññathā daṭṭhabba”nti.	51	
PA_atk-s02_01a:52_0	Me-saddo tīsu atthesu dissati. Tathā hissa “gāthābhigītaṃ me abhojaneyya”ntiādīsu	52	
PA_atk-s02_01a:52_1	mayāti attho. “Sādhu me, bhante bhagavā, saṃkhittena dhammaṃ desetū”tiādīsu mayhanti	52	
PA_atk-s02_01a:52_2	attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā	52	
PA_atk-s02_01a:52_3	suta”nti ca “mama suta”nti ca atthadvaye yujjati.	52	
PA_atk-s02_01a:53_0	Sutanti ayaṃ suta-saddo saupasaggo ca anupasaggo ca gamana-vissuta-kilinna-upacitānuyoga-sotaviññeyya-sotadvārānusāraviññātādianekatthappabhedo.	53	
PA_atk-s02_01a:53_1	Tathā hissa “senāya pasuto”tiādīsu gacchantoti attho. “Sutadhammassa passato”tiādīsu	53	
PA_atk-s02_01a:53_2	vissutadhammassāti attho, “avassutā avassutassāti”ādīsu kilinnā kilinnassāti attho.	53	
PA_atk-s02_01a:53_3	“Tumhehi puññaṃ pasutaṃ anappaka”ntiādīsu upacitanti attho. “Ye jhānapasutā dhīrā”tiādīsu	53	
PA_atk-s02_01a:53_4	jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo	53	
PA_atk-s02_01a:53_5	sutasannicayo”tiādīsu sotadvārānusāraviññātadharoti attho. Idha panassa sotadvārānusārena	53	
PA_atk-s02_01a:53_6	“upadhārita”nti vā “upadhāraṇa”nti vāti attho. Me-saddassa hi mayāti atthe sati “evaṃ	53	
PA_atk-s02_01a:53_7	mayā sutaṃ sotadvārānusārena upadhārita”nti yujjati. Mamāti atthe sati “evaṃ mama	53	
PA_atk-s02_01a:53_8	sutaṃ sotadvārānusārena upadhāraṇa”nti yujjati.	53	
PA_atk-s02_01a:54_0	Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.	54	
PA_atk-s02_01a:54_1	Sutanti assavanabhāvappaṭikkhepato anūnānadhikāviparītaggahaṇanidassanaṃ. Tathā evanti	54	
PA_atk-s02_01a:54_2	tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.	54	
PA_atk-s02_01a:54_3	Meti attappakāsanaṃ. Sutanti dhammappakāsanaṃ. Ayañhettha saṅkhepo “nānappakārena	54	
PA_atk-s02_01a:54_4	ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.	54	
PA_atk-s02_01a:55	Tathā evanti niddisitabbappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti – yaṃ suttaṃ niddisissāmi, taṃ mayā evaṃ sutanti.	5	
PA_atk-s02_01a:56_0	Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,	56	
PA_atk-s02_01a:56_1	tassa nānākāraniddeso. Evanti hi ayaṃ ākārapaññatti, meti kattuniddeso, sutanti visayaniddeso.	56	
PA_atk-s02_01a:56_2	Ettāvatā nānākārappavattena cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.	56	
PA_atk-s02_01a:57_0	Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.	57	
PA_atk-s02_01a:57_1	Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena	57	
PA_atk-s02_01a:57_2	laddhasavanakiccavohārena sutanti.	57	
PA_atk-s02_01a:58_0	Tattha evanti ca meti ca saccikaṭṭhaparamatthavasena avijjamānapaññatti. Kiñhettha	58	
PA_atk-s02_01a:58_1	taṃ paramatthato atthi, yaṃ evanti vā meti vā niddesaṃ labhetha? Sutanti vijjamānapaññatti.	58	
PA_atk-s02_01a:58_2	Yañhi tamettha sotena upaladdhaṃ, taṃ paramatthato vijjamānanti.	58	
PA_atk-s02_01a:59_0	Tathā evanti ca meti ca taṃ taṃ upādāya vattabbato upādāpaññatti. Sutanti diṭṭhādīni	59	
PA_atk-s02_01a:59_1	upanidhāya vattabbato upanidhāpaññatti. Ettha ca evanti vacanena asammohaṃ dīpeti.	59	
PA_atk-s02_01a:59_2	Na hi sammūḷho nānappakārapaṭivedhasamattho hoti. Sutanti vacanena sutassa asammosaṃ	59	
PA_atk-s02_01a:59_3	dīpeti. Yassa hi sutaṃ sammuṭṭhaṃ hoti, na so kālantarena mayā sutanti paṭijānāti.	59	
PA_atk-s02_01a:59_4	Iccassa asammohena paññāsiddhi, asammosena pana satisiddhi. Tattha paññā pubbaṅgamāya	59	
PA_atk-s02_01a:59_5	satiyā byañjanāvadhāraṇasamatthatā, satipubbaṅgamāya paññāya atthapaṭivedhasamatthatā,	59	
PA_atk-s02_01a:59_6	tadubhayasamatthatāyogena atthabyañjanasampannassa dhammakosassa anupālanasamatthato	59	
PA_atk-s02_01a:59_7	dhammabhaṇḍāgārikattasiddhi.	59	
PA_atk-s02_01a:60_0	Aparo nayo – evanti vacanena yoniso manasikāraṃ dīpeti, ayoniso manasikaroto hi nānappakārapaṭivedhābhāvato.	60	
PA_atk-s02_01a:60_1	Sutanti vacanena avikkhepaṃ dīpeti, vikkhittacittassa savanābhāvato. Tathā hi vikkhittacitto	60	
PA_atk-s02_01a:60_2	puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso	60	
PA_atk-s02_01a:60_3	manasikārena cettha attasammāpaṇidhiṃ pubbe ca katapuññataṃ sādheti, sammā apaṇihitattassa	60	
PA_atk-s02_01a:60_4	pubbe akatapuññassa vā tadabhāvato. Avikkhepena pana saddhammassavanaṃ sappurisūpanissayañca	60	
PA_atk-s02_01a:60_5	sādheti. Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.	60	
PA_atk-s02_01a:61_0	Aparo nayo – yasmā evanti yassa cittasantānassa nānākārappavattiyā nānatthabyañjanaggahaṇaṃ	61	
PA_atk-s02_01a:61_1	hoti, tassa nānākāraniddesoti vuttaṃ. So ca evaṃ bhaddako ākāro na sammā appaṇihitattano	61	
PA_atk-s02_01a:61_2	pubbe akatapuññassa vā hoti, tasmā evanti iminā bhaddakena ākārena pacchimacakkadvayasampattiṃ	61	
PA_atk-s02_01a:61_3	attano dīpeti, sutanti savanayogena purimacakkadvayasampattiṃ. Na hi appatirūpadese	61	
PA_atk-s02_01a:61_4	vasato sappurisūpanissayavirahitassa vā savanaṃ atthi. Iccassa pacchimacakkadvayasiddhiyā	61	
PA_atk-s02_01a:61_5	āsayasuddhi siddhā hoti. Purimacakkadvayasiddhiyā payogasuddhi. Tāya ca āsayasuddhiyā	61	
PA_atk-s02_01a:61_6	adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa	61	
PA_atk-s02_01a:61_7	vacanaṃ aruṇuggaṃ viya sūriyassa udayato yonisomanasikāro viya ca kusalakammassa	61	
PA_atk-s02_01a:61_8	arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.	61	
PA_atk-s02_01a:62_0	Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ	62	
PA_atk-s02_01a:62_1	dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṃ.	62	
PA_atk-s02_01a:62_2	Evanti ca idaṃ yonisomanasikāradīpakaṃ vacanaṃ bhāsamāno – “ete mayā dhammā manasānupekkhitā	62	
PA_atk-s02_01a:62_3	diṭṭhiyā suppaṭividdhā”ti dīpeti. Sutanti idaṃ savanayogadīpakaṃ vacanaṃ bhāsamāno	62	
PA_atk-s02_01a:62_4	– “bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṃ	62	
PA_atk-s02_01a:62_5	dīpento savane ādaraṃ janeti. Atthabyañjanaparipuṇṇañhi dhammaṃ ādarena assuṇanto	62	
PA_atk-s02_01a:62_6	mahatā hitā paribāhiro hotīti ādaraṃ janetvā sakkaccaṃ dhammo sotabboti.	62	
PA_atk-s02_01a:63_0	“Evaṃ me suta”nti iminā pana sakalena vacanena āyasmā ānando tathāgatappaveditaṃ	63	
PA_atk-s02_01a:63_1	dhammaṃ attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ	63	
PA_atk-s02_01a:63_2	okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ	63	
PA_atk-s02_01a:63_3	sutamevetaṃ mayā tasseva pana bhagavato vacana”nti dīpento attānaṃ parimoceti, satthāraṃ	63	
PA_atk-s02_01a:63_4	apadisati, jinavacanaṃ appeti, dhammanettiṃ patiṭṭhāpeti.	63	
PA_atk-s02_01a:64_0	Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto	64	
PA_atk-s02_01a:64_1	“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa	64	
PA_atk-s02_01a:64_2	āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa	64	
PA_atk-s02_01a:64_3	dhammādhipatino dhammadīpassa dhammasaraṇassa saddhammavaracakkavattino sammāsambuddhassa	64	
PA_atk-s02_01a:64_4	vacanaṃ, na ettha atthe vā dhamme vā pade vā byañjane vā kaṅkhā vā vimati vā kattabbā”ti	64	
PA_atk-s02_01a:64_5	sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ uppādetīti. Tenetaṃ vuccati –	64	
PA_atk-s02_01a:65	“Vināsayati assaddhaṃ, saddhaṃ vaḍḍheti sāsane;	6	
PA_atk-s02_01a:66	Evaṃ me sutamiccevaṃ, vadaṃ gotamasāvako”ti.	6	
PA_atk-s02_01a:67	Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –	6	
PA_atk-s02_01a:68	Samavāye khaṇe kāle, samūhe hetudiṭṭhisu;	6	
PA_atk-s02_01a:69	Paṭilābhe pahāne ca, paṭivedhe ca dissati.	6	
PA_atk-s02_01a:70_0	Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu	70	
PA_atk-s02_01a:70_1	samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu	70	
PA_atk-s02_01a:70_2	khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.	70	
PA_atk-s02_01a:70_3	“Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,	70	
PA_atk-s02_01a:70_4	bhagavāpi maṃ jānissati, ‘bhaddāli, nāma bhikkhu satthusāsane sikkhāya na paripūrakārī’ti,	70	
PA_atk-s02_01a:70_5	ayampi kho te, bhaddāli, samayo appaṭividdho ahosī”tiādīsu hetu. “Tena kho pana samayena	70	
PA_atk-s02_01a:70_6	uggāhamāno paribbājako samaṇamuṇḍikāputto samayappavādake tindukācīre ekasālake mallikāya	70	
PA_atk-s02_01a:70_7	ārāme paṭivasatī”tiādīsu diṭṭhi.	70	
PA_atk-s02_01a:71	“Diṭṭhe dhamme ca yo attho, yo cattho samparāyiko;	7	
PA_atk-s02_01a:72	Atthābhisamayā dhīro, paṇḍitoti pavuccatī”ti. –	7	
PA_atk-s02_01a:73_0	Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa	73	
PA_atk-s02_01a:73_1	pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.	73	
PA_atk-s02_01a:73_2	Idha panassa kālo attho. Tena saṃvacchara-utu-māsaḍḍhamāsa-ratti-diva-pubbaṇha-majjhanhika-sāyanha-	73	
PA_atk-s02_01a:73_3	paṭhamamajjhimapacchimayāma-muhuttādīsu kālappabhedabhūtesu samayesu ekaṃ samayanti dīpeti.	73	
PA_atk-s02_01a:74_0	Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi saṃvacchare	74	
PA_atk-s02_01a:74_1	utumhi māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ	74	
PA_atk-s02_01a:74_2	suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi asukamāse	74	
PA_atk-s02_01a:74_3	asukapakkhe asukarattibhāge asukadivasabhāge vā”ti evaṃ vutte na sakkā sukhena dhāretuṃ	74	
PA_atk-s02_01a:74_4	vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ	74	
PA_atk-s02_01a:74_5	samodhānetvā “ekaṃ samaya”nti āha.	74	
PA_atk-s02_01a:75_0	Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo	75	
PA_atk-s02_01a:75_1	māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti	75	
PA_atk-s02_01a:75_2	evamādayo bhagavato devamanussesu ativiya suppakāsā anekakālappabhedā eva samayā,	75	
PA_atk-s02_01a:75_3	tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu	75	
PA_atk-s02_01a:75_4	aruṇākiccasamayo, attahitaparahitapaṭipattisamayesu parahitapaṭipattisamayo, sannipatitānaṃ	75	
PA_atk-s02_01a:75_5	karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi	75	
PA_atk-s02_01a:75_6	samayesu aññataraṃ sandhāya “ekaṃ samaya”nti āha.	75	
PA_atk-s02_01a:76_0	Kasmā panettha yathā abhidhamme “yasmiṃ samaye kāmāvacara”nti ca ito aññesu suttapadesu	76	
PA_atk-s02_01a:76_1	“yasmiṃ samaye, bhikkhave, bhikkhu vivicceva kāmehī”ti ca bhummavacanena niddeso	76	
PA_atk-s02_01a:76_2	kato, vinaye ca “tena samayena buddho bhagavā”ti karaṇavacanena, tathā akatvā “ekaṃ	76	
PA_atk-s02_01a:76_3	samaya”nti upayogavacananiddeso katoti. Tattha tathā idha ca aññathā atthasambhavato.	76	
PA_atk-s02_01a:76_4	Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho	76	
PA_atk-s02_01a:76_5	ca sambhavati. Adhikaraṇañhi kālattho ca samūhattho ca samayo, tattha vuttānaṃ phassādidhammānaṃ	76	
PA_atk-s02_01a:76_6	khaṇasamavāyahetusaṅkhātassa ca samayassa bhāvena tesaṃ bhāvo lakkhīyati, tasmā tadatthajotanatthaṃ	76	
PA_atk-s02_01a:76_7	tattha bhummavacananiddeso kato.	76	
PA_atk-s02_01a:77_0	Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi	77	
PA_atk-s02_01a:77_1	dubbiññeyyo, tena samayena hetubhūtena karaṇabhūtena ca sikkhāpadāni paññāpayanto	77	
PA_atk-s02_01a:77_2	sikkhāpadapaññattihetuñca apekkhamāno bhagavā tattha tattha vihāsi, tasmā tadatthajotanatthaṃ	77	
PA_atk-s02_01a:77_3	tattha karaṇavacanena niddeso kato.	77	
PA_atk-s02_01a:78_0	Idha pana aññasmiñca evaṃjātike accantasaṃyogattho sambhavati. Yañhi samayaṃ bhagavā	78	
PA_atk-s02_01a:78_1	imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi, tasmā	78	
PA_atk-s02_01a:78_2	tadatthajotanatthaṃ idha upayogavacananiddeso katoti.	78	
PA_atk-s02_01a:79	Tenetaṃ vuccati –	7	
PA_atk-s02_01a:80	“Taṃ taṃ atthamapekkhitvā, bhummena karaṇena ca;	8	
PA_atk-s02_01a:81	Aññatra samayo vutto, upayogena so idhā”ti.	8	
PA_atk-s02_01a:82_0	Porāṇā pana vaṇṇayanti – “tasmiṃ samaye”ti vā – “tena samayenā”ti vā – “ekaṃ samaya”nti	82	
PA_atk-s02_01a:82_1	vā abhilāpamattabhedo esa, sabbattha bhummameva atthoti. Tasmā “ekaṃ samaya”nti vuttepi	82	
PA_atk-s02_01a:82_2	“ekasmiṃ samaye”ti attho veditabbo.	82	
PA_atk-s02_01a:83	Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –	8	
PA_atk-s02_01a:84	“Bhagavāti vacanaṃ seṭṭhaṃ, bhagavāti vacanamuttamaṃ;	8	
PA_atk-s02_01a:85	Garugāravayutto so, bhagavā tena vuccatī”ti.	8	
PA_atk-s02_01a:86	Apica –	8	
PA_atk-s02_01a:87	“Bhāgyavā bhaggavā yutto, bhagehi ca vibhattavā;	8	
PA_atk-s02_01a:88	Bhattavā vantagamano, bhavesu bhagavā tato”ti. –	8	
PA_atk-s02_01a:89	Imissā gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.	8	
PA_atk-s02_01a:90_0	Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ	90	
PA_atk-s02_01a:90_1	paccakkhaṃ karoti. Tena – “nayidaṃ atikkantasatthukaṃ pāvacanaṃ, ayaṃ vo satthā”ti	90	
PA_atk-s02_01a:90_2	satthu adassanena ukkaṇṭhitaṃ janaṃ samassāseti.	90	
PA_atk-s02_01a:91_0	Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento	91	
PA_atk-s02_01a:91_1	rūpakāyaparinibbānaṃ sādheti. Tena “evaṃvidhassa nāma ariyadhammassa desako dasabaladharo	91	
PA_atk-s02_01a:91_2	vajirasaṅghātasamānakāyo, sopi bhagavā parinibbuto, kena aññena jīvite āsā janetabbā”ti	91	
PA_atk-s02_01a:91_3	jīvitamadamattaṃ janaṃ saṃvejeti, saddhamme cassa ussāhaṃ janeti.	91	
PA_atk-s02_01a:92	Evanti ca bhaṇanto desanāsampattiṃ niddisati. Me sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.	9	
PA_atk-s02_01a:93_0	Ukkaṭṭhāyaṃ viharatīti ettha ukkāti dīpikā, tañca nagaraṃ “maṅgaladivaso sukhaṇo	93	
PA_atk-s02_01a:93_1	sunakkhattaṃ mā atikkamī”ti rattimpi ukkāsu ṭhitāsu māpitattā ukkaṭṭhāti vuccati.	93	
PA_atk-s02_01a:93_2	Daṇḍadīpikāsu jāletvā dhārīyamānāsu māpitattāti vuttaṃ hoti, tassaṃ ukkaṭṭhāyaṃ.	93	
PA_atk-s02_01a:93_3	Samīpatthe cetaṃ bhummavacanaṃ. Viharatīti avisesena iriyāpathadibbabrahmaariyavihāresu	93	
PA_atk-s02_01a:93_4	aññataravihārasamaṅgiparidīpanametaṃ. Idha pana ṭhānagamananisinnasayanappabhedesu	93	
PA_atk-s02_01a:93_5	riyāpathesu aññatarairiyāpathasamāyogaparidīpanaṃ. Tena ṭhitopi gacchantopi nisinnopi	93	
PA_atk-s02_01a:93_6	sayānopi bhagavā viharaticceva veditabbo. So hi bhagavā ekaṃ iriyāpathabādhanaṃ aññena	93	
PA_atk-s02_01a:93_7	iriyāpathena vicchinditvā aparipatantaṃ attabhāvaṃ harati pavatteti, tasmā viharatīti vuccati.	93	
PA_atk-s02_01a:94_0	Subhagavaneti ettha subhagattā subhagaṃ, sundarasirikattā sundarakāmattā cāti vuttaṃ	94	
PA_atk-s02_01a:94_1	hoti. Tassa hi vanassa sirisampattiyā manussā annapānādīni ādāya divasaṃ tattheva	94	
PA_atk-s02_01a:94_2	chaṇasamajjaussave karontā bhogasukhaṃ anubhonti, sundarasundare cettha kāme patthenti	94	
PA_atk-s02_01a:94_3	“puttaṃ labhāma, dhītaraṃ labhāmā”ti, tesaṃ taṃ tatheva hoti, evaṃ taṃ sundarasirikattā	94	
PA_atk-s02_01a:94_4	sundarakāmattā ca subhagaṃ. Apica bahujanakantatāyapi subhagaṃ. Vanayatīti vanaṃ,	94	
PA_atk-s02_01a:94_5	attasampadāya sattānaṃ bhattiṃ kāreti, attani sinehaṃ uppādetīti attho. Vanute iti	94	
PA_atk-s02_01a:94_6	vā vanaṃ, nānāvidhakusuma-gandhasammodamattakokilādivihaṅgamābhirutehi mandamālutacalitarukkhasākhāviṭapapallavapalāsehi	94	
PA_atk-s02_01a:94_7	ca “etha maṃ paribhuñjathā”ti sabbapāṇino yācati viyāti attho. Subhagañca taṃ vanañcāti	94	
PA_atk-s02_01a:94_8	subhagavanaṃ. Tasmiṃ subhagavane. Vanañca nāma ropimaṃ, sayaṃjātanti duvidhaṃ. Tattha	94	
PA_atk-s02_01a:94_9	veḷuvanajetavanādīni ropimāni. Andhavanamahāvanaañjanavanādīni sayaṃ jātāni. Idampi	94	
PA_atk-s02_01a:94_10	sayaṃjātanti veditabbaṃ.	941	
PA_atk-s02_01a:95_0	Sālarājamūleti ettha sālarukkhopi sāloti vuccati. Yathāha “seyyathāpi, bhikkhave,	95	
PA_atk-s02_01a:95_1	gāmassa vā nigamassa vā avidūre mahantaṃ sālavanaṃ, tañcassa eḷaṇḍehi sañchanna”nti	95	
PA_atk-s02_01a:95_2	“antarena yamakasālāna”nti ca vanappatijeṭṭhakarukkhopi. Yathāha –	95	
PA_atk-s02_01a:96	“Taveva deva vijite, tavevuyyānabhūmiyā;	9	
PA_atk-s02_01a:97	Ujuvaṃsā mahāsālā, nīlobhāsā manoramā”ti. ;	9	
PA_atk-s02_01a:98_0	Yo koci rukkhopi. Yathāha “atha kho taṃ, bhikkhave, māluvabījaṃ aññatarasmiṃ sālamūle	98	
PA_atk-s02_01a:98_1	nipateyyā”ti. Idha pana vanappatijeṭṭhakarukkho adhippeto. Rājasaddo panassa tameva	98	
PA_atk-s02_01a:98_2	jeṭṭhakabhāvaṃ sādheti. Yathāha “suppatiṭṭhitassa kho brāhmaṇa dhammika nigrodharājassā”ti.	98	
PA_atk-s02_01a:98_3	Tattha dvedhā samāso, sālānaṃ rājātipi sālarājā, sālo ca so jeṭṭhakaṭṭhena rājā ca	98	
PA_atk-s02_01a:98_4	itipi sālarājā. Mūlanti samīpaṃ. Ayañhi mūlasaddo, “mūlāni uddhareyya, antamaso usiranāḷimattānipī”tiādīsu	98	
PA_atk-s02_01a:98_5	mūlamūle dissati. “Lobho akusalamūla”ntiādīsu asādhāraṇahetumhi. “Yāva majjhanhike	98	
PA_atk-s02_01a:98_6	kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe.	98	
PA_atk-s02_01a:98_7	Idha pana samīpe adhippeto, tasmā sālarājassa samīpeti evamettha attho daṭṭhabbo.	98	
PA_atk-s02_01a:99_0	Tattha siyā – yadi tāva bhagavā ukkaṭṭhāyaṃ viharati, “subhagavane sālarājamūle”ti	99	
PA_atk-s02_01a:99_1	na vattabbaṃ, atha tattha viharati, “ukkaṭṭhāya”nti na vattabbaṃ, na hi sakkā ubhayattha	99	
PA_atk-s02_01a:99_2	ekaṃ samayaṃ viharitunti. Na kho panetaṃ evaṃ daṭṭhabbaṃ.	99	
PA_atk-s02_01a:100_0	Nanu avocumha “samīpatthe cetaṃ bhummavacana”nti. Tasmā yathā gaṅgāyamunādīnaṃ samīpe	100	
PA_atk-s02_01a:100_1	goyūthāni carantāni “gaṅgāya caranti, yamunāya carantī”ti vuccanti, evamidhāpi yadidaṃ	100	
PA_atk-s02_01a:100_2	ukkaṭṭhāya samīpe subhagavanaṃ sālarājamūlaṃ, tattha viharanto vuccati “ukkaṭṭhāyaṃ	100	
PA_atk-s02_01a:100_3	viharati subhagavane sālarājamūle”ti. Gocaragāmanidassanatthañhissa ukkaṭṭhāvacanaṃ,	100	
PA_atk-s02_01a:100_4	pabbajitānurūpanivāsaṭṭhānanidassanatthaṃ sesavacanaṃ.	100	
PA_atk-s02_01a:101_0	Tattha ukkaṭṭhākittanena āyasmā ānando bhagavato gahaṭṭhānuggahakaraṇaṃ dasseti,	101	
PA_atk-s02_01a:101_1	subhagavanādikittanena pabbajitānuggahakaraṇaṃ. Tathā purimena paccayaggahaṇato attakilamathānuyogavivajjanaṃ,	101	
PA_atk-s02_01a:101_2	pacchimena vatthukāmappahānato kāmasukhallikānuyogavivajjanupāyadassanaṃ. Purimena	101	
PA_atk-s02_01a:101_3	ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,	101	
PA_atk-s02_01a:101_4	pacchimena paññāya apagamanaṃ. Purimena sattānaṃ hitasukhanipphādanādhimuttataṃ,	101	
PA_atk-s02_01a:101_5	pacchimena parahitasukhakaraṇe nirupalepanaṃ. Purimena dhammikasukhāpariccāganimittaṃ	101	
PA_atk-s02_01a:101_6	phāsuvihāraṃ, pacchimena uttarimanussadhammānuyoganimittaṃ. Purimena manussānaṃ upakārabahulataṃ,	101	
PA_atk-s02_01a:101_7	pacchimena devānaṃ. Purimena loke jātassa loke saṃvaḍḍhabhāvaṃ, pacchimena lokena	101	
PA_atk-s02_01a:101_8	anupalittataṃ. Purimena “ekapuggalo, bhikkhave, loke uppajjamāno uppajjati bahujanahitāya	101	
PA_atk-s02_01a:101_9	bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo,	101	
PA_atk-s02_01a:101_10	tathāgato arahaṃ sammāsambuddho”ti vacanato yadatthaṃ bhagavā uppanno, tadatthaparinipphādanaṃ,	1011	
PA_atk-s02_01a:101_11	pacchimena yattha uppanno, tadanurūpavihāraṃ. Bhagavā hi paṭhamaṃ lumbinivane, dutiyaṃ	1011	
PA_atk-s02_01a:101_12	bodhimaṇḍeti lokiyalokuttarāya uppattiyā vaneyeva uppanno, tenassa vaneyeva vihāraṃ	1011	
PA_atk-s02_01a:101_13	dassetīti evamādinā nayenettha atthayojanā veditabbā.	1011	
PA_atk-s02_01a:102_0	Tatrāti desakālaparidīpanaṃ. Tañhi yaṃ samayaṃ viharati, tatra samaye. Yasmiñca sālarājamūle	102	
PA_atk-s02_01a:102_1	viharati, tatra sālarājamūleti dīpeti. Bhāsitabbayutte vā desakāle dīpeti. Na hi	102	
PA_atk-s02_01a:102_2	bhagavā ayutte dese kāle vā dhammaṃ bhāsati. “Akālo kho tāva bāhiyā”ti ādicettha	102	
PA_atk-s02_01a:102_3	sādhakaṃ. Khoti padapūraṇamatte avadhāraṇe ādikālatthe vā nipāto. Bhagavāti lokagarudīpanaṃ.	102	
PA_atk-s02_01a:102_4	Bhikkhūti kathāsavanayuttapuggalavacanaṃ. Apicettha, “bhikkhakoti bhikkhu, bhikkhācariyaṃ	102	
PA_atk-s02_01a:102_5	ajjhupagatoti bhikkhū”tiādinā nayena vacanattho veditabbo. Āmantesīti ālapi abhāsi	102	
PA_atk-s02_01a:102_6	sambodhesīti ayamettha attho. Aññatra pana ñāpanepi hoti. Yathāha “āmantayāmi vo,	102	
PA_atk-s02_01a:102_7	bhikkhave, paṭivedayāmi vo, bhikkhave”ti. Pakkosanepi. Yathāha “ehi tvaṃ bhikkhu	102	
PA_atk-s02_01a:102_8	mama vacanena sāriputtaṃ āmantehī”ti.	102	
PA_atk-s02_01a:103_0	Bhikkhavoti āmantanākāradīpanaṃ. Tañca bhikkhanasīlatādiguṇayogasiddhattā vuttaṃ.	103	
PA_atk-s02_01a:103_1	Bhikkhanasīlatāguṇayuttopi hi bhikkhu bhikkhanadhammatāguṇayuttopi. Bhikkhane sādhukāritāguṇayuttopīti	103	
PA_atk-s02_01a:103_2	saddavidū maññanti. Tena ca nesaṃ bhikkhanasīlatādiguṇayogasiddhena vacanena hīnādhikajanasevitaṃ	103	
PA_atk-s02_01a:103_3	vuttiṃ pakāsento uddhatadīnabhāvaniggahaṃ karoti. Bhikkhavoti iminā ca karuṇāvipphārasommahadayanayananipātapubbaṅgamena	103	
PA_atk-s02_01a:103_4	vacanena te attano mukhābhimukhe karoti. Teneva ca kathetukamyatādīpakena vacanena	103	
PA_atk-s02_01a:103_5	nesaṃ sotukamyataṃ janeti. Teneva ca sambodhanaṭṭhena sādhukaṃ savanamanasikārepi	103	
PA_atk-s02_01a:103_6	ne niyojeti. Sādhukasavanamanasikārāyattā hi sāsanasampatti.	103	
PA_atk-s02_01a:104_0	Aparesupi devamanussesu vijjamānesu kasmā bhikkhūyeva āmantesīti ce. Jeṭṭhaseṭṭhāsannasadāsannihitabhāvato.	104	
PA_atk-s02_01a:104_1	Sabbaparisasādhāraṇā hi bhagavato dhammadesanā. Parisāya ca jeṭṭhā bhikkhū, paṭhamuppannattā.	104	
PA_atk-s02_01a:104_2	Seṭṭhā, anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā	104	
PA_atk-s02_01a:104_3	ca. Āsannā, tattha nisinnesu satthusantikattā. Sadāsannihitā, satthusantikāvacarattāti.	104	
PA_atk-s02_01a:104_4	Apica te dhammadesanāya bhājanaṃ, yathānusiṭṭhaṃ paṭipattisabbhāvato. Visesato ca	104	
PA_atk-s02_01a:104_5	ekacce bhikkhūyeva sandhāya ayaṃ desanātipi te eva āmantesi.	104	
PA_atk-s02_01a:105_0	Tattha siyā – kimatthaṃ pana bhagavā dhammaṃ desento paṭhamaṃ bhikkhū āmantesi, na	105	
PA_atk-s02_01a:105_1	dhammameva desetīti. Satijananatthaṃ. Bhikkhū hi aññaṃ cintentāpi vikkhittacittāpi	105	
PA_atk-s02_01a:105_2	dhammaṃ paccavekkhantāpi kammaṭṭhānaṃ manasikarontāpi nisinnā honti, te anāmantetvā	105	
PA_atk-s02_01a:105_3	dhamme desiyamāne – “ayaṃ desanā kinnidānā kiṃpaccayā katamāya aṭṭhuppattiyā desitā”ti	105	
PA_atk-s02_01a:105_4	sallakkhetuṃ asakkontā duggahitaṃ vā gaṇheyyuṃ, na vā gaṇheyyuṃ. Tena nesaṃ satijananatthaṃ	105	
PA_atk-s02_01a:105_5	bhagavā paṭhamaṃ āmantetvā pacchā dhammaṃ deseti.	105	
PA_atk-s02_01a:106_0	Bhadanteti gāravavacanametaṃ, satthuno paṭivacanadānaṃ vā, apicettha bhikkhavoti	106	
PA_atk-s02_01a:106_1	vadamāno bhagavā te bhikkhū ālapati. Bhadanteti vadamānā te bhagavantaṃ paccālapanti.	106	
PA_atk-s02_01a:106_2	Tathā bhikkhavoti bhagavā ābhāsati. Bhadanteti te paccābhāsanti. Bhikkhavoti paṭivacanaṃ	106	
PA_atk-s02_01a:106_3	dāpeti, bhadanteti paṭivacanaṃ denti. Te bhikkhūti ye bhagavā āmantesi. Bhagavato	106	
PA_atk-s02_01a:106_4	paccassosunti bhagavato āmantanaṃ paṭiassosuṃ, abhimukhā hutvā suṇiṃsu sampaṭicchiṃsu	106	
PA_atk-s02_01a:106_5	paṭiggahesunti attho. Bhagavā etadavocāti bhagavā etaṃ idāni vattabbaṃ sakalaṃ suttaṃ avoca.	106	
PA_atk-s02_01a:107_0	Ettāvatā ca yaṃ āyasmatā ānandena kamalakuvalayujjalavimalasādurasasalilāya pokkharaṇiyā	107	
PA_atk-s02_01a:107_1	sukhāvataraṇatthaṃ nimmalasilātalaracanavilāsasobhitaratanasopānaṃ vippakiṇṇamuttātalasadisavālikākiṇṇapaṇḍarabhūmibhāgaṃ	107	
PA_atk-s02_01a:107_2	titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya	107	
PA_atk-s02_01a:107_3	viya, vijambhitasamussayassa pāsādavarassa sukhārohaṇatthaṃ dantamaya-saṇhamuduphalaka-kañcanalatāvinaddha-	107	
PA_atk-s02_01a:107_4	maṇigaṇappabhāsamudayujjalasobhaṃ sopānaṃ viya, suvaṇṇavalayānūpurādisaṅghaṭṭanasaddasammissitakathitahasitamadhurassaragehajanavicaritassa	107	
PA_atk-s02_01a:107_5	uḷāraissariyavibhavasobhitassa mahāgharassa sukhappavesanatthaṃ suvaṇṇarajatamaṇimuttāpavāḷādijutivissaravijjotita-suppatiṭṭhitavisāladvārabāhaṃ	107	
PA_atk-s02_01a:107_6	mahādvāraṃ viya ca atthabyañjanasampannassa buddhānaṃ desanāñāṇagambhīrabhāvasaṃsūcakassa	107	
PA_atk-s02_01a:107_7	imassa suttassa sukhāvagāhaṇatthaṃ kāladesadesakavatthuparisāpadesapaṭimaṇḍitaṃ nidānaṃ	107	
PA_atk-s02_01a:107_8	bhāsitaṃ, tassa atthavaṇṇanā samattā.	107	
PA_atk-s02_01a:108	Suttanikkhepavaṇṇanā	10	
PA_atk-s02_01a:109_0	Idāni “sabbadhammamūlapariyāyaṃ vo”tiādinā nayena bhagavatā nikkhittassa suttassa	109	
PA_atk-s02_01a:109_1	vaṇṇanāya okāso anuppatto. Sā panesā suttavaṇṇanā yasmā suttanikkhepaṃ vicāretvā	109	
PA_atk-s02_01a:109_2	vuccamānā pākaṭā hoti, tasmā suttanikkhepaṃ tāva vicārayissāma. Cattāro hi suttanikkhepā	109	
PA_atk-s02_01a:109_3	attajjhāsayo parajjhāsayo pucchāvasiko aṭṭhuppattikoti.	109	
PA_atk-s02_01a:110_0	Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi.	110	
PA_atk-s02_01a:110_1	Seyyathidaṃ, ākaṅkheyyasuttaṃ, vatthasuttaṃ, mahāsatipaṭṭhānasuttaṃ, mahāsaḷāyatanavibhaṅgasuttaṃ,	110	
PA_atk-s02_01a:110_2	ariyavaṃsasuttaṃ, sammappadhānasuttantahārako, iddhipādaindriyabalabojjhaṅgamaggaṅgasuttantahārakoti	110	
PA_atk-s02_01a:110_3	evamādīni. Tesaṃ attajjhāsayo nikkhepo.	110	
PA_atk-s02_01a:111_0	Yāni pana “paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ	111	
PA_atk-s02_01a:111_1	uttari āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ abhinīhāraṃ	111	
PA_atk-s02_01a:111_2	bujjhanabhāvañca avekkhitvā parajjhāsayavasena kathitāni. Seyyathidaṃ, cūḷarāhulovādasuttaṃ,	111	
PA_atk-s02_01a:111_3	mahārāhulovādasuttaṃ, dhammacakkappavattanaṃ, dhātuvibhaṅgasuttanti evamādīni. Tesaṃ	111	
PA_atk-s02_01a:111_4	parajjhāsayo nikkhepo.	111	
PA_atk-s02_01a:112_0	Bhagavantaṃ pana upasaṅkamitvā catasso parisā cattāro vaṇṇā nāgā supaṇṇā gandhabbā	112	
PA_atk-s02_01a:112_1	asurā yakkhā mahārājāno tāvatiṃsādayo devā mahābrahmāti evamādayo “bojjhaṅgā bojjhaṅgā”ti,	112	
PA_atk-s02_01a:112_2	bhante, vuccanti. “Nīvaraṇā nīvaraṇā”ti, bhante, vuccanti. Ime nu kho, bhante, pañcupādānakkhandhā.	112	
PA_atk-s02_01a:112_3	“Kiṃ sūdha vittaṃ purisassa seṭṭha”ntiādinā nayena pañhaṃ pucchanti. Evaṃ puṭṭhena	112	
PA_atk-s02_01a:112_4	bhagavatā yāni kathitāni bojjhaṅgasaṃyuttādīni. Yāni vā panaññānipi devatāsaṃyutta-mārasaṃyutta-brahmasaṃyutta-sakkapañha-cūḷavedalla-mahāvedalla-sāmaññaphala-	112	
PA_atk-s02_01a:112_5	āḷavaka-sūciloma-kharalomasuttādīni, tesaṃ pucchāvasiko nikkhepo.	112	
PA_atk-s02_01a:113_0	Yāni panetāni uppannaṃ kāraṇaṃ paṭicca kathitāni. Seyyathidaṃ, dhammadāyādaṃ cūḷasīhanādaṃ	113	
PA_atk-s02_01a:113_1	candūpamaṃ puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ pāricchattakūpamanti	113	
PA_atk-s02_01a:113_2	evamādīni. Tesaṃ aṭṭhuppattiko nikkhepo.	113	
PA_atk-s02_01a:114_0	Evamimesu catūsu nikkhepesu imassa suttassa aṭṭhuppattiko nikkhepo. Aṭṭhuppattiyañhi	114	
PA_atk-s02_01a:114_1	idaṃ bhagavatā nikkhittaṃ. Katarāya aṭṭhuppattiyā? Pariyattiṃ nissāya uppanne māne.	114	
PA_atk-s02_01a:114_2	Pañcasatā kira brāhmaṇā tiṇṇaṃ vedānaṃ pāragū aparabhāge bhagavato dhammadesanaṃ	114	
PA_atk-s02_01a:114_3	sutvā kāmesu ādīnavaṃ nekkhamme ca ānisaṃsaṃ sampassamānā bhagavato santike pabbajitvā	114	
PA_atk-s02_01a:114_4	nacirasseva sabbaṃ buddhavacanaṃ uggaṇhitvā pariyattiṃ nissāya mānaṃ uppādesuṃ “yaṃ	114	
PA_atk-s02_01a:114_5	yaṃ bhagavā katheti, taṃ taṃ mayaṃ khippameva jānāma, bhagavā hi tīṇi liṅgāni cattāri	114	
PA_atk-s02_01a:114_6	padāni satta vibhattiyo muñcitvā na kiñci katheti, evaṃ kathite ca amhākaṃ gaṇṭhipadaṃ	114	
PA_atk-s02_01a:114_7	nāma natthī”ti. Te bhagavati agāravā hutvā tato paṭṭhāya bhagavato upaṭṭhānampi dhammassavanampi	114	
PA_atk-s02_01a:114_8	abhiṇhaṃ na gacchanti. Bhagavā tesaṃ taṃ cittacāraṃ ñatvā “abhabbā ime imaṃ mānakhilaṃ	114	
PA_atk-s02_01a:114_9	anupahacca maggaṃ vā phalaṃ vā sacchikātu”nti tesaṃ sutapariyattiṃ nissāya uppannaṃ	114	
PA_atk-s02_01a:114_10	mānaṃ aṭṭhuppattiṃ katvā desanākusalo bhagavā mānabhañjanatthaṃ sabbadhammamūlapariyāyanti desanaṃ ārabhi.	1141	
PA_atk-s02_01a:115_0	Tattha sabbadhammamūlapariyāyanti sabbesaṃ dhammānaṃ mūlapariyāyaṃ. Sabbesanti anavasesānaṃ.	115	
PA_atk-s02_01a:115_1	Anavasesavācako hi ayaṃ sabba-saddo. So yena yena sambandhaṃ gacchati, tassa tassa	115	
PA_atk-s02_01a:115_2	anavasesataṃ dīpeti. Yathā, “sabbaṃ rūpaṃ aniccaṃ sabbā vedanā aniccā sabbasakkāyapariyāpannesu	115	
PA_atk-s02_01a:115_3	dhammesū”ti. Dhamma-saddo panāyaṃ pariyatti-sacca-samādhi-paññā-pakati-sabhāvasuññatā-puññāpatti-ñeyyādīsu	115	
PA_atk-s02_01a:115_4	dissati. “Idha bhikkhu dhammaṃ pariyāpuṇāti suttaṃ geyya”ntiādīsu hi dhammasaddo	115	
PA_atk-s02_01a:115_5	pariyattiyaṃ vattati. “Diṭṭhadhammo viditadhammo”tiādīsu saccesu. “Evaṃ dhammā te	115	
PA_atk-s02_01a:115_6	bhagavanto”tiādīsu samādhimhi.	115	
PA_atk-s02_01a:116	“Yassete caturo dhammā, vānarinda yathā tava;	11	
PA_atk-s02_01a:117	Saccaṃ dhammo dhiti cāgo, diṭṭhaṃ so ativattatī”ti. –	11	
PA_atk-s02_01a:118	Ādīsu paññāya.	11	
PA_atk-s02_01a:119_0	“Jātidhammā jarādhammā, atho maraṇadhammino”tiādīsu pakatiyaṃ. “Kusalā dhammā”tiādīsu	119	
PA_atk-s02_01a:119_1	sabhāve. “Tasmiṃ kho pana samaye dhammā hontī”tiādīsu suññatāyaṃ. “Dhammo suciṇṇo	119	
PA_atk-s02_01a:119_2	sukhamāvahātī”tiādīsu puññe. “Dve aniyatā dhammā”tiādīsu āpattiyaṃ. “Sabbe dhammā	119	
PA_atk-s02_01a:119_3	sabbākārena buddhassa bhagavato ñāṇamukhe āpāthaṃ āgacchantī”tiādīsu ñeyye. Idha	119	
PA_atk-s02_01a:119_4	panāyaṃ sabhāve vattati. Tatrāyaṃ vacanattho – attano lakkhaṇaṃ dhārentīti dhammā.	119	
PA_atk-s02_01a:119_5	Mūla-saddo vitthārito eva. Idha panāyaṃ asādhāraṇahetumhi daṭṭhabbo.	119	
PA_atk-s02_01a:120_0	Pariyāyasaddo “madhupiṇḍikapariyāyoti naṃ dhārehī”tiādīsu desanāyaṃ vattati. “Atthi	120	
PA_atk-s02_01a:120_1	khvesa brāhmaṇa, pariyāyo, yena maṃ pariyāyena sammā vadamāno vadeyya akiriyavādo	120	
PA_atk-s02_01a:120_2	samaṇo gotamo”tiādīsu kāraṇe. “Kassa nu kho, ānanda, ajja pariyāyo bhikkhuniyo ovaditu”ntiādīsu	120	
PA_atk-s02_01a:120_3	vāre. Idha pana kāraṇepi desanāyampi vattati. Tasmā “sabbadhammamūlapariyāya”nti	120	
PA_atk-s02_01a:120_4	ettha sabbesaṃ dhammānaṃ asādhāraṇahetusaññitaṃ kāraṇanti vā sabbesaṃ dhammānaṃ kāraṇadesananti	120	
PA_atk-s02_01a:120_5	vā evaṃ attho daṭṭhabbo. Neyyatthattā cassa suttassa, na catubhūmakāpi sabhāvadhammā	120	
PA_atk-s02_01a:120_6	sabbadhammāti veditabbā. Sakkāyapariyāpannā pana tebhūmakā dhammāva anavasesato veditabbā,	120	
PA_atk-s02_01a:120_7	ayamettha adhippāyoti.	120	
PA_atk-s02_01a:121_0	Voti ayaṃ vo-saddo paccattaupayogakaraṇasampadānasāmivacanapadapūraṇesu dissati.	121	
PA_atk-s02_01a:121_1	“Kacci pana vo, anuruddhā, samaggā sammodamānā”tiādīsu hi paccatte dissati. “Gacchatha,	121	
PA_atk-s02_01a:121_2	bhikkhave, paṇāmemi vo”tiādīsu upayoge. “Na vo mama santike vatthabba”ntiādīsu karaṇe.	121	
PA_atk-s02_01a:121_3	“Vanapatthapariyāyaṃ vo, bhikkhave, desessāmī”tiādīsu sampadāne. “Sabbesaṃ vo, sāriputta,	121	
PA_atk-s02_01a:121_4	subhāsita”ntiādīsu sāmivacane. “Ye hi vo ariyā parisuddhakāyakammantā”tiādīsu padapūraṇamatte.	121	
PA_atk-s02_01a:121_5	Idha panāyaṃ sampadāne daṭṭhabbo.	121	
PA_atk-s02_01a:122_0	Bhikkhaveti patissavena abhimukhībhūtānaṃ punālapanaṃ. Desessāmīti desanāpaṭijānanaṃ.	122	
PA_atk-s02_01a:122_1	Idaṃ vuttaṃ hoti, bhikkhave, sabbadhammānaṃ mūlakāraṇaṃ tumhākaṃ desessāmi, dutiyena	122	
PA_atk-s02_01a:122_2	nayena kāraṇadesanaṃ tumhākaṃ desessāmīti. Taṃ suṇāthāti tamatthaṃ taṃ kāraṇaṃ taṃ	122	
PA_atk-s02_01a:122_3	desanaṃ mayā vuccamānaṃ suṇātha. Sādhukaṃ manasi karothāti ettha pana sādhukaṃ sādhūti	122	
PA_atk-s02_01a:122_4	ekatthametaṃ. Ayañca sādhu saddo āyācanasampaṭicchanasampahaṃsanasundaradaḷhīkammādīsu	122	
PA_atk-s02_01a:122_5	dissati. “Sādhu me bhante bhagavā, saṃkhittena dhammaṃ desetū”tiādīsu hi āyācane	122	
PA_atk-s02_01a:122_6	dissati. “Sādhu, bhanteti kho so bhikkhu bhagavato bhāsitaṃ abhinanditvā anumoditvā”tiādīsu	122	
PA_atk-s02_01a:122_7	sampaṭicchane. “Sādhu, sādhu sāriputtā”tiādīsu sampahaṃsane.	122	
PA_atk-s02_01a:123	“Sādhu dhammarucī rājā, sādhu paññāṇavā naro;	12	
PA_atk-s02_01a:124	Sādhu mittānamaddubbho, pāpassākaraṇaṃ sukha”nti.	12	
PA_atk-s02_01a:125_0	Ādīsu sundare. “Tena hi, brāhmaṇa, sādhukaṃ suṇāhī”tiādīsu sādhukasaddoyeva daḷhīkamme,	125	
PA_atk-s02_01a:125_1	āṇattiyantipi vuccati. Idhāpi ayaṃ ettheva daḷhīkamme ca āṇattiyañca attho veditabbo.	125	
PA_atk-s02_01a:125_2	Sundaratthepi vattati. Daḷhīkaraṇatthena hi daḷhamimaṃ dhammaṃ suṇātha suggahitaṃ	125	
PA_atk-s02_01a:125_3	gaṇhantā. Āṇattiatthena mama āṇattiyā suṇātha. Sundaratthena sundaramimaṃ bhaddakaṃ	125	
PA_atk-s02_01a:125_4	dhammaṃ suṇāthāti evaṃ dīpitaṃ hoti.	125	
PA_atk-s02_01a:126_0	Manasi karothāti āvajjetha, samannāharathāti attho, avikkhittacittā hutvā nisāmetha	126	
PA_atk-s02_01a:126_1	citte karothāti adhippāyo. Idānettha taṃ suṇāthāti sotindriyavikkhepavāraṇametaṃ.	126	
PA_atk-s02_01a:126_2	Sādhukaṃ manasi karothāti manasikāre daḷhīkammaniyojanena manindriyavikkhepavāraṇaṃ.	126	
PA_atk-s02_01a:126_3	Purimañcettha byañjanavipallāsaggāhavāraṇaṃ, pacchimaṃ atthavipallāsaggāhavāraṇaṃ.	126	
PA_atk-s02_01a:126_4	Purimena ca dhammassavane niyojeti, pacchimena sutānaṃ dhammānaṃ dhāraṇūpaparikkhādīsu.	126	
PA_atk-s02_01a:126_5	Purimena ca sabyañjano ayaṃ dhammo, tasmā savanīyoti dīpeti. Pacchimena sāttho, tasmā	126	
PA_atk-s02_01a:126_6	manasi kātabboti. Sādhukapadaṃ vā ubhayapadehi yojetvā yasmā ayaṃ dhammo dhammagambhīro	126	
PA_atk-s02_01a:126_7	desanāgambhīro ca, tasmā suṇātha sādhukaṃ, yasmā atthagambhīro paṭivedhagambhīro	126	
PA_atk-s02_01a:126_8	ca, tasmā sādhukaṃ manasi karothāti evaṃ yojanā veditabbā.	126	
PA_atk-s02_01a:127_0	Bhāsissāmīti desessāmi. “Taṃ suṇāthā”ti ettha paṭiññātaṃ desanaṃ na saṃkhittatova	127	
PA_atk-s02_01a:127_1	desessāmi, apica kho vitthāratopi naṃ bhāsissāmīti vuttaṃ hoti, saṅkhepavitthāravācakāni	127	
PA_atk-s02_01a:127_2	hi etāni padāni. Yathāha vaṅgīsatthero –	127	
PA_atk-s02_01a:128	“Saṃkhittenapi deseti, vitthārenapi bhāsati;	12	
PA_atk-s02_01a:129	Sāḷikāyiva nigghoso, paṭibhānaṃ udīrayī”ti. ;	12	
PA_atk-s02_01a:130_0	Evaṃ vutte ussāhajātā hutvā evaṃ bhanteti kho te bhikkhū bhagavato paccassosuṃ satthu	130	
PA_atk-s02_01a:130_1	vacanaṃ sampaṭicchiṃsu, paṭiggahesunti vuttaṃ hoti. Atha nesaṃ bhagavā etadavoca	130	
PA_atk-s02_01a:130_2	etaṃ idāni vattabbaṃ idha bhikkhavotiādikaṃ sakalaṃ suttaṃ avoca. Tattha idhāti desāpadese	130	
PA_atk-s02_01a:130_3	nipāto. Svāyaṃ katthaci lokaṃ upādāya vuccati. Yathāha – “idha tathāgato loke uppajjatī”ti.	130	
PA_atk-s02_01a:130_4	Katthaci sāsanaṃ. Yathāha – “idheva, bhikkhave, samaṇo, idha dutiyo samaṇo”ti. Katthaci okāsaṃ. Yathāha –	130	
PA_atk-s02_01a:131	“Idheva tiṭṭhamānassa, devabhūtassa me sato;	13	
PA_atk-s02_01a:132	Punarāyu ca me laddho, evaṃ jānāhi mārisā”ti. ;	13	
PA_atk-s02_01a:133	Katthaci padapūraṇamattameva. Yathāha “idhāhaṃ – bhikkhave, bhuttāvī assaṃ pavārito”ti. Idha pana lokaṃ upādāya vuttoti veditabbo.	13	
PA_atk-s02_01a:134_0	2. Bhikkhaveti yathāpaṭiññātaṃ desanaṃ desetuṃ puna bhikkhū ālapati. Ubhayenāpi,	134	
PA_atk-s02_01a:134_1	bhikkhave, imasmiṃ loketi vuttaṃ hoti. Assutavā puthujjanoti ettha pana āgamādhigamābhāvā	134	
PA_atk-s02_01a:134_2	ñeyyo assutavā iti. Yassa hi khandhadhātuāyatanasaccapaccayākārasatipaṭṭhānādīsu	134	
PA_atk-s02_01a:134_3	uggahaparipucchāvinicchayarahitattā maññanāpaṭisedhako neva āgamo, paṭipattiyā adhigantabbassa	134	
PA_atk-s02_01a:134_4	anadhigatattā neva adhigamo atthi. So āgamādhigamābhāvā ñeyyo assutavā iti. Svāyaṃ –	134	
PA_atk-s02_01a:135	Puthūnaṃ jananādīhi, kāraṇehi puthujjano;	13	
PA_atk-s02_01a:136	Puthujjanantogadhattā, puthuvāyaṃ jano iti.	13	
PA_atk-s02_01a:137_0	So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha	137	
PA_atk-s02_01a:137_1	– puthu kilese janentīti puthujjanā, puthu avihatasakkāyadiṭṭhikāti puthujjanā, puthu	137	
PA_atk-s02_01a:137_2	satthārānaṃ mukhamullokikāti puthujjanā, puthu sabbagatīhi avuṭṭhitāti puthujjanā,	137	
PA_atk-s02_01a:137_3	puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,	137	
PA_atk-s02_01a:137_4	puthu nānāsantāpehi santappantīti puthujjanā, puthu nānāpariḷāhehi paridayhantīti	137	
PA_atk-s02_01a:137_5	puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā	137	
PA_atk-s02_01a:137_6	lagitā palibuddhāti puthujjanā, puthu pañcahi nīvaraṇehi āvuṭā nivutā ovutā pihitā	137	
PA_atk-s02_01a:137_7	paṭicchannā paṭikujjitāti puthujjanāti. Puthūnaṃ vā gaṇanapathamatītānaṃ ariyadhammaparammukhānaṃ	137	
PA_atk-s02_01a:137_8	nīcadhammasamācārānaṃ janānaṃ antogadhattāpi puthujjanā. Puthu vā ayaṃ, visuṃyeva	137	
PA_atk-s02_01a:137_9	saṅkhaṃ gato, visaṃsaṭṭho sīlasutādiguṇayuttehi ariyehi janotipi puthujjano. Evametehi	137	
PA_atk-s02_01a:137_10	“assutavā puthujjano”ti dvīhipi padehi yete –	1371	
PA_atk-s02_01a:138	Duve puthujjanā vuttā, buddhenādiccabandhunā;	13	
PA_atk-s02_01a:139	Andho puthujjano eko, kalyāṇeko puthujjanoti. –	13	
PA_atk-s02_01a:140_0	Dve puthujjanā vuttā. Tesu andhaputhujjano vutto hotīti veditabbo. Ariyānaṃ adassāvītiādīsu	140	
PA_atk-s02_01a:140_1	ariyāti ārakattā kilesehi, anaye nairiyanato, aye iriyanato, sadevakena ca lokena	140	
PA_atk-s02_01a:140_2	araṇīyato buddhā ca paccekabuddhā ca buddhasāvakā ca vuccanti, buddhā eva vā idha	140	
PA_atk-s02_01a:140_3	ariyā. Yathāha “sadevake, bhikkhave, loke…pe… tathāgato ariyoti vuccatī”ti. Sappurisāti	140	
PA_atk-s02_01a:140_4	ettha pana paccekabuddhā tathāgatasāvakā ca “sappurisā”ti veditabbā. Te hi lokuttaraguṇayogena	140	
PA_atk-s02_01a:140_5	sobhanā purisāti sappurisā. Sabbeva vā ete dvedhāpi vuttā. Buddhāpi hi ariyā ca sappurisā	140	
PA_atk-s02_01a:140_6	ca, paccekabuddhā buddhasāvakāpi. Yathāha –	140	
PA_atk-s02_01a:141	“Yo ve kataññū katavedi dhīro,	14	
PA_atk-s02_01a:142	Kalyāṇamitto daḷhabhatti ca hoti;	14	
PA_atk-s02_01a:143	Dukhitassa sakkacca karoti kiccaṃ,	14	
PA_atk-s02_01a:144	Tathāvidhaṃ sappurisaṃ vadantī”ti. ;	14	
PA_atk-s02_01a:145_0	Kalyāṇamitto daḷhabhatti ca hotīti ettāvatā hi buddhasāvako vutto, kataññutādīhi	145	
PA_atk-s02_01a:145_1	paccekabuddhā buddhāti. Idāni yo tesaṃ ariyānaṃ adassanasīlo, na ca dassane sādhukārī,	145	
PA_atk-s02_01a:145_2	so ariyānaṃ adassāvīti veditabbo. So ca cakkhunā adassāvī ñāṇena adassāvīti duvidho,	145	
PA_atk-s02_01a:145_3	tesu ñāṇena adassāvī idha adhippeto. Maṃsacakkhunā hi dibbacakkhunā vā ariyā diṭṭhāpi	145	
PA_atk-s02_01a:145_4	adiṭṭhāva honti. Tesaṃ cakkhūnaṃ vaṇṇamattaggahaṇato, na ariyabhāvagocarato. Soṇasiṅgālādayopi	145	
PA_atk-s02_01a:145_5	ca cakkhunā ariye passanti. Na ca te ariyānaṃ dassāvino.	145	
PA_atk-s02_01a:146_0	Tatridaṃ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito	146	
PA_atk-s02_01a:146_1	ekadivasaṃ therena saddhiṃ piṇḍāya caritvā therassa pattacīvaraṃ gahetvā piṭṭhito	146	
PA_atk-s02_01a:146_2	āgacchanto theraṃ pucchi “ariyā nāma, bhante, kīdisā”ti. Thero āha “idhekacco mahallako	146	
PA_atk-s02_01a:146_3	ariyānaṃ pattacīvaraṃ gahetvā vattapaṭipattiṃ katvā sahacarantopi neva ariye jānāti,	146	
PA_atk-s02_01a:146_4	evaṃ dujjānā, āvuso, ariyā”ti. Evaṃ vuttepi so neva aññāsi. Tasmā na cakkhunā dassanaṃ	146	
PA_atk-s02_01a:146_5	dassanaṃ, ñāṇena dassanameva dassanaṃ. Yathāha “kiṃ te, vakkali, iminā pūtikāyena	146	
PA_atk-s02_01a:146_6	diṭṭhena, yo kho, vakkali, dhammaṃ passati, so maṃ passatī”ti. Tasmā cakkhunā passantopi	146	
PA_atk-s02_01a:146_7	ñāṇena ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ anadhigacchanto	146	
PA_atk-s02_01a:146_8	ariyakaradhammānaṃ ariyabhāvassa ca adiṭṭhattā “ariyānaṃ adassāvī”ti veditabbo.	146	
PA_atk-s02_01a:147	Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –	14	
PA_atk-s02_01a:148	Duvidho vinayo nāma, ekamekettha pañcadhā;	14	
PA_atk-s02_01a:149	Abhāvato tassa ayaṃ, “avinīto”ti vuccati.	14	
PA_atk-s02_01a:150_0	Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekameko	150	
PA_atk-s02_01a:150_1	vinayo pañcadhā bhijjati. Saṃvaravinayopi hi sīlasaṃvaro satisaṃvaro ñāṇasaṃvaro	150	
PA_atk-s02_01a:150_2	khantisaṃvaro vīriyasaṃvaroti pañcavidho. Pahānavinayopi tadaṅgapahānaṃ vikkhambhanapahānaṃ	150	
PA_atk-s02_01a:150_3	samucchedapahānaṃ paṭippassaddhipahānaṃ nissaraṇapahānanti pañcavidho.	150	
PA_atk-s02_01a:151	Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro. “Rakkhati cakkhundriyaṃ cakkhundriye saṃvaraṃ āpajjatī”ti ayaṃ satisaṃvaro.	15	
PA_atk-s02_01a:152	“Yāni sotāni lokasmiṃ, (ajitāti bhagavā)	15	
PA_atk-s02_01a:153	Sati tesaṃ nivāraṇaṃ;	15	
PA_atk-s02_01a:154	Sotānaṃ saṃvaraṃ brūmi,	15	
PA_atk-s02_01a:155	Paññāyete pidhīyare”ti. ;	15	
PA_atk-s02_01a:156_0	Ayaṃ ñāṇasaṃvaro. “Khamo hoti sītassa uṇhassā”ti ayaṃ khantisaṃvaro. “Uppannaṃ kāmavitakkaṃ	156	
PA_atk-s02_01a:156_1	nādhivāsetī”ti ayaṃ vīriyasaṃvaro. Sabbopi cāyaṃ saṃvaro yathāsakaṃ saṃvaritabbānaṃ	156	
PA_atk-s02_01a:156_2	vinetabbānañca kāyaduccaritādīnaṃ saṃvaraṇato “saṃvaro”, vinayanato “vinayo”ti vuccati.	156	
PA_atk-s02_01a:156_3	Evaṃ tāva saṃvaravinayo pañcadhā bhijjatīti veditabbo.	156	
PA_atk-s02_01a:157_0	Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,	157	
PA_atk-s02_01a:157_1	tena tena vipassanāñāṇena tassa tassa anatthassa pahānaṃ. Seyyathidaṃ, nāmarūpavavatthānena	157	
PA_atk-s02_01a:157_2	sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva aparabhāgena	157	
PA_atk-s02_01a:157_3	kaṅkhāvitaraṇena kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena	157	
PA_atk-s02_01a:157_4	amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,	157	
PA_atk-s02_01a:157_5	bhayadassanena sabhaye abhayasaññāya, ādīnavadassanena assādasaññāya, nibbidānupassanāya	157	
PA_atk-s02_01a:157_6	abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,	157	
PA_atk-s02_01a:157_7	anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa	157	
PA_atk-s02_01a:157_8	pahānaṃ, etaṃ tadaṅgapahānaṃnāma.	157	
PA_atk-s02_01a:158	Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, etaṃ vikkhambhanapahānaṃ nāma.	15	
PA_atk-s02_01a:159_0	Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne “diṭṭhigatānaṃ	159	
PA_atk-s02_01a:159_1	pahānāyā”tiādinā nayena vuttassa samudayapakkhikassa kilesagaṇassa accantaṃ appavattibhāvena	159	
PA_atk-s02_01a:159_2	pahānaṃ, idaṃ samucchedapahānaṃ nāma. Yaṃ pana phalakkhaṇe paṭippassaddhattaṃ kilesānaṃ,	159	
PA_atk-s02_01a:159_3	etaṃ paṭippassaddhipahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ	159	
PA_atk-s02_01a:159_4	nibbānaṃ etaṃ nissaraṇapahānaṃ nāma. Sabbampi cetaṃ pahānaṃ yasmā cāgaṭṭhena pahānaṃ,	159	
PA_atk-s02_01a:159_5	vinayanaṭṭhena vinayo, tasmā “pahānavinayo”ti vuccati. Taṃtaṃpahānavato vā tassa	159	
PA_atk-s02_01a:159_6	tassa vinayassa sambhavatopetaṃ “pahānavinayo”ti vuccati. Evaṃ pahānavinayopi pañcadhā	159	
PA_atk-s02_01a:159_7	bhijjatīti veditabbo.	159	
PA_atk-s02_01a:160_0	Evamayaṃ saṅkhepato duvidho, bhedato ca dasavidho vinayo bhinnasaṃvarattā pahātabbassa	160	
PA_atk-s02_01a:160_1	ca appahīnattā yasmā etassa assutavato puthujjanassa natthi, tasmā abhāvato tassa	160	
PA_atk-s02_01a:160_2	ayaṃ avinītoti vuccatīti. Esa nayo sappurisānaṃ adassāvī sappurisadhammassa akovido	160	
PA_atk-s02_01a:160_3	sappurisadhamme avinītoti etthapi. Ninnānākaraṇañhi etaṃ atthato. Yathāha “yeva te	160	
PA_atk-s02_01a:160_4	ariyā, teva te sappurisā. Yeva te sappurisā, teva te ariyā. Yo eva so ariyānaṃ dhammo,	160	
PA_atk-s02_01a:160_5	so eva so sappurisānaṃ dhammo. Yo eva so sappurisānaṃ dhammo, so eva so ariyānaṃ	160	
PA_atk-s02_01a:160_6	dhammo. Yeva te ariyavinayā, teva te sappurisavinayā. Yeva te sappurisavinayā, teva	160	
PA_atk-s02_01a:160_7	te ariyavinayā. Ariyeti vā sappuriseti vā, ariyadhammeti vā sappurisadhammeti vā,	160	
PA_atk-s02_01a:160_8	ariyavinayeti vā sappurisavinayeti vā esese eke ekatthe same samabhāge tajjāte taññevā”ti.	160	
PA_atk-s02_01a:161_0	“Kasmā pana bhagavā sabbadhammamūlapariyāyaṃ vo, bhikkhave, desessāmī”ti vatvā taṃ	161	
PA_atk-s02_01a:161_1	adesetvāva “idha, bhikkhave, assutavā puthujjano ariyānaṃ adassāvī”ti evaṃ puthujjanaṃ	161	
PA_atk-s02_01a:161_2	niddisīti? Puggalādhiṭṭhānāya dhammadesanāya tamatthaṃ āvikātuṃ. Bhagavato hi dhammādhiṭṭhānā	161	
PA_atk-s02_01a:161_3	dhammadesanā, dhammādhiṭṭhānā puggaladesanā, puggalādhiṭṭhānā puggaladesanā, puggalādhiṭṭhānā	161	
PA_atk-s02_01a:161_4	dhammadesanāti dhammapuggalavaseneva tāva catubbidhā desanā.	161	
PA_atk-s02_01a:162_0	Tattha, “tisso imā, bhikkhave, vedanā. Katamā tisso? Sukhā vedanā dukkhā vedanā adukkhamasukhā	162	
PA_atk-s02_01a:162_1	vedanā. Imā kho, bhikkhave, tisso vedanā”ti evarūpī dhammādhiṭṭhānā dhammadesanā	162	
PA_atk-s02_01a:162_2	veditabbā. “Cha dhātuyo ayaṃ putiso cha phassāyatano aṭṭhārasa manopavicāro caturādhiṭṭhāno”ti	162	
PA_atk-s02_01a:162_3	evarūpī dhammādhiṭṭhānā puggaladesanā. “Tayome, bhikkhave, puggalā santo saṃvijjamānā	162	
PA_atk-s02_01a:162_4	lokasmiṃ. Katame tayo? Andho ekacakkhu dvicakkhu. Katamo ca, bhikkhave, puggalo andho”ti?	162	
PA_atk-s02_01a:162_5	evarūpī puggalādhiṭṭhānā puggaladesanā. “Katamañca, bhikkhave, duggatibhayaṃ? Idha,	162	
PA_atk-s02_01a:162_6	bhikkhave, ekacco iti paṭisañcikkhati, kāyaduccaritassa kho pāpako vipāko abhisamparāyaṃ…pe…	162	
PA_atk-s02_01a:162_7	suddhamattānaṃ pariharati. Idaṃ vuccati, bhikkhave, duggatibhaya”nti evarūpī puggalādhiṭṭhānā dhammadesanā.	162	
PA_atk-s02_01a:163_0	Svāyaṃ idha yasmā puthujjano apariññātavatthuko, apariññāmūlikā ca idhādhippetānaṃ	163	
PA_atk-s02_01a:163_1	sabbadhammānaṃ mūlabhūtā maññanā hoti, tasmā puthujjanaṃ dassetvā puggalādhiṭṭhānāya	163	
PA_atk-s02_01a:163_2	desanāya tamatthaṃ āvikātuṃ, “idha, bhikkhave, assutavā puthujjano ariyānaṃ adassāvī”ti	163	
PA_atk-s02_01a:163_3	evaṃ puthujjanaṃ niddisīti veditabbo.	163	
PA_atk-s02_01a:164	Suttanikkhepavaṇṇanā niṭṭhitā.	16	
PA_atk-s02_01a:165	Pathavīvāravaṇṇanā	16	
PA_atk-s02_01a:166_0	Evaṃ puthujjanaṃ niddisitvā idāni tassa pathavīādīsu vatthūsu sabbasakkāyadhammajanitaṃ	166	
PA_atk-s02_01a:166_1	maññanaṃ dassento, pathaviṃ pathavitotiādimāha. Tattha lakkhaṇapathavī sasambhārapathavī	166	
PA_atk-s02_01a:166_2	ārammaṇapathavī sammutipathavīti catubbidhā pathavī. Tāsu “katamā ca, āvuso, ajjhattikā	166	
PA_atk-s02_01a:166_3	pathavīdhātu? Yaṃ ajjhattaṃ paccattaṃ kakkhaḷaṃ kharigata”ntiādīsu vuttā lakkhaṇapathavī.	166	
PA_atk-s02_01a:166_4	“Pathaviṃ khaṇeyya vā khaṇāpeyya vā”tiādīsu vuttā sasambhārapathavī. Ye ca kesādayo	166	
PA_atk-s02_01a:166_5	vīsati koṭṭhāsā, ayolohādayo ca bāhirā. Sā hi vaṇṇādīhi sambhārehi saddhiṃ pathavīti	166	
PA_atk-s02_01a:166_6	sasambhārapathavī. “Pathavīkasiṇameko sañjānātī”tiādīsu āgatā pana ārammaṇapathavī,	166	
PA_atk-s02_01a:166_7	nimittapathavītipi vuccati. Pathavīkasiṇajjhānalābhī devaloke nibbatto āgamanavasena	166	
PA_atk-s02_01a:166_8	pathavīdevatāti nāmaṃ labhati. Ayaṃ sammutipathavīti veditabbā. Sā sabbāpi idha labbhati.	166	
PA_atk-s02_01a:166_9	Tāsu yaṃkañci pathaviṃ ayaṃ puthujjano pathavito sañjānāti, pathavīti sañjānāti,	166	
PA_atk-s02_01a:166_10	pathavībhāgena sañjānāti, lokavohāraṃ gahetvā saññāvipallāsena sañjānāti pathavīti.	1661	
PA_atk-s02_01a:166_11	Evaṃ pathavībhāgaṃ amuñcantoyeva vā etaṃ “sattoti vā sattassā”ti vā ādinā nayena	1661	
PA_atk-s02_01a:166_12	sañjānāti. Kasmā evaṃ sañjānātīti na vattabbaṃ. Ummattako viya hi puthujjano. So	1661	
PA_atk-s02_01a:166_13	yaṃkiñci yena kenaci ākārena gaṇhāti. Ariyānaṃ adassāvitādibhedameva vā ettha kāraṇaṃ.	1661	
PA_atk-s02_01a:166_14	Yaṃ vā parato “apariññātaṃ tassā”ti vadantena bhagavatāva vuttaṃ.	1661	
PA_atk-s02_01a:167_0	Pathaviṃ pathavito saññatvāti so taṃ pathaviṃ evaṃ viparītasaññāya sañjānitvā, “saññānidānā	167	
PA_atk-s02_01a:167_1	hi papañcasaṅkhā”ti vacanato aparabhāge thāmapattehi taṇhāmānadiṭṭhipapañcehi idha	167	
PA_atk-s02_01a:167_2	maññanānāmena vuttehi maññati kappeti vikappeti, nānappakārato aññathā gaṇhāti. Tena	167	
PA_atk-s02_01a:167_3	vuttaṃ “pathaviṃ maññatī”ti. Evaṃ maññato cassa tā maññanā oḷārikanayena dassetuṃ	167	
PA_atk-s02_01a:167_4	“yā ayaṃ kesā lomā”tiādinā nayena vīsatibhedā ajjhattikā pathavī vuttā. Yā cāyaṃ	167	
PA_atk-s02_01a:167_5	vibhaṅge “tattha katamā bāhirā pathavīdhātu? Yaṃ bāhiraṃ kakkhaḷaṃ kharigataṃ kakkhaḷattaṃ	167	
PA_atk-s02_01a:167_6	kakkhaḷabhāvo bahiddhā anupādinnaṃ. Seyyathidaṃ, ayo lohaṃ tipu sīsaṃ sajjhaṃ muttā	167	
PA_atk-s02_01a:167_7	maṇi veḷuriyaṃ saṅkho silā pavāḷaṃ rajataṃ jātarūpaṃ lohitaṅko masāragallaṃ tiṇaṃ	167	
PA_atk-s02_01a:167_8	kaṭṭhaṃ sakkharā kaṭhalaṃ bhūmi pāsāṇo pabbato”ti evaṃ bāhirā pathavī vuttā. Yā ca	167	
PA_atk-s02_01a:167_9	ajjhattārammaṇattike nimittapathavī, taṃ gahetvā ayamatthayojanā vuccati.	167	
PA_atk-s02_01a:168_0	Pathaviṃ maññatīti tīhi maññanāhi ahaṃ pathavīti maññati, mama pathavīti maññati,	168	
PA_atk-s02_01a:168_1	paro pathavīti maññati, parassa pathavīti maññati, atha vā ajjhattikaṃ pathaviṃ taṇhāmaññanāya	168	
PA_atk-s02_01a:168_2	maññati, mānamaññanāya maññati, diṭṭhimaññanāya maññati. Kathaṃ? Ayañhi kesādīsu	168	
PA_atk-s02_01a:168_3	chandarāgaṃ janeti kese assādeti abhinandati abhivadati ajjhosāya tiṭṭhati. Lome,	168	
PA_atk-s02_01a:168_4	nakhe, dante, tacaṃ, aññataraṃ vā pana rajjanīyavatthuṃ. Evaṃ ajjhattikaṃ pathaviṃ	168	
PA_atk-s02_01a:168_5	taṇhāmaññanāya maññati. Iti me kesā siyuṃ anāgatamaddhānaṃ. Iti lomātiādinā vā pana	168	
PA_atk-s02_01a:168_6	nayena tattha nandiṃ samannāneti. “Imināhaṃ sīlena vā…pe… brahmacariyena vā evaṃ	168	
PA_atk-s02_01a:168_7	siniddhamudusukhumanīlakeso bhavissāmī”tiādinā vā pana nayena appaṭiladdhānaṃ paṭilābhāya	168	
PA_atk-s02_01a:168_8	cittaṃ paṇidahati. Evampi ajjhattikaṃ pathaviṃ taṇhāmaññanāya maññati.	168	
PA_atk-s02_01a:169_0	Tathā attano kesādīnaṃ sampattiṃ vā vipattiṃ vā nissāya mānaṃ janeti, “seyyohamasmīti	169	
PA_atk-s02_01a:169_1	vā sadisohamasmīti vā hīnohamasmīti vā”ti. Evaṃ ajjhattikaṃ pathaviṃ mānamaññanāya	169	
PA_atk-s02_01a:169_2	maññati. “Taṃ jīvaṃ taṃ sarīra”nti āgatanayena pana kesaṃ “jīvo”ti abhinivisati.	169	
PA_atk-s02_01a:169_3	Esa nayo lomādīsu. Evaṃ ajjhattikaṃ pathaviṃ diṭṭhimaññanāya maññati.	169	
PA_atk-s02_01a:170_0	Atha vā “yā ceva kho panāvuso, ajjhattikā pathavīdhātu, yā ca bāhirā pathavīdhātu,	170	
PA_atk-s02_01a:170_1	pathavīdhāturevesā, taṃ netaṃ mamā”ti imissā pavattiyā paccanīkanayena kesādibhedaṃ	170	
PA_atk-s02_01a:170_2	pathaviṃ etaṃ mama esohamasmi eso me attāti abhinivisati. Evampi ajjhattikaṃ pathaviṃ	170	
PA_atk-s02_01a:170_3	diṭṭhimaññanāya maññati. Evaṃ tāva ajjhattikaṃ pathaviṃ tīhi maññanāhi maññati.	170	
PA_atk-s02_01a:171_0	Yathā ca ajjhattikaṃ evaṃ bāhirampi. Kathaṃ? “Ayañhi ayalohādīsu chandarāgaṃ janeti.	171	
PA_atk-s02_01a:171_1	Ayalohādīni assādeti abhinandati abhivadati ajjhosāya tiṭṭhati. Mama ayo mama lohantiādinā	171	
PA_atk-s02_01a:171_2	nayena ayādīni mamāyati rakkhati gopayati, evaṃ bāhiraṃ pathaviṃ taṇhāmaññanāya maññati.	171	
PA_atk-s02_01a:171_3	Iti me ayalohādayo siyuṃ anāgatamaddhānanti vā panettha nandiṃ samannāneti, imināhaṃ	171	
PA_atk-s02_01a:171_4	sīlena vā vatena vā tapena vā brahmacariyena vā evaṃ sampannaayalohādiupakaraṇo bhavissāmī”ti	171	
PA_atk-s02_01a:171_5	appaṭiladdhassa paṭilābhāya cittaṃ paṇidahati. Evampi bāhiraṃ pathaviṃ taṇhāmaññanāya maññati.	171	
PA_atk-s02_01a:172_0	Tathā attano ayalohādīnaṃ sampattiṃ vā vipattiṃ vā nissāya mānaṃ janeti “imināhaṃ	172	
PA_atk-s02_01a:172_1	seyyosmīti vā, sadisosmīti vā hīnosmīti vā”ti evaṃ bāhiraṃ pathaviṃ mānamaññanāya	172	
PA_atk-s02_01a:172_2	maññati. Aye jīvasaññī hutvā pana ayaṃ “jīvo”ti abhinivisati. Esa nayo lohādīsu.	172	
PA_atk-s02_01a:172_3	Evaṃ bāhiraṃ pathaviṃ diṭṭhimaññanāya maññati.	172	
PA_atk-s02_01a:173_0	Atha vā “idhekacco pathavīkasiṇaṃ attato samanupassati. Yaṃ pathavīkasiṇaṃ, so ahaṃ.	173	
PA_atk-s02_01a:173_1	Yo ahaṃ, taṃ pathavīkasiṇanti pathavīkasiṇañca attañca advayaṃ samanupassatī”ti paṭisambhidāyaṃ	173	
PA_atk-s02_01a:173_2	vuttanayeneva nimittapathaviṃ “attā”ti abhinivisati. Evaṃ bāhiraṃ pathaviṃ diṭṭhimaññanāya	173	
PA_atk-s02_01a:173_3	maññati. Evampi bāhiraṃ pathaviṃ tīhi maññanāhi maññati. Evaṃ tāva “pathaviṃ maññatī”ti	173	
PA_atk-s02_01a:173_4	ettha tissopi maññanā veditabbā. Ito paraṃ saṅkhepeneva kathayissāma.	173	
PA_atk-s02_01a:174_0	Pathaviyā maññatīti ettha pathaviyāti bhummavacanametaṃ. Tasmā ahaṃ pathaviyāti maññati,	174	
PA_atk-s02_01a:174_1	mayhaṃ kiñcanaṃ palibodho pathaviyāti maññati, paro pathaviyāti maññati, parassa	174	
PA_atk-s02_01a:174_2	kiñcanaṃ palibodho pathaviyāti maññatīti ayamettha attho.	174	
PA_atk-s02_01a:175_0	Atha vā yvāyaṃ “kathaṃ rūpasmiṃ attānaṃ samanupassati? Idhekacco vedanaṃ… saññaṃ…	175	
PA_atk-s02_01a:175_1	saṅkhāre… viññāṇaṃ attato samanupassati, tassa evaṃ hoti, ayaṃ kho me attā, so kho	175	
PA_atk-s02_01a:175_2	pana me attā imasmiṃ rūpeti evaṃ rūpasmiṃ vā attānaṃ samanupassatī”ti etassa atthanayo	175	
PA_atk-s02_01a:175_3	vutto, eteneva nayena vedanādidhamme attato gahetvā tato ajjhattikabāhirāsu pathavīsu	175	
PA_atk-s02_01a:175_4	yaṃkiñci pathaviṃ tassokāsabhāvena parikappetvā so kho pana me ayaṃ attā imissā pathaviyāti	175	
PA_atk-s02_01a:175_5	maññanto pathaviyā maññati, ayamassa diṭṭhimaññanā. Tasmiṃyeva panassa attani sinehaṃ	175	
PA_atk-s02_01a:175_6	tabbatthukañca mānaṃ uppādayato taṇhāmānamaññanāpi veditabbā. Yadā pana teneva nayena	175	
PA_atk-s02_01a:175_7	so kho panassa attā pathaviyāti maññati, tadā diṭṭhimaññanā eva yujjati. Itarāyopi pana icchanti.	175	
PA_atk-s02_01a:176_0	Pathavito maññatīti ettha pana pathavitoti nissakkavacanaṃ. Tasmā saupakaraṇassa	176	
PA_atk-s02_01a:176_1	attano vā parassa vā yathāvuttappabhedato pathavito uppattiṃ vā niggamanaṃ vā pathavito	176	
PA_atk-s02_01a:176_2	vā añño attāti maññamāno pathavito maññatīti veditabbo, ayamassa diṭṭhimaññanā. Tasmiṃyeva	176	
PA_atk-s02_01a:176_3	panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi	176	
PA_atk-s02_01a:176_4	veditabbā. Apare āhu pathavīkasiṇaṃ parittaṃ bhāvetvā tato aññaṃ appamāṇaṃ attānaṃ	176	
PA_atk-s02_01a:176_5	gahetvā pathavito bahiddhāpi me attāti maññamāno pathavito maññatīti.	176	
PA_atk-s02_01a:177_0	Pathaviṃ meti maññatīti ettha pana kevalañhi mahāpathaviṃ taṇhāvasena mamāyatīti	177	
PA_atk-s02_01a:177_1	iminā nayena pavattā ekā taṇhāmaññanā eva labbhatīti veditabbā. Sā cāyaṃ mama kesā,	177	
PA_atk-s02_01a:177_2	mama lomā, mama ayo, mama lohanti evaṃ yathāvuttappabhedāya sabbāyapi ajjhattikabāhirāya	177	
PA_atk-s02_01a:177_3	pathaviyā yojetabbāti.	177	
PA_atk-s02_01a:178_0	Pathaviṃ abhinandatīti vuttappakārameva pathaviṃ taṇhādīhi abhinandati, assādeti,	178	
PA_atk-s02_01a:178_1	parāmasati cāti vuttaṃ hoti. “Pathaviṃ maññatī”ti eteneva etasmiṃ atthe siddhe kasmā	178	
PA_atk-s02_01a:178_2	etaṃ vuttanti ce. Avicāritametaṃ porāṇehi. Ayaṃ pana attano mati, desanāvilāsato	178	
PA_atk-s02_01a:178_3	vā ādīnavadassanato vā. Yassā hi dhammadhātuyā suppaṭividdhattā nānānayavicitradesanāvilāsasampanno,	178	
PA_atk-s02_01a:178_4	ayaṃ sā bhagavatā suppaṭividdhā. Tasmā pubbe maññanāvasena kilesuppattiṃ dassetvā	178	
PA_atk-s02_01a:178_5	idāni abhinandanāvasena dassento desanāvilāsato vā idamāha. Yo vā pathaviṃ maññati,	178	
PA_atk-s02_01a:178_6	pathaviyā maññati, pathavito maññati, pathaviṃ meti maññati, so yasmā na sakkoti	178	
PA_atk-s02_01a:178_7	pathavīnissitaṃ taṇhaṃ vā diṭṭhiṃ vā pahātuṃ, tasmā pathaviṃ abhinandatiyeva. Yo	178	
PA_atk-s02_01a:178_8	ca pathaviṃ abhinandati, dukkhaṃ so abhinandati, dukkhañca ādīnavoti ādīnavadassanatopi	178	
PA_atk-s02_01a:178_9	idamāha. Vuttañcetaṃ bhagavatā “yo, bhikkhave, pathavīdhātuṃ abhinandati, dukkhaṃ	178	
PA_atk-s02_01a:178_10	so abhinandati, yo dukkhaṃ abhinandati, aparimutto so dukkhasmāti vadāmī”ti.	1781	
PA_atk-s02_01a:179_0	Evaṃ pathavīvatthukaṃ maññanaṃ abhinandanañca vatvā idāni yena kāraṇena so maññati,	179	
PA_atk-s02_01a:179_1	abhinandati ca, taṃ kāraṇaṃ āvikaronto āha taṃ kissa hetu, apariññātaṃ tassāti vadāmīti.	179	
PA_atk-s02_01a:179_2	Tassattho, so puthujjano taṃ pathaviṃ kissa hetu maññati, kena kāraṇena maññati,	179	
PA_atk-s02_01a:179_3	abhinandatīti ce. Apariññātaṃ tassāti vadāmīti, yasmā taṃ vatthu tassa apariññātaṃ,	179	
PA_atk-s02_01a:179_4	tasmāti vuttaṃ hoti. Yo hi pathaviṃ parijānāti, so tīhi pariññāhi parijānāti ñātapariññāya	179	
PA_atk-s02_01a:179_5	tīraṇapariññāya pahānapariññāyāti.	179	
PA_atk-s02_01a:180_0	Tattha katamā ñātapariññā. Pathavīdhātuṃ parijānāti, ayaṃ pathavīdhātu ajjhattikā,	180	
PA_atk-s02_01a:180_1	ayaṃ bāhirā, idamassā lakkhaṇaṃ, imāni rasapaccupaṭṭhānapadaṭṭhānānīti, ayaṃ ñātapariññā.	180	
PA_atk-s02_01a:180_2	Katamā tīraṇapariññā? Evaṃ ñātaṃ katvā pathavīdhātuṃ tīreti aniccato dukkhato rogatoti	180	
PA_atk-s02_01a:180_3	dvācattālīsāya ākārehi, ayaṃ tīraṇapariññā. Katamā pahānapariññā? Evaṃ tīrayitvā	180	
PA_atk-s02_01a:180_4	aggamaggena pathavīdhātuyā chandarāgaṃ pajahati, ayaṃ pahānapariññā.	180	
PA_atk-s02_01a:181_0	Nāmarūpavavatthānaṃ vā ñātapariññā. Kalāpasammasanādianulomapariyosānā tīraṇapariññā.	181	
PA_atk-s02_01a:181_1	Ariyamagge ñāṇaṃ pahānapariññāti. Yo pathaviṃ parijānāti, so imāhi tīhi pariññāhi	181	
PA_atk-s02_01a:181_2	parijānāti, assa ca puthujjanassa tā pariññāyo natthi, tasmā apariññātattā pathaviṃ	181	
PA_atk-s02_01a:181_3	maññati ca abhinandati cāti. Tenāha bhagavā – idha, bhikkhave, assutavā puthujjano…pe…	181	
PA_atk-s02_01a:181_4	pathaviṃ maññati, pathaviyā maññati, pathavito maññati, pathaviṃ meti maññati, pathaviṃ	181	
PA_atk-s02_01a:181_5	abhinandati. Taṃ kissa hetu? Apariññātaṃ tassāti vadāmī”ti.	181	
PA_atk-s02_01a:182	Pathavīvāravaṇṇanā niṭṭhitā.	18	
PA_atk-s02_01a:183	Āpovārādivaṇṇanā	18	
PA_atk-s02_01a:184_0	Āpaṃ āpatoti etthāpi lakkhaṇasasambhārārammaṇasammutivasena catubbidho āpo. Tesu	184	
PA_atk-s02_01a:184_1	“tattha, katamā ajjhattikā āpodhātu. Yaṃ ajjhattaṃ paccattaṃ āpo āpogataṃ, sineho	184	
PA_atk-s02_01a:184_2	sinehagataṃ bandhanattaṃ rūpassa ajjhattaṃ upādinna”ntiādīsu vutto lakkhaṇaāpo. “Āpokasiṇaṃ	184	
PA_atk-s02_01a:184_3	uggaṇhanto āpasmiṃ nimittaṃ gaṇhātī”tiādīsu vutto sasambhārāpo. Sesaṃ sabbaṃ pathaviyaṃ	184	
PA_atk-s02_01a:184_4	vuttasadisameva. Kevalaṃ yojanānaye pana “pittaṃ semha”ntiādinā nayena vuttā dvādasabhedā	184	
PA_atk-s02_01a:184_5	ajjhattikā āpodhātu, “tattha, katamā bāhirā āpodhātu? Yaṃ bāhiraṃ āpo āpogataṃ, sineho	184	
PA_atk-s02_01a:184_6	sinehagataṃ bandhanattaṃ rūpassa bahiddhā anupādinnaṃ. Seyyathidaṃ, mūlaraso khandharaso	184	
PA_atk-s02_01a:184_7	tacaraso pattaraso puppharaso phalaraso khīraṃ dadhi sappi navanītaṃ telaṃ madhu	184	
PA_atk-s02_01a:184_8	phāṇitaṃ bhummāni vā udakāni antalikkhāni vā”ti evaṃ vuttā ca bāhirā āpodhātu veditabbā,	184	
PA_atk-s02_01a:184_9	yo ca ajjhattārammaṇattike nimittaāpo.	184	
PA_atk-s02_01a:185_0	Tejaṃ tejatoti imasmiṃ tejovārepi vuttanayeneva vitthāro veditabbo. Yojanānaye panettha	185	
PA_atk-s02_01a:185_1	“yena ca santappati, yena ca jīrīyati, yena ca pariḍayhati, yena ca asitapītakhāyitasāyitaṃ	185	
PA_atk-s02_01a:185_2	sammā pariṇāmaṃ gacchatī”ti evaṃ vuttā catuppabhedā ajjhattikā tejodhātu. “Tattha	185	
PA_atk-s02_01a:185_3	katamā bāhirā tejodhātu? Yaṃ bāhiraṃ tejo tejogataṃ usmā usmāgataṃ usumaṃ usumagataṃ	185	
PA_atk-s02_01a:185_4	bahiddhā anupādinnaṃ. Seyyathidaṃ, kaṭṭhaggi palālaggi tiṇaggi gomayaggi thusaggi	185	
PA_atk-s02_01a:185_5	saṅkāraggi indaggi aggisantāpo sūriyasantāpo kaṭṭhasannicayasantāpo tiṇasannicayasantāpo	185	
PA_atk-s02_01a:185_6	dhaññasannicayasantāpo bhaṇḍasannicayasantāpo”ti evaṃ vuttā ca bāhirā tejodhātu veditabbā.	185	
PA_atk-s02_01a:186_0	Vāyaṃ vāyatoti imassa vāyavārassāpi yojanānaye pana “uddhaṅgamā vātā adhogamā vātā	186	
PA_atk-s02_01a:186_1	kucchisayā vātā koṭṭhāsayā vātā aṅgamaṅgānusārino vātā satthakavātā khurakavātā uppalakavātā	186	
PA_atk-s02_01a:186_2	assāso passāso”ti evaṃ vuttā ajjhattikā vāyodhātu. “Tattha katamā bāhirā vāyodhātu?	186	
PA_atk-s02_01a:186_3	Yaṃ bāhiraṃ vāyo vāyogataṃ thambhitattaṃ rūpassa bahiddhā anupādinnaṃ. Seyyathidaṃ,	186	
PA_atk-s02_01a:186_4	puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā	186	
PA_atk-s02_01a:186_5	vātā uṇhā vātā parittā vātā adhimattā vātā kāḷavātā verambhavātā pakkhavātā supaṇṇavātā	186	
PA_atk-s02_01a:186_6	tālavaṇṭavātā vidhūpanavātā”ti evaṃ vuttā ca bāhirā vāyodhātu veditabbā. Sesaṃ vuttanayamevāti.	186	
PA_atk-s02_01a:186_7	Ettāvatā ca yvāyaṃ –	186	
PA_atk-s02_01a:187	“Vuttamhi ekadhamme, ye dhammā ekalakkhaṇā tena;	18	
PA_atk-s02_01a:188	Vuttā bhavanti sabbe, iti vutto lakkhaṇo hāro”ti. –	18	
PA_atk-s02_01a:189_0	Evaṃ nettiyaṃ lakkhaṇo nāma hāro vutto, tassa vasena yasmā catūsu bhūtesu gahitesu	189	
PA_atk-s02_01a:189_1	upādārūpampi gahitameva bhavati, rūpalakkhaṇaṃ anatītattā. Yañca bhūtopādārūpaṃ so	189	
PA_atk-s02_01a:189_2	rūpakkhandho. Tasmā “assutavā puthujjano pathaviṃ āpaṃ tejaṃ vāyaṃ maññatī”ti vadantena	189	
PA_atk-s02_01a:189_3	atthato rūpaṃ attato samanupassatītipi vuttaṃ hoti. “Pathaviyā āpasmiṃ tejasmiṃ vāyasmiṃ	189	
PA_atk-s02_01a:189_4	maññatī”ti vadantena rūpasmiṃ vā attānaṃ samanupassatīti vuttampi hoti. “Pathavito	189	
PA_atk-s02_01a:189_5	āpato tejato vāyato maññatī”ti vadantena rūpato añño attāti siddhattā rūpavantaṃ	189	
PA_atk-s02_01a:189_6	vā attānaṃ attani vā rūpaṃ samanupassatītipi vuttaṃ hoti. Evametā catasso rūpavatthukā	189	
PA_atk-s02_01a:189_7	sakkāyadiṭṭhimaññanā veditabbā. Tattha ekā ucchedadiṭṭhi, tisso sassatadiṭṭhiyoti	189	
PA_atk-s02_01a:189_8	dveva diṭṭhiyo hontīti ayampi atthaviseso veditabbo.	189	
PA_atk-s02_01a:190	Āpovārādivaṇṇanā niṭṭhitā.	19	
PA_atk-s02_01a:191	Bhūtavārādivaṇṇanā	19	
PA_atk-s02_01a:192_0	3. Evaṃ rūpamukhena saṅkhāravatthukaṃ maññanaṃ vatvā idāni ye saṅkhāre upādāya sattā	192	
PA_atk-s02_01a:192_1	paññapīyanti, tesu saṅkhāresu sattesupi yasmā puthujjano maññanaṃ karoti, tasmā te	192	
PA_atk-s02_01a:192_2	satte niddisanto bhūte bhūtato sañjānātītiādimāha. Tatthāyaṃ bhūtasaddo pañcakkhandhaamanussadhātuvijjamānakhīṇāsavasattarukkhādīsu	192	
PA_atk-s02_01a:192_3	dissati. “Bhūtamidanti, bhikkhave, samanupassathā”tiādīsu hi ayaṃ pañcakkhandhesu	192	
PA_atk-s02_01a:192_4	dissati. “Yānīdha bhūtāni samāgatānī”ti ettha amanussesu. “Cattāro kho, bhikkhu,	192	
PA_atk-s02_01a:192_5	mahābhūtā hetū”ti ettha dhātūsu. “Bhūtasmiṃ pācittiya”ntiādīsu vijjamāne. “Yo ca	192	
PA_atk-s02_01a:192_6	kālaghaso bhūto”ti ettha khīṇāsave. “Sabbeva nikkhipissanti bhūtā loke samussaya”nti	192	
PA_atk-s02_01a:192_7	ettha sattesu. “Bhūtagāmapātabyatāyā”ti ettha rukkhādīsu. Idha panāyaṃ sattesu vattati,	192	
PA_atk-s02_01a:192_8	no ca kho avisesena. Cātumahārājikānaṃ hi heṭṭhā sattā idha bhūtāti adhippetā.	192	
PA_atk-s02_01a:193_0	Tattha bhūte bhūtato sañjānātītiādi vuttanayameva. Bhūte maññatītiādīsu pana tissopi	193	
PA_atk-s02_01a:193_1	maññanā yojetabbā. Kathaṃ? Ayañhi “so passati gahapatiṃ vā gahapatiputtaṃ vā pañcahi	193	
PA_atk-s02_01a:193_2	kāmaguṇehi samappitaṃ samaṅgibhūta”nti vuttanayena bhūte subhā sukhitāti gahetvā	193	
PA_atk-s02_01a:193_3	rajjati, disvāpi ne rajjati, sutvāpi, ghāyitvāpi, sāyitvāpi, phusitvāpi, ñatvāpi.	193	
PA_atk-s02_01a:193_4	Evaṃ bhūte taṇhāmaññanāya maññati. “Aho vatāhaṃ khattiyamahāsālānaṃ vā sahabyataṃ	193	
PA_atk-s02_01a:193_5	upapajjeyya”ntiādinā vā pana nayena appaṭiladdhassa paṭilābhāya cittaṃ paṇidahati,	193	
PA_atk-s02_01a:193_6	evampi bhūte taṇhāmaññanāya maññati. Attano pana bhūtānañca sampattivipattiṃ nissāya	193	
PA_atk-s02_01a:193_7	attānaṃ vā seyyaṃ dahati. Bhūtesu ca yaṃkiñci bhūtaṃ hīnaṃ attānaṃ vā hīnaṃ, yaṃkiñci	193	
PA_atk-s02_01a:193_8	bhūtaṃ seyyaṃ. Attānaṃ vā bhūtena, bhūtaṃ vā attanā sadisaṃ dahati. Yathāha “idhekacco	193	
PA_atk-s02_01a:193_9	jātiyā vā…pe… aññataraññatarena vatthunā pubbakālaṃ parehi sadisaṃ attānaṃ dahati.	193	
PA_atk-s02_01a:193_10	Aparakālaṃ attānaṃ seyyaṃ dahati. Pare hīne dahati, yo evarūpo māno …pe… ayaṃ vuccati	1931	
PA_atk-s02_01a:193_11	mānātimāno”ti. Evaṃ bhūte mānamaññanāya maññati.	1931	
PA_atk-s02_01a:194_0	Bhūte pana “niccā dhuvā sassatā avipariṇāmadhammā”ti vā “sabbe sattā sabbe pāṇā sabbe	194	
PA_atk-s02_01a:194_1	bhūtā sabbe jīvā avasā abalā avīriyā niyatisaṅgatibhāvapariṇatā chasvevābhijātīsu	194	
PA_atk-s02_01a:194_2	sukhadukkhaṃ paṭisaṃvedentī”ti vā maññamāno diṭṭhimaññanāya maññati. Evaṃ bhūte tīhi maññanāhi maññati.	194	
PA_atk-s02_01a:195_0	Kathaṃ bhūtesu maññati? Tesu tesu bhūtesu attano upapattiṃ vā sukhuppattiṃ vā ākaṅkhati.	195	
PA_atk-s02_01a:195_1	Evaṃ tāva taṇhāmaññanāya bhūtesu maññati. Bhūtesu vā upapattiṃ ākaṅkhamāno dānaṃ	195	
PA_atk-s02_01a:195_2	deti, sīlaṃ samādiyati, uposathakammaṃ karoti. Evampi bhūtesu taṇhāmaññanāya maññati.	195	
PA_atk-s02_01a:195_3	Bhūte pana samūhaggāhena gahetvā tattha ekacce bhūte seyyato dahati, ekacce sadisato	195	
PA_atk-s02_01a:195_4	vā hīnato vāti. Evaṃ bhūtesu mānamaññanāya maññati. Tathā ekacce bhūte niccā dhuvāti	195	
PA_atk-s02_01a:195_5	maññati. Ekacce aniccā adhuvāti, ahampi bhūtesu aññatarosmīti vā maññati. Evaṃ bhūtesu	195	
PA_atk-s02_01a:195_6	diṭṭhimaññanāya maññati.	195	
PA_atk-s02_01a:196_0	Bhūtato maññatīti ettha pana saupakaraṇassa attano vā parassa vā yato kutoci bhūtato	196	
PA_atk-s02_01a:196_1	uppattiṃ maññamāno bhūtato maññatīti veditabbo, ayamassa diṭṭhimaññanā. Tasmiṃyeva	196	
PA_atk-s02_01a:196_2	panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi	196	
PA_atk-s02_01a:196_3	veditabbā. Bhūte meti maññatīti ettha pana ekā taṇhāmaññanāva labbhati. Sā cāyaṃ	196	
PA_atk-s02_01a:196_4	“mama puttā, mama dhītā, mama ajeḷakā, kukkuṭasūkarā, hatthigavassavaḷavā”ti evamādinā	196	
PA_atk-s02_01a:196_5	nayena mamāyato pavattatīti veditabbā. Bhūte abhinandatīti etaṃ vuttanayameva. Apariññātaṃ	196	
PA_atk-s02_01a:196_6	tassāti ettha pana ye saṅkhāre upādāya bhūtānaṃ paññatti, tesaṃ apariññātattā bhūtā	196	
PA_atk-s02_01a:196_7	apariññātā hontīti veditabbā. Yojanā pana vuttanayeneva kātabbā.	196	
PA_atk-s02_01a:197_0	Evaṃ saṅkhepato saṅkhāravasena ca sattavasena ca maññanāvatthuṃ dassetvā idāni bhūmivisesādinā	197	
PA_atk-s02_01a:197_1	bhedena vitthāratopi taṃ dassento deve devatotiādimāha. Tattha dibbanti pañcahi kāmaguṇehi	197	
PA_atk-s02_01a:197_2	attano vā iddhiyāti devā, kīḷanti jotenti cāti attho. Te tividhā sammutidevā upapattidevā	197	
PA_atk-s02_01a:197_3	visuddhidevāti. Sammutidevā nāma rājāno deviyo rājakumārā. Upapattidevā nāma cātumahārājike	197	
PA_atk-s02_01a:197_4	deve upādāya tatuttaridevā. Visuddhidevā nāma arahanto khīṇāsavā. Idha pana upapattidevā	197	
PA_atk-s02_01a:197_5	daṭṭhabbā, no ca kho avisesena. Paranimmitavasavattidevaloke māraṃ saparisaṃ ṭhapetvā	197	
PA_atk-s02_01a:197_6	sesā cha kāmāvacarā idha devāti adhippetā. Tattha sabbā atthavaṇṇanā bhūtavāre vuttanayeneva veditabbā.	197	
PA_atk-s02_01a:198_0	Pajāpatinti ettha pana māro pajāpatīti veditabbo. Keci pana “tesaṃ tesaṃ devānaṃ	198	
PA_atk-s02_01a:198_1	adhipatīnaṃ mahārājādīnametaṃ adhivacana”nti vadanti. Taṃ devaggahaṇeneva tesaṃ gahitattā	198	
PA_atk-s02_01a:198_2	ayuttanti mahāaṭṭhakathāyaṃ paṭikkhittaṃ, māroyeva pana sattasaṅkhātāya pajāya adhipatibhāvena	198	
PA_atk-s02_01a:198_3	idha pajāpatīti adhippeto. So kuhiṃ vasati? Paranimmitavasavattidevaloke. Tatra hi	198	
PA_atk-s02_01a:198_4	vasavattirājā rajjaṃ kāreti. Māro ekasmiṃ padese attano parisāya issariyaṃ pavattento	198	
PA_atk-s02_01a:198_5	rajjapaccante dāmarikarājaputto viya vasatīti vadanti. Māraggahaṇeneva cettha māraparisāyapi	198	
PA_atk-s02_01a:198_6	gahaṇaṃ veditabbaṃ. Yojanānayo cettha pajāpatiṃ vaṇṇavantaṃ dīghāyukaṃ sukhabahulaṃ	198	
PA_atk-s02_01a:198_7	disvā vā sutvā vā rajjanto taṇhāmaññanāya maññati. “Aho vatāhaṃ pajāpatino sahabyataṃ	198	
PA_atk-s02_01a:198_8	upapajjeyya”ntiādinā vā pana nayena appaṭiladdhassa paṭilābhāya cittaṃ paṇidahantopi	198	
PA_atk-s02_01a:198_9	pajāpatiṃ taṇhāmaññanāya maññati. Pajāpatibhāvaṃ pana patto samāno ahamasmi pajānamissaro	198	
PA_atk-s02_01a:198_10	adhipatīti mānaṃ janento pajāpatiṃ mānamaññanāya maññati. “Pajāpati nicco dhuvo”ti	1981	
PA_atk-s02_01a:198_11	vā “ucchijjissati vinassissatī”ti vā “avaso abalo avīriyo niyatisaṅgatibhāvapariṇato	1981	
PA_atk-s02_01a:198_12	chasvevābhijātīsu sukhadukkhaṃ paṭisaṃvedetī”ti vā maññamāno pana pajāpatiṃ diṭṭhimaññanāya	1981	
PA_atk-s02_01a:198_13	maññatīti veditabbo.	1981	
PA_atk-s02_01a:199_0	Pajāpatisminti ettha pana ekā diṭṭhimaññanāva yujjati. Tassā evaṃ pavatti veditabbā.	199	
PA_atk-s02_01a:199_1	Idhekacco “pajāpatismiṃ ye ca dhammā saṃvijjanti, sabbe te niccā dhuvā sassatā avipariṇāmadhammā”ti	199	
PA_atk-s02_01a:199_2	maññati. Atha vā “pajāpatismiṃ natthi pāpaṃ, na tasmiṃ pāpakāni kammāni upalabbhantī”ti maññati.	199	
PA_atk-s02_01a:200_0	Pajāpatitoti ettha tissopi maññanā labbhanti. Kathaṃ? Idhekacco saupakaraṇassa attano	200	
PA_atk-s02_01a:200_1	vā parassa vā pajāpatito uppattiṃ vā niggamanaṃ vā maññati, ayamassa diṭṭhimaññanā.	200	
PA_atk-s02_01a:200_2	Tasmiṃyeva panassa diṭṭhimaññanāya maññite vatthusmiṃ sinehaṃ mānañca uppādayato	200	
PA_atk-s02_01a:200_3	taṇhāmānamaññanāpi veditabbā. Pajāpatiṃ meti ettha pana ekā taṇhāmaññanāva labbhati.	200	
PA_atk-s02_01a:200_4	Sā cāyaṃ “pajāpati mama satthā mama sāmī”tiādinā nayena mamāyato pavattatīti veditabbā.	200	
PA_atk-s02_01a:200_5	Sesaṃ vuttanayameva.	200	
PA_atk-s02_01a:201_0	Brahmaṃ brahmatoti ettha brūhito tehi tehi guṇavisesehīti brahmā. Apica brahmāti	201	
PA_atk-s02_01a:201_1	mahābrahmāpi vuccati, tathāgatopi brāhmaṇopi mātāpitaropi seṭṭhampi. “Sahasso brahmā	201	
PA_atk-s02_01a:201_2	dvisahasso brahmā”tiādīsu hi mahābrahmā brahmāti vuccati. “Brahmāti kho, bhikkhave,	201	
PA_atk-s02_01a:201_3	tathāgatassetaṃ adhivacana”nti ettha tathāgato.	201	
PA_atk-s02_01a:202	“Tamonudo buddho samantacakkhu,	20	
PA_atk-s02_01a:203	Lokantagū sabbabhavātivatto;	20	
PA_atk-s02_01a:204	Anāsavo sabbadukkhappahīno,	20	
PA_atk-s02_01a:205	Saccavhayo brahme upāsito me”ti. –	20	
PA_atk-s02_01a:206	Ettha brāhmaṇo.	20	
PA_atk-s02_01a:207	“Brahmāti mātāpitaro, pubbācariyāti vuccare”ti. –	20	
PA_atk-s02_01a:208_0	Ettha mātāpitaro. “Brahmacakkaṃ pavattetī”ti ettha seṭṭhaṃ. Idha pana paṭhamābhinibbatto	208	
PA_atk-s02_01a:208_1	kappāyuko brahmā adhippeto. Taggahaṇeneva ca brahmapurohitabrahmapārisajjāpi gahitāti	208	
PA_atk-s02_01a:208_2	veditabbā. Atthavaṇṇanā panettha pajāpativāre vuttanayeneva veditabbā.	208	
PA_atk-s02_01a:209_0	Ābhassaravāre daṇḍadīpikāya acci viya etesaṃ sarīrato ābhā chijjitvā chijjitvā patantī	209	
PA_atk-s02_01a:209_1	viya sarati visaratīti ābhassarā. Tesaṃ gahaṇena sabbāpi dutiyajjhānabhūmi gahitā,	209	
PA_atk-s02_01a:209_2	ekatalavāsino eva cete sabbepi parittābhā appamāṇābhā ābhassarāti veditabbā.	209	
PA_atk-s02_01a:210_0	Subhakiṇhavāre subhena okiṇṇā vikiṇṇā subhena sarīrappabhāvaṇṇena ekagghanā suvaṇṇamañjūsāya	210	
PA_atk-s02_01a:210_1	ṭhapitasampajjalitakañcanapiṇḍasassirikāti subhakiṇhā. Tesaṃ gahaṇena sabbāpi tatiyajjhānabhūmi	210	
PA_atk-s02_01a:210_2	gahitā. Ekatalavāsino eva cete sabbepi parittasubhā appamāṇasubhā subhakiṇhāti veditabbā.	210	
PA_atk-s02_01a:211	Vehapphalavāre, vipulā phalāti vehapphalā. Catutthajjhānabhūmi brahmāno vuccanti. Atthanayayojanā pana imesu tīsupi vāresu bhūtavāre vuttanayeneva veditabbā.	21	
PA_atk-s02_01a:212_0	Abhibhūvāre abhibhavīti abhibhū. Kiṃ abhibhavi? Cattāro khandhe arūpino. Asaññabhavassetaṃ	212	
PA_atk-s02_01a:212_1	adhivacanaṃ. Asaññasattā devā vehapphalehi saddhiṃ ekatalāyeva ekasmiṃ okāse yena	212	
PA_atk-s02_01a:212_2	iriyāpathena nibbattā, teneva yāvatāyukaṃ tiṭṭhanti cittakammarūpasadisā hutvā. Te	212	
PA_atk-s02_01a:212_3	idha sabbepi abhibhūvacanena gahitā. Keci abhibhū nāma sahasso brahmāti evamādinā	212	
PA_atk-s02_01a:212_4	nayena tattha tattha adhipatibrahmānaṃ vaṇṇayanti. Brahmaggahaṇeneva pana tassa gahitattā	212	
PA_atk-s02_01a:212_5	ayuttametanti veditabbaṃ. Yojanānayo cettha abhibhū vaṇṇavā dīghāyukoti sutvā tattha	212	
PA_atk-s02_01a:212_6	chandarāgaṃ uppādento abhibhuṃ taṇhāmaññanāya maññati. “Aho vatāhaṃ abhibhuno sahabyataṃ	212	
PA_atk-s02_01a:212_7	upapajjeyya”ntiādinā pana nayena appaṭiladdhassa paṭilābhāya cittaṃ paṇidahantopi	212	
PA_atk-s02_01a:212_8	abhibhuṃ taṇhāmaññanāya maññati. Attānaṃ hīnato abhibhuṃ seyyato dahanto pana abhibhuṃ	212	
PA_atk-s02_01a:212_9	mānamaññanāya maññati. “Abhibhū nicco dhuvo”tiādinā nayena parāmasanto abhibhuṃ diṭṭhimaññanāya	212	
PA_atk-s02_01a:212_10	maññatīti veditabbo. Sesaṃ pajāpativāre vuttanayameva.	2121	
PA_atk-s02_01a:213	Bhūtavārādivaṇṇanā niṭṭhitā.	21	
PA_atk-s02_01a:214	Ākāsānañcāyatanavārādivaṇṇanā	21	
PA_atk-s02_01a:215_0	4. Evaṃ bhagavā paṭipāṭiyā devaloke dassentopi abhibhūvacanena asaññabhavaṃ dassetvā	215	
PA_atk-s02_01a:215_1	idāni yasmā ayaṃ vaṭṭakathā, suddhāvāsā ca vivaṭṭapakkhe ṭhitā, anāgāmikhīṇāsavā	215	
PA_atk-s02_01a:215_2	eva hi te devā. Yasmā vā katipayakappasahassāyukā te devā, buddhuppādakāleyeva honti.	215	
PA_atk-s02_01a:215_3	Buddhā pana asaṅkheyepi kappe na uppajjanti, tadā suññāpi sā bhūmi hoti. Rañño khandhāvāraṭṭhānaṃ	215	
PA_atk-s02_01a:215_4	viya hi buddhānaṃ suddhāvāsabhavo. Te teneva ca kāraṇena viññāṇaṭṭhitisattāvāsavasenapi	215	
PA_atk-s02_01a:215_5	na gahitā, sabbakālikā pana imā maññanā. Tasmā tāsaṃ sadāvijjamānabhūmiṃ dassento	215	
PA_atk-s02_01a:215_6	suddhāvāse atikkamitvā, ākāsānañcāyatanantiādimāha. Tattha ākāsānañcāyatananti tabbhūmikā	215	
PA_atk-s02_01a:215_7	cattāro kusalavipākakiriyā khandhā. Te ca tatrūpapannāyeva daṭṭhabbā bhavaparicchedakathā	215	
PA_atk-s02_01a:215_8	ayanti katvā. Esa nayo viññāṇañcāyatanādīsu. Atthayojanā pana catūsupi etesu vāresu	215	
PA_atk-s02_01a:215_9	abhibhūvāre vuttanayeneva veditabbā. Mānamaññanā cettha pajāpativāre vuttanayenāpi yujjati.	215	
PA_atk-s02_01a:216	Ākāsānañcāyatanavārādivaṇṇanā niṭṭhitā.	21	
PA_atk-s02_01a:217	Diṭṭhasutavārādivaṇṇanā	21	
PA_atk-s02_01a:218_0	5. Evaṃ bhūmivisesādinā bhedena vitthāratopi maññanāvatthuṃ dassetvā idāni sabbamaññanāvatthubhūtaṃ	218	
PA_atk-s02_01a:218_1	sakkāyapariyāpannaṃ tebhūmakadhammabhedaṃ diṭṭhādīhi catūhi saṅgaṇhitvā dassento,	218	
PA_atk-s02_01a:218_2	diṭṭhaṃ diṭṭhatotiādimāha.	218	
PA_atk-s02_01a:219_0	Tattha diṭṭhanti maṃsacakkhunāpi diṭṭhaṃ, dibbacakkhunāpi diṭṭhaṃ. Rūpāyatanassetaṃ	219	
PA_atk-s02_01a:219_1	adhivacanaṃ. Tattha diṭṭhaṃ maññatīti diṭṭhaṃ tīhi maññanāhi maññati. Kathaṃ? Rūpāyatanaṃ	219	
PA_atk-s02_01a:219_2	subhasaññāya sukhasaññāya ca passanto tattha chandarāgaṃ janeti, taṃ assādeti abhinandati.	219	
PA_atk-s02_01a:219_3	Vuttampi hetaṃ bhagavatā “itthirūpe, bhikkhave, sattā rattā giddhā gadhitā mucchitā	219	
PA_atk-s02_01a:219_4	ajjhosannā, te dīgharattaṃ socanti itthirūpavasānugā”ti. Evaṃ diṭṭhaṃ taṇhāmaññanāya	219	
PA_atk-s02_01a:219_5	maññati. “Iti me rūpaṃ siyā anāgatamaddhānanti vā panettha nandiṃ samannāneti, rūpasampadaṃ	219	
PA_atk-s02_01a:219_6	vā pana ākaṅkhamāno dānaṃ detī”ti vitthāro. Evampi diṭṭhaṃ taṇhāmaññanāya maññati.	219	
PA_atk-s02_01a:219_7	Attano pana parassa ca rūpasampattiṃ vipattiṃ nissāya mānaṃ janeti. “Imināhaṃ seyyosmī”ti	219	
PA_atk-s02_01a:219_8	vā “sadisosmī”ti vā “hīnosmī”ti vāti evaṃ diṭṭhaṃ mānamaññanāya maññati. Rūpāyatanaṃ	219	
PA_atk-s02_01a:219_9	pana niccaṃ dhuvaṃ sassatanti maññati, attānaṃ attaniyanti maññati, maṅgalaṃ amaṅgalanti	219	
PA_atk-s02_01a:219_10	maññati, evaṃ diṭṭhaṃ diṭṭhimaññanāya maññati. Evaṃ diṭṭhaṃ tīhi maññanāhi maññati.	2191	
PA_atk-s02_01a:219_11	Kathaṃ diṭṭhasmiṃ maññati? Rūpasmiṃ attānaṃ samanupassananayena maññanto diṭṭhasmiṃ	2191	
PA_atk-s02_01a:219_12	maññati. Yathā vā dhane dhaññe. Evaṃ rūpasmiṃ rāgādayoti maññantopi diṭṭhasmiṃ maññati.	2191	
PA_atk-s02_01a:219_13	Ayamassa diṭṭhimaññanā. Tasmiññeva panassa diṭṭhimaññanāya maññite vatthusmiṃ sinehaṃ	2191	
PA_atk-s02_01a:219_14	mānañca uppādayato taṇhāmānamaññanāpi veditabbā. Evaṃ diṭṭhasmiṃ maññati. Sesaṃ pathavīvāre	2191	
PA_atk-s02_01a:219_15	vuttanayeneva veditabbaṃ.	2191	
PA_atk-s02_01a:220	Sutanti maṃsasotenapi sutaṃ, dibbasotenapi sutaṃ, saddāyatanassetaṃ adhivacanaṃ.	22	
PA_atk-s02_01a:221	Mutanti mutvā munitvā ca gahitaṃ, āhacca upagantvāti attho, indriyānaṃ ārammaṇānañca aññamaññasaṃsilese viññātanti vuttaṃ hoti, gandharasaphoṭṭhabbāyatanānametaṃ adhivacanaṃ.	22	
PA_atk-s02_01a:222_0	Viññātanti manasā viññātaṃ, sesānaṃ sattannaṃ āyatanānametaṃ adhivacanaṃ dhammārammaṇassa	222	
PA_atk-s02_01a:222_1	vā. Idha pana sakkāyapariyāpannameva labbhati. Vitthāro panettha diṭṭhavāre vuttanayeneva veditabbo.	222	
PA_atk-s02_01a:223	Diṭṭhasuttavārādivaṇṇanā niṭṭhitā.	22	
PA_atk-s02_01a:224	Ekattavārādivaṇṇanā	22	
PA_atk-s02_01a:225	6. Evaṃ sabbaṃ sakkāyabhedaṃ diṭṭhādīhi catūhi dassetvā idāni tameva samāpannakavārena ca asamāpannakavārena ca dvidhā dassento ekattaṃ nānattantiādimāha.	22	
PA_atk-s02_01a:226_0	Ekattanti iminā hi samāpannakavāraṃ dasseti. Nānattanti iminā asamāpannakavāraṃ.	226	
PA_atk-s02_01a:226_1	Tesaṃ ayaṃ vacanattho ekabhāvo ekattaṃ. Nānābhāvo nānattanti. Yojanā panettha samāpannakavāraṃ	226	
PA_atk-s02_01a:226_2	catūhi khandhehi, asamāpannakavārañca pañcahi khandhehi bhinditvā “rūpaṃ attato samanupassatī”tiādinā	226	
PA_atk-s02_01a:226_3	sāsananayena pathavīvārādīsu vuttena ca aṭṭhakathānayena yathānurūpaṃ vīmaṃsitvā	226	
PA_atk-s02_01a:226_4	veditabbā. Keci pana ekattanti ekattanayaṃ vadanti nānattanti nānattanayaṃ. Apare	226	
PA_atk-s02_01a:226_5	“ekattasaññī attā hoti arogo paraṃ maraṇā, nānattasaññī attā hotī”ti evaṃ diṭṭhābhinivesaṃ.	226	
PA_atk-s02_01a:226_6	Taṃ sabbaṃ idha nādhippetattā ayuttameva hoti.	226	
PA_atk-s02_01a:227_0	Evaṃ sabbaṃ sakkāyaṃ dvidhā dassetvā idāni tameva ekadhā sampiṇḍetvā dassento sabbaṃ	227	
PA_atk-s02_01a:227_1	sabbatotiādimāha. Yojanānayo panettha sabbaṃ assādento sabbaṃ taṇhāmaññanāya maññati.	227	
PA_atk-s02_01a:227_2	“Mayā ete sattā nimmitā”tiādinā nayena attanā nimmitaṃ maññanto sabbaṃ mānamaññanāya	227	
PA_atk-s02_01a:227_3	maññati. “Sabbaṃ pubbekatakammahetu, sabbaṃ issaranimmānahetu, sabbaṃ ahetuapaccayā,	227	
PA_atk-s02_01a:227_4	sabbaṃ atthi, sabbaṃ natthī”tiādinā nayena maññanto sabbaṃ diṭṭhimaññanāya maññatīti	227	
PA_atk-s02_01a:227_5	veditabbo. Kathaṃ sabbasmiṃ maññati? Idhekacco evaṃdiṭṭhiko hoti “mahā me attā”ti.	227	
PA_atk-s02_01a:227_6	So sabbalokasannivāsaṃ tassokāsabhāvena parikappetvā so kho pana me ayaṃ attā sabbasminti	227	
PA_atk-s02_01a:227_7	maññati, ayamassa diṭṭhimaññanā. Tasmiṃyeva panassa attani sinehaṃ tabbatthukañca	227	
PA_atk-s02_01a:227_8	mānaṃ uppādayato taṇhāmānamaññanāpi veditabbā. Sesaṃ pathavīvāre vuttanayeneva veditabbaṃ.	227	
PA_atk-s02_01a:228_0	Evaṃ sabbaṃ sakkāyaṃ ekadhā dassetvā idāni aparenapi nayena taṃ ekadhā dassento nibbānaṃ	228	
PA_atk-s02_01a:228_1	nibbānatoti āha. Tattha nibbānanti “yato kho, bho, ayaṃ attā pañcahi kāmaguṇehi samappito	228	
PA_atk-s02_01a:228_2	samaṅgibhūto paricāreti. Ettāvatā kho, bho, ayaṃ attā paramadiṭṭhadhammanibbānaṃ	228	
PA_atk-s02_01a:228_3	patto hotī”tiādinā nayena pañcadhā āgataṃ paramadiṭṭhadhammanibbānaṃ veditabbaṃ.	228	
PA_atk-s02_01a:228_4	Tattha nibbānaṃ assādento taṇhāmaññanāya maññati. Tena nibbānena “ahamasmi nibbānaṃ	228	
PA_atk-s02_01a:228_5	patto”ti mānaṃ janento mānamaññanāya maññati. Anibbānaṃyeva samānaṃ taṃ nibbānato	228	
PA_atk-s02_01a:228_6	niccādito ca gaṇhanto diṭṭhimaññanāya maññatīti veditabbo.	228	
PA_atk-s02_01a:229_0	Nibbānato pana aññaṃ attānaṃ gahetvā so kho pana me ayaṃ attā imasmiṃ nibbāneti maññanto	229	
PA_atk-s02_01a:229_1	nibbānasmiṃ maññati, ayamassa diṭṭhimaññanā. Tasmiṃyeva panassa attani sinehaṃ tabbatthukañca	229	
PA_atk-s02_01a:229_2	mānaṃ uppādayato taṇhāmānamaññanāpi veditabbā. Esa nayo nibbānato maññanāyapi. Tatrapi	229	
PA_atk-s02_01a:229_3	hi nibbānato aññaṃ attānaṃ gahetvā “idaṃ nibbānaṃ, ayaṃ attā, so kho pana me ayaṃ	229	
PA_atk-s02_01a:229_4	attā ito nibbānato añño”ti maññanto nibbānato maññati, ayamassa diṭṭhimaññanā. Tasmiṃyeva	229	
PA_atk-s02_01a:229_5	panassa attani sinehaṃ tabbatthukañca mānaṃ uppādayato taṇhāmānamaññanāpi veditabbā.	229	
PA_atk-s02_01a:229_6	“Aho sukhaṃ mama nibbāna”nti maññanto pana nibbānaṃ meti maññatīti veditabbo. Sesaṃ	229	
PA_atk-s02_01a:229_7	vuttanayameva. Ayaṃ panettha anugīti –	229	
PA_atk-s02_01a:230	Yādiso esa sakkāyo, tathā naṃ avijānato;	23	
PA_atk-s02_01a:231	Puthujjanassa sakkāye, jāyanti sabbamaññanā.	23	
PA_atk-s02_01a:232	Jeguccho bhiduro cāyaṃ, dukkho apariṇāyako;	23	
PA_atk-s02_01a:233	Taṃ paccanīkato bālo, gaṇhaṃ gaṇhāti maññanaṃ.	23	
PA_atk-s02_01a:234	Subhato sukhato ceva, sakkāyaṃ anupassato;	23	
PA_atk-s02_01a:235	Salabhasseva aggimhi, hoti taṇhāya maññanā.	23	
PA_atk-s02_01a:236	Niccasaññaṃ adhiṭṭhāya, sampattiṃ tassa passato;	23	
PA_atk-s02_01a:237	Gūthādī viya gūthasmiṃ, hoti mānena maññanā.	23	
PA_atk-s02_01a:238	Attā attaniyo meti, passato naṃ abuddhino;	23	
PA_atk-s02_01a:239	Ādāse viya bondhissa, diṭṭhiyā hoti maññanā.	23	
PA_atk-s02_01a:240	Maññanāti ca nāmetaṃ, sukhumaṃ mārabandhanaṃ;	24	
PA_atk-s02_01a:241	Sithilaṃ duppamuñcañca, yena baddho puthujjano.	24	
PA_atk-s02_01a:242	Bahuṃ vipphandamānopi, sakkāyaṃ nātivattati;	24	
PA_atk-s02_01a:243	Samussitaṃ daḷhatthambhaṃ, sāva gaddulabandhano.	24	
PA_atk-s02_01a:244	Sa’so sakkāyamalīno, jātiyā ca jarāya ca;	24	
PA_atk-s02_01a:245	Rogādīhi ca dukkhehi, niccaṃ haññati bāḷhaso.	24	
PA_atk-s02_01a:246	Taṃ vo vadāmi bhaddante, sakkāyaṃ anupassatha;	24	
PA_atk-s02_01a:247	Asātato asubhato, bhedato ca anattato.	24	
PA_atk-s02_01a:248	Eso sabhāvo hetassa, passaṃ evamimaṃ budho;	24	
PA_atk-s02_01a:249	Pahāya maññanā sabbā, sabbadukkhā pamuccatīti.	24	
PA_atk-s02_01a:250	Ekattavārādivaṇṇanā niṭṭhitā.	25	
PA_atk-s02_01a:251	Puthujjanavasena catuvīsatipabbā paṭhamanayakathā niṭṭhitā.	25	
PA_atk-s02_01a:252	Sekkhavāradutiyanayavaṇṇanā	25	
PA_atk-s02_01a:253_0	7. Evaṃ bhagavā pathavīādīsu vatthūsu sabbasakkāyadhammamūlabhūtaṃ puthujjanassa	253	
PA_atk-s02_01a:253_1	pavattiṃ dassetvā idāni tesveva vatthūsu sekkhassa pavattiṃ dassento yopi so, bhikkhave,	253	
PA_atk-s02_01a:253_2	bhikkhu sekkhotiādimāha. Tattha yoti uddesavacanaṃ. Soti niddesavacanaṃ. Pikāro sampiṇḍanattho	253	
PA_atk-s02_01a:253_3	ayampi dhammo aniyatotiādīsu viya. Tena ca ārammaṇasabhāgena puggalaṃ sampiṇḍeti,	253	
PA_atk-s02_01a:253_4	no puggalasabhāgena, heṭṭhato hi puggalā diṭṭhivipannā, idha diṭṭhisampannā, na tesaṃ	253	
PA_atk-s02_01a:253_5	sabhāgatā atthi. Ārammaṇaṃ pana heṭṭhā puggalānampi tadeva, imesampi tadevāti. Tena	253	
PA_atk-s02_01a:253_6	vuttaṃ “ārammaṇasabhāgena puggalaṃ sampiṇḍeti no puggalasabhāgenā”ti. Yopi soti iminā	253	
PA_atk-s02_01a:253_7	pana sakalena vacanena idāni vattabbaṃ sekkhaṃ dassetīti veditabbo. Bhikkhave, bhikkhūti idaṃ vuttanayameva.	253	
PA_atk-s02_01a:254_0	Sekkhoti kenaṭṭhena sekkho? Sekkhadhammappaṭilābhato sekkho. Vuttañhetaṃ “kittāvatā	254	
PA_atk-s02_01a:254_1	nu kho, bhante, sekkho hotīti? Idha, bhikkhave, bhikkhu sekkhāya sammādiṭṭhiyā samannāgato	254	
PA_atk-s02_01a:254_2	hoti…pe… sekkhena sammāsamādhinā samannāgato hoti. Ettāvatā kho bhikkhu, sekkho hotī”ti.	254	
PA_atk-s02_01a:254_3	Apica sikkhatītipi sekkho. Vuttañhetaṃ “sikkhatīti kho bhikkhu tasmā sekkhoti vuccati.	254	
PA_atk-s02_01a:254_4	Kiñca sikkhati? Adhisīlampi sikkhati, adhicittampi sikkhati, adhipaññampi sikkhati,	254	
PA_atk-s02_01a:254_5	sikkhatīti kho bhikkhu tasmā sekkhoti vuccatī”ti.	254	
PA_atk-s02_01a:255_0	Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro	255	
PA_atk-s02_01a:255_1	bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ	255	
PA_atk-s02_01a:255_2	bhāvanānuyogamanuyutto viharati – “ajja vā sve vā aññataraṃ sāmaññaphalaṃ adhigamissāmī”ti,	255	
PA_atk-s02_01a:255_3	sopi vuccati sikkhatīti sekkhoti. Imasmiṃ panatthe paṭivedhappattova sekkho adhippeto, no puthujjano.	255	
PA_atk-s02_01a:256_0	Appattaṃ mānasaṃ etenāti appattamānaso. Mānasanti rāgopi cittampi arahattampi. “Antalikkhacaro	256	
PA_atk-s02_01a:256_1	pāso, yvāyaṃ carati mānaso”ti ettha hi rāgo mānasaṃ. “Cittaṃ mano mānasa”nti ettha	256	
PA_atk-s02_01a:256_2	cittaṃ. “Appattamānaso sekkho, kālaṃ kayirā janesutā”ti ettha arahattaṃ. Idhāpi arahattameva	256	
PA_atk-s02_01a:256_3	adhippetaṃ. Tena appattārahattoti vuttaṃ hoti.	256	
PA_atk-s02_01a:257_0	Anuttaranti seṭṭhaṃ, asadisanti attho. Catūhi yogehi khemaṃ ananuyuttanti yogakkhemaṃ,	257	
PA_atk-s02_01a:257_1	arahattameva adhippetaṃ. Patthayamānoti dve patthanā taṇhāpatthanā ca, chandapatthanā	257	
PA_atk-s02_01a:257_2	ca. “Patthayamānassa hi pajappitāni, pavedhitaṃ vāpi pakappitesū”ti ettha taṇhāpatthanā.	257	
PA_atk-s02_01a:258	“Chinnaṃ pāpimato sotaṃ, viddhastaṃ vinaḷīkataṃ;	25	
PA_atk-s02_01a:259	Pāmojjabahulā hotha, khemaṃ pattattha bhikkhavo”ti. –	25	
PA_atk-s02_01a:260_0	Ettha kattukamyatā kusalacchandapatthanā. Ayameva idhādhippetā. Tena patthayamānoti	260	
PA_atk-s02_01a:260_1	taṃ yogakkhemaṃ pattukāmo adhigantukāmo tanninno tappoṇo tappabbhāroti veditabbo.	260	
PA_atk-s02_01a:260_2	Viharatīti aññaṃ iriyāpathadukkhaṃ aññena iriyāpathena vicchinditvā aparipatantaṃ	260	
PA_atk-s02_01a:260_3	kāyaṃ harati. Atha vā “sabbe saṅkhārā aniccāti adhimuccanto saddhāya viharatī”tiādināpi	260	
PA_atk-s02_01a:260_4	niddesanayenettha attho daṭṭhabbo. Pathaviṃ pathavito abhijānātīti pathaviṃ pathavībhāvena	260	
PA_atk-s02_01a:260_5	abhijānāti, na puthujjano viya sabbākāraviparītāya saññāya sañjānāti. Apica kho abhivisiṭṭhena	260	
PA_atk-s02_01a:260_6	ñāṇena jānāti, evaṃ pathavīti etaṃ pathavībhāvaṃ adhimuccanto eva naṃ aniccātipi	260	
PA_atk-s02_01a:260_7	dukkhātipi anattātipi evaṃ abhijānātīti vuttaṃ hoti. Evañca naṃ abhiññatvā pathaviṃ	260	
PA_atk-s02_01a:260_8	mā maññīti vuttaṃ hoti. Maññatīti maññi. Ayaṃ pana maññī ca na maññī ca na vattabboti.	260	
PA_atk-s02_01a:260_9	Etasmiñhi atthe idaṃ padaṃ nipātetvā vuttanti veditabbaṃ. Ko panettha adhippāyoti.	260	
PA_atk-s02_01a:260_10	Vuccate, puthujjano tāva sabbamaññanānaṃ appahīnattā maññatīti vutto. Khīṇāsavo pahīnattā	2601	
PA_atk-s02_01a:260_11	na maññatīti. Sekkhassa pana diṭṭhimaññanā pahīnā, itarā pana tanubhāvaṃ gatā, tena	2601	
PA_atk-s02_01a:260_12	so maññatītipi na vattabbo puthujjano viya, na maññatītipi na vattabbo khīṇāsavo viyāti.	2601	
PA_atk-s02_01a:261_0	Pariññeyyaṃ tassāti tassa sekkhassa taṃ maññanāvatthu okkantaniyāmattā sambodhiparāyaṇattā	261	
PA_atk-s02_01a:261_1	ca tīhi pariññāhi pariññeyyaṃ, apariññeyyañca apariññātañca na hoti puthujjanassa	261	
PA_atk-s02_01a:261_2	viya, nopi pariññātaṃ khīṇāsavassa viya. Sesaṃ sabbattha vuttanayameva.	261	
PA_atk-s02_01a:262	Sekkhavasena dutiyanayakathā niṭṭhitā.	26	
PA_atk-s02_01a:263	Khīṇāsavavāratatiyādinayavaṇṇanā	26	
PA_atk-s02_01a:264_0	8. Evaṃ pathavīādīsu vatthūsu sekkhassa pavattiṃ dassetvā idāni khīṇāsavassa pavattiṃ	264	
PA_atk-s02_01a:264_1	dassento yopi so, bhikkhave, bhikkhu arahantiādimāha. Tattha yopīti pi-saddo sampiṇḍanattho.	264	
PA_atk-s02_01a:264_2	Tena idha ubhayasabhāgatāpi labbhatīti dasseti. Sekkho hi khīṇāsavena ariyapuggalattā	264	
PA_atk-s02_01a:264_3	sabhāgo, tena puggalasabhāgatā labbhati, ārammaṇasabhāgatā pana vuttanayā eva. Arahanti	264	
PA_atk-s02_01a:264_4	ārakakileso, dūrakileso pahīnakilesoti attho. Vuttañcetaṃ bhagavatā “kathañca, bhikkhave,	264	
PA_atk-s02_01a:264_5	bhikkhu arahaṃ hoti? Ārakāssa honti pāpakā akusalā dhammā saṃkilesikā ponobbhavikā	264	
PA_atk-s02_01a:264_6	sadarā dukkhavipākā āyatiṃ jātijarāmaraṇiyā. Evaṃ kho, bhikkhave, bhikkhu arahaṃ	264	
PA_atk-s02_01a:264_7	hotī”ti. khīṇāsavoti cattāro āsavā kāmāsavo…pe… avijjāsavo, ime cattāro āsavā arahato	264	
PA_atk-s02_01a:264_8	khīṇā pahīnā samucchinnā paṭippassaddhā, abhabbuppattikā ñāṇagginā daḍḍhā, tena vuccati khīṇāsavoti.	264	
PA_atk-s02_01a:265_0	Vusitavāti garusaṃvāsepi ariyamaggasaṃvāsepi dasasu ariyavāsesupi vasi parivasi vuttho	265	
PA_atk-s02_01a:265_1	parivuttho, so vutthavāso ciṇṇacaraṇoti vusitavā katakaraṇīyoti puthujjanakalyāṇakaṃ	265	
PA_atk-s02_01a:265_2	upādāya satta sekkhā catūhi maggehi karaṇīyaṃ karonti nāma, khīṇāsavassa sabbakaraṇīyāni	265	
PA_atk-s02_01a:265_3	katāni pariyositāni, natthi tassa uttari karaṇīyaṃ dukkhakkhayādhigamāyāti katakaraṇīyo. Vuttampi hetaṃ –	265	
PA_atk-s02_01a:266	“Tassa sammā vimuttassa, santacittassa bhikkhuno;	26	
PA_atk-s02_01a:267	Katassa paṭicayo natthi, karaṇīyaṃ na vijjatī”ti. ;	26	
PA_atk-s02_01a:268_0	Ohitabhāroti tayo bhārā khandhabhāro kilesabhāro abhisaṅkhārabhāroti, tassime tayo	268	
PA_atk-s02_01a:268_1	bhārā ohitā oropitā nikkhittā pātitā, tena vuccati ohitabhāroti. Anuppattasadatthoti	268	
PA_atk-s02_01a:268_2	anuppatto sadatthaṃ, sakatthanti vuttaṃ hoti. Kakārassāyaṃ dakāro kato, sadatthoti	268	
PA_atk-s02_01a:268_3	ca arahattaṃ veditabbaṃ. Tañhi attupanibandhanaṭṭhena attānaṃ avijahanaṭṭhena attano	268	
PA_atk-s02_01a:268_4	paramatthaṭṭhena ca attano attho sakatthoti vuccati.	268	
PA_atk-s02_01a:269_0	Parikkhīṇabhavasaṃyojanoti bhavasaṃyojanānīti dasa saṃyojanāni kāmarāgasaṃyojanaṃ	269	
PA_atk-s02_01a:269_1	paṭighamānadiṭṭhivicikicchāsīlabbataparāmāsabhavarāgaissāmacchariyasaṃyojanaṃ avijjāsaṃyojanaṃ.	269	
PA_atk-s02_01a:269_2	Imāni hi satte bhavesu saṃyojenti upanibandhanti, bhavaṃ vā bhavena saṃyojenti, tasmā	269	
PA_atk-s02_01a:269_3	“bhavasaṃyojanānī”ti vuccanti. Imāni bhavasaṃyojanāni arahato parikkhīṇāni pahīnāni	269	
PA_atk-s02_01a:269_4	ñāṇagginā daḍḍhāni, tena vuccati “parikkhīṇabhavasaṃyojano”ti. Sammadaññā vimuttoti	269	
PA_atk-s02_01a:269_5	ettha sammadaññāti sammā aññāya. Kiṃ vuttaṃ hoti – khandhānaṃ khandhaṭṭhaṃ, āyatanānaṃ	269	
PA_atk-s02_01a:269_6	āyatanaṭṭhaṃ, dhātūnaṃ dhātuṭṭhaṃ, dukkhassa pīḷanaṭṭhaṃ, samudayassa pabhavaṭṭhaṃ,	269	
PA_atk-s02_01a:269_7	nirodhassa santaṭṭhaṃ, maggassa dassanaṭṭhaṃ, sabbe saṅkhārā aniccāti evamādiṃ vā	269	
PA_atk-s02_01a:269_8	bhedaṃ sammā yathābhūtaṃ aññāya jānitvā tīrayitvā tulayitvā vibhāvetvā vibhūtaṃ katvāti.	269	
PA_atk-s02_01a:270_0	Vimuttoti dve vimuttiyo cittassa ca vimutti nibbānañca. Arahā sabbakilesehi vimuttacittattā	270	
PA_atk-s02_01a:270_1	cittavimuttiyāpi vimutto. Nibbānaṃ adhimuttattā nibbānepi vimutto. Tena vuccati “sammadaññā	270	
PA_atk-s02_01a:270_2	vimutto”ti. Pariññātaṃ tassāti tassa arahato taṃ maññanāvatthu tīhi pariññāhi pariññātaṃ.	270	
PA_atk-s02_01a:270_3	Tasmā so taṃ vatthuṃ na maññati, taṃ vā maññanaṃ na maññatīti vuttaṃ hoti, sesaṃ vuttanayameva.	270	
PA_atk-s02_01a:271_0	Nibbānavāre pana khayā rāgassātiādayo tayo vārā vuttā. Te pathavīvārādīsupi vitthāretabbā.	271	
PA_atk-s02_01a:271_1	Ayañca pariññātavāro nibbānavārepi vitthāretabbo. Vitthārentena ca pariññātaṃ tassāti	271	
PA_atk-s02_01a:271_2	sabbapadehi yojetvā puna khayā rāgassa vītarāgattāti yojetabbaṃ. Esa nayo itaresu.	271	
PA_atk-s02_01a:271_3	Desanā pana ekattha vuttaṃ sabbattha vuttameva hotīti saṃkhittā.	271	
PA_atk-s02_01a:272_0	Khayā rāgassa vītarāgattāti ettha ca yasmā bāhirako kāmesu vītarāgo, na khayā rāgassa	272	
PA_atk-s02_01a:272_1	vītarāgo. Arahā pana khayā yeva, tasmā vuttaṃ “khayā rāgassa vītarāgattā”ti. Esa	272	
PA_atk-s02_01a:272_2	nayo dosamohesupi. Yathā ca “pariññātaṃ tassāti vadāmī”ti vuttepi pariññātattā so	272	
PA_atk-s02_01a:272_3	taṃ vatthuṃ taṃ vā maññanaṃ na maññatīti attho hoti, evamidhāpi vītarāgattā so taṃ	272	
PA_atk-s02_01a:272_4	vatthuṃ taṃ vā maññanaṃ na maññatīti daṭṭhabbo.	272	
PA_atk-s02_01a:273_0	Ettha ca pariññātaṃ tassāti ayaṃ vāro maggabhāvanāpāripūridassanatthaṃ vutto. Itare	273	
PA_atk-s02_01a:273_1	pana phalasacchikiriyāpāripūridassanatthanti veditabbā. Dvīhi vā kāraṇehi arahā na	273	
PA_atk-s02_01a:273_2	maññati vatthussa ca pariññātattā akusalamūlānañca samucchinnattā. Tenassa pariññātavārena	273	
PA_atk-s02_01a:273_3	vatthuno vatthupariññaṃ dīpeti, itarehi akusalamūlasamucchedanti. Tattha pacchimesu	273	
PA_atk-s02_01a:273_4	tīsu vāresu ayaṃ viseso veditabbo, tīsu hi vāresu rāge ādīnavaṃ disvā dukkhānupassī	273	
PA_atk-s02_01a:273_5	viharanto appaṇihitavimokkhena vimutto khayā rāgassa vītarāgo hoti. Dose ādīnavaṃ	273	
PA_atk-s02_01a:273_6	disvā aniccānupassī viharanto animittavimokkhena vimutto khayā dosassa vītadoso hoti.	273	
PA_atk-s02_01a:273_7	Mohe ādīnavaṃ disvā anattānupassī viharanto suññatavimokkhena vimutto khayā mohassa vītamoho hotīti.	273	
PA_atk-s02_01a:274_0	Evaṃ sante na eko tīhi vimokkhehi vimuccatīti dve vārā na vattabbā siyunti ce, taṃ	274	
PA_atk-s02_01a:274_1	na. Kasmā? Aniyamitattā. Aniyamena hi vuttaṃ “yopi so, bhikkhave, bhikkhu araha”nti.	274	
PA_atk-s02_01a:274_2	Na pana vuttaṃ appaṇihitavimokkhena vā vimutto, itarena vāti, tasmā yaṃ arahato yujjati,	274	
PA_atk-s02_01a:274_3	taṃ sabbaṃ vattabbamevāti.	274	
PA_atk-s02_01a:275_0	Avisesena vā yo koci arahā samānepi rāgādikkhaye vipariṇāmadukkhassa pariññātattā	275	
PA_atk-s02_01a:275_1	khayā rāgassa vītarāgoti vuccati, dukkhadukkhassa pariññātattā khayā dosassa vītadosoti.	275	
PA_atk-s02_01a:275_2	Saṅkhāradukkhassa pariññātattā khayā mohassa vītamohoti. Iṭṭhārammaṇassa vā pariññātattā	275	
PA_atk-s02_01a:275_3	khayā rāgassa vītarāgo. Aniṭṭhārammaṇassa pariññātattā khayā dosassa vītadoso. Majjhattārammaṇassa	275	
PA_atk-s02_01a:275_4	pariññātattā khayā mohassa vītamoho. Sukhāya vā vedanāya rāgānusayassa samucchinnattā	275	
PA_atk-s02_01a:275_5	khayā rāgassa vītarāgo, itarāsu paṭighamohānusayānaṃ samucchinnattā vītadoso vītamoho	275	
PA_atk-s02_01a:275_6	cāti. Tasmā taṃ visesaṃ dassento āha “khayā rāgassa vītarāgattā…pe… vītamohattā”ti.	275	
PA_atk-s02_01a:276	Khīṇāsavavasena tatiyacatutthapañcamachaṭṭhanayakathā niṭṭhitā.	27	
PA_atk-s02_01a:277	Tathāgatavārasattamanayavaṇṇanā	27	
PA_atk-s02_01a:278_0	12. Evaṃ pathavīādīsu vatthūsu khīṇāsavassa pavattiṃ dassetvā idāni attano pavattiṃ	278	
PA_atk-s02_01a:278_1	dassento tathāgatopi, bhikkhavetiādimāha. Tattha tathāgatoti aṭṭhahi kāraṇehi bhagavā	278	
PA_atk-s02_01a:278_2	tathāgatoti vuccati – tathā āgatoti tathāgato, tathā gatoti tathāgato, tathalakkhaṇaṃ	278	
PA_atk-s02_01a:278_3	āgatoti tathāgato, tathadhamme yāthāvato abhisambuddhoti tathāgato, tathadassitāya	278	
PA_atk-s02_01a:278_4	tathāgato, tathāvāditāya tathāgato, tathākāritāya tathāgato, abhibhavanaṭṭhena tathāgatoti.	278	
PA_atk-s02_01a:279_0	Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā	279	
PA_atk-s02_01a:279_1	sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū	279	
PA_atk-s02_01a:279_2	bhagavā, yathā kakusandho bhagavā, yathā koṇāgamano bhagavā, yathā kassapo bhagavā	279	
PA_atk-s02_01a:279_3	āgatoti. Kiṃ vuttaṃ hoti? Yena abhinīhārena ete bhagavanto āgatā, teneva amhākampi bhagavā āgato.	279	
PA_atk-s02_01a:280_0	Atha vā yathā vipassī bhagavā…pe… yathā kassapo bhagavā dānapāramiṃ pūretvā, sīlanekkhammapaññāvīriyakhantisaccaadhiṭṭhānamettāupekkhāpāramiṃ	280	
PA_atk-s02_01a:280_1	pūretvā, imā dasa pāramiyo, dasa upapāramiyo, dasa paramatthapāramiyoti, samatiṃsa	280	
PA_atk-s02_01a:280_2	pāramiyo pūretvā, aṅgapariccāgaṃ nayanadhanarajjaputtadārapariccāganti ime pañca	280	
PA_atk-s02_01a:280_3	mahāpariccāge pariccajitvā pubbayogapubbacariyadhammakkhānañātatthacariyādayo pūretvā,	280	
PA_atk-s02_01a:280_4	buddhicariyāya koṭiṃ patvā āgato, tathā amhākampi bhagavā āgato.	280	
PA_atk-s02_01a:281_0	Yathā ca vipassī bhagavā…pe… yathā kassapo bhagavā cattāro satipaṭṭhāne sammappadhāne	281	
PA_atk-s02_01a:281_1	iddhipāde pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ bhāvetvā	281	
PA_atk-s02_01a:281_2	brūhetvā āgato, tathā amhākaṃ bhagavāpi āgatoti tathāgato.	281	
PA_atk-s02_01a:282	Yatheva lokamhi vipassiādayo,	28	
PA_atk-s02_01a:283	Sabbaññubhāvaṃ munayo idhāgatā;	28	
PA_atk-s02_01a:284	Tathā ayaṃ sakyamunīpi āgato,	28	
PA_atk-s02_01a:285	Tathāgato vuccati tena cakkhumāti.	28	
PA_atk-s02_01a:286	Evaṃ tathā āgatoti tathāgato.	28	
PA_atk-s02_01a:287_0	Kathaṃ tathā gatoti tathāgato. Yathā sampatijāto vipassī bhagavā gato…pe… kassapo	287	
PA_atk-s02_01a:287_1	bhagavā gato. Kathañca so gatoti, so hi sampatijātova samehi pādehi pathaviyaṃ patiṭṭhāya	287	
PA_atk-s02_01a:287_2	uttarābhimukho sattapadavītihārena gato. Yathāha – sampatijāto, ānanda, bodhisatto	287	
PA_atk-s02_01a:287_3	samehi pādehi pathaviyaṃ patiṭṭhahitvā uttarābhimukho sattapadavītihārena gacchati	287	
PA_atk-s02_01a:287_4	setamhi chatte anudhārīyamāne, sabbā ca disā anuviloketi, āsabhiñca vācaṃ bhāsati	287	
PA_atk-s02_01a:287_5	“aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti,	287	
PA_atk-s02_01a:287_6	natthi dāni punabbhavo”ti.	287	
PA_atk-s02_01a:288_0	Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.	288	
PA_atk-s02_01a:288_1	Yañhi so sampatijātova samehi pādehi patiṭṭhahi, idamassa caturiddhipādapaṭilābhassa	288	
PA_atk-s02_01a:288_2	pubbanimittaṃ. Uttarābhimukhabhāvo pana sabbalokuttarabhāvassa pubbanimittaṃ. Sattapadavītihāro	288	
PA_atk-s02_01a:288_3	sattabojjhaṅgaratanapaṭilābhassa. “Suvaṇṇadaṇḍā vītipatanti cāmarā”ti ettha vutto	288	
PA_atk-s02_01a:288_4	cāmarukkhepo sabbatitthiyanimmathanassa. Setacchattadhāraṇaṃ arahattavimuttivaravimalasetacchattapaṭilābhassa.	288	
PA_atk-s02_01a:288_5	Sabbadisānuvilokanaṃ sabbaññutānāvaraṇañāṇapaṭilābhassa. Āsabhīvācābhāsanaṃ appaṭivattiyavaradhammacakkappavattanassa	288	
PA_atk-s02_01a:288_6	pubbanimittaṃ. Tathā ayaṃ bhagavāpi gato. Tañcassa gamanaṃ tathaṃ ahosi avitathaṃ	288	
PA_atk-s02_01a:288_7	tesaññeva visesādhigamānaṃ pubbanimittabhāvena. Tenāhu porāṇā –	288	
PA_atk-s02_01a:289	“Muhuttajātova gavampatī yathā,	28	
PA_atk-s02_01a:290	Samehi pādehi phusī vasundharaṃ;	29	
PA_atk-s02_01a:291	So vikkamī satta padāni gotamo,	29	
PA_atk-s02_01a:292	Setañca chattaṃ anudhārayuṃ marū.	29	
PA_atk-s02_01a:293	Gantvāna so satta padāni gotamo,	29	
PA_atk-s02_01a:294	Disā vilokesi samā samantato;	29	
PA_atk-s02_01a:295	Aṭṭhaṅgupetaṃ giramabbhudīrayī,	29	
PA_atk-s02_01a:296	Sīho yathā pabbatamuddhaniṭṭhito”ti. –	29	
PA_atk-s02_01a:297	Evaṃ tathā gatoti tathāgato.	29	
PA_atk-s02_01a:298_0	Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena	298	
PA_atk-s02_01a:298_1	kāmacchandaṃ pahāya gato. Abyāpādena byāpādaṃ, ālokasaññāya thinamiddhaṃ, avikkhepena	298	
PA_atk-s02_01a:298_2	uddhaccakukkuccaṃ, dhammavavatthānena vicikicchaṃ pahāya, ñāṇena avijjaṃ padāletvā,	298	
PA_atk-s02_01a:298_3	pāmojjena aratiṃ vinodetvā, paṭhamajjhānena nīvaraṇakavāṭaṃ ugghāṭetvā, dutiyajjhānena	298	
PA_atk-s02_01a:298_4	vitakkavicāradhūmaṃ vūpasametvā, tatiyajjhānena pītiṃ virājetvā, catutthajjhānena	298	
PA_atk-s02_01a:298_5	sukhadukkhaṃ pahāya, ākāsānañcāyatanasamāpattiyā rūpasaññāpaṭighasaññānānattasaññāyo	298	
PA_atk-s02_01a:298_6	samatikkamitvā, viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā	298	
PA_atk-s02_01a:298_7	viññāṇañcāyatanasaññaṃ, nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.	298	
PA_atk-s02_01a:299_0	Aniccānupassanāya niccasaññaṃ pahāya, dukkhānupassanāya sukhasaññaṃ, anattānupassanāya	299	
PA_atk-s02_01a:299_1	attasaññaṃ, nibbidānupassanāya nandiṃ, virāgānupassanāya rāgaṃ, nirodhānupassanāya	299	
PA_atk-s02_01a:299_2	samudayaṃ, paṭinissaggānupassanāya ādānaṃ, khayānupassanāya ghanasaññaṃ, vayānupassanāya	299	
PA_atk-s02_01a:299_3	āyūhanaṃ, vipariṇāmānupassanāya dhuvasaññaṃ, animittānupassanāya nimittaṃ, appaṇihitānupassanāya	299	
PA_atk-s02_01a:299_4	paṇidhiṃ, suññatānupassanāya abhinivesaṃ, adhipaññādhammavipassanāya sārādānābhinivesaṃ,	299	
PA_atk-s02_01a:299_5	yathābhūtañāṇadassanena sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya	299	
PA_atk-s02_01a:299_6	appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe	299	
PA_atk-s02_01a:299_7	kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate	299	
PA_atk-s02_01a:299_8	kilese samugghāṭetvā, arahattamaggena sabbakilese samucchinditvā gato. Evampi tathā gatoti tathāgato.	299	
PA_atk-s02_01a:300_0	Kathaṃ tathalakkhaṇaṃ āgatoti tathāgato. Pathavīdhātuyā kakkhaḷattalakkhaṇaṃ tathaṃ	300	
PA_atk-s02_01a:300_1	avitathaṃ. Āpodhātuyā paggharaṇalakkhaṇaṃ. Tejodhātuyā uṇhattalakkhaṇaṃ. Vāyodhātuyā	300	
PA_atk-s02_01a:300_2	vitthambhanalakkhaṇaṃ. Ākāsadhātuyā asamphuṭṭhalakkhaṇaṃ. Viññāṇadhātuyā vijānanalakkhaṇaṃ.	300	
PA_atk-s02_01a:301	Rūpassa ruppanalakkhaṇaṃ. Vedanāya vedayitalakkhaṇaṃ. Saññāya sañjānanalakkhaṇaṃ. Saṅkhārānaṃ abhisaṅkharaṇalakkhaṇaṃ. Viññāṇassa vijānanalakkhaṇaṃ.	30	
PA_atk-s02_01a:302	Vitakkassa abhiniropanalakkhaṇaṃ. Vicārassa anumajjanalakkhaṇaṃ. Pītiyā pharaṇalakkhaṇaṃ. Sukhassa sātalakkhaṇaṃ. Cittekaggatāya avikkhepalakkhaṇaṃ. Phassassa phusanalakkhaṇaṃ.	30	
PA_atk-s02_01a:303	Saddhindriyassa adhimokkhalakkhaṇaṃ. Vīriyindriyassa paggahaṇalakkhaṇaṃ. Satindriyassa upaṭṭhānalakkhaṇaṃ. Samādhindriyassa avikkhepalakkhaṇaṃ. Paññindriyassa pajānanalakkhaṇaṃ.	30	
PA_atk-s02_01a:304	Saddhābalassa assaddhiye akampiyalakkhaṇaṃ. Vīriyabalassa kosajje. Satibalassa muṭṭhasacce. Samādhibalassa uddhacce. Paññābalassa avijjāya akampiyalakkhaṇaṃ.	30	
PA_atk-s02_01a:305_0	Satisambojjhaṅgassa upaṭṭhānalakkhaṇaṃ. Dhammavicayasambojjhaṅgassa pavicayalakkhaṇaṃ.	305	
PA_atk-s02_01a:305_1	Vīriyasambojjhaṅgassa paggahaṇalakkhaṇaṃ. Pītisambojjhaṅgassa pharaṇalakkhaṇaṃ. Passaddhisambojjhaṅgassa	305	
PA_atk-s02_01a:305_2	upasamalakkhaṇaṃ. Samādhisambojjhaṅgassa avikkhepalakkhaṇaṃ. Upekkhāsambojjhaṅgassa	305	
PA_atk-s02_01a:305_3	paṭisaṅkhānalakkhaṇaṃ.	305	
PA_atk-s02_01a:306_0	Sammādiṭṭhiyā dassanalakkhaṇaṃ. Sammāsaṅkappassa abhiniropanalakkhaṇaṃ. Sammāvācāya	306	
PA_atk-s02_01a:306_1	pariggāhalakkhaṇaṃ. Sammākammantassa samuṭṭhānalakkhaṇaṃ. Sammāājīvassa vodānalakkhaṇaṃ.	306	
PA_atk-s02_01a:306_2	Sammāvāyāmassa paggahaṇalakkhaṇaṃ. Sammāsatiyā upaṭṭhānalakkhaṇaṃ. Sammāsamādhissa avikkhepalakkhaṇaṃ.	306	
PA_atk-s02_01a:307_0	Avijjāya aññāṇalakkhaṇaṃ. Saṅkhārānaṃ cetanālakkhaṇaṃ. Viññāṇassa vijānanalakkhaṇaṃ.	307	
PA_atk-s02_01a:307_1	Nāmassa namanalakkhaṇaṃ. Rūpassa ruppanalakkhaṇaṃ. Saḷāyatanassa āyatanalakkhaṇaṃ.	307	
PA_atk-s02_01a:307_2	Phassassa phusanalakkhaṇaṃ. Vedanāya vedayitalakkhaṇaṃ. Taṇhāya hetulakkhaṇaṃ. Upādānassa	307	
PA_atk-s02_01a:307_3	gahaṇalakkhaṇaṃ. Bhavassa āyūhanalakkhaṇaṃ. Jātiyā nibbattilakkhaṇaṃ. Jarāya jīraṇalakkhaṇaṃ.	307	
PA_atk-s02_01a:307_4	Maraṇassa cutilakkhaṇaṃ.	307	
PA_atk-s02_01a:308_0	Dhātūnaṃ suññatālakkhaṇaṃ. Āyatanānaṃ āyatanalakkhaṇaṃ. Satipaṭṭhānānaṃ upaṭṭhānalakkhaṇaṃ.	308	
PA_atk-s02_01a:308_1	Sammappadhānānaṃ padahanalakkhaṇaṃ. Iddhipādānaṃ ijjhanalakkhaṇaṃ. Indriyānaṃ adhipatilakkhaṇaṃ.	308	
PA_atk-s02_01a:308_2	Balānaṃ akampiyalakkhaṇaṃ. Bojjhaṅgānaṃ niyyānalakkhaṇaṃ. Maggassa hetulakkhaṇaṃ.	308	
PA_atk-s02_01a:309	Saccānaṃ tathalakkhaṇaṃ. Samathassa avikkhepalakkhaṇaṃ. Vipassanāya anupassanālakkhaṇaṃ. Samathavipassanānaṃ ekarasalakkhaṇaṃ. Yuganandhānaṃ anativattanalakkhaṇaṃ.	30	
PA_atk-s02_01a:310	Sīlavisuddhiyā saṃvaralakkhaṇaṃ. Cittavisuddhiyā avikkhepalakkhaṇaṃ. Diṭṭhivisuddhiyā dassanalakkhaṇaṃ.	31	
PA_atk-s02_01a:311_0	Khayeñāṇassa samucchedalakkhaṇaṃ. Anuppāde ñāṇassa passaddhilakkhaṇaṃ. Chandassa	311	
PA_atk-s02_01a:311_1	mūlalakkhaṇaṃ. Manasikārassa samuṭṭhānalakkhaṇaṃ. Phassassa samodhānalakkhaṇaṃ. Vedanāya	311	
PA_atk-s02_01a:311_2	samosaraṇalakkhaṇaṃ. Samādhissa pamukhalakkhaṇaṃ. Satiyā ādhipateyyalakkhaṇaṃ. Paññāya	311	
PA_atk-s02_01a:311_3	tatuttarilakkhaṇaṃ. Vimuttiyā sāralakkhaṇaṃ. Amatogadhassa nibbānassa pariyosānalakkhaṇaṃ	311	
PA_atk-s02_01a:311_4	tathaṃ avitathaṃ. Evaṃ tathalakkhaṇaṃ ñāṇagatiyā āgato avirajjhitvā patto anuppattoti	311	
PA_atk-s02_01a:311_5	tathāgato, evaṃ tathalakkhaṇaṃ āgatoti tathāgato.	311	
PA_atk-s02_01a:312_0	Kathaṃ tathadhamme yāthāvato abhisambuddhoti tathāgato? Tathadhammā nāma cattāri	312	
PA_atk-s02_01a:312_1	ariyasaccāni. Yathāha “cattārimāni, bhikkhave, tathāni avitathāni anaññathāni. Katamāni	312	
PA_atk-s02_01a:312_2	cattāri, idaṃ dukkhanti, bhikkhave, tathametaṃ avitathametaṃ anaññathameta”nti vitthāro.	312	
PA_atk-s02_01a:312_3	Tāni ca bhagavā abhisambuddho, tasmā tathānaṃ abhisambuddhattā tathāgatoti vuccati.	312	
PA_atk-s02_01a:312_4	Abhisambuddhattho hi ettha gatasaddo. Apica jarāmaraṇassa jātipaccayasambhūtasamudāgataṭṭho	312	
PA_atk-s02_01a:312_5	tatho avitatho anaññatho…pe… saṅkhārānaṃ avijjāpaccayasambhūtasamudāgataṭṭho tatho	312	
PA_atk-s02_01a:312_6	avitatho anaññatho. Tathā avijjāya saṅkhārānaṃ paccayaṭṭho. Saṅkhārānaṃ viññāṇassa	312	
PA_atk-s02_01a:312_7	paccayaṭṭho…pe… jātiyā jarāmaraṇassa paccayaṭṭho tatho avitatho anaññatho. Taṃ sabbaṃ	312	
PA_atk-s02_01a:312_8	bhagavā abhisambuddho, tasmāpi tathānaṃ dhammānaṃ abhisambuddhattā tathāgatoti vuccati.	312	
PA_atk-s02_01a:312_9	Evaṃ tathadhamme yāthāvato abhisambuddhoti tathāgato.	312	
PA_atk-s02_01a:313_0	Kathaṃ tathadassitāya tathāgato? Bhagavā yaṃ sadevake loke…pe… sadevamanussāya aparimāṇāsu	313	
PA_atk-s02_01a:313_1	lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma	313	
PA_atk-s02_01a:313_2	atthi. Taṃ sabbākārato jānāti, passati. Evaṃ jānatā passatā ca tena taṃ iṭṭhāniṭṭhādivasena	313	
PA_atk-s02_01a:313_3	vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ,	313	
PA_atk-s02_01a:313_4	yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ	313	
PA_atk-s02_01a:313_5	pītaka”nti ādinā nayena anekehi nāmehi terasahi vārehi dvepaññāsāya nayehi vibhajjamānaṃ	313	
PA_atk-s02_01a:313_6	tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.	313	
PA_atk-s02_01a:313_7	Vuttañcetaṃ bhagavatā “yaṃ, bhikkhave, sadevakassa lokassa…pe… sadevamanussāya diṭṭhaṃ	313	
PA_atk-s02_01a:313_8	sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi, …tamahaṃ	313	
PA_atk-s02_01a:313_9	abhiññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ tathadassitāya	313	
PA_atk-s02_01a:313_10	tathāgato. Tattha tathadassīatthe tathāgatoti padasambhavo veditabbo.	3131	
PA_atk-s02_01a:314_0	Kathaṃ tathāvāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno	314	
PA_atk-s02_01a:314_1	tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ	314	
PA_atk-s02_01a:314_2	yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe	314	
PA_atk-s02_01a:314_3	kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ	314	
PA_atk-s02_01a:314_4	suttaṃ geyyaṃ…pe… vedallaṃ, taṃ sabbaṃ atthato ca byañjanato ca anupavajjaṃ anūnamanadhikaṃ	314	
PA_atk-s02_01a:314_5	sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha vālaggamattampi	314	
PA_atk-s02_01a:314_6	pakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya	314	
PA_atk-s02_01a:314_7	tulitaṃ viya ca tathameva hoti avitathaṃ. Tenāha – “yañca, cunda, rattiṃ tathāgato	314	
PA_atk-s02_01a:314_8	anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā	314	
PA_atk-s02_01a:314_9	parinibbāyati, yaṃ etasmiṃ antare bhāsati lapati niddisati, sabbaṃ taṃ tatheva hoti	314	
PA_atk-s02_01a:314_10	no aññathā. Tasmā tathāgatoti vuccatī”ti. Gadaattho hi ettha gatasaddo. Evaṃ tathāvāditāya	3141	
PA_atk-s02_01a:314_11	tathāgato. Apica āgadanaṃ āgado, vacananti attho. Tatho aviparīto āgado assāti dakārassa	3141	
PA_atk-s02_01a:314_12	takāraṃ katvā tathāgatoti evametasmiṃ atthe padasiddhi veditabbā.	3141	
PA_atk-s02_01a:315_0	Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā.	315	
PA_atk-s02_01a:315_1	Tasmā yathāvādī tathākārī, yathākārī tathāvādī ca hoti. Evaṃbhūtassa cassa yathā	315	
PA_atk-s02_01a:315_2	vācā, kāyopi tathāgato pavattoti attho. Yathā ca kāyo, vācāpi tathā gatā pavattāti	315	
PA_atk-s02_01a:315_3	tathāgato. Tenāha “yathāvādī, bhikkhave, tathāgato tathākārī, yathākārī tathāvādī.	315	
PA_atk-s02_01a:315_4	Iti yathāvādī tathākārī, yathākārī tathāvādī, tasmā tathāgatoti vuccatī”ti. Evaṃ	315	
PA_atk-s02_01a:315_5	tathākāritāya tathāgato.	315	
PA_atk-s02_01a:316_0	Kathaṃ abhibhavanaṭṭhena tathāgato? Upari bhavaggaṃ heṭṭhā aviciṃ pariyantaṃ katvā	316	
PA_atk-s02_01a:316_1	tiriyaṃ aparimāṇāsu lokadhātūsu sabbasatte abhibhavati, sīlenapi samādhināpi paññāyapi	316	
PA_atk-s02_01a:316_2	vimuttiyāpi vimuttiñāṇadassanenapi, na tassa tulā vā pamāṇaṃ vā atthi, atulo appameyyo	316	
PA_atk-s02_01a:316_3	anuttaro rājarājo devadevo sakkānaṃ atisakko brahmānaṃ atibrahmā. Tenāha “sadevake,	316	
PA_atk-s02_01a:316_4	bhikkhave, loke…pe… sadevamanussāya tathāgato abhibhū anabhibhūto aññadatthu daso	316	
PA_atk-s02_01a:316_5	vasavattī. Tasmā tathāgatoti vuccatī”ti.	316	
PA_atk-s02_01a:317_0	Tatrevaṃ padasiddhi veditabbā, agado viya agado. Ko panesa? Desanāvilāsamayo ceva	317	
PA_atk-s02_01a:317_1	puññussayo ca. Tena hesa mahānubhāvo bhisakko dibbāgadena sappe viya sabbaparappavādino	317	
PA_atk-s02_01a:317_2	sadevakañca lokaṃ abhibhavati, iti sabbalokābhibhavane tatho aviparīto desanāvilāsamayo	317	
PA_atk-s02_01a:317_3	ceva puññassayo ca agado assāti dakārassa takāraṃ katvā tathāgatoti veditabbo. Evaṃ	317	
PA_atk-s02_01a:317_4	abhibhavanaṭṭhena tathāgato.	317	
PA_atk-s02_01a:318_0	Apica tathāya gatotipi tathāgato, tathaṃ gatotipi tathāgato. Gatoti avagato, atīto,	318	
PA_atk-s02_01a:318_1	patto, paṭipannoti attho. Tattha sakalaṃ lokaṃ tīraṇapariññāya tathāya gato avagatoti	318	
PA_atk-s02_01a:318_2	tathāgato. Lokasamudayaṃ pahānapariññāya tathāya gato atītoti tathāgato. Lokanirodhaṃ	318	
PA_atk-s02_01a:318_3	sacchikiriyāya tathāya gato pattoti tathāgato. Lokanirodhagāminiṃ paṭipadaṃ tathaṃ	318	
PA_atk-s02_01a:318_4	gato paṭipannoti tathāgato. Tena yaṃ vuttaṃ bhagavatā “loko, bhikkhave, tathāgatena	318	
PA_atk-s02_01a:318_5	abhisambuddho, lokasmā tathāgato visaṃyutto. Lokasamudayo, bhikkhave, tathāgatena	318	
PA_atk-s02_01a:318_6	abhisambuddho, lokasamudayo tathāgatassa pahīno. Lokanirodho, bhikkhave, tathāgatena	318	
PA_atk-s02_01a:318_7	abhisambuddho, lokanirodho tathāgatassa sacchikato. Lokanirodhagāminī paṭipadā, bhikkhave,	318	
PA_atk-s02_01a:318_8	tathāgatena abhisambuddhā, lokanirodhagāminī paṭipadā tathāgatassa bhāvitā. Yaṃ,	318	
PA_atk-s02_01a:318_9	bhikkhave, sadevakassa lokassa…pe… sabbaṃ taṃ tathāgatena abhisambuddhaṃ, tasmā tathāgatoti	318	
PA_atk-s02_01a:318_10	vuccatī”ti. Tassa evampi attho veditabbo. Idampi ca tathāgatassa tathāgatabhāvadīpane	3181	
PA_atk-s02_01a:318_11	mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.	3181	
PA_atk-s02_01a:319	Arahaṃ sammāsambuddhoti padadvaye pana ārakattā arīnaṃ, arānañca hatattā, paccayādīnaṃ arahattā, pāpakaraṇe rahābhāvāti imehi tāva kāraṇehi arahanti veditabbo.	31	
PA_atk-s02_01a:320	Sammā sāmañca sabbadhammānaṃ buddhattā pana sammāsambuddhoti. Ayamettha saṅkhepo. Vitthārato panetaṃ padadvayaṃ visuddhimagge buddhānussativaṇṇanāyaṃ pakāsitaṃ.	32	
PA_atk-s02_01a:321_0	Pariññātantaṃ tathāgatassāti ettha pana taṃ maññanāvatthu pariññātaṃ tathāgatassātipi	321	
PA_atk-s02_01a:321_1	attho veditabbo. Pariññātantaṃ nāma pariññātapāraṃ pariññātāvasānaṃ anavasesato pariññātanti	321	
PA_atk-s02_01a:321_2	vuttaṃ hoti. Buddhānañhi sāvakehi saddhiṃ kiñcāpi tena tena maggena kilesappahāne	321	
PA_atk-s02_01a:321_3	viseso natthi, pariññāya pana atthi. Sāvakā hi catunnaṃ dhātūnaṃ ekadesameva sammasitvā	321	
PA_atk-s02_01a:321_4	nibbānaṃ pāpuṇanti. Buddhānaṃ pana aṇuppamāṇampi saṅkhāragataṃ ñāṇena adiṭṭhamatulitamatīritamasacchikataṃ natthi.	321	
PA_atk-s02_01a:322	Tathāgatavārasattamanayavaṇṇanā niṭṭhitā.	32	
PA_atk-s02_01a:323	Tathāgatavāraaṭṭhamanayavaṇṇanā	32	
PA_atk-s02_01a:324_0	13. Nandī dukkhassa mūlantiādīsu ca nandīti purimataṇhā. Dukkhanti pañcakkhandhā.	324	
PA_atk-s02_01a:324_1	Mūlantiādi. Iti viditvāti taṃ purimabhavanandiṃ “imassa dukkhassa mūla”nti evaṃ jānitvā.	324	
PA_atk-s02_01a:324_2	Bhavāti kammabhavato. Jātīti vipākakkhandhā. Te hi yasmā jāyanti, tasmā “jātī”ti	324	
PA_atk-s02_01a:324_3	vuttā. Jātisīsena vā ayaṃ desanā. Etampi “iti viditvā”ti iminā yojetabbaṃ. Ayañhi	324	
PA_atk-s02_01a:324_4	ettha attho “kammabhavato upapattibhavo hotīti evañca jānitvā”ti. Bhūtassāti sattassa.	324	
PA_atk-s02_01a:324_5	Jarāmaraṇanti jarā ca maraṇañca. Idaṃ vuttaṃ hoti – tena upapattibhavena bhūtassa	324	
PA_atk-s02_01a:324_6	sattassa khandhānaṃ jarāmaraṇaṃ hotīti evañca jānitvāti.	324	
PA_atk-s02_01a:325_0	Ettāvatā yaṃ bodhirukkhamūle aparājitapallaṅke nisinno sammasitvā sabbaññutaṃ patto,	325	
PA_atk-s02_01a:325_1	tassa paṭiccasamuppādassa paṭivedhā maññanānaṃ abhāvakāraṇaṃ dassento catusaṅkhepaṃ	325	
PA_atk-s02_01a:325_2	tisandhiṃ tiyaddhaṃ vīsatākāraṃ tameva paṭiccasamuppādaṃ dasseti.	325	
PA_atk-s02_01a:326_0	Kathaṃ pana ettāvatā esa sabbo dassito hotīti. Ettha hi nandīti ayaṃ eko saṅkhepo.	326	
PA_atk-s02_01a:326_1	Dukkhassāti vacanato dukkhaṃ dutiyo, bhavā jātīti vacanato bhavo tatiyo, jātijarāmaraṇaṃ	326	
PA_atk-s02_01a:326_2	catuttho. Evaṃ tāva cattāro saṅkhepā veditabbā, koṭṭhāsāti attho. Taṇhādukkhānaṃ	326	
PA_atk-s02_01a:326_3	pana antaraṃ eko sandhi, dukkhassa ca bhavassa ca antaraṃ dutiyo, bhavassa ca jātiyā	326	
PA_atk-s02_01a:326_4	ca antaraṃ tatiyo. Evaṃ catunnaṃ aṅgulīnaṃ antarasadisā catusaṅkhepantarā tayo sandhī veditabbā.	326	
PA_atk-s02_01a:327_0	Tattha nandīti atīto addhā, jātijarāmaraṇaṃ anāgato, dukkhañca bhavo ca paccuppannoti	327	
PA_atk-s02_01a:327_1	evaṃ tayo addhā veditabbā. Atīte pana pañcasu ākāresu nandīvacanena taṇhā ekā āgatā,	327	
PA_atk-s02_01a:327_2	tāya anāgatāpi avijjāsaṅkhāraupādānabhavā paccayalakkhaṇena gahitāva honti. Jātijarāmaraṇavacanena	327	
PA_atk-s02_01a:327_3	pana yesaṃ khandhānaṃ tajjātijarāmaraṇaṃ, te vuttā yevāti katvā āyatiṃ viññāṇanāmarūpasaḷāyatanaphassavedanā gahitāva honti.	327	
PA_atk-s02_01a:328_0	Evamete “purimakammabhavasmiṃ moho avijjā, āyūhanā saṅkhārā, nikanti taṇhā, upagamanaṃ	328	
PA_atk-s02_01a:328_1	upādānaṃ, cetanā bhavo iti ime pañca dhammā purimakammabhavasmiṃ idha paṭisandhiyā	328	
PA_atk-s02_01a:328_2	paccayā. Idha paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso,	328	
PA_atk-s02_01a:328_3	vedayitaṃ vedanā iti ime pañca dhammā idhūpapattibhavasmiṃ purekatassa kammassa paccayā.	328	
PA_atk-s02_01a:328_4	Idha paripakkattā āyatanānaṃ moho avijjā, āyūhanā saṅkhārā, nikanti taṇhā, upagamanamupādānaṃ,	328	
PA_atk-s02_01a:328_5	cetanā bhavo iti ime pañca dhammā idha kammabhavasmiṃ āyatiṃ paṭisandhiyā paccayā.	328	
PA_atk-s02_01a:328_6	Āyatiṃ paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ	328	
PA_atk-s02_01a:328_7	vedanā iti ime pañca dhammā āyatiṃ upapattibhavasmiṃ idha katassa kammassa paccayā”ti	328	
PA_atk-s02_01a:328_8	evaṃ niddiṭṭhalakkhaṇā vīsati ākārā idha veditabbā. Evaṃ “nandī dukkhassa mūlanti	328	
PA_atk-s02_01a:328_9	iti viditvā bhavā jāti, bhūtassa jarāmaraṇa”nti ettāvatā esa sabbopi catusaṅkhepo	328	
PA_atk-s02_01a:328_10	tisandhi tiyaddho vīsatākāro paṭiccasamuppādo dassito hotīti veditabbo.	3281	
PA_atk-s02_01a:329_0	Idāni tasmā tiha, bhikkhave…pe… abhisambuddhoti vadāmīti ettha apubbapadavaṇṇanaṃ	329	
PA_atk-s02_01a:329_1	katvā padayojanāya atthanigamanaṃ karissāma. Tasmā tihāti tasmā icceva vuttaṃ hoti.	329	
PA_atk-s02_01a:329_2	Tikārahakārā hi nipātā. Sabbasoti anavasesavacanametaṃ. Taṇhānanti nandīti evaṃ vuttānaṃ	329	
PA_atk-s02_01a:329_3	sabbataṇhānaṃ. Khayāti lokuttaramaggena accantakkhayā. Virāgādīni khayavevacanāneva.	329	
PA_atk-s02_01a:329_4	Yā hi taṇhā khīṇā, virattāpi tā bhavanti niruddhāpi cattāpi paṭinissaṭṭhāpi. Khayāti	329	
PA_atk-s02_01a:329_5	vā catumaggakiccasādhāraṇametaṃ. Tato paṭhamamaggena virāgā, dutiyena nirodhā, tatiyena	329	
PA_atk-s02_01a:329_6	cāgā, catutthena paṭinissaggāti yojetabbaṃ. Yāhi vā taṇhāhi pathaviṃ pathavito sañjāneyya,	329	
PA_atk-s02_01a:329_7	tāsaṃ khayā. Yāhi pathaviṃ maññeyya, tāsaṃ virāgā. Yāhi pathaviyā maññeyya, tāsaṃ	329	
PA_atk-s02_01a:329_8	nirodhā. Yāhi pathavito maññeyya, tāsaṃ cāgā. Yāhi pathaviṃ meti maññeyya, tāsaṃ	329	
PA_atk-s02_01a:329_9	paṭinissaggā. Yāhi vā pathaviṃ maññeyya, tāsaṃ khayā…pe… yāhi pathaviṃ abhinandeyya,	329	
PA_atk-s02_01a:329_10	tāsaṃ paṭinissaggāti evamettha yojanā kātabbā, na kiñci virujjhati.	3291	
PA_atk-s02_01a:330_0	Anuttaranti uttaravirahitaṃ sabbaseṭṭhaṃ. Sammāsambodhinti sammā sāmañca bodhiṃ.	330	
PA_atk-s02_01a:330_1	Atha vā pasatthaṃ sundarañca bodhiṃ. Bodhīti rukkhopi maggopi sabbaññutañāṇampi nibbānampi.	330	
PA_atk-s02_01a:330_2	“Bodhirukkhamūle paṭhamābhisambuddho”ti ca “antarā ca bodhiṃ antarā ca gaya”nti ca	330	
PA_atk-s02_01a:330_3	āgataṭṭhānehi rukkho bodhīti vuccati. “Catūsu maggesu ñāṇa”nti āgataṭṭhāne maggo.	330	
PA_atk-s02_01a:330_4	“Pappoti bodhiṃ varabhūrimedhaso”ti āgataṭṭhāne sabbaññutañāṇaṃ. “Patvāna bodhiṃ	330	
PA_atk-s02_01a:330_5	amataṃ asaṅkhata”nti āgataṭṭhāne nibbānaṃ. Idha pana bhagavato arahattamaggañāṇaṃ	330	
PA_atk-s02_01a:330_6	adhippetaṃ. Apare sabbaññutañāṇantipi vadanti.	330	
PA_atk-s02_01a:331_0	Sāvakānaṃ arahattamaggo anuttarā bodhi hoti na hotīti. Na hoti. Kasmā? Asabbaguṇadāyakattā.	331	
PA_atk-s02_01a:331_1	Tesañhi kassaci arahattamaggo arahattaphalameva deti, kassaci tisso vijjā, kassaci	331	
PA_atk-s02_01a:331_2	cha abhiññā, kassaci catasso paṭisambhidā, kassaci sāvakapāramīñāṇaṃ. Paccekabuddhānampi	331	
PA_atk-s02_01a:331_3	paccekabodhiñāṇameva deti. Buddhānaṃ pana sabbaguṇasampattiṃ deti abhiseko viya rañño	331	
PA_atk-s02_01a:331_4	sabbalokissariyabhāvaṃ. Tasmā aññassa kassacipi anuttarā bodhi na hotīti.	331	
PA_atk-s02_01a:332_0	Abhisambuddhoti abhiññāsi paṭivijjhi, patto adhigatoti vuttaṃ hoti. Iti vadāmīti	332	
PA_atk-s02_01a:332_1	iti vadāmi ācikkhāmi desemi paññapemi, paṭṭhapemi vivarāmi vibhajāmi uttānīkaromīti.	332	
PA_atk-s02_01a:332_2	Tatrāyaṃ yojanā – tathāgatopi, bhikkhave…pe… pathaviṃ na maññati…pe… pathaviṃ nābhinandati.	332	
PA_atk-s02_01a:332_3	Taṃ kissa hetu, nandī dukkhassa mūlaṃ, bhavā jāti, bhūtassa jarāmaraṇanti iti viditvāti.	332	
PA_atk-s02_01a:332_4	Tattha iti viditvāti itikāro kāraṇattho. Tena imassa paṭiccasamuppādassa viditattā	332	
PA_atk-s02_01a:332_5	paṭividdhattāti vuttaṃ hoti. Kiñca bhiyyo – yasmā ca evamimaṃ paṭiccasamuppādaṃ viditvā	332	
PA_atk-s02_01a:332_6	tathāgatassa yā nandīti vuttataṇhā sabbappakārā, sā pahīnā, tāsañca tathāgato sabbaso	332	
PA_atk-s02_01a:332_7	taṇhānaṃ khayā…pe… anuttaraṃ sammāsambodhiṃ abhisambuddho. Tasmā pathaviṃ na maññati…pe…	332	
PA_atk-s02_01a:332_8	pathaviṃ nābhinandatīti vadāmīti evaṃ abhisambuddhattā na maññati nābhinandatīti	332	
PA_atk-s02_01a:332_9	vadāmīti vuttaṃ hoti.	332	
PA_atk-s02_01a:333_0	Atha vā yasmā “nandī dukkhassa mūla”ntiādinā nayena paṭiccasamuppādaṃ viditvā sabbaso	333	
PA_atk-s02_01a:333_1	taṇhā khayaṃ gatā, tasmā tiha, bhikkhave, tathāgato sabbaso taṇhānaṃ khayā…pe… abhisambuddhoti	333	
PA_atk-s02_01a:333_2	vadāmi. So evaṃ abhisambuddhattā pathaviṃ na maññati…pe… nābhinandatīti. Yattha yattha	333	
PA_atk-s02_01a:333_3	hi yasmāti avatvā tasmāti vuccati, tattha tattha yasmāti ānetvā yojetabbaṃ, ayaṃ	333	
PA_atk-s02_01a:333_4	sāsanayutti. Esa nayo sabbattha.	333	
PA_atk-s02_01a:334_0	Idamavoca bhagavāti idaṃ nidānāvasānato pabhuti yāva abhisambuddhoti vadāmīti sakalasuttantaṃ	334	
PA_atk-s02_01a:334_1	bhagavā paresaṃ paññāya alabbhaṇeyyapatiṭṭhaṃ paramagambhīraṃ sabbaññutañāṇaṃ dassento	334	
PA_atk-s02_01a:334_2	ekena puthujjanavārena ekena sekkhavārena catūhi khīṇāsavavārehi dvīhi tathāgatavārehīti	334	
PA_atk-s02_01a:334_3	aṭṭhahi mahāvārehi ekamekasmiñca vāre pathavīādīhi catuvīsatiyā antaravārehi paṭimaṇḍetvā	334	
PA_atk-s02_01a:334_4	dvebhāṇavāraparimāṇāya tantiyā avoca.	334	
PA_atk-s02_01a:335_0	Evaṃ vicitranayadesanāvilāsayuttaṃ panetaṃ suttaṃ karavikarudamañjunā kaṇṇasukhena	335	
PA_atk-s02_01a:335_1	paṇḍitajanahadayānaṃ amatābhisekasadisena brahmassarena bhāsamānassāpi. Na te bhikkhū	335	
PA_atk-s02_01a:335_2	bhagavato bhāsitaṃ abhinandunti te pañcasatā bhikkhū idaṃ bhagavato vacanaṃ nānumodiṃsu.	335	
PA_atk-s02_01a:335_3	Kasmā? Aññāṇakena. Te kira imassa suttassa atthaṃ na jāniṃsu, tasmā nābhinandiṃsu.	335	
PA_atk-s02_01a:335_4	Tesañhi tasmiṃ samaye evaṃ vicitranayadesanāvilāsayuttampi etaṃ suttaṃ ghanaputhulena	335	
PA_atk-s02_01a:335_5	dussapaṭṭena mukhe bandhaṃ katvā purato ṭhapitamanuññabhojanaṃ viya ahosi. Nanu ca	335	
PA_atk-s02_01a:335_6	bhagavā attanā desitaṃ dhammaṃ pare ñāpetuṃ kappasatasahassādhikāni cattāri asaṅkhyeyyāni	335	
PA_atk-s02_01a:335_7	pāramiyo pūretvā sabbaññutaṃ patto. So kasmā yathā te na jānanti, tathā desesīti.	335	
PA_atk-s02_01a:335_8	Vuttamidaṃ imassa suttassa nikkhepavicāraṇāyaṃ eva “mānabhañjanatthaṃ sabbadhammamūlapariyāyanti	335	
PA_atk-s02_01a:335_9	desanaṃ ārabhī”ti, tasmā na yidha puna vattabbamatthi, evaṃ mānabhañjanatthaṃ desitañca	335	
PA_atk-s02_01a:335_10	panetaṃ suttaṃ sutvā te bhikkhū taṃyeva kira pathaviṃ diṭṭhigatikopi sañjānāti, sekkhopi	3351	
PA_atk-s02_01a:335_11	arahāpi tathāgatopi sañjānāti. Kinnāmidaṃ kathaṃ nāmidanti cintentā pubbe mayaṃ bhagavatā	3351	
PA_atk-s02_01a:335_12	kathitaṃ yaṃkiñci khippameva jānāma, idāni panimassa mūlapariyāyassa antaṃ vā koṭiṃ	3351	
PA_atk-s02_01a:335_13	vā na jānāma na passāma, aho buddhā nāma appameyyā atulāti uddhaṭadāṭhā viya sappā	3351	
PA_atk-s02_01a:335_14	nimmadā hutvā buddhupaṭṭhānañca dhammassavanañca sakkaccaṃ āgamaṃsu.	3351	
PA_atk-s02_01a:336_0	Tena kho pana samayena bhikkhū dhammasabhāyaṃ sannisinnā imaṃ kathaṃ samuṭṭhāpesuṃ	336	
PA_atk-s02_01a:336_1	“aho buddhānaṃ ānubhāvo, te nāma brāhmaṇapabbajitā tathā mānamadamattā bhagavatā	336	
PA_atk-s02_01a:336_2	mūlapariyāyadesanāya nihatamānā katā”ti, ayañcarahi tesaṃ bhikkhūnaṃ antarākathā	336	
PA_atk-s02_01a:336_3	vippakatā. Atha bhagavā gandhakuṭiyā nikkhamitvā taṅkhaṇānurūpena pāṭihāriyena dhammasabhāyaṃ	336	
PA_atk-s02_01a:336_4	paññattavarabuddhāsane nisīditvā te bhikkhū āha – “kāya nuttha, bhikkhave, etarahi	336	
PA_atk-s02_01a:336_5	kathāya sannisinnā”ti. Te tamatthaṃ bhagavato ārocesuṃ. Bhagavā etadavoca – “na,	336	
PA_atk-s02_01a:336_6	bhikkhave, idāneva, pubbepi ahaṃ ime evaṃ mānapaggahitasire vicarante nihatamāne	336	
PA_atk-s02_01a:336_7	akāsi”nti. Tato imissā aṭṭhuppattiyā idaṃ atītaṃ ānesi –	336	
PA_atk-s02_01a:337_0	Bhūtapubbaṃ, bhikkhave, aññataro disāpāmokkho brāhmaṇo bārāṇasiyaṃ paṭivasati tiṇṇaṃ	337	
PA_atk-s02_01a:337_1	vedānaṃ pāragū sanighaṇṭukeṭubhānaṃ sākkharappabhedānaṃ itihāsapañcamānaṃ padako	337	
PA_atk-s02_01a:337_2	veyyākaraṇo lokāyatamahāpurisalakkhaṇesu anavayo, so pañcamattāni māṇavakasatāni	337	
PA_atk-s02_01a:337_3	mante vāceti. Paṇḍitā māṇavakā bahuñca gaṇhanti lahuñca, suṭṭhu ca upadhārenti, gahitañca	337	
PA_atk-s02_01a:337_4	tesaṃ na vinassati. Sopi brāhmaṇo ācariyamuṭṭhiṃ akatvā ghaṭe udakaṃ āsiñcanto viya	337	
PA_atk-s02_01a:337_5	sabbampi sippaṃ uggaṇhāpetvā te māṇavake etadavoca “ettakamidaṃ sippaṃ diṭṭhadhammasamparāyahita”nti.	337	
PA_atk-s02_01a:337_6	Te māṇavakā – “yaṃ amhākaṃ ācariyo jānāti, mayampi taṃ jānāma, mayampi dāni ācariyā	337	
PA_atk-s02_01a:337_7	evā”ti mānaṃ uppādetvā tato pabhuti ācariye agāravā nikkhittavattā vihariṃsu. Ācariyo	337	
PA_atk-s02_01a:337_8	ñatvā “karissāmi nesaṃ mānaniggaha”nti cintesi. So ekadivasaṃ upaṭṭhānaṃ āgantvā	337	
PA_atk-s02_01a:337_9	vanditvā nisinne te māṇavake āha “tātā pañhaṃ pucchissāmi, kaccittha samatthā kathetu”nti.	337	
PA_atk-s02_01a:337_10	Te “pucchatha ācariya, pucchatha ācariyā”ti sahasāva āhaṃsu, yathā taṃ sutamadamattā. Ācariyo āha –	3371	
PA_atk-s02_01a:338	“Kālo ghasati bhūtāni, sabbāneva sahattanā;	33	
PA_atk-s02_01a:339	Yo ca kālaghaso bhūto, sa bhūtapacaniṃ pacī”ti. –	33	
PA_atk-s02_01a:340	Vissajjetha tātā imaṃ pañhanti.	34	
PA_atk-s02_01a:341_0	Te cintetvā ajānamānā tuṇhī ahesuṃ. Ācariyo āha “alaṃ tātā gacchathajja, sve katheyyāthā”ti	341	
PA_atk-s02_01a:341_1	uyyojesi. Te dasapi vīsatipi sampiṇḍitā hutvā na tassa pañhassa ādiṃ, na antamaddasaṃsu.	341	
PA_atk-s02_01a:341_2	Āgantvā ācariyassa ārocesuṃ “na imassa pañhassa atthaṃ ājānāmā”ti. Ācariyo tesaṃ	341	
PA_atk-s02_01a:341_3	niggahatthāya imaṃ gāthamabhāsi –	341	
PA_atk-s02_01a:342	“Bahūni narasīsāni, lomasāni brahāni ca;	34	
PA_atk-s02_01a:343	Gīvāsu paṭimukkāni, kocidevettha kaṇṇavā”ti. –	34	
PA_atk-s02_01a:344_0	Gāthāyattho – bahūni narānaṃ sīsāni dissanti, sabbāni ca tāni lomasāni sabbāni ca	344	
PA_atk-s02_01a:344_1	mahantāni gīvāyameva ca ṭhapitāni, na tālaphalaṃ viya hatthena gahitāni, natthi tesaṃ	344	
PA_atk-s02_01a:344_2	imehi dhammehi nānākaraṇaṃ. Ettha pana kocideva kaṇṇavāti attānaṃ sandhāyāha. Kaṇṇavāti	344	
PA_atk-s02_01a:344_3	paññavā. Kaṇṇacchiddaṃ pana na kassaci natthi, taṃ sutvā te māṇavakā maṅkubhūtā pattakkhandhā	344	
PA_atk-s02_01a:344_4	adhomukhā aṅguliyā bhūmiṃ vilikhantā tuṇhī ahesuṃ.	344	
PA_atk-s02_01a:345_0	Atha nesaṃ ahirikabhāvaṃ passitvā ācariyo “uggaṇhatha tātā pañha”nti pañhaṃ vissajjesi.	345	
PA_atk-s02_01a:345_1	Kāloti purebhattakālopi pacchābhattakālopīti evamādi. Bhūtānīti sattādhivacanametaṃ.	345	
PA_atk-s02_01a:345_2	Kālo hi bhūtānaṃ na cammamaṃsādīni khādati, apica kho nesaṃ āyuvaṇṇabalāni khepento	345	
PA_atk-s02_01a:345_3	yobbaññaṃ maddanto ārogyaṃ vināsento ghasati khādatīti vuccati. Sabbāneva sahattanāti	345	
PA_atk-s02_01a:345_4	evaṃ ghasanto ca na kiñci vajjeti, sabbāneva ghasati. Na kevalañca bhūtāniyeva, apica	345	
PA_atk-s02_01a:345_5	kho sahattanā attānampi ghasati. Purebhattakālo hi pacchābhattakālaṃ na pāpuṇāti.	345	
PA_atk-s02_01a:345_6	Esa nayo pacchābhattakālādīsu. Yo ca kālaghaso bhūtoti khīṇāsavassetaṃ adhivacanaṃ.	345	
PA_atk-s02_01a:345_7	So hi āyatiṃ paṭisandhikālaṃ khepetvā khāditvā ṭhitattā “kālaghaso”ti vuccati. Sa	345	
PA_atk-s02_01a:345_8	bhūtapacaniṃ pacīti so yāyaṃ taṇhā apāyesu bhūte pacati, taṃ ñāṇagginā paci dayhi	345	
PA_atk-s02_01a:345_9	bhasmamakāsi, tena “bhūtapacaniṃ pacī”ti vuccati. “Pajani”ntipi pāṭho. Janikaṃ nibbattikanti attho.	345	
PA_atk-s02_01a:346_0	Atha te māṇavakā dīpasahassālokena viya rattiṃ samavisamaṃ ācariyassa vissajjanena	346	
PA_atk-s02_01a:346_1	pañhassa atthaṃ pākaṭaṃ disvā “idāni mayaṃ yāvajīvaṃ guruvāsaṃ vasissāma, mahantā	346	
PA_atk-s02_01a:346_2	ete ācariyā nāma, mayañhi bahussutamānaṃ uppādetvā catuppadikagāthāyapi atthaṃ na	346	
PA_atk-s02_01a:346_3	jānāmā”ti nihatamānā pubbasadisameva ācariyassa vattappaṭipattiṃ katvā saggaparāyaṇā ahesuṃ.	346	
PA_atk-s02_01a:347	Ahaṃ kho, bhikkhave, tena samayena tesaṃ ācariyo ahosiṃ, ime bhikkhū māṇavakā. Evaṃ pubbepāhaṃ ime evaṃ mānapaggahitasire vicarante nihatamāne akāsinti.	34	
PA_atk-s02_01a:348	Imañca jātakaṃ sutvā te bhikkhū pubbepi mayaṃ māneneva upahatāti bhiyyosomattāya nihatamānā hutvā attano upakārakakammaṭṭhānaparāyaṇā ahesuṃ.	34	
PA_atk-s02_01a:349	Tato bhagavā ekaṃ samayaṃ janapadacārikaṃ caranto vesāliṃ patvā gotamake cetiye viharanto imesaṃ pañcasatānaṃ bhikkhūnaṃ ñāṇaparipākaṃ viditvā imaṃ gotamakasuttaṃ kathesi –	34	
PA_atk-s02_01a:350_0	“Abhiññāyāhaṃ, bhikkhave, dhammaṃ desemi no anabhiññāya, sanidānāhaṃ…pe… sappāṭihāriyāhaṃ,	350	
PA_atk-s02_01a:350_1	bhikkhave, dhammaṃ desemi no appāṭihāriyaṃ. Tassa mayhaṃ, bhikkhave, abhiññāya dhammaṃ	350	
PA_atk-s02_01a:350_2	desayato…pe… no appāṭihāriyaṃ. Karaṇīyo ovādo, karaṇīyā anusāsanī. Alañca pana vo,	350	
PA_atk-s02_01a:350_3	bhikkhave, tuṭṭhiyā alaṃ attamanatāya alaṃ somanassāya. Sammāsambuddho bhagavā, svākkhāto	350	
PA_atk-s02_01a:350_4	dhammo, suppaṭipanno saṅghoti. Idamavoca bhagavā, imasmiñca pana veyyākaraṇasmiṃ	350	
PA_atk-s02_01a:350_5	bhaññamāne dasasahassilokadhātu akampitthā”ti.	350	
PA_atk-s02_01a:351	Idañca suttaṃ sutvā te pañcasatā bhikkhū tasmiṃyevāsane saha paṭisambhidāhi arahattaṃ pāpuṇiṃsu, evāyaṃ desanā etasmiṃ ṭhāne niṭṭhamagamāsīti.	35	
PA_atk-s02_01a:352	Tathāgatavāraaṭṭhamanayavaṇṇanā niṭṭhitā.	35	
PA_atk-s02_01a:353	Papañcasūdaniyā majjhimanikāyaṭṭhakathāya	35	
PA_atk-s02_01a:354	Mūlapariyāyasuttavaṇṇanā niṭṭhitā.	35	
PA_atk-s02_01a:355	2. Sabbāsavasuttavaṇṇanā	35	
PA_atk-s02_01a:356_0	14. Evaṃ me sutaṃ…pe… sāvatthiyanti sabbāsavasuttaṃ. Tatrāyaṃ apubbapadavaṇṇanā –	356	
PA_atk-s02_01a:356_1	sāvatthīti savatthassa isino nivāsaṭṭhānabhūtā nagarī, yathā kākandī mākandī kosambīti	356	
PA_atk-s02_01a:356_2	evaṃ tāva akkharacintakā. Aṭṭhakathācariyā pana bhaṇanti “yaṃkiñci manussānaṃ upabhogaparibhogaṃ	356	
PA_atk-s02_01a:356_3	sabbamettha atthīti sāvatthī. Satthasamāyoge ca kiṃ bhaṇḍamatthīti pucchite sabbamatthī”ti	356	
PA_atk-s02_01a:356_4	vacanamupādāya sāvatthī.	356	
PA_atk-s02_01a:357	“Sabbadā sabbūpakaraṇaṃ, sāvatthiyaṃ samohitaṃ;	35	
PA_atk-s02_01a:358	Tasmā sabbamupādāya, sāvatthīti pavuccati.	35	
PA_atk-s02_01a:359	Kosalānaṃ puraṃ rammaṃ, dassaneyyaṃ manoramaṃ;	35	
PA_atk-s02_01a:360	Dasahi saddehi avivittaṃ, annapānasamāyutaṃ.	36	
PA_atk-s02_01a:361	Vuddhiṃ vepullataṃ pattaṃ, iddhaṃ phītaṃ manoramaṃ;	36	
PA_atk-s02_01a:362	Aḷakamandāva devānaṃ, sāvatthipuramuttama”nti.	36	
PA_atk-s02_01a:363_0	Tassaṃ sāvatthiyaṃ. Jetavaneti ettha attano paccatthikajanaṃ jinātīti jeto, raññā	363	
PA_atk-s02_01a:363_1	vā attano paccatthikajane jite jātoti jeto, maṅgalakamyatāya vā tassa evaṃnāmameva	363	
PA_atk-s02_01a:363_2	katanti jeto, jetassa vanaṃ jetavanaṃ. Tañhi jetena rājakumārena ropitaṃ saṃvaddhitaṃ	363	
PA_atk-s02_01a:363_3	paripālitaṃ, so ca tassa sāmī ahosi. Tasmā jetavananti vuccati, tasmiṃ jetavane.	363	
PA_atk-s02_01a:363_4	Anāthapiṇḍikassa ārāmeti ettha sudatto nāma so gahapati mātāpitūhi katanāmavasena.	363	
PA_atk-s02_01a:363_5	Sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṃ	363	
PA_atk-s02_01a:363_6	anāthānaṃ piṇḍamadāsi, tena anāthapiṇḍikoti saṅkhaṃ gato. Āramanti ettha pāṇino visesena	363	
PA_atk-s02_01a:363_7	vā pabbajitāti ārāmo, tassa pupphaphalādisobhāya nātidūranaccāsannatādipañcavidhasenāsanaṅgasampattiyā	363	
PA_atk-s02_01a:363_8	ca tato tato āgamma ramanti abhiramanti anukkaṇṭhitā hutvā nivasantīti attho. Vuttappakārāya	363	
PA_atk-s02_01a:363_9	vā sampattiyā tattha tattha gatepi attano abbhantaraṃyeva ānetvā rametīti ārāmo.	363	
PA_atk-s02_01a:363_10	So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi	3631	
PA_atk-s02_01a:363_11	koṭisantharena kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi	3631	
PA_atk-s02_01a:363_12	hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena buddhappamukhassa	3631	
PA_atk-s02_01a:363_13	saṅghassa niyyādito. Tasmā “anāthapiṇḍikassa ārāmo”ti vuccati. Tasmiṃ anāthapiṇḍikassa ārāme.	3631	
PA_atk-s02_01a:364_0	Ettha ca “jetavane”ti vacanaṃ purimasāmiparikittanaṃ. “Anāthapiṇḍikassa ārāme”ti	364	
PA_atk-s02_01a:364_1	pacchimasāmiparikittanaṃ. Kimetesaṃ parikittane payojananti. Puññakāmānaṃ diṭṭhānugatiāpajjanaṃ.	364	
PA_atk-s02_01a:364_2	Tatra hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā	364	
PA_atk-s02_01a:364_3	rukkhā ca jetassa pariccāgo, catupaññāsa koṭiyo anāthapiṇḍikassa. Iti tesaṃ parikittanena	364	
PA_atk-s02_01a:364_4	evaṃ puññakāmā puññāni karontīti dassento āyasmā ānando aññepi puññakāme tesaṃ diṭṭhānugatiāpajjane niyojeti.	364	
PA_atk-s02_01a:365_0	Sabbāsavasaṃvarapariyāyaṃ vo, bhikkhaveti kasmā idaṃ suttamabhāsi? Tesaṃ bhikkhūnaṃ	365	
PA_atk-s02_01a:365_1	upakkilesavisodhanaṃ ādiṃ katvā āsavakkhayāya paṭipattidassanatthaṃ. Tattha sabbāsavasaṃvarapariyāyanti	365	
PA_atk-s02_01a:365_2	sabbesaṃ āsavānaṃ saṃvarakāraṇaṃ saṃvarabhūtaṃ kāraṇaṃ, yena kāraṇena te saṃvaritā	365	
PA_atk-s02_01a:365_3	pidahitā hutvā anuppādanirodhasaṅkhātaṃ khayaṃ gacchanti pahīyanti nappavattanti,	365	
PA_atk-s02_01a:365_4	taṃ kāraṇanti attho. Tattha āsavantīti āsavā, cakkhutopi…pe… manatopi sandanti pavattantīti	365	
PA_atk-s02_01a:365_5	vuttaṃ hoti. Dhammato yāva gotrabhuṃ okāsato yāva bhavaggaṃ savantīti vā āsavā, ete	365	
PA_atk-s02_01a:365_6	dhamme etañca okāsaṃ anto karitvā pavattantīti attho. Antokaraṇattho hi ayaṃ ākāro.	365	
PA_atk-s02_01a:365_7	Cirapārivāsiyaṭṭhena madirādayo āsavā, āsavā viyātipi āsavā. Lokasmiñhi cirapārivāsikā	365	
PA_atk-s02_01a:365_8	madirādayo āsavāti vuccanti. Yadi ca cirapārivāsiyaṭṭhena āsavā, eteyeva bhavitumarahanti.	365	
PA_atk-s02_01a:365_9	Vuttañhetaṃ “purimā, bhikkhave, koṭi na paññāyati avijjāya, ito pubbe avijjā nāhosī”tiādi.	365	
PA_atk-s02_01a:365_10	Āyataṃ vā saṃsāradukkhaṃ savanti pasavantītipi āsavā. Purimāni cettha nibbacanāni	3651	
PA_atk-s02_01a:365_11	yattha kilesā āsavāti āgacchanti, tattha yujjanti, pacchimaṃ kammepi. Na kevalañca	3651	
PA_atk-s02_01a:365_12	kammakilesāyeva āsavā, apica kho nānappakārakā uppaddavāpi. Suttesu hi “nāhaṃ, cunda,	3651	
PA_atk-s02_01a:365_13	diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā	3651	
PA_atk-s02_01a:365_14	kilesā āsavāti āgatā.	3651	
PA_atk-s02_01a:366	“Yena devūpapatyassa, gandhabbo vā vihaṅgamo;	36	
PA_atk-s02_01a:367	Yakkhattaṃ yena gaccheyyaṃ, manussattañca abbaje;	36	
PA_atk-s02_01a:368	Te mayhaṃ āsavā khīṇā, viddhastā vinaḷīkatā”ti. ; –	36	
PA_atk-s02_01a:369_0	Ettha tebhūmakañca kammaṃ avasesā ca akusalā dhammā. “Diṭṭhadhammikānaṃ āsavānaṃ	369	
PA_atk-s02_01a:369_1	saṃvarāya samparāyikānaṃ āsavānaṃ paṭighātāyā”ti ettha parūpavādavippaṭisāravadhabandhādayo	369	
PA_atk-s02_01a:369_2	ceva apāyadukkhabhūtā ca nānappakārā upaddavā. Te panete āsavā yattha yathā āgatā,	369	
PA_atk-s02_01a:369_3	tattha tathā veditabbā.	369	
PA_atk-s02_01a:370_0	Ete hi vinaye tāva “diṭṭhadhammikānaṃ āsavānaṃ saṃvarāya, samparāyikānaṃ āsavānaṃ	370	
PA_atk-s02_01a:370_1	paṭighātāyā”ti dvedhā āgatā. Saḷāyatane “tayome āvuso āsavā, kāmāsavo bhavāsavo avijjāsavo”ti	370	
PA_atk-s02_01a:370_2	tidhā āgatā. Aññesu ca suttantesu abhidhamme ca teyeva diṭṭhāsavena saha catudhā	370	
PA_atk-s02_01a:370_3	āgatā. Nibbedhikapariyāye – “atthi, bhikkhave, āsavā nirayagāminiyā, atthi āsavā	370	
PA_atk-s02_01a:370_4	tiracchānayonigāminiyā, atthi āsavā pettivisayagāminiyā, atthi āsavā manussalokagāminiyā,	370	
PA_atk-s02_01a:370_5	atthi āsavā devalokagāminiyā”ti pañcadhā āgatā. Chakkanipāte – “atthi, bhikkhave,	370	
PA_atk-s02_01a:370_6	āsavā saṃvarā pahātabbā”tiādinā nayena chadhā āgatā. Imasmiṃ pana sutte teyeva dassanāpahātabbehi	370	
PA_atk-s02_01a:370_7	saddhiṃ sattadhā āgatāti. Ayaṃ tāva āsavapade vacanattho ceva pabhedo ca.	370	
PA_atk-s02_01a:371_0	Saṃvarapade pana saṃvarayatīti saṃvaro, pidahati nivāreti pavattituṃ na detīti attho.	371	
PA_atk-s02_01a:371_1	Tathā hi “anujānāmi, bhikkhave, divā paṭisallīyantena dvāraṃ saṃvaritvā paṭisallīyitu”nti,	371	
PA_atk-s02_01a:371_2	“sotānaṃ saṃvaraṃbraūmi, paññāyete pidhīyare”ti ca ādīsu pidhānaṭṭhena saṃvaramāha.	371	
PA_atk-s02_01a:371_3	Svāyaṃ saṃvaro pañcavidho hoti sīlasaṃvaro satiñāṇa khanti vīriyasaṃvaroti. Tattha	371	
PA_atk-s02_01a:371_4	“iminā pātimokkhasaṃvarena upeto”ti ayaṃ sīlasaṃvaro. Pātimokkhasīlañhi ettha saṃvaroti	371	
PA_atk-s02_01a:371_5	vuttaṃ. “Cakkhundriye saṃvaramāpajjatī”tiādīsu satisaṃvaro. Sati hettha saṃvaroti	371	
PA_atk-s02_01a:371_6	vuttā. “Sotānaṃ saṃvaraṃ brūmi, paññāyete pidhīyare”ti ayaṃ ñāṇasaṃvaro. Ñāṇañhettha	371	
PA_atk-s02_01a:371_7	pidhīyareti iminā pidhānaṭṭhena saṃvaroti vuttaṃ. “Khamo hoti sītassa…pe…, uppannaṃ	371	
PA_atk-s02_01a:371_8	kāmavitakkaṃ nādhivāsetī”tiādinā pana nayena idheva khantivīriyasaṃvarā āgatā. Tesañca	371	
PA_atk-s02_01a:371_9	“sabbāsavasaṃvarapariyāya”nti iminā uddesena saṅgahitattā saṃvarabhāvo veditabbo.	371	
PA_atk-s02_01a:372_0	Apica pañcavidhopi ayaṃ saṃvaro idha āgatoyeva, tattha khantivīriyasaṃvarā tāva vuttāyeva.	372	
PA_atk-s02_01a:372_1	“So tañca anāsanaṃ tañca agocara”nti ayaṃ panettha sīlasaṃvaro. “Paṭisaṅkhā yoniso	372	
PA_atk-s02_01a:372_2	cakkhundriyasaṃvarasaṃvuto”ti ayaṃ satisaṃvaro. Sabbattha paṭisaṅkhā ñāṇasaṃvaro.	372	
PA_atk-s02_01a:372_3	Aggahitaggahaṇena pana dassanaṃ paṭisevanā bhāvanā ca ñāṇasaṃvaro. Pariyāyanti etena	372	
PA_atk-s02_01a:372_4	dhammāti pariyāyo, uppattiṃ nirodhaṃ vā gacchantīti vuttaṃ hoti. Ettāvatā “sabbāsavasaṃvarapariyāya”nti	372	
PA_atk-s02_01a:372_5	ettha yaṃ vattabbaṃ, taṃ vuttaṃ hoti.	372	
PA_atk-s02_01a:373_0	15. Idāni jānato ahantiādīsu jānatoti jānantassa. Passatoti passantassa. Dvepi padāni	373	
PA_atk-s02_01a:373_1	ekatthāni, byañjanameva nānaṃ. Evaṃ santepi jānatoti ñāṇalakkhaṇaṃ upādāya puggalaṃ	373	
PA_atk-s02_01a:373_2	niddisati, jānanalakkhaṇañhi ñāṇaṃ. Passatoti ñāṇappabhāvaṃ upādāya, passanappabhāvañhi	373	
PA_atk-s02_01a:373_3	ñāṇaṃ. Ñāṇasamaṅgī puggalo cakkhumā viya cakkhunā rūpāni ñāṇena vivaṭe dhamme passati.	373	
PA_atk-s02_01a:373_4	Apica yonisomanasikāraṃ uppādetuṃ jānato, ayonisomanasikāro yathā na uppajjati, evaṃ	373	
PA_atk-s02_01a:373_5	passatoti ayamettha sāro. Keci panācariyā bahū papañce bhaṇanti, te imasmiṃ atthe na yujjanti.	373	
PA_atk-s02_01a:374_0	Āsavānaṃ khayanti āsavappahānaṃ āsavānaṃ accantakkhayasamuppādaṃ khīṇākāraṃ natthibhāvanti	374	
PA_atk-s02_01a:374_1	ayameva hi imasmiñca sutte, “āsavānaṃ khayā anāsavaṃ cetovimutti”ntiādīsu ca āsavakkhayattho.	374	
PA_atk-s02_01a:374_2	Aññattha pana maggaphalanibbānānipi āsavakkhayoti vuccanti. Tathā hi –	374	
PA_atk-s02_01a:375	“Sekhassa sikkhamānassa, ujumaggānusārino;	37	
PA_atk-s02_01a:376	Khayasmiṃ paṭhamaṃ ñāṇaṃ, tato aññā anantarā”ti. –	37	
PA_atk-s02_01a:377	Ādīsu maggo āsavakkhayoti vutto,	37	
PA_atk-s02_01a:378	“Āsavānaṃ khayā samaṇo hotī”tiādīsu phalaṃ.	37	
PA_atk-s02_01a:379	“Paravajjānupassissa, niccaṃ ujjhānasaññino;	37	
PA_atk-s02_01a:380	Āsavā tassa vaḍḍhanti, ārā so āsavakkhayā”ti. –	38	
PA_atk-s02_01a:381	Ādīsu nibbānaṃ “āsavakkhayo”ti vuttaṃ.	38	
PA_atk-s02_01a:382_0	No ajānato no apassatoti yo pana na jānāti na passati, tassa no vadāmīti attho. Etena	382	
PA_atk-s02_01a:382_1	ye ajānato apassatopi saṃvarādīhiyeva suddhiṃ vadanti, te paṭikkhittā honti. Purimena	382	
PA_atk-s02_01a:382_2	vā padadvayena upāyo vutto, iminā anupāyapaṭisedho. Saṅkhepena cettha ñāṇaṃ āsavasaṃvarapariyāyoti dassitaṃ hoti.	382	
PA_atk-s02_01a:383_0	Idāni yaṃ jānato āsavānaṃ khayo hoti, taṃ dassetukāmo kiñca, bhikkhave, jānatoti	383	
PA_atk-s02_01a:383_1	pucchaṃ ārabhi, tattha jānanā bahuvidhā. Dabbajātiko eva hi koci bhikkhu chattaṃ	383	
PA_atk-s02_01a:383_2	kātuṃ jānāti, koci cīvarādīnaṃ aññataraṃ, tassa īdisāni kammāni vattasīse ṭhatvā	383	
PA_atk-s02_01a:383_3	karontassa sā jānanā maggaphalānaṃ padaṭṭhānaṃ na hotīti na vattabbā. Yo pana sāsane	383	
PA_atk-s02_01a:383_4	pabbajitvā vejjakammādīni kātuṃ jānāti, tassevaṃ jānato āsavā vaḍḍhantiyeva, tasmā	383	
PA_atk-s02_01a:383_5	yaṃ jānato passato ca āsavānaṃ khayo hoti, tadeva dassento āha yoniso ca manasikāraṃ	383	
PA_atk-s02_01a:383_6	ayoniso ca manasikāranti.	383	
PA_atk-s02_01a:384_0	Tattha yoniso manasikāro nāma upāyamanasikāro pathamanasikāro, aniccādīsu aniccanti	384	
PA_atk-s02_01a:384_1	ādinā eva nayena saccānulomikena vā cittassa āvaṭṭanā anvāvaṭṭanā ābhogo samannāhāro	384	
PA_atk-s02_01a:384_2	manasikāro, ayaṃ vuccati yoniso manasikāroti.	384	
PA_atk-s02_01a:385_0	Ayoniso manasikāroti anupāyamanasikāro uppathamanasikāro. Anicce niccanti dukkhe	385	
PA_atk-s02_01a:385_1	sukhanti anattani attāti asubhe subhanti ayoniso manasikāro uppathamanasikāro. Saccappaṭikulena	385	
PA_atk-s02_01a:385_2	vā cittassa āvaṭṭanā anvāvaṭṭanā ābhogo samannāhāro manasikāro, ayaṃ vuccati ayoniso	385	
PA_atk-s02_01a:385_3	manasikāroti. Evaṃ yoniso manasikāraṃ uppādetuṃ jānato, ayoniso manasikāro ca yathā	385	
PA_atk-s02_01a:385_4	na uppajjati, evaṃ passato āsavānaṃ khayo hoti.	385	
PA_atk-s02_01a:386_0	Idāni imassevatthassa yuttiṃ dassento āha ayoniso, bhikkhave…pe… pahīyantīti. Tena	386	
PA_atk-s02_01a:386_1	kiṃ vuttaṃ hoti, yasmā ayoniso manasikaroto āsavā uppajjanti, yoniso manasikaroto	386	
PA_atk-s02_01a:386_2	pahīyanti, tasmā jānitabbaṃ yoniso manasikāraṃ uppādetuṃ jānato, ayoniso manasikāro	386	
PA_atk-s02_01a:386_3	ca yathā na uppajjati, evaṃ passato āsavānaṃ khayo hotīti, ayaṃ tāvettha saṅkhepavaṇṇanā.	386	
PA_atk-s02_01a:387_0	Ayaṃ pana vitthāro – tattha “yoniso ayoniso”ti imehi tāva dvīhi padehi ābaddhaṃ hoti	387	
PA_atk-s02_01a:387_1	upari sakalasuttaṃ. Vaṭṭavivaṭṭavasena hi upari sakalasuttaṃ vuttaṃ. Ayoniso manasikāramūlakañca	387	
PA_atk-s02_01a:387_2	vaṭṭaṃ, yoniso manasikāramūlakañca vivaṭṭaṃ. Kathaṃ? Ayoniso manasikāro hi vaḍḍhamāno	387	
PA_atk-s02_01a:387_3	dve dhamme paripūreti avijjañca bhavataṇhañca. Avijjāya ca sati “avijjāpaccayā saṅkhārā…pe…	387	
PA_atk-s02_01a:387_4	dukkhakkhandhassa samudayo hoti. Taṇhāya sati taṇhāpaccayā upādānaṃ…pe… samudayo	387	
PA_atk-s02_01a:387_5	hotī”ti. Evaṃ ayaṃ ayoniso manasikārabahulo puggalo vātavegābhighātena vippanaṭṭhanāvā	387	
PA_atk-s02_01a:387_6	viya gaṅgāvaṭṭe patitagokulaṃ viya cakkayante yuttabalibaddo viya ca punappunaṃ bhavayonigativiññāṇaṭṭhitisattāvāsesu	387	
PA_atk-s02_01a:387_7	āvaṭṭaparivaṭṭaṃ karoti, evaṃ tāva ayoniso manasikāramūlakaṃ vaṭṭaṃ.	387	
PA_atk-s02_01a:388_0	Yoniso manasikāro pana vaḍḍhamāno – “yoniso manasikārasampannassetaṃ, bhikkhave,	388	
PA_atk-s02_01a:388_1	bhikkhuno pāṭikaṅkhaṃ, ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgikaṃ maggaṃ	388	
PA_atk-s02_01a:388_2	bahulīkarissatī”ti vacanato sammādiṭṭhipamukhaṃ aṭṭhaṅgikaṃ maggaṃ paripūreti. Yā	388	
PA_atk-s02_01a:388_3	ca sammādiṭṭhi, sā vijjāti tassa vijjuppādā avijjānirodho, “avijjānirodhā saṅkhāranirodho…pe…	388	
PA_atk-s02_01a:388_4	evaṃ etassa kevalassa dukkhakkhandhassa nirodho hotī”ti evaṃ yoniso manasikāramūlakaṃ	388	
PA_atk-s02_01a:388_5	vivaṭṭaṃ veditabbaṃ. Evaṃ imehi dvīhi padehi ābaddhaṃ hoti upari sakalasuttaṃ.	388	
PA_atk-s02_01a:389_0	Evaṃ ābaddhe cettha yasmā pubbe āsavappahānaṃ dassetvā pacchā uppatti vuccamānā na	389	
PA_atk-s02_01a:389_1	yujjati. Na hi pahīnā puna uppajjanti. Uppannānaṃ pana pahānaṃ yujjati, tasmā uddesapaṭilomatopi	389	
PA_atk-s02_01a:389_2	“ayoniso, bhikkhave, manasikaroto”tiādimāha.	389	
PA_atk-s02_01a:390_0	Tattha ayoniso manasikarototi vuttappakāraṃ ayoniso manasikāraṃ uppādayato. Anuppannā	390	
PA_atk-s02_01a:390_1	ceva āsavā uppajjantīti ettha ye pubbe appaṭiladdhapubbaṃ cīvarādiṃ vā paccayaṃ upaṭṭhākasaddhivihārikaantevāsikānaṃ	390	
PA_atk-s02_01a:390_2	vā aññataraṃ manuññaṃ vatthuṃ paṭilabhitvā, taṃ subhaṃ sukhanti ayoniso manasikaroto,	390	
PA_atk-s02_01a:390_3	aññataraññataraṃ vā pana ananubhūtapubbaṃ ārammaṇaṃ yathā vā tathā vā ayoniso manasikaroto	390	
PA_atk-s02_01a:390_4	āsavā uppajjanti, te anuppannā uppajjantīti veditabbā, aññathā hi anamatagge saṃsāre	390	
PA_atk-s02_01a:390_5	anuppannā nāma āsavā na santi. Anubhūtapubbepi ca vatthumhi ārammaṇe vā yassa pakatisuddhiyā	390	
PA_atk-s02_01a:390_6	vā uddesaparipucchāpariyattinavakammayonisomanasikārānaṃ vā aññataravasena pubbe	390	
PA_atk-s02_01a:390_7	anuppajjitvā pacchā tādisena paccayena sahasā uppajjanti, imepi anuppannā uppajjantīti	390	
PA_atk-s02_01a:390_8	veditabbā. Tesuyeva pana vatthārammaṇesu punappunaṃ uppajjamānā uppannā pavaḍḍhantīti	390	
PA_atk-s02_01a:390_9	vuccanti. Ito aññathā hi paṭhamuppannānaṃ vaḍḍhi nāma natthi.	390	
PA_atk-s02_01a:391_0	Yoniso ca kho, bhikkhaveti ettha pana yassa pakatisuddhiyā vā seyyathāpi āyasmato	391	
PA_atk-s02_01a:391_1	mahākassapassa bhaddāya ca kāpilāniyā, uddesaparipucchādīhi vā kāraṇehi āsavā nuppajjanti,	391	
PA_atk-s02_01a:391_2	so ca jānāti “na kho me āsavā maggena samugghātaṃ gatā, handa nesaṃ samugghātāya	391	
PA_atk-s02_01a:391_3	paṭipajjāmī”ti. Tato maggabhāvanāya sabbe samugghāteti. Tassa te āsavā anuppannā	391	
PA_atk-s02_01a:391_4	na uppajjantīti vuccanti. Yassa pana kārakasseva sato satisammosena sahasā āsavā	391	
PA_atk-s02_01a:391_5	uppajjanti, tato saṃvegamāpajjitvā yoniso padahanto te āsave samucchindati, tassa	391	
PA_atk-s02_01a:391_6	uppannā pahīyantīti vuccanti maṇḍalārāmavāsīmahātissabhūtattherassa viya. So kira	391	
PA_atk-s02_01a:391_7	tasmiṃyeva vihāre uddesaṃ gaṇhāti, athassa gāme piṇḍāya carato visabhāgārammaṇe kileso	391	
PA_atk-s02_01a:391_8	uppajji, so taṃ vipassanāya vikkhambhetvā vihāraṃ agamāsi. Tassa supinantepi taṃ	391	
PA_atk-s02_01a:391_9	ārammaṇaṃ na upaṭṭhāsi. So “ayaṃ kileso vaḍḍhitvā apāyasaṃvattaniko hotī”ti saṃvegaṃ	391	
PA_atk-s02_01a:391_10	janetvā ācariyaṃ āpucchitvā vihārā nikkhamma mahāsaṅgharakkhitattherassa santike	3911	
PA_atk-s02_01a:391_11	rāgapaṭipakkhaṃ asubhakammaṭṭhānaṃ gahetvā gumbantaraṃ pavisitvā paṃsukūlacīvaraṃ	3911	
PA_atk-s02_01a:391_12	santharitvā nisajja anāgāmimaggena pañcakāmaguṇikarāgaṃ chinditvā uṭṭhāya ācariyaṃ	3911	
PA_atk-s02_01a:391_13	vanditvā punadivase uddesamaggaṃ pāpuṇi. Ye pana vattamānuppannā, tesaṃ paṭipattiyā	3911	
PA_atk-s02_01a:391_14	pahānaṃ nāma natthi.	3911	
PA_atk-s02_01a:392_0	16. Idāni “uppannā ca āsavā pahīyantī”ti idameva padaṃ gahetvā ye te āsavā pahīyanti,	392	
PA_atk-s02_01a:392_1	tesaṃ nānappakārato aññampi pahānakāraṇaṃ āvikātuṃ desanaṃ vitthārento atthi, bhikkhave,	392	
PA_atk-s02_01a:392_2	āsavā dassanā pahātabbātiādimāha yathā taṃ desanāpabhedakusalo dhammarājā. Tattha	392	
PA_atk-s02_01a:392_3	dassanā pahātabbāti dassanena pahātabbā. Esa nayo sabbattha.	392	
PA_atk-s02_01a:393	Dassanāpahātabbaāsavavaṇṇanā	39	
PA_atk-s02_01a:394_0	17. Idāni tāni padāni anupubbato byākātukāmo “katame ca, bhikkhave, āsavā dassanā	394	
PA_atk-s02_01a:394_1	pahātabbā”ti pucchaṃ katvā mūlapariyāyavaṇṇanāyaṃ vuttanayeneva “idha, bhikkhave,	394	
PA_atk-s02_01a:394_2	assutavā puthujjano”ti puggalādhiṭṭhānaṃ desanaṃ ārabhi. Tattha manasikaraṇīye dhamme	394	
PA_atk-s02_01a:394_3	nappajānātīti āvajjitabbe samannāharitabbe dhamme na pajānāti. Amanasikaraṇīyeti	394	
PA_atk-s02_01a:394_4	tabbiparīte. Esa nayo sesapadesupi. Yasmā pana ime dhammā manasikaraṇīyā, ime amanasikaraṇīyāti	394	
PA_atk-s02_01a:394_5	dhammato niyamo natthi, ākārato pana atthi. Yenā ākārena manasikariyamānā akusaluppattipadaṭṭhānā	394	
PA_atk-s02_01a:394_6	honti, tenākārena na manasikātabbā. Yena kusaluppattipadaṭṭhānā honti, tenākārena	394	
PA_atk-s02_01a:394_7	manasikātabbā. Tasmā “ya’ssa, bhikkhave, dhamme manasikaroto anuppanno vā kāmāsavo”tiādimāha.	394	
PA_atk-s02_01a:395_0	Tattha ya’ssāti ye assa assutavato puthujjanassa. Manasikarototi āvajjayato samannāharantassa.	395	
PA_atk-s02_01a:395_1	Anuppanno vā kāmāsavoti ettha samuccayattho vāsaddo, na vikappattho. Tasmā yathā	395	
PA_atk-s02_01a:395_2	“yāvatā, bhikkhave, sattā apadā vā dvipadā vā…pe… tathāgato tesaṃ aggamakkhāyatī”ti	395	
PA_atk-s02_01a:395_3	vutte apadā ca dvipadā cāti attho, yathā ca “bhūtānaṃ vā sattānaṃ ṭhitiyā sambhavesīnaṃ	395	
PA_atk-s02_01a:395_4	vā anuggahāyā”ti vutte bhūtānañca sambhavesīnañcāti attho, yathā ca “aggito vā udakato	395	
PA_atk-s02_01a:395_5	vā mithubhedato vā”ti vutte aggito ca udakato ca mithubhedato cāti attho, evamidhāpi	395	
PA_atk-s02_01a:395_6	anuppanno ca kāmāsavo uppajjati, uppanno ca kāmāsavo pavaḍḍhatīti attho daṭṭhabbo. Evaṃ sesesu.	395	
PA_atk-s02_01a:396_0	Ettha ca kāmāsavoti pañcakāmaguṇiko rāgo. Bhavāsavoti rupārūpabhave chandarāgo, jhānanikanti	396	
PA_atk-s02_01a:396_1	ca sassatucchedadiṭṭhisahagatā. Evaṃ diṭṭhāsavopi bhavāsave eva samodhānaṃ gacchati.	396	
PA_atk-s02_01a:396_2	Avijjāsavoti catūsu saccesu aññāṇaṃ. Tattha kāmaguṇe assādato manasikaroto anuppanno	396	
PA_atk-s02_01a:396_3	ca kāmāsavo uppajjati, uppanno ca pavaḍḍhati. Mahaggatadhamme assādato manasikaroto	396	
PA_atk-s02_01a:396_4	anuppanno ca bhavāsavo uppajjati, uppanno ca pavaḍḍhati. Tīsu bhūmīsu dhamme catuvipallāsapadaṭṭhānabhāvena	396	
PA_atk-s02_01a:396_5	manasikaroto anuppanno ca avijjāsavo uppajjati, uppanno ca pavaḍḍhatīti veditabbo.	396	
PA_atk-s02_01a:396_6	Vuttanayapaccanīkato sukkapakkho vitthāretabbo.	396	
PA_atk-s02_01a:397_0	Kasmā pana tayo eva āsavā idha vuttāti. Vimokkhapaṭipakkhato. Appaṇihitavimokkhapaṭipakkho	397	
PA_atk-s02_01a:397_1	hi kāmāsavo,. Animittasuññatavimokkhapaṭipakkhā itare. Tasmā ime tayo āsave uppādentā	397	
PA_atk-s02_01a:397_2	tiṇṇaṃ vimokkhānaṃ abhāgino honti, anuppādentā bhāginoti etamatthaṃ dassentena tayo	397	
PA_atk-s02_01a:397_3	eva vuttāti veditabbā. Diṭṭhāsavopi vā ettha vutto yevāti vaṇṇitametaṃ.	397	
PA_atk-s02_01a:398_0	Tassa amanasikaraṇīyānaṃ dhammānaṃ manasikārāti manasikārahetu, yasmā te dhamme manasi	398	
PA_atk-s02_01a:398_1	karoti, tasmāti vuttaṃ hoti. Esa nayo dutiyapadepi. “Anuppannā ceva āsavā uppajjanti,	398	
PA_atk-s02_01a:398_2	uppannā ca āsavā pavaḍḍhantī”ti heṭṭhā vuttaāsavānaṃyeva abhedato nigamanametaṃ.	398	
PA_atk-s02_01a:399_0	18. Ettāvatā yo ayaṃ puggalādhiṭṭhānāya desanāya dassanā pahātabbe āsave niddisituṃ	399	
PA_atk-s02_01a:399_1	assutavā puthujjano vutto, so yasmā “ayoniso, bhikkhave, manasikaroto anuppannā ceva	399	
PA_atk-s02_01a:399_2	āsavā uppajjantī”ti evaṃ sāmaññato vuttānaṃ ayoniso manasikārapaccayānaṃ kāmāsavādīnampi	399	
PA_atk-s02_01a:399_3	adhiṭṭhānaṃ, tasmā tepi āsave teneva puggalena dassetvā idāni dassanā pahātabbe āsave	399	
PA_atk-s02_01a:399_4	dassento so evaṃ ayoniso manasi karoti, ahosiṃ nu kho ahantiādimāha. Vicikicchāsīsena	399	
PA_atk-s02_01a:399_5	cettha diṭṭhāsavampi dassetuṃ imaṃ desanaṃ ārabhi.	399	
PA_atk-s02_01a:400_0	Tassattho, yassa te iminā vuttanayena āsavā uppajjanti, so puthujjano, yo cāyaṃ “assutavā”tiādinā	400	
PA_atk-s02_01a:400_1	nayena vutto, so puthujjano evaṃ ayoniso anupāyena uppathena manasi karoti. Kathaṃ?	400	
PA_atk-s02_01a:400_2	Ahosiṃ nu kho…pe…so kuhiṃ gāmī bhavissatīti. Kiṃ vuttaṃ hoti, so evaṃ ayoniso manasi	400	
PA_atk-s02_01a:400_3	karoti, yathāssa “ahaṃ ahosiṃ nu kho”tiādinā nayena vuttā soḷasavidhāpi vicikicchā uppajjatīti.	400	
PA_atk-s02_01a:401_0	Tattha ahosiṃ nu kho nanu khoti sassatākārañca adhiccasamuppattiākārañca nissāya	401	
PA_atk-s02_01a:401_1	atīte attano vijjamānataṃ avijjamānatañca kaṅkhati. Kiṃ kāraṇanti na vattabbaṃ. Ummattako	401	
PA_atk-s02_01a:401_2	viya hi bālaputhujjano yathā vā tathā vā pavattati. Apica ayoniso manasikāroyevettha	401	
PA_atk-s02_01a:401_3	kāraṇaṃ. Evaṃ ayoniso manasikārassa pana kiṃ kāraṇanti. Sveva puthujjanabhāvo ariyānaṃ	401	
PA_atk-s02_01a:401_4	adassanādīni vā. Nanu ca puthujjanopi yoniso manasi karotīti. Ko vā evamāha na manasi	401	
PA_atk-s02_01a:401_5	karotīti. Na pana tattha puthujjanabhāvo kāraṇaṃ, saddhammassavanakalyāṇamittādīni	401	
PA_atk-s02_01a:401_6	tattha kāraṇāni. Na hi macchamaṃsādīni attano attano pakatiyā sugandhāni, abhisaṅkhārapaccayā	401	
PA_atk-s02_01a:401_7	pana sugandhānipi honti.	401	
PA_atk-s02_01a:402	Kiṃ nu kho ahosinti jātiliṅgūpapattiyo nissāya khattiyo nu kho ahosiṃ, brāhmaṇavessasuddagahaṭṭhapabbajitadevamanussānaṃ aññataroti kaṅkhati.	40	
PA_atk-s02_01a:403_0	Kathaṃ nu khoti saṇṭhānākāraṃ nissāya dīgho nu kho ahosiṃ, rassaodātakaṇhappamāṇikaappamāṇikādīnaṃ	403	
PA_atk-s02_01a:403_1	aññataroti kaṅkhati. Keci pana issaranimmānādiṃ nissāya kena nu kho kāraṇena ahosinti	403	
PA_atk-s02_01a:403_2	hetuto kaṅkhatīti vadanti.	403	
PA_atk-s02_01a:404	Kiṃ hutvā kiṃ ahosinti jātiādīni nissāya khattiyo hutvā nu kho brāhmaṇo ahosiṃ…pe… devo hutvā manussoti attano paramparaṃ kaṅkhati. Sabbattheva pana addhānanti kālādhivacanametaṃ.	40	
PA_atk-s02_01a:405	Bhavissāmi nu kho nanu khoti sassatākārañca ucchedākārañca nissāya anāgate attano vijjamānataṃ avijjamānatañca kaṅkhati. Sesamettha vuttanayameva.	40	
PA_atk-s02_01a:406_0	Etarahi vā paccuppannamaddhānanti idāni vā paṭisandhiṃ ādiṃ katvā cutipariyantaṃ	406	
PA_atk-s02_01a:406_1	sabbampi vattamānakālaṃ gahetvā. Ajjhattaṃ kathaṃkathī hotīti attano khandhesu vicikiccho	406	
PA_atk-s02_01a:406_2	hoti. Ahaṃ nu khosmīti attano atthibhāvaṃ kaṅkhati. Yuttaṃ panetanti? Yuttaṃ ayuttanti	406	
PA_atk-s02_01a:406_3	kā ettha cintā. Apicettha idaṃ vatthumpi udāharanti. Cūḷamātāya kira putto muṇḍo,	406	
PA_atk-s02_01a:406_4	mahāmātāya putto amuṇḍo, taṃ puttaṃ muṇḍesuṃ. So uṭṭhāya ahaṃ nu kho cūḷamātāya puttoti	406	
PA_atk-s02_01a:406_5	cintesi. Evaṃ ahaṃ nu khosmīti kaṅkhā hoti.	406	
PA_atk-s02_01a:407_0	No nu khosmīti attano natthibhāvaṃ kaṅkhati. Tatrāpi idaṃ vatthu – eko kira macche	407	
PA_atk-s02_01a:407_1	gaṇhanto udake ciraṭṭhānena sītibhūtaṃ attano ūruṃ macchoti cintetvā pahari. Aparo	407	
PA_atk-s02_01a:407_2	susānapasse khettaṃ rakkhanto bhīto saṅkuṭito sayi. So paṭibujjhitvā attano jaṇṇukāni	407	
PA_atk-s02_01a:407_3	dve yakkhāti cintetvā pahari. Evaṃ no nu khosmīti kaṅkhati.	407	
PA_atk-s02_01a:408_0	Kiṃ nu khosmīti khattiyova samāno attano khattiyabhāvaṃ kaṅkhati. Esa nayo sesesu.	408	
PA_atk-s02_01a:408_1	Devo pana samāno devabhāvaṃ ajānanto nāma natthi. Sopi pana “ahaṃ rūpī nu kho arūpī	408	
PA_atk-s02_01a:408_2	nu kho”tiādinā nayena kaṅkhati. Khattiyādayo kasmā na jānantīti ce. Apaccakkhā tesaṃ	408	
PA_atk-s02_01a:408_3	tattha tattha kule uppatti. Gahaṭṭhāpi ca potthalikādayo pabbajitasaññino. Pabbajitāpi	408	
PA_atk-s02_01a:408_4	“kuppaṃ nu kho me kamma”ntiādinā nayena gahaṭṭhasaññino. Manussāpi ca rājāno viya	408	
PA_atk-s02_01a:408_5	attani devasaññino honti.	408	
PA_atk-s02_01a:409_0	Kathaṃ nu khosmīti vuttanayameva. Kevalañcettha abbhantare jīvo nāma atthīti gahetvā	409	
PA_atk-s02_01a:409_1	tassa saṇṭhānākāraṃ nissāya dīgho nu khosmi, rassacaturaṃsachaḷaṃsaaṭṭhaṃsasoḷasaṃsādīnaṃ	409	
PA_atk-s02_01a:409_2	aññatarappakāroti kaṅkhanto kathaṃ nu khosmīti kaṅkhatīti veditabbo. Sarīrasaṇṭhānaṃ	409	
PA_atk-s02_01a:409_3	pana paccuppannaṃ ajānanto nāma natthi.	409	
PA_atk-s02_01a:410	Kuto āgato, so kuhiṃ gāmī bhavissatīti attabhāvassa āgatigatiṭṭhānaṃ kaṅkhati.	41	
PA_atk-s02_01a:411_0	19. Evaṃ soḷasappabhedaṃ vicikicchaṃ dassetvā idāni yaṃ iminā vicikicchāsīsena diṭṭhāsavaṃ	411	
PA_atk-s02_01a:411_1	dassetuṃ ayaṃ desanā āraddhā. Taṃ dassento tassa evaṃ ayoniso manasikaroto channaṃ	411	
PA_atk-s02_01a:411_2	diṭṭhīnantiādimāha. Tattha tassa puggalassa yathā ayaṃ vicikicchā uppajjati, evaṃ	411	
PA_atk-s02_01a:411_3	ayoniso manasikaroto tasseva savicikicchassa ayoniso manasikārassa thāmagatattā channaṃ	411	
PA_atk-s02_01a:411_4	diṭṭhīnaṃ aññatarā diṭṭhi uppajjatīti vuttaṃ hoti. Tattha sabbapadesu vāsaddo vikappattho,	411	
PA_atk-s02_01a:411_5	evaṃ vā evaṃ vā diṭṭhi uppajjatīti vuttaṃ hoti. Atthi me attāti cettha sassatadiṭṭhi	411	
PA_atk-s02_01a:411_6	sabbakālesu attano atthitaṃ gaṇhāti. Saccato thetatoti bhūtato ca thirato ca, “idaṃ	411	
PA_atk-s02_01a:411_7	sacca”nti bhūtato suṭṭhu daḷhabhāvenāti vuttaṃ hoti. Natthi me attāti ayaṃ pana ucchedadiṭṭhi,	411	
PA_atk-s02_01a:411_8	sato sattassa tattha tattha vibhavaggahaṇato. Atha vā purimāpi tīsu kālesu atthīti	411	
PA_atk-s02_01a:411_9	gahaṇato sassatadiṭṭhi, paccuppannameva atthīti gaṇhanto ucchedadiṭṭhi. Pacchimāpi	411	
PA_atk-s02_01a:411_10	atītānāgatesu natthīti gahaṇato bhasmantāhutiyoti gahitadiṭṭhikānaṃ viya, ucchedadiṭṭhi.	4111	
PA_atk-s02_01a:411_11	Atīte eva natthīti gaṇhanto adhiccasamuppattikasseva sassatadiṭṭhi.	4111	
PA_atk-s02_01a:412_0	Attanāva attānaṃ sañjānāmīti saññākkhandhasīsena khandhe attāti gahetvā saññāya avasesakkhandhe	412	
PA_atk-s02_01a:412_1	sañjānato iminā attanā imaṃ attānaṃ sañjānāmīti hoti. Attanāva anattānanti saññākkhandhaṃyeva	412	
PA_atk-s02_01a:412_2	attāti gahetvā, itare cattāropi anattāti gahetvā saññāya tesaṃ jānato evaṃ hoti.	412	
PA_atk-s02_01a:412_3	Anattanāva attānanti saññākkhandhaṃ anattāti. Itare cattāro attāti gahetvā saññāya	412	
PA_atk-s02_01a:412_4	tesaṃ jānato evaṃ hoti, sabbāpi sassatucchedadiṭṭhiyova.	412	
PA_atk-s02_01a:413_0	Vado vedeyyotiādayo pana sassatadiṭṭhiyā eva abhinivesākārā. Tattha vadatīti vado,	413	
PA_atk-s02_01a:413_1	vacīkammassa kārakoti vuttaṃ hoti. Vedayatīti vedeyyo, jānāti anubhavati cāti vuttaṃ	413	
PA_atk-s02_01a:413_2	hoti. Kiṃ vedetīti, tatra tatra kalyāṇapāpakānaṃ kammānaṃ vipākaṃ paṭisaṃvedeti.	413	
PA_atk-s02_01a:413_3	Tatra tatrāti tesu tesu yonigatiṭṭhitinivāsanikāyesu ārammaṇesu vā. Niccoti uppādavayarahito.	413	
PA_atk-s02_01a:413_4	Dhuvoti thiro sārabhūto. Sassatoti sabbakāliko. Avipariṇāmadhammoti attano pakatibhāvaṃ	413	
PA_atk-s02_01a:413_5	avijahanadhammo, kakaṇṭako viya nānappakārataṃ nāpajjati. Sassatisamanti candasūriyasamuddamahāpathavīpabbatā	413	
PA_atk-s02_01a:413_6	lokavohārena sassatiyoti vuccanti. Sassatīhi samaṃ sassatisamaṃ. Yāva sassatiyo tiṭṭhanti,	413	
PA_atk-s02_01a:413_7	tāva tatheva ṭhassatīti gaṇhato evaṃdiṭṭhi hoti.	413	
PA_atk-s02_01a:414_0	Idaṃ vuccati, bhikkhave, diṭṭhigatantiādīsu. Idanti idāni vattabbassa paccakkhanidassanaṃ.	414	
PA_atk-s02_01a:414_1	Diṭṭhigatasambandhena ca idanti vuttaṃ, na diṭṭhisambandhena. Ettha ca diṭṭhiyeva	414	
PA_atk-s02_01a:414_2	diṭṭhigataṃ, gūthagataṃ viya. Diṭṭhīsu vā gatamidaṃ dassanaṃ dvāsaṭṭhidiṭṭhiantogadhattātipi	414	
PA_atk-s02_01a:414_3	diṭṭhigataṃ. Diṭṭhiyā vā gataṃ diṭṭhigataṃ. Idañhi atthi me attātiādi diṭṭhiyā gamanamattameva,	414	
PA_atk-s02_01a:414_4	natthettha attā vā nicco vā kocīti vuttaṃ hoti. Sā cāyaṃ diṭṭhi dunniggamanaṭṭhena	414	
PA_atk-s02_01a:414_5	gahanaṃ. Duratikkamaṭṭhena sappaṭibhayaṭṭhena ca kantāro, dubbhikkhakantāravāḷakantārādayo	414	
PA_atk-s02_01a:414_6	viya. Sammādiṭṭhiyā vinivijjhanaṭṭhena vilomanaṭṭhena vā visūkaṃ. Kadāci sassatassa,	414	
PA_atk-s02_01a:414_7	kadāci ucchedassa gahaṇato virūpaṃ phanditanti vipphanditaṃ. Bandhanaṭṭhena saṃyojanaṃ.	414	
PA_atk-s02_01a:414_8	Tenāha “diṭṭhigahanaṃ…pe… diṭṭhisaṃyojana”nti. Idānissa tameva bandhanatthaṃ dassento	414	
PA_atk-s02_01a:414_9	diṭṭhisaṃyojanasaṃyuttotiādimāha. Tassāyaṃ saṅkhepattho. Iminā diṭṭhisaṃyojanena	414	
PA_atk-s02_01a:414_10	saṃyutto puthujjano etehi jātiādīhi na parimuccatīti. Kiṃ vā bahunā, sakalavaṭṭadukkhatopi na muccatīti.	4141	
PA_atk-s02_01a:415_0	20. Evaṃ chappabhedaṃ diṭṭhāsavaṃ dassetvā yasmā sīlabbataparāmāso kāmāsavādivacaneneva	415	
PA_atk-s02_01a:415_1	dassito hoti. Kāmasukhatthañhi bhavasukhabhavavisuddhiatthañca avijjāya abhibhūtā	415	
PA_atk-s02_01a:415_2	ito bahiddhā samaṇabrāhmaṇā sīlabbatāni parāmasanti, tasmā taṃ adassetvā diṭṭhiggahaṇena	415	
PA_atk-s02_01a:415_3	vā tassa gahitattāpi taṃ adassetvāva idāni yo puggalo dassanā pahātabbe āsave pajahati,	415	
PA_atk-s02_01a:415_4	taṃ dassetvā tesaṃ āsavānaṃ pahānaṃ dassetuṃ pubbe vā ayoniso manasikaroto puthujjanassa	415	
PA_atk-s02_01a:415_5	tesaṃ uppattiṃ dassetvā idāni tabbiparītassa pahānaṃ dassetuṃ sutavā ca kho, bhikkhavetiādimāha.	415	
PA_atk-s02_01a:416_0	Tassattho, yāva “so idaṃ dukkha”nti āgacchati, tāva heṭṭhā vuttanayena ca vuttapaccanīkato	416	
PA_atk-s02_01a:416_1	ca veditabbo. Paccanīkato ca sabbākārena ariyadhammassa akovidāvinītapaccanīkato	416	
PA_atk-s02_01a:416_2	ayaṃ “sutavā ariyasāvako ariyadhammassa kovido ariyadhamme suvinīto”ti veditabbo.	416	
PA_atk-s02_01a:416_3	Apica kho sikhāpattavipassanato pabhuti yāva gotrabhu, tāva tadanurūpena atthena	416	
PA_atk-s02_01a:416_4	ayaṃ ariyasāvakoti veditabbo.	416	
PA_atk-s02_01a:417_0	21. “So idaṃ dukkhanti yoniso manasi karotī”tiādīsu pana ayaṃ atthavibhāvanā, so	417	
PA_atk-s02_01a:417_1	catusaccakammaṭṭhāniko ariyasāvako taṇhāvajjā tebhūmakā khandhā dukkhaṃ, taṇhā dukkhasamudayo,	417	
PA_atk-s02_01a:417_2	ubhinnaṃ appavatti nirodho, nirodhasampāpako maggoti evaṃ pubbeva ācariyasantike	417	
PA_atk-s02_01a:417_3	uggahitacatusaccakammaṭṭhāno aparena samayena vipassanāmaggaṃ samāruḷho samāno te	417	
PA_atk-s02_01a:417_4	tebhūmake khandhe idaṃ dukkhanti yoniso manasi karoti, upāyena pathena samannāharati	417	
PA_atk-s02_01a:417_5	ceva vipassati ca. Ettha hi yāva sotāpattimaggo, tāva manasikārasīseneva vipassanā	417	
PA_atk-s02_01a:417_6	vuttā. Yā panāyaṃ tasseva dukkhassa samuṭṭhāpikā pabhāvikā taṇhā, ayaṃ samudayoti	417	
PA_atk-s02_01a:417_7	yoniso manasi karoti. Yasmā pana dukkhañca samudayo ca idaṃ ṭhānaṃ patvā nirujjhanti	417	
PA_atk-s02_01a:417_8	nappavattanti, tasmā yadidaṃ nibbānaṃ nāma, ayaṃ dukkhanirodhoti yoniso manasi karoti.	417	
PA_atk-s02_01a:417_9	Nirodhasampāpakaṃ aṭṭhaṅgikaṃ maggaṃ ayaṃ dukkhanirodhagāminī paṭipadāti yoniso manasi	417	
PA_atk-s02_01a:417_10	karoti, upāyena pathena samannāharati ceva vipassati ca.	4171	
PA_atk-s02_01a:418_0	Tatrāyaṃ upāyo, abhiniveso nāma vaṭṭe hoti, vivaṭṭe natthi. Tasmā “ayaṃ atthi imasmiṃ	418	
PA_atk-s02_01a:418_1	kāye pathavīdhātu, āpodhātū”tiādinā nayena sakasantatiyaṃ cattāri bhūtāni tadanusārena	418	
PA_atk-s02_01a:418_2	upādārūpāni ca pariggahetvā ayaṃ rūpakkhandhoti vavatthapeti. Taṃ vavatthāpayato	418	
PA_atk-s02_01a:418_3	uppanne tadārammaṇe cittacetasike dhamme ime cattāro arūpakkhandhāti vavatthapeti.	418	
PA_atk-s02_01a:418_4	Tato ime pañcakkhandhā dukkhanti vavatthapeti. Te pana saṅkhepato nāmañca rūpañcāti	418	
PA_atk-s02_01a:418_5	dve bhāgāyeva honti. Idañca nāmarūpaṃ sahetu sappaccayaṃ uppajjati. Tassa ayaṃ hetu	418	
PA_atk-s02_01a:418_6	ayaṃ paccayoti avijjābhavataṇhākammāhārādike hetupaccaye vavatthapeti. Tato tesaṃ	418	
PA_atk-s02_01a:418_7	paccayānañca paccayuppannadhammānañca yāthāvasarasalakkhaṇaṃ vavatthapetvā ime dhammā	418	
PA_atk-s02_01a:418_8	ahutvā hontīti aniccalakkhaṇaṃ āropeti, udayabbayapīḷitattā dukkhāti dukkhalakkhaṇaṃ	418	
PA_atk-s02_01a:418_9	āropeti. Avasavattanato anattāti anattalakkhaṇaṃ āropeti. Evaṃ tīṇi lakkhaṇāni āropetvā	418	
PA_atk-s02_01a:418_10	paṭipāṭiyā vipassanaṃ pavattento sotāpattimaggaṃ pāpuṇāti.	4181	
PA_atk-s02_01a:419_0	Tasmiṃ khaṇe cattāri saccāni ekapaṭivedheneva paṭivijjhati, ekābhisamayena abhisameti.	419	
PA_atk-s02_01a:419_1	Dukkhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ sacchikiriyāpaṭivedhena,	419	
PA_atk-s02_01a:419_2	maggaṃ bhāvanāpaṭivedhena. Dukkhañca pariññābhisamayena abhisameti…pe… maggaṃ bhāvanābhisamayena	419	
PA_atk-s02_01a:419_3	abhisameti, no ca kho aññamaññena ñāṇena. Ekañāṇeneva hi esa nirodhaṃ ārammaṇato,	419	
PA_atk-s02_01a:419_4	sesāni kiccato paṭivijjhati ceva abhisameti ca. Na hissa tasmiṃ samaye evaṃ hoti	419	
PA_atk-s02_01a:419_5	– “ahaṃ dukkhaṃ parijānāmī”ti vā…pe… “maggaṃ bhāvemī”ti vā. Apica khvassa ārammaṇaṃ	419	
PA_atk-s02_01a:419_6	katvā paṭivedhavasena nirodhaṃ sacchikaroto evaṃ taṃ ñāṇaṃ dukkhapariññākiccampi	419	
PA_atk-s02_01a:419_7	samudayapahānakiccampi maggabhāvanākiccampi karotiyeva. Tassevaṃ upāyena yoniso manasikaroto	419	
PA_atk-s02_01a:419_8	tīṇi saṃyojanāni pahīyanti, vīsativatthukā sakkāyadiṭṭhi, aṭṭhavatthukā vicikicchā,	419	
PA_atk-s02_01a:419_9	“sīlena suddhi vatena suddhī”ti sīlabbatānaṃ parāmasanato sīlabbataparāmāsoti. Tattha	419	
PA_atk-s02_01a:419_10	catūsu āsavesu sakkāyadiṭṭhisīlabbataparāmāsā diṭṭhāsavena saṅgahitattā āsavā ceva	4191	
PA_atk-s02_01a:419_11	saṃyojanā ca. Vicikicchā saṃyojanameva, na āsavo. “Dassanā pahātabbā āsavā”ti ettha	4191	
PA_atk-s02_01a:419_12	pariyāpannattā pana āsavāti.	4191	
PA_atk-s02_01a:420_0	“Ime vuccanti…pe… pahātabbā”ti ime sakkāyadiṭṭhiādayo dassanā pahātabbā nāma āsavāti	420	
PA_atk-s02_01a:420_1	dassento āha. Atha vā yā ayaṃ channaṃ diṭṭhīnaṃ aññatarā diṭṭhi uppajjatīti evaṃ	420	
PA_atk-s02_01a:420_2	sarūpeneva sakkāyadiṭṭhi vibhattā. Taṃ sandhāyāha “ime vuccanti, bhikkhave”ti. Sā	420	
PA_atk-s02_01a:420_3	ca yasmā sahajātapahānekaṭṭhehi saddhiṃ pahīyati. Diṭṭhāsave hi pahīyamāne taṃsahajāto	420	
PA_atk-s02_01a:420_4	catūsu diṭṭhisampayuttacittesu kāmāsavopi avijjāsavopi pahīyati. Pahānekaṭṭho pana	420	
PA_atk-s02_01a:420_5	catūsu diṭṭhivippayuttesu nāgasupaṇṇādisamiddhipatthanāvasena uppajjamāno bhavāsavo.	420	
PA_atk-s02_01a:420_6	Teneva sampayutto avijjāsavopi, dvīsu domanassacittesu pāṇātipātādinibbattako avijjāsavopi,	420	
PA_atk-s02_01a:420_7	tathā vicikicchācittasampayutto avijjāsavopīti evaṃ sabbathāpi avasesā tayopi āsavā	420	
PA_atk-s02_01a:420_8	pahīyanti. Tasmā bahuvacananiddeso katoti evamettha attho veditabbo. Esa porāṇānaṃ adhippāyo.	420	
PA_atk-s02_01a:421_0	Dassanā pahātabbāti dassanaṃ nāma sotāpattimaggo, tena pahātabbāti attho. Kasmā sotāpattimaggo	421	
PA_atk-s02_01a:421_1	dassanaṃ? Paṭhamaṃ nibbānadassanato. Nanu gotrabhu paṭhamataraṃ passatīti? No na	421	
PA_atk-s02_01a:421_2	passati. Disvā kattabbakiccaṃ pana na karoti saṃyojanānaṃ appahānato. Tasmā passatīti	421	
PA_atk-s02_01a:421_3	na vattabbo. Yattha katthaci rājānaṃ disvāpi paṇṇākāraṃ datvā kiccanipphattiyā adiṭṭhattā	421	
PA_atk-s02_01a:421_4	“ajjāpi rājānaṃ na passāmī”ti vadanto gāmavāsī puriso cettha nidassanaṃ.	421	
PA_atk-s02_01a:422	Dassanāpahātabbaāsavavaṇṇanā niṭṭhitā.	42	
PA_atk-s02_01a:423	Saṃvarāpahātabbaāsavavaṇṇanā	42	
PA_atk-s02_01a:424_0	22. Evaṃ dassanena pahātabbe āsave dassetvā idāni tadanantaruddiṭṭhe saṃvarā pahātabbe	424	
PA_atk-s02_01a:424_1	dassetuṃ, katame ca, bhikkhave, āsavā saṃvarā pahātabbāti āha. Evaṃ sabbattha sambandho	424	
PA_atk-s02_01a:424_2	veditabbo. Ito parañhi atthamattameva vaṇṇayissāma.	424	
PA_atk-s02_01a:425_0	Nanu ca dassanena bhāvanāyāti imehi dvīhi appahātabbo āsavo nāma natthi, atha kasmā	425	
PA_atk-s02_01a:425_1	visuṃ saṃvarādīhi pahātabbe dassetīti. Saṃvarādīhi pubbabhāge vikkhambhitā āsavā	425	
PA_atk-s02_01a:425_2	catūhi maggehi samugghātaṃ gacchanti, tasmā tesaṃ maggānaṃ pubbabhāge imehi pañcahākārehi	425	
PA_atk-s02_01a:425_3	vikkhambhanappahānaṃ dassento evamāha. Tasmā yo cāyaṃ vutto paṭhamo dassanamaggoyeva,	425	
PA_atk-s02_01a:425_4	idāni bhāvanānāmena vuccissanti tayo maggā, tesaṃ sabbesampi ayaṃ pubbabhāgapaṭipadāti veditabbā.	425	
PA_atk-s02_01a:426_0	Tattha idhāti imasmiṃ sāsane. Paṭisaṅkhāti paṭisaṅkhāya. Tatthāyaṃ saṅkhāsaddo ñāṇakoṭṭhāsapaññattigaṇanāsu	426	
PA_atk-s02_01a:426_1	dissati. “Saṅkhāyekaṃ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu	426	
PA_atk-s02_01a:426_2	koṭṭhāse. “Tesaṃ tesaṃ dhammānaṃ saṅkhā samaññā”tiādīsu paññattiyaṃ. “Na sukaraṃ	426	
PA_atk-s02_01a:426_3	saṅkhātu”ntiādīsu gaṇanāyaṃ. Idha pana ñāṇe daṭṭhabbo.	426	
PA_atk-s02_01a:427_0	Paṭisaṅkhā yonisoti hi upāyena pathena paṭisaṅkhāya ñatvā paccavekkhitvāti attho.	427	
PA_atk-s02_01a:427_1	Ettha ca asaṃvare ādīnavapaṭisaṅkhā yoniso paṭisaṅkhāti veditabbā. Sā cāyaṃ “varaṃ,	427	
PA_atk-s02_01a:427_2	bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ	427	
PA_atk-s02_01a:427_3	sampalimaṭṭhaṃ, na tveva cakkhuviññeyyesu rūpesu anubyañjanaso nimittaggāho”tiādinā	427	
PA_atk-s02_01a:427_4	ādittapariyāyanayena veditabbā. Cakkhundriyasaṃvarasaṃvuto viharatīti ettha cakkhumeva	427	
PA_atk-s02_01a:427_5	indriyaṃ cakkhundriyaṃ, saṃvaraṇato saṃvaro, pidahanato thakanatoti vuttaṃ hoti.	427	
PA_atk-s02_01a:427_6	Satiyā etaṃ adhivacanaṃ. Cakkhundriye saṃvaro cakkhundriyasaṃvaro. Titthakāko āvāṭakacchapo	427	
PA_atk-s02_01a:427_7	vanamahiṃsotiādayo viya.	427	
PA_atk-s02_01a:428_0	Tattha kiñcāpi cakkhundriye saṃvaro vā asaṃvaro vā natthi. Na hi cakkhupasādaṃ nissāya	428	
PA_atk-s02_01a:428_1	sati vā muṭṭhasaccaṃ vā uppajjati. Apica yadā rūpārammaṇaṃ cakkhussa āpāthaṃ āgacchati,	428	
PA_atk-s02_01a:428_2	tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā	428	
PA_atk-s02_01a:428_3	uppajjitvā nirujjhati, tato cakkhuviññāṇaṃ dassanakiccaṃ, tato vipākamanodhātu sampaṭicchanakiccaṃ,	428	
PA_atk-s02_01a:428_4	tato vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu	428	
PA_atk-s02_01a:428_5	voṭṭhabbanakiccaṃ sādhayamānā uppajjitvā nirujjhati. Tadanantaraṃ javanaṃ javati.	428	
PA_atk-s02_01a:429_0	Tatthapi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro	429	
PA_atk-s02_01a:429_1	vā atthi. Javanakkhaṇe pana sace dussīlyaṃ vā muṭṭhasaccaṃ vā aññāṇaṃ vā akkhanti	429	
PA_atk-s02_01a:429_2	vā kosajjaṃ vā uppajjati, ayaṃ asaṃvaro hoti. Evaṃ hontopi so cakkhundriye asaṃvaroti	429	
PA_atk-s02_01a:429_3	vuccati. Kasmā? Tasmiñhi sati dvārampi aguttaṃ hoti, bhavaṅgampi āvajjanādīni vīthicittānipi.	429	
PA_atk-s02_01a:429_4	Yathā kiṃ, yathā nagare catūsu dvāresu asaṃvutesu kiñcāpi anto gharakoṭṭhakagabbhādayo	429	
PA_atk-s02_01a:429_5	susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena	429	
PA_atk-s02_01a:429_6	hi pavisitvā corā yadicchanti, taṃ kareyyuṃ, evameva javane dussīlyādīsu uppannesu,	429	
PA_atk-s02_01a:429_7	tasmiṃ asaṃvare sati dvārampi aguttaṃ hoti, bhavaṅgampi āvajjanādīni vīthicittānipīti.	429	
PA_atk-s02_01a:430_0	Tasmiṃ pana sīlādīsu uppannesu dvārampi guttaṃ hoti, bhavaṅgampi āvajjanādīni vīthicittānipi.	430	
PA_atk-s02_01a:430_1	Yathā kiṃ? Yathā nagaradvāresu susaṃvutesu kiñcāpi anto gharādayo asaṃvutā, tathāpi	430	
PA_atk-s02_01a:430_2	antonagare sabbaṃ bhaṇḍaṃ surakkhitaṃ sugopitameva hoti. Nagaradvāresu hi pihitesu	430	
PA_atk-s02_01a:430_3	corānaṃ paveso natthi, evameva javane sīlādīsu uppannesu dvārampi suguttaṃ hoti,	430	
PA_atk-s02_01a:430_4	bhavaṅgampi āvajjanādīni vīthicittānipi. Tasmā javanakkhaṇe uppajjamānopi cakkhundriye	430	
PA_atk-s02_01a:430_5	saṃvaroti vutto. Idha cāyaṃ satisaṃvaro adhippetoti veditabbo. Cakkhundriyasaṃvarena	430	
PA_atk-s02_01a:430_6	saṃvuto cakkhundriyasaṃvarasaṃvuto, upetoti vuttaṃ hoti. Tathā hi, pātimokkhasaṃvarasaṃvutoti	430	
PA_atk-s02_01a:430_7	imassa vibhaṅge “iminā pātimokkhasaṃvarena upeto hoti…pe… samannāgato”ti vuttaṃ.	430	
PA_atk-s02_01a:430_8	Taṃ ekajjhaṃ katvā cakkhundriyasaṃvarena saṃvutoti evamattho veditabbo.	430	
PA_atk-s02_01a:431_0	Atha vā saṃvarīti saṃvuto, thakesi pidahīti vuttaṃ hoti. Cakkhundriye saṃvarasaṃvuto	431	
PA_atk-s02_01a:431_1	cakkhundriyasaṃvarasaṃvuto, cakkhundriyasaṃvarasaññitaṃ satikavāṭaṃ cakkhudvāre,	431	
PA_atk-s02_01a:431_2	gharadvāre kavāṭaṃ viya saṃvari thakesi pidahīti vuttaṃ hoti. Ayameva cettha attho	431	
PA_atk-s02_01a:431_3	sundarataro. Tathā hi “cakkhundriyasaṃvaraṃ asaṃvutassa viharato saṃvutassa viharato”ti	431	
PA_atk-s02_01a:431_4	etesu padesu ayameva attho dissati.	431	
PA_atk-s02_01a:432_0	Viharatīti evaṃ cakkhundriyasaṃvarasaṃvuto yena kenaci iriyāpathavihārena viharati.	432	
PA_atk-s02_01a:432_1	Yañhissātiādimhi yaṃ cakkhundriyasaṃvaraṃ assa bhikkhuno asaṃvutassa athaketvā apidahitvā	432	
PA_atk-s02_01a:432_2	viharantassāti evamattho veditabbo. Atha vā, ye-kārassa yanti ādeso. Hikāro ca padapūraṇo, ye assāti attho.	432	
PA_atk-s02_01a:433_0	Uppajjeyyunti nibbatteyyuṃ. Āsavā vighātapariḷāhāti cattāro āsavā ca aññe ca vighātakarā	433	
PA_atk-s02_01a:433_1	kilesapariḷāhā vipākapariḷāhā ca. Cakkhudvāre hi iṭṭhārammaṇaṃ āpāthagataṃ kāmassādavasena	433	
PA_atk-s02_01a:433_2	assādayato abhinandato kāmāsavo uppajjati, īdisaṃ aññasmimpi sugatibhave labhissāmīti	433	
PA_atk-s02_01a:433_3	bhavapatthanāya assādayato bhavāsavo uppajjati, sattoti vā sattassāti vā gaṇhantassa	433	
PA_atk-s02_01a:433_4	diṭṭhāsavo uppajjati, sabbeheva sahajātaṃ aññāṇaṃ avijjāsavoti cattāro āsavā uppajjanti.	433	
PA_atk-s02_01a:433_5	Tehi sampayuttā apare kilesā vighātapariḷāhā, āyatiṃ vā tesaṃ vipākā. Tepi hi asaṃvutasseva	433	
PA_atk-s02_01a:433_6	viharato uppajjeyyunti vuccanti.	433	
PA_atk-s02_01a:434	Evaṃsa teti evaṃ assa te. Evaṃ etena upāyena na honti, no aññathāti vuttaṃ hoti. Esa nayo paṭisaṅkhā yoniso sotindriyasaṃvarasaṃvutotiādīsu.	43	
PA_atk-s02_01a:435_0	Ime vuccanti, bhikkhave, āsavā saṃvarā pahātabbāti ime chasu dvāresu cattāro cattāro	435	
PA_atk-s02_01a:435_1	katvā catuvīsati āsavā saṃvarena pahātabbāti vuccanti. Sabbattheva cettha satisaṃvaro	435	
PA_atk-s02_01a:435_2	eva saṃvaroti veditabbo.	435	
PA_atk-s02_01a:436	Saṃvarāpahātabbaāsavavaṇṇanā niṭṭhitā.	43	
PA_atk-s02_01a:437	Paṭisevanāpahātabbaāsavavaṇṇanā	43	
PA_atk-s02_01a:438_0	23. Paṭisaṅkhā yoniso cīvarantiādīsu yaṃ vattabbaṃ, taṃ sabbaṃ visuddhimagge sīlakathāyaṃ	438	
PA_atk-s02_01a:438_1	vuttameva. Yañhissāti yaṃ cīvarapiṇḍapātādīsu vā aññataraṃ assa. Appaṭisevatoti evaṃ	438	
PA_atk-s02_01a:438_2	yoniso appaṭisevantassa. Sesaṃ vuttanayameva. Kevalaṃ panidha aladdhaṃ cīvarādiṃ	438	
PA_atk-s02_01a:438_3	patthayato laddhaṃ vā assādayato kāmāsavassa uppatti veditabbā. Īdisaṃ aññasmimpi	438	
PA_atk-s02_01a:438_4	sampattibhave sugatibhave labhissāmīti bhavapatthanāya assādayato bhavāsavassa, ahaṃ	438	
PA_atk-s02_01a:438_5	labhāmi na labhāmīti vā mayhaṃ vā idanti attasaññaṃ adhiṭṭhahato diṭṭhāsavassa uppatti	438	
PA_atk-s02_01a:438_6	veditabbā. Sabbeheva pana sahajāto avijjāsavoti evaṃ catunnaṃ āsavānaṃ uppatti vipākapariḷāhā	438	
PA_atk-s02_01a:438_7	ca navavedanuppādanatopi veditabbā.	438	
PA_atk-s02_01a:439_0	Ime vuccanti, bhikkhave, āsavā paṭisevanā pahātabbāti ime ekamekasmiṃ paccaye cattāro	439	
PA_atk-s02_01a:439_1	cattāro katvā soḷasa āsavā iminā ñāṇasaṃvarasaṅkhātena paccavekkhaṇapaṭisevanena	439	
PA_atk-s02_01a:439_2	pahātabbāti vuccanti.	439	
PA_atk-s02_01a:440	Paṭisevanāpahātabbaāsavavaṇṇanā niṭṭhitā.	44	
PA_atk-s02_01a:441	Adhivāsanāpahātabbaāsavavaṇṇanā	44	
PA_atk-s02_01a:442_0	24. Paṭisaṅkhā yoniso khamo hoti sītassāti upāyena pathena paccavekkhitvā khamo hoti	442	
PA_atk-s02_01a:442_1	sītassa sītaṃ khamati sahati, na avīrapuriso viya appamattakenapi sītena calati kampati	442	
PA_atk-s02_01a:442_2	kammaṭṭhānaṃ vijahati. Apica kho lomasanāgatthero viya anappakenāpi sītena phuṭṭho	442	
PA_atk-s02_01a:442_3	na calati na kampati, kammaṭṭhānameva manasi karoti. Thero kira cetiyapabbate piyaṅguguhāyaṃ	442	
PA_atk-s02_01a:442_4	padhānaghare viharanto antaraṭṭhake himapātasamaye lokantarikaniraye paccavekkhitvā	442	
PA_atk-s02_01a:442_5	kammaṭṭhānaṃ avijahantova abbhokāse vītināmesi. Evaṃ uṇhādīsupi atthayojanā veditabbā.	442	
PA_atk-s02_01a:443_0	Kevalañhi yo bhikkhu adhimattampi uṇhaṃ sahati sveva thero viya, ayaṃ “khamo uṇhassā”ti	443	
PA_atk-s02_01a:443_1	veditabbo. Thero kira gimhasamaye pacchābhattaṃ bahicaṅkame nisīdi. Kammaṭṭhānaṃ	443	
PA_atk-s02_01a:443_2	manasikaronto sedāpissa kacchehi muccanti. Atha naṃ antevāsiko āha “idha, bhante,	443	
PA_atk-s02_01a:443_3	nisīdatha, sītalo okāso”ti. Thero “uṇhabhayenevamhi āvuso idha nisinno”ti avīcimahānirayaṃ	443	
PA_atk-s02_01a:443_4	paccavekkhitvā nisīdiyeva. Uṇhanti cettha aggisantāpova veditabbo. Sūriyasantāpavasena	443	
PA_atk-s02_01a:443_5	panetaṃ vatthu vuttaṃ.	443	
PA_atk-s02_01a:444_0	Yo ca dve tayo vāre bhattaṃ vā pānīyaṃ vā alabhamānopi anamatagge saṃsāre attano	444	
PA_atk-s02_01a:444_1	pettivisayūpapattiṃ paccavekkhitvā avedhento kammaṭṭhānaṃ na vijahatiyeva. Adhimattehi	444	
PA_atk-s02_01a:444_2	ḍaṃsamakasavātātapasamphassehi phuṭṭho cāpi tiracchānūpapattiṃ paccavekkhitvā avedhento	444	
PA_atk-s02_01a:444_3	kammaṭṭhānaṃ na vijahatiyeva. Sarīsapasamphassena phuṭṭho cāpi anamatagge saṃsāre	444	
PA_atk-s02_01a:444_4	sīhabyagghādimukhesu anekavāraṃ parivattitapubbabhāvaṃ paccavekkhitvā avedhento kammaṭṭhānaṃ	444	
PA_atk-s02_01a:444_5	na vijahatiyeva padhāniyatthero viya. Ayaṃ “khamo jighacchāya…pe… sarīsapasamphassāna”nti veditabbo.	444	
PA_atk-s02_01a:445_0	Theraṃ kira khaṇḍacelavihāre kaṇikārapadhāniyaghare ariyavaṃsaṃ suṇantaṃ ghoraviso	445	
PA_atk-s02_01a:445_1	sappo ḍaṃsi. Thero jānitvāpi pasannacitto nisinno dhammaṃyeva suṇāti. Visavego thaddho	445	
PA_atk-s02_01a:445_2	ahosi. Thero upasampadamaṇḍalaṃ ādiṃ katvā sīlaṃ paccavekkhitvā parisuddhasīlohamasmīti	445	
PA_atk-s02_01a:445_3	pītiṃ uppādesi. Saha pītuppādā visaṃ nivattitvā pathaviṃ pāvisi. Thero tattheva cittekaggataṃ	445	
PA_atk-s02_01a:445_4	labhitvā vipassanaṃ vaḍḍhetvā arahattaṃ pāpuṇi.	445	
PA_atk-s02_01a:446_0	Yo pana akkosavasena durutte duruttattāyeva ca durāgate api antimavatthusaññite vacanapathe	446	
PA_atk-s02_01a:446_1	sutvā khantiguṇaṃyeva paccavekkhitvā na vedhati dīghabhāṇakaabhayatthero viya. Ayaṃ	446	
PA_atk-s02_01a:446_2	“khamo duruttānaṃ durāgatānaṃ vacanapathāna”nti veditabbo.	446	
PA_atk-s02_01a:447_0	Thero kira paccayasantosabhāvanārāmatāya mahāariyavaṃsappaṭipadaṃ kathesi, sabbo	447	
PA_atk-s02_01a:447_1	mahāgāmo āgacchati. Therassa mahāsakkāro uppajjati. Taṃ aññataro mahāthero adhivāsetuṃ	447	
PA_atk-s02_01a:447_2	asakkonto dīghabhāṇako ariyavaṃsaṃ kathemīti sabbarattiṃ kolāhalaṃ karosītiādīhi	447	
PA_atk-s02_01a:447_3	akkosi. Ubhopi ca attano attano vihāraṃ gacchantā gāvutamattaṃ ekapathena agamaṃsu.	447	
PA_atk-s02_01a:447_4	Sakalagāvutampi so taṃ akkosiyeva. Tato yattha dvinnaṃ vihārānaṃ maggo bhijjati,	447	
PA_atk-s02_01a:447_5	tattha ṭhatvā dīghabhāṇakatthero taṃ vanditvā “esa, bhante, tumhākaṃ maggo”ti āha.	447	
PA_atk-s02_01a:447_6	So asuṇanto viya agamāsi. Theropi vihāraṃ gantvā pāde pakkhāletvā nisīdi. Tamenaṃ	447	
PA_atk-s02_01a:447_7	antevāsiko “kiṃ, bhante, sakalagāvutaṃ paribhāsantaṃ na kiñci avocutthā”ti āha. Thero	447	
PA_atk-s02_01a:447_8	“khantiyeva, āvuso, mayhaṃ bhāro, na akkhanti. Ekapaduddhārepi kammaṭṭhānaviyogaṃ	447	
PA_atk-s02_01a:447_9	na passāmī”ti āha. Ettha ca vacanameva vacanapathoti veditabbo.	447	
PA_atk-s02_01a:448_0	Yo pana uppannā sārīrikā vedanā dukkhamanaṭṭhena dukkhā, bahalaṭṭhena tibbā, pharusaṭṭhena	448	
PA_atk-s02_01a:448_1	kharā, tikhiṇaṭṭhena kaṭukā, assādavirahato asātā, manaṃ avaḍḍhanato amanāpā, pāṇaharaṇasamatthatāya	448	
PA_atk-s02_01a:448_2	pāṇaharā adhivāsetiyeva, na vedhati. Evaṃ sabhāvo hoti cittalapabbate padhāniyatthero	448	
PA_atk-s02_01a:448_3	viya. Ayaṃ “uppannānaṃ…pe… adhivāsanajātiko”ti veditabbo.	448	
PA_atk-s02_01a:449_0	Therassa kira rattiṃ padhānena vītināmetvā ṭhitassa udaravāto uppajji. So taṃ adhivāsetuṃ	449	
PA_atk-s02_01a:449_1	asakkonto āvattati parivattati. Tamenaṃ caṅkamapasse ṭhito piṇḍapātiyatthero āha	449	
PA_atk-s02_01a:449_2	“āvuso, pabbajito nāma adhivāsanasīlo hotī”ti. So “sādhu, bhante”ti adhivāsetvā niccalo	449	
PA_atk-s02_01a:449_3	sayi. Vāto nābhito yāva hadayaṃ phāleti. Thero vedanaṃ vikkhambhetvā vipassanto muhuttena	449	
PA_atk-s02_01a:449_4	anāgāmī hutvā parinibbāyīti.	449	
PA_atk-s02_01a:450_0	Yañhissāti sītādīsu yaṃkiñci ekadhammampi assa. Anadhivāsayatoti anadhivāsentassa	450	
PA_atk-s02_01a:450_1	akkhamantassa. Sesaṃ vuttanayameva. Āsavuppatti panettha evaṃ veditabbā. Sītena phuṭṭhassa	450	
PA_atk-s02_01a:450_2	uṇhaṃ patthayantassa kāmāsavo uppajjati, evaṃ sabbattha. Natthi no sampattibhave	450	
PA_atk-s02_01a:450_3	sugatibhave sītaṃ vā uṇhaṃ vāti bhavaṃ patthayantassa bhavāsavo. Mayhaṃ sītaṃ uṇhanti	450	
PA_atk-s02_01a:450_4	gāho diṭṭhāsavo. Sabbeheva sampayutto avijjāsavoti.	450	
PA_atk-s02_01a:451_0	“Ime vuccanti…pe… adhivāsanā pahātabbā”ti ime sītādīsu ekamekassa vasena cattāro	451	
PA_atk-s02_01a:451_1	cattāro katvā aneke āsavā imāya khantisaṃvarasaṅkhātāya adhivāsanāya pahātabbāti	451	
PA_atk-s02_01a:451_2	vuccantīti attho. Ettha ca yasmā ayaṃ khanti sītādidhamme adhivāseti, attano upari	451	
PA_atk-s02_01a:451_3	āropetvā vāsetiyeva. Na asahamānā hutvā nirassati, tasmā “adhivāsanā”ti vuccatīti veditabbā.	451	
PA_atk-s02_01a:452	Adhivāsanāpahātabbaāsavavaṇṇanā niṭṭhitā.	45	
PA_atk-s02_01a:453	Parivajjanāpahātabbaāsavavaṇṇanā	45	
PA_atk-s02_01a:454_0	25. Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti caṇḍassa hatthissa	454	
PA_atk-s02_01a:454_1	āsanne na ṭhātabbaṃ. Tatonidānañhi maraṇampi siyā maraṇamattampi dukkhanti evaṃ upāyena	454	
PA_atk-s02_01a:454_2	pathena paccayena paccavekkhitvā caṇḍaṃ hatthiṃ parivajjeti paṭikkamati. Esa nayo	454	
PA_atk-s02_01a:454_3	sabbattha. Caṇḍanti ca duṭṭhaṃ, vāḷanti vuttaṃ hoti. Khāṇunti khadirakhāṇuādiṃ. Kaṇṭakaṭṭhānanti	454	
PA_atk-s02_01a:454_4	kaṇṭakānaṃ ṭhānaṃ, yattha kaṇṭakā vijjanti, taṃ okāsanti vuttaṃ hoti. Sobbhanti sabbato	454	
PA_atk-s02_01a:454_5	paricchinnataṭaṃ. Papātanti ekato chinnataṭaṃ. Candanikanti ucchiṭṭhodakagabbhamalādīnaṃ	454	
PA_atk-s02_01a:454_6	chaḍḍanaṭṭhānaṃ. Oḷigallanti tesaṃyeva sakaddamādīnaṃ sandanokāsaṃ. Taṃ jaṇṇumattampi	454	
PA_atk-s02_01a:454_7	asucibharitaṃ hoti, dvepi cetāni ṭhānāni amanussaduṭṭhāni honti. Tasmā tāni vajjetabbāni.	454	
PA_atk-s02_01a:454_8	Anāsaneti ettha pana ayuttaṃ āsanaṃ anāsanaṃ, taṃ atthato aniyatavatthukaṃ rahopaṭicchannāsananti	454	
PA_atk-s02_01a:454_9	veditabbaṃ. Agocareti etthapi ca ayutto gocaro agocaro, so vesiyādibhedato pañcavidho.	454	
PA_atk-s02_01a:454_10	Pāpake mitteti lāmake dussīle mittapatirūpake, amitte vā. Bhajantanti sevamānaṃ.	4541	
PA_atk-s02_01a:454_11	Viññū sabrahmacārīti paṇḍitā buddhisampannā sabrahmacārayo, bhikkhūnametaṃ adhivacanaṃ.	4541	
PA_atk-s02_01a:454_12	Te hi ekakammaṃ ekuddeso samasikkhatāti imaṃ brahmaṃ samānaṃ caranti, tasmā sabrahmacārīti	4541	
PA_atk-s02_01a:454_13	vuccanti. Pāpakesu ṭhānesūti lāmakesu ṭhānesu. Okappeyyunti saddaheyyuṃ, adhimucceyyuṃ	4541	
PA_atk-s02_01a:454_14	“addhā ayamāyasmā akāsi vā karissati vā”ti.	4541	
PA_atk-s02_01a:455_0	Yañhissāti hatthiādīsu yaṃkiñci ekampi assa. Sesaṃ vuttanayameva. Āsavuppatti panettha	455	
PA_atk-s02_01a:455_1	evaṃ veditabbā. Hatthiādinidānena dukkhena phuṭṭhassa sukhaṃ patthayato kāmāsavo	455	
PA_atk-s02_01a:455_2	uppajjati. Natthi no sampattibhave sugatibhave īdisaṃ dukkhanti bhavaṃ patthentassa	455	
PA_atk-s02_01a:455_3	bhavāsavo. Maṃ hatthī maddati, maṃ assoti gāho diṭṭhāsavo. Sabbeheva sampayutto avijjāsavoti.	455	
PA_atk-s02_01a:456_0	Ime vuccanti…pe… parivajjanā pahātabbāti ime hatthiādīsu ekekassa vasena cattāro	456	
PA_atk-s02_01a:456_1	cattāro katvā aneke āsavā iminā sīlasaṃvarasaṅkhātena parivajjanena pahātabbāti vuccantīti veditabbā.	456	
PA_atk-s02_01a:457	Parivajjanāpahātabbaāsavavaṇṇanā niṭṭhitā.	45	
PA_atk-s02_01a:458	Vinodanāpahātabbaāsavavaṇṇanā	45	
PA_atk-s02_01a:459_0	26. Paṭisaṅkhā yoniso uppannaṃ kāmavitakkaṃ nādhivāsetīti “iti pāyaṃ vitakko akusalo,	459	
PA_atk-s02_01a:459_1	itipi sāvajjo, itipi dukkhavipāko, so ca kho attabyābādhāya saṃvattatī”tiādinā nayena	459	
PA_atk-s02_01a:459_2	yoniso kāmavitakke ādīnavaṃ paccavekkhitvā tasmiṃ tasmiṃ ārammaṇe uppannaṃ jātamabhinibbattaṃ	459	
PA_atk-s02_01a:459_3	kāmavitakkaṃ nādhivāseti, cittaṃ āropetvā na vāseti, abbhantare vā na vāsetītipi attho.	459	
PA_atk-s02_01a:460	Anadhivāsento kiṃ karotīti? Pajahati chaḍḍeti.	46	
PA_atk-s02_01a:461	Kiṃ kacavaraṃ viya piṭakenāti? Na hi, apica kho naṃ vinodeti tudati vijjhati nīharati.	46	
PA_atk-s02_01a:462	Kiṃ balibaddaṃ viya patodenāti? Na hi, atha kho naṃ byantīkaroti vigatantaṃ karoti. Yathāssa antopi nāvasissati antamaso bhaṅgamattampi, tathā naṃ karoti.	46	
PA_atk-s02_01a:463_0	Kathaṃ pana naṃ tathā karotīti? Anabhāvaṃ gametīti anu anu abhāvaṃ gameti, vikkhambhanappahānena	463	
PA_atk-s02_01a:463_1	yathā suvikkhambhito hoti, tathā karotīti vuttaṃ hoti. Esa nayo byāpādavihiṃsāvitakkesu.	463	
PA_atk-s02_01a:464_0	Ettha ca kāmavitakkoti “yo kāmapaṭisaṃyutto takko vitakko micchāsaṅkappo”ti vibhaṅge	464	
PA_atk-s02_01a:464_1	vutto. Esa nayo itaresu. Uppannuppanneti uppanne uppanne, uppannamatteyevāti vuttaṃ	464	
PA_atk-s02_01a:464_2	hoti. Sakiṃ vā uppanne vinodetvā dutiyavāre ajjhupekkhitā na hoti, satakkhattumpi	464	
PA_atk-s02_01a:464_3	uppanne uppanne vinodetiyeva. Pāpake akusaleti lāmakaṭṭhena pāpake, akosallatāya	464	
PA_atk-s02_01a:464_4	akusale. Dhammeti teyeva kāmavitakkādayo sabbepi vā nava mahāvitakke. Tattha tayo	464	
PA_atk-s02_01a:464_5	vuttā eva. Avasesā “ñātivitakko janapadavitakko amaravitakko parānuddayatāpaṭisaṃyutto	464	
PA_atk-s02_01a:464_6	vitakko lābhasakkārasilokapaṭisaṃyutto vitakko anavaññattipaṭisaṃyutto vitakko”ti ime cha.	464	
PA_atk-s02_01a:465_0	Yañhissāti etesu vitakkesu yaṃkiñci assa, sesaṃ vuttanayameva. Kāmavitakko panettha	465	
PA_atk-s02_01a:465_1	kāmāsavo eva. Tabbiseso bhavāsavo. Taṃsampayutto diṭṭhāsavo. Sabbavitakkesu avijjāsavoti	465	
PA_atk-s02_01a:465_2	evaṃ āsavuppattipi veditabbā.	465	
PA_atk-s02_01a:466_0	Ime vuccanti…pe… vinodanā pahātabbāti ime kāmavitakkādivasena vuttappakārā āsavā	466	
PA_atk-s02_01a:466_1	iminā tasmiṃ tasmiṃ vitakke ādīnavapaccavekkhaṇasahitena vīriyasaṃvarasaṅkhātena	466	
PA_atk-s02_01a:466_2	vinodanena pahātabbāti vuccantīti veditabbā.	466	
PA_atk-s02_01a:467	Vinodanāpahātabbaāsavavaṇṇanā niṭṭhitā.	46	
PA_atk-s02_01a:468	Bhāvanāpahātabbaāsavavaṇṇanā	46	
PA_atk-s02_01a:469_0	27. Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ, bhāvanāya	469	
PA_atk-s02_01a:469_1	ca ānisaṃsaṃ upāyena pathena paccavekkhitvā satisambojjhaṅgaṃ bhāveti, esa nayo sabbattha.	469	
PA_atk-s02_01a:469_2	Ettha ca kiñcāpi ime uparimaggattayasamayasambhūtā lokuttarabojjhaṅgā eva adhippetā,	469	
PA_atk-s02_01a:469_3	tathāpi ādikammikānaṃ bojjhaṅgesu asammohatthaṃ lokiyalokuttaramissakena nesaṃ nayena	469	
PA_atk-s02_01a:469_4	atthavaṇṇanaṃ karissāmi. Idha pana lokiyanayaṃ pahāya lokuttaranayo eva gahetabbo.	469	
PA_atk-s02_01a:469_5	Tattha satisambojjhaṅgantiādinā nayena vuttānaṃ sattannaṃ ādipadānaṃyeva tāva –	469	
PA_atk-s02_01a:470	Atthato lakkhaṇādīhi, kamato ca vinicchayo;	47	
PA_atk-s02_01a:471	Anūnādhikato ceva, viññātabbo vibhāvinā.	47	
PA_atk-s02_01a:472_0	Tattha satisambojjhaṅge tāva saraṇaṭṭhena sati. Sā panesā upaṭṭhānalakkhaṇā, apilāpanalakkhaṇā	472	
PA_atk-s02_01a:472_1	vā. Vuttampi hetaṃ “yathā, mahārāja, rañño bhaṇḍāgāriko rañño sāpateyyaṃ apilāpeti,	472	
PA_atk-s02_01a:472_2	ettakaṃ, mahārāja, hiraññaṃ, ettakaṃ suvaṇṇaṃ, ettakaṃ sāpateyyanti, evameva kho,	472	
PA_atk-s02_01a:472_3	mahārāja, sati uppajjamānā kusalākusalasāvajjānavajjahīnapaṇītakaṇhasukkasappaṭibhāge	472	
PA_atk-s02_01a:472_4	dhamme apilāpeti. Ime cattāro satipaṭṭhānā”ti vitthāro. Apilāpanarasā. Kiccavaseneva	472	
PA_atk-s02_01a:472_5	hissa etaṃ lakkhaṇaṃ therena vuttaṃ. Asammosarasā vā. Gocarābhimukhabhāvapaccupaṭṭhānā.	472	
PA_atk-s02_01a:472_6	Sati eva sambojjhaṅgo satisambojjhaṅgo. Tattha bodhiyā bodhissa vā aṅgoti bojjhaṅgo.	472	
PA_atk-s02_01a:473_0	Kiṃ vuttaṃ hoti? Yā hi ayaṃ dhammasāmaggī, yāya lokiyalokuttaramaggakkhaṇe uppajjamānāya	473	
PA_atk-s02_01a:473_1	līnuddhaccapatiṭṭhānāyūhana-kāmasukhattakilamathānuyoga-ucchedasassatābhinivesādīnaṃ	473	
PA_atk-s02_01a:473_2	anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya	473	
PA_atk-s02_01a:473_3	dhammasāmaggiyā ariyasāvako bujjhatīti katvā “bodhī”ti vuccati. Bujjhatīti kilesasantānaniddāya	473	
PA_atk-s02_01a:473_4	uṭṭhahati, cattāri vā ariyasaccāni paṭivijjhati, nibbānameva vā sacchikarotīti vuttaṃ	473	
PA_atk-s02_01a:473_5	hoti. Yathāha “satta bojjhaṅge bhāvetvā anuttaraṃ sammāsambodhiṃ abhisambuddho”ti.	473	
PA_atk-s02_01a:473_6	Tassā dhammasāmaggisaṅkhātāya bodhiyā aṅgotipi bojjhaṅgo, jhānaṅgamaggaṅgādayo viya.	473	
PA_atk-s02_01a:474_0	Yopesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti	474	
PA_atk-s02_01a:474_1	vuccati, tassa bodhissa aṅgotipi bojjhaṅgo, senaṅgarathaṅgādayo viya. Tenāhu aṭṭhakathācariyā	474	
PA_atk-s02_01a:474_2	“bujjhanakassa puggalassa aṅgāti vā bojjhaṅgā”ti. Apica “bojjhaṅgāti kenaṭṭhena bojjhaṅgā?	474	
PA_atk-s02_01a:474_3	Bodhāya saṃvattantīti bojjhaṅgā, bujjhantīti bojjhaṅgā, anubujjhantīti bojjhaṅgā,	474	
PA_atk-s02_01a:474_4	paṭibujjhantīti bojjhaṅgā, sambujjhantīti bojjhaṅgā”tiādinā paṭisambhidānayenāpi	474	
PA_atk-s02_01a:474_5	attho veditabbo. Pasattho sundaro vā bojjhaṅgoti sambojjhaṅgo. Evaṃ sati eva sambojjhaṅgo	474	
PA_atk-s02_01a:474_6	satisambojjhaṅgo. Taṃ satisambojjhaṅgaṃ. Evaṃ tāva ekassa ādipadassa atthato lakkhaṇādīhi	474	
PA_atk-s02_01a:474_7	ca vinicchayo viññātabbo.	474	
PA_atk-s02_01a:475_0	Dutiyādīsu pana catusaccadhamme vicinātīti dhammavicayo. So pana vicayalakkhaṇo,	475	
PA_atk-s02_01a:475_1	obhāsanaraso, asammohapaccupaṭṭhāno. Vīrabhāvato vidhinā īrayitabbato ca vīriyaṃ.	475	
PA_atk-s02_01a:475_2	Taṃ paggahalakkhaṇaṃ, upatthambhanarasaṃ, anosīdanapaccupaṭṭhānaṃ. Pīṇayatīti pīti.	475	
PA_atk-s02_01a:475_3	Sā pharaṇalakkhaṇā, tuṭṭhilakkhaṇā vā, kāyacittānaṃ pīṇanarasā, tesaṃyeva odagyapaccupaṭṭhānā.	475	
PA_atk-s02_01a:475_4	Kāyacittadarathapassambhanato passaddhi. Sā upasamalakkhaṇā, kāyacittadarathanimmaddanarasā,	475	
PA_atk-s02_01a:475_5	āyacittānaṃ aparipphandanabhūtasītibhāvapaccupaṭṭhānā. Samādhānato samādhi. So avikkhepalakkhaṇo,	475	
PA_atk-s02_01a:475_6	avisāralakkhaṇo vā, cittacetasikānaṃ sampiṇḍanaraso, cittaṭṭhitipaccupaṭṭhāno. Ajjhupekkhanato	475	
PA_atk-s02_01a:475_7	upekkhā. Sā paṭisaṅkhānalakkhaṇā, samavāhitalakkhaṇā vā, ūnādhikatānivāraṇarasā,	475	
PA_atk-s02_01a:475_8	pakkhapātupacchedarasā vā, majjhattabhāvapaccupaṭṭhānā. Sesaṃ vuttanayameva. Evaṃ	475	
PA_atk-s02_01a:475_9	sesapadānampi atthato lakkhaṇādīhi ca vinicchayo viññātabbo.	475	
PA_atk-s02_01a:476_0	Kamatoti ettha ca “satiñca khvāhaṃ, bhikkhave, sabbatthikaṃ vadāmī”ti vacanato sabbesaṃ	476	
PA_atk-s02_01a:476_1	sesabojjhaṅgānaṃ upakārakattā satisambojjhaṅgova paṭhamaṃ vutto. Tato paraṃ “so tathā	476	
PA_atk-s02_01a:476_2	sato viharanto taṃ dhammaṃ paññāya pavicinatī”tiādinā nayena sesabojjhaṅgānaṃ pubbāpariyavacane	476	
PA_atk-s02_01a:476_3	payojanaṃ sutteyeva vuttaṃ. Evamettha kamatopi vinicchayo viññātabbo.	476	
PA_atk-s02_01a:477_0	Anūnādhikatoti kasmā pana bhagavatā satteva bojjhaṅgā vuttā anūnā anadhikāti. Līnuddhaccapaṭipakkhato	477	
PA_atk-s02_01a:477_1	sabbatthikato ca. Ettha hi tayo bojjhaṅgā līnassa paṭipakkhā. Yathāha – “yasmiñca	477	
PA_atk-s02_01a:477_2	kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa	477	
PA_atk-s02_01a:477_3	bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāyā”ti.	477	
PA_atk-s02_01a:477_4	Tayo uddhaccassa paṭipakkhā. Yathāha – “yasmiñca kho, bhikkhave, samaye uddhataṃ	477	
PA_atk-s02_01a:477_5	cittaṃ hoti, kālo tasmiṃ samaye passaddhisambojjhaṅgassa bhāvanāya, kālo samādhisambojjhaṅgassa	477	
PA_atk-s02_01a:477_6	bhāvanāya, kālo upekkhāsambojjhaṅgassa bhāvanāyā”ti. Eko panettha sabbatthiko. Yathāha	477	
PA_atk-s02_01a:477_7	– “satiñca khvāhaṃ, bhikkhave, sabbatthikaṃ vadāmī”ti. “Sabbatthaka”ntipi pāṭho,	477	
PA_atk-s02_01a:477_8	dvinnampi sabbattha icchitabbanti attho. Evaṃ līnuddhaccapaṭipakkhato sabbatthikato	477	
PA_atk-s02_01a:477_9	ca satteva bojjhaṅgā vuttā anūnā anadhikāti, evamettha anūnādhikatopi vinicchayo viññātabbo.	477	
PA_atk-s02_01a:478_0	Evaṃ tāva “satisambojjhaṅga”ntiādinā nayena vuttānaṃ sattannaṃ ādipadānaṃyeva atthavaṇṇanaṃ	478	
PA_atk-s02_01a:478_1	ñatvā idāni bhāveti vivekanissitantiādīsu evaṃ ñātabbā. Bhāvetīti vaḍḍheti, attano	478	
PA_atk-s02_01a:478_2	cittasantāne punappunaṃ janeti abhinibbattetīti attho. Vivekanissitanti viveke nissitaṃ.	478	
PA_atk-s02_01a:478_3	Vivekoti vivittatā. Svāyaṃ tadaṅgaviveko vikkhambhanasamucchedapaṭippassaddhi nissaraṇavivekoti	478	
PA_atk-s02_01a:478_4	pañcavidho. Tassa nānattaṃ “ariyadhamme avinīto”ti ettha vuttanayeneva veditabbaṃ.	478	
PA_atk-s02_01a:478_5	Ayameva hi tattha vinayoti vutto. Evaṃ etasmiṃ pañcavidhe viveke.	478	
PA_atk-s02_01a:479_0	Vivekanissitanti tadaṅgavivekanissitaṃ samucchedavivekanissitaṃ nissaraṇavivekanissitañca	479	
PA_atk-s02_01a:479_1	satisambojjhaṅgaṃ bhāvetīti ayamattho veditabbo. Tathā hi ayaṃ bojjhaṅgabhāvanānuyutto	479	
PA_atk-s02_01a:479_2	yogī vipassanākkhaṇe kiccato tadaṅgavivekanissitaṃ, ajjhāsayato nissaraṇavivekanissitaṃ,	479	
PA_atk-s02_01a:479_3	maggakāle pana kiccato samucchedavivekanissitaṃ, ārammaṇato nissaraṇavivekanissitaṃ	479	
PA_atk-s02_01a:479_4	satisambojjhaṅgaṃ bhāveti. Pañcavidhavivekanissitantipi eke, te hi na kevalaṃ balavavipassanāmaggaphalakkhaṇesu	479	
PA_atk-s02_01a:479_5	eva bojjhaṅge uddharanti, vipassanāpādakakasiṇajjhānaānāpānāsubhabrahmavihārajjhānesupi	479	
PA_atk-s02_01a:479_6	uddharanti. Na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ	479	
PA_atk-s02_01a:479_7	pavattikkhaṇe kiccato eva vikkhambhanavivekanissitaṃ. Yathā ca “vipassanākkhaṇe ajjhāsayato	479	
PA_atk-s02_01a:479_8	nissaraṇavivekanissita”nti vuttaṃ, evaṃ paṭippassaddhivivekanissitampi bhāvetīti	479	
PA_atk-s02_01a:479_9	vattuṃ vaṭṭati. Esa nayo virāganissitādīsu. Vivekaṭṭhā eva hi virāgādayo.	479	
PA_atk-s02_01a:480_0	Kevalañhettha vossaggo duvidho pariccāgavossaggo ca pakkhandanavossaggo cāti. Tattha	480	
PA_atk-s02_01a:480_1	pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena	480	
PA_atk-s02_01a:480_2	kilesappahānaṃ. Pakkhandanavossaggoti vipassanākkhaṇe tanninnabhāvena, maggakkhaṇe	480	
PA_atk-s02_01a:480_3	pana ārammaṇakaraṇena nibbānapakkhandanaṃ. Tadubhayampi imasmiṃ lokiyalokuttaramissake	480	
PA_atk-s02_01a:480_4	atthavaṇṇanānaye vaṭṭati. Tathā hi ayaṃ satisambojjhaṅgo yathāvuttena pakārena kilese	480	
PA_atk-s02_01a:480_5	pariccajati, nibbānañca pakkhandati. Vossaggapariṇāminti iminā pana sakalena vacanena	480	
PA_atk-s02_01a:480_6	vossaggattaṃ pariṇamantaṃ pariṇatañca paripaccantaṃ paripakkañcāti. Idaṃ vuttaṃ hoti	480	
PA_atk-s02_01a:480_7	“ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggattaṃ	480	
PA_atk-s02_01a:480_8	nibbānapakkhandanavossaggattañca paripaccati, yathā ca paripakko hoti, tathā naṃ	480	
PA_atk-s02_01a:480_9	bhāvetī”ti. Esa nayo sesabojjhaṅgesu.	480	
PA_atk-s02_01a:481_0	Idha pana nibbānaṃyeva sabbasaṅkhatehi vivittattā viveko, sabbesaṃ virāgabhāvato	481	
PA_atk-s02_01a:481_1	virāgo, nirodhabhāvato nirodhoti vuttaṃ. Maggo eva ca vossaggapariṇāmī, tasmā satisambojjhaṅgaṃ	481	
PA_atk-s02_01a:481_2	bhāveti vivekaṃ ārammaṇaṃ katvā pavattiyā vivekanissitaṃ. Tathā virāganissitaṃ nirodhanissitaṃ.	481	
PA_atk-s02_01a:481_3	Tañca kho ariyamaggakkhaṇuppattiyā kilesānaṃ samucchedato pariccāgabhāvena ca nibbānapakkhandanabhāvena	481	
PA_atk-s02_01a:481_4	ca pariṇataṃ paripakkanti ayameva attho daṭṭhabbo. Esa nayo sesabojjhaṅgesu.	481	
PA_atk-s02_01a:482_0	Yañhissāti etesu bojjhaṅgesu yaṃkiñci assa. Sesaṃ vuttanayameva. Āsavuppattiyaṃ panettha	482	
PA_atk-s02_01a:482_1	imesaṃ uparimaggattayasampayuttānaṃ bojjhaṅgānaṃ abhāvitattā ye uppajjeyyuṃ kāmāsavo	482	
PA_atk-s02_01a:482_2	bhavāsavo avijjāsavoti tayo āsavā, bhāvayato evaṃsa te āsavā na hontīti ayaṃ nayo veditabbo.	482	
PA_atk-s02_01a:483	Ime vuccanti…pe… bhāvanā pahātabbāti ime tayo āsavā imāya maggattayasampayuttāya bojjhaṅgabhāvanāya pahātabbāti vuccantīti veditabbā.	48	
PA_atk-s02_01a:484_0	28. Idāni imehi sattahākārehi pahīnāsavaṃ bhikkhuṃ thomento āsavappahāne cassa ānisaṃsaṃ	484	
PA_atk-s02_01a:484_1	dassento eteheva ca kāraṇehi āsavappahāne sattānaṃ ussukkaṃ janento yato kho, bhikkhave…pe…	484	
PA_atk-s02_01a:484_2	antamakāsi dukkhassāti āha. Tattha yato khoti sāmivacane tokāro, yassa khoti vuttaṃ	484	
PA_atk-s02_01a:484_3	hoti. Porāṇā pana yasmiṃ kāleti vaṇṇayanti. Ye āsavā dassanā pahātabbāti ye āsavā	484	
PA_atk-s02_01a:484_4	dassanena pahātabbā, te dassaneneva pahīnā honti, na appahīnesuyeva pahīnasaññī hoti.	484	
PA_atk-s02_01a:484_5	Evaṃ sabbattha vitthāro.	484	
PA_atk-s02_01a:485_0	Sabbāsavasaṃvarasaṃvutoti sabbehi āsavapidhānehi pihito, sabbesaṃ vā āsavānaṃ pidhānehi	485	
PA_atk-s02_01a:485_1	pihito. Acchecchi taṇhanti sabbampi taṇhaṃ chindi, saṃchindi samucchindi. Vivattayi	485	
PA_atk-s02_01a:485_2	saṃyojananti dasavidhampi saṃyojanaṃ parivattayi nimmalamakāsi. Sammāti hetunā kāraṇena.	485	
PA_atk-s02_01a:485_3	Mānābhisamayāti mānassa dassanābhisamayā pahānābhisamayā ca. Arahattamaggo hi kiccavasena	485	
PA_atk-s02_01a:485_4	mānaṃ passati, ayamassa dassanābhisamayo. Tena diṭṭho pana so tāvadeva pahīyati diṭṭhavisena	485	
PA_atk-s02_01a:485_5	diṭṭhasattānaṃ jīvitaṃ viya. Ayamassa pahānābhisamayo.	485	
PA_atk-s02_01a:486_0	Antamakāsi dukkhassāti evaṃ arahattamaggena sammā mānassa diṭṭhattā pahīnattā ca	486	
PA_atk-s02_01a:486_1	ye ime “kāyabandhanassa anto jīrati. Haritantaṃ vā”ti evaṃ vuttaantimamariyādanto	486	
PA_atk-s02_01a:486_2	ca, “antamidaṃ, bhikkhave, jīvikāna”nti evaṃ vuttalāmakanto ca, “sakkāyo eko anto”ti	486	
PA_atk-s02_01a:486_3	evaṃ vuttakoṭṭhāsanto ca, “esevanto dukkhassa sabbapaccayasaṅkhayā”ti evaṃ vuttakoṭanto	486	
PA_atk-s02_01a:486_4	cāti evaṃ cattāro antā, tesu sabbasseva vaṭṭadukkhassa antaṃ catutthakoṭisaṅkhātaṃ	486	
PA_atk-s02_01a:486_5	antimakoṭisaṅkhātaṃ antamakāsi paricchedaṃ parivaṭumaṃ akāsi. Antimasamussayamattāvasesaṃ	486	
PA_atk-s02_01a:486_6	dukkhaṃ akāsīti vuttaṃ hoti.	486	
PA_atk-s02_01a:487_0	Attamanā te bhikkhūti sakamanā tuṭṭhamanā, pītisomanassehi vā sampayuttamanā hutvā.	487	
PA_atk-s02_01a:487_1	Bhagavato bhāsitaṃ abhinandunti idaṃ dukkhassa antakiriyāpariyosānaṃ bhagavato bhāsitaṃ	487	
PA_atk-s02_01a:487_2	sukathitaṃ sulapitaṃ, evametaṃ bhagavā evametaṃ sugatāti matthakena sampaṭicchantā abbhanumodiṃsūti.	487	
PA_atk-s02_01a:488	Sesamettha yaṃ na vuttaṃ, taṃ pubbe vuttattā ca suviññeyyattā ca na vuttaṃ. Tasmā sabbaṃ vuttānusārena anupadaso paccavekkhitabbaṃ.	48	
PA_atk-s02_01a:489	Bhāvanāpahātabbaāsavavaṇṇanā niṭṭhitā.	48	
PA_atk-s02_01a:490	Papañcasūdaniyā majjhimanikāyaṭṭhakathāya	49	
PA_atk-s02_01a:491	Sabbāsavasuttavaṇṇanā niṭṭhitā.	49	
PA_atk-s02_01a:492	3. Dhammadāyādasuttavaṇṇanā	49	
PA_atk-s02_01a:493_0	29. Evaṃ me sutanti dhammadāyādasuttaṃ. Yasmā panassa aṭṭhuppattiko nikkhepo, tasmā	493	
PA_atk-s02_01a:493_1	taṃ dassetvā vassa apubbapadavaṇṇanaṃ karissāma. Katarāya ca panidaṃ aṭṭhuppattiyā	493	
PA_atk-s02_01a:493_2	nikkhittanti. Lābhasakkāre. Bhagavato kira mahālābhasakkāro uppajji. Yathā taṃ cattāro	493	
PA_atk-s02_01a:493_3	asaṅkhyeyye pūritadānapāramīsañcayassa. Sabbadisāsu yamakamahāmegho vuṭṭhahitvā mahoghaṃ	493	
PA_atk-s02_01a:493_4	viya sabbapāramiyo ekasmiṃ attabhāve vipākaṃ dassāmāti sampiṇḍitā viya lābhasakkāramahoghaṃ	493	
PA_atk-s02_01a:493_5	nibbattayiṃsu. Tato tato annapānayānavatthamālāgandhavilepanādihatthā khattiyabrāhmaṇādayo	493	
PA_atk-s02_01a:493_6	āgantvā – “kahaṃ buddho, kahaṃ bhagavā, kahaṃ devadevo, narāsabho, purisasīho”ti	493	
PA_atk-s02_01a:493_7	bhagavantaṃ pariyesanti. Sakaṭasatehipi paccaye āharitvā okāsaṃ alabhamānā samantā	493	
PA_atk-s02_01a:493_8	gāvutappamāṇampi sakaṭadhurena sakaṭadhuramāhaccatiṭṭhanti ceva anubandhanti ca.	493	
PA_atk-s02_01a:493_9	Andhakavindabrāhmaṇādayo viya. Sabbaṃ khandhake tesu tesu suttesu ca āgatanayeneva	493	
PA_atk-s02_01a:493_10	veditabbaṃ. Yathā ca bhagavato, evaṃ bhikkhusaṅghassāpi.	4931	
PA_atk-s02_01a:494_0	Vuttampi cetaṃ – “tena kho pana samayena bhagavā sakkato hoti garukato mānito pūjito	494	
PA_atk-s02_01a:494_1	apacito lābhī cīvarapiṇḍapātasenāsanagilānapaccayabhesajjaparikkhārānaṃ, bhikkhusaṅghopi	494	
PA_atk-s02_01a:494_2	kho sakkato hoti…pe… parikkhārāna”nti. Tathā – “yāvatā kho, cunda, etarahi saṅgho	494	
PA_atk-s02_01a:494_3	vā gaṇo vā loke uppanno, nāhaṃ, cunda, aññaṃ ekasaṅghampi samanupassāmi, evaṃ lābhaggayasaggapattaṃ,	494	
PA_atk-s02_01a:494_4	yathariva, cunda, bhikkhusaṅgho”ti.	494	
PA_atk-s02_01a:495_0	Svāyaṃ bhagavato ca bhikkhusaṅghassa ca uppanno lābhasakkāro ekato hutvā dvinnaṃ	495	
PA_atk-s02_01a:495_1	mahānadīnaṃ udakamiva appameyyo ahosi. Kamena bhikkhū paccayagarukā paccayabāhulikā	495	
PA_atk-s02_01a:495_2	ahesuṃ. Pacchābhattampi telamadhuphāṇitādīsu āhaṭesu gaṇḍiṃyeva paharitvā “amhākaṃ	495	
PA_atk-s02_01a:495_3	ācariyassa detha, upajjhāyassa dethā”ti uccāsaddamahāsaddaṃ karonti. Sā ca nesaṃ	495	
PA_atk-s02_01a:495_4	pavatti bhagavatopi pākaṭā ahosi. Tato bhagavā ananucchavikanti dhammasaṃvegaṃ uppādetvā cintesi –	495	
PA_atk-s02_01a:496_0	“Paccayā akappiyāti na sakkā sikkhāpadaṃ paññapetuṃ. Paccayapaṭibaddhā hi kulaputtānaṃ	496	
PA_atk-s02_01a:496_1	samaṇadhammavutti. Handāhaṃ dhammadāyādapaṭipadaṃ desemi. Sā sikkhākāmānaṃ kulaputtānaṃ	496	
PA_atk-s02_01a:496_2	sikkhāpadapaññatti viya bhavissati nagaradvāre ṭhapitasabbakāyikaādāso viya ca, yathā	496	
PA_atk-s02_01a:496_3	hi nagaradvāre ṭhapite sabbakāyike ādāse cattāro vaṇṇā attano chāyaṃ disvā vajjaṃ	496	
PA_atk-s02_01a:496_4	pahāya niddosā honti, evameva sikkhākāmā kulaputtā payogamaṇḍanena attānaṃ maṇḍetukāmā	496	
PA_atk-s02_01a:496_5	imaṃ sabbakāyikādāsūpamaṃ desanaṃ āvajjitvā āmisadāyādapaṭipadaṃ vajjetvā dhammadāyādapaṭipadaṃ	496	
PA_atk-s02_01a:496_6	pūrentā khippameva jātijarāmaraṇassa antaṃ karissantī”ti. Imissā aṭṭhuppattiyā idaṃ suttaṃ abhāsi.	496	
PA_atk-s02_01a:497_0	Tattha dhammadāyādā me, bhikkhave, bhavatha, mā āmisadāyādāti dhammassa me dāyādā,	497	
PA_atk-s02_01a:497_1	bhikkhave, bhavatha, mā āmisassa. Yo mayhaṃ dhammo, tassa paṭiggāhakā bhavatha, yañca	497	
PA_atk-s02_01a:497_2	kho mayhaṃ āmisaṃ, tassa mā paṭiggāhakā bhavathāti vuttaṃ hoti. Tattha dhammopi duvidho	497	
PA_atk-s02_01a:497_3	– nippariyāyadhammo, pariyāyadhammoti. Āmisampi duvidhaṃ – nippariyāyāmisaṃ, pariyāyāmisanti.	497	
PA_atk-s02_01a:497_4	Kathaṃ? Maggaphalanibbānabhedo hi navavidhopi lokuttaradhammo nippariyāyadhammo nibbattitadhammo,	497	
PA_atk-s02_01a:497_5	na yena kenaci pariyāyena kāraṇena vā lesena vā dhammo. Yaṃ panidaṃ vivaṭṭūpanissitaṃ	497	
PA_atk-s02_01a:497_6	kusalaṃ, seyyathidaṃ, idhekacco vivaṭṭaṃ patthento dānaṃ deti, sīlaṃ samādiyati,	497	
PA_atk-s02_01a:497_7	uposathakammaṃ karoti, gandhamālādīhi vatthupūjaṃ karoti, dhammaṃ suṇāti deseti jhānasamāpattiyo	497	
PA_atk-s02_01a:497_8	nibbatteti, evaṃ karonto anupubbena nippariyāyadhammaṃ amataṃ nibbānaṃ paṭilabhati,	497	
PA_atk-s02_01a:497_9	ayaṃ pariyāyadhammo. Tathā cīvarādayo cattāro paccayā nippariyāyāmisameva, na aññena	497	
PA_atk-s02_01a:497_10	pariyāyena kāraṇena vā lesena vā āmisaṃ. Yaṃ panidaṃ vaṭṭagāmikusalaṃ, seyyathidaṃ,	4971	
PA_atk-s02_01a:497_11	idhekacco vaṭṭaṃ patthento sampattibhavaṃ icchamāno dānaṃ deti…pe… samāpattiyo nibbatteti,	4971	
PA_atk-s02_01a:497_12	evaṃ karonto anupubbena devamanussasampattiṃ paṭilabhati, idaṃ pariyāyāmisaṃ nāma.	4971	
PA_atk-s02_01a:498_0	Tattha nippariyāyadhammopi bhagavatoyeva santako. Bhagavatā hi kathitattā bhikkhū	498	
PA_atk-s02_01a:498_1	maggaphalanibbānāni adhigacchanti. Vuttampi cetaṃ “so hi brāhmaṇa bhagavā anuppannassa	498	
PA_atk-s02_01a:498_2	maggassa uppādetā, asañjātassa maggassa sañjanetā, anakkhātassa maggassa akkhātā,	498	
PA_atk-s02_01a:498_3	maggaññū maggavidū maggakovido. Maggānugā ca pana etarahi sāvakā viharanti pacchā	498	
PA_atk-s02_01a:498_4	samannāgatā”ti ca – “so hāvuso, bhagavā jānaṃ jānāti, passaṃ passati cakkhubhūto	498	
PA_atk-s02_01a:498_5	ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī	498	
PA_atk-s02_01a:498_6	tathāgato”ti ca. Pariyāyadhammopi bhagavatoyeva santako. Bhagavatā hi kathitattā	498	
PA_atk-s02_01a:498_7	evaṃ jānanti “vivaṭṭaṃ patthetvā dānaṃ dento…pe… samāpattiyo nibbattento anukkamena	498	
PA_atk-s02_01a:498_8	amataṃ nibbānaṃ paṭilabhatī”ti. Nippariyāyāmisampi ca bhagavatoyeva santakaṃ. Bhagavatā	498	
PA_atk-s02_01a:498_9	hi anuññātattāyeva bhikkhūhi jīvakavatthuṃ ādiṃ katvā paṇītacīvaraṃ laddhaṃ. Yathāha	498	
PA_atk-s02_01a:498_10	“anujānāmi, bhikkhave, gahapaticīvaraṃ. Yo icchati, paṃsukūliko hotu, yo icchati,	4981	
PA_atk-s02_01a:498_11	gahapaticīvaraṃ sādiyatu. Itarītarenapāhaṃ, bhikkhave, santuṭṭhiṃyeva vaṇṇemī”ti.	4981	
PA_atk-s02_01a:499_0	Pubbe ca bhikkhū paṇītapiṇḍapātaṃ nālatthuṃ. Sapadānapiṇḍiyālopabhojanā evāhesuṃ.	499	
PA_atk-s02_01a:499_1	Tehi rājagahe viharantena bhagavatā – “anujānāmi, bhikkhave, saṅghabhattaṃ uddesabhattaṃ	499	
PA_atk-s02_01a:499_2	nimantanaṃ salākabhattaṃ pakkhikaṃ uposathikaṃ pāṭipadika”nti evaṃ anuññātattāyeva	499	
PA_atk-s02_01a:499_3	paṇītabhojanaṃ laddhaṃ. Tathā senāsanaṃ. Pubbe hi akatapabbhārarukkhamūlādisenāsanāyeva	499	
PA_atk-s02_01a:499_4	bhikkhū ahesuṃ. Te “anujānāmi, bhikkhave, pañca leṇānī”ti evaṃ bhagavatā anuññātattāyeva	499	
PA_atk-s02_01a:499_5	vihāro aḍḍhayogo pāsādo hammiyaṃ guhāti imāni senāsanāni labhiṃsu. Pubbe ca muttaharītakeneva	499	
PA_atk-s02_01a:499_6	bhesajjaṃ akaṃsu. Te bhagavatāyeva – “anujānāmi, bhikkhave, pañca bhesajjāni, seyyathidaṃ,	499	
PA_atk-s02_01a:499_7	sappi, navanītaṃ, telaṃ, madhu, phāṇita”nti evamādinā nayena anuññātattā nānābhesajjāni labhiṃsu.	499	
PA_atk-s02_01a:500_0	Pariyāyāmisampi bhagavatoyeva santakaṃ. Bhagavatā hi kathitattā yeva jānanti – “sampattibhavaṃ	500	
PA_atk-s02_01a:500_1	patthento dānaṃ datvā sīlaṃ…pe… samāpattiyo nibbattetvā anukkamena pariyāyāmisaṃ	500	
PA_atk-s02_01a:500_2	dibbasampattiṃ manussasampattiṃ paṭilabhatī”ti. Tadeva, yasmā nippariyāyadhammopi	500	
PA_atk-s02_01a:500_3	pariyāyadhammopi nippariyāyāmisampi pariyāyāmisampi bhagavatoyeva santakaṃ, tasmā	500	
PA_atk-s02_01a:500_4	tattha attano sāmibhāvaṃ dassento āha – “dhammadāyādā me, bhikkhave, bhavatha mā āmisadāyādā”ti.	500	
PA_atk-s02_01a:501_0	Yo mayhaṃ santako duvidhopi dhammo, tassa dāyādā bhavatha. Yañca kho etaṃ mayhameva	501	
PA_atk-s02_01a:501_1	santakaṃ āmisaṃ, tassa dāyādā mā bhavatha. Dhammakoṭṭhāsasseva sāmino bhavatha, mā	501	
PA_atk-s02_01a:501_2	āmisakoṭṭhāsassa. Yo hi jinasāsane pabbajitvā paccayaparamo viharati catūsu taṇhuppādesu	501	
PA_atk-s02_01a:501_3	sandissamāno nikkhittadhuro dhammānudhammappaṭipattiyaṃ, ayaṃ āmisadāyādo nāma. Tādisā	501	
PA_atk-s02_01a:501_4	mā bhavatha. Yo pana anuññātapaccayesu appicchatādīni nissāya paṭisaṅkhā sevamāno	501	
PA_atk-s02_01a:501_5	paṭipattiparamo viharati catūsu ariyavaṃsesu sandissamāno, ayaṃ dhammadāyādo nāma.	501	
PA_atk-s02_01a:501_6	Tādisā bhavathāti vuttaṃ hoti.	501	
PA_atk-s02_01a:502_0	Idāni yesaṃ tattha etadahosi, bhavissati vā anāgatamaddhānaṃ “kiṃ nu kho bhagavā	502	
PA_atk-s02_01a:502_1	sāvakānaṃ alābhatthiko evamāhā”ti, tesaṃ atipaṇītalābhatthiko ahaṃ evaṃ vadāmīti	502	
PA_atk-s02_01a:502_2	dassetumāha atthi me tumhesu…pe… no āmisadāyādāti.	502	
PA_atk-s02_01a:503_0	Tassāyamattho – atthi me tumhesu anukampā anuddayā hitesitā, kena nu kho kāraṇena	503	
PA_atk-s02_01a:503_1	kena upāyena sāvakā dhammadāyādā assu dhammakoṭṭhāsasāmino, no āmisadāyādāti. Ayaṃ	503	
PA_atk-s02_01a:503_2	pana adhippāyo, passati kira bhagavā āmisagarukānaṃ āmise upakkhalitānaṃ atītakāle	503	
PA_atk-s02_01a:503_3	tāva kapilassa bhikkhuno, “saṅghāṭipi ādittā hotī”tiādinā nayena āgatapāpabhikkhubhikkhunīsikkhamānādīnañca	503	
PA_atk-s02_01a:503_4	anekasatānaṃ apāyaparipūraṇattaṃ attano sāsane pabbajitānañca devadattādīnaṃ. Dhammagarukānaṃ	503	
PA_atk-s02_01a:503_5	pana sāriputtamoggallānamahākassapādīnaṃ abhiññāpaṭisambhidādiguṇappaṭilābhaṃ. Tasmā	503	
PA_atk-s02_01a:503_6	tesaṃ apāyā parimuttiṃ sabbaguṇasampattiñca icchanto āha – “atthi me tumhesu anukampā	503	
PA_atk-s02_01a:503_7	kinti me sāvakā dhammadāyādā bhaveyyuṃ, no āmisadāyādā”ti. Paccayagaruko ca catuparisantare	503	
PA_atk-s02_01a:503_8	kūṭakahāpaṇo viya nibbutaṅgāro viya ca nittejo nippabho hoti. Tato vivattitacitto	503	
PA_atk-s02_01a:503_9	dhammagaruko tejavā sīhova abhibhuyyacārī, tasmāpi evamāha – “atthi me…pe… no āmisadāyādā”ti.	503	
PA_atk-s02_01a:504_0	Evaṃ “dhammadāyādā me, bhikkhave, bhavatha, mā āmisadāyādā”ti idaṃ anukampāya paṇītataraṃ	504	
PA_atk-s02_01a:504_1	lābhaṃ icchantena vuttaṃ, no alābhatthikenāti sāvetvā idāni imassa ovādassa akaraṇe	504	
PA_atk-s02_01a:504_2	ādīnavaṃ dassento āha “tumhe ca me, bhikkhave…pe… no dhammadāyādā”ti. Tattha tumhepi	504	
PA_atk-s02_01a:504_3	tena ādiyā bhaveyyāthāti tumhepi tena āmisadāyādabhāvena no dhammadāyādabhāvena ādiyā	504	
PA_atk-s02_01a:504_4	bhaveyyātha. Apadisitabbā visuṃ kātabbā vavatthapetabbā, viññūhi gārayhā bhaveyyāthāti	504	
PA_atk-s02_01a:504_5	vuttaṃ hoti. Kinti? Āmisadāyādā satthusāvakā viharanti, no dhammadāyādāti.	504	
PA_atk-s02_01a:505_0	Ahampi tena ādiyo bhaveyyanti ahampi tena tumhākaṃ āmisadāyādabhāvena no dhammadāyādabhāvena	505	
PA_atk-s02_01a:505_1	gārayho bhaveyyaṃ. Kinti? Āmisa…pe… dāyādāti. Idaṃ bhagavā tesaṃ atīva mudukaraṇatthamāha.	505	
PA_atk-s02_01a:505_2	Ayañhi ettha adhippāyo – sace, bhikkhave, tumhe āmisalolā carissatha, tattha viññū	505	
PA_atk-s02_01a:505_3	maṃ garahissanti “kathañhi nāma sabbaññū samāno attano sāvake dhammadāyāde no āmisadāyāde	505	
PA_atk-s02_01a:505_4	kātuṃ na sakkotī”ti. Seyyathāpi nāma anākappasampanne bhikkhū disvā ācariyupajjhāye	505	
PA_atk-s02_01a:505_5	garahanti “kassime saddhivihārikā, kassantevāsikā”ti; seyyathā vā pana kulakumārake	505	
PA_atk-s02_01a:505_6	vā kulakumārikāyo vā dussīle pāpadhamme disvā mātāpitaro garahanti “kassime puttā,	505	
PA_atk-s02_01a:505_7	kassa dhītaro”ti; evameva maṃ viññū garahissanti “kathañhi nāma sabbaññū samāno attano	505	
PA_atk-s02_01a:505_8	sāvake dhammadāyāde no āmisadāyāde kātuṃ na sakkotī”ti.	505	
PA_atk-s02_01a:506_0	Evaṃ imassa ovādassa akaraṇe ādīnavaṃ dassetvā karaṇe ānisaṃsaṃ dassento tumhe ca	506	
PA_atk-s02_01a:506_1	metiādimāha. Tattha ahampi tena na ādiyo bhaveyyanti seyyathāpi nāma vattaparipūrake	506	
PA_atk-s02_01a:506_2	daharabhikkhū uddesaparipucchāsampanne vassasatikatthere viya ākappasampanne disvā,	506	
PA_atk-s02_01a:506_3	kassa saddhivihārikā, kassantevāsikāti, asukassāti, “patirūpaṃ therassa, paṭibalo	506	
PA_atk-s02_01a:506_4	vata ovadituṃ anusāsitu”nti ācariyupajjhāyā na ādiyā na gārayhā bhavanti, evameva	506	
PA_atk-s02_01a:506_5	ahampi tena tumhākaṃ dhammadāyādabhāvena no āmisadāyādabhāvena kassa sāvakā nālakapaṭipadaṃ	506	
PA_atk-s02_01a:506_6	tuvaṭṭakapaṭipadaṃ candūpamapaṭipadaṃ rathavinītapaṭipadaṃ mahāgosiṅgasālapaṭipadaṃ	506	
PA_atk-s02_01a:506_7	mahāsuññatapaṭipadaṃ paṭipannā catupaccayasantosabhāvanārāmaariyavaṃsesu sakkhibhūtā	506	
PA_atk-s02_01a:506_8	paccayagedhato vivattamānasā abbhā muttacandasamā viharantīti; “samaṇassa gotamassā”ti	506	
PA_atk-s02_01a:506_9	vutte “sabbaññū vata bhagavā, asakkhi vata sāvake āmisadāyādapaṭipadaṃ chaḍḍāpetvā	506	
PA_atk-s02_01a:506_10	dhammadāyādapaṭipattipūrake kātu”nti viññūnaṃ na ādiyo na gārayho bhaveyyanti. Evamimasmiṃ	5061	
PA_atk-s02_01a:506_11	pade adhippāyaṃ ñatvā sesaṃ kaṇhapakkhe vuttanayapaccanīkena veditabbaṃ. Evaṃ imassa	5061	
PA_atk-s02_01a:506_12	ovādassa karaṇe ānisaṃsaṃ dassetvā idāni taṃ ovādaṃ niyyātento āha – “tasmā tiha	5061	
PA_atk-s02_01a:506_13	me, bhikkhave…pe… no āmisadāyādā”ti.	5061	
PA_atk-s02_01a:507_0	30. Evamimaṃ ovādaṃ niyyātetvā idāni tassā dhammadāyādapaṭipattiyā paripūrakāriṃ	507	
PA_atk-s02_01a:507_1	thometuṃ idhāhaṃ, bhikkhavetiādimāha. Bhagavato hi thomanaṃ sutvāpi hontiyeva tadatthāya paṭipajjitāro.	507	
PA_atk-s02_01a:508_0	Tattha idhāti nipātapadametaṃ. Bhuttāvīti bhuttavā, katabhattakiccoti vuttaṃ hoti.	508	
PA_atk-s02_01a:508_1	Pavāritoti yāvadatthapavāraṇāya pavārito, yāvadatthaṃ bhuñjitvā paṭikkhittabhojano	508	
PA_atk-s02_01a:508_2	tittovāti vuttaṃ hoti. Catubbidhā hi pavāraṇā vassaṃvuṭṭhapavāraṇā paccayapavāraṇā	508	
PA_atk-s02_01a:508_3	anatirittapavāraṇā yāvadatthapavāraṇāti. Tattha, “anujānāmi bhikkhave, vassaṃvuṭṭhānaṃ	508	
PA_atk-s02_01a:508_4	bhikkhūnaṃ tīhi ṭhānehi pavāretu”nti ayaṃ vassaṃvuṭṭhapavāraṇā. “Icchāmahaṃ, bhante,	508	
PA_atk-s02_01a:508_5	saṅghaṃ catumāsaṃ bhesajjena pavāretu”nti ca “aññatra punapavāraṇāya aññatra niccapavāraṇāyā”ti	508	
PA_atk-s02_01a:508_6	ca ayaṃ paccayapavāraṇā. “Pavārito nāma asanaṃ paññāyati, bhojanaṃ paññāyati, hatthapāse	508	
PA_atk-s02_01a:508_7	ṭhito abhiharati, paṭikkhepo paññāyati, eso pavārito nāmā”ti ayaṃ anatirittapavāraṇā.	508	
PA_atk-s02_01a:508_8	“Paṇītena khādanīyena bhojanīyena sahatthā santappesi sampavāresī”ti ayaṃ yāvadatthapavāraṇā.	508	
PA_atk-s02_01a:508_9	Ayamidha adhippetā. Tena vuttaṃ “pavāritoti yāvadatthapavāraṇāya pavārito”ti.	508	
PA_atk-s02_01a:509_0	Paripuṇṇoti bhojanena paripuṇṇo. Pariyositoti pariyositabhojano, uttarapadalopo daṭṭhabbo.	509	
PA_atk-s02_01a:509_1	Yāvatakaṃ bhuñjitabbaṃ, tāvatakaṃ bhuttaṃ hoti, avasitā me bhojanakiriyāti attho.	509	
PA_atk-s02_01a:509_2	Suhitoti dhāto, jighacchādukkhābhāvena vā sukhitoti vuttaṃ hoti. Yāvadatthoti yāvatako	509	
PA_atk-s02_01a:509_3	me bhojanena attho, so sabbo pattoti. Ettha ca purimānaṃ tiṇṇaṃ pacchimāni sādhakāni.	509	
PA_atk-s02_01a:509_4	Yo hi pariyosito, so bhuttāvī hoti. Yo ca suhito, so yāvadatthapavāraṇāya pavārito.	509	
PA_atk-s02_01a:509_5	Yo yāvadattho, so paripuṇṇoti. Purimāni vā pacchimānaṃ. Yasmā hi bhuttāvī, tasmā	509	
PA_atk-s02_01a:509_6	pariyosito. Yasmā pavārito, tasmā suhito. Yasmā paripuṇṇo, tasmā yāvadatthoti. Sabbañcetaṃ	509	
PA_atk-s02_01a:509_7	parikappetvā vuttanti veditabbaṃ.	509	
PA_atk-s02_01a:510_0	Siyāti ekaṃse ca vikappane ca. “Pathavīdhātu siyā ajjhattikā, siyā bāhirā”ti ekaṃse.	510	
PA_atk-s02_01a:510_1	“Siyā aññatarassa bhikkhuno āpatti vītikkamo”ti vikappane. Idha ubhayampi vaṭṭati.	510	
PA_atk-s02_01a:510_2	Atirekova atirekadhammo. Tathā chaḍḍanīya dhammo. Adhiko ca chaḍḍetabbo ca, na aññaṃ	510	
PA_atk-s02_01a:510_3	kiñci kātabboti attho. Athāti tamhi kāle. Jighacchādubbalyaparetāti jighacchāya ca	510	
PA_atk-s02_01a:510_4	dubbalyena ca paretā phuṭṭhā anugatā ca aṭṭhapi dasapi divasāni. Tattha keci jighacchitāpi	510	
PA_atk-s02_01a:510_5	na dubbalā honti, sakkonti jighacchaṃ sahituṃ. Ime pana na tādisāti dassetuṃ ubhayamāha.	510	
PA_atk-s02_01a:510_6	Tyāhanti te ahaṃ. Sace ākaṅkhathāti yadi icchatha.	510	
PA_atk-s02_01a:511_0	Appahariteti apparuḷhaharite, yasmiṃ ṭhāne piṇḍapātajjhottharaṇena vinassanadhammāni	511	
PA_atk-s02_01a:511_1	tiṇāni natthi, tasminti attho. Tena nittiṇañca mahātiṇagahanaṃ ca, yattha sakaṭenapi	511	
PA_atk-s02_01a:511_2	chaḍḍite piṇḍapāte tiṇāni na vinassanti, tañca ṭhānaṃ pariggahitaṃ hoti. Bhūtagāmasikkhāpadassa	511	
PA_atk-s02_01a:511_3	hi avikopanatthametaṃ vuttaṃ.	511	
PA_atk-s02_01a:512_0	Appāṇaketi nippāṇake piṇḍapātajjhottharaṇena maritabbapāṇakarahite vā mahāudakakkhandhe.	512	
PA_atk-s02_01a:512_1	Parittodake eva hi bhattapakkhepena āḷulite sukhumapāṇakā maranti, na mahātaḷākādīsūti.	512	
PA_atk-s02_01a:512_2	Pāṇakānurakkhaṇatthañhi etaṃ vuttaṃ. Opilāpessāmīti nimujjāpessāmi.	512	
PA_atk-s02_01a:513_0	Tatrekassāti tesu dvīsu ekassa. Yo imaṃ dhammadesanaṃ suṭṭhu sutavā punappunaṃ āvajjeti	513	
PA_atk-s02_01a:513_1	ca, taṃ sandhāyāha vuttaṃ kho panetanti. Ayaṃ vutta-saddo kesohāraṇepi dissati “kāpaṭiko	513	
PA_atk-s02_01a:513_2	māṇavo daharo vuttasiro”tiādīsu. Ropitepi “yathā sāradikaṃ bījaṃ, khette vuttaṃ virūhatī”tiādīsu.	513	
PA_atk-s02_01a:513_3	Kathitepi “vuttamidaṃ bhagavatā, vuttamidaṃ arahatā”tiādīsu. Idha pana kathite daṭṭhabbo.	513	
PA_atk-s02_01a:513_4	Kathitaṃ kho panetanti ayañhissa attho. Āmisaññataranti catunnaṃ paccayāmisānaṃ aññataraṃ,	513	
PA_atk-s02_01a:513_5	ekanti attho. Yadidanti nipāto, sabbaliṅgavibhattivacanesu tādisova tattha tattha	513	
PA_atk-s02_01a:513_6	atthato pariṇāmetabbo. Idha panāssa yo esoti attho. Yo eso piṇḍapāto nāma. Idaṃ āmisaññataranti	513	
PA_atk-s02_01a:513_7	vuttaṃ hoti. Yaṃnūnāhanti sādhu vatāhaṃ. Evanti yathā idāni imaṃ khaṇaṃ vītināmemi,	513	
PA_atk-s02_01a:513_8	evameva rattindivaṃ. Vītināmeyyanti khepeyyaṃ ativattāpeyyaṃ.	513	
PA_atk-s02_01a:514_0	So taṃ piṇḍapātanti so taṃ sadevakena lokena sirasā sampaṭicchitabbarūpaṃ sugatātirittampi	514	
PA_atk-s02_01a:514_1	piṇḍapātaṃ abhuñjitvā dhammadāyādabhāvaṃ ākaṅkhamāno ādittasīsūpamaṃ paccavekkhitvā	514	
PA_atk-s02_01a:514_2	teneva jighacchādubbalyena evaṃ taṃ rattindivaṃ vītināmeyya.	514	
PA_atk-s02_01a:515_0	Atha dutiyassāti imasmiṃ pana vāre esa saṅkhepo, sace so bhikkhu, yaṃnūnāhaṃ…pe…	515	
PA_atk-s02_01a:515_1	vītināmeyyanti cintento evampi cinteyya, pabbajitena kho vāḷamigākule araññe bhesajjaṃ	515	
PA_atk-s02_01a:515_2	viya pañcakāmaguṇavāḷākule gāme piṇḍapātopi dukkhaṃ pariyesituṃ. Ayaṃ pana piṇḍapāto	515	
PA_atk-s02_01a:515_3	iti pariyesanādīnavavimutto ca sugatātiritto cāti ubhato sujātakhattiyakumāro viya	515	
PA_atk-s02_01a:515_4	hoti, yehi ca pañcahi kāraṇehi piṇḍapāto na paribhuñjitabbo hoti. Seyyathidaṃ, puggalaṃ	515	
PA_atk-s02_01a:515_5	garahitvā na paribhuñjitabbo hoti “alajjipuggalassa santako”ti. Aparisuddhauppattitāya	515	
PA_atk-s02_01a:515_6	na paribhuñjitabbo hoti “bhikkhuniparipācanaasantasambhāvanuppanno”ti. Sāmikānukampāya	515	
PA_atk-s02_01a:515_7	na paribhuñjitabbo hoti “piṇḍapātasāmiko bhikkhu jighacchito”ti. So dhāto tasseva	515	
PA_atk-s02_01a:515_8	antevāsikādīsu anukampāya na paribhuñjitabbo hoti “antevāsikā aññe vā tappaṭibaddhā	515	
PA_atk-s02_01a:515_9	jighacchitā”ti, tepi dhātā suhitā, apica kho assaddhatāya na paribhuñjitabbo hoti	515	
PA_atk-s02_01a:515_10	“piṇḍapātasāmiko bhikkhu assaddho”ti. Tehi ca kāraṇehi ayaṃ vimutto. Bhagavā hi lajjīnaṃ	5151	
PA_atk-s02_01a:515_11	aggo, parisuddhuppattiko piṇḍapāto, bhagavā ca dhāto suhito, paccāsīsakopi añño puggalo	5151	
PA_atk-s02_01a:515_12	natthi, ye loke saddhā, bhagavā tesaṃ aggoti evaṃ cintetvā ca so taṃ piṇḍapātaṃ bhuñjitvā…pe…	5151	
PA_atk-s02_01a:515_13	vītināmeyya. Ettāvatā yopi abhuñjitvā samaṇadhammaṃ karoti, sopi bhuñjitabbakameva	5151	
PA_atk-s02_01a:515_14	piṇḍapātaṃ na bhutto hoti. Yopi bhuñjitvā samaṇadhammaṃ karoti, sopi bhuñjitabbakameva	5151	
PA_atk-s02_01a:515_15	bhutto hoti. Natthi piṇḍapāte viseso. Puggale pana atthi viseso. Tasmā taṃ dassento	5151	
PA_atk-s02_01a:515_16	kiñcāpi sotiādimāha.	5151	
PA_atk-s02_01a:516_0	Tattha kiñcāpīti anujānanappasaṃsanatthe nipāto. Kiṃ anujānāti? Tassa bhikkhuno taṃ	516	
PA_atk-s02_01a:516_1	anavajjaparibhogaṃ. Kiṃ pasaṃsati? Bhutvā samaṇadhammakaraṇaṃ. Idaṃ vuttaṃ hoti yadipi	516	
PA_atk-s02_01a:516_2	so bhikkhu evaṃ bhuñjitabbameva bhuñjitvā kātabbameva kareyya. Atha kho asuyeva me	516	
PA_atk-s02_01a:516_3	purimo bhikkhūti yo purimo bhikkhu tampi piṇḍapātaṃ paṭikkhipitvā samaṇadhammaṃ karoti,	516	
PA_atk-s02_01a:516_4	soyeva mama dvīsu sūresu sūrataro viya dvīsu paṇḍitesu paṇḍitataro viya ca pujjataro	516	
PA_atk-s02_01a:516_5	ca pāsaṃsataro ca, dutiyabhikkhuto atirekena pūjanīyo ca pasaṃsanīyo cāti vuttaṃ hoti.	516	
PA_atk-s02_01a:517_0	Idāni tamatthaṃ kāraṇena sādhento taṃ kissa hetūtiādimāha. Tassattho, tattha siyā	517	
PA_atk-s02_01a:517_1	tumhākaṃ, kasmā so bhikkhu bhagavato pujjataro ca pāsaṃsataro cāti? Tañhi tassāti	517	
PA_atk-s02_01a:517_2	yasmā taṃ piṇḍapātapaṭikkhipanaṃ tassa bhikkhuno dīgharattaṃ appicchatāya…pe… vīriyārambhāya	517	
PA_atk-s02_01a:517_3	saṃvattissati. Kathaṃ? Tassa hi sace aparena samayena paccayesu atricchatā vā pāpicchatā	517	
PA_atk-s02_01a:517_4	vā mahicchatā vā uppajjissati. Tato naṃ iminā piṇḍapātapaṭikkhepaṅkusena nivāressati	517	
PA_atk-s02_01a:517_5	“are tvaṃ sugatātirittampi piṇḍapātaṃ paṭikkhipitvā īdisaṃ icchaṃ uppādesī”ti evaṃ	517	
PA_atk-s02_01a:517_6	paccavekkhamāno. Esa nayo asantuṭṭhiyā asaṃlekhassa cuppannassa nivāraṇe. Evaṃ tāvassa	517	
PA_atk-s02_01a:517_7	appicchatāya santuṭṭhiyā saṃlekhāya saṃvattissati.	517	
PA_atk-s02_01a:518_0	Subharatāyāti ettha ayaṃ saṃvaṇṇanā – idhekacco attanopi upaṭṭhākānampi dubbharo	518	
PA_atk-s02_01a:518_1	hoti dupposo. Ekacco attanopi upaṭṭhākānampi subharo hoti suposo. Kathaṃ? Yo hi ambilādīni	518	
PA_atk-s02_01a:518_2	laddhā anambilādīni pariyesati, aññassa ghare laddhaṃ aññassa ghare chaḍḍento sabbaṃ	518	
PA_atk-s02_01a:518_3	gāmaṃ vicaritvā rittapattova vihāraṃ pavisitvā nipajjati, ayaṃ attano dubbharo. Yo	518	
PA_atk-s02_01a:518_4	pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva	518	
PA_atk-s02_01a:518_5	ca dasseti, tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento	518	
PA_atk-s02_01a:518_6	sāmaṇeragahaṭṭhādīnampi deti, ayaṃ upaṭṭhākānaṃ dubbharo. Etaṃ disvā manussā dūrato	518	
PA_atk-s02_01a:518_7	parivajjanti dubbharo bhikkhu na sakkā positunti. Yo pana yaṃkiñci lūkhaṃ vā paṇītaṃ	518	
PA_atk-s02_01a:518_8	vā laddhā tuṭṭhacittova bhuñjitvā vihāraṃ gantvā attano kammaṃ karoti, ayaṃ attano	518	
PA_atk-s02_01a:518_9	subharo. Yo ca paresampi appaṃ vā bahuṃ vā lūkhaṃ vā paṇītaṃ vā dānaṃ ahīḷetvā attamano	518	
PA_atk-s02_01a:518_10	vippasannamukho hutvā tesaṃ sammukhāva paribhuñjitvā yāti, ayaṃ upaṭṭhākānaṃ subharo.	5181	
PA_atk-s02_01a:518_11	Etaṃ disvā manussā ativiya vissatthā honti – “amhākaṃ bhadanto subharo thokenapi	5181	
PA_atk-s02_01a:518_12	tussati, mayameva naṃ posissāmā”ti paṭiññaṃ katvā posenti.	5181	
PA_atk-s02_01a:519_0	Tattha sace aparena samayena assa attano vā upaṭṭhākānaṃ vā dubbharatānayena cittaṃ	519	
PA_atk-s02_01a:519_1	uppajjissati. Tato naṃ iminā piṇḍapātapaṭikkhepaṅkusena nivāressati – “are tvaṃ sugatātirittampi	519	
PA_atk-s02_01a:519_2	piṇḍapātaṃ paṭikkhipitvā īdisaṃ cittaṃ uppādesī”ti evaṃ paccavekkhamāno, evamassa	519	
PA_atk-s02_01a:519_3	subharatāya saṃvattissati. Sace panassa kosajjaṃ uppajjissati, tampi etenevaṅkusena	519	
PA_atk-s02_01a:519_4	nivāressati – “are tvaṃ nāma tadā sugatātirittampi piṇḍapātaṃ paṭikkhipitvā tathā	519	
PA_atk-s02_01a:519_5	jighacchādubbalyaparetopi samaṇadhammaṃ katvā ajja kosajjamanuyuñjasī”ti evaṃ paccavekkhamāno,	519	
PA_atk-s02_01a:519_6	evamassa vīriyārambhāya saṃvattissati. Evamassa idaṃ piṇḍapātapaṭikkhipanaṃ dīgharattaṃ	519	
PA_atk-s02_01a:519_7	appicchatāya…pe… vīriyārambhāya saṃvattissati. Evamassime pañca guṇā paripūrā dasa	519	
PA_atk-s02_01a:519_8	kathāvatthūni paripūressanti.	519	
PA_atk-s02_01a:520_0	Kathaṃ? Atra hi pāḷiyaṃyeva appicchatāsantuṭṭhitāvīriyārambhavasena tīṇi āgatāni,	520	
PA_atk-s02_01a:520_1	sesāni sallekhena saṅgahitāni. Idañhi sabbakathāvatthūnaṃ nāmameva, yadidaṃ sallekho.	520	
PA_atk-s02_01a:520_2	Yathāha – “yā ca kho ayaṃ, ānanda, kathā abhisallekhikā cetovinīvaraṇasappāyā ekantanibbidāya	520	
PA_atk-s02_01a:520_3	virāgāya nirodhāya upasamāya abhiññāya sambodhāya nibbānāya saṃvattati. Seyyathidaṃ,	520	
PA_atk-s02_01a:520_4	appicchakathā”ti vitthāro. Evaṃ ime pañca guṇā paripūrā dasa kathāvatthūni paripūressanti.	520	
PA_atk-s02_01a:520_5	Dasa kathāvatthūni paripūrāni tisso sikkhā paripūressanti.	520	
PA_atk-s02_01a:521_0	Kathaṃ? Etesu hi appicchakathā santosakathā asaṃsaggakathā sīlakathāti imā catasso	521	
PA_atk-s02_01a:521_1	kathā adhisīlasikkhāsaṅgahitāyeva. Pavivekakathā vīriyārambhakathā samādhikathāti	521	
PA_atk-s02_01a:521_2	imā tisso adhicittasikkhasaṅgahitā. Paññākathā vimuttikathā vimuttiñāṇadassanakathāti	521	
PA_atk-s02_01a:521_3	imā tisso adhipaññāsikkhāsaṅgahitāti. Evaṃ dasa kathāvatthūni paripūrāni tisso sikkhā	521	
PA_atk-s02_01a:521_4	paripūressanti. Tisso sikkhā paripūrā pañca asekkhadhammakkhandhe paripūressanti.	521	
PA_atk-s02_01a:522_0	Kathaṃ? Paripūrā hi adhisīlasikkhā asekkho sīlakkhandhoyeva hoti, adhicittasikkhā	522	
PA_atk-s02_01a:522_1	asekkho samādhikkhandho, adhipaññāsikkhā asekkhā paññā-vimutti-vimuttiñāṇadassanakkhandhā	522	
PA_atk-s02_01a:522_2	evāti evaṃ tisso sikkhā paripūrā pañca asekkhadhammakkhandhe paripūressanti. Pañca	522	
PA_atk-s02_01a:522_3	dhammakkhandhā paripūrā amataṃ nibbānaṃ paripūressanti. Seyyathāpi uparipabbate pāvussako	522	
PA_atk-s02_01a:522_4	mahāmegho abhivuṭṭho pabbatakandarasarasākhā paripūreti. Tā paripūrā kusobbhe, kusobbhā	522	
PA_atk-s02_01a:522_5	mahāsobbhe, mahāsobbhā kunnadiyo, kunnadiyo mahānadiyo, mahānadiyo mahāsamuddasāgaraṃ	522	
PA_atk-s02_01a:522_6	paripūrenti; evameva tassa bhikkhuno ime pañca guṇā paripūrā dasa kathāvatthuni ādiṃ	522	
PA_atk-s02_01a:522_7	katvā yāva amataṃ nibbānaṃ paripūressanti. Evamayaṃ bhikkhu dhammadāyādapaṭipadaṃ	522	
PA_atk-s02_01a:522_8	paṭipanno paramadhammadāyādaṃ labhatīti etamatthaṃ sampassamāno bhagavā “taṃ kissa	522	
PA_atk-s02_01a:522_9	hetu tañhi tassa, bhikkhave, bhikkhuno”tiādimāha.	522	
PA_atk-s02_01a:523_0	Evaṃ tassa bhikkhuno pujjatarapāsaṃsatarabhāvaṃ kāraṇena sādhetvā idāni te bhikkhū	523	
PA_atk-s02_01a:523_1	tathattāya sanniyojento tasmā tiha me bhikkhavetiādimāha. Kiṃ vuttaṃ hoti, yasmā	523	
PA_atk-s02_01a:523_2	yo taṃ piṇḍapātaṃ bhuñjitvā samaṇadhammaṃ kareyya, so imehi pañcahi mūlaguṇehi paribāhiro.	523	
PA_atk-s02_01a:523_3	Yo pana abhuñjitvā kareyya, so imesaṃ bhāgī hoti – “tasmā tiha me, bhikkhave…pe… no āmisadāyādā”ti.	523	
PA_atk-s02_01a:524_0	Idamavoca bhagavāti idaṃ nidānapariyosānato pabhuti yāva no āmisadāyādāti suttappadesaṃ	524	
PA_atk-s02_01a:524_1	bhagavā avoca. Idaṃ vatvāna sugatoti idañca suttappadesaṃ vatvāva sobhanāya paṭipadāya	524	
PA_atk-s02_01a:524_2	gatattā sugatoti saṅkhaṃ pattoyeva bhagavā. Uṭṭhāyāsanā vihāraṃ pāvisī paññattavarabuddhāsanato	524	
PA_atk-s02_01a:524_3	uṭṭhahitvā vihāraṃ attano mahāgandhakuṭiṃ pāvisi asambhinnāya eva parisāya. Kasmā dhammathomanatthaṃ.	524	
PA_atk-s02_01a:525_0	Buddhā kira apariniṭṭhitāya desanāya vihāraṃ pavisantā dvīhi kāraṇehi pavisanti puggalathomanatthaṃ	525	
PA_atk-s02_01a:525_1	vā dhammathomanatthaṃ vā. Puggalathomanatthaṃ pavisanto evaṃ cintesi – “imaṃ mayā	525	
PA_atk-s02_01a:525_2	saṃkhittena uddesaṃ uddiṭṭhaṃ, vitthārena avibhattaṃ, dhammapaṭiggāhakā bhikkhū uggahetvā	525	
PA_atk-s02_01a:525_3	ānandaṃ vā kaccānaṃ vā upasaṅkamitvā pucchissanti, te mayhaṃ ñāṇena saṃsandetvā kathessanti,	525	
PA_atk-s02_01a:525_4	tato dhammapaṭiggāhakā puna maṃ pucchissanti, tesaṃ ahaṃ sukathitaṃ, bhikkhave, ānandena	525	
PA_atk-s02_01a:525_5	sukathitaṃ kaccānena, maṃ cepi tumhe etamatthaṃ puccheyyātha, ahampi naṃ evameva	525	
PA_atk-s02_01a:525_6	byākareyyanti evaṃ te puggale thomessāmi, tato tesu gāravaṃ janetvā bhikkhū upasaṅkamissanti,	525	
PA_atk-s02_01a:525_7	tepi bhikkhū atthe ca dhamme ca niyojessanti, te tehi niyojitā tisso sikkhā paripūrentā	525	
PA_atk-s02_01a:525_8	dukkhassantaṃ karissantī”ti.	525	
PA_atk-s02_01a:526_0	Dhammathomanatthaṃ pavisanto evaṃ cintesi, yathā idheva cintesi – “mayi vihāraṃ paviṭṭhe	526	
PA_atk-s02_01a:526_1	tameva āmisadāyādaṃ garahanto dhammadāyādañca thomento imissaṃyeva parisati nisinno	526	
PA_atk-s02_01a:526_2	sāriputto dhammaṃ desessati, evaṃ dvinnampi amhākaṃ ekajjhāsayāya matiyā desitā ayaṃ	526	
PA_atk-s02_01a:526_3	desanā aggā ca garukā ca bhavissati pāsāṇacchattasadisā. Caturoghanittharaṇaṭṭhena	526	
PA_atk-s02_01a:526_4	titthe ṭhapitā nāvā viya maggagamanaṭṭhena catuyuttaājaññaratho viya ca bhavissati.	526	
PA_atk-s02_01a:526_5	Yathā ca ‘evaṃ karontassa ayaṃ daṇḍo’ti parisati āṇaṃ ṭhapetvā uṭṭhāyāsanā pāsādaṃ	526	
PA_atk-s02_01a:526_6	āruḷhe rājini tattheva nisinno senāpati taṃ raññā ṭhapitaṃ āṇaṃ pavatteti; evampi	526	
PA_atk-s02_01a:526_7	mayā ṭhapitaṃ desanaṃ imissaṃyeva parisati nisinno sāriputto thometvā desessati,	526	
PA_atk-s02_01a:526_8	evaṃ dvinnampi amhākaṃ matiyā desitā ayaṃ desanā balavatarā majjhanhikasūriyo viya	526	
PA_atk-s02_01a:526_9	pajjalissatī”ti. Evamidha dhammathomanatthaṃ uṭṭhāyāsanā vihāraṃ pāvisi.	526	
PA_atk-s02_01a:527_0	Īdisesu ca ṭhānesu bhagavā nisinnāsaneyeva antarahito cittagatiyā vihāraṃ pavisatīti	527	
PA_atk-s02_01a:527_1	veditabbo. Yadi hi kāyagatiyā gaccheyya, sabbā parisā bhagavantaṃ parivāretvā gaccheyya,	527	
PA_atk-s02_01a:527_2	sā ekavāraṃ bhinnā puna dussannipātā bhaveyyāti bhagavā cittagatiyā eva pāvisi.	527	
PA_atk-s02_01a:528_0	31. Evaṃ paviṭṭhe pana bhagavati bhagavato adhippāyānurūpaṃ taṃ dhammaṃ thometukāmo	528	
PA_atk-s02_01a:528_1	tatra kho āyasmā sāriputto…pe…etadavoca. Tattha āyasmāti piyavacanametaṃ. Sāriputtoti	528	
PA_atk-s02_01a:528_2	tassa therassa nāmaṃ, tañca kho mātito, na pitito. Rūpasāriyā hi brāhmaṇiyā so putto,	528	
PA_atk-s02_01a:528_3	tasmā sāriputtoti vuccati. Acirapakkantassāti pakkantassa sato nacirena. Āvuso, bhikkhaveti	528	
PA_atk-s02_01a:528_4	ettha pana buddhā bhagavanto sāvake ālapantā bhikkhaveti ālapanti. Sāvakā pana buddhehi	528	
PA_atk-s02_01a:528_5	sadisā mā homāti āvusoti paṭhamaṃ vatvā pacchā bhikkhaveti bhaṇanti. Buddhehi ca	528	
PA_atk-s02_01a:528_6	ālapito bhikkhusaṅgho bhadanteti paṭivacanaṃ deti, sāvakehi āvusoti.	528	
PA_atk-s02_01a:529_0	Kittāvatā nu kho, āvusoti ettha kittāvatāti paricchedavacanaṃ, kittakenāti vuttaṃ	529	
PA_atk-s02_01a:529_1	hoti. Nukāro pucchāyaṃ. Khokāro nipātamattaṃ. Satthu pavivittassa viharatoti, tīhi	529	
PA_atk-s02_01a:529_2	vivekehi kāyacittaupadhivivekehi satthuno viharantassa. Vivekaṃ nānusikkhantīti tiṇṇaṃ	529	
PA_atk-s02_01a:529_3	vivekānaṃ aññatarampi nānusikkhanti, āmisadāyādāva hontīti imamatthaṃ āyasmā sāriputto	529	
PA_atk-s02_01a:529_4	bhikkhū pucchi. Esa nayo sukkapakkhepi.	529	
PA_atk-s02_01a:530_0	Evaṃ vutte tamatthaṃ sotukāmā bhikkhū dūratopi khotiādimāhaṃsu. Tattha dūratopīti	530	
PA_atk-s02_01a:530_1	tiroraṭṭhatopi tirojanapadatopi anekayojanagaṇanatopīti vuttaṃ hoti. Santiketi samīpe.	530	
PA_atk-s02_01a:530_2	Aññātunti jānituṃ bujjhituṃ. Āyasmantaṃyeva sāriputtaṃ paṭibhātūti āyasmatoyeva sāriputtassa	530	
PA_atk-s02_01a:530_3	bhāgo hotu, āyasmā pana sāriputto attano bhāgaṃ katvā vibhajatūti vuttaṃ hoti. Āyasmato	530	
PA_atk-s02_01a:530_4	hi bhāgo yadidaṃ atthakkhānaṃ, amhākaṃ pana savanaṃ bhāgoti ayamettha adhippāyo,	530	
PA_atk-s02_01a:530_5	evaṃ saddalakkhaṇena sameti. Keci pana bhaṇanti “paṭibhātūti dissatū”ti. Apare “upaṭṭhātū”ti.	530	
PA_atk-s02_01a:530_6	Dhāressantīti uggahessanti pariyāpuṇissanti. Tato nesaṃ kathetukāmo thero tena hītiādimāha.	530	
PA_atk-s02_01a:530_7	Tattha tenāti kāraṇavacanaṃ. Hikāro nipāto. Yasmā sotukāmāttha, yasmā ca mayhaṃ bhāraṃ	530	
PA_atk-s02_01a:530_8	āropayittha, tasmā suṇāthāti vuttaṃ hoti. Tepi bhikkhū therassa vacanaṃ sampaṭicchiṃsu,	530	
PA_atk-s02_01a:530_9	tenāha “evamāvusoti…pe…paccassosu”nti.	530	
PA_atk-s02_01a:531_0	Atha nesaṃ, āmisadāyādaṃ garahantena bhagavatā “tumhepi tena ādiyā bhaveyyāthā”ti	531	
PA_atk-s02_01a:531_1	ekenevākārena vuttamatthaṃ tīhi ākārehi dassento āyasmā sāriputto etadavoca – “idhāvuso,	531	
PA_atk-s02_01a:531_2	satthu pavivittassa viharato…pe… ettāvatā kho, āvuso, satthu pavivittassa viharato	531	
PA_atk-s02_01a:531_3	sāvakā vivekaṃ nānusikkhantī”ti.	531	
PA_atk-s02_01a:532_0	Ettāvatā yañca bhagavā āmisadāyādapaṭipadaṃ garahanto “tumhepi tena ādiyā bhaveyyāthā”ti	532	
PA_atk-s02_01a:532_1	āha, yañca attanā pucchaṃ pucchi “kittāvatā nu kho…pe… nānusikkhantī”ti, tassa vitthārato	532	
PA_atk-s02_01a:532_2	attho suvibhatto hoti. So ca kho bhagavato ādiyabhāvaṃ anāmasitvāva. Bhagavatoyeva	532	
PA_atk-s02_01a:532_3	hi yuttaṃ sāvake anuggaṇhantassa “ahampi tena ādiyo bhavissāmī”ti vattuṃ, na sāvakānaṃ.	532	
PA_atk-s02_01a:532_4	Esa nayo sukkapakkhepi, ayaṃ tāvettha anusandhikkamayojanā.	532	
PA_atk-s02_01a:533_0	Ayaṃ panatthavaṇṇanā idhāti imasmiṃ sāsane, satthu pavivittassāti satthuno tīhi vivekehi	533	
PA_atk-s02_01a:533_1	accantapavivittassa. Vivekaṃ nānusikkhantīti kāyavivekaṃ nānusikkhanti, na paripūrentīti	533	
PA_atk-s02_01a:533_2	vuttaṃ hoti. Yadi pana tividhaṃ vivekaṃ sandhāya vadeyya, pucchāya aviseso siyā.	533	
PA_atk-s02_01a:533_3	Byākaraṇapakkho hi ayaṃ. Tasmā iminā padena kāyavivekaṃ, “yesañca dhammāna”ntiādinā	533	
PA_atk-s02_01a:533_4	cittavivekaṃ, “bāhulikā”tiādinā upadhivivekañca dassetīti evamettha saṅkhepato attho veditabbo.	533	
PA_atk-s02_01a:534_0	Yesañca dhammānanti lobhādayo sandhāyāha, ye parato “tatrāvuso lobho ca pāpako”tiādinā	534	
PA_atk-s02_01a:534_1	nayena vakkhati. Nappajahantīti na pariccajanti, cittavivekaṃ na paripūrentīti vuttaṃ	534	
PA_atk-s02_01a:534_2	hoti. Bāhulikāti cīvarādibāhullāya paṭipannā. Sāsanaṃ sithilaṃ gaṇhantīti sāthalikā.	534	
PA_atk-s02_01a:534_3	Okkamane pubbaṅgamāti ettha okkamanaṃ vuccanti avagamanaṭṭhena pañca nīvaraṇāni,	534	
PA_atk-s02_01a:534_4	tena pañcanīvaraṇapubbaṅgamāti vuttaṃ hoti. Paviveketi upadhiviveke nibbāne. Nikkhittadhurāti	534	
PA_atk-s02_01a:534_5	oropitadhurā, tadadhigamāya ārambhampi akurumānāti, ettāvatā upadhivivekaṃ na paripūrentīti vuttaṃ hoti.	534	
PA_atk-s02_01a:535_0	Ettāvatā aniyameneva vatvā idāni desanaṃ niyamento “tatrāvuso”tiādimāha. Kasmā? Sāvakā	535	
PA_atk-s02_01a:535_1	“tīhi ṭhānehī”ti evañhi aniyametvāva vuccamāne “kampi maññe bhaṇati, na amhe”ti udāsināpi	535	
PA_atk-s02_01a:535_2	honti. “Therā navā majjhimā”ti evaṃ pana niyametvā vuccamāne amhe bhaṇatīti ādaraṃ	535	
PA_atk-s02_01a:535_3	karonti. Yathā raññā “amaccehi nagaravīthiyo sodhetabbā”ti vuttepi “kena nu kho sodhetabbā”ti	535	
PA_atk-s02_01a:535_4	maññamānā na sodhenti, attano attano gharadvāraṃ sodhetabbanti pana bheriyā nikkhantāya	535	
PA_atk-s02_01a:535_5	sabbe muhuttena sodhenti ca alaṅkaronti ca, evaṃsampadamidaṃ veditabbaṃ.	535	
PA_atk-s02_01a:536_0	Tattha tatrāti tesu sāvakesu. Therāti dasavasse upādāya vuccanti. Tīhi ṭhānehīti	536	
PA_atk-s02_01a:536_1	tīhi kāraṇehi. Ayañhi ṭhānasaddo issariyaṭṭhitikhaṇakāraṇesu dissati. “Kiṃ panāyasmā	536	
PA_atk-s02_01a:536_2	devānamindo kammaṃ katvā imaṃ ṭhānaṃ patto”tiādīsu hi issariye dissati. “Ṭhānakusalo	536	
PA_atk-s02_01a:536_3	hoti akkhaṇavedhī”tiādīsu ṭhitiyaṃ. “Ṭhānasovetaṃ tathāgataṃ paṭibhātī”tiādīsu khaṇe.	536	
PA_atk-s02_01a:536_4	“Ṭhānañca ṭhānato aṭṭhānañca aṭṭhānato”tiādīsu kāraṇe. Idha pana kāraṇeyeva. Kāraṇañhi	536	
PA_atk-s02_01a:536_5	yasmā tattha phalaṃ tiṭṭhati tadāyattavuttibhāvena, tasmā ṭhānanti vuccati.	536	
PA_atk-s02_01a:537_0	Iminā paṭhamena ṭhānena therā bhikkhū gārayhāti ettha gārayhāti garahitabbā. Therā	537	
PA_atk-s02_01a:537_1	nāma samānā araññavanapatthāni pantāni senāsanāni na upenti, gāmantasenāsanaṃ na	537	
PA_atk-s02_01a:537_2	muñcanti, saṅgaṇikārāmataṃ vaḍḍhentā viharanti, kāyavivekampi na paripūrenti, navamajjhimakāle	537	
PA_atk-s02_01a:537_3	kīdisā ahesunti evaṃ ninditabbā honti, imaṃ nindaṃ āvuso labhantīti dasseti. Dutiyena	537	
PA_atk-s02_01a:537_4	ṭhānenāti etthāpi ime nāma āvuso therāpi samānā yesaṃ dhammānaṃ satthā pahānamāha,	537	
PA_atk-s02_01a:537_5	te lobhādidhamme na jahanti, accharāsaṅghātamattampi ekamantaṃ nisīditvā cittekaggataṃ	537	
PA_atk-s02_01a:537_6	na labhanti, navamajjhimakāle kīdisā ahesunti evaṃ ninditabbā honti, imaṃ nindaṃ	537	
PA_atk-s02_01a:537_7	āvuso labhantīti dassetīti evaṃ yojanā kātabbā. Tatiyena ṭhānenāti etthāpi ime nāmāvuso,	537	
PA_atk-s02_01a:537_8	therāpi samānā itarītarena na yāpenti, cīvarapattasenāsanapūtikāyamaṇḍanānuyogamanuyuttā	537	
PA_atk-s02_01a:537_9	viharanti upadhivivekaṃ apūrayamānā, navamajjhimakāle kīdisā ahesunti evaṃ ninditabbā	537	
PA_atk-s02_01a:537_10	honti, imaṃ nindaṃ, āvuso, labhantīti dassetīti evaṃ yojanā veditabbā. Esa nayo majjhimanavavāresu.	5371	
PA_atk-s02_01a:538_0	Ayaṃ pana viseso. Majjhimāti pañcavasse upādāya yāva nava vassā vuccanti. Navāti	538	
PA_atk-s02_01a:538_1	ūnapañcavassā vuccanti. Yathā ca tattha navamajjhimakāle kīdisā ahesunti vuttaṃ,	538	
PA_atk-s02_01a:538_2	evamidha navakāle kīdisā ahesuṃ, therakāle kīdisā bhavissanti, majjhimatherakāle	538	
PA_atk-s02_01a:538_3	kīdisā bhavissantīti vatvā yojetabbaṃ.	538	
PA_atk-s02_01a:539_0	32. Imasmiñca kaṇhapakkhe vuttapaccanīkanayena sukkapakkhe attho veditabbo. Ayaṃ	539	
PA_atk-s02_01a:539_1	panettha saṅkhepo. Ime vata therāpi samānā yojanaparamparāya araññavanapatthāni pantāni	539	
PA_atk-s02_01a:539_2	senāsanāni sevanti, gāmantasenāsanaṃ upagantuṃ yuttakālepi na upagacchanti, evaṃ	539	
PA_atk-s02_01a:539_3	jiṇṇasarīrāpi āraddhavīriyā paccayadāyakānaṃ pasādaṃ janenti, navamajjhimakāle kīdisā	539	
PA_atk-s02_01a:539_4	ahesunti iminā paṭhamena ṭhānena therā pāsaṃsā bhavanti, pasaṃsaṃ labhanti. Lobhādayo	539	
PA_atk-s02_01a:539_5	pahāya cittavivekaṃ pūrenti, ayampi mahāthero saddhivihārikaantevāsikaparivārito	539	
PA_atk-s02_01a:539_6	hutvā nisīdituṃ yuttakālepi īdisepi vaye vattamāne bhattakiccaṃ katvā paviṭṭho sāyaṃ	539	
PA_atk-s02_01a:539_7	nikkhamati, sāyaṃ paviṭṭho pāto nikkhamati, kasiṇaparikammaṃ karoti, samāpattiyo	539	
PA_atk-s02_01a:539_8	nibbatteti, maggaphalāni adhigacchati, sabbathāpi cittavivekaṃ pūretīti iminā dutiyena	539	
PA_atk-s02_01a:539_9	ṭhānena therā bhikkhū pāsaṃsā bhavanti, pasaṃsaṃ labhanti. Yasmiṃ kāle therassa paṭṭadukūlakoseyyādīni	539	
PA_atk-s02_01a:539_10	sukhasamphassāni lahucīvarādīni yuttāni, tasmimpi nāma kāle ayaṃ mahāthero paṃsukūlāni	5391	
PA_atk-s02_01a:539_11	dhāreti, asithilaṃ sāsanaṃ gahetvā vigatanīvaraṇo phalasamāpattiṃ appetvā upadhivivekaṃ	5391	
PA_atk-s02_01a:539_12	paripūrayamāno viharati, navamajjhimakāle kīdiso ahosīti iminā tatiyena ṭhānena therā	5391	
PA_atk-s02_01a:539_13	pāsaṃsā bhavanti, pasaṃsaṃ labhantīti. Esa nayo majjhimanavavāresu.	5391	
PA_atk-s02_01a:540_0	33. Tatrāvusoti ko anusandhi, evaṃ navahākārehi āmisadāyādapaṭipadaṃ garahanto, navahi	540	
PA_atk-s02_01a:540_1	dhammadāyādapaṭipadaṃ thomento, aṭṭhārasahākārehi desanaṃ niṭṭhāpetvā, ye te “yesañca	540	
PA_atk-s02_01a:540_2	dhammānaṃ satthā pahānamāha, te ca dhamme na pajahantī”ti evaṃ pahātabbadhammā vuttā.	540	
PA_atk-s02_01a:540_3	Te sarūpato “ime te”ti dassetumidaṃ “tatrāvuso, lobho cā”tiādimāha, ayaṃ anusandhi.	540	
PA_atk-s02_01a:541	Apica heṭṭhā pariyāyeneva dhammo kathito. Āmisaṃ pana pariyāyenapi nippariyāyenapi kathitaṃ. Idāni nippariyāyadhammaṃ lokuttaramaggaṃ kathetumidamāha. Ayaṃ pettha anusandhi.	54	
PA_atk-s02_01a:542_0	Tattha tatrāti atītadesanānidassanaṃ, “satthu pavivittassa viharato sāvakā vivekaṃ	542	
PA_atk-s02_01a:542_1	nānusikkhantī”tiādinā nayena vuttadesanāyanti vuttaṃ hoti. Lobho ca pāpako, doso	542	
PA_atk-s02_01a:542_2	ca pāpakoti ime dve dhammā pāpakā lāmakā, ime pahātabbāti dasseti. Tattha lubbhanalakkhaṇo	542	
PA_atk-s02_01a:542_3	lobho. Dussanalakkhaṇo doso. Tesu lobho āmisadāyādassa paccayānaṃ lābhe hoti, doso	542	
PA_atk-s02_01a:542_4	alābhe. Lobhena aladdhaṃ pattheti, dosena alabhanto vighātavā hoti. Lobho ca deyyadhamme	542	
PA_atk-s02_01a:542_5	hoti, doso adāyake vā amanuññadāyake vā. Lobhena navataṇhāmūlake dhamme paripūreti,	542	
PA_atk-s02_01a:542_6	dosena pañca macchariyāni.	542	
PA_atk-s02_01a:543_0	Idāni tesaṃ pahānūpāyaṃ dassento lobhassa ca pahānāyātiādimāha. Tassattho, tassa	543	
PA_atk-s02_01a:543_1	pana pāpakassa lobhassa ca dosassa ca pahānāya. Atthi majjhimā paṭipadāti maggaṃ	543	
PA_atk-s02_01a:543_2	sandhāya idaṃ vuttaṃ. Maggo hi lobho eko anto, doso eko antoti ete dve ante na upeti,	543	
PA_atk-s02_01a:543_3	na upagacchati, vimutto etehi antehi, tasmā “majjhimā paṭipadā”ti vuccati. Etesaṃ	543	
PA_atk-s02_01a:543_4	majjhe bhavattā “majjhimā, paṭipajjitabbato ca paṭipadāti. Tathā kāmasukhallikānuyogo	543	
PA_atk-s02_01a:543_5	eko anto, attakilamathānuyogo eko anto, sassataṃ eko anto, ucchedo eko antoti purimanayeneva vitthāretabbaṃ.	543	
PA_atk-s02_01a:544_0	Cakkhukaraṇītiādīhi pana tameva paṭipadaṃ thometi. Sā hi saccānaṃ dassanāya saṃvattati	544	
PA_atk-s02_01a:544_1	dassanapariṇāyakaṭṭhenāti cakkhukaraṇī. Saccānaṃ ñāṇāya saṃvattati viditakaraṇaṭṭhenāti	544	
PA_atk-s02_01a:544_2	ñāṇakaraṇī. Rāgādīnañca vūpasamanato upasamāya saṃvattati. Catunnampi saccānaṃ abhiññeyyabhāvadassanato	544	
PA_atk-s02_01a:544_3	abhiññāya saṃvattati. Sambodhoti maggo, tassatthāya saṃvattanato sambodhāya saṃvattati.	544	
PA_atk-s02_01a:544_4	Maggoyeva hi maggatthāya saṃvattati maggena kātabbakiccakaraṇato. Nibbānaṃ nāma appaccayaṃ	544	
PA_atk-s02_01a:544_5	tassa pana sacchikiriyāya paccakkhakammāya saṃvattanato nibbānāya saṃvattatīti vuccati.	544	
PA_atk-s02_01a:544_6	Ayamettha sāro. Ito aññathā vaṇṇanā papañcā.	544	
PA_atk-s02_01a:545	Idāni taṃ majjhimaṃ paṭipadaṃ sarūpato dassetukāmo “katamā ca sā”ti pucchitvā “ayamevā”tiādinā nayena vissajjeti.	54	
PA_atk-s02_01a:546_0	Tattha ayamevāti avadhāraṇavacanaṃ, aññamaggappaṭisedhanatthaṃ, buddhapaccekabuddhabuddhasāvakānaṃ	546	
PA_atk-s02_01a:546_1	sādhāraṇabhāvadassanatthañca. Vuttañcetaṃ “eseva maggo natthañño dassanassa visuddhiyā”ti.	546	
PA_atk-s02_01a:546_2	Svāyaṃ kilesānaṃ ārakattāpi ariyo. Aripahānāya saṃvattatītipi ariyena desitotipi	546	
PA_atk-s02_01a:546_3	ariyabhāvappaṭilābhāya saṃvattatītipi ariyo. Aṭṭhahi aṅgehi upetattā aṭṭhaṅgiko,	546	
PA_atk-s02_01a:546_4	na ca aṅgavinimutto pañcaṅgikatūriyādīni viya. Kilese mārento gacchati, maggati vā	546	
PA_atk-s02_01a:546_5	nibbānaṃ, maggīyati vā nibbānatthikehi, gammati vā tehi paṭipajjīyatīti maggo. Seyyathidanti	546	
PA_atk-s02_01a:546_6	nipāto, tassa katamo so iti ceti attho, katamāni vā tāni aṭṭhaṅgānīti. Ekamekañhi	546	
PA_atk-s02_01a:546_7	aṅgaṃ maggoyeva. Yathāha “sammādiṭṭhi maggo ceva hetu cā”ti. Porāṇāpi bhaṇanti –	546	
PA_atk-s02_01a:546_8	“dassanamaggo sammādiṭṭhi, abhiniropanamaggo sammāsaṅkappo…pe… avikkhepamaggo sammāsamādhī”ti.	546	
PA_atk-s02_01a:547_0	Sammādiṭṭhādīsu cetesu sammā dassanalakkhaṇā sammādiṭṭhi. Sammā abhiniropanalakkhaṇo	547	
PA_atk-s02_01a:547_1	sammāsaṅkappo. Sammā pariggahalakkhaṇā sammāvācā. Sammā samuṭṭhānalakkhaṇo sammākammanto.	547	
PA_atk-s02_01a:547_2	Sammā vodānalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā	547	
PA_atk-s02_01a:547_3	sammāsati. Sammā samādhānalakkhaṇo sammāsamādhi. Nibbacanampi nesaṃ sammā passatīti	547	
PA_atk-s02_01a:547_4	sammādiṭṭhīti eteneva nayena veditabbaṃ.	547	
PA_atk-s02_01a:548_0	Tattha sammādiṭṭhi uppajjamānā micchādiṭṭhiṃ tappaccanīyakilese ca avijjañca pajahati,	548	
PA_atk-s02_01a:548_1	nibbānañca ārammaṇaṃ karoti, sampayuttadhamme ca passati, te ca kho asammohato, no	548	
PA_atk-s02_01a:548_2	ārammaṇato, tasmā “sammādiṭṭhī”ti vuccati.	548	
PA_atk-s02_01a:549	Sammāsaṅkappo micchāsaṅkappaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā abhiniropeti, tasmā “sammāsaṅkappo”ti vuccati.	54	
PA_atk-s02_01a:550	Sammāvācā micchāvācaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā pariggaṇhāti, tasmā “sammāvācā”ti vuccati.	55	
PA_atk-s02_01a:551	Sammākammanto micchākammantaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā samuṭṭhāpeti, tasmā “sammākammanto”ti vuccati.	55	
PA_atk-s02_01a:552	Sammāājīvo micchāājīvaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā vodāpeti, tasmā “sammāājīvo”ti vuccati.	55	
PA_atk-s02_01a:553	Sammāvāyāmo micchāvāyāmaṃ tappaccanīyakilese ca kosajjañca pajahati, nibbānañca ārammaṇaṃ karoti, sampayuttadhamme ca sammā paggaṇhāti, tasmā “sammāvāyāmo”ti vuccati.	55	
PA_atk-s02_01a:554	Sammāsati micchāsatiṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā upaṭṭhāpeti, tasmā “sammāsatī”ti vuccati.	55	
PA_atk-s02_01a:555	Sammāsamādhi micchāsamādhiṃ tappaccanīyakilese ca uddhaccañca pajahati, nibbānañca ārammaṇaṃ karoti, sampayuttadhamme ca sammā samādhiyati, tasmā “sammāsamādhī”ti vuccati.	55	
PA_atk-s02_01a:556_0	Idāni ayaṃ kho sā, āvusoti tameva paṭipadaṃ nigamento āha. Tassattho, yvāyaṃ cattāropi	556	
PA_atk-s02_01a:556_1	lokuttaramagge ekato katvā kathito “aṭṭhaṅgiko maggo”, ayaṃ kho sā, āvuso…pe… nibbānāya saṃvattatīti.	556	
PA_atk-s02_01a:557_0	Evaṃ pahātabbadhammesu lobhadose tappahānupāyañca dassetvā idāni aññepi pahātabbadhamme	557	
PA_atk-s02_01a:557_1	tesaṃ pahānupāyañca dassento tatrāvuso, kodho cātiādimāha. Tattha kujjhanalakkhaṇo	557	
PA_atk-s02_01a:557_2	kodho, caṇḍikkalakkhaṇo vā, āghātakaraṇaraso, dussanapaccupaṭṭhāno. Upanandhanalakkhaṇo	557	
PA_atk-s02_01a:557_3	upanāho, vera appaṭinissajjanaraso, kodhānupabandhabhāvapaccupaṭṭhāno. Vuttañcetaṃ	557	
PA_atk-s02_01a:557_4	– “pubbakāle kodho, aparakāle upanāho”tiādi.	557	
PA_atk-s02_01a:558_0	Paraguṇamakkhanalakkhaṇo makkho, tesaṃ vināsanaraso, tadavacchādanapaccupaṭṭhāno.	558	
PA_atk-s02_01a:558_1	Yugaggāhalakkhaṇo paḷāso, paraguṇehi attano guṇānaṃ samīkaraṇaraso, paresaṃ guṇappamāṇena	558	
PA_atk-s02_01a:558_2	upaṭṭhānapaccupaṭṭhāno.	558	
PA_atk-s02_01a:559_0	Parasampattikhīyanalakkhaṇā issā, tassā akkhamanalakkhaṇā vā, tattha anabhiratirasā,	559	
PA_atk-s02_01a:559_1	tato vimukhabhāvapaccupaṭṭhānā. Attano sampattinigūhanalakkhaṇaṃ maccheraṃ, attano	559	
PA_atk-s02_01a:559_2	sampattiyā parehi sādhāraṇabhāvaasukhāyanarasaṃ, saṅkocanapaccupaṭṭhānaṃ.	559	
PA_atk-s02_01a:560_0	Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā. Attano	560	
PA_atk-s02_01a:560_1	avijjamānaguṇapakāsanalakkhaṇaṃ sāṭheyyaṃ, tesaṃ samudāharaṇarasaṃ, sarīrākārehipi	560	
PA_atk-s02_01a:560_2	tesaṃ vibhūtakaraṇapaccupaṭṭhānaṃ.	560	
PA_atk-s02_01a:561	Cittassa uddhumātabhāvalakkhaṇo thambho, appatissayavuttiraso, amaddavatāpaccupaṭṭhāno. Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.	56	
PA_atk-s02_01a:562	Uṇṇatilakkhaṇo māno, ahaṃkāraraso, uddhumātabhāvapaccupaṭṭhāno. Abbhuṇṇatilakkhaṇo atimāno, ativiya ahaṅkāraraso. Accuddhumātabhāvapaccupaṭṭhāno.	56	
PA_atk-s02_01a:563_0	Mattabhāvalakkhaṇo mado, madaggāhaṇaraso, ummādapaccupaṭṭhāno. Pañcasu kāmaguṇesu	563	
PA_atk-s02_01a:563_1	cittavossaggalakkhaṇo pamādo, vossaggānuppadānaraso, sativippavāsapaccupaṭṭhānoti	563	
PA_atk-s02_01a:563_2	evaṃ imesaṃ dhammānaṃ lakkhaṇādīni veditabbāni. Ayamettha saṅkhepo, vitthāro pana	563	
PA_atk-s02_01a:563_3	“tattha katamo kodho”tiādinā vibhaṅge vuttanayeneva veditabbo.	563	
PA_atk-s02_01a:564_0	Visesato cettha āmisadāyādo attanā alabhanto aññassa lābhino kujjhati, tassa sakiṃ	564	
PA_atk-s02_01a:564_1	uppanno kodho kodhoyeva, tatuttari upanāho. So evaṃ kuddho upanayhanto ca santepi	564	
PA_atk-s02_01a:564_2	aññassa lābhino guṇe makkheti, ahampi tādisoti ca yugaggāhaṃ gaṇhāti, ayamassa makkho	564	
PA_atk-s02_01a:564_3	ca paḷāso ca, evaṃ makkhī paḷāsī tassa lābhasakkārādīsu kiṃ imassa imināti issati	564	
PA_atk-s02_01a:564_4	padussati, ayamassa issā. Sace panassa kāci sampatti hoti, tassā tena sādhāraṇabhāvaṃ	564	
PA_atk-s02_01a:564_5	na sahati, idamassa maccheraṃ. Lābhahetu kho pana attano santepi dose paṭicchādeti,	564	
PA_atk-s02_01a:564_6	ayamassa māyā. Asantepi guṇe pakāseti. Idamassa sāṭheyyaṃ. So evaṃ paṭipanno sace	564	
PA_atk-s02_01a:564_7	yathādhippāyaṃ lābhaṃ labhati, tena thaddho hoti amuducitto, nayidaṃ evaṃ kātabbanti	564	
PA_atk-s02_01a:564_8	ovadituṃ asakkuṇeyyo, ayamassa thambho. Sace pana naṃ koci kiñci vadati “nayidaṃ	564	
PA_atk-s02_01a:564_9	evaṃ kātabba”nti, tena sāraddhacitto hoti bhākuṭikamukho “ko me tva”nti pasayha bhāṇī,	564	
PA_atk-s02_01a:564_10	ayamassa sārambho. Tato thambhena “ahameva seyyo”ti attānaṃ maññanto mānī hoti. Sārambhena	5641	
PA_atk-s02_01a:564_11	“ke ime”ti pare atimaññanto atimānī, ayamassa māno ca atimāno ca. So tehi mānātimānehi	5641	
PA_atk-s02_01a:564_12	jātimadādianekarūpaṃ madaṃ janeti. Matto samāno kāmaguṇādibhedesu vatthūsu pamajjati,	5641	
PA_atk-s02_01a:564_13	ayamassa mado ca pamādo cāti.	5641	
PA_atk-s02_01a:565	Evaṃ āmisadāyādo aparimutto hoti imehi pāpakehi dhammehi aññehi ca evarūpehi. Evaṃ tāvettha pahātabbadhammā veditabbā. Pahānupāyo pāṭhato ca atthato ca sabbattha nibbisesoyeva.	56	
PA_atk-s02_01a:566_0	Ñāṇaparicayapāṭavatthaṃ panettha ayaṃ bhedo ca kamo ca bhāvanānayo ca veditabbo.	566	
PA_atk-s02_01a:566_1	Tattha bhedo tāva, ayañhi majjhimā paṭipadā kadāci ariyo aṭṭhaṅgiko maggo hoti, kadāci	566	
PA_atk-s02_01a:566_2	sattaṅgiko. Ayañhi lokuttarapaṭhamajjhānavasena uppajjamāno aṭṭhaṅgiko maggo hoti,	566	
PA_atk-s02_01a:566_3	avasesajjhānavasena sattaṅgiko. Ukkaṭṭhaniddesato panidha aṭṭhaṅgikoti vutto. Ito	566	
PA_atk-s02_01a:566_4	parañhi maggaṅgaṃ natthi. Evaṃ tāvettha bhedo veditabbo.	566	
PA_atk-s02_01a:567_0	Yasmā pana sabbakusalānaṃ sammādiṭṭhi seṭṭhā, yathāha “paññā hi seṭṭhā kusalā vadantī”ti.	567	
PA_atk-s02_01a:567_1	Kusalavāre ca pubbaṅgamā, yathāha “kathañca, bhikkhave, sammādiṭṭhi pubbaṅgamā hoti,	567	
PA_atk-s02_01a:567_2	sammādiṭṭhiṃ sammādiṭṭhīti pajānāti, micchādiṭṭhiṃ micchādiṭṭhīti pajānātī”ti vitthāro.	567	
PA_atk-s02_01a:567_3	Yathā cāha “vijjā ca kho, bhikkhave, pubbaṅgamā kusalānaṃ dhammānaṃ samāpattiyā”ti.	567	
PA_atk-s02_01a:567_4	Tappabhavābhinibbattāni sesaṅgāni, yathāha “sammādiṭṭhissa sammāsaṅkappo pahoti…pe…	567	
PA_atk-s02_01a:567_5	sammāsatissa sammāsamādhi pahotī”ti. Tasmā iminā kamena etāni aṅgāni vuttānīti evamettha kamo veditabbo.	567	
PA_atk-s02_01a:568_0	Bhāvanānayoti koci samathapubbaṅgamaṃ vipassanaṃ bhāveti, koci vipassanāpubbaṅgamaṃ	568	
PA_atk-s02_01a:568_1	samathaṃ. Kathaṃ? Idhekacco paṭhamaṃ upacārasamādhiṃ vā appanāsamādhiṃ vā uppādeti,	568	
PA_atk-s02_01a:568_2	ayaṃ samatho; so tañca taṃsampayutte ca dhamme aniccādīhi vipassati, ayaṃ vipassanā.	568	
PA_atk-s02_01a:568_3	Iti paṭhamaṃ samatho, pacchā vipassanā. Tena vuccati “samathapubbaṅgamaṃ vipassanaṃ	568	
PA_atk-s02_01a:568_4	bhāvetī”ti. Tassa samathapubbaṅgamaṃ vipassanaṃ bhāvayato maggo sañjāyati, so taṃ	568	
PA_atk-s02_01a:568_5	maggaṃ āsevati bhāveti bahulīkaroti, tassa taṃ maggaṃ āsevato bhāvayato bahulīkaroto	568	
PA_atk-s02_01a:568_6	saṃyojanāni pahīyanti, anusayā byantīhonti, evaṃ samathapubbaṅgamaṃ vipassanaṃ bhāveti.	568	
PA_atk-s02_01a:569_0	Idha panekacco vuttappakāraṃ samathaṃ anuppādetvāva pañcupādānakkhandhe aniccādīhi	569	
PA_atk-s02_01a:569_1	vipassati, ayaṃ vipassanā. Tassa vipassanāpāripūriyā tattha jātānaṃ dhammānaṃ vossaggārammaṇato	569	
PA_atk-s02_01a:569_2	uppajjati cittassa ekaggatā, ayaṃ samatho. Iti paṭhamaṃ vipassanā pacchā samatho.	569	
PA_atk-s02_01a:569_3	Tena vuccati “vipassanāpubbaṅgamaṃ samathaṃ bhāvetī”ti. Tassa vipassanāpubbaṅgamaṃ	569	
PA_atk-s02_01a:569_4	samathaṃ bhāvayato maggo sañjāyati, so taṃ maggaṃ āsevati…pe… bahulīkaroti, tassa	569	
PA_atk-s02_01a:569_5	taṃ maggaṃ āsevato…pe… anusayā byantīhonti, evaṃ vipassanāpubbaṅgamaṃ samathaṃ bhāveti.	569	
PA_atk-s02_01a:570_0	Samathapubbaṅgamaṃ pana vipassanaṃ bhāvayatopi vipassanāpubbaṅgamaṃ samathaṃ bhāvayatopi	570	
PA_atk-s02_01a:570_1	lokuttaramaggakkhaṇe samathavipassanā yuganaddhāva honti. Evamettha bhāvanānayo veditabboti.	570	
PA_atk-s02_01a:571	Papañcasūdaniyā majjhimanikāyaṭṭhakathāya	57	
PA_atk-s02_01a:572	Dhammadāyādasuttavaṇṇanā niṭṭhitā.	57	
PA_atk-s02_01a:573	4. Bhayabheravasuttavaṇṇanā	57	
PA_atk-s02_01a:574_0	34. Evaṃ me sutanti bhayabheravasuttaṃ. Tatrāyaṃ apubbapadavaṇṇanā – athāti avicchedanatthe	574	
PA_atk-s02_01a:574_1	nipāto. Khoti avadhāraṇatthe, bhagavato sāvatthiyaṃ vihāre avicchinneyevāti vuttaṃ	574	
PA_atk-s02_01a:574_2	hoti. Jāṇussoṇīti netaṃ tassa mātāpitūhi katanāmaṃ, apica kho ṭhānantarapaṭilābhaladdhaṃ.	574	
PA_atk-s02_01a:574_3	Jāṇussoṇiṭṭhānaṃ kira nāmetaṃ purohitaṭṭhānaṃ, taṃ tassa raññā dinnaṃ, tasmā “jānussoṇī”ti	574	
PA_atk-s02_01a:574_4	vuccati. Brahmaṃ aṇatīti brāhmaṇo, mante sajjhāyatīti attho. Idameva hi jātibrāhmaṇānaṃ	574	
PA_atk-s02_01a:574_5	niruttivacanaṃ. Ariyā pana bāhitapāpattā brāhmaṇāti vuccanti.	574	
PA_atk-s02_01a:575_0	Yena bhagavā tenupasaṅkamīti yenāti bhummatthe karaṇavacanaṃ, tasmā yattha bhagavā,	575	
PA_atk-s02_01a:575_1	tattha upasaṅkamīti evamettha attho daṭṭhabbo. Yena vā kāraṇena bhagavā devamanussehi	575	
PA_atk-s02_01a:575_2	upasaṅkamitabbo, tena kāraṇena upasaṅkamīti evamettha attho daṭṭhabbo. Kena ca kāraṇena	575	
PA_atk-s02_01a:575_3	bhagavā upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena	575	
PA_atk-s02_01a:575_4	dijagaṇehi niccaphalitamahārukkho viya.	575	
PA_atk-s02_01a:576_0	Upasaṅkamīti ca gatoti vuttaṃ hoti. Upasaṅkamitvāti upasaṅkamanapariyosānadīpanaṃ.	576	
PA_atk-s02_01a:576_1	Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ	576	
PA_atk-s02_01a:576_2	hoti. Bhagavatā saddhiṃ sammodīti yathā khamanīyādīni pucchanto bhagavā tena, evaṃ	576	
PA_atk-s02_01a:576_3	sopi bhagavatā saddhiṃ samappavattamodo ahosi, sītodakaṃ viya uṇhodakena sammoditaṃ	576	
PA_atk-s02_01a:576_4	ekībhāvaṃ agamāsi. Yāya ca “kacci te, bho gotama, khamanīyaṃ, kacci yāpanīyaṃ, kacci	576	
PA_atk-s02_01a:576_5	bhoto gotamassa gotamasāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya	576	
PA_atk-s02_01a:576_6	kathāya sammodi, taṃ pītipāmojjasaṅkhātasammodajananato sammodituṃ yuttabhāvato ca	576	
PA_atk-s02_01a:576_7	sammodanīyaṃ, atthabyañjanamadhuratāya sucirampi kālaṃ sāretuṃ nirantaraṃ pavattetuṃ	576	
PA_atk-s02_01a:576_8	araharūpato saritabbabhāvato ca sārāṇīyaṃ. Suyyamānasukhato ca sammodanīyaṃ, anussariyamānasukhato	576	
PA_atk-s02_01a:576_9	ca sāraṇīyaṃ. Tathā byañjanaparisuddhatāya sammodanīyaṃ, atthaparisuddhatāya sāraṇīyanti	576	
PA_atk-s02_01a:576_10	evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhāpetvā	5761	
PA_atk-s02_01a:576_11	yenatthena āgato, taṃ pucchitukāmo ekamantaṃ nisīdi.	5761	
PA_atk-s02_01a:577_0	Ekamantanti bhāvanapuṃsakaniddeso, “visamaṃ candimasūriyā parivattantī”tiādīsu viya.	577	
PA_atk-s02_01a:577_1	Tasmā yathā nisinno ekamantaṃ nisinno hoti, tathā nisīdīti evamettha attho daṭṭhabbo.	577	
PA_atk-s02_01a:577_2	Bhummatthe vā etaṃ upayogavacanaṃ. Nisīdīti upāvisi. Paṇḍitā hi purisā garuṭṭhāniyaṃ	577	
PA_atk-s02_01a:577_3	upasaṅkamitvā āsanakusalatāya ekamantaṃ nisīdanti, ayañca nesaṃ aññataro, tasmā ekamantaṃ nisīdi.	577	
PA_atk-s02_01a:578_0	Kathaṃ nisinno pana ekamantaṃ nisinno hotīti. Cha nisajjadose vajjetvā. Seyyathidaṃ,	578	
PA_atk-s02_01a:578_1	atidūraṃ accāsannaṃ uparivātaṃ unnatapadesaṃ atisammukhaṃ atipacchāti. Atidūre nisinno	578	
PA_atk-s02_01a:578_2	hi sace kathetukāmo hoti, uccāsaddena kathetabbaṃ hoti. Accāsanne nisinno saṅghaṭṭanaṃ	578	
PA_atk-s02_01a:578_3	karoti. Uparivāte nisinno sarīragandhena bādhati. Unnatappadese nisinno agāravaṃ	578	
PA_atk-s02_01a:578_4	pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca daṭṭhabbaṃ	578	
PA_atk-s02_01a:578_5	hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ hoti. Tasmā	578	
PA_atk-s02_01a:578_6	ayampi ete cha nisajjadose vajjetvā nisīdi, tena vuttaṃ “ekamantaṃ nisīdī”ti.	578	
PA_atk-s02_01a:579_0	Yemeti ye ime. Kulaputtāti duvidhā kulaputtā jātikulaputtā ācārakulaputtā. Tattha	579	
PA_atk-s02_01a:579_1	“tena kho pana samayena raṭṭhapālo nāma kulaputto tasmiṃyeva thullakoṭṭhike aggakulassa	579	
PA_atk-s02_01a:579_2	putto”ti evaṃ āgatā uccākulappasutā jātikulaputtā nāma. “Ye te kulaputtā saddhā agārasmā	579	
PA_atk-s02_01a:579_3	anagāriyaṃ pabbajitā”ti evaṃ āgatā pana yattha katthaci kule pasutāpi ācārasampannā	579	
PA_atk-s02_01a:579_4	ācārakulaputtā nāma. Idha pana dvīhipi kāraṇehi kulaputtāyeva.	579	
PA_atk-s02_01a:580_0	Saddhāti saddhāya. Agārasmāti agārato. Anagāriyanti pabbajjaṃ bhikkhubhāvañca. Pabbajjāpi	580	
PA_atk-s02_01a:580_1	hi natthettha agāriyanti anagāriyā, agārassa hitaṃ kasigorakkhādikammamettha natthīti	580	
PA_atk-s02_01a:580_2	attho. Bhikkhupi natthetassa agāranti anagāro, anagārassa bhāvo anagāriyaṃ. Pabbajitāti	580	
PA_atk-s02_01a:580_3	upagatā, evaṃ sabbathāpi anagāriyasaṅkhātaṃ pabbajjaṃ bhikkhubhāvaṃ vā upagatāti	580	
PA_atk-s02_01a:580_4	vuttaṃ hoti. Pubbaṅgamoti purato gāmī nāyako. Bahukāroti hitakiriyāya bahūpakāro.	580	
PA_atk-s02_01a:580_5	Bhavaṃ tesaṃ gotamo samādapetāti te kulaputte bhavaṃ gotamo adhisīlādīni gāhetā sikkhāpetā.	580	
PA_atk-s02_01a:580_6	Sā janatāti so janasamūho. Diṭṭhānugatiṃ āpajjatīti dassanānugatiṃ paṭipajjati, yandiṭṭhiko	580	
PA_atk-s02_01a:580_7	bhavaṃ gotamo yaṃkhantiko yaṃruciko, tepi tandiṭṭhikā honti taṃkhantikā taṃrucikāti attho.	580	
PA_atk-s02_01a:581_0	Kasmā panāyaṃ evamāhāti? Esa kira pubbe aneke kulaputte agāramajjhe vasante devaputte	581	
PA_atk-s02_01a:581_1	viya pañcahi kāmaguṇehi paricāriyamāne anto ca bahi ca susaṃvihitārakkhe disvā, te	581	
PA_atk-s02_01a:581_2	aparena samayena bhagavato madhurarasaṃ dhammadesanaṃ sutvā saddhāya gharā nikkhamma	581	
PA_atk-s02_01a:581_3	pabbajitvā ghāsacchādanaparamatāya santuṭṭhe āraññakesu senāsanesu kenaci arakkhiyamānepi	581	
PA_atk-s02_01a:581_4	anussaṅkitāparisaṅkite haṭṭhapahaṭṭhe udaggudagge addasa, disvā ca imesaṃ kulaputtānaṃ	581	
PA_atk-s02_01a:581_5	“ayaṃ phāsuvihāro kaṃ nissāya uppanno”ti cintento “samaṇaṃ gotama”nti bhagavati pasādaṃ	581	
PA_atk-s02_01a:581_6	alattha. So taṃ pasādaṃ nivedetuṃ bhagavato santikaṃ āgato, tasmā evamāha.	581	
PA_atk-s02_01a:582_0	Athassa bhagavā taṃ vacanaṃ sampaṭicchanto abbhanumodanto ca evametaṃ brāhmaṇātiādimāha.	582	
PA_atk-s02_01a:582_1	Vacanasampaṭicchanānumodanatthoyeva hi ettha ayaṃ evanti nipāto. Mamaṃ uddissāti	582	
PA_atk-s02_01a:582_2	maṃ uddissa. Saddhāti saddhāyeva. Na iṇaṭṭhā na bhayaṭṭātiādīni sandhāyāha. Īdisānaṃyeva	582	
PA_atk-s02_01a:582_3	hi bhagavā pubbaṅgamo, na itaresaṃ. Durabhisambhavāni hīti sambhavituṃ dukkhāni dussahāni,	582	
PA_atk-s02_01a:582_4	na sakkā appesakkhehi ajjhogāhitunti vuttaṃ hoti. Araññavanapatthānīti araññāni ca	582	
PA_atk-s02_01a:582_5	vanapatthāni ca. Tattha kiñcāpi abhidhamme nippariyāyena, “nikkhamitvā bahi indakhilā	582	
PA_atk-s02_01a:582_6	sabbametaṃ arañña”nti vuttaṃ, tathāpi yantaṃ “pañcadhanusatikaṃ pacchima”nti āraññikaṅganipphādakaṃ	582	
PA_atk-s02_01a:582_7	senāsanaṃ vuttaṃ, tadeva adhippetanti veditabbaṃ.	582	
PA_atk-s02_01a:583_0	Vanapatthanti gāmantaṃ atikkamitvā manussānaṃ anupacāraṭṭhānaṃ, yattha na kasīyati	583	
PA_atk-s02_01a:583_1	na vapīyati. Vuttampi cetaṃ “vanapatthanti dūrānametaṃ senāsanānaṃ adhivacanaṃ, vanapatthanti	583	
PA_atk-s02_01a:583_2	vanasaṇḍānametaṃ senāsanānaṃ, vanapatthanti bhiṃsanakānametaṃ, vanapatthanti salomahaṃsānametaṃ,	583	
PA_atk-s02_01a:583_3	vanapatthanti pariyantānametaṃ, vanapatthanti na manussūpacārānametaṃ senāsanānaṃ	583	
PA_atk-s02_01a:583_4	adhivacana”nti. Ettha ca pariyantānanti imamekaṃ pariyāyaṃ ṭhapetvā sesapariyāyehi	583	
PA_atk-s02_01a:583_5	vanapatthāni veditabbānī. Pantānīti pariyantāni atidūrāni. Dukkaraṃ pavivekanti kāyavivekaṃ	583	
PA_atk-s02_01a:583_6	dukkaraṃ. Durabhiramanti abhiramituṃ na sukhaṃ. Ekatteti ekībhāve. Kiṃ dasseti? Kāyaviveke	583	
PA_atk-s02_01a:583_7	katepi tattha cittaṃ abhiramāpetuṃ dukkaraṃ. Dvayaṃdvayārāmo hi ayaṃ lokoti. Haranti	583	
PA_atk-s02_01a:583_8	maññeti haranti viya ghasanti viya. Manoti manaṃ. Samādhiṃ alabhamānassāti upacārasamādhiṃ	583	
PA_atk-s02_01a:583_9	vā appanāsamādhiṃ vā alabhantassa. Kiṃ dasseti? Īdisassa bhikkhuno tiṇapaṇṇamigādisaddehi	583	
PA_atk-s02_01a:583_10	vividhehi ca bhiṃsanakehi vanāni cittaṃ vikkhipanti maññeti, sabbaṃ brāhmaṇo saddhāpabbajitānaṃ	5831	
PA_atk-s02_01a:583_11	kulaputtānaṃ araññavāse vimhito āha.	5831	
PA_atk-s02_01a:584	Kāyakammantavārakathā	58	
PA_atk-s02_01a:585_0	35. Athassa bhagavā purimanayeneva “evametaṃ brāhmaṇā”tiādīhi taṃ taṃ vacanaṃ sampaṭicchitvā	585	
PA_atk-s02_01a:585_1	abbhanumoditvā ca yasmā soḷasasu ṭhānesu ārammaṇapariggaharahitānaṃyeva tādisāni	585	
PA_atk-s02_01a:585_2	senāsanāni durabhisambhavāni, na tesu ārammaṇapariggāhayuttānaṃ, attanā ca bodhisatto	585	
PA_atk-s02_01a:585_3	samāno tādiso ahosi, tasmā attano tādisānaṃ senāsanānaṃ durabhisambhavataṃ dassetuṃ,	585	
PA_atk-s02_01a:585_4	mayhampi khotiādimāha.	585	
PA_atk-s02_01a:586_0	Tattha pubbeva sambodhāti sambodhato pubbeva, ariyamaggappattito aparabhāgeyevāti	586	
PA_atk-s02_01a:586_1	vuttaṃ hoti. Anabhisambuddhassāti appaṭividdhacatusaccassa. Bodhisattasseva satoti	586	
PA_atk-s02_01a:586_2	bujjhanakasattasseva sammāsambodhiṃ adhigantuṃ arahasattasseva sato, bodhiyā vā sattasseva	586	
PA_atk-s02_01a:586_3	laggasseva sato. Dīpaṅkarassa hi bhagavato pādamūle aṭṭhadhammasamodhānena abhinīhārasamiddhito	586	
PA_atk-s02_01a:586_4	pabhuti tathāgato bodhiyā satto laggo “pattabbā mayā esā”ti tadadhigamāya parakkamaṃ	586	
PA_atk-s02_01a:586_5	amuñcantoyeva āgato, tasmā bodhisattoti vuccati. Tassa mayhanti tassa evaṃ bodhisattasseva	586	
PA_atk-s02_01a:586_6	sato mayhaṃ. Ye kho keci samaṇā vā brāhmaṇā vāti ye keci pabbajjūpagatā vā bhovādino vā.	586	
PA_atk-s02_01a:587_0	Aparisuddhakāyakammantāti aparisuddhena pāṇātipātādinā kāyakammantena samannāgatā.	587	
PA_atk-s02_01a:587_1	Aparisuddhakāyakammantasandosahetūti aparisuddhassa kāyakammantasaṅkhātassa attano	587	
PA_atk-s02_01a:587_2	dosassa hetu, aparisuddhakāyakammantakāraṇāti vuttaṃ hoti. Haveti ekaṃsavacane nipāto.	587	
PA_atk-s02_01a:587_3	Akusalanti sāvajjaṃ akkhemañca. Bhayabheravanti bhayañca bheravañca. Cittutrāsassa	587	
PA_atk-s02_01a:587_4	ca bhayānakārammaṇassa cetaṃ adhivacanaṃ. Tatra bhayaṃ sāvajjaṭṭhena akusalaṃ, bheravaṃ	587	
PA_atk-s02_01a:587_5	akkhemaṭṭhenāti veditabbaṃ. Avhāyantīti pakkosanti. Kathaṃ? Te hi pāṇātipātādīni	587	
PA_atk-s02_01a:587_6	katvā “mayaṃ ayuttamakamhā, sace no te jāneyyuṃ, yesaṃ aparajjhimhā, idāni anubandhitvā	587	
PA_atk-s02_01a:587_7	anayabyasanaṃ āpādeyyu”nti araññaṃ pavisitvā gacchantare vā gumbantare vā nisīdanti.	587	
PA_atk-s02_01a:587_8	Te “appamattakampi tiṇasaddaṃ vā paṇṇasaddaṃ vā sutvā, idānimhā naṭṭhā”ti tasanti	587	
PA_atk-s02_01a:587_9	vittasanti, āgantvā parehi parivāritā viya baddhā vadhitā viya ca honti. Evaṃ taṃ	587	
PA_atk-s02_01a:587_10	bhayabheravaṃ attani samāropanaṭṭhena avhāyanti pakkosanti.	5871	
PA_atk-s02_01a:588_0	Na kho panāhaṃ…pe… paṭisevāmīti ahaṃ kho pana aparisuddhakāyakammanto hutvā araññavanapatthāni	588	
PA_atk-s02_01a:588_1	pantāni senāsanāni na paṭisevāmi. Ye hi voti ettha voti nipātamattaṃ. Ariyā vuccanti	588	
PA_atk-s02_01a:588_2	buddhā ca buddhasāvakā ca. Parisuddhakāyakammantāti īdisā hutvā. Tesamahaṃ aññataroti	588	
PA_atk-s02_01a:588_3	tesaṃ ahampi eko aññataro. Bodhisatto hi gahaṭṭhopi pabbajitopi parisuddhakāyakammantova	588	
PA_atk-s02_01a:588_4	hoti. Bhiyyoti atirekatthe nipāto. Pallomanti pannalomataṃ, khemaṃ sotthibhāvanti	588	
PA_atk-s02_01a:588_5	attho. Āpādinti āpajjiṃ, atirekaṃ sotthibhāvaṃ atirekena vā sotthibhāvamāpajjinti	588	
PA_atk-s02_01a:588_6	vuttaṃ hoti. Araññe vihārāyāti araññe vihāratthāya.	588	
PA_atk-s02_01a:589	Kāyakammantavārakathā niṭṭhitā.	58	
PA_atk-s02_01a:590	Vacīkammantavārādivaṇṇanā	59	
PA_atk-s02_01a:591_0	36. Esa nayo sabbattha. Ayaṃ pana viseso, vacīkammantavāre tāva aparisuddhavacīkammantāti	591	
PA_atk-s02_01a:591_1	aparisuddhena musāvādādinā vacīkammantena samannāgatā. Te kathaṃ bhayabheravaṃ avhāyanti?	591	
PA_atk-s02_01a:591_2	Te musāvādena parassa atthaṃ bhañjitvā, pisuṇavācāya mittabhedaṃ katvā pharusavācāya	591	
PA_atk-s02_01a:591_3	paresaṃ parisamajjhe mammāni tuditvā niratthakavācāya parasattānaṃ kammante nāsetvā	591	
PA_atk-s02_01a:591_4	“mayaṃ ayuttamakamhā, sace no te jāneyyuṃ, yesaṃ aparajjhimhā, idāni anubandhitvā	591	
PA_atk-s02_01a:591_5	anayabyasanaṃ pāpeyyu”nti araññaṃ pavisitvā gacchantare vā gumbantare vā nisīdanti.	591	
PA_atk-s02_01a:591_6	Te “appamattakampi tiṇasaddaṃ vā paṇṇasaddaṃ vā sutvā idānimhā naṭṭhā”ti tasanti	591	
PA_atk-s02_01a:591_7	vittasanti āgantvā parehi parivāritā viya baddhā vadhitā viya ca honti. Evaṃ taṃ	591	
PA_atk-s02_01a:591_8	bhayabheravaṃ attani samāropanaṭṭhena avhāyanti, pakkosanti.	591	
PA_atk-s02_01a:592_0	Manokammantavāre aparisuddhamanokammantāti aparisuddhena abhijjhādinā manokammantena	592	
PA_atk-s02_01a:592_1	samannāgatā. Te kathaṃ bhayabheravaṃ avhāyanti? Te paresaṃ rakkhitagopitesu bhaṇḍesu	592	
PA_atk-s02_01a:592_2	abhijjhāvisamalobhaṃ uppādetvā parassa kujjhitvā parasatte micchādassanaṃ gāhāpetvā	592	
PA_atk-s02_01a:592_3	mayaṃ ayuttamakamhā…pe… attani samāropanaṭṭhena avhāyanti pakkosanti.	592	
PA_atk-s02_01a:593_0	Ājīvavāre aparisuddhājīvāti aparisuddhena vejjakammadūtakammavaḍḍhipayogādinā ekavīsatianesanabhedena	593	
PA_atk-s02_01a:593_1	ājīvena samannāgatā. Te kathaṃ bhayabheravaṃ avhāyanti? Te evaṃ jīvikaṃ kappetvā	593	
PA_atk-s02_01a:593_2	suṇanti – “sāsanasodhakā kira tepiṭakā bhikkhū sāsanaṃ sodhetuṃ nikkhantā, ajja vā	593	
PA_atk-s02_01a:593_3	sve vā idhāgamissantī”ti araññaṃ pavisitvā gacchantare vā…pe… tasanti vittasanti.	593	
PA_atk-s02_01a:593_4	Te hi āgantvā parivāretvā gahitā viya odātavatthanivāsitā viya ca hontīti. Sesaṃ tādisameva.	593	
PA_atk-s02_01a:594_0	37. Ito paraṃ abhijjhālūtiādīsu kiñcāpi abhijjhābyāpādā manokammantena saṅgahitā	594	
PA_atk-s02_01a:594_1	tathāpi nīvaraṇavasena puna vuttāti veditabbā. Tattha abhijjhālūti parabhaṇḍādiabhijjhāyanasīlā.	594	
PA_atk-s02_01a:594_2	Kāmesu tibbasārāgāti vatthukāmesu bahalakilesarāgā, te kathaṃ bhayabheravaṃ avhāyanti?	594	
PA_atk-s02_01a:594_3	Te avavatthitārammaṇā honti, tesaṃ avavatthitārammaṇānaṃ araññe viharantānaṃ divā	594	
PA_atk-s02_01a:594_4	diṭṭhaṃ rattiṃ bhayabheravaṃ hutvā upaṭṭhāti – “te ākulacittā appamattakenapi tasanti	594	
PA_atk-s02_01a:594_5	vittasanti, rajjuṃ vā lataṃ vā disvā sappasaññino honti, khāṇuṃ disvā yakkhasaññino,	594	
PA_atk-s02_01a:594_6	thalaṃ vā pabbataṃ vā disvā hatthisaññino sappādīhi anayabyasanaṃ āpāditā viya hontī”ti. Sesaṃ tādisameva.	594	
PA_atk-s02_01a:595_0	38. Byāpannacittāti pakatibhāvavijahanena vipannacittā. Kilesānugatañhi cittaṃ pakatibhāvaṃ	595	
PA_atk-s02_01a:595_1	vijahati, purāṇabhattabyañjanaṃ viya pūtikaṃ hoti. Paduṭṭhamanasaṅkappāti paduṭṭhacittasaṅkappā,	595	
PA_atk-s02_01a:595_2	abhadrakena paresaṃ anatthajanakena cittasaṅkappena samannāgatāti vuttaṃ hoti. Te	595	
PA_atk-s02_01a:595_3	kathaṃ bhayabheravaṃ avhāyanti? Bhayabheravāvhāyanaṃ ito pabhuti abhijjhāluvāre vuttanayeneva	595	
PA_atk-s02_01a:595_4	veditabbaṃ. Yattha pana viseso bhavissati, tattha vakkhāma. Na kho panāhaṃ byāpannacittoti	595	
PA_atk-s02_01a:595_5	ettha pana mettacitto ahaṃ hitacittoti dasseti, īdisā hi bodhisattā honti. Evaṃ sabbattha	595	
PA_atk-s02_01a:595_6	vuttadosapaṭipakkhavasena bodhisattassa guṇā vaṇṇetabbā.	595	
PA_atk-s02_01a:596	39. Thinamiddhapariyuṭṭhitāti cittagelaññabhūtena thinena sesanāmakāyagelaññabhūtena middhena ca pariyuṭṭhitā, abhibhūtā gahitāti vuttaṃ hoti. Te niddābahulā honti.	59	
PA_atk-s02_01a:597_0	40. Uddhatāti uddhaccapakatikā vipphandamānacittā, uddhaccena hi ekārammaṇe cittaṃ	597	
PA_atk-s02_01a:597_1	vipphandati dhajayaṭṭhiyaṃ vātena paṭākā viya. Avūpasantacittāti anibbutacittā, idha	597	
PA_atk-s02_01a:597_2	kukkuccaṃ gahetuṃ vaṭṭati.	597	
PA_atk-s02_01a:598_0	41. Kaṅkhī vicikicchīti ettha ekamevidaṃ pañcamaṃ nīvaraṇaṃ. Kiṃ nu kho idanti ārammaṇaṃ	598	
PA_atk-s02_01a:598_1	kaṅkhanato kaṅkhā, idamevidanti nicchetuṃ asamatthabhāvato vicikicchāti vuccati,	598	
PA_atk-s02_01a:598_2	tena samannāgatā samaṇabrāhmaṇā “kaṅkhī vicikicchī”ti vuttā.	598	
PA_atk-s02_01a:599_0	42. Attukkaṃsanakā paravambhīti ye attānaṃ ukkaṃsenti ukkhipanti, ucce ṭhāne ṭhapenti,	599	
PA_atk-s02_01a:599_1	parañca vambhenti garahanti nindanti, nīce ṭhāne ṭhapenti, tesametaṃ adhivacanaṃ.	599	
PA_atk-s02_01a:599_2	Te kathaṃ bhayabheravaṃ avhāyanti? Te parehi “asuko ca kira asuko ca attānaṃ ukkaṃsenti,	599	
PA_atk-s02_01a:599_3	amhe garahanti, dāse viya karonti, gaṇhatha ne”ti anubaddhā palāyitvā araññaṃ pavisitvā	599	
PA_atk-s02_01a:599_4	gacchantare vā gumbantare vāti kāyakammantasadisaṃ vitthāretabbaṃ.	599	
PA_atk-s02_01a:600	43. Chambhīti kāyathambhanalomahaṃsanakarena thambhena samannāgatā. Bhīrukajātikāti bhīrukapakatikā, gāmadārakā viya bhayabahulā asūrā kātarāti vuttaṃ hoti.	60	
PA_atk-s02_01a:601_0	44. Lābhasakkārasilokanti ettha labbhatīti lābho, catunnaṃ paccayānametaṃ adhivacanaṃ.	601	
PA_atk-s02_01a:601_1	Sakkāroti sundarakāro, paccayā eva hi paṇītapaṇītā sundarasundarā ca abhisaṅkharitvā	601	
PA_atk-s02_01a:601_2	katā sakkārāti vuccanti. Yā ca parehi attano gāravakiriyā pupphādīhi vā pūjā. Silokoti	601	
PA_atk-s02_01a:601_3	vaṇṇabhaṇanaṃ etaṃ, lābhañca sakkārañca silokañca lābhasakkārasilokaṃ. Nikāmayamānāti	601	
PA_atk-s02_01a:601_4	patthayamānā. Bhayabheravāvhāyanaṃ abhijjhāluvārasadisameva. Tadatthadīpakaṃ panettha	601	
PA_atk-s02_01a:601_5	piyagāmikavatthuṃ kathenti –	601	
PA_atk-s02_01a:602_0	Eko kira piyagāmiko nāma bhikkhu samādinnadhutaṅgānaṃ bhikkhūnaṃ lābhaṃ disvā “ahampi	602	
PA_atk-s02_01a:602_1	dhutaṅgaṃ samādiyitvā lābhaṃ uppādemī”ti cintetvā sosānikaṅgaṃ samādāya susāne vasati.	602	
PA_atk-s02_01a:602_2	Athekadivasaṃ eko kammamutto jaraggavo divā gocare caritvā rattiṃ tasmiṃ susāne pupphagumbe	602	
PA_atk-s02_01a:602_3	sīsaṃ katvā romanthayamāno aṭṭhāsi. Piyagāmiko rattiṃ caṅkamanā nikkhanto tassa hanusaddaṃ	602	
PA_atk-s02_01a:602_4	sutvā cintesi “addhā maṃ lābhagiddho esa susāne vasatīti ñatvā devarājā viheṭhetuṃ	602	
PA_atk-s02_01a:602_5	āgato”ti, so jaraggavassa purato añjaliṃ paggahetvā “sappurisa devarāja ajja me ekarattiṃ	602	
PA_atk-s02_01a:602_6	khama, sve paṭṭhāya na evaṃ karissāmī”ti namassamāno sabbarattiṃ yācanto aṭṭhāsi.	602	
PA_atk-s02_01a:602_7	Tato sūriye uṭṭhite taṃ disvā kattarayaṭṭhiyā paharitvā palāpesi “sabbarattiṃ maṃ bhiṃsāpesī”ti.	602	
PA_atk-s02_01a:603_0	45. Kusītāti kosajjānugatā. Hīnavīriyāti hīnā vīriyena virahitā viyuttā, nibbīriyāti	603	
PA_atk-s02_01a:603_1	vuttaṃ hoti. Tattha kusītā kāyikavīriyārambhavirahitā honti, hīnavīriyā cetasikavīriyārambhavirahitā.	603	
PA_atk-s02_01a:603_2	Te ārammaṇavavatthānamattampi kātuṃ na sakkonti. Tesaṃ avavatthitārammaṇānanti sabbaṃ pubbasadisameva.	603	
PA_atk-s02_01a:604_0	46. Muṭṭhassatīti naṭṭhassatī. Asampajānāti paññārahitā, imassa ca paṭipakkhe “upaṭṭhitassatīhamasmī”ti	604	
PA_atk-s02_01a:604_1	vacanato satibhājaniyamevetaṃ. Paññā panettha satidubbalyadīpanatthaṃ vuttā. Duvidhā	604	
PA_atk-s02_01a:604_2	hi sati paññāsampayuttā paññāvippayuttā ca. Tattha paññāsampayuttā balavatī, vippayuttā	604	
PA_atk-s02_01a:604_3	dubbalā, tasmā yadāpi tesaṃ sati hoti, tadāpi asampajānantā muṭṭhassatīyeva te, dubbalāya	604	
PA_atk-s02_01a:604_4	satiyā satikiccābhāvatoti etamatthaṃ dīpetuṃ “asampajānā”ti vuttaṃ. Te evaṃ muṭṭhassatī	604	
PA_atk-s02_01a:604_5	asampajānā ārammaṇavavatthānamattampi kātuṃ na sakkontīti sabbaṃ pubbasadisameva.	604	
PA_atk-s02_01a:605_0	47. Asamāhitāti upacārappanāsamādhivirahitā. Vibbhantacittāti ubbhantacittā. Samādhivirahena	605	
PA_atk-s02_01a:605_1	laddhokāsena uddhaccena tesaṃ samādhivirahānaṃ cittaṃ nānārammaṇesu paribbhamati,	605	
PA_atk-s02_01a:605_2	vanamakkaṭo viya vanasākhāsu uddhaccena ekārammaṇe vipphandati. Pubbe vuttanayenena	605	
PA_atk-s02_01a:605_3	te evaṃ asamāhitā vibbhantacittā ārammaṇavavatthānamattampi kātuṃ na sakkontīti sabbaṃ pubbasadisameva.	605	
PA_atk-s02_01a:606_0	48. Duppaññāti nippaññānametaṃ adhivacanaṃ. Paññā pana duṭṭhā nāma natthi. Eḷamūgāti	606	
PA_atk-s02_01a:606_1	elamukhā, kha-kārassa ga-kāro kato. Lālamukhāti vuttaṃ hoti. Duppaññānañhi kathentānaṃ	606	
PA_atk-s02_01a:606_2	lālā mukhato galati, lālā ca elāti vuccati. Yathāha “passelamūgaṃ uragaṃ dujjivha”nti.	606	
PA_atk-s02_01a:606_3	Tasmā te “eḷamūgā”ti vuccanti. “Elamukhā”tipi pāṭho. “Elamugā”ti keci paṭhanti, apare	606	
PA_atk-s02_01a:606_4	“elamukā”tipi, sabbattha “elamukhā”ti attho. Te kathaṃ bhayabheravaṃ avhāyanti? Te	606	
PA_atk-s02_01a:606_5	duppaññā eḷamūgā ārammaṇavavatthānamattampi kātuṃ na sakkonti. Tesaṃ avavatthitārammaṇānaṃ	606	
PA_atk-s02_01a:606_6	araññe viharantānaṃ divā diṭṭhaṃ rattiṃ bhayabheravaṃ hutvā upaṭṭhāti “te ākulacittā	606	
PA_atk-s02_01a:606_7	appamattakenapi tasanti vittasanti, rajjuṃ vā lataṃ vā disvā sappasaññino honti,	606	
PA_atk-s02_01a:606_8	khāṇuṃ disvā yakkhasaññino, thalaṃ vā pabbataṃ vā disvā hatthisaññino sappādīhi anayavyasanaṃ	606	
PA_atk-s02_01a:606_9	āpāditā viya hontī”ti. Evaṃ taṃ bhayabheravaṃ attani samāropanaṭṭhena avhāyanti pakkosanti.	606	
PA_atk-s02_01a:606_10	Paññāsampannohamasmīti ettha paññāsampannoti paññāya sampanno samannāgato, no ca	6061	
PA_atk-s02_01a:606_11	kho vipassanāpaññāya, na maggapaññāya, apica kho pana imesu soḷasasu ṭhānesu ārammaṇavavatthānapaññāyāti	6061	
PA_atk-s02_01a:606_12	attho. Sesaṃ sabbattha vuttanayamevāti.	6061	
PA_atk-s02_01a:607	Vacīkammantavārādivaṇṇanā niṭṭhitā.	60	
PA_atk-s02_01a:608	Soḷasaṭṭhānārammaṇapariggaho niṭṭhito.	60	
PA_atk-s02_01a:609	Bhayabheravasenāsanādivaṇṇanā	60	
PA_atk-s02_01a:610_0	49. Tassa mayhanti ko anusandhi? Bodhisatto kira imāni soḷasārammaṇāni pariggaṇhanto	610	
PA_atk-s02_01a:610_1	ca bhayabheravaṃ adisvā bhayabheravaṃ nāma evarūpāsu rattīsu evarūpe senāsane ca	610	
PA_atk-s02_01a:610_2	paññāyati, handa naṃ tatthāpi gavesissāmīti bhayabheravagavesanamakāsi, etamatthaṃ	610	
PA_atk-s02_01a:610_3	bhagavā idāni brāhmaṇassa dassento tassa mayhantiādimāha.	610	
PA_atk-s02_01a:611_0	Tattha yā tāti ubhayametaṃ rattīnaṃyeva uddesaniddesavacanaṃ. Abhiññātāti ettha abhīti	611	
PA_atk-s02_01a:611_1	lakkhaṇatthe upasaggo. Tasmā abhiññātāti candapāripūriyā candaparikkhayenāti evamādīhi	611	
PA_atk-s02_01a:611_2	lakkhaṇehi ñātāti veditabbā. Abhilakkhitāti ettha upasaggamattameva, tasmā abhilakkhitāti	611	
PA_atk-s02_01a:611_3	lakkhaṇīyā icceva attho, uposathasamādānadhammassavanapūjāsakkārādikaraṇatthaṃ lakkhetabbā	611	
PA_atk-s02_01a:611_4	sallakkhetabbā upalakkhetabbāti vuttaṃ hoti.	611	
PA_atk-s02_01a:612_0	Cātuddasīti pakkhassa paṭhamadivasato pabhuti catuddasannaṃ pūraṇī ekā ratti. Evaṃ	612	
PA_atk-s02_01a:612_1	pañcadasī aṭṭhamī ca. Pakkhassāti sukkapakkhassa kaṇhapakkhassa ca. Etā tisso tisso	612	
PA_atk-s02_01a:612_2	katvā cha rattiyo, tasmā sabbattha pakkhavacanaṃ yojetabbaṃ “pakkhassa cātuddasī	612	
PA_atk-s02_01a:612_3	pakkhassa pañcadasī pakkhassa aṭṭhamī”ti. Atha pañcamī kasmā na gahitāti? Asabbakālikattā.	612	
PA_atk-s02_01a:612_4	Buddhe kira bhagavati anuppannepi uppajjitvā aparinibbutepi pañcamī anabhilakkhitāyeva,	612	
PA_atk-s02_01a:612_5	parinibbute pana dhammasaṅgāhakattherā cintesuṃ “dhammassavanaṃ cirena hotī”ti. Tato	612	
PA_atk-s02_01a:612_6	sammannitvā pañcamīti dhammassavanadivasaṃ ṭhapesuṃ, tato pabhuti sā abhilakkhitā	612	
PA_atk-s02_01a:612_7	jātā, evaṃ asabbakālikattā ettha na gahitāti.	612	
PA_atk-s02_01a:613_0	Tathārūpāsūti tathāvidhāsu. Ārāmacetiyānīti pupphārāmaphalārāmādayo ārāmā eva ārāmacetiyāni.	613	
PA_atk-s02_01a:613_1	Cittīkataṭṭhena hi cetiyānīti vuccanti, pūjanīyaṭṭhenāti vuttaṃ hoti. Vanacetiyānīti	613	
PA_atk-s02_01a:613_2	baliharaṇavanasaṇḍasubhagavanadevasālavanādīni vanāniyeva vanacetiyāni. Rukkhacetiyānīti	613	
PA_atk-s02_01a:613_3	gāmanigamādidvāresu pūjanīyarukkhāyeva rukkhacetiyāni. Lokiyā hi dibbādhivatthāti	613	
PA_atk-s02_01a:613_4	vā maññamānā tesuyeva vā dibbasaññino hutvā ārāmavanarukkhe cittīkaronti, pūjenti,	613	
PA_atk-s02_01a:613_5	tena te sabbepi cetiyānīti vuccanti. Bhiṃsanakānīti bhayajanakāni, passatopi suṇatopi	613	
PA_atk-s02_01a:613_6	bhayaṃ janenti. Salomahaṃsānīti saheva lomahaṃsena vattanti, pavisamānasseva lomahaṃsajananato.	613	
PA_atk-s02_01a:613_7	Appeva nāma passeyyanti api nāma taṃ bhayabheravaṃ passeyyameva. Aparena samayenāti,	613	
PA_atk-s02_01a:613_8	“etadahosi yaṃnūnāha”nti evaṃ cintitakālato paṭṭhāya aññena kālena.	613	
PA_atk-s02_01a:614_0	Tattha ca me brāhmaṇa viharatoti tathārūpesu senāsanesu yaṃ yaṃ manussānaṃ āyācanaupahārakaraṇārahaṃ	614	
PA_atk-s02_01a:614_1	yakkhaṭṭhānaṃ pupphadhūpamaṃsaruhiravasāmedapihakapapphāsasurāmerayādīhi okiṇṇakilinnadharaṇitalaṃ	614	
PA_atk-s02_01a:614_2	ekanipātaṃ viya yakkharakkhasapisācānaṃ, yaṃ divāpi passantānaṃ hadayaṃ maññe phalati,	614	
PA_atk-s02_01a:614_3	taṃ ṭhānaṃ sandhāyāha “tattha ca me, brāhmaṇa, viharato”ti. Mago vā āgacchatīti siṅgāni	614	
PA_atk-s02_01a:614_4	vā khurāni vā koṭṭento gokaṇṇakhaggadīpivarāhādibhedo mago vā āgacchati, sabbacatuppadānañhi	614	
PA_atk-s02_01a:614_5	idha magoti nāmaṃ. Katthaci pana kāḷasiṅgālopi vuccati. Yathāha –	614	
PA_atk-s02_01a:615	“Usabhasseva te khandho, sīhasseva vijambhitaṃ;	61	
PA_atk-s02_01a:616	Magarāja namo tyatthu, api kiñci labhāmase”ti. ;	61	
PA_atk-s02_01a:617_0	Moro vā kaṭṭhaṃ pātetīti moro vā sukkhakaṭṭhaṃ rukkhato cāletvā pāteti. Moraggahaṇena	617	
PA_atk-s02_01a:617_1	ca idha sabbapakkhiggahaṇaṃ adhippetaṃ, tena yo koci pakkhīti vuttaṃ hoti. Atha vā	617	
PA_atk-s02_01a:617_2	moro vāti vā saddena añño vā koci pakkhīti. Esa nayo purime magaggahaṇepi. Vāto vā	617	
PA_atk-s02_01a:617_3	paṇṇakasaṭaṃ eretīti vāto vā paṇṇakacavaraṃ ghaṭṭeti. Etaṃ nūna taṃ bhayabheravaṃ	617	
PA_atk-s02_01a:617_4	āgacchatīti yametaṃ āgacchati, taṃ bhayabheravaṃ nūnāti. Ito pabhuti ca ārammaṇameva	617	
PA_atk-s02_01a:617_5	bhayabheravanti veditabbaṃ. Parittassa ca adhimattassa ca bhayassa ārammaṇattā sukhārammaṇaṃ	617	
PA_atk-s02_01a:617_6	rūpaṃ sukhamiva. Kiṃ nu kho ahaṃ aññadatthu bhayapaṭikaṅkhī viharāmīti ahaṃ kho kiṃ	617	
PA_atk-s02_01a:617_7	kāraṇaṃ ekaṃseneva bhayaṃ ākaṅkhamāno icchamāno hutvā viharāmi.	617	
PA_atk-s02_01a:618_0	Yathābhūtaṃ yathābhūtassāti yena yena iriyāpathena bhūtassa bhavitassa sato vattamānassa	618	
PA_atk-s02_01a:618_1	samaṅgībhūtassa vā. Meti mama santike. Tathābhūtaṃ tathābhūto vāti tena teneva iriyāpathena	618	
PA_atk-s02_01a:618_2	bhūto bhavito santo vattamāno samaṅgībhūto vāti attho. So kho ahaṃ…pe… paṭivinemīti	618	
PA_atk-s02_01a:618_3	bodhisattassa kira caṅkamantassa tasmiṃ magasiṅgakhurasaddādibhede bhayabheravārammaṇe	618	
PA_atk-s02_01a:618_4	āgate neva mahāsatto tiṭṭhati, na nisīdati na sayati, atha kho caṅkamantova parivīmaṃsanto	618	
PA_atk-s02_01a:618_5	parivicinanto bhayabheravaṃ na passati, magasiṅgakhurasaddādimattameva cetaṃ hoti,	618	
PA_atk-s02_01a:618_6	so taṃ ñatvā idaṃ nāmetaṃ, na bhayabheravanti tato tiṭṭhati vā nisīdati vā sayati	618	
PA_atk-s02_01a:618_7	vā. Etamatthaṃ dassento “so kho aha”ntiādimāha. Esa nayo sabbapeyyālesu. Ito parañca	618	
PA_atk-s02_01a:618_8	iriyāpathapaṭipāṭiyā avatvā āsannapaṭipāṭiyā iriyāpathā vuttāti veditabbā, caṅkamantassa	618	
PA_atk-s02_01a:618_9	hi bhayabherave āgate na ṭhito na nisinno na nipanno ṭhitassāpi āgate na caṅkamīti	618	
PA_atk-s02_01a:618_10	evaṃ tassa āsannapaṭipāṭiyā vuttāti.	6181	
PA_atk-s02_01a:619	Bhayabheravasenāsanādivaṇṇanā niṭṭhitā.	61	
PA_atk-s02_01a:620	Asammohavihāravaṇṇanā	62	
PA_atk-s02_01a:621	50. Evaṃ bhiṃsanakesupi ṭhānesu attano bhayabheravābhāvaṃ dassetvā idāni jhāyīnaṃ sammohaṭṭhānesu attano asammohavihāraṃ dassetuṃ santi kho pana, brāhmaṇātiādimāha.	62	
PA_atk-s02_01a:622_0	Tattha santīti atthi saṃvijjanti upalabbhanti. Rattiṃyeva samānanti rattiṃyeva santaṃ,	622	
PA_atk-s02_01a:622_1	divāti sañjānantīti “divaso aya”nti sañjānanti. Divāyeva samānanti divasaṃyeva santaṃ.	622	
PA_atk-s02_01a:622_2	Rattīti sañjānantīti “ratti aya”nti sañjānanti. Kasmā panete evaṃsaññino hontīti.	622	
PA_atk-s02_01a:622_3	Vuṭṭhānakosallābhāvato vā sakuṇarutato vā. Kathaṃ? Idhekacco odātakasiṇalābhī divā	622	
PA_atk-s02_01a:622_4	parikammaṃ katvā divā samāpanno divāyeva vuṭṭhahāmīti manasikāraṃ uppādeti, no ca	622	
PA_atk-s02_01a:622_5	kho addhānaparicchede kusalo hoti. So divasaṃ atikkamitvā rattibhāge vuṭṭhāti. Odātakasiṇapharaṇavasena	622	
PA_atk-s02_01a:622_6	cassa visadaṃ hoti vibhūtaṃ suvibhūtaṃ. So, divā vuṭṭhahāmīti uppāditamanasikāratāya	622	
PA_atk-s02_01a:622_7	odātakasiṇapharaṇavisadavibhūtatāya ca rattiṃyeva samānaṃ divāti sañjānāti. Idha	622	
PA_atk-s02_01a:622_8	panekacco nīlakasiṇalābhī rattiṃ parikammaṃ katvā rattiṃ samāpanno rattiṃyeva vuṭṭhahāmīti	622	
PA_atk-s02_01a:622_9	manasikāraṃ uppādeti, no ca kho addhānaparicchede kusalo hoti. So rattiṃ atikkamitvā	622	
PA_atk-s02_01a:622_10	divasabhāge vuṭṭhāti. Nīlakasiṇapharaṇavasena cassa avisadaṃ hoti avibhūtaṃ. So rattiṃ	6221	
PA_atk-s02_01a:622_11	vuṭṭhahāmīti uppāditamanasikāratāya nīlakasiṇapharaṇāvisadāvibhūtatāya ca divāyeva	6221	
PA_atk-s02_01a:622_12	samānaṃ rattīti sañjānāti. Evaṃ tāva vuṭṭhānakosallābhāvato evaṃsaññino honti.	6221	
PA_atk-s02_01a:623_0	Sakuṇarutato pana idhekacco antosenāsane nisinno hoti. Atha divā ravanakasakuṇā kākādayo	623	
PA_atk-s02_01a:623_1	candālokena divāti maññamānā rattiṃ ravanti, aññehi vā kāraṇehi. So tesaṃ saddaṃ	623	
PA_atk-s02_01a:623_2	sutvā rattiṃyeva samānaṃ divāti sañjānāti. Idha panekacco pabbatantare gambhīrāya	623	
PA_atk-s02_01a:623_3	ghanavanappaṭicchannāya giriguhāya sattāhavaddalikāya vattamānāya antarahitasūriyāloke	623	
PA_atk-s02_01a:623_4	kāle nisinno hoti. Atha rattiṃ ravanakasakuṇā ulūkādayo majjhanhikasamayepi tattha	623	
PA_atk-s02_01a:623_5	tattha samandhakāre nilīnā rattisaññāya vā aññehi vā kāraṇehi ravanti. So tesaṃ saddaṃ	623	
PA_atk-s02_01a:623_6	sutvā divāyeva samānaṃ rattīti sañjānāti. Evaṃ sakuṇarutato evaṃsaññino hontīti.	623	
PA_atk-s02_01a:623_7	Idamahanti idaṃ ahaṃ evaṃ sañjānanaṃ. Sammohavihārasmiṃ vadāmīti sammohavihārapariyāpannaṃ	623	
PA_atk-s02_01a:623_8	antogadhaṃ, sammohavihārānaṃ aññataraṃ vadāmīti vuttaṃ hoti.	623	
PA_atk-s02_01a:624_0	Ahaṃ kho pana brāhmaṇa…pe… sañjānāmīti pākaṭo bodhisattassa rattindivaparicchedo	624	
PA_atk-s02_01a:624_1	sattāhavaddalepi candimasūriyesu adissamānesupi jānātiyeva “ettakaṃ purebhattakālo	624	
PA_atk-s02_01a:624_2	gato, ettakaṃ pacchābhattakālo, ettakaṃ paṭhamayāmo, ettakaṃ majjhimayāmo, ettakaṃ	624	
PA_atk-s02_01a:624_3	pacchimayāmo”ti, tasmā evamāha. Anacchariyañcetaṃ yaṃ pūritapāramī bodhisatto evaṃ	624	
PA_atk-s02_01a:624_4	jānāti. Padesañāṇe ṭhitānaṃ sāvakānampi hi rattindivaparicchedo pākaṭo hoti.	624	
PA_atk-s02_01a:625_0	Kalyāṇiyamahāvihāre kira godattatthero dvaṅgulakāle bhattaṃ gahetvā aṅgulakāle bhuñjati.	625	
PA_atk-s02_01a:625_1	Sūriye adissamānepi pātoyeva senāsanaṃ pavisitvā tāya velāya nikkhamati. Ekadivasaṃ	625	
PA_atk-s02_01a:625_2	ārāmikā “sve therassa nikkhamanakāle passāmā”ti bhattaṃ sampādetvā kālatthambhamūle	625	
PA_atk-s02_01a:625_3	nisīdiṃsu. Thero dvaṅgulakāleyeva nikkhamati. Tato pabhuti kira sūriye adissamānepi	625	
PA_atk-s02_01a:625_4	therassa nikkhamanasaññāya eva bheriṃ ākoṭenti.	625	
PA_atk-s02_01a:626_0	Ajagaravihārepi kāḷadevatthero antovasse yāmagaṇḍikaṃ paharati, āciṇṇametaṃ therassa.	626	
PA_atk-s02_01a:626_1	Na ca yāmayantanāḷikaṃ payojeti, aññe bhikkhū payojenti. Atha nikkhante paṭhame yāme	626	
PA_atk-s02_01a:626_2	there muggaraṃ gahetvā ṭhitamatteyeva ekaṃ dve vāre paharanteyeva vā yāmayantaṃ patati,	626	
PA_atk-s02_01a:626_3	evaṃ tīsu yāmesu samaṇadhammaṃ katvā thero pātoyeva gāmaṃ pavisitvā piṇḍapātaṃ ādāya	626	
PA_atk-s02_01a:626_4	vihāraṃ āgantvā bhojanavelāya pattaṃ gahetvā divā vihāraṭṭhānaṃ gantvā samaṇadhammaṃ	626	
PA_atk-s02_01a:626_5	karoti. Bhikkhū kālatthambhaṃ disvā therassa adisvā āgamanatthāya pesenti. So bhikkhu	626	
PA_atk-s02_01a:626_6	theraṃ divā vihāraṭṭhānā nikkhamantameva vā antarāmagge vā passati. Evaṃ padesañāṇe	626	
PA_atk-s02_01a:626_7	ṭhitānaṃ sāvakānampi rattindivaparicchedo pākaṭo hoti, kimaṅgaṃ pana bodhisattānanti.	626	
PA_atk-s02_01a:627_0	Yaṃ kho taṃ brāhmaṇa…pe… vadeyyāti ettha pana “yaṃ kho taṃ, brāhmaṇa, asammohadhammo	627	
PA_atk-s02_01a:627_1	satto loke uppanno…pe… sukhāya devamanussāna”nti vacanaṃ vadamāno koci sammā vadeyya,	627	
PA_atk-s02_01a:627_2	sammā vadamāno siyā, na vitathavādī assa. Mameva taṃ vacanaṃ vadamāno sammā vadeyya,	627	
PA_atk-s02_01a:627_3	sammā vadamāno siyā, na vitathavādī assāti evaṃ padasambandho veditabbo.	627	
PA_atk-s02_01a:628_0	Tattha asammohadhammoti asammohasabhāvo. Loketi manussaloke. Bahujanahitāyāti bahujanassa	628	
PA_atk-s02_01a:628_1	hitatthāya, paññāsampattiyā diṭṭhadhammikasamparāyikahitūpadesakoti. Bahujanasukhāyāti	628	
PA_atk-s02_01a:628_2	bahujanassa sukhatthāya, cāgasampattiyā upakaraṇasukhassa dāyakoti. Lokānukampāyāti	628	
PA_atk-s02_01a:628_3	lokassa anukampatthāya, mettākaruṇāsampattiyā mātāpitaro viya lokassa rakkhitā gopayitāti.	628	
PA_atk-s02_01a:628_4	Atthāya hitāya sukhāya devamanussānanti idha devamanussaggahaṇena ca bhabbapuggalaveneyyasatteyeva	628	
PA_atk-s02_01a:628_5	gahetvā tesaṃ nibbānamaggaphalādhigamāya attano uppattiṃ dassetīti veditabbo. Atthāyāti	628	
PA_atk-s02_01a:628_6	hi vutte paramatthatthāya nibbānāyāti vuttaṃ hoti. Hitāyāti vutte taṃ sampāpakamaggatthāyāti	628	
PA_atk-s02_01a:628_7	vuttaṃ hoti, nibbānasampāpakamaggato hi uttari hitaṃ nāma natthi. Sukhāyāti vutte	628	
PA_atk-s02_01a:628_8	phalasamāpattisukhatthāyāti vuttaṃ hoti, tato uttari sukhābhāvato. Vuttañcetaṃ “ayaṃ	628	
PA_atk-s02_01a:628_9	samādhi paccuppannasukho ceva āyatiñca sukhavipāko”ti.	628	
PA_atk-s02_01a:629	Asammohavihāravaṇṇanā niṭṭhitā.	62	
PA_atk-s02_01a:630	Pubbabhāgapaṭipadādivaṇṇanā	63	
PA_atk-s02_01a:631_0	51. Evaṃ bhagavā buddhaguṇapaṭilābhāvasānaṃ attano asammohavihāraṃ brāhmaṇassa dassetvā	631	
PA_atk-s02_01a:631_1	idāni yāya paṭipadāya taṃ koṭippattaṃ asammohavihāraṃ adhigato, taṃ pubbabhāgato	631	
PA_atk-s02_01a:631_2	pabhuti dassetuṃ āraddhaṃ kho pana me brāhmaṇātiādimāha.	631	
PA_atk-s02_01a:632_0	Keci panāhu “imaṃ asammohavihāraṃ sutvā brāhmaṇassa cittamevaṃ uppannaṃ ‘kāya nu	632	
PA_atk-s02_01a:632_1	kho paṭipadāya imaṃ patto’ti, tassa cittamaññāya imāyāhaṃ paṭipadāya imaṃ uttamaṃ	632	
PA_atk-s02_01a:632_2	asammohavihāraṃ pattoti dassento evamāhā”ti.	632	
PA_atk-s02_01a:633_0	Tattha āraddhaṃ kho pana me, brāhmaṇa, vīriyaṃ ahosīti, brāhmaṇa, na mayā ayaṃ uttamo	633	
PA_atk-s02_01a:633_1	asammohavihāro kusītena muṭṭhassatinā sāraddhakāyena vikkhittacittena vā adhigato,	633	
PA_atk-s02_01a:633_2	apica kho tadadhigamāya āraddhaṃ kho pana me vīriyaṃ ahosi, bodhimaṇḍe nisinnena	633	
PA_atk-s02_01a:633_3	mayā caturaṅgavīriyaṃ āraddhaṃ ahosi, paggahitaṃ asithilappavattitanti vuttaṃ hoti.	633	
PA_atk-s02_01a:633_4	Āraddhattāyeva ca metaṃ asallīnaṃ ahosi.	633	
PA_atk-s02_01a:634_0	Upaṭṭhitā sati asammuṭṭhāti na kevalañca vīriyameva, satipi me ārammaṇābhimukhībhāvena	634	
PA_atk-s02_01a:634_1	upaṭṭhitā ahosi. Upaṭṭhitattāyeva ca asammuṭṭhā. Passaddho kāyoti kāyacittappassaddhisambhavena	634	
PA_atk-s02_01a:634_2	kāyopi me passaddho ahosi. Tattha yasmā nāmakāye passaddhe rūpakāyopi passaddhoyeva	634	
PA_atk-s02_01a:634_3	hoti, tasmā nāmakāyo rūpakāyoti avisesetvāva passaddho kāyoti vuttaṃ. Asāraddhoti	634	
PA_atk-s02_01a:634_4	so ca kho passaddhattāyeva asāraddho, vigatadarathoti vuttaṃ hoti. Samāhitaṃ cittaṃ	634	
PA_atk-s02_01a:634_5	ekagganti cittampi me sammā āhitaṃ suṭṭhu ṭhapitaṃ appitaṃ viya ahosi. Samāhitattā	634	
PA_atk-s02_01a:634_6	eva ca ekaggaṃ acalaṃ nipphandananti, ettāvatā jhānassa pubbabhāgapaṭipadā kathitā hoti.	634	
PA_atk-s02_01a:635_0	Idāni imāya paṭipadāya adhigataṃ paṭhamajjhānaṃ ādiṃ katvā vijjāttayapariyosānaṃ	635	
PA_atk-s02_01a:635_1	visesaṃ dassento so kho ahantiādimāha. Tattha vivicceva kāmehi…pe… catutthajjhānaṃ	635	
PA_atk-s02_01a:635_2	upasampajja vihāsinti ettha tāva yaṃ vattabbaṃ siyā, taṃ sabbaṃ visuddhimagge pathavīkasiṇakathāyaṃ	635	
PA_atk-s02_01a:635_3	vuttaṃ. Kevalañhi tattha “upasampajja viharatī”ti āgataṃ, idha “vihāsi”nti, ayameva	635	
PA_atk-s02_01a:635_4	viseso. Kiṃ katvā pana bhagavā imāni jhānāni upasampajja vihāsīti, kammaṭṭhānaṃ bhāvetvā.	635	
PA_atk-s02_01a:635_5	Kataraṃ? Ānāpānassatikammaṭṭhānaṃ.	635	
PA_atk-s02_01a:636_0	Imāni ca pana cattāri jhānāni kesañci cittekaggatatthāni honti, kesañci vipassanāpādakāni,	636	
PA_atk-s02_01a:636_1	kesañci abhiññāpādakāni, kesañci nirodhapādakāni, kesañci bhavokkamanatthāni. Tattha	636	
PA_atk-s02_01a:636_2	khīṇāsavānaṃ cittekaggatatthāni honti. Te hi samāpajjitvā ekaggacittā sukhaṃ divasaṃ	636	
PA_atk-s02_01a:636_3	viharissāmāti iccevaṃ kasiṇaparikammaṃ katvā aṭṭha samāpattiyo nibbattenti. Sekkhaputhujjanānaṃ	636	
PA_atk-s02_01a:636_4	samāpattito vuṭṭhāya samāhitena cittena vipassissāmāti nibbattentānaṃ vipassanāpādakāni	636	
PA_atk-s02_01a:636_5	honti. Ye pana aṭṭha samāpattiyo nibbattetvā abhiññāpādakajjhānaṃ samāpajjitvā samāpattito	636	
PA_atk-s02_01a:636_6	vuṭṭhāya “ekopi hutvā bahudhā hotī”ti vuttanayā abhiññāyo patthentā nibbattenti,	636	
PA_atk-s02_01a:636_7	tesaṃ abhiññāpādakāni honti. Ye pana aṭṭha samāpattiyo nibbattetvā nirodhasamāpattiṃ	636	
PA_atk-s02_01a:636_8	samāpajjitvā sattāhaṃ acittā hutvā diṭṭheva dhamme nirodhaṃ nibbānaṃ patvā sukhaṃ	636	
PA_atk-s02_01a:636_9	viharissāmāti nibbattenti, tesaṃ nirodhapādakāni honti. Ye pana aṭṭha samāpattiyo	636	
PA_atk-s02_01a:636_10	nibbattetvā aparihīnajjhānā brahmaloke uppajjissāmāti nibbattenti, tesaṃ bhavokkamanatthāni honti.	6361	
PA_atk-s02_01a:637_0	Bhagavatā panidaṃ catutthajjhānaṃ bodhirukkhamūle nibbattitaṃ, taṃ tassa vipassanāpādakañceva	637	
PA_atk-s02_01a:637_1	ahosi abhiññāpādakañca sabbakiccasādhakañca, sabbalokiyalokuttaraguṇadāyakanti veditabbaṃ.	637	
PA_atk-s02_01a:638	Pubbabhāgapaṭipadādivaṇṇanā niṭṭhitā.	63	
PA_atk-s02_01a:639	Pubbenivāsakathāvaṇṇanā	63	
PA_atk-s02_01a:640_0	52. Yesañca guṇānaṃ dāyakaṃ ahosi, tesaṃ ekadesaṃ dassento so evaṃ samāhite cittetiādimāha.	640	
PA_atk-s02_01a:640_1	Tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge vitthārito.	640	
PA_atk-s02_01a:640_2	Kevalañhi tattha “so evaṃ samāhite citte…pe… abhininnāmetī”ti vuttaṃ, idha “abhininnāmesi”nti.	640	
PA_atk-s02_01a:640_3	Ayaṃ kho me brāhmaṇāti ayañca appanāvāro tattha anāgatoti ayameva viseso. Tattha	640	
PA_atk-s02_01a:640_4	soti so ahaṃ. Abhininnāmesinti abhinīhariṃ. Abhininnāmesinti ca vacanato soti ettha	640	
PA_atk-s02_01a:640_5	so ahanti evamattho veditabbo.	640	
PA_atk-s02_01a:641_0	Yasmā cidaṃ bhagavato vasena pubbenivāsānussatiñāṇaṃ āgataṃ, tasmā “so tato cuto	641	
PA_atk-s02_01a:641_1	idhūpapanno”ti ettha evaṃ yojanā veditabbā. Ettha hi so tato cutoti paṭinivattantassa	641	
PA_atk-s02_01a:641_2	paccavekkhaṇaṃ. Tasmā idhūpapannoti imissā idhūpapattiyā anantaraṃ. Amutra udapādinti	641	
PA_atk-s02_01a:641_3	tusitabhavanaṃ sandhāyāhāti veditabbo. Tatrāpāsiṃ evaṃnāmoti tatrāpi tusitabhavane	641	
PA_atk-s02_01a:641_4	setaketu nāma devaputto ahosiṃ. Evaṃgottoti tāhi devatāhi saddhiṃ ekagotto. Evaṃvaṇṇoti	641	
PA_atk-s02_01a:641_5	suvaṇṇavaṇṇo. Evamāhāroti dibbasudhāhāro. Evaṃsukhadukkhappaṭisaṃvedīti evaṃ dibbasukhapaṭisaṃvedī.	641	
PA_atk-s02_01a:641_6	Dukkhaṃ pana saṅkhāradukkhamattameva. Evamāyupariyantoti evaṃ sattapaññāsavassakoṭisaṭṭhivassasatasahassāyupariyanto.	641	
PA_atk-s02_01a:641_7	So tato cutoti so ahaṃ tato tusitabhavanato cuto. Idhūpapannoti idha mahāmāyāya deviyā kucchimhi nibbatto.	641	
PA_atk-s02_01a:642_0	Ayaṃ kho me brāhmaṇātiādīsu meti mayā. Vijjāti viditakaraṇaṭṭhena vijjā. Kiṃ viditaṃ	642	
PA_atk-s02_01a:642_1	karoti? Pubbenivāsaṃ. Avijjāti tasseva pubbenivāsassa aviditakaraṇaṭṭhena tappaṭicchādako	642	
PA_atk-s02_01a:642_2	moho vuccati. Tamoti sveva moho paṭicchādakaṭṭhena “tamo”ti vuccati. Ālokoti sāyeva	642	
PA_atk-s02_01a:642_3	vijjā obhāsakaraṇaṭṭhena “āloko”ti vuccati. Ettha ca vijjā adhigatāti ayaṃ attho,	642	
PA_atk-s02_01a:642_4	sesaṃ pasaṃsāvacanaṃ. Yojanā panettha ayaṃ kho me vijjā adhigatā, tassa me adhigatavijjassa	642	
PA_atk-s02_01a:642_5	avijjā vihatā, vinaṭṭhāti attho. Kasmā? Yasmā vijjā uppannā. Esa nayo itarasmimpi padadvaye.	642	
PA_atk-s02_01a:643_0	Yathā tanti ettha yathāti opamme. Tanti nipāto. Satiyā avippavāsena appamattassa.	643	
PA_atk-s02_01a:643_1	Vīriyātāpena ātāpino. Kāye ca jīvite ca anapekkhatāya pahitattassa, pesitattassāti	643	
PA_atk-s02_01a:643_2	attho. Idaṃ vuttaṃ hoti “yathā appamattassa ātāpino pahitattassa viharato avijjā	643	
PA_atk-s02_01a:643_3	vihaññeyya, vijjā uppajjeyya. Tamo vihaññeyya, āloko uppajjeyya. Evameva mama avijjā	643	
PA_atk-s02_01a:643_4	vihatā, vijjā uppannā. Tamo vihato, āloko uppanno. Etassa me padhānānuyogassa anurūpameva phalaṃ laddha”nti.	643	
PA_atk-s02_01a:644	Pubbenivāsakathāvaṇṇanā niṭṭhitā.	64	
PA_atk-s02_01a:645	Dibbacakkhuñāṇakathāvaṇṇanā	64	
PA_atk-s02_01a:646	53. Cutūpapātakathāyaṃ yasmā idha bhagavato vasena pāḷi āgatā, tasmā “passāmi pajānāmī”ti vuttaṃ, ayaṃ viseso. Sesaṃ visuddhimagge vuttasadisameva.	64	
PA_atk-s02_01a:647_0	Ettha pana vijjāti dibbacakkhuñāṇavijjā. Avijjāti sattānaṃ cutipaṭisandhipaṭicchādikā	647	
PA_atk-s02_01a:647_1	avijjā. Sesaṃ vuttanayamevāti. Yasmā ca pūritapāramīnaṃ mahāsattānaṃ parikammakiccaṃ	647	
PA_atk-s02_01a:647_2	nāma natthi. Te hi citte abhininnāmitamatteyeva anekavihitaṃ pubbenivāsaṃ anussaranti,	647	
PA_atk-s02_01a:647_3	dibbena cakkhunā satte passanti. Tasmā yo tattha parikammaṃ ādiṃ katvā bhāvanānayo	647	
PA_atk-s02_01a:647_4	vutto, na tena idha atthoti.	647	
PA_atk-s02_01a:648	Dibbacakkhuñāṇakathāvaṇṇanā niṭṭhitā.	64	
PA_atk-s02_01a:649	Āsavakkhayañāṇakathāvaṇṇanā	64	
PA_atk-s02_01a:650_0	54. Tatiyavijjāya so evaṃ samāhite citteti vipassanāpādakaṃ catutthajjhānacittaṃ	650	
PA_atk-s02_01a:650_1	veditabbaṃ. Āsavānaṃ khayañāṇāyāti arahattamaggañāṇatthāya. Arahattamaggo hi āsavavināsanato	650	
PA_atk-s02_01a:650_2	āsavānaṃ khayoti vuccati, tatra cetaṃ ñāṇaṃ, tappariyāpannattāti. Cittaṃ abhininnāmesinti	650	
PA_atk-s02_01a:650_3	vipassanācittaṃ abhinīhariṃ. So idaṃ dukkhanti evamādīsu “ettakaṃ dukkhaṃ, na ito	650	
PA_atk-s02_01a:650_4	bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ abbhaññāsiṃ	650	
PA_atk-s02_01a:650_5	jāniṃ paṭivijjhiṃ. Tassa ca dukkhassa nibbattikaṃ taṇhaṃ ayaṃ dukkhasamudayoti. Tadubhayampi	650	
PA_atk-s02_01a:650_6	yaṃ ṭhānaṃ patvā nirujjhati, taṃ tesaṃ appavattiṃ nibbānaṃ ayaṃ dukkhanirodhoti.	650	
PA_atk-s02_01a:650_7	Tassa sampāpakaṃ ariyamaggaṃ ayaṃ dukkhanirodhagāminī paṭipadāti sarasalakkhaṇapaṭivedhena	650	
PA_atk-s02_01a:650_8	yathābhūtaṃ abbhaññāsiṃ jāniṃ paṭivijjhinti evamattho veditabbo.	650	
PA_atk-s02_01a:651_0	Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.	651	
PA_atk-s02_01a:651_1	Tassa me evaṃ jānato evaṃ passatoti tassa mayhaṃ evaṃ jānantassa evaṃ passantassa.	651	
PA_atk-s02_01a:651_2	Saha vipassanāya koṭippattaṃ maggaṃ katheti. Kāmāsavāti kāmāsavato. Vimuccitthāti	651	
PA_atk-s02_01a:651_3	iminā phalakkhaṇaṃ dasseti, maggakkhaṇe hi cittaṃ vimuccati, phalakkhaṇe vimuttaṃ	651	
PA_atk-s02_01a:651_4	hoti. Vimuttasmiṃ vimuttamiti ñāṇanti iminā paccavekkhaṇañāṇaṃ dasseti. Khīṇā jātītiādīhi	651	
PA_atk-s02_01a:651_5	tassa bhūmiṃ, tena hi ñāṇena bhagavā paccavekkhanto “khīṇā jātī”tiādīni abbhaññāsi.	651	
PA_atk-s02_01a:651_6	Katamā pana bhagavato jāti khīṇā, kathañca naṃ abbhaññāsīti? Na tāvassa atītā jāti	651	
PA_atk-s02_01a:651_7	khīṇā, pubbeva khīṇattā, na anāgatā, anāgate vāyāmābhāvato, na paccuppannā, vijjamānattā.	651	
PA_atk-s02_01a:651_8	Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhabhedā	651	
PA_atk-s02_01a:651_9	jāti, sā maggassa bhāvitattā anuppādadhammataṃ āpajjanena khīṇā, taṃ so maggabhāvanāya	651	
PA_atk-s02_01a:651_10	pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃ	6511	
PA_atk-s02_01a:651_11	hotī”ti jānanto abbhaññāsi.	6511	
PA_atk-s02_01a:652_0	Vusitanti vutthaṃ parivutthaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ,	652	
PA_atk-s02_01a:652_1	puthujjanakalyāṇakena hi saddhiṃ sattasekkhā brahmacariyavāsaṃ vasanti nāma, khīṇāsavo	652	
PA_atk-s02_01a:652_2	vutthavāso. Tasmā bhagavā attano brahmacariyavāsaṃ paccavekkhanto “vusitaṃ brahmacariya”nti	652	
PA_atk-s02_01a:652_3	abbhaññāsi. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena	652	
PA_atk-s02_01a:652_4	soḷasavidhampi kiccaṃ niṭṭhāpitanti attho. Puthujjanakalyāṇakādayo hi taṃ kiccaṃ	652	
PA_atk-s02_01a:652_5	karonti, khīṇāsavo katakaraṇīyo. Tasmā bhagavā attano karaṇīyaṃ paccavekkhanto “kataṃ	652	
PA_atk-s02_01a:652_6	karaṇīya”nti abbhaññāsi.	652	
PA_atk-s02_01a:653_0	Nāparaṃ itthattāyāti idāni puna itthabhāvāya evaṃsoḷasakiccabhāvāya, kilesakkhayāya	653	
PA_atk-s02_01a:653_1	vā maggabhāvanākiccaṃ me natthīti abbhaññāsi. Atha vā itthattāyāti itthabhāvato imasmā	653	
PA_atk-s02_01a:653_2	evaṃpakārā idāni vattamānakkhandhasantānā aparaṃ khandhasantānaṃ mayhaṃ natthi. Ime	653	
PA_atk-s02_01a:653_3	pana pañcakkhandhā pariññātā tiṭṭhanti chinnamūlakā rukkhā viya. Te carimakaviññāṇanirodhena	653	
PA_atk-s02_01a:653_4	anupādāno viya jātavedo nibbāyissantīti abbhaññāsi.	653	
PA_atk-s02_01a:654_0	Idāni evaṃ paccavekkhaṇañāṇapariggahitaṃ āsavānaṃ khayañāṇādhigamaṃ brāhmaṇassa dassento,	654	
PA_atk-s02_01a:654_1	ayaṃ kho me brāhmaṇātiādimāha. Tattha vijjāti arahattamaggañāṇavijjā. Avijjāti catusaccapaṭicchādikā	654	
PA_atk-s02_01a:654_2	avijjā. Sesaṃ vuttanayameva. Ettāvatā ca pubbenivāsañāṇena atītaṃsañāṇaṃ, dibbacakkhunā	654	
PA_atk-s02_01a:654_3	paccuppannānāgataṃsañāṇaṃ, āsavakkhayena sakalalokiyalokuttaraguṇanti evaṃ tīhi vijjāhi	654	
PA_atk-s02_01a:654_4	sabbepi sabbaññuguṇe saṅgahetvā pakāsento attano asammohavihāraṃ brāhmaṇassa dassesi.	654	
PA_atk-s02_01a:655	Āsavakkhayañāṇakathāvaṇṇanā niṭṭhitā.	65	
PA_atk-s02_01a:656	Araññavāsakāraṇavaṇṇanā	65	
PA_atk-s02_01a:657_0	55. Evaṃ vutte kira brāhmaṇo cintesi – “samaṇo gotamo sabbaññutaṃ paṭijānāti, ajjāpi	657	
PA_atk-s02_01a:657_1	ca araññavāsaṃ na vijahati, atthi nu khvassa aññampi kiñci karaṇīya”nti. Athassa	657	
PA_atk-s02_01a:657_2	bhagavā ajjhāsayaṃ viditvā iminā ajjhāsayānusandhinā, siyā kho pana tetiādimāha.	657	
PA_atk-s02_01a:657_3	Tattha siyā kho pana te, brāhmaṇa, evamassāti, brāhmaṇa, kadāci tuyhaṃ evaṃ bhaveyya.	657	
PA_atk-s02_01a:657_4	Na kho panetaṃ brāhmaṇa evaṃ daṭṭhabbanti etaṃ kho pana, brāhmaṇa, tayā mayhaṃ pantasenāsanapaṭisevanaṃ	657	
PA_atk-s02_01a:657_5	avītarāgāditāyāti evaṃ na daṭṭhabbaṃ. Evaṃ pantasenāsanapaṭisevane akāraṇaṃ paṭikkhipitvā	657	
PA_atk-s02_01a:657_6	kāraṇaṃ dassento dve kho ahantiādimāha. Tattha atthoyeva atthavaso. Tasmā dve kho	657	
PA_atk-s02_01a:657_7	ahaṃ, brāhmaṇa, atthavaseti ahaṃ kho, brāhmaṇa, dve atthe dve kāraṇāni sampassamānoti	657	
PA_atk-s02_01a:657_8	vuttaṃ hoti. Attano ca diṭṭhadhammasukhavihāranti ettha diṭṭhadhammo nāma ayaṃ paccakkho	657	
PA_atk-s02_01a:657_9	attabhāvo. Sukhavihāro nāma catunnampi iriyāpathavihārānaṃ phāsutā, ekakassa hi araññe	657	
PA_atk-s02_01a:657_10	antamaso uccārapassāvakiccaṃ upādāya sabbeva iriyāpathā phāsukā honti, tasmā diṭṭhadhammassa	6571	
PA_atk-s02_01a:657_11	sukhavihāranti ayamattho veditabbo. Pacchimañca janataṃ anukampamānoti kathaṃ araññavāsena	6571	
PA_atk-s02_01a:657_12	pacchimā janatā anukampitā hoti? Saddhāpabbajitā hi kulaputtā bhagavato araññavāsaṃ	6571	
PA_atk-s02_01a:657_13	disvā bhagavāpi nāma araññasenāsanāni na muñcati, yassa nevatthi pariññātabbaṃ na	6571	
PA_atk-s02_01a:657_14	pahātabbaṃ na bhāvetabbaṃ na sacchikātabbaṃ, kimaṅgaṃ pana mayanti cintetvā tattha	6571	
PA_atk-s02_01a:657_15	vasitabbameva maññissanti. Evaṃ khippameva dukkhassantakarā bhavissanti. Evaṃ pacchimā	6571	
PA_atk-s02_01a:657_16	janatā anukampitā hoti. Etamatthaṃ dassento āha “pacchimañca janataṃ anukampamāno”ti.	6571	
PA_atk-s02_01a:658	Araññavāsakāraṇavaṇṇanā niṭṭhitā.	65	
PA_atk-s02_01a:659	Desanānumodanāvaṇṇanā	65	
PA_atk-s02_01a:660_0	56. Taṃ sutvā attamano brāhmaṇo anukampitarūpātiādimāha. Tattha anukampitarūpāti	660	
PA_atk-s02_01a:660_1	anukampitajātikā anukampitasabhāvā. Janatāti janasamūho. Yathā taṃ arahatā sammāsambuddhenāti	660	
PA_atk-s02_01a:660_2	yathā arahaṃ sammāsambuddho anukampeyya, tatheva anukampitarūpāti.	660	
PA_atk-s02_01a:661_0	Evañca pana vatvā puna taṃ bhagavato dhammadesanaṃ abbhanumodamāno bhagavantaṃ etadavoca	661	
PA_atk-s02_01a:661_1	abhikkantaṃ, bho gotama, abhikkantaṃ, bho gotamāti. Tatthāyaṃ abhikkantasaddo khayasundarābhirūpaabbhanumodanesu	661	
PA_atk-s02_01a:661_2	dissati. “Abhikkantā, bhante, ratti, nikkhanto paṭhamo yāmo, ciranisinno bhikkhusaṅgho”tiādīsu	661	
PA_atk-s02_01a:661_3	hi khaye dissati. “Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.	661	
PA_atk-s02_01a:662	“Ko me vandati pādāni, iddhiyā yasasā jalaṃ;	66	
PA_atk-s02_01a:663	Abhikkantena vaṇṇena, sabbā obhāsayaṃ disā”ti. –	66	
PA_atk-s02_01a:664	Ādīsu abhirūpe. “Abhikkantaṃ, bhante”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā sādhu sādhu bho, gotamāti vuttaṃ hotīti veditabbaṃ.	66	
PA_atk-s02_01a:665	“Bhaye kodhe pasaṃsāyaṃ, turite kotūhalacchare;	66	
PA_atk-s02_01a:666	Hāse soke pasāde ca, kare āmeḍitaṃ budho”ti. –	66	
PA_atk-s02_01a:667	Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo. Atha vā abhikkantanti abhikantaṃ. Atiiṭṭhaṃ atimanāpaṃ, atisundaranti vuttaṃ hoti.	66	
PA_atk-s02_01a:668_0	Tattha ekena abhikkantasaddena desanaṃ thometi, ekena attano pasādaṃ. Ayañhettha	668	
PA_atk-s02_01a:668_1	adhippāyo – abhikkantaṃ, bho gotama, yadidaṃ bhoto gotamassa dhammadesanā, abhikkantaṃ	668	
PA_atk-s02_01a:668_2	yadidaṃ bhoto gotamassa dhammadesanaṃ āgamma mama pasādoti. Bhagavatoyeva vā vacanaṃ	668	
PA_atk-s02_01a:668_3	dve dve atthe sandhāya thometi – bhoto gotamassa vacanaṃ abhikkantaṃ dosanāsanato,	668	
PA_atk-s02_01a:668_4	abhikkantaṃ guṇādhigamanato, tathā saddhājananato, paññājananato, sātthato, sabyañjanato,	668	
PA_atk-s02_01a:668_5	uttānapadato, gambhīratthato, kaṇṇasukhato, hadayaṅgamato, anattukkaṃsanato, aparavambhanato,	668	
PA_atk-s02_01a:668_6	karuṇāsītalato, paññāvadātato, āpātharamaṇīyato, vimaddakkhamato, suyyamānasukhato,	668	
PA_atk-s02_01a:668_7	vīmaṃsīyamānahitatoti evamādīhi yojetabbaṃ.	668	
PA_atk-s02_01a:669_0	Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ,	669	
PA_atk-s02_01a:669_1	heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanti tiṇapaṇṇādicchāditaṃ.	669	
PA_atk-s02_01a:669_2	Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā	669	
PA_atk-s02_01a:669_3	“esa maggo”ti vadeyya. Andhakāreti kāḷapakkhacātuddasīaḍḍharattaghanavanasaṇḍameghapaṭalehi	669	
PA_atk-s02_01a:669_4	caturaṅge tame, ayaṃ tāva anuttānapadattho.	669	
PA_atk-s02_01a:670_0	Ayaṃ pana adhippāyayojanā – yathā koci nikkujjitaṃ ukkujjeyya, evaṃ saddhammavimukhaṃ	670	
PA_atk-s02_01a:670_1	asaddhamme patitaṃ maṃ asaddhammā vuṭṭhāpentena, yathā paṭicchannaṃ vivareyya. Evaṃ	670	
PA_atk-s02_01a:670_2	kassapassa bhagavato sāsanantaradhānato pabhuti micchādiṭṭhigahanapaṭicchannaṃ sāsanaṃ	670	
PA_atk-s02_01a:670_3	vivarantena, yathā mūḷhassa maggaṃ ācikkheyya, evaṃ kummaggamicchāmaggappaṭipannassa	670	
PA_atk-s02_01a:670_4	me saggamokkhamaggaṃ ācikkhantena, yathā andhakāre telapajjotaṃ dhāreyya, evaṃ mohandhakāre	670	
PA_atk-s02_01a:670_5	nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena	670	
PA_atk-s02_01a:670_6	mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.	670	
PA_atk-s02_01a:671	Desanānumodanāvaṇṇanā niṭṭhitā.	67	
PA_atk-s02_01a:672	Pasannākāravaṇṇanā	67	
PA_atk-s02_01a:673_0	Evaṃ desanaṃ thometvā imāya desanāya ratanattayapasannacitto pasannākāraṃ karonto	673	
PA_atk-s02_01a:673_1	esāhantiādimāha. Tattha esāhanti eso ahaṃ. Bhavantaṃ gotamaṃ saraṇaṃ gacchāmīti bhavaṃ	673	
PA_atk-s02_01a:673_2	me gotamo saraṇaṃ parāyaṇaṃ, aghassa tātā, hitassa ca vidhātāti iminā adhippāyena	673	
PA_atk-s02_01a:673_3	bhavantaṃ gotamaṃ gacchāmi, bhajāmi, sevāmi, payirupāsāmi, evaṃ vā jānāmi, bujjhāmīti.	673	
PA_atk-s02_01a:673_4	Yesañhi dhātūnaṃ gatiattho, buddhipi tesaṃ attho. Tasmā gacchāmīti imassa jānāmi,	673	
PA_atk-s02_01a:673_5	bujjhāmīti ayamattho vutto. Dhammañca bhikkhusaṅghañcāti ettha pana adhigatamagge	673	
PA_atk-s02_01a:673_6	sacchikatanirodhe yathānusiṭṭhaṃ paṭipajjamāne ca apāyesu apatamāne dhāretīti dhammo,	673	
PA_atk-s02_01a:673_7	so atthato ariyamaggo ceva nibbānañca. Vuttañhetaṃ – “yāvatā, bhikkhave, dhammā saṅkhatā,	673	
PA_atk-s02_01a:673_8	ariyo aṭṭhaṅgiko maggo tesaṃ aggamakkhāyatī”ti vitthāro. Na kevalañca ariyamaggo	673	
PA_atk-s02_01a:673_9	ceva nibbānañca, apica kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne –	673	
PA_atk-s02_01a:674	“Rāgavirāgamanejamasokaṃ, dhammamasaṅkhatamappaṭikūlaṃ;	67	
PA_atk-s02_01a:675	Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;	67	
PA_atk-s02_01a:676_0	Ettha rāgavirāgoti maggo kathito. Anejamasokanti phalaṃ. Dhammamasaṅkhatanti nibbānaṃ.	676	
PA_atk-s02_01a:676_1	Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.	676	
PA_atk-s02_01a:676_2	Diṭṭhisīlasaṅghātena saṃhatoti saṅgho, so atthato aṭṭha ariyapuggalasamūho. Vuttañhetaṃ tasmiṃyeva vimāne.	676	
PA_atk-s02_01a:677	“Yattha ca dinnamahapphalamāhu, catūsu sucīsu purisayugesu;	67	
PA_atk-s02_01a:678	Aṭṭha ca puggala dhammadasā te, saṅghamimaṃ saraṇatthamupehī”ti. ;	67	
PA_atk-s02_01a:679	Bhikkhūnaṃ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.	67	
PA_atk-s02_01a:680	Pasannākāravaṇṇanā niṭṭhitā.	68	
PA_atk-s02_01a:681	Saraṇagamanakathāvaṇṇanā	68	
PA_atk-s02_01a:682_0	Idāni tesu saraṇagamanesu kosallatthaṃ saraṇaṃ, saraṇagamanaṃ. Yo ca saraṇaṃ gacchati,	682	
PA_atk-s02_01a:682_1	saraṇagamanappabhedo, saraṇagamanassa phalaṃ, saṃkileso, bhedoti ayaṃ vidhi veditabbo.	682	
PA_atk-s02_01a:682_2	Seyyathidaṃ – padatthato tāva hiṃsatīti saraṇaṃ, saraṇagatānaṃ teneva saraṇagamanena	682	
PA_atk-s02_01a:682_3	bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassevetaṃ adhivacanaṃ.	682	
PA_atk-s02_01a:683_0	Atha vā hite pavattanena ahitā ca nivattanena sattānaṃ bhayaṃ hiṃsati buddho. Bhavakantārā	683	
PA_atk-s02_01a:683_1	uttāraṇena assāsadānena ca dhammo. Appakānampi kārānaṃ vipulaphalapaṭilābhakaraṇena	683	
PA_atk-s02_01a:683_2	saṅgho. Tasmā imināpi pariyāyena ratanattayaṃ saraṇaṃ. Tappasādataggarutāhi vihatakileso	683	
PA_atk-s02_01a:683_3	tapparāyaṇatākārappavatto cittuppādo saraṇagamanaṃ. Taṃsamaṅgisatto saraṇaṃ gacchati,	683	
PA_atk-s02_01a:683_4	vuttappakārena cittuppādena etāni me tīṇi saraṇāni saraṇaṃ, etāni parāyaṇanti evaṃ	683	
PA_atk-s02_01a:683_5	upetīti attho. Evaṃ tāva saraṇaṃ saraṇagamanaṃ yo ca saraṇaṃ gacchatīti idaṃ tayaṃ veditabbaṃ.	683	
PA_atk-s02_01a:684_0	Saraṇagamanappabhede pana duvidhaṃ saraṇagamanaṃ lokuttaraṃ lokiyañca. Tattha lokuttaraṃ	684	
PA_atk-s02_01a:684_1	diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ	684	
PA_atk-s02_01a:684_2	hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanupakkilesavikkhambhanena	684	
PA_atk-s02_01a:684_3	ārammaṇato buddhādiguṇārammaṇaṃ hutvā ijjhati, taṃ atthato buddhādīsu vatthūsu saddhāpaṭilābho,	684	
PA_atk-s02_01a:684_4	saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.	684	
PA_atk-s02_01a:685_0	Tayidaṃ catudhā pavattati attasanniyyātanena tapparāyaṇatāya sissabhāvūpagamanena	685	
PA_atk-s02_01a:685_1	paṇipātenāti. Tattha attasanniyyātanaṃ nāma “ajja ādiṃ katvā ahaṃ attānaṃ buddhassa	685	
PA_atk-s02_01a:685_2	niyyātemi, dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇatā	685	
PA_atk-s02_01a:685_3	nāma “ajja ādiṃ katvā ahaṃ buddhaparāyaṇo, dhammaparāyaṇo, saṅghaparāyaṇo iti maṃ	685	
PA_atk-s02_01a:685_4	dhārethā”ti evaṃ tapparāyaṇabhāvo. Sissabhāvūpagamanaṃ nāma “ajja ādiṃ katvā ahaṃ	685	
PA_atk-s02_01a:685_5	buddhassa antevāsiko, dhammassa, saṅghassāti maṃ dhārethā”ti evaṃ sissabhāvūpagamo.	685	
PA_atk-s02_01a:685_6	Paṇipāto nāma “ajja ādiṃ katvā ahaṃ abhivādanapaccuṭṭhānaañjalikammasāmīcikammaṃ	685	
PA_atk-s02_01a:685_7	buddhādīnaṃyeva tiṇṇaṃ vatthūnaṃ karomi, iti maṃ dhārethā”ti evaṃ buddhādīsu paramanipaccakāro.	685	
PA_atk-s02_01a:685_8	Imesañhi catunnaṃ ākārānaṃ aññatarampi karontena gahitaṃyeva hoti saraṇagamanaṃ.	685	
PA_atk-s02_01a:686_0	Apica bhagavato attānaṃ pariccajāmi, dhammassa, saṅghassa attānaṃ pariccajāmi. Jīvitaṃ	686	
PA_atk-s02_01a:686_1	pariccajāmi, pariccattoyeva me attā, pariccattaṃyeva me jīvitaṃ, jīvitapariyantikaṃ	686	
PA_atk-s02_01a:686_2	buddhaṃ saraṇaṃ gacchāmi, buddho me saraṇaṃ leṇaṃ tāṇanti evampi attasanniyyātanaṃ	686	
PA_atk-s02_01a:686_3	veditabbaṃ. “Satthārañca vatāhaṃ passeyyaṃ bhagavantameva passeyyaṃ, sugatañca vatāhaṃ	686	
PA_atk-s02_01a:686_4	passeyyaṃ bhagavantameva passeyyaṃ, sammāsambuddhañca vatāhaṃ passeyyaṃ bhagavantameva	686	
PA_atk-s02_01a:686_5	passeyya”nti evampi mahākassapassa saraṇagamanaṃ viya sissabhāvūpagamanaṃ daṭṭhabbaṃ.	686	
PA_atk-s02_01a:687	“So ahaṃ vicarissāmi, gāmā gāmaṃ purā puraṃ;	68	
PA_atk-s02_01a:688	Namassamāno sambuddhaṃ, dhammassa ca sudhammata”nti. –	68	
PA_atk-s02_01a:689_0	Evampi āḷavakādīnaṃ saraṇagamanaṃ viya tapparāyaṇatā veditabbā. “Atha kho brahmāyu	689	
PA_atk-s02_01a:689_1	brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā	689	
PA_atk-s02_01a:689_2	bhagavato pādāni mukhena ca paricumbati, pāṇīhi ca parisambāhati, nāmañca sāveti	689	
PA_atk-s02_01a:689_3	brahmāyu ahaṃ, bho gotama, brāhmaṇo, brahmāyu ahaṃ, bho gotama, brāhmaṇo”ti evampi paṇipāto daṭṭhabbo.	689	
PA_atk-s02_01a:690_0	So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena	690	
PA_atk-s02_01a:690_1	saraṇagamanaṃ hoti, na itarehi. Seṭṭhavaseneva hi saraṇaṃ gayhati, seṭṭhavasena bhijjati,	690	
PA_atk-s02_01a:690_2	tasmā yo sākiyo vā koliyo vā “buddho amhākaṃ ñātako”ti vandati, aggahitameva hoti	690	
PA_atk-s02_01a:690_3	saraṇaṃ. Yo vā “samaṇo gotamo rājapūjito mahānubhāvo, avandiyamāno anatthampi kareyyā”ti	690	
PA_atk-s02_01a:690_4	bhayena vandati, aggahitameva hoti saraṇaṃ. Yo vā bodhisattakāle bhagavato santike	690	
PA_atk-s02_01a:690_5	kiñci uggahitaṃ saramāno buddhakāle vā –	690	
PA_atk-s02_01a:691	“Ekena bhoge bhuñjeyya, dvīhi kammaṃ payojaye;	69	
PA_atk-s02_01a:692	Catutthañca nidhāpeyya, āpadāsu bhavissatī”ti. –	69	
PA_atk-s02_01a:693	Evarūpaṃ anusāsaniṃ uggahetvā “ācariyo me”ti vandati, aggahitameva hoti saraṇaṃ. Yo pana “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.	69	
PA_atk-s02_01a:694_0	Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ	694	
PA_atk-s02_01a:694_1	“ñātako me aya”nti vandato saraṇagamanaṃ na bhijjati, pageva apabbajitaṃ. Tathā rājānaṃ	694	
PA_atk-s02_01a:694_2	bhayavasena vandato, so hi raṭṭhapūjitattā avandiyamāno anatthampi kareyyāti. Tathā	694	
PA_atk-s02_01a:694_3	yaṃkiñci sippaṃ sikkhāpakaṃ titthiyaṃ “ācariyo me aya”nti vandatopi na bhijjatīti	694	
PA_atk-s02_01a:694_4	evaṃ saraṇagamanappabhedo veditabbo.	694	
PA_atk-s02_01a:695	Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –	69	
PA_atk-s02_01a:696	“Yo ca buddhañca dhammañca, saṅghañca saraṇaṃ gato;	69	
PA_atk-s02_01a:697	Cattāri ariyasaccāni, sammappaññāya passati.	69	
PA_atk-s02_01a:698	Dukkhaṃ dukkhasamuppādaṃ, dukkhassa ca atikkamaṃ;	69	
PA_atk-s02_01a:699	Ariyañcaṭṭhaṅgikaṃ maggaṃ, dukkhūpasamagāminaṃ.	69	
PA_atk-s02_01a:700	Etaṃ kho saraṇaṃ khemaṃ, etaṃ saraṇamuttamaṃ;	70	
PA_atk-s02_01a:701	Etaṃ saraṇamāgamma, sabbadukkhā pamuccatī”ti. ;	70	
PA_atk-s02_01a:702_0	Apica niccato anupagamanādivasena petassa ānisaṃsaphalaṃ veditabbaṃ. Vuttañhetaṃ,	702	
PA_atk-s02_01a:702_1	“aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato	702	
PA_atk-s02_01a:702_2	upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā	702	
PA_atk-s02_01a:702_3	voropeyya, pitaraṃ arahantaṃ jīvitā voropeyya, duṭṭhacitto tathāgatassa lohitaṃ uppādeyya,	702	
PA_atk-s02_01a:702_4	saṅghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī”ti.	702	
PA_atk-s02_01a:703	Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –	70	
PA_atk-s02_01a:704	“Yekeci buddhaṃ saraṇaṃ gatāse,	70	
PA_atk-s02_01a:705	Na te gamissanti apāyabhūmiṃ;	70	
PA_atk-s02_01a:706	Pahāya mānusaṃ dehaṃ,	70	
PA_atk-s02_01a:707	Devakāyaṃ paripūressantī”ti. ;	70	
PA_atk-s02_01a:708_0	Aparampi vuttaṃ “atha kho sakko devānamindo asītiyā devatāsahassehi saddhiṃ yenāyasmā	708	
PA_atk-s02_01a:708_1	mahāmoggallāno, tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā	708	
PA_atk-s02_01a:708_2	mahāmoggallāno etadavoca ‘sādhu kho devānaminda buddhaṃ saraṇagamanaṃ hoti, buddhaṃ	708	
PA_atk-s02_01a:708_3	saraṇagamanahetu kho devānaminda evamidhekacce sattā kāyassa bhedā paraṃ maraṇā sugatiṃ	708	
PA_atk-s02_01a:708_4	saggaṃ lokaṃ upapajjantī’ti. Te aññe deve dasahi ṭhānehi adhigaṇhanti dibbena āyunā	708	
PA_atk-s02_01a:708_5	dibbena vaṇṇena sukhena yasena ādhipateyyena dibbehi rūpehi saddehi gandhehi rasehi	708	
PA_atk-s02_01a:708_6	phoṭṭhabbehī”ti. Esa nayo dhamme saṅghe ca. Apica velāmasuttādivasenāpi saraṇagamanassa	708	
PA_atk-s02_01a:708_7	phalaviseso veditabbo. Evaṃ saraṇagamanaphalaṃ veditabbaṃ.	708	
PA_atk-s02_01a:709_0	Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,	709	
PA_atk-s02_01a:709_1	na mahājutikaṃ hoti, na mahāvipphāraṃ. Lokuttarassa natthi saṃkileso. Lokiyassa ca	709	
PA_atk-s02_01a:709_2	saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu	709	
PA_atk-s02_01a:709_3	attasanniyyātanādīhi hoti, so aniṭṭhaphalo. Anavajjo kālaṃ kiriyāya, so avipākattā	709	
PA_atk-s02_01a:709_4	aphalo. Lokuttarassa pana nevatthi bhedo. Bhavantarepi hi ariyasāvako aññasatthāraṃ	709	
PA_atk-s02_01a:709_5	na uddisatīti evaṃ saraṇagamanassa saṃkileso ca bhedo ca veditabboti. Upāsakaṃ maṃ	709	
PA_atk-s02_01a:709_6	bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretu, jānātūti attho.	709	
PA_atk-s02_01a:710	Saraṇagamanakathāvaṇṇanā niṭṭhitā.	71	
PA_atk-s02_01a:711	Upāsakavidhikathāvaṇṇanā	71	
PA_atk-s02_01a:712	Upāsakavidhikosallatthaṃ panettha ko upāsako, kasmā upāsakoti vuccati, kimassa sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ.	71	
PA_atk-s02_01a:713_0	Tattha ko upāsakoti yo koci tisaraṇagato gahaṭṭho. Vuttañhetaṃ – “yato kho mahānāma	713	
PA_atk-s02_01a:713_1	upāsako buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato	713	
PA_atk-s02_01a:713_2	hoti. Ettāvatā kho mahānāma upāsako hotī”ti.	713	
PA_atk-s02_01a:714	Kasmā upāsakoti ratanattayassa upāsanato. So hi buddhaṃ upāsatīti upāsako. Dhammaṃ, saṅghaṃ upāsatīti upāsako.	71	
PA_atk-s02_01a:715_0	Kimassa sīlanti pañca veramaṇiyo. Yathāha “yato kho mahānāma upāsako pāṇātipātā paṭivirato	715	
PA_atk-s02_01a:715_1	hoti adinnādānā, kāmesu micchācārā, musāvādā, surāmerayamajjapamādaṭṭhānā paṭivirato	715	
PA_atk-s02_01a:715_2	hoti. Ettāvatā kho mahānāma upāsako sīlavā hotī”ti.	715	
PA_atk-s02_01a:716_0	Ko ājīvoti pañca micchāvaṇijjā pahāya dhammena samena jīvitakappanaṃ. Vuttañhetaṃ	716	
PA_atk-s02_01a:716_1	“pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā, sattavaṇijjā,	716	
PA_atk-s02_01a:716_2	maṃsavaṇijjā, majjavaṇijjā, visavaṇijjā. Imā kho, bhikkhave, pañca vaṇijjā upāsakena akaraṇīyā”ti.	716	
PA_atk-s02_01a:717_0	Kā vipattīti yā tasseva sīlassa ca ājīvassa ca vipatti, ayamassa vipatti. Apica yāya	717	
PA_atk-s02_01a:717_1	esa caṇḍālo ceva hoti malañca patikuṭṭho ca. Sāpissa vipattīti veditabbā. Te ca atthato	717	
PA_atk-s02_01a:717_2	assaddhiyādayo pañca dhammā honti. Yathāha “pañcahi, bhikkhave, dhammehi samannāgato	717	
PA_atk-s02_01a:717_3	upāsako upāsakacaṇḍālo ca hoti upāsakamalañca upāsakapatikuṭṭho ca. Katamehi pañcahi?	717	
PA_atk-s02_01a:717_4	Assaddho hoti, dussīlo hoti, kotūhalamaṅgaliko hoti, maṅgalaṃ pacceti no kammaṃ,	717	
PA_atk-s02_01a:717_5	ito ca bahiddhā dakkhiṇeyyaṃ pariyesati tattha ca pubbakāraṃ karotī”ti.	717	
PA_atk-s02_01a:718_0	Kā sampattīti yā cassa sīlasampadā ca ājīvasampadā ca, sā sampatti. Ye cassa ratanabhāvādikarā	718	
PA_atk-s02_01a:718_1	saddhādayo pañca dhammā. Yathāha “pañcahi, bhikkhave, dhammehi samannāgato upāsako	718	
PA_atk-s02_01a:718_2	upāsakaratanañca hoti upāsakapadumañca upāsakapuṇḍarīkañca. Katamehi pañcahi? Saddho	718	
PA_atk-s02_01a:718_3	hoti, sīlavā hoti, na kotūhalamaṅgaliko hoti, kammaṃ pacceti no maṅgalaṃ, na ito	718	
PA_atk-s02_01a:718_4	bahiddhā dakkhiṇeyyaṃ gavesati, idha ca pubbakāraṃ karotī”ti.	718	
PA_atk-s02_01a:719_0	Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati. “Ajjatagge, samma	719	
PA_atk-s02_01a:719_1	dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati. “Teneva	719	
PA_atk-s02_01a:719_2	aṅgulaggena taṃ aṅgulaggaṃ parāmaseyya, ucchaggaṃ veḷagga”ntiādīsu koṭiyaṃ. “Ambilaggaṃ	719	
PA_atk-s02_01a:719_3	vā madhuraggaṃ vā tittakaggaṃ vā, anujānāmi, bhikkhave, vihāraggena vā pariveṇaggena	719	
PA_atk-s02_01a:719_4	vā bhājetu”ntiādīsu koṭṭhāse. “Yāvatā, bhikkhave, sattā apadā vā…pe… tathāgato tesaṃ	719	
PA_atk-s02_01a:719_5	aggamakkhāyatī”tiādīsu seṭṭhe. Idha panāyaṃ ādimhi daṭṭhabbo. Tasmā ajjataggeti ajjataṃ	719	
PA_atk-s02_01a:719_6	ādiṃ katvā, evamettha attho veditabbo. Ajjatanti ajjabhāvaṃ. Ajjadaggeti vā pāṭho,	719	
PA_atk-s02_01a:719_7	da-kāro padasandhikaro, ajja aggaṃ katvāti attho.	719	
PA_atk-s02_01a:720_0	Pāṇupetanti pāṇehi upetaṃ, yāva me jīvitaṃ pavattati, tāva upetaṃ. Anaññasatthukaṃ	720	
PA_atk-s02_01a:720_1	tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ gotamo dhāretu	720	
PA_atk-s02_01a:720_2	jānātu. Ahañhi sacepi me tikhiṇena asinā sīsaṃ chindeyya, neva buddhaṃ “na buddho”ti	720	
PA_atk-s02_01a:720_3	vā dhammaṃ “na dhammo”ti vā, saṅghaṃ “na saṅgho”ti vā vadeyyanti. Evaṃ attasanniyyātanena	720	
PA_atk-s02_01a:720_4	saraṇaṃ gantvā catūhi ca paccayehi pavāretvā uṭṭhāyāsanā bhagavantaṃ abhivādetvā	720	
PA_atk-s02_01a:720_5	tikkhattuṃ padakkhiṇaṃ katvā pakkāmīti.	720	
PA_atk-s02_01a:721	Upāsakavidhikathāvaṇṇanā niṭṭhitā.	72	
PA_atk-s02_01a:722	Papañcasūdaniyā majjhimanikāyaṭṭhakathāya	72	
PA_atk-s02_01a:723	Bhayabheravasuttavaṇṇanā niṭṭhitā.	72	
PA_atk-s02_01a:724	5. Anaṅgaṇasuttavaṇṇanā	72	
PA_atk-s02_01a:725_0	57. Evaṃ me sutaṃ…pe… āyasmā sāriputtoti anaṅgaṇasuttaṃ. Tatrāyaṃ anuttānapadavaṇṇanā	725	
PA_atk-s02_01a:725_1	– yathā cettha, evaṃ sabbasuttesu. Tasmā ito paraṃ ettakampi avatvā apubbapadavaṇṇanaṃyeva karissāma.	725	
PA_atk-s02_01a:726_0	Cattāroti gaṇanaparicchedo. Puggalāti sattā narā posā. Ettāvatā ca puggalavādī mahātheroti	726	
PA_atk-s02_01a:726_1	na gahetabbaṃ, ayañhi āyasmā buddhaputtānaṃ seṭṭho, so buddhassa bhagavato desanaṃ	726	
PA_atk-s02_01a:726_2	avilomentoyeva deseti.	726	
PA_atk-s02_01a:727	Sammutiparamatthadesanākathāvaṇṇanā	72	
PA_atk-s02_01a:728_0	Buddhassa bhagavato duvidhā desanā sammutidesanā, paramatthadesanā cāti. Tattha puggalo	728	
PA_atk-s02_01a:728_1	satto itthī puriso khattiyo brāhmaṇo devo māroti evarūpā sammutidesanā. Aniccaṃ dukkhaṃ	728	
PA_atk-s02_01a:728_2	anattā, khandhā dhātū āyatanāni satipaṭṭhānāti evarūpā paramatthadesanā.	728	
PA_atk-s02_01a:729_0	Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesaṃ	729	
PA_atk-s02_01a:729_1	adhigantuṃ samatthā, tesaṃ sammutidesanaṃ deseti. Ye pana paramatthavasena desanaṃ	729	
PA_atk-s02_01a:729_2	sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ	729	
PA_atk-s02_01a:729_3	deseti. Tatthāyaṃ upamā, yathā hi desabhāsākusalo tiṇṇaṃ vedānaṃ atthasaṃvaṇṇanako	729	
PA_atk-s02_01a:729_4	ācariyo ye damiḷabhāsāya vutte atthaṃ jānanti, tesaṃ damiḷabhāsāya ācikkhati. Ye	729	
PA_atk-s02_01a:729_5	andhakabhāsādīsu aññatarāya, tesaṃ tāya tāya bhāsāya. Evaṃ te māṇavakā chekaṃ byattaṃ	729	
PA_atk-s02_01a:729_6	ācariyamāgamma khippameva sippaṃ uggaṇhanti. Tattha ācariyo viya buddho bhagavā.	729	
PA_atk-s02_01a:729_7	Tayo vedā viya kathetabbabhāvena ṭhitāni tīṇi piṭakāni. Desabhāsākosallamiva sammutiparamatthakosallaṃ.	729	
PA_atk-s02_01a:729_8	Nānādesabhāsā māṇavakā viya sammutiparamatthadesanāpaṭivijjhanasamatthā veneyyasattā.	729	
PA_atk-s02_01a:729_9	Ācariyassa damiḷabhāsādiācikkhanaṃ viya bhagavato sammutiparamatthavasena desanā	729	
PA_atk-s02_01a:729_10	veditabbā. Āha cettha –	7291	
PA_atk-s02_01a:730	“Duve saccāni akkhāsi, sambuddho vadataṃ varo;	73	
PA_atk-s02_01a:731	Sammutiṃ paramatthañca, tatiyaṃ nūpalabbhati.	73	
PA_atk-s02_01a:732	Saṅketavacanaṃ saccaṃ, lokasammutikāraṇā;	73	
PA_atk-s02_01a:733	Paramatthavacanaṃ saccaṃ, dhammānaṃ bhūtakāraṇā.	73	
PA_atk-s02_01a:734	Tasmā vohārakusalassa, lokanāthassa satthuno;	73	
PA_atk-s02_01a:735	Sammutiṃ voharantassa, musāvādo na jāyatī”ti.	73	
PA_atk-s02_01a:736_0	Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ, kammassakatādīpanatthaṃ,	736	
PA_atk-s02_01a:736_1	paccattapurisakāradīpanatthaṃ, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,	736	
PA_atk-s02_01a:736_2	dakkhiṇāvisuddhidīpanatthaṃ, lokasammutiyā appahānatthañcāti. “Khandhadhātuāyatanāni	736	
PA_atk-s02_01a:736_3	hirīyanti ottappantī”ti hi vutte mahājano na jānāti, sammohamāpajjati, paṭisattu	736	
PA_atk-s02_01a:736_4	hoti “kimidaṃ khandhadhātuāyatanāni hirīyanti ottappanti nāmā”ti. “Itthī hirīyati	736	
PA_atk-s02_01a:736_5	ottappati puriso khattiyo brāhmaṇo devo māro”ti vutte pana jānāti, na sammohamāpajjati,	736	
PA_atk-s02_01a:736_6	na paṭisattu hoti. Tasmā bhagavā hirottappadīpanatthaṃ puggalakathaṃ katheti.	736	
PA_atk-s02_01a:737	“Khandhā kammassakā dhātuyo āyatanānī”ti vuttepi eseva nayo. Tasmā bhagavā kammassakatādīpanatthaṃ puggalakathaṃ katheti.	73	
PA_atk-s02_01a:738	“Veḷuvanādayo mahāvihārā khandhehi kārāpitā dhātūhi āyatanehī”ti vuttepi eseva nayo. Tasmā bhagavā paccattapurisakāradīpanatthaṃ puggalakathaṃ katheti.	73	
PA_atk-s02_01a:739_0	“Khandhā mātaraṃ jīvitā voropenti pitaraṃ arahantaṃ ruhiruppādakammaṃ karonti, saṅghabhedakammaṃ	739	
PA_atk-s02_01a:739_1	karonti, dhātuyo āyatanānī”ti vuttepi eseva nayo. Tasmā bhagavā ānantariyadīpanatthaṃ	739	
PA_atk-s02_01a:739_2	puggalakathaṃ katheti. “Khandhā mettāyanti dhātuyo āyatanānī”ti vuttepi eseva nayo.	739	
PA_atk-s02_01a:739_3	Tasmā bhagavā brahmavihāradīpanatthaṃ puggalakathaṃ katheti.	739	
PA_atk-s02_01a:740_0	“Khandhā pubbenivāsamanussaranti dhātuyo āyatanānī”ti vuttepi eseva nayo. Tasmā bhagavā	740	
PA_atk-s02_01a:740_1	pubbenivāsadīpanatthaṃ puggalakathaṃ katheti. “Khandhā dānaṃ paṭiggaṇhanti dhātuyo	740	
PA_atk-s02_01a:740_2	āyatanānī”ti vuttepi mahājano na jānāti, sammohamāpajjati, paṭisattu hoti “kimidaṃ	740	
PA_atk-s02_01a:740_3	khandhadhātuāyatanāni paṭiggaṇhanti nāmā”ti. “Puggalā paṭiggaṇhanti sīlavanto kalyāṇadhammā”ti	740	
PA_atk-s02_01a:740_4	vutte pana jānāti, na sammohamāpajjati, na paṭisattu hoti. Tasmā bhagavā dakkhiṇāvisuddhidīpanatthaṃ	740	
PA_atk-s02_01a:740_5	puggalakathaṃ katheti.	740	
PA_atk-s02_01a:741_0	Lokasammutiñca buddhā bhagavanto nappajahanti, lokasamaññāya lokaniruttiyaṃ lokābhilāpe	741	
PA_atk-s02_01a:741_1	ṭhitāyeva dhammaṃ desenti. Tasmā bhagavā lokasammutiyā appahānatthampi puggalakathaṃ	741	
PA_atk-s02_01a:741_2	katheti. Tasmā ayampi āyasmā lokavohārakusalatāya buddhassa bhagavato desanaṃ avilomento	741	
PA_atk-s02_01a:741_3	lokasammutiyaṃ ṭhatvāva cattārome, āvuso, puggalāti āha. Tasmā ettha paramatthavasena	741	
PA_atk-s02_01a:741_4	aggahetvā sammutivaseneva puggalo veditabbo.	741	
PA_atk-s02_01a:742_0	Santo saṃvijjamānāti lokasaṅketavasena atthi upalabbhamānā. Lokasminti sattaloke.	742	
PA_atk-s02_01a:742_1	Sāṅgaṇova samānotiādīsu pana aṅgaṇanti katthaci kilesā vuccanti. Yathāha “tattha	742	
PA_atk-s02_01a:742_2	katamāni tīṇi aṅgaṇāni? Rāgo aṅgaṇaṃ, doso aṅgaṇaṃ, moho aṅgaṇa”nti. Katthaci yaṃkiñci	742	
PA_atk-s02_01a:742_3	malaṃ vā paṅko vā, yathāha “tasseva rajassa vā aṅgaṇassa vā pahānāya vāyamatī”ti.	742	
PA_atk-s02_01a:742_4	Katthaci tathārūpo bhūmibhāgo, so bodhiyaṅgaṇaṃ cetiyaṅgaṇantiādīnaṃ vasena veditabbo.	742	
PA_atk-s02_01a:742_5	Idha pana nānappakārā tibbakilesā “aṅgaṇa”nti adhippetā. Tathā hi vakkhati “pāpakānaṃ	742	
PA_atk-s02_01a:742_6	kho etaṃ, āvuso, akusalānaṃ icchāvacarānaṃ adhivacanaṃ, yadidaṃ aṅgaṇa”nti. Saha aṅgaṇena sāṅgaṇo.	742	
PA_atk-s02_01a:743_0	Sāṅgaṇova samānoti sakilesoyeva santo. Atthi me ajjhattaṃ aṅgaṇanti yathābhūtaṃ nappajānātīti	743	
PA_atk-s02_01a:743_1	mayhaṃ attano cittasantāne kileso atthītipi na jānāti. “Ime kilesā nāma kakkhaḷā	743	
PA_atk-s02_01a:743_2	vāḷā jahitabbā na gahitabbā visaduṭṭhasallasadisā”ti evaṃ yāthāvasarasatopi na jānāti.	743	
PA_atk-s02_01a:743_3	Yo atthīti ca jānāti, evañca jānāti. So “atthi me ajjhattaṃ aṅgaṇanti yathābhūtaṃ	743	
PA_atk-s02_01a:743_4	pajānātī”ti vuccati. Yassa pana na ca maggena samūhatā kilesā, na ca uppajjanti yena	743	
PA_atk-s02_01a:743_5	vā tena vā vāritattā, ayamidha anaṅgaṇoti adhippeto. Natthi me ajjhattaṃ aṅgaṇanti	743	
PA_atk-s02_01a:743_6	yathābhūtaṃ nappajānātīti “mayhaṃ kilesā yena vā tena vā vāritattā natthi, na maggena	743	
PA_atk-s02_01a:743_7	samūhatattā”ti na jānāti, “te uppajjamānā mahāanatthaṃ karissanti kakkhaḷā vāḷā visaduṭṭhasallasadisā”ti	743	
PA_atk-s02_01a:743_8	evaṃ yāthāvasarasatopi na jānāti. Yo pana “iminā kāraṇena natthī”ti ca jānāti, evañca	743	
PA_atk-s02_01a:743_9	jānāti, so “natthi me ajjhattaṃ aṅgaṇanti yathābhūtaṃ pajānātī”ti vuccati. Tatrāti	743	
PA_atk-s02_01a:743_10	tesu catūsu puggalesu, tesu vā dvīsu sāṅgaṇesu, yvāyanti yo ayaṃ, yāyantipi pāṭho.	7431	
PA_atk-s02_01a:744_0	58. Ko nu kho, āvuso, sāriputta, hetu ko paccayoti ubhayenāpi kāraṇameva pucchati.	744	
PA_atk-s02_01a:744_1	Yenimesanti yena hetunā yena paccayena imesaṃ dvinnaṃ eko seṭṭhapuriso eko hīnapurisoti	744	
PA_atk-s02_01a:744_2	akkhāyati, so ko hetu ko paccayoti evamettha sambandho veditabbo. Tattha kiñcāpi	744	
PA_atk-s02_01a:744_3	“nappajānāti pajānātī”ti evaṃ vuttaṃ, pajānanā nappajānanāti idameva ubhayaṃ hetu ceva paccayo ca.	744	
PA_atk-s02_01a:745_0	59. Thero pana attano vicitrapaṭibhānatāya taṃ pākaṭataraṃ katvā dassetuṃ puna tatrāvusotiādimāha.	745	
PA_atk-s02_01a:745_1	Tattha tassetaṃ pāṭikaṅkhanti tassa puggalassa etaṃ pāṭikaṅkhitabbaṃ. Idameva esa	745	
PA_atk-s02_01a:745_2	pāpuṇissati, na aññanti icchitabbaṃ, avassaṃ bhāvīti vuttaṃ hoti. “Na chandaṃ janessatī”tiādinā	745	
PA_atk-s02_01a:745_3	nayena vuttaṃ achandajananādiṃ sandhāyāha.	745	
PA_atk-s02_01a:746_0	Tattha ca na chandaṃ janessatīti appajānanto tassa aṅgaṇassa pahānatthaṃ kattukamyatāchandaṃ	746	
PA_atk-s02_01a:746_1	na janessati. Na vāyamissatīti tato balavataraṃ vāyāmaṃ na karissati, na vīriyaṃ	746	
PA_atk-s02_01a:746_2	ārabhissatīti thāmagatavīriyaṃ pana neva ārabhissati, na pavattessatīti vuttaṃ hoti.	746	
PA_atk-s02_01a:746_3	Sāṅgaṇoti imehi rāgādīhi aṅgaṇehi sāṅgaṇo. Saṃkiliṭṭhacittoti tehiyeva suṭṭhutaraṃ	746	
PA_atk-s02_01a:746_4	kiliṭṭhacitto malīnacitto vibādhitacitto upatāpitacitto ca hutvā. Kālaṃ karissatīti marissati.	746	
PA_atk-s02_01a:747_0	Seyyathāpīti yathā nāma. Kaṃsapātīti kaṃsalohabhājanaṃ. Ābhatāti ānītā. Āpaṇā vā	747	
PA_atk-s02_01a:747_1	kammārakulā vāti āpaṇato vā kaṃsapātikārakānaṃ kammārānaṃ gharato vā. Rajenāti āgantukarajena	747	
PA_atk-s02_01a:747_2	paṃsuādinā. Malenāti tattheva uṭṭhitena lohamalena. Pariyonaddhāti sañchannā. Na	747	
PA_atk-s02_01a:747_3	ceva paribhuñjeyyunti udakakhādanīyapakkhipanādīhi paribhogaṃ na kareyyuṃ. Na ca	747	
PA_atk-s02_01a:747_4	pariyodapeyyunti dhovanaghaṃsanādīhi na parisuddhaṃ kārāpeyyuṃ. Rajāpatheti rajapathe.	747	
PA_atk-s02_01a:747_5	Ayameva vā pāṭho, rajassa āgamanaṭṭhāne vā vuṭṭhānuṭṭhāne vā heṭṭhāmañce vā thusakoṭṭhake	747	
PA_atk-s02_01a:747_6	vā bhājanantare vā, yattha rajena okirīyatīti attho. Saṃkiliṭṭhatarā assa malaggahitāti	747	
PA_atk-s02_01a:747_7	ettha rajāpathe nikkhipanena saṃkiliṭṭhatarā, aparibhogāpariyodapanehi malaggahitatarāti	747	
PA_atk-s02_01a:747_8	vuttaṃ hoti, paṭipucchāvacanañcetaṃ. Tenassa evamattho veditabbo, āvuso, sā kaṃsapāti	747	
PA_atk-s02_01a:747_9	evaṃ karīyamānā aparena kālena saṃkiliṭṭhatarā ca malaggahitatarā ca mattikapātīti	747	
PA_atk-s02_01a:747_10	vā kaṃsapātīti vā itipi dujjānā bhaveyya nu kho noti, thero taṃ paṭijānanto āha “evamāvuso”ti.	7471	
PA_atk-s02_01a:747_11	Puna dhammasenāpati opammaṃ sampaṭipādento, evameva khotiādimāha. Tatthevaṃ opammasaṃsandanā	7471	
PA_atk-s02_01a:747_12	veditabbā – kiliṭṭhakaṃsapātisadiso sāṅgaṇo puggalo. Saṃkiliṭṭhakaṃsapātiyā naparibhuñjanamādiṃ	7471	
PA_atk-s02_01a:747_13	katvā rajāpathanikkhepo viya tassa puggalassa pabbajjaṃ labhamānassa vejjakammādīsu	7471	
PA_atk-s02_01a:747_14	pasutapuggalasantike pabbajjāpaṭilābho. Saṃkiliṭṭhakaṃsapātiyā puna saṃkiliṭṭhatarabhāvo	7471	
PA_atk-s02_01a:747_15	viya tassa puggalassa anukkamena ācariyupajjhāyānaṃ anusikkhato vejjakammādikaraṇaṃ,	7471	
PA_atk-s02_01a:747_16	ettha ṭhitassa sāṅgaṇakālakiriyā. Atha vā anukkamena dukkaṭadubbhāsitavītikkamanaṃ,	7471	
PA_atk-s02_01a:747_17	ettha ṭhitassa sāṅgaṇakālakiriyā. Atha vā anukkamena pācittiyathullaccayavītikkamanaṃ,	7471	
PA_atk-s02_01a:747_18	saṅghādisesavītikkamanaṃ, pārājikavītikkamanaṃ, mātughātādiānantariyakaraṇaṃ, ettha	7471	
PA_atk-s02_01a:747_19	ṭhitassa sāṅgaṇakālakiriyāti.	7471	
PA_atk-s02_01a:748_0	Saṃkiliṭṭhacitto kālaṃ karissatīti ettha ca akusalacittena kālaṃ karissatīti na evamattho	748	
PA_atk-s02_01a:748_1	daṭṭhabbo. Sabbasattā hi pakaticittena bhavaṅgacitteneva kālaṃ karonti. Ayaṃ pana	748	
PA_atk-s02_01a:748_2	avisodhetvā cittasantānaṃ kālaṃ karissatīti etamatthaṃ sandhāya evaṃ vuttoti veditabbo.	748	
PA_atk-s02_01a:749_0	Dutiyavāre pariyodapeyyunti dhovanaghaṃsanasaṇhachārikāparimajjanādīhi parisuddhaṃ	749	
PA_atk-s02_01a:749_1	ādāsamaṇḍalasadisaṃ kareyyuṃ. Na ca naṃ rajāpatheti pubbe vuttappakāre ṭhāne anikkhipitvā	749	
PA_atk-s02_01a:749_2	karaṇḍamañjūsādīsu vā ṭhapeyyuṃ, paliveṭhetvā vā nāgadante lageyyuṃ. Sesaṃ vuttanayānusāreneva gahetabbaṃ.	749	
PA_atk-s02_01a:750_0	Upamāsaṃsandanā cettha evaṃ veditabbā – kiliṭṭhakaṃsapātisadiso sāṅgaṇo bhabbapuggalo.	750	
PA_atk-s02_01a:750_1	Kiliṭṭhakaṃsapātiyā paribhuñjanamādiṃ katvā suddhaṭṭhāne ṭhapanaṃ viya tassa puggalassa	750	
PA_atk-s02_01a:750_2	pabbajjaṃ labhamānassa pesalabhikkhūnaṃ santike pabbajjāpaṭilābho. Ye ovadanti anusāsanti	750	
PA_atk-s02_01a:750_3	appamattakampi pamādaṃ disvā daṇḍakammaṃ katvā punappunaṃ sikkhāpenti, saṃkiliṭṭhakaṃsapātiyā	750	
PA_atk-s02_01a:750_4	aparakāle parisuddhapariyodātabhāvo viya tassa puggalassa ācariyupajjhāyānaṃ anusikkhato	750	
PA_atk-s02_01a:750_5	anukkamena sammāvattapaṭipatti, ettha ṭhitassa anaṅgaṇakālakiriyā. Atha vā anukkamena	750	
PA_atk-s02_01a:750_6	parisuddhe sīle patiṭṭhāya attano anurūpaṃ buddhavacanaṃ uggaṇhitvā dhutaṅgāni samādāya	750	
PA_atk-s02_01a:750_7	attano anukūlakammaṭṭhānaṃ gahetvā gāmantasenāsanavāsaṃ muñcitvā pantasenāsanavāso,	750	
PA_atk-s02_01a:750_8	ettha ṭhitassa anaṅgaṇakālakiriyā. Atha vā anukkamena kasiṇaparikammaṃ katvā aṭṭhasamāpattinibbattanena	750	
PA_atk-s02_01a:750_9	kilesavikkhambhanaṃ, vipassanāpādakajjhānā vuṭṭhāya vipassanāya kilesānaṃ tadaṅganivāraṇaṃ,	750	
PA_atk-s02_01a:750_10	sotāpattiphalādhigamo…pe… arahattasacchikiriyāti ettha ṭhitassa accantaṃ anaṅgaṇakālakiriyā eva.	7501	
PA_atk-s02_01a:751_0	Tatiyavāre subhanimittanti rāgaṭṭhāniyaṃ iṭṭhārammaṇaṃ. Manasi karissatīti tasmiṃ	751	
PA_atk-s02_01a:751_1	vipannassati taṃ nimittaṃ āvajjissati. Tassa subhanimittassa manasikārāti tassa puggalassa	751	
PA_atk-s02_01a:751_2	subhanimittamanasikārakāraṇā. Anuddhaṃsessatīti hiṃsissati adhibhavissati. Rāgo hi	751	
PA_atk-s02_01a:751_3	uppajjanto kusalavāraṃ pacchinditvā sayameva akusalajavanaṃ hutvā tiṭṭhanto kusalacittaṃ	751	
PA_atk-s02_01a:751_4	anuddhaṃsetīti veditabbo. Sesaṃ vuttanayānusāreneva gahetabbaṃ.	751	
PA_atk-s02_01a:752_0	Opammasaṃsandanā panettha evaṃ veditabbā – parisuddhakaṃsapātisadiso pakatiyā appakileso	752	
PA_atk-s02_01a:752_1	anaṅgaṇapuggalo. Parisuddhakaṃsapātiyā naparibhuñjanaṃ ādiṃ katvā rajāpathe nikkhepo	752	
PA_atk-s02_01a:752_2	viya tassa puggalassa pabbajjaṃ labhamānassāti ito paraṃ sabbaṃ paṭhamavārasadisameva.	752	
PA_atk-s02_01a:753_0	Catutthavāre subhanimittaṃ na manasi karissatīti tasmiṃ sativirahābhāvato taṃ nimittaṃ	753	
PA_atk-s02_01a:753_1	nāvajjissati, sesaṃ dutiyavārānusārena veditabbaṃ. “Ayaṃ kho, āvuso”tiādi “ko nu	753	
PA_atk-s02_01a:753_2	kho, āvuso”tiādimhi vuttanayameva.	753	
PA_atk-s02_01a:754_0	60. Idāni taṃ aṅgaṇaṃ nānappakārato pākaṭaṃ kārāpetukāmenāyasmatā mahāmoggallānena	754	
PA_atk-s02_01a:754_1	“aṅgaṇaṃ aṅgaṇa”ntiādinā nayena puṭṭho taṃ byākaronto pāpakānaṃ kho etaṃ, āvusotiādimāha.	754	
PA_atk-s02_01a:754_2	Tattha icchāvacarānanti icchāya avacarānaṃ, icchāvasena otiṇṇānaṃ pavattānaṃ nānappakārānaṃ	754	
PA_atk-s02_01a:754_3	kopaappaccayānanti attho. Yaṃ idhekaccassāti yena idhekaccassa evaṃ icchā uppajjeyya,	754	
PA_atk-s02_01a:754_4	taṃ ṭhānaṃ taṃ kāraṇaṃ vijjati atthi, upalabbhatīti vuttaṃ hoti. Āpanno assanti āpanno	754	
PA_atk-s02_01a:754_5	bhaveyyaṃ. Na ca maṃ bhikkhū jāneyyunti bhikkhū ca maṃ na jāneyyuṃ. Kiṃ panettha	754	
PA_atk-s02_01a:754_6	ṭhānaṃ, lābhatthikatā. Lābhatthiko hi bhikkhu pakatiyāpi ca katapuñño manussehi sakkato	754	
PA_atk-s02_01a:754_7	garukato evaṃ cinteti “āpattiṃ āpannaṃ bhikkhuṃ therā ñatvā majjhimānaṃ ārocenti,	754	
PA_atk-s02_01a:754_8	te navakānaṃ, navakā vihāre vighāsādādīnaṃ, te ovādaṃ āgatānaṃ bhikkhunīnaṃ, evaṃ	754	
PA_atk-s02_01a:754_9	kamena catasso parisā jānanti. Evamassa lābhantarāyo hoti. Aho vatāhaṃ āpattiñca	754	
PA_atk-s02_01a:754_10	vata āpanno assaṃ, na ca maṃ bhikkhū jāneyyu”nti.	7541	
PA_atk-s02_01a:755_0	Yaṃ taṃ bhikkhuṃ bhikkhū jāneyyunti yena kāraṇena taṃ bhikkhuṃ aññe bhikkhū jāneyyuṃ,	755	
PA_atk-s02_01a:755_1	taṃ kāraṇaṃ vijjati kho pana atthiyeva, no natthi. Therā hi ñatvā majjhimānaṃ ārocenti.	755	
PA_atk-s02_01a:755_2	Evaṃ so pubbe vuttanayena catūsu parisāsu pākaṭo hoti. Evaṃ pākaṭo ca ayasābhibhūto	755	
PA_atk-s02_01a:755_3	gāmasatampi pavisitvā ummārasatesu ṭhānesu uñchitvā yathādhotena pattena nikkhamati.	755	
PA_atk-s02_01a:755_4	Tato jānanti maṃ bhikkhū āpattiṃ āpannoti tehi camhi evaṃ nāsitoti cintetvā, iti	755	
PA_atk-s02_01a:755_5	so kupito hoti appatīto so iminā kāraṇena kupito ceva hoti kodhābhibhūto appatīto	755	
PA_atk-s02_01a:755_6	ca domanassābhibhūto.	755	
PA_atk-s02_01a:756_0	Yo ceva kho, āvuso, kopo yo ca appaccayo ubhayametaṃ aṅgaṇanti, āvuso, yo cāyaṃ saṅkhārakkhandhasaṅgahito	756	
PA_atk-s02_01a:756_1	kopo, yo ca vedanākkhandhasaṅgahito appaccayo, etaṃ ubhayaṃ aṅgaṇanti evamettha attho	756	
PA_atk-s02_01a:756_2	daṭṭhabbo. Idañca tādisānaṃ puggalānaṃ vasena vuttaṃ. Lobho pana imassa aṅgaṇassa	756	
PA_atk-s02_01a:756_3	pubbabhāgavasena, moho sampayogavasenāpi gahitoyeva hoti.	756	
PA_atk-s02_01a:757_0	Anuraho manti purimasadisameva bhikkhuṃ gahetvā vihārapaccante senāsanaṃ pavesetvā	757	
PA_atk-s02_01a:757_1	dvāraṃ thaketvā codente icchati. Ṭhānaṃ kho panetanti etaṃ kāraṇaṃ vijjati, yaṃ taṃ	757	
PA_atk-s02_01a:757_2	bhikkhuṃ catuparisamajjhe ānetvā byattā vinītā “tayā asukamhi nāma ṭhāne vejjakammaṃ	757	
PA_atk-s02_01a:757_3	kata”ntiādinā nayena codeyyuṃ. So catūsu parisāsu pākaṭo hoti. Evaṃ pākaṭo ca ayasābhibhūtoti	757	
PA_atk-s02_01a:757_4	sabbaṃ purimasadisameva.	757	
PA_atk-s02_01a:758_0	Sappaṭipuggaloti samāno puggalo. Samānoti sāpattiko. Paṭipuggaloti codako. Ayaṃ sāpattikeneva	758	
PA_atk-s02_01a:758_1	codanaṃ icchati, tvampi imañcimañca āpattiṃ āpanno, taṃ tāva paṭikarohi pacchā maṃ	758	
PA_atk-s02_01a:758_2	codessasīti vattuṃ sakkāti maññamāno. Apica jātiādīhipi samāno puggalo sappaṭipuggalo.	758	
PA_atk-s02_01a:758_3	Ayañhi attano jātiyā kulena bāhusaccena byattatāya dhutaṅgenāti evamādīhipi samāneneva	758	
PA_atk-s02_01a:758_4	codanaṃ icchati, tādisena vuttaṃ nātidukkhaṃ hotīti maññamāno. Appaṭipuggaloti ettha	758	
PA_atk-s02_01a:758_5	ayutto paṭipuggalo appaṭipuggalo. Imehi āpattādīhi asadisattā paṭisattu paṭisallo	758	
PA_atk-s02_01a:758_6	codako bhavituṃ ayuttoti vuttaṃ hoti. Iti so kupitoti iti so imāya appaṭipuggalacodanāya evaṃ kupito hoti.	758	
PA_atk-s02_01a:759_0	Catutthavāre aho vatāti “aho vata re amhākaṃ paṇḍitakā, aho vata re amhākaṃ bahussutakā	759	
PA_atk-s02_01a:759_1	tevijjakā”ti garahāyaṃ dissati. “Aho vata maṃ daharaṃyeva samānaṃ rajje abhisiñceyyu”nti	759	
PA_atk-s02_01a:759_2	patthanāyaṃ. Idha patthanāyameva. Paṭipucchitvā paṭipucchitvāti punappunaṃ pucchitvā.	759	
PA_atk-s02_01a:759_3	Ayaṃ bhikkhu lābhatthiko bhagavato attānaṃ paṭipucchitabbaṃ icchati, tañca kho anumatipucchāya,	759	
PA_atk-s02_01a:759_4	no maggaṃ vā phalaṃ vā vipassanaṃ vā antaraṃ katvā. Ayañhi passati bhagavantaṃ sāriputtādayo	759	
PA_atk-s02_01a:759_5	mahāthere “taṃ kiṃ maññasi, sāriputta, moggallāna, kassapa, rāhula cakkhuṃ niccaṃ	759	
PA_atk-s02_01a:759_6	vā aniccaṃ vā”ti evaṃ parisamajjhe paṭipucchitvā paṭipucchitvā dhammaṃ desentaṃ,	759	
PA_atk-s02_01a:759_7	manusse ca “tesa paṇḍitā therā satthu cittaṃ ārādhentī”ti vaṇṇaṃ bhaṇante, lābhasakkārañca	759	
PA_atk-s02_01a:759_8	upaharante. Tasmā taṃ lābhasakkāraṃ icchanto evaṃ cintetvā nikhaṇitvā ṭhapitakhāṇu	759	
PA_atk-s02_01a:759_9	viya bhagavato puratova hoti.	759	
PA_atk-s02_01a:760_0	Iti so kupitoti atha bhagavā taṃ amanasikaritvāva aññaṃ theraṃ paṭipucchitvā dhammaṃ	760	
PA_atk-s02_01a:760_1	deseti, tena so kupito hoti bhagavato ca therassa ca. Kathaṃ bhagavato kuppati? “Ahaṃ	760	
PA_atk-s02_01a:760_2	pabbajitakālato pabhuti gandhakuṭipariveṇato bahinikkhamanaṃ na jānāmi, sabbakālaṃ	760	
PA_atk-s02_01a:760_3	chāyāva na vijahāmi, maṃ nāma pucchitvā dhammadesanāmattampi natthi. Taṃmuhuttaṃ	760	
PA_atk-s02_01a:760_4	diṭṭhamattakameva theraṃ pucchitvā dhammaṃ desetī”ti evaṃ bhagavato kuppati. Kathaṃ	760	
PA_atk-s02_01a:760_5	therassa kuppati? “Ayaṃ mahallakatthero bhagavato purato khāṇu viya nisīdati, kadā	760	
PA_atk-s02_01a:760_6	nu kho imaṃ dhammakammikā abhabbaṭṭhānaṃ pāpetvā nīharissanti, ayañhi yadi imasmiṃ	760	
PA_atk-s02_01a:760_7	vihāre na bhaveyya, avassaṃ bhagavā mayā saddhiṃ sallapeyyā”ti evaṃ therassa kuppati.	760	
PA_atk-s02_01a:761_0	Purakkhatvā purakkhatvāti purato purato katvā, samparivāretvāti vuttaṃ hoti. Ayampi	761	
PA_atk-s02_01a:761_1	lābhatthikoyeva, ayañhi passati bahussute bhikkhū mahāparivārena gāmaṃ pavisante,	761	
PA_atk-s02_01a:761_2	cetiyaṃ vandante, tesañca taṃ sampattiṃ disvā upāsake pasanne pasannākāraṃ karonte.	761	
PA_atk-s02_01a:761_3	Tasmā evaṃ icchati. Kupitoti ayampi dvīsu ṭhānesu kuppati bhikkhūnaṃ therassa ca.	761	
PA_atk-s02_01a:761_4	Kathaṃ bhikkhūnaṃ? “Ime yadeva mayhaṃ uppajjati cīvaraṃ vā piṇḍapāto vā, taṃ gahetvā	761	
PA_atk-s02_01a:761_5	paribhuñjanti, mayhaṃ pana pattacīvaraṃ gahetvā piṭṭhito āgacchantopi natthī”ti evaṃ	761	
PA_atk-s02_01a:761_6	bhikkhūnaṃ kuppati. Kathaṃ therassa? “Eso mahallakatthero tesu tesu ṭhānesu sayameva	761	
PA_atk-s02_01a:761_7	paññāyati, kudāssu nāma naṃ dhammakammikā nikkaḍḍhissanti, imasmiṃ asati avassaṃ	761	
PA_atk-s02_01a:761_8	maṃyeva parivāressantī”ti.	761	
PA_atk-s02_01a:762_0	Bhattaggeti bhojanaṭṭhāne. Aggāsananti saṅghattherāsanaṃ. Aggodakanti dakkhiṇodakaṃ.	762	
PA_atk-s02_01a:762_1	Aggapiṇḍanti saṅghattherapiṇḍaṃ. Sabbattha vā agganti paṇītādhivacanametaṃ. Tattha	762	
PA_atk-s02_01a:762_2	ahameva labheyyanti icchā nātimahāsāvajjā. Na añño bhikkhu labheyyāti pana atimahāsāvajjā.	762	
PA_atk-s02_01a:762_3	Ayampi lābhatthiko pāsādiko hoti cīvaradhāraṇādīhi, kadāci pabbajati, kadāci vibbhamati.	762	
PA_atk-s02_01a:762_4	Tena so pubbe laddhapubbaṃ āsanādiṃ pacchā alabhanto evaṃ cintesi. Na so bhikkhu	762	
PA_atk-s02_01a:762_5	labheyyāti na so bhikkhu therānaṃ aggāsanādīsu tadanusārena majjhimānaṃ aññesañca	762	
PA_atk-s02_01a:762_6	navānaṃ kadāci yaṃ vā taṃ vā sabbanihīnaṃ āsanādiṃ labhati. Kupitoti ayampi dvīsu	762	
PA_atk-s02_01a:762_7	ṭhānesu kuppati manussānañca therānañca. Kathaṃ manussānaṃ? “Ime maṅgalādīsu maṃ	762	
PA_atk-s02_01a:762_8	nissāya bhikkhū labhanti, ete, ‘bhante, ettake bhikkhū gahetvā amhākaṃ anukampaṃ	762	
PA_atk-s02_01a:762_9	karothā’ti vadanti, idāni taṃmuhuttaṃ diṭṭhamattakaṃ mahallakattheraṃ gahetvā gatā,	762	
PA_atk-s02_01a:762_10	hotu idāni, nesaṃ kicce uppanne jānissāmī”ti evaṃ manussānaṃ kuppati. Kathaṃ therānaṃ?	7621	
PA_atk-s02_01a:762_11	“Ime nāma yadi na bhaveyyuṃ, maṃyeva manussā nimanteyyu”nti evaṃ therānaṃ kuppati.	7621	
PA_atk-s02_01a:763_0	Anumodeyyanti anumodanaṃ kareyyaṃ. Ayampi lābhatthiko yaṃ vā taṃ vā khaṇḍānumodanaṃ	763	
PA_atk-s02_01a:763_1	jānāti, “so anumodanaṭṭhāne bahū mātugāmā āgacchanti, tā maṃ sañjānitvā tato pabhuti	763	
PA_atk-s02_01a:763_2	thālakabhikkhaṃ dassantī”ti patthento evaṃ cintesi. Ṭhānanti bahussutānaṃ anumodanā	763	
PA_atk-s02_01a:763_3	bhāro, tena bahussuto anumodeyyāti vuttaṃ hoti. Kupitoti ayampi tīsu ṭhānesu kuppati	763	
PA_atk-s02_01a:763_4	manussānaṃ therassa dhammakathikassa ca. Kathaṃ manussānaṃ? “Ime pubbe maṃyeva upasaṅkamitvā	763	
PA_atk-s02_01a:763_5	yācanti ‘amhākaṃ nāgatthero amhākaṃ sumanatthero anumodatū’ti, ajja pana nāvocu”nti	763	
PA_atk-s02_01a:763_6	evaṃ manussānaṃ kuppati. Kathaṃ therassa? “Ayaṃ saṅghatthero ‘tumhākaṃ kulupakaṃ	763	
PA_atk-s02_01a:763_7	nāgattheraṃ sumanattheraṃ upasaṅkamatha, ayaṃ anumodissatī’ti na bhaṇatī”ti evaṃ	763	
PA_atk-s02_01a:763_8	therassa kuppati. Kathaṃ dhammakathikassa? “Therena vuttamatteyeva pahāraṃ laddhakukkuṭo	763	
PA_atk-s02_01a:763_9	viya turitaturitaṃ vassati, imaṃ nāma nikkaḍḍhantā natthi, imasmiñhi asati ahameva	763	
PA_atk-s02_01a:763_10	anumodeyya”nti evaṃ dhammakathikassa kuppati.	7631	
PA_atk-s02_01a:764_0	Ārāmagatānanti vihāre sannipatitānaṃ. Ayampi lābhatthiko yaṃ vā taṃ vā khaṇḍadhammakathaṃ	764	
PA_atk-s02_01a:764_1	jānāti, so passati tādisesu ṭhānesu dviyojanatiyojanato sannipatitvā bhikkhū sabbarattikāni	764	
PA_atk-s02_01a:764_2	dhammassavanāni suṇante, tuṭṭhacitte ca dahare vā sāmaṇere vā sādhu sādhūti mahāsaddena	764	
PA_atk-s02_01a:764_3	sādhukāraṃ dente, tato dutiyadivase antogāmagate bhikkhū upāsakā pucchanti “ke, bhante,	764	
PA_atk-s02_01a:764_4	dhammaṃ kathesu”nti. Te bhaṇanti “asuko ca asuko cā”ti. Taṃ sutvā pasannā manussā	764	
PA_atk-s02_01a:764_5	dhammakathikānaṃ mahāsakkāraṃ karonti. So taṃ icchamāno evaṃ cintesi. Ṭhānanti bahussutānaṃ	764	
PA_atk-s02_01a:764_6	vinicchayakusalānaṃ dhammadesanā bhāro, tena bahussuto deseyyāti vuttaṃ hoti. Kupitoti	764	
PA_atk-s02_01a:764_7	catuppadikaṃ gāthampi vattuṃ okāsaṃ alabhamāno kupito hoti attano mandabhāvassa “ahañhi	764	
PA_atk-s02_01a:764_8	mando duppañño kuto labhissāmi desetu”nti.	764	
PA_atk-s02_01a:765_0	Bhikkhunīnanti ovādatthaṃ vā uddesatthaṃ vā paripucchatthaṃ vā pūjākaraṇatthaṃ vā	765	
PA_atk-s02_01a:765_1	ārāmaṃ āgantvā sannipatitabhikkhunīnaṃ. Ayampi lābhatthiko, tassevaṃ hoti imā mahākulā	765	
PA_atk-s02_01a:765_2	pabbajitā bhikkhuniyo, tāsu kulesu pavisetvā nisinnāsu manussā pucchissanti “kassa	765	
PA_atk-s02_01a:765_3	santike ovādaṃ vā uddesaṃ vā paripucchaṃ vā gaṇhathā”ti. Tato vakkhanti “asuko nāma	765	
PA_atk-s02_01a:765_4	ayyo bahussuto, tassa detha karothā”ti, tenassa evaṃ icchā uppajjati. Ṭhānanti ovādādayo	765	
PA_atk-s02_01a:765_5	nāma bahussutānaṃ bhāro, tena bahussuto deseyyāti vuttaṃ hoti. Kupitoti ayampi dvīsu	765	
PA_atk-s02_01a:765_6	ṭhānesu kuppati, tāsañca bhikkhunīnaṃ “imā pubbe maṃ nissāya uposathappavāraṇādīni	765	
PA_atk-s02_01a:765_7	labhanti, tā idāni taṃmuhuttaṃ diṭṭhamattakamahallakattherassa santikaṃ gatā”ti.	765	
PA_atk-s02_01a:765_8	Dhammakathikassa ca “esa imāsaṃ sahasā ovādaṃ adāsiyevā”ti.	765	
PA_atk-s02_01a:766_0	Upāsakānanti, ārāmagatānaṃ upāsakānaṃ. Nissaṭṭhakammantā nāma mahāupāsakā honti,	766	
PA_atk-s02_01a:766_1	te puttabhātukānaṃ kammaṃ niyyātetvā dhammaṃ suṇantā vicaranti, ayaṃ tesaṃ desetuṃ	766	
PA_atk-s02_01a:766_2	icchati, kiṃ kāraṇā? Ime pasīditvā upāsikānampi ārocessanti, tato saddhiṃ upāsikāhi	766	
PA_atk-s02_01a:766_3	mayhameva lābhasakkāraṃ upaharissantīti. Ṭhānaṃ bahussuteneva yojetabbaṃ. Kupitoti	766	
PA_atk-s02_01a:766_4	ayampi dvīsu ṭhānesu kuppati, upāsakānañca “ime aññattha suṇanti, amhākaṃ kulupakassa	766	
PA_atk-s02_01a:766_5	santike suṇāmāti nāgacchanti, hotu idāni, tesaṃ uppanne kicce jānissāmī”ti dhammakathikassa	766	
PA_atk-s02_01a:766_6	ca, “ayametesaṃ desetī”ti.	766	
PA_atk-s02_01a:767	Upāsikānanti ārāmagatānaṃ. Upāsikā nāma āsanapūjādikaraṇatthaṃ vā uposathadivase vā dhammassavanatthaṃ sannipatitā. Sesaṃ upāsakavāre vuttanayameva.	76	
PA_atk-s02_01a:768_0	Sakkareyyunti sakkaccañca kareyyuṃ, sundarañca kareyyuṃ. Iminā attani kāraṃ karīyamānaṃ	768	
PA_atk-s02_01a:768_1	sakkaccaṃ katañca sundarañca pattheti. Garuṃ kareyyunti bhāriyaṃ kareyyuṃ. Iminā	768	
PA_atk-s02_01a:768_2	bhikkhūhi attānaṃ garuṭṭhāne ṭhapīyamānaṃ pattheti. Māneyyunti piyāyeyyuṃ. Pūjeyyunti	768	
PA_atk-s02_01a:768_3	evaṃ sakkarontā garuṃ karontā mānentā paccayehi pūjeyyunti paccayapūjaṃ pattheti.	768	
PA_atk-s02_01a:768_4	Ṭhānanti “piyo garu bhāvaniyo”ti vuttappakāro bahussuto ca sīlavā ca etaṃ vidhiṃ	768	
PA_atk-s02_01a:768_5	arahati tena bhikkhū evarūpaṃ evaṃ kareyyunti vuttaṃ hoti. Kupitoti ayampi dvīsu	768	
PA_atk-s02_01a:768_6	ṭhānesu kuppati bhikkhūnañca “ime etaṃ sakkarontī”ti therassa ca “imasmiṃ asati maṃyeva	768	
PA_atk-s02_01a:768_7	sakkareyyu”nti. Esa nayo ito paresu tīsu vāresu.	768	
PA_atk-s02_01a:769_0	Paṇītānaṃ cīvarānanti paṭṭadukūlapaṭṭuṇṇakoseyyādīnaṃ mahagghasukhumasukhasamphassānaṃ	769	
PA_atk-s02_01a:769_1	cīvarānaṃ. Idhāpi ahameva lābhī assanti icchā nātimahāsāvajjā. Na añño bhikkhu lābhī	769	
PA_atk-s02_01a:769_2	assāti pana mahāsāvajjā.	769	
PA_atk-s02_01a:770_0	Paṇītānaṃ piṇḍapātānanti sappitelamadhusakkarādipūritānaṃ seṭṭhapiṇḍapātānaṃ. Paṇītānaṃ	770	
PA_atk-s02_01a:770_1	senāsanānanti anekasatasahassagghanakānaṃ mañcapīṭhādīnaṃ paṇītānaṃ. Gilānappaccayabhesajjaparikkhārānanti	770	
PA_atk-s02_01a:770_2	sappitelamadhuphāṇitādīnaṃ uttamabhesajjānaṃ. Sabbatthāpi ṭhānaṃ bahussutehi puññavantehi	770	
PA_atk-s02_01a:770_3	ca yojetabbaṃ. Kupitoti sabbatthāpi dvīsu ṭhānesu kuppati, manussānañca “imesaṃ nāma	770	
PA_atk-s02_01a:770_4	paricitabhāvopi natthi, dīgharattaṃ ekato vasantassa paṃsukūlatthāya vā piṇḍapātatthāya	770	
PA_atk-s02_01a:770_5	vā sappitelādikāraṇā vā gharapaṭipāṭiyā carantassāpi me ekadivasampi kiñci paṇītaṃ	770	
PA_atk-s02_01a:770_6	paccayaṃ na denti. Āgantukaṃ mahallakaṃ pana disvāva yaṃ icchati, taṃ dentī”ti, therassa	770	
PA_atk-s02_01a:770_7	ca “ayampi mahallako imesaṃ attānaṃ dassentoyeva carati, kudāssu nāma naṃ dhammakammikā	770	
PA_atk-s02_01a:770_8	nikkaḍḍheyyuṃ, evaṃ imasmiṃ asati ahameva lābhī assa”nti.	770	
PA_atk-s02_01a:771	Imesaṃ kho, etaṃ āvusoti imesaṃ heṭṭhā ekūnavīsativārehi vuttānaṃ icchāvacarānaṃ.	77	
PA_atk-s02_01a:772_0	61. Dissanti ceva sūyanti cāti na icchāvacarā cakkhunā dissanti, na sotena sūyanti,	772	
PA_atk-s02_01a:772_1	manoviññāṇavisayattā. Appahīnaicchāvacarassa pana puggalassa icchāvacaravasena pavattakāyakammaṃ	772	
PA_atk-s02_01a:772_2	disvā diṭṭhā viya vacīkammaṃ sutvā sutā viya ca honti, tena vuttaṃ “dissanti ceva	772	
PA_atk-s02_01a:772_3	sūyanti cā”ti. Paccakkhakāle dissanti, “asuko kira bhikkhu īdiso”ti tirokkhakāle	772	
PA_atk-s02_01a:772_4	sūyanti. Kiñcāpīti anuggahagarahavacanaṃ. Tena āraññikattaṃ anuggaṇhāti, icchāvacarānaṃ appahānaṃ garahati.	772	
PA_atk-s02_01a:773_0	Tatrāyaṃ yojanā, kiñcāpi so bhikkhu gāmantasenāsanaṃ paṭikkhipitvā āraññiko hoti,	773	
PA_atk-s02_01a:773_1	ante pantasenāsane vasati, ime cassa ettakā icchāvacarā appahīnā. Kiñcāpi so atirekalābhaṃ	773	
PA_atk-s02_01a:773_2	paṭikkhipitvā piṇḍapātiko hoti. Kiñcāpi so loluppacāraṃ vajjetvā sapadānacārī hoti.	773	
PA_atk-s02_01a:773_3	Kiñcāpi so gahapaticīvaraṃ paṭikkhipitvā paṃsukūliko hoti.	773	
PA_atk-s02_01a:774_0	Lūkhacīvaradharoti ettha pana lūkhanti satthalūkhaṃ suttalūkhaṃ rajanalūkhanti tīhi	774	
PA_atk-s02_01a:774_1	kāraṇehi lūkhaṃ veditabbaṃ. Tattha satthena khaṇḍākhaṇḍikaṃ chinnaṃ satthalūkhaṃ	774	
PA_atk-s02_01a:774_2	nāma, taṃ agghena parihāyati, thūladīghasuttakena sibbitaṃ suttalūkhaṃ nāma, taṃ	774	
PA_atk-s02_01a:774_3	phassena parihāyati kharasamphassaṃ hoti. Rajanena rattaṃ rajanalūkhaṃ nāma, taṃ	774	
PA_atk-s02_01a:774_4	vaṇṇena parihāyati dubbaṇṇaṃ hoti. Kiñcāpi so bhikkhu evaṃ satthalūkhasuttalūkharajanalūkhacīvaradharo	774	
PA_atk-s02_01a:774_5	hoti, ime cassa ettakā icchāvacarā appahīnā dissanti ceva sūyanti ca, atha kho naṃ	774	
PA_atk-s02_01a:774_6	viññū sabrahmacārī neva sakkaronti…pe… na pūjentīti. Taṃ kissa hetūti ettha tanti	774	
PA_atk-s02_01a:774_7	nipātamattaṃ, kissa hetūti kiṃ kāraṇā. Te hi tassa…pe… sūyanti ca yasmā tassa te	774	
PA_atk-s02_01a:774_8	pāpakā sūyanti cāti vuttaṃ hoti. Imesaṃ icchāvacarānaṃ appahīnattāti ayamettha adhippāyo.	774	
PA_atk-s02_01a:775_0	Idāni tamatthaṃ upamāya pākaṭaṃ karonto seyyathāpītiādimāha. Tattha kuṇapanti matakaḷevaraṃ.	775	
PA_atk-s02_01a:775_1	Ahissa kuṇapaṃ ahikuṇapaṃ. Evaṃ itarāni. Atipaṭikūlajigucchanīyabhāvato cettha imāneva	775	
PA_atk-s02_01a:775_2	tīṇi vuttānīti veditabbāni. Aññesañhi sasasūkarādīnaṃ kuṇapaṃ manussā kaṭukabhaṇḍādīhi	775	
PA_atk-s02_01a:775_3	abhisaṅkharitvā paribhuñjantipi. Imesaṃ pana kuṇapaṃ abhinavampi jigucchantiyeva,	775	
PA_atk-s02_01a:775_4	ko pana vādo kālātikkamena pūtibhūte. Racayitvāti vaḍḍhetvā, paripūretvāti attho,	775	
PA_atk-s02_01a:775_5	kuṇapaṃ gahetvā kaṃsapātiyaṃ pakkhipitvāti vuttaṃ hoti. Aññissāti aparāya. Paṭikujjitvāti	775	
PA_atk-s02_01a:775_6	pidahitvā. Antarāpaṇanti āpaṇānamantare mahājanasaṃkiṇṇaṃ racchāmukhaṃ. Paṭipajjeyyunti	775	
PA_atk-s02_01a:775_7	gaccheyyuṃ. Jaññajaññaṃ viyāti cokkhacokkhaṃ viya manāpamanāpaṃ viya. Apica vadhukāpaṇṇākāraṃ	775	
PA_atk-s02_01a:775_8	viyāti vuttaṃ hoti. Vadhukāti janetti vuccati, tassā nīyamānaṃ paṇṇākāraṃ jaññaṃ,	775	
PA_atk-s02_01a:775_9	ubhayatthāpi ādaravasena vā pasaṃsāvasena vā punaruttaṃ. “Jaññajaññaṃ byā”tipi pāṭho.	775	
PA_atk-s02_01a:776_0	Apāpuritvāti vivaritvā. Tassa saha dassanena amanāpatā ca saṇṭhaheyyāti tassa kuṇapassa	776	
PA_atk-s02_01a:776_1	dassanena saheva tassa janassa amanāpatā tiṭṭheyya. Amanāpatāti ca “amanāpamida”nti	776	
PA_atk-s02_01a:776_2	uppannacittacetasikānametaṃ adhivacanaṃ. Esa nayo paṭikulyajegucchatāsu. Jighacchitānampīti	776	
PA_atk-s02_01a:776_3	chātānampi. Na bhottukamyatā assāti bhuñjitukāmatā na bhaveyya. Pageva suhitānanti	776	
PA_atk-s02_01a:776_4	dhātānaṃ pana paṭhamatarameva bhuñjitukāmatā na bhaveyyāti vuttaṃ hoti.	776	
PA_atk-s02_01a:777_0	Tatrāyaṃ upamāsaṃsandanā – parisuddhakaṃsapātisadisaṃ imassa pabbajjāliṅgaṃ, kuṇaparacanaṃ	777	
PA_atk-s02_01a:777_1	viya icchāvacarānaṃ appahānaṃ, aparakaṃsapātiyā paṭikujjhanaṃ viya āraññikaṅgādīhi	777	
PA_atk-s02_01a:777_2	icchāvacarappaṭicchādanaṃ, kaṃsapātiṃ vivaritvā kuṇapadassanena janassa amanāpatā	777	
PA_atk-s02_01a:777_3	viya āraññikaṅgādīni anādiyitvā icchāvacaradassanena sabrahmacārīnaṃ asakkārakaraṇāditāti.	777	
PA_atk-s02_01a:778_0	62. Sukkapakkhe pana, kiñcāpīti anuggahapasaṃsāvacanaṃ, tena āraññikattaṃ anuggaṇhāti,	778	
PA_atk-s02_01a:778_1	icchāvacarappahānaṃ pasaṃsati. Nemantanikoti nimantanapaṭiggāhako. Vicitakāḷakanti	778	
PA_atk-s02_01a:778_2	vicinitvā apanītakāḷakaṃ. Anekasūpaṃ anekabyañjananti ettha sūpo nāma hatthahāriyo	778	
PA_atk-s02_01a:778_3	vuccati. Byañjananti uttaribhaṅgaṃ, tena macchamaṃsamuggasūpādīhi anekasūpaṃ, nānappakāramaṃsādibyañjanehi	778	
PA_atk-s02_01a:778_4	anekabyañjananti vuttaṃ hoti. Sesaṃ vuttanayeneva veditabbaṃ.	778	
PA_atk-s02_01a:779_0	Upamāsaṃsandane ca sālivarabhattaracanaṃ viya icchāvacarappahānaṃ, aparakaṃsapātiyā	779	
PA_atk-s02_01a:779_1	paṭikujjhanaṃ viya appicchatāsamuṭṭhānehi gāmantavihārādīhi icchāvacarappahānappaṭicchādakaṃ,	779	
PA_atk-s02_01a:779_2	kaṃsapātiṃ vivaritvā sālivarabhattadassanena janassa manāpatā viya gāmantavihārādīni	779	
PA_atk-s02_01a:779_3	anādiyitvā icchāvacarappahānadassanena sabrahmacārīnaṃ sakkārakaraṇāditā veditabbā.	779	
PA_atk-s02_01a:780_0	63. Upamā maṃ, āvuso sāriputta, paṭibhātīti mayhaṃ, āvuso sāriputta, upamā upaṭṭhāti.	780	
PA_atk-s02_01a:780_1	Ekaṃ upamaṃ vattukāmo ahanti adhippāyo. Paṭibhātu tanti tuyhaṃ paṭibhātu upaṭṭhātu,	780	
PA_atk-s02_01a:780_2	vada tvanti adhippāyo. Ekamidāhanti ettha idāti nipātamattaṃ, ekasmiṃ samaye ahanti	780	
PA_atk-s02_01a:780_3	vuttaṃ hoti, bhummatthe upayogavacanaṃ. Rājagahe viharāmi giribbajeti, rājagahanti	780	
PA_atk-s02_01a:780_4	tassa nagarassa nāmaṃ. Samantato pana giriparikkhepena vajo viya saṇṭhitattā giribbajanti	780	
PA_atk-s02_01a:780_5	vuccati. Tasmiṃ nagare viharāmi, taṃ nissāya ahaṃ viharāmīti vuttaṃ hoti. Atha khvāhanti	780	
PA_atk-s02_01a:780_6	atha kho ahaṃ. Ettha ca athāti aññādhikāravacanārambhe nipāto. Khoti padapūraṇamatte.	780	
PA_atk-s02_01a:780_7	Pubbaṇhasamayanti divasassa pubbabhāgasamayaṃ. Pubbaṇhasamayeti attho, pubbaṇhe vā	780	
PA_atk-s02_01a:780_8	samayaṃ pubbaṇhasamayaṃ, pubbaṇhe ekaṃ khaṇanti vuttaṃ hoti, evaṃ accantasaṃyoge	780	
PA_atk-s02_01a:780_9	upayogavacanaṃ labbhati. Nivāsetvāti paridahitvā, vihāranivāsanaparivattanavasenetaṃ	780	
PA_atk-s02_01a:780_10	veditabbaṃ. Gāmappavesanatthāya vā saṇṭhapetvā nivāsanavasena, na hi so tato pubbe anivattho ahosi.	7801	
PA_atk-s02_01a:781_0	Pattacīvaramādāyāti pattaṃ hatthena cīvaraṃ kāyena ādiyitvā. Piṇḍāyāti piṇḍapātatthāya.	781	
PA_atk-s02_01a:781_1	Samītīti tassa nāmaṃ. Yānakāraputtoti rathakāraputto. Paṇḍuputtoti paṇḍussa putto.	781	
PA_atk-s02_01a:781_2	Ājīvakoti naggasamaṇako. Purāṇayānakāraputtoti porāṇayānakārakulassa putto. Paccupaṭṭhitoti	781	
PA_atk-s02_01a:781_3	upagantvā ṭhito. Vaṅkaṃ nāma ekato kuṭilaṃ. Jimhaṃ nāma sappagatamaggasadisaṃ. Dosanti	781	
PA_atk-s02_01a:781_4	phegguvisamagaṇṭhikādi. Yathā yathāti kālatthe nipāto, yadā yadā yasmiṃ tasmiṃ kāleti	781	
PA_atk-s02_01a:781_5	vuttaṃ hoti. Tathā tathāti ayampi kālatthoyeva, tasmiṃ tasmiṃ kāleti vuttaṃ hoti.	781	
PA_atk-s02_01a:781_6	So attano suttānulomena cintesi, itaro tena cintitakkhaṇe cintitaṭṭhānameva tacchati.	781	
PA_atk-s02_01a:781_7	Attamanoti sakamano tuṭṭhamano pītisomanassehi gahitamano. Attamanavācaṃ nicchāresīti	781	
PA_atk-s02_01a:781_8	attamanatāya vācaṃ, attamanabhāvassa vā yuttaṃ vācaṃ nicchāresi udīrayi, pabyāharīti	781	
PA_atk-s02_01a:781_9	vuttaṃ hoti. Hadayā hadayaṃ maññe aññāyāti cittena cittaṃ jānitvā viya.	781	
PA_atk-s02_01a:782_0	Assaddhāti buddhadhammasaṅghesu saddhāvirahitā. Jīvikatthāti iṇabhayādīhi pīḷitā	782	
PA_atk-s02_01a:782_1	bahi jīvituṃ asakkontā idha jīvikatthikā hutvā. Na saddhāti na saddhāya. Saṭhā māyāvinoti	782	
PA_atk-s02_01a:782_2	māyāsāṭheyyehi yuttā. Ketabinoti sikkhitakerāṭikā, nipphannathāmagatasāṭheyyāti vuttaṃ	782	
PA_atk-s02_01a:782_3	hoti. Sāṭheyyañhi abhūtaguṇadassanato abhūtabhaṇḍaguṇadassanasamaṃ katvā “kerāṭiya”nti	782	
PA_atk-s02_01a:782_4	vuccati. Unnaḷāti uggatanaḷā, uṭṭhitatucchamānāti vuttaṃ hoti. Capalāti pattacīvaramaṇḍanādinā	782	
PA_atk-s02_01a:782_5	cāpallena yuttā. Mukharāti mukhakharā, kharavacanāti vuttaṃ hoti, vikiṇṇavācāti asaṃyatavacanā,	782	
PA_atk-s02_01a:782_6	divasampi niratthakavacanappalāpino. Indriyesu aguttadvārāti chasu indriyesu asaṃvutakammadvārā.	782	
PA_atk-s02_01a:782_7	Bhojane amattaññunoti bhojane yā mattā jānitabbā pariyesanapaṭiggahaṇaparibhogesu	782	
PA_atk-s02_01a:782_8	yuttatā, tassā ajānanakā. Jāgariyaṃ ananuyuttāti jāgare ananuyuttā. Sāmaññe anapekkhavantoti	782	
PA_atk-s02_01a:782_9	samaṇadhamme nirapekkhā, dhammānudhammappaṭipattirahitāti attho. Sikkhāya na tibbagāravāti	782	
PA_atk-s02_01a:782_10	sikkhāpadesu bahulagāravā na honti, āpattivītikkamabahulā vā. Bāhulikātiādi dhammadāyāde	7821	
PA_atk-s02_01a:782_11	vuttaṃ, kusītātiādi bhayabherave. Dhammapariyāyenāti dhammadesanāya.	7821	
PA_atk-s02_01a:783_0	Saddhā agārasmāti pakatiyāpi saddhā, pabbajitāpi saddhāya agārasmā anagāriyaṃ pabbajitā.	783	
PA_atk-s02_01a:783_1	Pivanti maññe ghasanti maññeti pivanti viya ghasanti viya. Attamanavācaṃ nicchārentā	783	
PA_atk-s02_01a:783_2	vacasā pivanti viya, abbhanumodantā manasā ghasanti viya. Sādhu vatāti sundaraṃ vata.	783	
PA_atk-s02_01a:783_3	Sabrahmacārīti rassampi vaṭṭati dīghampi. Rasse sati sāriputtassa upari hoti, dīghe	783	
PA_atk-s02_01a:783_4	sati sabrahmacārīnaṃ. Yadā sāriputtassa upari hoti, tadā sabrahmacārī sāriputto amhe	783	
PA_atk-s02_01a:783_5	akusalā vuṭṭhāpetvāti attho. Yadā sabrahmacārīnaṃ, tadā sabrahmacārayo akusalā vuṭṭhāpetvāti	783	
PA_atk-s02_01a:783_6	attho. Daharoti taruṇo. Yuvāti yobbanabhāve ṭhito. Maṇḍanakajātikoti alaṅkārakasabhāvo.	783	
PA_atk-s02_01a:783_7	Tattha koci taruṇopi yuvā na hoti yathā atitaruṇo, koci yuvāpi maṇḍanakajātiko na	783	
PA_atk-s02_01a:783_8	hoti yathā upasantasabhāvo, ālasiyabyasanādīhi vā abhibhūto, idha pana daharo ceva	783	
PA_atk-s02_01a:783_9	yuvā ca maṇḍanakajātiko ca adhippeto, tasmā evamāha. Uppalādīni lokasammatattā vuttāni.	783	
PA_atk-s02_01a:783_10	Itiha teti evaṃ te. Ubho mahānāgāti dvepi mahānāgā, dvepi hi ete aggasāvakā “mahānāgā”ti	7831	
PA_atk-s02_01a:783_11	vuccanti. Tatrāyaṃ vacanattho, chandādīhi na gacchantīti nāgā, tena tena maggena	7831	
PA_atk-s02_01a:783_12	pahīne kilese na āgacchantīti nāgā, nānappakārakaṃ āguṃ na karontīti nāgā, ayamettha	7831	
PA_atk-s02_01a:783_13	saṅkhepo. Vitthāro pana mahāniddese vuttanayeneva veditabbo. Apica –	7831	
PA_atk-s02_01a:784	“Āguṃ na karoti kiñci loke,	78	
PA_atk-s02_01a:785	Sabbasaṃyoge visajja bandhanāni;	78	
PA_atk-s02_01a:786	Sabbattha na sajjatī vimutto,	78	
PA_atk-s02_01a:787	Nāgo tādi pavuccate tathattā”ti. ;	78	
PA_atk-s02_01a:788_0	Evamettha attho veditabbo. Mahantā nāgā mahānāgā, aññehi khīṇāsavanāgehi pujjatarā	788	
PA_atk-s02_01a:788_1	ca pāsaṃsatarā cāti attho. Aññamaññassāti añño aññassa. Samanumodiṃsūti samaṃ anumodiṃsu.	788	
PA_atk-s02_01a:788_2	Tattha imāya upamāya mahāmoggallāno anumodi, paṭibhātu taṃ āvusoti dhammasenāpati.	788	
PA_atk-s02_01a:788_3	Tena vuttaṃ “aññamaññassa subhāsitaṃ samanumodiṃsū”ti.	788	
PA_atk-s02_01a:789	Sammutiparamatthadesanākathāvaṇṇanā niṭṭhitā.	78	
PA_atk-s02_01a:790	Papañcasūdaniyā majjhimanikāyaṭṭhakathāya	79	
PA_atk-s02_01a:791	Anaṅgaṇasuttavaṇṇanā niṭṭhitā.	79	
PA_atk-s02_01a:792	6. Ākaṅkheyyasuttavaṇṇanā	79	
PA_atk-s02_01a:793	64. Evaṃ me sutanti ākaṅkheyyasuttaṃ. Tattha sampannasīlāti tividhaṃ sampannaṃ paripuṇṇasamaṅgimadhuravasena. Tattha –	79	
PA_atk-s02_01a:794	“Sampannaṃ sālikedāraṃ, suvā bhuñjanti kosiya;	79	
PA_atk-s02_01a:795	Paṭivedemi te brahme, na naṃ vāretumussahe”ti. ;	79	
PA_atk-s02_01a:796_0	Idaṃ paripuṇṇasampannaṃ nāma. “Iminā pātimokkhasaṃvarena upeto hoti samupeto upāgato	796	
PA_atk-s02_01a:796_1	samupāgato upapanno sampanno samannāgato”ti idaṃ samaṅgisampannaṃ nāma. “Imissā,	796	
PA_atk-s02_01a:796_2	bhante, mahāpathaviyā heṭṭhimatalaṃ sampannaṃ, seyyathāpi khuddamadhuṃ aneḷakaṃ,	796	
PA_atk-s02_01a:796_3	evamassāda”nti idaṃ madhurasampannaṃ nāma. Idha pana paripuṇṇasampannampi samaṅgisampannampi	796	
PA_atk-s02_01a:796_4	vaṭṭati. Tasmā sampannasīlāti paripuṇṇasīlā hutvātipi sīlasamaṅgino hutvātipi evamettha	796	
PA_atk-s02_01a:796_5	attho vedibbo. Sīlanti kenaṭṭhena sīlaṃ? Sīlanaṭṭhena sīlaṃ. Tassa vitthārakathā	796	
PA_atk-s02_01a:796_6	visuddhimagge vuttā.	796	
PA_atk-s02_01a:797_0	Tattha “paripuṇṇasīlā”ti iminā atthena khettadosavigamena khettapāripūrī viya sīladosavigamena	797	
PA_atk-s02_01a:797_1	sīlapāripūrī vuttā hoti. Yathā hi khettaṃ bījakhaṇḍaṃ vappakhaṇḍaṃ udakakhaṇḍaṃ ūsakhaṇḍanti	797	
PA_atk-s02_01a:797_2	catudosasamannāgataṃ aparipūraṃ hoti.	797	
PA_atk-s02_01a:798_0	Tattha bījakhaṇḍaṃ nāma yattha antarantarā bījāni khaṇḍāni vā pūtīni vā honti, tāni	798	
PA_atk-s02_01a:798_1	yattha vapanti, tattha sassaṃ na uṭṭheti, khettaṃ khaṇḍaṃ hoti. Vappakhaṇḍaṃ nāma	798	
PA_atk-s02_01a:798_2	yattha akusalo bījāni vapanto antarantarā nipāteti. Evañhi sabbattha sassaṃ na uṭṭheti,	798	
PA_atk-s02_01a:798_3	khettaṃ khaṇḍaṃ hoti. Udakakhaṇḍaṃ nāma yattha katthaci udakaṃ atibahu vā na vā hoti,	798	
PA_atk-s02_01a:798_4	tatrāpi hi sassāni na uṭṭhenti, khettaṃ khaṇḍaṃ hoti. Ūsakhaṇḍaṃ nāma yattha kassako	798	
PA_atk-s02_01a:798_5	kismiñci padese naṅgalena bhūmiṃ cattāro pañca vāre kasanto atigambhīraṃ karoti,	798	
PA_atk-s02_01a:798_6	tato ūsaṃ uppajjati, tatrāpi hi sassaṃ na uṭṭheti, khettaṃ khaṇḍaṃ hoti, tādisañca	798	
PA_atk-s02_01a:798_7	khettaṃ na mahapphalaṃ hoti na mahānisaṃsaṃ, tatrāpi hi bahumpi vapitvā appaṃ labhati.	798	
PA_atk-s02_01a:798_8	Imesaṃ pana catunnaṃ dosānaṃ vigamā khettaṃ paripuṇṇaṃ hoti. Tādisañca khettaṃ mahapphalaṃ	798	
PA_atk-s02_01a:798_9	hoti mahānisaṃsaṃ. Evameva khaṇḍaṃ chiddaṃ sabalaṃ kammāsanti catudosasamannāgataṃ	798	
PA_atk-s02_01a:798_10	sīlaṃ aparipūraṃ hoti. Tādisañca sīlaṃ na mahapphalaṃ hoti, na mahānisaṃsaṃ. Imesaṃ	7981	
PA_atk-s02_01a:798_11	pana catunnaṃ dosānaṃ vigamā sīlakhettaṃ paripuṇṇaṃ hoti, tādisañca sīlaṃ mahapphalaṃ hoti mahānisaṃsaṃ.	7981	
PA_atk-s02_01a:799_0	“Sīlasamaṅgino”ti iminā panatthena sīlena samaṅgibhūtā samodhānaṃ gatā samannāgatā	799	
PA_atk-s02_01a:799_1	hutvā viharathāti idameva vuttaṃ hoti. Tattha dvīhi kāraṇehi sampannasīlatā hoti	799	
PA_atk-s02_01a:799_2	sīlavipattiyā ca ādīnavadassanena sīlasampattiyā ca ānisaṃsadassanena. Tadubhayampi	799	
PA_atk-s02_01a:799_3	visuddhimagge vitthāritaṃ.	799	
PA_atk-s02_01a:800_0	Tattha “sampannasīlā”ti ettāvatā kira bhagavā catupārisuddhisīlaṃ uddisitvā “pātimokkhasaṃvarasaṃvutā”ti	800	
PA_atk-s02_01a:800_1	iminā tattha jeṭṭhakasīlaṃ vitthāretvā dassesīti dīpavihāravāsī sumanatthero āha.	800	
PA_atk-s02_01a:800_2	Antevāsiko panassa tepiṭakacūḷanāgatthero āha – ubhayatthāpi pātimokkhasaṃvaro bhagavatā	800	
PA_atk-s02_01a:800_3	vutto, pātimokkhasaṃvaroyeva hi sīlaṃ. Itarāni pana tīṇi sīlanti vuttaṭṭhānaṃ nāma	800	
PA_atk-s02_01a:800_4	atthīti ananujānanto vatvā āha – “indriyasaṃvaro nāma chadvārarakkhāmattakameva,	800	
PA_atk-s02_01a:800_5	ājīvapārisuddhi dhammena samena paccayuppattimattakaṃ, paccayanissitaṃ paṭiladdhapaccaye	800	
PA_atk-s02_01a:800_6	idamatthanti paccavekkhitvā paribhuñjanamattakaṃ. Nippariyāyena pātimokkhasaṃvarova	800	
PA_atk-s02_01a:800_7	sīlaṃ. Yassa so bhinno, ayaṃ chinnasīso viya puriso hatthapāde sesāni rakkhissatīti	800	
PA_atk-s02_01a:800_8	na vattabbo. Yassa pana so arogo, ayaṃ acchinnasīso viya puriso jīvitaṃ sesāni puna	800	
PA_atk-s02_01a:800_9	pākatikāni katvā rakkhituṃ sakkoti. Tasmā ‘sampannasīlā’ti iminā pātimokkhasaṃvaraṃ	800	
PA_atk-s02_01a:800_10	uddisitvā ‘sampannapātimokkhā’ti tasseva vevacanaṃ vatvā taṃ vitthāretvā dassento	8001	
PA_atk-s02_01a:800_11	‘pātimokkhasaṃvarasaṃvutā’tiādimāhā”ti.	8001	
PA_atk-s02_01a:801_0	Tattha pātimokkhasaṃvarasaṃvutāti pātimokkhasaṃvarena samannāgatā. Ācāragocarasampannāti	801	
PA_atk-s02_01a:801_1	ācārena ca gocarena ca sampannā. Aṇumattesūti appamattakesu. Vajjesūti akusaladhammesu.	801	
PA_atk-s02_01a:801_2	Bhayadassāvīti bhayadassino. Samādāyāti sammā ādiyitvā. Sikkhatha sikkhāpadesūti	801	
PA_atk-s02_01a:801_3	sikkhāpadesu taṃ taṃ sikkhāpadaṃ samādiyitvā sikkhatha. Apica samādāya sikkhatha	801	
PA_atk-s02_01a:801_4	sikkhāpadesūti yaṃkiñci sikkhākoṭṭhāsesu sikkhitabbaṃ kāyikaṃ vācasikañca, taṃ sabbaṃ	801	
PA_atk-s02_01a:801_5	samādāya sikkhathāti ayamettha saṅkhepo, vitthārato pana sabbānetāni pātimokkhasaṃvarādīni	801	
PA_atk-s02_01a:801_6	padāni visuddhimagge vuttāni.	801	
PA_atk-s02_01a:802_0	65. Ākaṅkheyya ceti idaṃ kasmā āraddhaṃ? Sīlānisaṃsadassanatthaṃ. Sacepi acirapabbajitānaṃ	802	
PA_atk-s02_01a:802_1	vā duppaññānaṃ vā evamassa “bhagavā sīlaṃ pūrethāti vadati, ko nu kho sīlapūraṇe	802	
PA_atk-s02_01a:802_2	ānisaṃso, ko viseso, kā vaḍḍhī”ti? Tesaṃ sattarasa ānisaṃse dassetuṃ evamāha. Appeva	802	
PA_atk-s02_01a:802_3	nāma etaṃ sabrahmacārīnaṃ piyamanāpatādiāsavakkhayapariyosānaṃ ānisaṃsaṃ sutvāpi	802	
PA_atk-s02_01a:802_4	sīlaṃ paripūreyyunti. Visakaṇṭakavāṇijo viya. Visakaṇṭakavāṇijo nāma guḷavāṇijo vuccati.	802	
PA_atk-s02_01a:803_0	So kira guḷaphāṇitakhaṇḍasakkharādīni sakaṭenādāya paccantagāmaṃ gantvā “visakaṇṭakaṃ	803	
PA_atk-s02_01a:803_1	gaṇhatha, visakaṇṭakaṃ gaṇhathā”ti ugghosesi. Taṃ sutvā gāmikā “visaṃ nāma kakkhaḷaṃ,	803	
PA_atk-s02_01a:803_2	yo naṃ khādati, so marati, kaṇṭakampi vijjhitvā māreti, ubhopete kakkhaḷā, ko ettha	803	
PA_atk-s02_01a:803_3	ānisaṃso”ti gehadvārāni thakesuṃ, dārake ca palāpesuṃ. Taṃ disvā vāṇijo “avohārakusalā	803	
PA_atk-s02_01a:803_4	ime gāmikā, handa ne upāyena gaṇhāpemī”ti “atimadhuraṃ gaṇhatha, atisāduṃ gaṇhatha,	803	
PA_atk-s02_01a:803_5	guḷaṃ phāṇitaṃ sakkharaṃ samagghaṃ labbhati, kūṭamāsakakūṭakahāpaṇādīhipi labbhatī”ti	803	
PA_atk-s02_01a:803_6	ugghosesi. Taṃ sutvā gāmikā haṭṭhatuṭṭhā āgantvā bahumpi mūlaṃ datvā gahesuṃ. Tattha	803	
PA_atk-s02_01a:803_7	vāṇijassa “visakaṇṭakaṃ gaṇhathā”ti ugghosanaṃ viya bhagavato “sampannasīlā, bhikkhave,	803	
PA_atk-s02_01a:803_8	viharatha…pe… samādāya sikkhatha sikkhāpadesū”ti vacanaṃ. “Ubhopete kakkhaḷā, ko	803	
PA_atk-s02_01a:803_9	ettha ānisaṃso”ti gāmikānaṃ cintanaṃ viya bhagavā “sampannasīlā viharathā”ti āha,	803	
PA_atk-s02_01a:803_10	“sīlañca nāmetaṃ kakkhaḷaṃ pharusaṃ khiḍḍādipaccanīkaṃ, ko nu kho sampannasīlānaṃ	8031	
PA_atk-s02_01a:803_11	ānisaṃso”ti bhikkhūnaṃ cintanaṃ. Atha tassa vāṇijassa “atimadhuraṃ gaṇhathā”tiādivacanaṃ	8031	
PA_atk-s02_01a:803_12	viya bhagavato piyamanāpatādiāsavakkhayapariyosānaṃ sattarasaānisaṃsappakāsanatthaṃ	8031	
PA_atk-s02_01a:803_13	“ākaṅkheyya ce”tiādivacanaṃ veditabbaṃ.	8031	
PA_atk-s02_01a:804_0	Tattha ākaṅkheyya ceti yadi ākaṅkheyya yadi iccheyya. Piyo ca assanti piyacakkhūhi	804	
PA_atk-s02_01a:804_1	sampassitabbo, sinehuppattiyā padaṭṭhānabhūto bhaveyyanti vuttaṃ hoti. Manāpoti tesaṃ	804	
PA_atk-s02_01a:804_2	manavaḍḍhanako, tesaṃ vā manena pattabbo, mettacittena pharitabboti vuttaṃ hoti.	804	
PA_atk-s02_01a:804_3	Garūti tesaṃ garuṭṭhāniyo pāsāṇacchattasadiso. Bhāvanīyoti “addhā ayamāyasmā jānaṃ	804	
PA_atk-s02_01a:804_4	jānāti passaṃ passatī”ti evaṃ sambhāvanīyo. Sīlesvevassa paripūrakārīti catupārisuddhisīlesuyeva	804	
PA_atk-s02_01a:804_5	paripūrakārī assa, anūnena paripūritākārena samannāgato bhaveyyāti vuttaṃ hoti. Ajjhattaṃ	804	
PA_atk-s02_01a:804_6	cetosamathamanuyuttoti attano cittasamathe yutto, ettha hi ajjhattanti vā attanoti	804	
PA_atk-s02_01a:804_7	vā etaṃ ekatthaṃ, byañjanameva nānaṃ. Bhummatthe panetaṃ samathanti upayogavacanaṃ.	804	
PA_atk-s02_01a:804_8	Anūti iminā upasaggena yoge siddhaṃ. Anirākatajjhānoti bahi anīhaṭajjhāno, avināsitajjhāno	804	
PA_atk-s02_01a:804_9	vā, nīharaṇavināsatthañhi idaṃ nirākaraṇaṃ nāma. Thambhaṃ niraṃkatvā nivātavuttītiādīsu	804	
PA_atk-s02_01a:804_10	cassa payogo daṭṭhabbo.	8041	
PA_atk-s02_01a:805_0	Vipassanāya samannāgatoti sattavidhāya anupassanāya yutto, sattavidhā anupassanā	805	
PA_atk-s02_01a:805_1	nāma aniccānupassanā dukkhānupassanā anattānupassanā nibbidānupassanā virāgānupassanā	805	
PA_atk-s02_01a:805_2	nirodhānupassanā paṭinissaggānupassanāti. Tā visuddhimagge vitthāritā. Brūhetā suññāgārānanti	805	
PA_atk-s02_01a:805_3	vaḍḍhetā suññāgārānaṃ, ettha ca samathavipassanāvasena kammaṭṭhānaṃ gahetvā rattindivaṃ	805	
PA_atk-s02_01a:805_4	suññāgāraṃ pavisitvā nisīdamāno bhikkhu “brūhetā suññāgārāna”nti veditabbo. Ekabhūmakādipāsāde	805	
PA_atk-s02_01a:805_5	kurumānopi pana neva suññāgārānaṃ brūhetāti daṭṭhabboti.	805	
PA_atk-s02_01a:806_0	Ettāvatā ca yathā taṇhāvicaritadesanā paṭhamaṃ taṇhāvasena āraddhāpi taṇhāpadaṭṭhānattā	806	
PA_atk-s02_01a:806_1	mānadiṭṭhīnaṃ mānadiṭṭhiyo osaritvā kamena papañcattayadesanā jātā, evamayaṃ desanā	806	
PA_atk-s02_01a:806_2	paṭhamaṃ adhisīlasikkhāvasena āraddhāpi sīlapadaṭṭhānattā samathavipassanānaṃ samathavipassanāyo	806	
PA_atk-s02_01a:806_3	osaritvā kamena sikkhattayadesanā jātāti veditabbā.	806	
PA_atk-s02_01a:807_0	Ettha hi “sīlesvevassa paripūrakārī”ti ettāvatā adhisīlasikkhā vuttā. “Ajjhattaṃ	807	
PA_atk-s02_01a:807_1	cetosamathamanuyutto anirākatajjhāno”ti ettāvatā adhicittasikkhā, “vipassanāya samannāgato”ti	807	
PA_atk-s02_01a:807_2	ettāvatā adhipaññāsikkhā, “brūhetā suññāgārāna”nti iminā pana samathavasena suññāgāravaḍḍhane	807	
PA_atk-s02_01a:807_3	adhicittasikkhā, vipassanāvasena adhipaññāsikkhāti evaṃ dvepi sikkhā saṅgahetvā vuttā.	807	
PA_atk-s02_01a:807_4	Ettha ca “ajjhattaṃ cetosamathamanuyutto anirākatajjhāno”ti imehi padehi sīlānurakkhikā	807	
PA_atk-s02_01a:807_5	eva cittekaggatā kathitā. “Vipassanāyā”ti iminā padena sīlānurakkhiko saṅkhārapariggaho.	807	
PA_atk-s02_01a:808_0	Kathaṃ cittekaggatā sīlamanurakkhati? Yassa hi cittekaggatā natthi, so byādhimhi	808	
PA_atk-s02_01a:808_1	uppanne vihaññati, so byādhivihato vikkhittacitto sīlaṃ vināsetvāpi byādhivūpasamaṃ	808	
PA_atk-s02_01a:808_2	kattā hoti. Yassa pana cittekaggatā atthi, so taṃ byādhidukkhaṃ vikkhambhetvā samāpattiṃ	808	
PA_atk-s02_01a:808_3	samāpajjati, samāpannakkhaṇe dukkhaṃ dūrāpakataṃ hoti, balavatarasukhamuppajjati.	808	
PA_atk-s02_01a:808_4	Evaṃ cittekaggatā sīlaṃ anurakkhati.	808	
PA_atk-s02_01a:809_0	Kathaṃ saṅkhārapariggaho sīlamanurakkhati? Yassa hi saṅkhārapariggaho natthi, tassa	809	
PA_atk-s02_01a:809_1	“mama rūpaṃ mama viññāṇa”nti attabhāve balavamamattaṃ hoti, so tathārūpesu dubbhikkhabyādhibhayādīsu	809	
PA_atk-s02_01a:809_2	sampattesu sīlaṃ vināsetvāpi attabhāvaṃ posetā hoti. Yassa pana saṅkhārapariggaho	809	
PA_atk-s02_01a:809_3	atthi, tassa attabhāve balavamamattaṃ vā sineho vā na hoti, so tathārūpesu dubbhikkhabyādhibhayādīsu	809	
PA_atk-s02_01a:809_4	sampattesu sacepissa antāni bahi nikkhamanti, sacepi ussussati visussati, khaṇḍākhaṇḍiko	809	
PA_atk-s02_01a:809_5	vā hoti satadhāpi sahassadhāpi, neva sīlaṃ vināsetvā attabhāvaṃ posetā hoti. Evaṃ	809	
PA_atk-s02_01a:809_6	saṅkhārapariggaho sīlamanurakkhati. “Brūhetā suññāgārāna”nti iminā pana tasseva ubhayassa	809	
PA_atk-s02_01a:809_7	brūhanā vaḍḍhanā sātaccakiriyā dassitā.	809	
PA_atk-s02_01a:810_0	Evaṃ bhagavā yasmā “sabrahmacārīnaṃ piyo cassaṃ manāpo ca garu ca bhāvanīyo cā”ti	810	
PA_atk-s02_01a:810_1	ime cattāro dhamme ākaṅkhantena natthaññaṃ kiñci kātabbaṃ, aññadatthu sīlādiguṇasamannāgatena	810	
PA_atk-s02_01a:810_2	bhavitabbaṃ, idiso hi sabrahmacārīnaṃ piyo hoti manāpo garu bhāvanīyo. Vuttampi hetaṃ –	810	
PA_atk-s02_01a:811	“Sīladassanasampannaṃ, dhammaṭṭhaṃ saccavādinaṃ;	81	
PA_atk-s02_01a:812	Attano kamma kubbānaṃ, taṃ jano kurute piya”nti. ;	81	
PA_atk-s02_01a:813_0	Tasmā “ākaṅkheyya ce, bhikkhave, bhikkhu sabrahmacārīnaṃ piyo cassaṃ manāpo ca garu	813	
PA_atk-s02_01a:813_1	ca bhāvanīyo cāti sīlesvevassa paripūrakārī…pe… suññāgārāna”nti vatvā idāni yasmā	813	
PA_atk-s02_01a:813_2	paccayalābhādiṃ patthayantenāpi idameva karaṇīyaṃ, na aññaṃ kiñci, tasmā “ākaṅkheyya	813	
PA_atk-s02_01a:813_3	ce, bhikkhave, bhikkhu lābhī assa”ntiādimāha. Na cettha bhagavā lābhanimittaṃ sīlādiparipūraṇaṃ	813	
PA_atk-s02_01a:813_4	kathetīti veditabbo. Bhagavā hi ghāsesanaṃ chinnakatho na vācaṃ payuttaṃ bhaṇeti,	813	
PA_atk-s02_01a:813_5	evaṃ sāvake ovadati, so kathaṃ lābhanimittaṃ sīlādiparipūraṇaṃ kathessati, puggalajjhāsayavasena	813	
PA_atk-s02_01a:813_6	panetaṃ vuttaṃ. Yesañhi evaṃ ajjhāsayo bhaveyya “sace mayaṃ catūhi paccayehi na kilameyyāma,	813	
PA_atk-s02_01a:813_7	sīlādiṃ pūretuṃ sakkuṇeyyāmā”ti, tesaṃ ajjhāsayavasena bhagavā evamāha. Apica rasānisaṃso	813	
PA_atk-s02_01a:813_8	esa sīlassa, yadidaṃ cattāro paccayā nāma. Tathā hi paṇḍitamanussā koṭṭhādīsu ṭhapitaṃ	813	
PA_atk-s02_01a:813_9	nīharitvā puttādīnampi adatvā attanāpi aparibhuñjitvā sīlavantānaṃ dentīti sīlassa	813	
PA_atk-s02_01a:813_10	sarasānisaṃsadassanatthaṃ petaṃ vuttaṃ.	8131	
PA_atk-s02_01a:814_0	Tatiyavāre yesāhanti yesaṃ ahaṃ. Tesaṃ te kārāti tesaṃ devānaṃ vā manussānaṃ vā te	814	
PA_atk-s02_01a:814_1	mayi katā paccayadānakārā. Devāpi hi sīlādiguṇayuttānaṃ paccaye denti, na kevalaṃ	814	
PA_atk-s02_01a:814_2	manussāyeva, sakko viya āyasmato mahākassapassa. Mahapphalā mahānisaṃsāti ubhayametaṃ	814	
PA_atk-s02_01a:814_3	atthato ekaṃ, byañjanameva nānaṃ. Mahantaṃ vā lokiyasukhaṃ phalantīti mahapphalā.	814	
PA_atk-s02_01a:814_4	Mahato lokuttarasukhassa ca paccayā hontīti mahānisaṃsā. Sīlādiguṇayuttassa hi kaṭacchubhikkhāpi	814	
PA_atk-s02_01a:814_5	pañcaratanamattāya bhūmiyā paṇṇasālāpi katvā dinnā anekāni kappasahassāni duggativinipātato	814	
PA_atk-s02_01a:814_6	rakkhati, pariyosāne ca amatāya parinibbānadhātuyāpaccayo hoti. “Khīrodanaṃ ahamadāsi”ntiādīni	814	
PA_atk-s02_01a:814_7	cettha vatthūni, sakalameva vā petavatthu vimānavatthu ca sādhakaṃ. Tasmā paccayadāyakehi	814	
PA_atk-s02_01a:814_8	attani katānaṃ kārānaṃ mahapphalataṃ icchantenāpi sīlādiguṇayutteneva bhavitabbanti dasseti.	814	
PA_atk-s02_01a:815_0	Catutthavāre ñātīti sassusasurapakkhikā. Sālohitāti ekalohitasambaddhā pītipitāmahādayo.	815	
PA_atk-s02_01a:815_1	Petāti peccabhāvaṃ gatā. Kālaṅkatāti matā. Tesaṃ tanti tesaṃ taṃ mayi pasannacittataṃ	815	
PA_atk-s02_01a:815_2	vā pasannena cittena anussaraṇaṃ vā. Yassa hi bhikkhuno kālaṅkato pitā vā mātā vā	815	
PA_atk-s02_01a:815_3	“amhākaṃ ñātako thero sīlavā kalyāṇadhammo”ti pasannacitto hutvā taṃ bhikkhuṃ anussarati,	815	
PA_atk-s02_01a:815_4	tassa so cittappasādopi taṃ anussaraṇamattampi mahapphalaṃ mahānisaṃsameva hoti,	815	
PA_atk-s02_01a:815_5	anekāni kappasatasahassāni duggatito vāretuṃ ante ca amataṃ pāpetuṃ samatthameva	815	
PA_atk-s02_01a:815_6	hoti. Vuttañhetaṃ bhagavatā “ye te, bhikkhave, bhikkhū sīlasampannā samādhisampannā	815	
PA_atk-s02_01a:815_7	paññā, vimutti, vimuttiñāṇadassanasampannā, dassanaṃpāhaṃ, bhikkhave, tesaṃ bhikkhūnaṃ	815	
PA_atk-s02_01a:815_8	bahukāraṃ vadāmi. Savanaṃ, anussatiṃ, anupabbajjaṃ, upasaṅkamanaṃ, payirupāsanaṃpāhaṃ,	815	
PA_atk-s02_01a:815_9	bhikkhave, tesaṃ bhikkhūnaṃ bahukāraṃ vadāmī”ti. Tasmā ñātisālohitānaṃ attani cittappasādassa	815	
PA_atk-s02_01a:815_10	anussatiyā ca mahapphalataṃ icchantenāpi sīlādiguṇayutteneva, bhavitabbanti dasseti.	8151	
PA_atk-s02_01a:816_0	66. Pañcamavāre aratiratisaho assanti aratiyā ratiyā ca saho abhibhavitā ajjhottharitā	816	
PA_atk-s02_01a:816_1	bhaveyyaṃ. Ettha ca aratīti adhikusalesu dhammesu pantasenāsanesu ca ukkaṇṭhā. Ratīti	816	
PA_atk-s02_01a:816_2	pañcakāmaguṇarati. Na ca maṃ arati saheyyāti mañca arati na abhibhaveyya na maddeyya	816	
PA_atk-s02_01a:816_3	na ajjhotthareyya. Uppannanti jātaṃ nibbattaṃ. Sīlādiguṇayutto hi aratiñca ratiñca	816	
PA_atk-s02_01a:816_4	sahati ajjhottharati madditvā tiṭṭhati. Tasmā īdisaṃ attānaṃ icchantenāpi sīlādiguṇayutteneva	816	
PA_atk-s02_01a:816_5	bhavitabbanti dasseti.	816	
PA_atk-s02_01a:817_0	Chaṭṭhavāre bhayaṃ cittutrāsopi ārammaṇampi. Bheravaṃ ārammaṇameva. Sesaṃ pañcamavāre	817	
PA_atk-s02_01a:817_1	vuttanayameva. Sīlādiguṇayutto hi bhayabheravaṃ sahati ajjhottharati madditvā tiṭṭhati	817	
PA_atk-s02_01a:817_2	ariyakoṭiyavāsīmahādattatthero viya.	817	
PA_atk-s02_01a:818_0	Thero kira maggaṃ paṭipanno aññataraṃ pāsādikaṃ araññaṃ disvā “idhevajja samaṇadhammaṃ	818	
PA_atk-s02_01a:818_1	katvā gamissāmī”ti maggā okkamma aññatarasmiṃ rukkhamūle saṅghāṭiṃ paññapetvā pallaṅkaṃ	818	
PA_atk-s02_01a:818_2	ābhujitvā nisīdi. Rukkhadevatāya dārakā therassa sīlatejena sakabhāvena saṇṭhātuṃ	818	
PA_atk-s02_01a:818_3	asakkontā vissaramakaṃsu. Devatāpi rukkhaṃ cālesi. Thero acalova nisīdi. Sā devatā	818	
PA_atk-s02_01a:818_4	dhūmāyi, pajjali, neva sakkhi theraṃ cāletuṃ, tato upāsakavaṇṇenāgantvā vanditvā	818	
PA_atk-s02_01a:818_5	aṭṭhāsi. “Ko eso”ti vuttā “ahaṃ, bhante, etasmiṃ rukkhe adhivatthā devatā”ti avoca.	818	
PA_atk-s02_01a:818_6	Tvaṃ ete vikāre akāsīti. Āma bhanteti. Kasmāti ca vuttā āha – “tumhākaṃ, bhante,	818	
PA_atk-s02_01a:818_7	sīlatejena dārakā sakabhāvena saṇṭhātuṃ asakkontā vissaramakaṃsu, sāhaṃ tumhe palāpetuṃ	818	
PA_atk-s02_01a:818_8	evamakāsi”nti. Thero āha – “atha kasmā idha, bhante, mā vasatha, mayhaṃ aphāsūti	818	
PA_atk-s02_01a:818_9	paṭikacceva nāvacāsi. Idāni pana mā kiñci avaca, ariyakoṭiyamahādatto amanussabhayena	818	
PA_atk-s02_01a:818_10	gatoti vacanato lajjāmi, tenāhaṃ idheva vasissaṃ, tvaṃ pana ajjekadivasaṃ yattha	8181	
PA_atk-s02_01a:818_11	katthaci vasāhī”ti. Evaṃ sīlādiguṇayutto bhayabheravasaho hoti. Tasmā īdisamattānaṃ	8181	
PA_atk-s02_01a:818_12	icchantenāpi sīlādiguṇayutteneva bhavitabbanti dasseti.	8181	
PA_atk-s02_01a:819_0	Sattamavāre ābhicetasikānanti abhicetoti abhikkantaṃ visuddhacittaṃ vuccati, adhicittaṃ	819	
PA_atk-s02_01a:819_1	vā, abhicetasi jātāni ābhicetasikāni, abhiceto sannissitānīti vā ābhicetasikāni.	819	
PA_atk-s02_01a:819_2	Diṭṭhadhammasukhavihārānanti diṭṭhadhamme sukhavihārānaṃ. Diṭṭhadhammoti paccakkho	819	
PA_atk-s02_01a:819_3	attabhāvo vuccati, tattha sukhavihārabhūtānanti attho, rūpāvacarajjhānānametaṃ adhivacanaṃ.	819	
PA_atk-s02_01a:819_4	Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ nekkhammasukhaṃ	819	
PA_atk-s02_01a:819_5	vindanti, tasmā “diṭṭhadhammasukhavihārānī”ti vuccanti. Nikāmalābhīti nikāmena lābhī	819	
PA_atk-s02_01a:819_6	attano icchāvasena lābhī, icchiticchitakkhaṇe samāpajjituṃ samatthoti vuttaṃ hoti.	819	
PA_atk-s02_01a:819_7	Akicchalābhīti sukheneva paccanīkadhamme vikkhambhetvā samāpajjituṃ samatthoti vuttaṃ	819	
PA_atk-s02_01a:819_8	hoti. Akasiralābhīti akasirānaṃ vipulānaṃ lābhī, yathāparicchedeyeva vuṭṭhātuṃ samatthoti	819	
PA_atk-s02_01a:819_9	vuttaṃ hoti. Ekacco hi lābhīyeva hoti, na pana sakkoti icchiticchitakkhaṇe samāpajjituṃ.	819	
PA_atk-s02_01a:819_10	Ekacco sakkoti tathā samāpajjituṃ, pāribandhike pana kicchena vikkhambheti. Ekacco	8191	
PA_atk-s02_01a:819_11	tathā samāpajjati, pāribandhike ca akiccheneva vikkhambheti, na sakkoti nāḷikāyantaṃ	8191	
PA_atk-s02_01a:819_12	viya yathāparicchedeyeva ca vuṭṭhātuṃ. Yo pana imaṃ tividhampi sampadaṃ icchati,	8191	
PA_atk-s02_01a:819_13	sopi sīlesvevassa paripūrakārīti.	8191	
PA_atk-s02_01a:820_0	Evaṃ abhiññāpādake jhāne vutte kiñcāpi abhiññānaṃ vāro āgato, atha kho naṃ bhagavā	820	
PA_atk-s02_01a:820_1	aggahetvāva yasmā na kevalaṃ abhiññāpādakajjhānāni ca abhiññāyoyeva ca sīlānaṃ ānisaṃso,	820	
PA_atk-s02_01a:820_2	apica kho cattāri āruppajhānānipi tayo ca heṭṭhimā ariyamaggā, tasmā taṃ sabbaṃ pariyādiyitvā	820	
PA_atk-s02_01a:820_3	dassetuṃ ākaṅkheyya ce…pe… ye te santāti evamādimāha.	820	
PA_atk-s02_01a:821_0	Tattha santāti aṅgasantatāya ceva ārammaṇasantatāya ca. Vimokkhāti paccanīkadhammehi	821	
PA_atk-s02_01a:821_1	vimuttattā ārammaṇe ca adhimuttattā. Atikkamma rūpeti rūpāvacarajjhāne atikkamitvā,	821	
PA_atk-s02_01a:821_2	ye te vimokkhā atikkamma rūpe santāti padasambandho, itarathā hi atikkamma rūpe kiṃ	821	
PA_atk-s02_01a:821_3	karotīti na paññāyeyyuṃ. Āruppāti ārammaṇato ca vipākato ca rūpavirahitā. Kāyena	821	
PA_atk-s02_01a:821_4	phusitvāti nāmakāyena phusitvā pāpuṇitvā, adhigantvāti vuttaṃ hoti. Sesaṃ vuttānameva.	821	
PA_atk-s02_01a:821_5	Idaṃ vuttaṃ hoti “yopi bhikkhu ime vimokkhe phusitvā viharitukāmo, sopi sīlesvevassa paripūrakārī”ti.	821	
PA_atk-s02_01a:822_0	67. Navamavāre tiṇṇaṃ saṃyojanānanti sakkāyadiṭṭhivicikicchāsīlabbataparāmāsasaṅkhātānaṃ	822	
PA_atk-s02_01a:822_1	tiṇṇaṃ bandhanānaṃ. Tāni hi saṃyojenti khandhagatibhavādīhi khandhagatibhavādayo,	822	
PA_atk-s02_01a:822_2	kammaṃ vā phalena, tasmā saṃyojanānīti vuccanti, bandhanānīti attho. Parikkhayāti	822	
PA_atk-s02_01a:822_3	parikkhayena. Sotāpannoti sotaṃ āpanno. Sototi ca maggassetaṃ adhivacanaṃ. Sotāpannoti	822	
PA_atk-s02_01a:822_4	taṃsamaṅgipuggalassa. Yathāha “soto sototi hidaṃ, sāriputta, vuccati. Katamo nu kho,	822	
PA_atk-s02_01a:822_5	sāriputta, sototi? Ayameva hi, bhante, ariyo aṭṭhaṅgiko maggo. Seyyathidaṃ, sammādiṭṭhi…pe…	822	
PA_atk-s02_01a:822_6	sammāsamādhīti. Sotāpanno sotāpannoti hidaṃ, sāriputta, vuccati. Katamo nu kho, sāriputta,	822	
PA_atk-s02_01a:822_7	sotāpannoti? Yo hi, bhante, iminā aṭṭhaṅgikena maggena samannāgato, ayaṃ vuccati	822	
PA_atk-s02_01a:822_8	sotāpanno, yoyaṃ āyasmā evaṃnāmo evaṃgotto”ti. Idha pana maggena phalassa nāmaṃ dinnaṃ,	822	
PA_atk-s02_01a:822_9	tasmā phalaṭṭho “sotāpanno”ti veditabbo. Avinipātadhammoti vinipātetīti vinipāto,	822	
PA_atk-s02_01a:822_10	nāssa vinipāto dhammoti avinipātadhammo, na attānaṃ apāye vinipātasabhāvoti vuttaṃ	8221	
PA_atk-s02_01a:822_11	hoti. Kasmā? Ye dhammā apāyagamaniyā, tesaṃ pahīnattā. Sambodhi paraṃ ayanaṃ gati	8221	
PA_atk-s02_01a:822_12	assāti sambodhiparāyaṇo, uparimaggattayaṃ avassaṃ sampāpakoti attho. Kasmā? Paṭiladdhapaṭhamamaggattā.	8221	
PA_atk-s02_01a:822_13	Sīlesvevāti īdiso hotukāmopi sīlesvevassa paripūraṇārīti.	8221	
PA_atk-s02_01a:823_0	Dasamavāre paṭhamamaggena parikkhīṇānipi tīṇi saṃyojanāni sakadāgāmimaggassa vaṇṇabhaṇanatthaṃ	823	
PA_atk-s02_01a:823_1	vuttāni. Rāgadosamohānaṃ tanuttāti etesaṃ tanubhāvena, tanuttakaraṇenāti vuttaṃ hoti.	823	
PA_atk-s02_01a:823_2	Tattha dvīhi kāraṇehi tanuttaṃ veditabbaṃ adhiccuppattiyā ca pariyuṭṭhānamandatāya	823	
PA_atk-s02_01a:823_3	ca. Sakadāgāmissa hi vaṭṭānusārimahājanasseva kilesā abhiṇhaṃ na uppajjanti, kadāci	823	
PA_atk-s02_01a:823_4	karahaci uppajjanti viraḷākārā hutvā, viraḷavāpite khette aṅkurā viya. Uppajjamānāpi	823	
PA_atk-s02_01a:823_5	ca vaṭṭānusārimahājanasseva maddantā pharantā chādentā andhakāraṃ karontā na uppajjanti,	823	
PA_atk-s02_01a:823_6	mandamandā uppajjanti tanukākārā hutvā, abbhapaṭalamiva makkhikāpattamiva ca.	823	
PA_atk-s02_01a:824_0	Tattha keci therā bhaṇanti “sakadāgāmissa kilesā kiñcāpi cirena uppajjanti, bahalāva	824	
PA_atk-s02_01a:824_1	uppajjanti, tathā hissa puttā ca dhītaro ca dissantī”ti, etaṃ pana appamāṇaṃ. Puttadhītaro	824	
PA_atk-s02_01a:824_2	hi aṅgapaccaṅgaparāmasanamattenapi hontīti. Dvīhiyeva kāraṇehissa kilesānaṃ tanuttaṃ	824	
PA_atk-s02_01a:824_3	veditabbaṃ adhiccuppattiyā ca pariyuṭṭhānamandatāya cāti.	824	
PA_atk-s02_01a:825_0	Sakadāgāmīti sakiṃ āgamanadhammo. Sakideva imaṃ lokaṃ āgantvāti ekavāraṃyeva imaṃ	825	
PA_atk-s02_01a:825_1	manussalokaṃ paṭisandhivasena āgantvā. Yopi hi idha sakadāgāmimaggaṃ bhāvetvā idheva	825	
PA_atk-s02_01a:825_2	parinibbāti, sopi idha na gahito. Yopi idha maggaṃ bhāvetvā devesu upapajjitvā tattheva	825	
PA_atk-s02_01a:825_3	parinibbāti. Yopi devaloke maggaṃ bhāvetvā tattheva parinibbāti. Yopi devaloke maggaṃ	825	
PA_atk-s02_01a:825_4	bhāvetvā idheva manussaloke nibbattitvā parinibbāti. Yo pana idha maggaṃ bhāvetvā	825	
PA_atk-s02_01a:825_5	devaloke nibbatto, tattha yāvatāyukaṃ ṭhatvā puna idheva upapajjitvā parinibbāti,	825	
PA_atk-s02_01a:825_6	ayamidha gahitoti veditabbo. Dukkhassantaṃ kareyyanti vaṭṭadukkhassa paricchedaṃ	825	
PA_atk-s02_01a:825_7	kareyyaṃ. Sīlesvevāti īdiso hotukāmopi sīlesvevassa paripūrakārīti.	825	
PA_atk-s02_01a:826_0	Ekādasamavāre pañcannanti gaṇanaparicchedo. Orambhāgiyānanti oraṃ vuccati heṭṭhā,	826	
PA_atk-s02_01a:826_1	heṭṭhābhāgiyānanti attho, kāmāvacaraloke uppattipaccayānanti adhippāyo. Saṃyojanānanti	826	
PA_atk-s02_01a:826_2	bandhanānaṃ, tāni kāmarāgabyāpādasaṃyojanehi saddhiṃ pubbe vuttasaṃyojanāneva veditabbāni.	826	
PA_atk-s02_01a:826_3	Yassa hi etāni appahīnāni, so kiñcāpi bhavagge uppanno hoti, atha kho āyuparikkhayā	826	
PA_atk-s02_01a:826_4	kāmāvacare nibbattatiyeva, gilitabalisamacchūpamo svāyaṃ puggalo dīghasuttakena pāde	826	
PA_atk-s02_01a:826_5	baddhavihaṅgūpamo cāti veditabbo. Pubbe vuttānampi cettha vacanaṃ vaṇṇabhaṇanatthamevāti	826	
PA_atk-s02_01a:826_6	veditabbaṃ. Opapātikoti sesayonipaṭikkhepavacanametaṃ. Tatthaparinibbāyīti tattheva	826	
PA_atk-s02_01a:826_7	brahmaloke parinibbāyī. Anāvattidhammo tasmā lokāti tato brahmalokā paṭisandhivasena	826	
PA_atk-s02_01a:826_8	puna anāvattisabhāvo. Sīlesvevāti īdiso hotukāmopi sīlesvevassa paripūrakārīti.	826	
PA_atk-s02_01a:827_0	68. Evaṃ anāgāmimagge vutte kiñcāpi catutthamaggassa vāro āgato, atha kho naṃ bhagavā	827	
PA_atk-s02_01a:827_1	aggahetvāva yasmā na kevalā āsavakkhayābhiññā eva sīlānaṃ ānisaṃso, apica kho lokiyapañcābhiññāyopi,	827	
PA_atk-s02_01a:827_2	tasmā tāpi dassetuṃ, yasmā ca āsavakkhaye kathite desanā niṭṭhitā hoti, evañca sati	827	
PA_atk-s02_01a:827_3	imesaṃ guṇānaṃ akathitattā ayaṃ kathā muṇḍābhiññākathā nāma bhaveyya, tasmā ca abhiññāpāripūriṃ	827	
PA_atk-s02_01a:827_4	katvā dassetumpi, yasmā ca anāgāmimagge ṭhitassa sukhena iddhivikuppanā ijjhati,	827	
PA_atk-s02_01a:827_5	samādhiparibandhānaṃ kāmarāgabyāpādānaṃ samūhatattā, anāgāmī hi sīlesu ca samādhimhi	827	
PA_atk-s02_01a:827_6	ca paripūrakārī, tasmā yuttaṭṭhāneyeva lokiyābhiññāyo dassetumpi “ākaṅkheyya ce…pe…	827	
PA_atk-s02_01a:827_7	anekavihita”nti evamādimāhāti ayamanusandhi.	827	
PA_atk-s02_01a:828	Tattha “anekavihitaṃ iddhividha”ntiādinā nayena āgatānaṃ pañcannampi lokiyābhiññānaṃ pāḷivaṇṇanā saddhiṃ bhāvanānayena visuddhimagge vuttā.	82	
PA_atk-s02_01a:829_0	69. Chaṭṭhābhiññāya āsavānaṃ khayāti arahattamaggena sabbakilesānaṃ khayā. Anāsavanti	829	
PA_atk-s02_01a:829_1	āsavavirahitaṃ. Cetovimuttiṃ paññāvimuttinti ettha cetovacanena arahattaphalasampayuttova	829	
PA_atk-s02_01a:829_2	samādhi, paññāvacanena taṃsampayuttā paññāva vuttā. Tattha ca samādhi rāgato vimuttattā	829	
PA_atk-s02_01a:829_3	cetovimutti, paññā avijjāya vimuttattā paññāvimuttīti veditabbā. Vuttañcetaṃ bhagavatā	829	
PA_atk-s02_01a:829_4	“yo hissa, bhikkhave, samādhi, tadassa samādhindriyaṃ. Yā hissa, bhikkhave, paññā,	829	
PA_atk-s02_01a:829_5	tadassa paññindriyaṃ. Iti kho, bhikkhave, rāgavirāgā cetovimutti, avijjāvirāgā paññāvimuttī”ti,	829	
PA_atk-s02_01a:829_6	apicettha samathaphalaṃ cetovimutti, vipassanāphalaṃ paññāvimuttīti veditabbā.	829	
PA_atk-s02_01a:830_0	Diṭṭheva dhammeti imasmiṃyeva attabhāve. Sayaṃ abhiññā sacchikatvāti attanoyeva paññāya	830	
PA_atk-s02_01a:830_1	paccakkhaṃ katvā, aparapaccayena ñatvāti attho. Upasampajja vihareyyanti pāpuṇitvā	830	
PA_atk-s02_01a:830_2	sampādetvā vihareyyaṃ. Sīlesvevāti evaṃ sabbāsave niddhunitvā cetovimuttiṃ paññāvimuttiṃ	830	
PA_atk-s02_01a:830_3	adhigantukāmopi sīlesvevassa paripūrakārīti.	830	
PA_atk-s02_01a:831_0	Evaṃ bhagavā sīlānisaṃsakathaṃ yāva arahattā kathetvā idāni sabbampi taṃ sīlānisaṃsaṃ	831	
PA_atk-s02_01a:831_1	sampiṇḍetvā dassento nigamanaṃ āha “sampannasīlā, bhikkhave…pe… idametaṃ paṭicca	831	
PA_atk-s02_01a:831_2	vutta”nti. Tassāyaṃ saṅkhepattho, “sampannasīlā, bhikkhave, viharatha…pe… samādāya	831	
PA_atk-s02_01a:831_3	sikkhatha sikkhāpadesū”ti iti yaṃ taṃ mayā pubbe evaṃ vuttaṃ, idaṃ sabbampi sampannasīlo	831	
PA_atk-s02_01a:831_4	bhikkhu sabrahmacārīnaṃ piyo hoti manāpo, garu bhāvanīyo paccayānaṃ lābhī, paccayadāyakānaṃ	831	
PA_atk-s02_01a:831_5	mahapphalakaro, pubbañātīnaṃ anussaraṇacetanāya phalamahattakaro, aratiratisaho,	831	
PA_atk-s02_01a:831_6	bhayabheravasaho, rūpāvacarajjhānānaṃ arūpāvacarajjhānānañca lābhī, heṭṭhimāni tīṇi	831	
PA_atk-s02_01a:831_7	sāmaññaphalāni pañca lokiyābhiññā āsavakkhayañāṇanti ca ime ca guṇe sayaṃ abhiññā	831	
PA_atk-s02_01a:831_8	sacchikattā hoti, etaṃ paṭicca idaṃ sandhāya vuttanti. Idamavoca bhagavā, attamanā	831	
PA_atk-s02_01a:831_9	te bhikkhu bhagavato bhāsitaṃ abhinandunti.	831	
PA_atk-s02_01a:832	Papañcasūdaniyā majjhimanikāyaṭṭhakathāya	83	
PA_atk-s02_01a:833	Ākaṅkheyyasuttavaṇṇanā niṭṭhitā.	83	
PA_atk-s02_01a:834	7. Vatthasuttavaṇṇanā	83	
PA_atk-s02_01a:835_0	70. Evaṃ me sutanti vatthasuttaṃ. Tattha seyyathāpi, bhikkhave, vatthanti upamāvacanamevetaṃ.	835	
PA_atk-s02_01a:835_1	Upamaṃ karonto ca bhagavā katthaci paṭhamaṃyeva upamaṃ dassetvā pacchā atthaṃ dasseti,	835	
PA_atk-s02_01a:835_2	katthaci paṭhamamatthaṃ dassetvā pacchā upamaṃ, katthaci upamāya atthaṃ parivāretvā	835	
PA_atk-s02_01a:835_3	dasseti, katthaci atthena upamaṃ.	835	
PA_atk-s02_01a:836_0	Tathā hesa – “seyyathāpissu, bhikkhave, dve agārā sadvārā, tattha cakkhumā puriso	836	
PA_atk-s02_01a:836_1	majjhe ṭhito passeyyā”ti sakalampi devadūtasuttaṃ upamaṃ paṭhamaṃ dassetvā pacchā	836	
PA_atk-s02_01a:836_2	atthaṃ dassento āha. “Tirokuṭṭaṃ tiropākāraṃ tiropabbataṃ asajjamāno gacchati, seyyathāpi	836	
PA_atk-s02_01a:836_3	ākāse”tiādinā pana nayena sakalampi iddhividhamatthaṃ paṭhamaṃ dassetvā pacchā upamaṃ	836	
PA_atk-s02_01a:836_4	dassento āha. “Seyyathāpi brāhmaṇapuriso sāratthiko sāragavesī”tiādināva nayena sakalampi	836	
PA_atk-s02_01a:836_5	cūḷasāropamasuttaṃ upamāya atthaṃ parivāretvā dassento āha. “Idha pana, bhikkhave,	836	
PA_atk-s02_01a:836_6	ekacce kulaputtā dhammaṃ pariyāpuṇanti suttaṃ…pe… seyyathāpi, bhikkhave, puriso alagaddatthiko”tiādinā	836	
PA_atk-s02_01a:836_7	nayena sakalampi alagaddasuttaṃ mahāsāropamasuttanti evamādīni suttāni atthena upamaṃ	836	
PA_atk-s02_01a:836_8	parivāretvā dassento āha.	836	
PA_atk-s02_01a:837_0	Svāyaṃ idha paṭhamaṃ upamaṃ dassetvā pacchā atthaṃ dasseti. Kasmā panevaṃ bhagavā	837	
PA_atk-s02_01a:837_1	dassetīti? Puggalajjhāsayena vā desanāvilāsena vā. Ye hi puggalā paṭhamaṃ upamaṃ	837	
PA_atk-s02_01a:837_2	dassetvā vuccamānamatthaṃ sukhena paṭivijjhanti, tesaṃ paṭhamaṃ upamaṃ dasseti. Esa	837	
PA_atk-s02_01a:837_3	nayo sabbattha. Yassā ca dhammadhātuyā suppaṭividdhattā desanāvilāsaṃ patto hoti,	837	
PA_atk-s02_01a:837_4	tassā suppaṭividdhā. Tasmā esa desanāvilāsampatto dhammissaro dhammarājā, so yathā	837	
PA_atk-s02_01a:837_5	yathā icchati, tathā tathā dhammaṃ desetīti evaṃ iminā puggalajjhāsayena vā desanāvilāsena	837	
PA_atk-s02_01a:837_6	vā evaṃ dassetīti veditabbo.	837	
PA_atk-s02_01a:838_0	Tattha vatthanti pakatiparisuddhaṃ vatthaṃ. Saṃkiliṭṭhaṃ malaggahitanti āgantukena	838	
PA_atk-s02_01a:838_1	paṃsurajādinā saṃkilesena saṃkiliṭṭhaṃ, sedajallikādinā malena gahitattā malaggahitaṃ.	838	
PA_atk-s02_01a:838_2	Raṅgajāteti ettha raṅgameva raṅgajātaṃ. Upasaṃhareyyāti upanāmeyya. Yadi nīlakāyāti	838	
PA_atk-s02_01a:838_3	nīlakāya vā, nīlakatthāya vāti vuttaṃ hoti. Evaṃ sabbattha. Rajako hi nīlakatthāya	838	
PA_atk-s02_01a:838_4	upasaṃharanto kaṃsanīlapalāsanīlādike nīlaraṅge upasaṃharati. Pītakatthāya upasaṃharanto	838	
PA_atk-s02_01a:838_5	kaṇikārapupphasadise pītakaraṅge. Lohitakatthāya upasaṃharanto bandhujīvakapupphasadise	838	
PA_atk-s02_01a:838_6	lohitakaraṅge. Mañjiṭṭhakatthāya upasaṃharanto kaṇavīrapupphasadise mandarattaraṅge.	838	
PA_atk-s02_01a:838_7	Tena vuttaṃ “yadi nīlakāya…pe… yadi mañjiṭṭhakāyā”ti.	838	
PA_atk-s02_01a:839_0	Durattavaṇṇamevassāti duṭṭhu rañjitavaṇṇameva assa. Aparisuddhavaṇṇamevassāti nīlavaṇṇopissa	839	
PA_atk-s02_01a:839_1	parisuddho na bhaveyya, sesavaṇṇopi. Tādisañhi vatthaṃ nīlakumbhiyā pakkhittampi	839	
PA_atk-s02_01a:839_2	sunīlaṃ na hoti, sesakumbhīsu pakkhittampi pītakādivaṇṇaṃ na hoti, milātanīla kuraṇḍa-kaṇikāra-bandhujīvaka-kaṇavīrapupphavaṇṇameva	839	
PA_atk-s02_01a:839_3	hoti. Taṃ kissa hetūti taṃ vatthaṃ kissa hetu kiṃ kāraṇā īdisaṃ hoti, tasmiṃ vā vatthe	839	
PA_atk-s02_01a:839_4	raṅgajātaṃ kissa hetu īdisaṃ durattavaṇṇaṃ aparisuddhavaṇṇaṃ hotīti? Yasmā panassa	839	
PA_atk-s02_01a:839_5	vatthassa saṃkiliṭṭhabhāvoyevettha kāraṇaṃ, na aññaṃ kiñci, tasmā “aparisuddhattā,	839	
PA_atk-s02_01a:839_6	bhikkhave, vatthassā”ti āha.	839	
PA_atk-s02_01a:840_0	Evameva khoti upamāsampaṭipādanaṃ. Citte saṃkiliṭṭheti cittamhi saṃkiliṭṭhamhi. Kasmā	840	
PA_atk-s02_01a:840_1	pana bhagavā saṃkiliṭṭhavatthena opammaṃ akāsīti ce, vāyāmamahapphaladassanatthaṃ.	840	
PA_atk-s02_01a:840_2	Yathā hi āgantukehi malehi saṃkiliṭṭhaṃ vatthaṃ pakatiyā paṇḍarattā puna dhovīyamānaṃ	840	
PA_atk-s02_01a:840_3	paṇḍaraṃ hoti, na tattha jātikāḷake viya eḷakalome vāyāmo nipphalo hoti, evaṃ cittampi	840	
PA_atk-s02_01a:840_4	āgantukehi kilesehi saṃkiliṭṭhaṃ. Pakatiyā pana taṃ sakalepi paṭisandhibhavaṅgavāre	840	
PA_atk-s02_01a:840_5	paṇḍarameva. Yathāha – “pabhassaramidaṃ, bhikkhave, cittaṃ, tañca kho āgantukehi	840	
PA_atk-s02_01a:840_6	upakkilesehi upakkiliṭṭha”nti. Taṃ visodhīyamānaṃ sakkā pabhassarataraṃ kātuṃ, na	840	
PA_atk-s02_01a:840_7	tattha vāyāmo nipphaloti evaṃ vāyāmamahapphaladassanatthaṃ saṃkiliṭṭhavatthena opammaṃ akāsīti veditabbo.	840	
PA_atk-s02_01a:841_0	Duggati pāṭikaṅkhāti īdise citte duggati pāṭikaṅkhitabbā, duggatiṃ eva esa pāpuṇissati,	841	
PA_atk-s02_01a:841_1	nāññanti evaṃ duggati icchitabbā, avassaṃ bhāvīti vuttaṃ hoti. Sā cāyaṃ duggati nāma	841	
PA_atk-s02_01a:841_2	paṭipattiduggati, gatiduggatīti duvidhā hoti. Paṭipattiduggatipi agāriyapaṭipattiduggati,	841	
PA_atk-s02_01a:841_3	anagāriyapaṭipattiduggatīti duvidhā hoti.	841	
PA_atk-s02_01a:842_0	Agāriyo hi saṃkiliṭṭhacitto pāṇampi hanati, adinnampi ādiyati, sakalepi dasa akusalakammapathe	842	
PA_atk-s02_01a:842_1	pūreti, ayamassa agāriyapaṭipattiduggati. So tattha ṭhito kāyassa bhedā nirayampi	842	
PA_atk-s02_01a:842_2	gacchati, tiracchānayonimpi, pettivisayampi gacchati, ayamassa gatiduggati.	842	
PA_atk-s02_01a:843_0	Anagāriyopi imasmiṃ sāsane pabbajito saṃkiliṭṭhacitto dūteyyapahiṇagamanaṃ gacchati,	843	
PA_atk-s02_01a:843_1	vejjakammaṃ karoti, saṅghabhedāya cetiyabhedāya parakkamati, veḷudānādīhi jīvikaṃ	843	
PA_atk-s02_01a:843_2	kappeti, sakalampi anācāraṃ agocarañca paripūreti, ayamassa anagāriyapaṭipattiduggati.So	843	
PA_atk-s02_01a:843_3	tattha ṭhito kāyassa bhedā nirayampi gacchati, tiracchānayonimpi, pettivisayampi	843	
PA_atk-s02_01a:843_4	gacchati samaṇayakkho nāma hoti samaṇapeto, ādittehi saṅghāṭiādīhi sampajjalitakāyo	843	
PA_atk-s02_01a:843_5	aṭṭassaraṃ karonto vicarati, ayamassa gatiduggati.	843	
PA_atk-s02_01a:844_0	Seyyathāpīti sukkapakkhaṃ dassetumāraddho, tassattho kaṇhapakkhe vuttapaccanīkeneva	844	
PA_atk-s02_01a:844_1	veditabbo. Etthāpi ca sugati nāma paṭipattisugati gatisugatīti duvidhā hoti. Paṭipattisugatipi	844	
PA_atk-s02_01a:844_2	agāriyapaṭipattisugati anagāriyapaṭipattisugatīti duvidhā hoti. Agāriyo hi parisuddhacitto	844	
PA_atk-s02_01a:844_3	pāṇātipātāpi viramati, adinnādānāpi, sakalepi dasa kusalakammapathe paripūreti, ayamassa	844	
PA_atk-s02_01a:844_4	agāriyapaṭipattisugati. So tattha ṭhito kāyassa bhedā manussamahantatampi devamahantatampi	844	
PA_atk-s02_01a:844_5	upapajjati, ayamassa gatisugati.	844	
PA_atk-s02_01a:845_0	Anagāriyopi imasmiṃ sāsane pabbajitvā parisuddhacitto catupārisuddhisīlaṃ sodheti,	845	
PA_atk-s02_01a:845_1	terasa dhutaṅgāni samādiyati, aṭṭhatiṃsārammaṇesu attano anukūlakammaṭṭhānaṃ gahetvā	845	
PA_atk-s02_01a:845_2	pantasenāsane paṭisevamāno kasiṇaparikammaṃ katvā jhānasamāpattiyo nibbatteti, sotāpattimaggaṃ	845	
PA_atk-s02_01a:845_3	bhāveti…pe… anāgāmimaggaṃ bhāveti, ayamassa anagāriyapaṭipattisugati. So tattha ṭhito	845	
PA_atk-s02_01a:845_4	kāyassa bhedā manussaloke vā tīsu mahākulesu, chasu vā kāmāvacaradevesu, dasasu vā	845	
PA_atk-s02_01a:845_5	brahmabhavanesu, pañcasu vā suddhāvāsesu, catūsu vā āruppesu upapajjati, ayamassa gatisugatīti.	845	
PA_atk-s02_01a:846_0	71. Evaṃ saṃkiliṭṭhe citte duggati pāṭikaṅkhā, asaṃkiliṭṭhe ca sugatīti vatvā idāni	846	
PA_atk-s02_01a:846_1	yehi upakkilesehi cittaṃ saṃkiliṭṭhaṃ hoti, te dassento katame ca, bhikkhave, cittassa	846	
PA_atk-s02_01a:846_2	upakkilesā? Abhijjhā visamalobhotiādimāha.	846	
PA_atk-s02_01a:847_0	Tattha sakabhaṇḍe chandarāgo abhijjhā, parabhaṇḍe visamalobho. Atha vā sakabhaṇḍe	847	
PA_atk-s02_01a:847_1	vā parabhaṇḍe vā hotu, yuttapattaṭṭhāne chandarāgo abhijjhā, ayuttāpattaṭṭhāne visamalobho.	847	
PA_atk-s02_01a:847_2	Thero panāha “kissa vinibbhogaṃ karotha, yutte vā ayutte vā hotu, ‘rāgo visamaṃ doso	847	
PA_atk-s02_01a:847_3	visamaṃ moho visama’nti vacanato na koci lobho avisamo nāma, tasmā lobhoyeva abhijjhāyanaṭṭhena	847	
PA_atk-s02_01a:847_4	abhijjhā, visamaṭṭhena visamaṃ, ekatthametaṃ byañjanameva nāna”nti. So panesa abhijjhāvisamalobho	847	
PA_atk-s02_01a:847_5	uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.	847	
PA_atk-s02_01a:848_0	Yathā cesa, evaṃ navavidhaāghātavatthusambhavo byāpādo. Dasavidhaāghātavatthusambhavo	848	
PA_atk-s02_01a:848_1	kodho. Punappunaṃ cittapariyonandhano upanāho. Agāriyassa vā anagāriyassa vā sukatakaraṇavināsano	848	
PA_atk-s02_01a:848_2	makkho. Agāriyopi hi kenaci anukampakena daliddo samāno ucce ṭhāne ṭhapito, aparena	848	
PA_atk-s02_01a:848_3	samayena “kiṃ tayā mayhaṃ kata”nti tassa sukatakaraṇaṃ vināseti. Anagāriyopi sāmaṇerakālato	848	
PA_atk-s02_01a:848_4	pabhuti ācariyena vā upajjhāyena vā catūhi paccayehi uddesaparipucchāhi ca anuggahetvā	848	
PA_atk-s02_01a:848_5	dhammakathānayapakaraṇakosallādīni sikkhāpito, aparena samayena rājarājamahāmattādīhi	848	
PA_atk-s02_01a:848_6	sakkato garukato ācariyupajjhāyesu acittīkato caramāno “ayaṃ amhehi daharakāle evaṃ	848	
PA_atk-s02_01a:848_7	anuggahito saṃvaḍḍhito ca, atha panidāni nissineho jāto”ti vuccamāno “kiṃ mayhaṃ	848	
PA_atk-s02_01a:848_8	tumhehi kata”nti tesaṃ sukatakaraṇaṃ vināseti, tassa so sukatakaraṇavināsano makkho	848	
PA_atk-s02_01a:848_9	uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.	848	
PA_atk-s02_01a:849_0	Yathā cāyaṃ, evaṃ bahussutepi puggale ajjhottharitvā “īdisassa ceva bahussutassa	849	
PA_atk-s02_01a:849_1	aniyatā gati, tava vā mama vā ko viseso”tiādinā nayena uppajjamāno yugaggāhagāhī	849	
PA_atk-s02_01a:849_2	paḷāso. Paresaṃ sakkārādīni khīyanā issā. Attano sampattiyā parehi sādhāraṇabhāvaṃ	849	
PA_atk-s02_01a:849_3	asahamānaṃ macchariyaṃ. Vañcanikacariyabhūtā māyā. Kerāṭikabhāvena uppajjamānaṃ sāṭheyyaṃ.	849	
PA_atk-s02_01a:849_4	Kerāṭiko hi āyatanamaccho viya hoti. Āyatanamaccho nāma kira macchānaṃ naṅguṭṭhaṃ	849	
PA_atk-s02_01a:849_5	dasseti sappānaṃ sīsaṃ, “tumhehi sadiso aha”nti jānāpetuṃ. Evameva kerāṭiko puggalo	849	
PA_atk-s02_01a:849_6	yaṃ yaṃ suttantikaṃ vā ābhidhammikaṃ vā upasaṅkamati, taṃ taṃ evaṃ vadati “ahaṃ tumhākaṃ	849	
PA_atk-s02_01a:849_7	baddhacaro, tumhe mayhaṃ anukampakā, nāhaṃ tumhe muñcāmī”ti “evamete ‘sagāravo ayaṃ	849	
PA_atk-s02_01a:849_8	amhesu sappatisso’ti maññissantī”ti. Tassetaṃ kerāṭikabhāvena uppajjamānaṃ sāṭheyyaṃ	849	
PA_atk-s02_01a:849_9	uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.	849	
PA_atk-s02_01a:850_0	Yathā cetaṃ, evaṃ vātabharitabhastasadisathaddhabhāvapaggahitasiraanivātavuttikārakaraṇo	850	
PA_atk-s02_01a:850_1	thambho. Taduttarikaraṇo sārambho. So duvidhena labbhati akusalavasena ceva kusalavasena	850	
PA_atk-s02_01a:850_2	ca. Tattha agāriyassa parena kataṃ alaṅkārādiṃ disvā taddiguṇakaraṇena uppajjamāno,	850	
PA_atk-s02_01a:850_3	anagāriyassa ca yattakaṃ yattakaṃ paro pariyāpuṇāti vā katheti vā, mānavasena taddiguṇataddiguṇakaraṇena	850	
PA_atk-s02_01a:850_4	uppajjamāno akusalo. Agāriyassa pana paraṃ ekaṃ salākabhattaṃ dentaṃ disvā attanā	850	
PA_atk-s02_01a:850_5	dve vā tīṇi vā dātukāmatāya uppajjamāno, anagāriyassa ca parena ekanikāye gahite	850	
PA_atk-s02_01a:850_6	mānaṃ anissāya kevalaṃ taṃ disvā attanā ālasiyaṃ abhibhuyya dve nikāye gahetukāmatāya	850	
PA_atk-s02_01a:850_7	uppajjamāno kusalo. Idha pana akusalo adhippeto. Ayañhi uppajjitvā cittaṃ dūseti,	850	
PA_atk-s02_01a:850_8	obhāsituṃ na deti. Tasmā “cittassa upakkileso”ti vuccati.	850	
PA_atk-s02_01a:851_0	Yathā cāyaṃ, evaṃ jātiādīni nissāya cittassa uṇṇativasena pavattamāno māno, accuṇṇativasena	851	
PA_atk-s02_01a:851_1	atimāno, madaggahaṇākāro mado, kāmaguṇesu cittavossaggavasena uppajjamāno pamādo	851	
PA_atk-s02_01a:851_2	uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.	851	
PA_atk-s02_01a:852_0	Kasmā pana bhagavā upakkilesaṃ dassento lobhamādiṃ katvā dassetīti? Tassa paṭhamuppattito.	852	
PA_atk-s02_01a:852_1	Sabbasattānañhi yattha katthaci upapannānaṃ antamaso suddhāvāsabhūmiyampi sabbapaṭhamaṃ	852	
PA_atk-s02_01a:852_2	bhavanikantivasena lobho uppajjati, tato attano attano anurūpapaccayaṃ paṭicca yathāsambhavaṃ	852	
PA_atk-s02_01a:852_3	itare, na ca ete soḷaseva cittassa upakkilesā, etena pana nayena sabbepi kilesā gahitāyeva hontīti veditabbā.	852	
PA_atk-s02_01a:853_0	72. Ettāvatā saṃkilesaṃ dassetvā idāni vodānaṃ dassento sa kho so, bhikkhavetiādimāha.	853	
PA_atk-s02_01a:853_1	Tattha iti viditvāti evaṃ jānitvā. Pajahatīti samucchedappahānavasena ariyamaggena	853	
PA_atk-s02_01a:853_2	pajahati. Tattha kilesapaṭipāṭiyā maggapaṭipāṭiyāti dvidhā pahānaṃ veditabbaṃ. Kilesapaṭipāṭiyā	853	
PA_atk-s02_01a:853_3	tāva abhijjhāvisamalobho thambho sārambho māno atimāno madoti ime cha kilesā arahattamaggena	853	
PA_atk-s02_01a:853_4	pahīyanti. Byāpādo kodho upanāho pamādoti ime cattāro kilesā anāgāmimaggena pahīyanti.	853	
PA_atk-s02_01a:853_5	Makkho paḷāso issā macchariyaṃ māyā sāṭheyyanti ime cha sotāpattimaggena pahīyantīti.	853	
PA_atk-s02_01a:853_6	Maggapaṭipāṭiyā pana, sotāpattimaggena makkho paḷāso issā macchariyaṃ māyā sāṭheyyanti	853	
PA_atk-s02_01a:853_7	ime cha pahīyanti. Anāgāmimaggena byāpādo kodho upanāho pamādoti ime cattāro. Arahattamaggena	853	
PA_atk-s02_01a:853_8	abhijjhāvisamalobho thambho sārambho māno atimāno madoti ime cha pahīyantīti.	853	
PA_atk-s02_01a:854_0	Imasmiṃ pana ṭhāne ime kilesā sotāpattimaggavajjhā vā hontu, sesamaggavajjhā vā,	854	
PA_atk-s02_01a:854_1	atha kho anāgāmimaggeneva pahānaṃ sandhāya “abhijjhāvisamalobhaṃ cittassa upakkilesaṃ	854	
PA_atk-s02_01a:854_2	pajahatī”tiādimāhāti veditabbā. Ayamettha paveṇimaggāgato sambhavo, so ca upari catutthamaggasseva	854	
PA_atk-s02_01a:854_3	niddiṭṭhattā yujjati, tatiyamaggena pahīnāvasesānañhi visamalobhādīnaṃ tena pahānaṃ	854	
PA_atk-s02_01a:854_4	hoti, sesānaṃ imināva. Yepi hi sotāpattimaggena pahīyanti, tepi taṃsamuṭṭhāpakacittānaṃ	854	
PA_atk-s02_01a:854_5	appahīnattā anāgāmimaggeneva suppahīnā hontīti. Keci pana paṭhamamaggena cettha pahānaṃ	854	
PA_atk-s02_01a:854_6	vaṇṇayanti, taṃ pubbāparena na sandhiyati. Keci vikkhambhanappahānampi, taṃ tesaṃ icchāmattameva.	854	
PA_atk-s02_01a:855	73. Yato kho, bhikkhaveti ettha yatoti yamhi kāle. Pahīno hotīti anāgāmimaggakkhaṇe pahānaṃ sandhāyevāha.	85	
PA_atk-s02_01a:856_0	74. So buddhe aveccappasādenāti etaṃ “yato kho, bhikkhave, abhijjhāvisamalobho pahīno	856	
PA_atk-s02_01a:856_1	hoti, so buddhe aveccappasādena samannāgato hotī”ti evaṃ ekamekena padena yojetabbaṃ.	856	
PA_atk-s02_01a:856_2	Imassa hi bhikkhuno anāgāmimaggena lokuttarappasādo āgato, athassa aparena samayena	856	
PA_atk-s02_01a:856_3	buddhaguṇe dhammaguṇe saṅghaguṇe ca anussarato lokiyo uppajjati, tamassa sabbampi	856	
PA_atk-s02_01a:856_4	lokiyalokuttaramissakaṃ pasādaṃ dassento bhagavā “buddhe aveccappasādenā”tiādimāha.	856	
PA_atk-s02_01a:857_0	Tattha aveccappasādenāti buddhadhammasaṅghaguṇānaṃ yāthāvato ñātattā acalena accutena	857	
PA_atk-s02_01a:857_1	pasādena. Idāni yathā tassa bhikkhuno anussarato so aveccappasādo uppanno, taṃ vidhiṃ	857	
PA_atk-s02_01a:857_2	dassento “itipi so bhagavā”tiādinā nayena tīṇi anussatiṭṭhānāni vitthāresi. Tesaṃ	857	
PA_atk-s02_01a:857_3	atthavaṇṇanā sabbākārena visuddhimagge anussatikathāyaṃ vuttā.	857	
PA_atk-s02_01a:858_0	75. Evamassa lokiyalokuttaramissakaṃ pasādaṃ dassetvā idāni kilesappahānaṃ aveccappasādasamannāgatañca	858	
PA_atk-s02_01a:858_1	paccavekkhato uppajjamānaṃ somanassādiānisaṃsaṃ dassento yathodhi kho panassātiādimāha.	858	
PA_atk-s02_01a:858_2	Anāgāmissa hi paccante vuṭṭhitaṃ corupaddavaṃ vūpasametvā taṃ paccavekkhato mahānagare	858	
PA_atk-s02_01a:858_3	vasantassa rañño viya ime cime ca mama kilesā pahīnāti attano kilesappahānaṃ paccavekkhato	858	
PA_atk-s02_01a:858_4	balavasomanassaṃ uppajjati. Taṃ dassento bhagavā “yathodhi kho panassā”tiādimāha.	858	
PA_atk-s02_01a:859_0	Tassattho – yvāyaṃ anāgāmī bhikkhu evaṃ “buddhe aveccappasādena samannāgato hoti…pe…	859	
PA_atk-s02_01a:859_1	dhamme…pe… saṅghe…pe… anuttaraṃ puññakkhettaṃ lokassā”ti, tassa yathodhi kho cattaṃ	859	
PA_atk-s02_01a:859_2	hoti paṭinissaṭṭhaṃ, sakasakaodhivasena cattameva hoti, taṃ taṃ kilesajātaṃ vantaṃ	859	
PA_atk-s02_01a:859_3	muttaṃ pahīnaṃ paṭinissaṭṭhaṃ. Sakasakaodhivasenāti dve odhī kilesodhi ca maggodhi	859	
PA_atk-s02_01a:859_4	ca. Tattha kilesodhivasenāpi ye kilesā yaṃ maggavajjhā, te aññamaggavajjhehi amissā	859	
PA_atk-s02_01a:859_5	hutvā sakeneva odhinā pahīnā. Maggodhivasenāpi ye kilesā yena maggena pahātabbā,	859	
PA_atk-s02_01a:859_6	tena teyeva pahīnā honti. Evaṃ sakasakaodhivasena taṃ taṃ kilesajātaṃ cattameva hoti	859	
PA_atk-s02_01a:859_7	paṭinissaṭṭhaṃ, taṃ paccavekkhitvā ca laddhasomanasso tatuttaripi so “buddhe aveccappasādena	859	
PA_atk-s02_01a:859_8	samannāgatomhī”ti labhati atthavedanti sambandho.	859	
PA_atk-s02_01a:860_0	Yatodhi khotipi pāṭho. Tassa vasena ayamattho, assa bhikkhuno yatodhi kho pana cattaṃ	860	
PA_atk-s02_01a:860_1	hoti paṭinissaṭṭhaṃ. Tattha yatoti kāraṇavacanaṃ, yasmāti vuttaṃ hoti. Odhīti heṭṭhā	860	
PA_atk-s02_01a:860_2	tayo maggā vuccanti. Kasmā? Te hi odhiṃ katvā koṭṭhāsaṃ katvā uparimaggena pahātabbakilese	860	
PA_atk-s02_01a:860_3	ṭhapetvā pajahanti, tasmā odhīti vuccanti. Arahattamaggo pana kiñci kilesaṃ anavasesetvā	860	
PA_atk-s02_01a:860_4	pajahati, tasmā anodhīti vuccati. Imassa ca bhikkhuno heṭṭhāmaggattayena cattaṃ.	860	
PA_atk-s02_01a:860_5	Tena vuttaṃ “yatodhi kho panassa cattaṃ hotī”ti. Tattha kho panāti nipātamattaṃ.	860	
PA_atk-s02_01a:860_6	Ayaṃ pana piṇḍattho. Yasmā assa odhi cattaṃ hoti paṭinissaṭṭhaṃ, tasmā taṃ paccavekkhitvā	860	
PA_atk-s02_01a:860_7	ca laddhasomanasso tatuttaripi so “buddhe aveccappasādena samannāgatomhī”ti labhati	860	
PA_atk-s02_01a:860_8	atthavedanti yathāpāḷi netabbaṃ.	860	
PA_atk-s02_01a:861_0	Tattha cattanti idaṃ sakabhāvapariccajanavasena vuttaṃ. Vantanti idaṃ pana anādiyanabhāvadassanavasena.	861	
PA_atk-s02_01a:861_1	Muttanti idaṃ santatito vinimocanavasena. Pahīnanti idaṃ muttassapi kvaci anavaṭṭhānadassanavasena.	861	
PA_atk-s02_01a:861_2	Paṭinissaṭṭhanti idaṃ pubbe ādinnapubbassa paṭinissaggadassanavasena paṭimukhaṃ vā	861	
PA_atk-s02_01a:861_3	nissaṭṭhabhāvadassanavasena bhāvanābalena abhibhuyya nissaṭṭhabhāvadassanavasenāti	861	
PA_atk-s02_01a:861_4	vuttaṃ hoti. Labhati atthavedaṃ labhati dhammavedanti ettha buddhādīsu aveccappasādoyeva	861	
PA_atk-s02_01a:861_5	araṇīyato attho, upagantabbatoti vuttaṃ hoti. Dhāraṇato dhammo, vinipatituṃ appadānatoti	861	
PA_atk-s02_01a:861_6	vuttaṃ hoti. Vedoti ganthopi ñāṇampi somanassampi. “Tiṇṇaṃ vedānaṃ pāragū”tiādīsu	861	
PA_atk-s02_01a:861_7	hi gantho “vedo”ti vuccati. “Yaṃ brāhmaṇaṃ vedagumābhijaññā, akiñcanaṃ kāmabhāve	861	
PA_atk-s02_01a:861_8	asatta”ntiādīsu ñāṇaṃ. “Ye vedajātā vicaranti loke”tiādīsu somanassaṃ. Idha pana	861	
PA_atk-s02_01a:861_9	somanassañca somanassasampayuttañāṇañca adhippetaṃ, tasmā “labhati atthavedaṃ labhati	861	
PA_atk-s02_01a:861_10	dhammavedanti aveccappasādārammaṇasomanassañca somanassamayañāṇañca labhatī”ti evamettha attho veditabbo.	8611	
PA_atk-s02_01a:862_0	Atha vā atthavedanti aveccappasādaṃ paccavekkhato uppannaṃ vuttappakārameva vedaṃ.	862	
PA_atk-s02_01a:862_1	Dhammavedanti aveccappasādassa hetuṃ odhiso kilesappahānaṃ paccavekkhato uppannaṃ	862	
PA_atk-s02_01a:862_2	vuttappakārameva vedanti evampi ettha attho veditabbo. Vuttañhetaṃ “hetumhi ñāṇaṃ	862	
PA_atk-s02_01a:862_3	dhammapaṭisambhidā, hetuphale ñāṇaṃ atthapaṭisambhidā”ti. Dhammūpasaṃhitaṃ pāmojjanti	862	
PA_atk-s02_01a:862_4	tameva atthañca dhammañca atthadhammānisaṃsabhūtaṃ vedañca paccavekkhato uppannaṃ	862	
PA_atk-s02_01a:862_5	pāmojjaṃ. Tañhi anavajjalakkhaṇena paccavekkhaṇākārappavattena dhammena upasañhitanti	862	
PA_atk-s02_01a:862_6	vuccati. Pamuditassa pīti jāyatīti iminā pāmojjena pamuditassa nirāmisā pīti jāyati.	862	
PA_atk-s02_01a:862_7	Pītimanassāti tāya pītiyā pīṇitamanassa. Kāyo passambhatīti kāyopi passaddho hoti	862	
PA_atk-s02_01a:862_8	vūpasantadaratho. Passaddhakāyo sukhanti evaṃ vūpasantakāyadaratho cetasikaṃ sukhaṃ	862	
PA_atk-s02_01a:862_9	paṭisaṃvedeti. Cittaṃ samādhiyatīti cittaṃ sammā ādhiyati appitaṃ viya acalaṃ tiṭṭhati.	862	
PA_atk-s02_01a:863_0	76. Evamassa kilesappahānaṃ aveccappasādasamannāgataṃ paccavekkhato uppajjamānaṃ	863	
PA_atk-s02_01a:863_1	somanassādiānisaṃsaṃ dassetvā idāni “yathodhi kho pana me”ti vārena tassa paccavekkhaṇāya	863	
PA_atk-s02_01a:863_2	pavattākāraṃ pakāsetvā tasseva anāgāmimaggānubhāvasūcakaṃ phalaṃ dassento sa kho	863	
PA_atk-s02_01a:863_3	so, bhikkhavetiādimāha.	863	
PA_atk-s02_01a:864_0	Tattha evaṃsīloti tassa anāgāmimaggasampayuttaṃ sīlakkhandhaṃ dasseti. Evaṃdhammo	864	
PA_atk-s02_01a:864_1	evaṃpaññoti taṃsampayuttameva samādhikkhandhaṃ paññākkhandhañca dasseti. Sālīnanti	864	
PA_atk-s02_01a:864_2	lohitasāligandhasāliādīnaṃ anekarūpānaṃ. Piṇḍapātanti odanaṃ. Vicitakāḷakanti apanītakāḷakaṃ.	864	
PA_atk-s02_01a:864_3	Nevassa taṃ hoti antarāyāyāti tassa evaṃvidhassa bhikkhuno taṃ vuttappakārapiṇḍapātabhojanaṃ	864	
PA_atk-s02_01a:864_4	maggassa vā phalassa vā neva antarāyāya hoti, paṭiladdhaguṇassa hi taṃ kimantarāyaṃ	864	
PA_atk-s02_01a:864_5	karissati? Yopissa appaṭiladdho catutthamaggo ca phalaṃ ca tappaṭilābhāya vipassanaṃ	864	
PA_atk-s02_01a:864_6	ārabhatopi nevassa taṃ hoti antarāyāya, antarāyaṃ kātuṃ asamatthameva hoti. Kasmā?	864	
PA_atk-s02_01a:864_7	Vuttappakārasīladhammapaññāsaṅgahena maggena visuddhacittattā.	864	
PA_atk-s02_01a:865	Yasmā cettha etadeva kāraṇaṃ, tasmā tadanurūpaṃ upamaṃ dassento seyyathāpītiādimāha.	86	
PA_atk-s02_01a:866_0	Tattha acchanti vippasannaṃ. Parisuddhaṃ malavigamena. Pariyodātaṃ pabhassaratāya.	866	
PA_atk-s02_01a:866_1	Ukkāmukhanti suvaṇṇakārānaṃ mūsāmukhaṃ. Suvaṇṇakārānaṃ mūsā hi idha ukkā, aññattha	866	
PA_atk-s02_01a:866_2	pana dīpikādayopi vuccanti. “Ukkāsu dhārīyamānāsū”ti hi āgataṭṭhāne dīpikā “ukkā”ti	866	
PA_atk-s02_01a:866_3	vuccati. “Ukkaṃ bandheyya, ukkaṃ bandhitvā ukkāmukhaṃ ālimpeyyā”ti āgataṭṭhāne aṅgārakapallaṃ.	866	
PA_atk-s02_01a:866_4	“Kammārānaṃ yathā ukkā, anto jhāyati no bahī”ti āgataṭṭhāne kammāruddhanaṃ. “Evaṃvipāko	866	
PA_atk-s02_01a:866_5	ukkāpāto bhavissatī”ti āgataṭṭhāne vātavego “ukkā”ti vuccati. Imasmiṃ pana ṭhāne	866	
PA_atk-s02_01a:866_6	aññesu ca evarūpesu “saṇḍāsena jātarūpaṃ gahetvā ukkāmukhe pakkhipatī”ti āgataṭṭhānesu	866	
PA_atk-s02_01a:866_7	suvaṇṇakārānaṃ mūsā “ukkā”ti veditabbā.	866	
PA_atk-s02_01a:867_0	Tatrāyaṃ upamāsaṃsandanā – saṃkiliṭṭhavatthaṃ viya hi saṃkiliṭṭhajātarūpaṃ viya ca	867	
PA_atk-s02_01a:867_1	imassa bhikkhuno puthujjanakāle kāmarāgādimalānugataṃ cittaṃ daṭṭhabbaṃ. Acchodakaṃ	867	
PA_atk-s02_01a:867_2	viya ukkāmukhaṃ viya ca anāgāmimaggo. Taṃ udakaṃ ukkāmukhañca āgamma vatthasuvaṇṇānaṃ	867	
PA_atk-s02_01a:867_3	parisuddhatā viya tassa bhikkhuno vuttappakārasīladhammapaññāsaṅgahaṃ anāgāmimaggaṃ	867	
PA_atk-s02_01a:867_4	āgamma visuddhacittatāti.	867	
PA_atk-s02_01a:868_0	77. So mettāsahagatena cetasāti yathānusandhivasena desanā āgatā. Tayo hi anusandhī	868	
PA_atk-s02_01a:868_1	pucchānusandhi ajjhāsayānusandhi yathānusandhīti. Tattha “evaṃ vutte aññataro bhikkhu	868	
PA_atk-s02_01a:868_2	bhagavantaṃ etadavoca ‘siyā nu kho, bhante, bahiddhā asati paritassanā’ti? ‘Siyā	868	
PA_atk-s02_01a:868_3	bhikkhū’ti bhagavā avocā”ti. Evaṃ pucchantānaṃ vissajjitasuttavasena pucchānusandhi	868	
PA_atk-s02_01a:868_4	veditabbo. “Siyā kho pana te brāhmaṇa evamassa, ajjāpi nūna samaṇo gotamo avītarāgo”ti	868	
PA_atk-s02_01a:868_5	evaṃ paresaṃ ajjhāsayaṃ viditvā vuttassa suttassa vasena ajjhāsayānusandhi veditabbo.	868	
PA_atk-s02_01a:868_6	Yena pana dhammena ādimhi desanā uṭṭhitā, tassa dhammassa anurūpadhammavasena vā	868	
PA_atk-s02_01a:868_7	paṭipakkhavasena vā yesu suttesu upari desanā āgacchati, tesaṃ vasena yathānusandhi	868	
PA_atk-s02_01a:868_8	veditabbo. Seyyathidaṃ, ākaṅkheyyasutte heṭṭhā sīlena desanā uṭṭhitā, upari cha abhiññā	868	
PA_atk-s02_01a:868_9	āgatā. Kakacūpame heṭṭhā akkhantiyā uṭṭhitā, upari kakacūpamovādo āgato. Alagadde	868	
PA_atk-s02_01a:868_10	heṭṭhā diṭṭhiparidīpanena uṭṭhitā, upari tiparivaṭṭasuññatāpakāsanā āgatā, cūḷaassapure	8681	
PA_atk-s02_01a:868_11	heṭṭhā kilesaparidīpanena uṭṭhitā, upari brahmavihārā āgatā. Kosambiyasutte heṭṭhā	8681	
PA_atk-s02_01a:868_12	bhaṇḍanena uṭṭhitā, upari sāraṇīyadhammā āgatā. Imasmimpi vatthasutte heṭṭhā kilesaparidīpanena	8681	
PA_atk-s02_01a:868_13	uṭṭhitā, upari brahmavihārā āgatā. Tena vuttaṃ “yathānusandhivasena desanā āgatā”ti.	8681	
PA_atk-s02_01a:868_14	Brahmavihāresu pana anupadavaṇṇanā ca bhāvanānayo ca sabbo sabbākārena visuddhimagge vutto.	8681	
PA_atk-s02_01a:869_0	78. Evaṃ bhagavā abhijjhādīnaṃ upakkilesānaṃ paṭipakkhabhūtaṃ sabbaso ca kāmarāgabyāpādappahānena	869	
PA_atk-s02_01a:869_1	vihatapaccatthikattā laddhapadaṭṭhānaṃ tassa anāgāmino brahmavihārabhāvanaṃ dassetvā	869	
PA_atk-s02_01a:869_2	idānissa arahattāya vipassanaṃ dassetvā arahattappattiṃ dassetuṃ so atthi idantiādimāha.	869	
PA_atk-s02_01a:870_0	Tassattho – so anāgāmī evaṃ bhāvitabrahmavihāro etesaṃ brahmavihārānaṃ yato kutoci	870	
PA_atk-s02_01a:870_1	vuṭṭhāya te eva brahmavihāradhamme nāmavasena tesaṃ nissayaṃ hadayavatthuṃ vatthunissayāni	870	
PA_atk-s02_01a:870_2	bhūtānīti iminā nayena bhūtupādāyadhamme rūpavasena ca vavatthapetvā atthi idanti	870	
PA_atk-s02_01a:870_3	pajānāti, ettāvatānena dukkhasaccavavatthānaṃ kataṃ hoti. Tato tassa dukkhassa samudayaṃ	870	
PA_atk-s02_01a:870_4	paṭivijjhanto atthi hīnanti pajānāti, ettāvatānena samudayasaccavavatthānaṃ kataṃ	870	
PA_atk-s02_01a:870_5	hoti. Tato tassa pahānupāyaṃ vicinanto atthi paṇītanti pajānāti, ettāvatānena maggasaccavavatthānaṃ	870	
PA_atk-s02_01a:870_6	kataṃ hoti. Tato tena maggena adhigantabbaṭṭhānaṃ vicinanto atthi uttari imassa saññāgatassa	870	
PA_atk-s02_01a:870_7	nissaraṇanti pajānāti, imassa mayā adhigatassa brahmavihārasaññāgatassa uttari nissaraṇaṃ	870	
PA_atk-s02_01a:870_8	nibbānaṃ atthīti evaṃ pajānātīti adhippāyo, ettāvatānena nirodhasaccavavatthānaṃ	870	
PA_atk-s02_01a:870_9	kataṃ hoti. Tassa evaṃ jānato evaṃ passatoti tassa vipassanāpaññāya evaṃ catūhi ākārehi	870	
PA_atk-s02_01a:870_10	cattāri saccāni jānato, maggapaññāya evaṃ passato, bhayabherave vuttanayeneva kāmāsavāpi	8701	
PA_atk-s02_01a:870_11	cittaṃ vimuccati…pe… itthattāyāti pajānātīti.	8701	
PA_atk-s02_01a:871_0	Evaṃ yāva arahattā desanaṃ pāpetvā idāni yasmā tassaṃ parisati nhānasuddhiko brāhmaṇo	871	
PA_atk-s02_01a:871_1	nisinno, so evaṃ nhānasuddhiyā vaṇṇaṃ vuccamānaṃ sutvā pabbajitvā arahattaṃ pāpuṇissatīti	871	
PA_atk-s02_01a:871_2	bhagavatā vidito, tasmā tassa codanatthāya “ayaṃ vuccati, bhikkhave, bhikkhu sināto	871	
PA_atk-s02_01a:871_3	antarena sinānenā”ti imaṃ pāṭiyekkaṃ anusandhimāha. Tattha antarena sinānenāti abbhantarena	871	
PA_atk-s02_01a:871_4	kilesavuṭṭhānasinānena.	871	
PA_atk-s02_01a:872_0	79. Sundarikabhāradvājoti bhāradvājo nāma so brāhmaṇo attano gottavasena, sundarikāya	872	
PA_atk-s02_01a:872_1	pana nadiyā sinātassa pāpappahānaṃ hotīti ayamassa diṭṭhi, tasmā “sundarikabhāradvājo”ti	872	
PA_atk-s02_01a:872_2	vuccati. So taṃ bhagavato vacanaṃ sutvā cintesi “mayaṃ sinānasuddhiṃ vaṇṇema, samaṇopi	872	
PA_atk-s02_01a:872_3	gotamo tatheva vaṇṇeti, samānacchando dāni esa amhehī”ti. Atha bhagavantaṃ bāhukaṃ	872	
PA_atk-s02_01a:872_4	nadiṃ gantvā taṃ tattha pāpaṃ pavāhetvā āgataṃ viya maññamāno āha “gacchati pana	872	
PA_atk-s02_01a:872_5	bhavaṃ gotamo bāhukaṃ nadiṃ sināyitu”nti? Bhagavā tassa gacchāmīti vā na gacchāmīti	872	
PA_atk-s02_01a:872_6	vā avatvāyeva brāhmaṇassa diṭṭhisamugghātaṃ kattukāmo “kiṃ brāhmaṇa bāhukāya nadiyā,	872	
PA_atk-s02_01a:872_7	kiṃ bāhukā nadī karissatī”ti āha. Tassattho kiṃ payojanaṃ bāhukāya, kiṃ sā karissati?	872	
PA_atk-s02_01a:872_8	Asamatthā sā kassaci atthāya, kiṃ tattha gamissāmīti?	872	
PA_atk-s02_01a:873_0	Atha brāhmaṇo taṃ pasaṃsanto lokkhasammatātiādimāha. Tattha lokkhasammatāti lūkhabhāvasammatā,	873	
PA_atk-s02_01a:873_1	lūkhabhāvanti cokkhabhāvaṃ, visuddhibhāvaṃ detīti evaṃ sammatāti vuttaṃ hoti. Lokyasammatātipi	873	
PA_atk-s02_01a:873_2	pāṭho. Tassattho, seṭṭhaṃ lokaṃ gamayatīti evaṃ sammatāti. Puññasammatāti puññanti	873	
PA_atk-s02_01a:873_3	sammatā. Pavāhetīti gamayati visodheti. Gāthāhi ajjhabhāsīti gāthāhi abhāsi. Gāthā	873	
PA_atk-s02_01a:873_4	ca vuccamānā tadatthadīpanatthameva vā gāthārucikānaṃ vuccati, visesatthadīpanatthaṃ	873	
PA_atk-s02_01a:873_5	vā. Idha panetā ubhayatthadīpanatthaṃ vuttāti veditabbā.	873	
PA_atk-s02_01a:874_0	Bāhukanti idameva hi ettha vacanaṃ tadatthadīpakaṃ, sesāni visesatthadīpakāni. Yatheva	874	
PA_atk-s02_01a:874_1	hi bāhukaṃ, evaṃ adhikakkādīnipi loko gacchati nhānena pāpaṃ pavāhetuṃ. Tattha ye	874	
PA_atk-s02_01a:874_2	tesaṃ ṭhānānaṃ āsannā honti, te divasassa tikkhattuṃ nhāyanti. Ye dūrā, te yathākkamaṃ	874	
PA_atk-s02_01a:874_3	dvikkhattuṃ sakiṃ ekadivasantaraṃ, evaṃ yāva saṃvaccharantaraṃ nhāyanti. Ye pana	874	
PA_atk-s02_01a:874_4	sabbathāpi gantuṃ na sakkonti, te ghaṭehipi tato udakaṃ āharāpetvā nhāyanti. Sabbañcetaṃ	874	
PA_atk-s02_01a:874_5	niratthakaṃ, tasmā imaṃ visesatthaṃ dīpetuṃ adhikakkādīnipīti āha.	874	
PA_atk-s02_01a:875_0	Tattha adhikakkanti nhānasambhāravasena laddhavohāraṃ ekaṃ titthaṃ vuccati. Gayātipi	875	
PA_atk-s02_01a:875_1	maṇḍalavāpisaṇṭhānaṃ titthameva vuccati. Payāgāti etampi gaṅgāya ekaṃ titthameva	875	
PA_atk-s02_01a:875_2	mahāpanādassa rañño gaṅgāyaṃ nimuggapāsādassa sopānasammukhaṭṭhānaṃ, bāhukā sundarikā	875	
PA_atk-s02_01a:875_3	sarassatī bāhumatīti imā pana catasso nadiyo. Bāloti duppañño. Pakkhandoti pavisanto.	875	
PA_atk-s02_01a:875_4	Na sujjhatīti kilesasuddhiṃ na pāpuṇāti, kevalaṃ rajojallameva pavāheti.	875	
PA_atk-s02_01a:876_0	Kiṃ sundarikā karissatīti sundarikā kilesavisodhane kiṃ karissati? Na kiñci kātuṃ	876	
PA_atk-s02_01a:876_1	samatthāti adhippāyo. Esa nayo payāgabāhukāsu. Imehi ca tīhi padehi vuttehi itarānipi	876	
PA_atk-s02_01a:876_2	cattāri lakkhaṇāhāranayena vuttāneva honti, tasmā yatheva sundarikā payāgā bāhukā	876	
PA_atk-s02_01a:876_3	na kiñci karonti, tathā adhikakkādayopīti veditabbā.	876	
PA_atk-s02_01a:877_0	Verinti pāṇātipātādipañcaverasamannāgataṃ. Katakibbisanti kataluddakammaṃ. Na hi	877	
PA_atk-s02_01a:877_1	naṃ sodhayeti sundarikā vā payāgā vā bāhukā vā na sodhaye, na sodhetīti vuttaṃ hoti.	877	
PA_atk-s02_01a:877_2	Pāpakamminanti pāpakehi verakibbisakammehi yuttaṃ, lāmakakamme yuttaṃ vā verakibbisabhāvaṃ	877	
PA_atk-s02_01a:877_3	appattehi khuddakehipi pāpehi yuttanti vuttaṃ hoti.	877	
PA_atk-s02_01a:878_0	Suddhassāti nikkilesassa. Sadā phaggūti niccampi phaggunīnakkhattameva. Phaggunamāse	878	
PA_atk-s02_01a:878_1	kira “uttaraphaggunadivase yo nhāyati, so saṃvaccharaṃ katapāpaṃ sodhetī”ti evaṃ	878	
PA_atk-s02_01a:878_2	diṭṭhiko so brāhmaṇo, tenassa bhagavā taṃ diṭṭhiṃ paṭihananto āha “suddhassa ve sadā	878	
PA_atk-s02_01a:878_3	phaggū”ti. Nikkilesassa niccaṃ phaggunīnakkhattaṃ, itaro kiṃ sujjhatīti? Uposatho	878	
PA_atk-s02_01a:878_4	sadāti suddhassa ca cātuddasapannarasādīsu uposathaṅgāni asamādiyatopi niccameva	878	
PA_atk-s02_01a:878_5	uposatho. Suddhassa sucikammassāti nikkilesatāya suddhassa sucīhi ca kāyakammādīhi	878	
PA_atk-s02_01a:878_6	samannāgatassa. Sadā sampajjate vatanti īdisassa ca kusalūpasañhitaṃ vatasamādānampi	878	
PA_atk-s02_01a:878_7	niccaṃ sampannameva hotīti. Idheva sināhīti imasmiṃyeva mama sāsane sināhi. Kiṃ vuttaṃ	878	
PA_atk-s02_01a:878_8	hoti? “Sace ajjhattikakilesamalappavāhanaṃ icchasi, idheva mama sāsane aṭṭhaṅgikamaggasalilena	878	
PA_atk-s02_01a:878_9	sināhi, aññatra hi idaṃ natthī”ti.	878	
PA_atk-s02_01a:879_0	Idānissa sappāyadesanāvasena tīsupi dvāresu suddhiṃ dassento sabbabhūtesu karohi	879	
PA_atk-s02_01a:879_1	khematantiādimāha. Tattha khematanti abhayaṃ hitabhāvaṃ, mettanti vuttaṃ hoti. Etenassa	879	
PA_atk-s02_01a:879_2	manodvārasuddhi dassitā hoti.	879	
PA_atk-s02_01a:880_0	Sace musā na bhaṇasīti etenassa vacīdvārasuddhi. Sace pāṇaṃ na hiṃsasi sace adinnaṃ	880	
PA_atk-s02_01a:880_1	nādiyasīti etehi kāyadvārasuddhi. Saddahāno amaccharīti etehi pana naṃ evaṃ parisuddhadvāraṃ	880	
PA_atk-s02_01a:880_2	saddhāsampadāya cāgasampadāya ca niyojesi. Kiṃ kāhasi gayaṃ gantvā, udapānopi te	880	
PA_atk-s02_01a:880_3	gayāti ayaṃ pana upaḍḍhagāthā, sace sabbabhūtesu khemataṃ karissasi, musā na bhaṇissasi,	880	
PA_atk-s02_01a:880_4	pāṇaṃ na hanissasi, adinnaṃ nādiyissasi, saddhahāno amaccharī bhavissasi, kiṃ kāhasi	880	
PA_atk-s02_01a:880_5	gayaṃ gantvā udapānopi te gayā, gayāyapi hi te nhāyantassa udapānepi imāya eva paṭipattiyā	880	
PA_atk-s02_01a:880_6	kilesasuddhi, sarīramalasuddhi pana ubhayattha samāti evaṃ yojetabbaṃ. Yasmā ca loke	880	
PA_atk-s02_01a:880_7	gayā sammatatarā, tasmā tassa bhagavā “gacchati pana bhavaṃ gotamo bāhuka”nti puṭṭhopi	880	
PA_atk-s02_01a:880_8	“kiṃ kāhasi bāhukaṃ gantvā”ti avatvā “kiṃ kāhasi gayaṃ gantvā”ti āhāti veditabbo.	880	
PA_atk-s02_01a:881_0	80. Evaṃ vutteti evamādi bhayabherave vuttattā pākaṭameva. Eko vūpakaṭṭhotiādīsu	881	
PA_atk-s02_01a:881_1	pana eko kāyavivekena. Vūpakaṭṭho cittavivekena. Appamatto kammaṭṭhāne sati avijahanena.	881	
PA_atk-s02_01a:881_2	Ātāpī kāyikacetasikavīriyasaṅkhātena ātāpena. Pahitatto kāye ca jīvite ca anapekkhatāya.	881	
PA_atk-s02_01a:881_3	Viharanto aññatarairiyāpathavihārena. Nacirassevāti pabbajjaṃ upādāya vuccati. Kulaputtāti	881	
PA_atk-s02_01a:881_4	duvidhā kulaputtā jātikulaputtā ca ācārakulaputtā ca, ayaṃ pana ubhayathāpi kulaputto.	881	
PA_atk-s02_01a:881_5	Agārasmāti gharā. Agārassa hitaṃ agāriyaṃ, kasigorakkhādikuṭumbaposanakammaṃ vuccati,	881	
PA_atk-s02_01a:881_6	natthi ettha agāriyanti anagāriyaṃ, pabbajjāyetaṃ adhivacanaṃ. Pabbajantīti upagacchanti	881	
PA_atk-s02_01a:881_7	upasaṅkamanti. Tadanuttaranti taṃ anuttaraṃ. Brahmacariyapariyosānanti maggabrahmacariyassa	881	
PA_atk-s02_01a:881_8	pariyosānaṃ, arahattaphalanti vuttaṃ hoti. Tassa hi atthāya kulaputtā pabbajanti.	881	
PA_atk-s02_01a:881_9	Diṭṭheva dhammeti tasmiṃyeva attabhāve. Sayaṃ abhiññā sacchikatvāti attanāyeva paññāya	881	
PA_atk-s02_01a:881_10	paccakkhaṃ katvā, aparappaccayaṃ katvāti attho. Upasampajja vihāsīti pāpuṇitvā sampādetvā	8811	
PA_atk-s02_01a:881_11	vihāsīti, evaṃ viharanto ca khīṇā jāti…pe… abbhaññāsi. Etenassa paccavekkhaṇabhūmiṃ dasseti.	8811	
PA_atk-s02_01a:882_0	Katamā panassa jāti khīṇā? Kathañca naṃ abbhaññāsīti? Vuccate, kāmañcetaṃ bhayabheravepi	882	
PA_atk-s02_01a:882_1	vuttaṃ, tathāpi naṃ idha paṭhamapurisavasena yojanānayassa dassanatthaṃ puna saṅkhepato	882	
PA_atk-s02_01a:882_2	bhaṇāma. Na tāvassa atītā jāti khīṇā, pubbeva khīṇattā. Na anāgatā, tattha vāyāmābhāvato.	882	
PA_atk-s02_01a:882_3	Na paccuppannā, vijjamānattā. Maggassa pana abhāvitattā yā uppajjeyya ekacatupañcavokārabhavesu	882	
PA_atk-s02_01a:882_4	ekacatupañcakkhandhappabhedā jāti, sā maggassa bhāvitattā anuppādadhammataṃ āpajjanena	882	
PA_atk-s02_01a:882_5	khīṇā, taṃ so maggabhāvanāya pahīnakilese paccavekkhitvā kilesābhāve vijjamānampi	882	
PA_atk-s02_01a:882_6	kammaṃ āyatiṃ appaṭisandhikaṃ hotīti jānanto jānāti.	882	
PA_atk-s02_01a:883_0	Vusitanti vutthaṃ parivutthaṃ, kataṃ caritaṃ niṭṭhāpitanti attho. Brahmacariyanti	883	
PA_atk-s02_01a:883_1	maggabrahmacariyaṃ. Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena	883	
PA_atk-s02_01a:883_2	soḷasavidhampi kiccaṃ niṭṭhāpitanti attho. Nāparaṃ itthattāyāti idāni punaitthabhāvāya	883	
PA_atk-s02_01a:883_3	evaṃsoḷasakiccabhāvāya, kilesakkhayāya vā maggabhāvanā natthīti. Atha vā, itthattāyāti	883	
PA_atk-s02_01a:883_4	itthabhāvato imasmā evaṃpakārā idāni vattamānakkhandhasantānā aparaṃ khandhasantānaṃ	883	
PA_atk-s02_01a:883_5	natthi. Ime pana pañcakkhandhā pariññātā tiṭṭhanti, chinnamūlako rukkho viyāti abbhaññāsi.	883	
PA_atk-s02_01a:883_6	Aññataroti eko. Arahatanti arahantānaṃ, bhagavato sāvakānaṃ arahataṃ abbhantaro ahosīti.	883	
PA_atk-s02_01a:884	Papañcasūdaniyā majjhimanikāyaṭṭhakathāya	88	
PA_atk-s02_01a:885	Vatthasuttavaṇṇanā niṭṭhitā.	88	
PA_atk-s02_01a:886	8. Sallekhasuttavaṇṇanā	88	
PA_atk-s02_01a:887_0	81. Evaṃ me sutanti sallekhasuttaṃ. Tattha mahācundoti tassa therassa nāmaṃ. Sāyanhasamayanti	887	
PA_atk-s02_01a:887_1	sāyanhakāle. Paṭisallānā vuṭṭhitoti ettha paṭisallānanti tehi tehi sattasaṅkhārehi	887	
PA_atk-s02_01a:887_2	paṭinivattitvā sallānaṃ nilīyanaṃ, ekībhāvo pavivekoti vuttaṃ hoti. Yo tato vuṭṭhito,	887	
PA_atk-s02_01a:887_3	so paṭisallānā vuṭṭhito nāma hoti. Ayaṃ pana yasmā paṭisallānānaṃ uttamato phalasamāpattito	887	
PA_atk-s02_01a:887_4	vuṭṭhāsi, tasmā “paṭisallānā vuṭṭhito”ti vutto. Bhagavantaṃ abhivādetvāti samadasanakhujjalavibhūsitena	887	
PA_atk-s02_01a:887_5	sirasā bhagavantaṃ sakkaccaṃ vanditvā, abhivādāpetvā vā “sukhī bhava, cundā”ti evaṃ	887	
PA_atk-s02_01a:887_6	vacībhedaṃ kārāpetvā, bhagavā pana kira vandito samāno suvaṇṇadundubhisadisaṃ gīvaṃ	887	
PA_atk-s02_01a:887_7	paggayha kaṇṇasukhaṃ pemaniyaṃ amatābhisekasadisaṃ brahmaghosaṃ nicchārento “sukhī	887	
PA_atk-s02_01a:887_8	hohī”ti tassa tassa nāmaṃ gahetvā vadati, etaṃ āciṇṇaṃ tathāgatānaṃ. Tatridaṃ sādhakasuttaṃ,	887	
PA_atk-s02_01a:887_9	“sakko, bhante, devānamindo sāmacco saparijano bhagavato pāde sirasā vandatīti, sukhī	887	
PA_atk-s02_01a:887_10	hotu pañcasikha sakko devānamindo sāmacco saparijano, sukhakāmā hi devā manussā asurā	8871	
PA_atk-s02_01a:887_11	nāgā gandhabbā, ye caññe santi puthukāyā”ti. Evañca pana tathāgatā evarūpe mahesakkhe	8871	
PA_atk-s02_01a:887_12	yakkhe abhivadantīti.	8871	
PA_atk-s02_01a:888_0	Yā imāti idāni vattabbābhimukhaṃ karonto viya āha. Anekavihitāti nānappakārā. Diṭṭhiyoti	888	
PA_atk-s02_01a:888_1	micchādiṭṭhiyo. Loke uppajjantīti sattesu pātubhavanti. Attavādappaṭisaṃyuttāti “rūpaṃ	888	
PA_atk-s02_01a:888_2	attato samanupassatī”tiādinayappavattena attavādena paṭisaṃyuttā, tā vīsati bhavanti.	888	
PA_atk-s02_01a:888_3	Lokavādappaṭisaṃyuttāti “sassato attā ca loko cā”tiādinayappavattena lokavādena paṭisaṃyuttā,	888	
PA_atk-s02_01a:888_4	tā aṭṭha honti sassato, asassato, sassato ca asassato ca, neva sassato nāsassato,	888	
PA_atk-s02_01a:888_5	antavā, anantavā, antavā ca anantavā ca, nevantavā nānantavā attā ca loko cāti evaṃ pavattattā.	888	
PA_atk-s02_01a:889_0	Ādimevātiādīsu ayamattho kiṃ nu kho bhante ādimeva manasikarontassa appatvāpi sotāpattimaggaṃ	889	
PA_atk-s02_01a:889_1	vipassanāmissakapaṭhamamanasikārameva manasikarontassa bhikkhuno evametāsaṃ ettakeneva	889	
PA_atk-s02_01a:889_2	upāyena etāsaṃ diṭṭhīnaṃ pahānañca paṭinissaggo ca hotīti. Idañca thero attanā anadhimānikopi	889	
PA_atk-s02_01a:889_3	samāno adhimānikānaṃ adhimānappahānatthaṃ adhimāniko viya hutvā pucchatīti veditabbo.	889	
PA_atk-s02_01a:889_4	Apare panāhu “therassa antevāsikā ādimanasikāreneva diṭṭhīnaṃ samucchedappahānaṃ	889	
PA_atk-s02_01a:889_5	hotīti evaṃsaññinopi, samāpattivihārā sallekhavihārāti evaṃsaññinopi atthi. So tesaṃ	889	
PA_atk-s02_01a:889_6	atthāya bhagavantaṃ pucchatī”ti.	889	
PA_atk-s02_01a:890_0	82. Athassa bhagavā tāsaṃ diṭṭhīnaṃ pahānūpāyaṃ dassento yā imātiādimāha. Tattha	890	
PA_atk-s02_01a:890_1	yattha cetā diṭṭhiyo uppajjantītiādi pañcakkhandhe sandhāya vuttaṃ. Etesu hi etā	890	
PA_atk-s02_01a:890_2	diṭṭhiyo uppajjanti. Yathāha “rūpe kho, bhikkhave, sati rūpaṃ abhinivissa evaṃ diṭṭhi	890	
PA_atk-s02_01a:890_3	uppajjati, so attā so loko so pecca bhavissāmi nicco dhuvo sassato avipariṇāmadhammo”ti	890	
PA_atk-s02_01a:890_4	vitthāro. Ārammaṇavasena pana ekavacanaṃ katvā yattha cāti āha, yasmiṃ ārammaṇe uppajjantīti	890	
PA_atk-s02_01a:890_5	vuttaṃ hoti. Ettha ca uppajjanti anusenti samudācarantīti imesaṃ evaṃ nānākaraṇaṃ	890	
PA_atk-s02_01a:890_6	veditabbaṃ. Jātivasena hi ajātā jāyamānā uppajjantīti vuccanti. Punappunaṃ āsevitā	890	
PA_atk-s02_01a:890_7	thāmagatā appaṭivinītā anusentīti. Kāyavacīdvāraṃ sampattā samudācarantīti, idametesaṃ	890	
PA_atk-s02_01a:890_8	nānākaraṇaṃ. Taṃ netaṃ mamātiādīsu taṃ pañcakkhandhappabhedaṃ ārammaṇametaṃ mayhaṃ	890	
PA_atk-s02_01a:890_9	na hoti, ahampi eso na asmi, eso me attāpi na hotīti evametaṃ yathābhūtaṃ sammappaññāya	890	
PA_atk-s02_01a:890_10	passatoti evaṃ tāva padattho veditabbo.	8901	
PA_atk-s02_01a:891_0	Yasmā pana ettha etaṃ mamāti taṇhāgāho, tañca gaṇhanto aṭṭhasatataṇhāvicaritappabhedaṃ	891	
PA_atk-s02_01a:891_1	taṇhāpapañcaṃ gaṇhāti. Esohamasmīti mānagāho, tañca gaṇhanto navappabhedaṃ mānapapañcaṃ	891	
PA_atk-s02_01a:891_2	gaṇhāti. Eso me attāti diṭṭhigāho, tañca gaṇhanto dvāsaṭṭhidiṭṭhigatappabhedaṃ diṭṭhipapañcaṃ	891	
PA_atk-s02_01a:891_3	gaṇhāti. Tasmā netaṃ mamāti vadanto bhagavā yathāvuttappabhedaṃ taṇhāpapañcaṃ paṭikkhipati.	891	
PA_atk-s02_01a:891_4	Nesohamasmīti mānapapañcaṃ. Na meso attāti diṭṭhipapañcaṃ. Diṭṭhekaṭṭhāyeva cettha	891	
PA_atk-s02_01a:891_5	taṇhāmānā veditabbā. Evametanti evaṃ “netaṃ mamā”tiādinā ākārena etaṃ khandhapañcakaṃ.	891	
PA_atk-s02_01a:891_6	Yathābhūtanti yathā sabhāvaṃ, yathā atthīti vuttaṃ hoti. Khandhapañcakañhi eteneva	891	
PA_atk-s02_01a:891_7	ākārena atthi. Mamantiādinā pana gayhamānampi tenākārena nevatthīti adhippāyo. Sammappaññāya	891	
PA_atk-s02_01a:891_8	passatoti sotāpattimaggapaññāpariyosānāya vipassanāpaññāya suṭṭhu passantassa. Evametāsanti	891	
PA_atk-s02_01a:891_9	etena upāyena etāsaṃ. Pahānaṃ paṭinissaggoti ubhayampetaṃ samucchedappahānassevādhivacanaṃ.	891	
PA_atk-s02_01a:892_0	Evaṃ bhagavā ādimanasikāreneva diṭṭhīnaṃ pahānaṃ hoti nu kho noti āyasmatā mahācundena	892	
PA_atk-s02_01a:892_1	adhimānikānaṃ vasena pañhaṃ puṭṭho sotāpattimaggena diṭṭhippahānaṃ dassetvā idāni	892	
PA_atk-s02_01a:892_2	sayameva adhimānikānaṃ jhānaṃ vibhajanto ṭhānaṃ kho panetantiādimāha. Tattha adhimānikā	892	
PA_atk-s02_01a:892_3	nāma yesaṃ appatte pattasaññāya adhimāno uppajjati, svāyaṃ uppajjamāno neva lokavaṭṭānusārīnaṃ	892	
PA_atk-s02_01a:892_4	bālaputhujjanānaṃ uppajjati, na ariyasāvakānaṃ. Na hi sotāpannassa “sakadāgāmī aha”nti	892	
PA_atk-s02_01a:892_5	adhimāno uppajjati, na sakadāgāmissa “anāgāmī aha”nti, na anāgāmino “arahā aha”nti,	892	
PA_atk-s02_01a:892_6	kārakasseva pana samathavasena vā vipassanāvasena vā vikkhambhitakilesassa niccaṃ	892	
PA_atk-s02_01a:892_7	yuttapayuttassa āraddhavipassakassa uppajjati. Tassa hi samathavikkhambhitānaṃ vā	892	
PA_atk-s02_01a:892_8	vipassanāvikkhambhitānaṃ vā kilesānaṃ samudācāraṃ apassato “sotāpanno ahanti vā,	892	
PA_atk-s02_01a:892_9	sakadāgāmī, anāgāmī, arahā aha”nti vā adhimāno uppajjati, talaṅgaratissapabbatavāsidhammadinnattherena	892	
PA_atk-s02_01a:892_10	ovādiyamānattherānaṃ viya.	8921	
PA_atk-s02_01a:893_0	Therassa kira acirūpasampannasseva ovāde ṭhatvā bahū bhikkhū visesaṃ adhigacchiṃsu.	893	
PA_atk-s02_01a:893_1	Taṃ pavattiṃ sutvā tissamahāvihāravāsī bhikkhusaṅgho “na aṭṭhānaniyojako theroti	893	
PA_atk-s02_01a:893_2	theraṃ ānethā”ti sambahule bhikkhū pāhesi. Te gantvā, “āvuso, dhammadinna bhikkhusaṅgho	893	
PA_atk-s02_01a:893_3	taṃ pakkosāpetī”ti āhaṃsu. So āha “kiṃ pana tumhe, bhante, attānaṃ gavesatha para”nti?	893	
PA_atk-s02_01a:893_4	Attānaṃ sappurisāti, so tesaṃ kammaṭṭhānamadāsi, sabbeva arahattaṃ pāpuṇiṃsu. Bhikkhusaṅgho	893	
PA_atk-s02_01a:893_5	puna aññe bhikkhū pāhesi, evaṃ yāvatatiyaṃ pahitā sabbepi tattheva arahattaṃ patvā vihariṃsu.	893	
PA_atk-s02_01a:894_0	Tato saṅgho gatagatā nāgacchantīti aññataraṃ vuḍḍhapabbajitaṃ pāhesi. So gantvā ca,	894	
PA_atk-s02_01a:894_1	“bhante, dhammadinna tikkhattuṃ tissamahāvihāravāsī bhikkhusaṅgho tuyhaṃ santike	894	
PA_atk-s02_01a:894_2	pesesi, tvaṃ nāma saṅghassa āṇaṃ garuṃ na karosi, nāgacchasī”ti āha. Thero kimetanti	894	
PA_atk-s02_01a:894_3	paṇṇasālaṃ appavisitvāva pattacīvaraṃ gāhāpetvā tāvadeva nikkhami, so antarāmagge	894	
PA_atk-s02_01a:894_4	haṅkanavihāraṃ pāvisi. Tattha ceko mahāthero saṭṭhivassātīto adhimānena arahattaṃ	894	
PA_atk-s02_01a:894_5	paṭijānāti. Thero taṃ upasaṅkamitvā vanditvā paṭisanthāraṃ katvā adhigamaṃ pucchi.	894	
PA_atk-s02_01a:894_6	Thero āha “āma dhammadinna, yaṃ pabbajitena kātabbaṃ, cirakataṃ taṃ mayā, atītasaṭṭhivassomhi	894	
PA_atk-s02_01a:894_7	etarahī”ti. Kiṃ, bhante, iddhimpi vaḷañjethāti. Āma dhammadinnāti. Sādhu vata, bhante,	894	
PA_atk-s02_01a:894_8	hatthiṃ tumhākaṃ paṭimukhaṃ āgacchantaṃ māpethāti. Sādhāvusoti thero sabbasetaṃ sattappatiṭṭhaṃ	894	
PA_atk-s02_01a:894_9	tidhāpabhinnaṃ naṅguṭṭhaṃ bījayamānaṃ soṇḍaṃ mukhe pakkhipitvā dvīhi dantehi vijjhitukāmaṃ	894	
PA_atk-s02_01a:894_10	viya paṭimukhaṃ āgacchantaṃ mahāhatthiṃ māpesi. So taṃ attanāyeva māpitaṃ hatthiṃ	8941	
PA_atk-s02_01a:894_11	disvā bhīto palāyituṃ ārabhi. Tadāva attānaṃ “nāhaṃ arahā”ti ñatvā dhammadinnassa	8941	
PA_atk-s02_01a:894_12	pādamūle ukkuṭikaṃ nisīditvā “patiṭṭhā me hohi, āvuso”ti āha. Dhammadinno “mā, bhante,	8941	
PA_atk-s02_01a:894_13	soci, mā anattamano ahosi, kārakānaṃyeva adhimāno uppajjatī”ti theraṃ samassāsetvā	8941	
PA_atk-s02_01a:894_14	kammaṭṭhānamadāsi. Thero tassovāde ṭhatvā arahattaṃ pāpuṇi.	8941	
PA_atk-s02_01a:895_0	Cittalapabbatepi tādisova thero vasati. Dhammadinno tampi upasaṅkamitvā tatheva pucchi.	895	
PA_atk-s02_01a:895_1	Sopi tatheva byākāsi. Tato naṃ dhammadinno kiṃ, bhante, iddhimpi vaḷañjethāti āha.	895	
PA_atk-s02_01a:895_2	Āmāvusoti. Sādhu vata, bhante, ekaṃ pokkharaṇiṃ māpethāti. Thero māpesi. Ettha, bhante,	895	
PA_atk-s02_01a:895_3	padumagumbaṃ māpethāti. Tampi māpesi. Padumagumbe mahāpadumaṃ māpethāti. Tampi māpesi.	895	
PA_atk-s02_01a:895_4	Etasmiṃ padumagumbe ṭhatvā madhurassarena gāyantaṃ naccantañca ekaṃ itthiviggahaṃ	895	
PA_atk-s02_01a:895_5	māpethāti. Tampi māpesi. So etaṃ, bhante, punappunaṃ upanijjhāyathāti vatvā sayaṃ	895	
PA_atk-s02_01a:895_6	pāsādaṃ pāvisi. Therassa taṃ upanijjhāyato saṭṭhivassāni vikkhambhitakilesā caliṃsu,	895	
PA_atk-s02_01a:895_7	so tadā attānaṃ ñatvā purimatthero viya dhammadinnattherassa santike kammaṭṭhānaṃ	895	
PA_atk-s02_01a:895_8	gahetvā arahattaṃ pāpuṇi.	895	
PA_atk-s02_01a:896_0	Dhammadinnopi anupubbena tissamahāvihāraṃ agamāsi. Tasmiñca samaye therā cetiyaṅgaṇaṃ	896	
PA_atk-s02_01a:896_1	sammajjitvā buddhārammaṇaṃ pītiṃ uppādetvā nisinnā honti, etaṃ kira tesaṃ vattaṃ.	896	
PA_atk-s02_01a:896_2	Tena nesaṃ ekopi “idha pattacīvaraṃ ṭhapehī”ti dhammadinnaṃ vattā pucchitāpi nāhosi.	896	
PA_atk-s02_01a:896_3	Dhammadinno eso bhaveyyāti ñatvā pana pañhaṃ pucchiṃsu. So pucchitapañhe tiṇhena	896	
PA_atk-s02_01a:896_4	asinā kumudanāḷakalāpaṃ viya chinditvā pādaṅguliyā mahāpathaviṃ pahari. Bhante ayaṃ	896	
PA_atk-s02_01a:896_5	acetanā mahāpathavīpi dhammadinnassa guṇaṃ jānāti. Tumhe pana na jānitthāti ca vatvā imaṃ gāthamāha –	896	
PA_atk-s02_01a:897	“Acetanāyaṃ pathavī, vijānāti guṇāguṇaṃ;	89	
PA_atk-s02_01a:898	Sacetanātha kho bhante, na jānātha guṇāguṇa”nti.	89	
PA_atk-s02_01a:899_0	Tāvadeva ca ākāse abbhuggantvā talaṅgaratissapabbatameva agamāsi. Evaṃ kārakasseva	899	
PA_atk-s02_01a:899_1	adhimāno uppajjati. Tasmā bhagavā tādisānaṃ bhikkhūnaṃ vasena jhānaṃ vibhajanto ṭhānaṃ	899	
PA_atk-s02_01a:899_2	kho panetantiādimāha.	899	
PA_atk-s02_01a:900_0	Tassattho, atthetaṃ kāraṇaṃ, no natthi. Yena idhekacco bhikkhu bāhiraparibbājakehi	900	
PA_atk-s02_01a:900_1	sādhāraṇaṃ vivicceva kāmehi…pe… paṭhamaṃ jhānaṃ upasampajja vihareyya, yaṃ pana tassa	900	
PA_atk-s02_01a:900_2	evamassa sallekhena viharāmīti, yaṃ paṭipattividhānaṃ kilese saṃlikhati, tenāhaṃ	900	
PA_atk-s02_01a:900_3	viharāmīti, taṃ na yujjati, na hi adhimānikassa bhikkhuno jhānaṃ sallekho vā sallekhapaṭipadā	900	
PA_atk-s02_01a:900_4	vā hoti. Kasmā? Avipassanāpādakattā. Na hi so jhānaṃ samāpajjitvā tato vuṭṭhāya saṅkhāre	900	
PA_atk-s02_01a:900_5	sammasati, jhānaṃ panassa cittekaggamattaṃ karoti, diṭṭhadhammasukhavihāro hoti.	900	
PA_atk-s02_01a:900_6	Tasmā tamatthaṃ dassento bhagavā “na kho panete, cunda, ariyassa vinaye sallekhā	900	
PA_atk-s02_01a:900_7	vuccanti, diṭṭhadhammasukhavihārā ete ariyassa vinaye vuccantī”ti āha.	900	
PA_atk-s02_01a:901_0	Tattha eteti jhānadhammavasena bahuvacanaṃ veditabbaṃ, ete paṭhamajjhānadhammāti	901	
PA_atk-s02_01a:901_1	vuttaṃ hoti. Samāpattivasena vā, ekampi hi paṭhamajjhānaṃ punappunaṃ samāpattivasena	901	
PA_atk-s02_01a:901_2	pavattattā bahuttaṃ gacchati. Ārammaṇavasena vā, ekampi hi paṭhamajjhānaṃ pathavīkasiṇādīsu	901	
PA_atk-s02_01a:901_3	pavattivasena bahuttaṃ gacchatīti. Esa nayo dutiyatatiyacatutthajjhānesu. Āruppajhānesu	901	
PA_atk-s02_01a:901_4	pana ārammaṇabhedābhāvato purimakāraṇadvayavaseneva bahuvacanaṃ veditabbaṃ.	901	
PA_atk-s02_01a:902_0	Yasmā cetesaṃ aṅgānipi santāni ārammaṇānipi, nibbutāni ceva sukhumāni cāti vuttaṃ	902	
PA_atk-s02_01a:902_1	hoti, tasmā tāni santā ete vihārāti evaṃ vuttānīti veditabbāni. Ayaṃ tāva tesaṃ catunnampi	902	
PA_atk-s02_01a:902_2	sādhāraṇā vaṇṇanā. Visesavaṇṇanā pana “sabbaso rūpasaññāna”ntiādipadānusārato vattabbā	902	
PA_atk-s02_01a:902_3	siyā. Sā visuddhimagge sabbākārena vuttāyeva.	902	
PA_atk-s02_01a:903_0	83. Evaṃ yasmā adhimānikassa bhikkhuno jhānavihāro avipassanāpādakattā sallekhavihāro	903	
PA_atk-s02_01a:903_1	na hoti, na hi so jhānaṃ samāpajjitvā tato vuṭṭhāya saṅkhāre sammasati, cittekaggakaro	903	
PA_atk-s02_01a:903_2	diṭṭhadhamme sukhavihāro panassa hoti, tasmā tamatthaṃ dassento rūpajjhānāni ca arūpajjhānāni	903	
PA_atk-s02_01a:903_3	ca vibhajitvā idāni ca yattha sallekho kātabbo catucattālīsāya ākārehi, tañca vatthuṃ	903	
PA_atk-s02_01a:903_4	tañca sallekhaṃ dassento idha kho pana votiādimāha.	903	
PA_atk-s02_01a:904_0	Kasmā pana “aṭṭhahi samāpattīhi avihiṃsādayo sallekhā”ti vuttā? Lokuttarapādakattā.	904	
PA_atk-s02_01a:904_1	Bāhirakānañhi aṭṭha samāpattiyo vaṭṭapādakāyeva. Sāsane saraṇagamanampi lokuttarapādakaṃ,	904	
PA_atk-s02_01a:904_2	pageva avihiṃsādayo. Imināyeva ca suttena veditabbaṃ “yathā bāhirakassa aṭṭhasamāpattilābhino	904	
PA_atk-s02_01a:904_3	pañcābhiññassāpi dinnadānato sāsane tisaraṇagatassa dinnadānaṃ mahapphalataraṃ hotī”ti.	904	
PA_atk-s02_01a:904_4	Idañhi sandhāya dakkhiṇāvisuddhisutte “bāhirake kāmesu vītarāge dānaṃ datvā koṭisatasahassaguṇā	904	
PA_atk-s02_01a:904_5	pāṭikaṅkhitabbā. Sotāpattiphalasacchikiriyāya paṭipanne dānaṃ datvā asaṅkheyyā appameyyā	904	
PA_atk-s02_01a:904_6	dakkhiṇā pāṭikaṅkhitabbā, ko pana vādo sotāpanne”ti vuttaṃ. Saraṇagamanato paṭṭhāya	904	
PA_atk-s02_01a:904_7	hi tattha sotāpattiphalasacchikiriyāya paṭipanno adhippetoti, ayaṃ tāvettha pāḷiyojanā.	904	
PA_atk-s02_01a:905_0	Anupadavaṇṇanāyaṃ pana idhāti vihiṃsādivatthudīpanametaṃ. Kho panāti nipātamattaṃ.	905	
PA_atk-s02_01a:905_1	Voti karaṇatthe sāmivacanaṃ, ayaṃ pana saṅkhepattho, yadetaṃ “pare vihiṃsakā bhavissantī”tiādinā	905	
PA_atk-s02_01a:905_2	nayena vihiṃsādivatthuṃ vadāma. Idha, cunda, tumhehi sallekho kātabboti.	905	
PA_atk-s02_01a:906	Evaṃ saṅkhepato vatvā idāni vitthārento “pare vihiṃsakā bhavissanti, mayamettha avihiṃsakā bhavissāmāti sallekho karaṇīyo”tiādimāha.	90	
PA_atk-s02_01a:907_0	Tattha pareti ye keci imaṃ sallekhamananuyuttā. Vihiṃsakā bhavissantīti pāṇinā vā	907	
PA_atk-s02_01a:907_1	leḍḍunā vātiādīhi sattānaṃ vihesakā bhavissanti. Mayamettha avihiṃsakā bhavissāmāti	907	
PA_atk-s02_01a:907_2	mayaṃ pana yattheva vatthusmiṃ pare evaṃ vihiṃsakā bhavissanti, ettheva avihiṃsakā	907	
PA_atk-s02_01a:907_3	bhavissāma, avihiṃsaṃ uppādetvā viharissāma. Iti sallekho karaṇīyoti evaṃ tumhehi	907	
PA_atk-s02_01a:907_4	sallekho kātabbo. Sallekhoti ca idha avihiṃsāva veditabbā. Avihiṃsā hi vihiṃsaṃ sallekhati,	907	
PA_atk-s02_01a:907_5	taṃ chindati, tasmā sallekhoti vuccati. Esa nayo sabbattha. Ayaṃ pana viseso. Pare	907	
PA_atk-s02_01a:907_6	micchādiṭṭhīti ettha kammapathānaṃ antamicchādiṭṭhiñca micchattānaṃ ādimicchādiṭṭhiñca	907	
PA_atk-s02_01a:907_7	missetvā diṭṭhi vuttāti veditabbā. Tathā mayamettha sammādiṭṭhīti vuttaṭṭhāne sammādiṭṭhi.	907	
PA_atk-s02_01a:907_8	Ettha ca kammapathakathā vitthārato sammādiṭṭhisutte āvi bhavissati. Micchattesu	907	
PA_atk-s02_01a:907_9	micchādiṭṭhiādayo dvedhāvitakke.	907	
PA_atk-s02_01a:908_0	Ayaṃ panettha saṅkhepo, pāṇaṃ atipātentīti pāṇātipātī pāṇaghātakāti attho. Adinnaṃ	908	
PA_atk-s02_01a:908_1	ādiyantīti adinnādāyī, parassa hārinoti attho. Abrahmaṃ hīnaṃ lāmakadhammaṃ carantīti	908	
PA_atk-s02_01a:908_2	abrahmacārī, methunadhammappaṭisevakāti attho. Brahmaṃ seṭṭhaṃ paṭipadaṃ carantīti	908	
PA_atk-s02_01a:908_3	brahmacārī, methunā paṭiviratāti attho. Ettha ca brahmacariyaṃ sallekhoti veditabbaṃ.	908	
PA_atk-s02_01a:908_4	Brahmacariyañhi abrahmacariyaṃ sallekhati. Musā vadantīti musāvādī, paresaṃ atthabhañjanakaṃ	908	
PA_atk-s02_01a:908_5	tucchaṃ alikaṃ vācaṃ bhāsitāroti attho. Pisuṇā vācā etesanti pisuṇavācā. Paresaṃ	908	
PA_atk-s02_01a:908_6	mammacchedikā pharusā vācā etesanti pharusavācā. Samphaṃ niratthakavacanaṃ palapantīti	908	
PA_atk-s02_01a:908_7	samphappalāpī. Abhijjhāyantīti abhijjhālū, parabhaṇḍalubbhanasīlāti attho. Byāpannaṃ	908	
PA_atk-s02_01a:908_8	pūtibhūtaṃ cittametesanti byāpannacittā. Micchā pāpikā viññugarahitā etesaṃ diṭṭhīti	908	
PA_atk-s02_01a:908_9	micchādiṭṭhī, kammapathapariyāpannāya natthi dinnantiādivatthukāya, micchattapariyāpannāya	908	
PA_atk-s02_01a:908_10	aniyyānikadiṭṭhiyā ca samannāgatāti attho. Sammā sobhanā viññuppasatthā etesaṃ diṭṭhīti	9081	
PA_atk-s02_01a:908_11	sammādiṭṭhī, kammapathapariyāpannāya atthi dinnantiādikāya kammassakatādiṭṭhiyā,	9081	
PA_atk-s02_01a:908_12	sammattapariyāpannāya maggadiṭṭhiyā ca samannāgatāti attho.	9081	
PA_atk-s02_01a:909_0	Micchāsaṅkappāti ayāthāvaaniyyānikaakusalasaṅkappā. Esa nayo micchāvācātiādīsu. Ayaṃ	909	
PA_atk-s02_01a:909_1	pana viseso, micchāsaṅkappādayo viya hi micchāsati nāma pāṭiekko koci dhammo natthi,	909	
PA_atk-s02_01a:909_2	atītaṃ pana cintayato pavattānaṃ catunnampi akusalakkhandhānametaṃ adhivacanaṃ. Yampi	909	
PA_atk-s02_01a:909_3	vuttaṃ bhagavatā – “atthesā, bhikkhave, anussati, nesā natthīti vadāmi, puttalābhaṃ	909	
PA_atk-s02_01a:909_4	vā, bhikkhave, anussarato, dhanalābhaṃ vā, bhikkhave, anussarato, yasalābhaṃ vā,	909	
PA_atk-s02_01a:909_5	bhikkhave, anussarato”ti, tampi taṃ taṃ cintentassa satipatirūpakena uppattiṃ sandhāya	909	
PA_atk-s02_01a:909_6	vuttanti veditabbaṃ. Micchāñāṇīti ettha ca micchāñāṇanti pāpakiriyāsu upāyacintāvasena	909	
PA_atk-s02_01a:909_7	pāpaṃ katvā “sukataṃ mayā”ti paccavekkhaṇākārena ca uppanno moho veditabbo, tena	909	
PA_atk-s02_01a:909_8	samannāgatā puggalā micchāñāṇī. Sammāñāṇīti ettha pana ekūnavīsatibhedaṃ paccavekkhaṇāñāṇaṃ	909	
PA_atk-s02_01a:909_9	“sammāñāṇa”nti vuccati, tena samannāgatā puggalā sammāñāṇī. Micchāvimuttīti avimuttāyeva	909	
PA_atk-s02_01a:909_10	samānā “vimuttā maya”nti evaṃsaññino, avimuttiyaṃ vā vimuttisaññino. Tatrāyaṃ vacanattho,	9091	
PA_atk-s02_01a:909_11	micchā pāpikā viparītā vimutti etesaṃ atthīti micchāvimuttī. Micchāvimuttīti ca yathāvuttenākārena	9091	
PA_atk-s02_01a:909_12	pavattānaṃ akusalakkhandhānametaṃ adhivacanaṃ. Phalasampayuttāni pana sammādiṭṭhiādīni	9091	
PA_atk-s02_01a:909_13	aṭṭhaṅgāni ṭhapetvā sesadhammā sammāvimuttīti veditabbā. Sā ca micchāvimuttiṃ sallikhitvā	9091	
PA_atk-s02_01a:909_14	ṭhitattā sallekhoti veditabbā. Tattha niyojento āha “mayamettha sammāvimuttī bhavissāmāti	9091	
PA_atk-s02_01a:909_15	sallekho karaṇīyo”ti.	9091	
PA_atk-s02_01a:910_0	Ito parāni tīṇi nīvaraṇavasena vuttāni. Abhijjhālū byāpannacittāti evaṃ kammapathesu	910	
PA_atk-s02_01a:910_1	vuttattā panettha paṭhamāni dve nīvaraṇāni na vuttānīti veditabbāni. Tattha thinamiddhena	910	
PA_atk-s02_01a:910_2	pariyuṭṭhitā abhibhūtāti thinamiddhapariyuṭṭhitā. Uddhaccena samannāgatāti uddhatā.	910	
PA_atk-s02_01a:910_3	Vicinantā kicchanti na sakkonti sanniṭṭhānaṃ kātunti vicikicchī. Kodhanātiādīni dasa	910	
PA_atk-s02_01a:910_4	cittassa upakkilesavasena vuttāni. Tattha kodhādīsu yaṃ vattabbaṃ siyā, taṃ sabbaṃ	910	
PA_atk-s02_01a:910_5	dhammadāyādavatthasuttesu vuttaṃ. Ayaṃ panettha vacanattho – kodhanāti kujjhanasīlā.	910	
PA_atk-s02_01a:910_6	Upanāhīti upanāhanasīlā, upanāho vā etesaṃ atthīti upanāhī. Tathā makkhī palāsī ca.	910	
PA_atk-s02_01a:910_7	Issantīti issukī. Maccharāyantīti maccharī, maccheraṃ vā etesaṃ atthīti maccharī.	910	
PA_atk-s02_01a:910_8	Saṭhayantīti saṭhā, na sammā bhāsantīti vuttaṃ hoti, kerāṭikayuttānametaṃ adhivacanaṃ.	910	
PA_atk-s02_01a:910_9	Māyā etesaṃ atthīti māyāvī. Thambhasamaṅgitāya thaddhā. Atimānayogena atimānī. Vuttapaccanīkanayena	910	
PA_atk-s02_01a:910_10	sukkapakkho veditabbo.	9101	
PA_atk-s02_01a:911_0	Dubbacāti vattuṃ dukkhā kiñci vuccamānā na sahanti. Tabbiparītā suvacā. Devadattādisadisā	911	
PA_atk-s02_01a:911_1	pāpakā mittā etesanti pāpamittā. Buddhā vā sāriputtādisadisā vā kalyāṇā mittā etesanti	911	
PA_atk-s02_01a:911_2	kalyāṇamittā. Kāyaduccaritādīsu cittavossaggavasena pamattā. Viparītā appamattāti	911	
PA_atk-s02_01a:911_3	veditabbā. Imāni tīṇi pakiṇṇakavasena vuttāni. Assaddhātiādīni satta asaddhammavasena.	911	
PA_atk-s02_01a:911_4	Tattha tīsu vatthūsu saddhā etesaṃ natthīti assaddhā. Sukkapakkhe saddahantīti saddhā,	911	
PA_atk-s02_01a:911_5	saddhā vā etesaṃ atthītipi saddhā. Natthi etesaṃ hirīti ahirikā, akusalasamāpattiyā	911	
PA_atk-s02_01a:911_6	ajigucchamānānametaṃ adhivacanaṃ. Hirī etesaṃ mane, hiriyā vā yuttamanāti hirimanā.	911	
PA_atk-s02_01a:911_7	Na ottappantīti anottappī, akusalasamāpattiyā na bhāyantīti vuttaṃ hoti. Tabbiparītā	911	
PA_atk-s02_01a:911_8	ottappī. Appaṃ sutametesanti appassutā, appanti ca thokanti na gahetabbaṃ, natthīti	911	
PA_atk-s02_01a:911_9	gahetabbaṃ. “Appassutā”ti hi nissutā sutavirahitā vuccanti. Bahu sutametesanti bahussutā,	911	
PA_atk-s02_01a:911_10	tathāgatabhāsitaṃ ekampi gāthaṃ yāthāvato ñatvā anurūpapaṭipannānametaṃ adhivacanaṃ.	9111	
PA_atk-s02_01a:911_11	Kucchitā sīdantīti kusītā, hīnavīriyānametaṃ adhivacanaṃ. Āraddhaṃ vīriyametesanti	9111	
PA_atk-s02_01a:911_12	āraddhavīriyā, sammappadhānayuttānametaṃ adhivacanaṃ, muṭṭhā sati etesanti muṭṭhassatī,	9111	
PA_atk-s02_01a:911_13	naṭṭhassatīti vuttaṃ hoti. Upaṭṭhitā sati etesanti upaṭṭhitassatī, niccaṃ ārammaṇābhimukhappavattasatīnametaṃ	9111	
PA_atk-s02_01a:911_14	adhivacanaṃ. Duṭṭhā paññā etesanti duppaññā, naṭṭhapaññāti vuttaṃ hoti. Paññāya sampannāti	9111	
PA_atk-s02_01a:911_15	paññāsampannā, paññāti ca idha vipassanāpaññā veditabbā. Vipassanāsambhāro hi paripūro	9111	
PA_atk-s02_01a:911_16	imasmiṃ ṭhāne āgato, tasmā vipassanāpaññāva ayanti porāṇānaṃ āṇā.	9111	
PA_atk-s02_01a:912_0	Idāni ekameva lokuttaraguṇānaṃ antarāyakaraṃ aniyyānikadiṭṭhiṃ tīhākārehi dassento	912	
PA_atk-s02_01a:912_1	sandiṭṭhiparāmāsītiādimāha. Tattha sandiṭṭhiṃ parāmasantīti sandiṭṭhiparāmāsī. Ādhānaṃ	912	
PA_atk-s02_01a:912_2	gaṇhantīti ādhānaggāhī, ādhānanti daḷhaṃ vuccati, daḷhaggāhīti attho. Yuttakāraṇaṃ	912	
PA_atk-s02_01a:912_3	disvāva laddhiṃ paṭinissajjantīti paṭinissaggī, dukkhena kicchena kasirena bahumpi	912	
PA_atk-s02_01a:912_4	kāraṇaṃ dassetvā na sakkā paṭinissaggaṃ kātunti duppaṭinissaggī, ye attano uppannaṃ	912	
PA_atk-s02_01a:912_5	diṭṭhiṃ idameva saccanti daḷhaṃ gaṇhitvā api buddhādīhi kāraṇaṃ dassetvā vuccamānā	912	
PA_atk-s02_01a:912_6	na paṭinissajjanti, tesametaṃ adhivacanaṃ. Tādisā hi puggalā yaṃ yadeva dhammaṃ vā	912	
PA_atk-s02_01a:912_7	adhammaṃ vā gaṇhanti, taṃ sabbaṃ “evaṃ amhākaṃ ācariyehi kathitaṃ, evaṃ amhehi suta”nti	912	
PA_atk-s02_01a:912_8	kummova aṅgāni sake kapāle antoyeva samodahanti, kumbhīlaggāhaṃ gaṇhanti na vissajjanti.	912	
PA_atk-s02_01a:912_9	Vuttavipariyāyena sukkapakkho veditabbo.	912	
PA_atk-s02_01a:913	84. Evaṃ catucattālīsāya ākārehi sallekhaṃ dassetvā idāni tasmiṃ sallekhe cittuppādassāpi bahūpakārataṃ dassetuṃ cittuppādampi kho ahantiādimāha.	91	
PA_atk-s02_01a:914_0	Tassattho, ahaṃ, cunda, kusalesu dhammesu cittuppādampi bahūpakāraṃ vadāmi, yā panetā	914	
PA_atk-s02_01a:914_1	kāyena ca vācāya ca anuvidhiyanā, yathā paṭhamaṃ cittaṃ uppannaṃ, tatheva tesaṃ dhammānaṃ	914	
PA_atk-s02_01a:914_2	kāyena karaṇaṃ, vācāya ca “karothā”ti āṇāpanaṃ vā, uggahaparipucchādīni vā, tattha	914	
PA_atk-s02_01a:914_3	vādoyeva ko, ekantabahūpakārāyeva hi tā anuvidhiyanāti dasseti. Kasmā panettha cittuppādopi	914	
PA_atk-s02_01a:914_4	bahūpakāroti? Ekantahitasukhāvahattā anuvidhiyanānaṃ hetuttā ca.	914	
PA_atk-s02_01a:915_0	“Dānaṃ dassāmī”ti hi cittuppādo sayampi ekantahitasukhāvaho anuvidhiyanānampi hetu,	915	
PA_atk-s02_01a:915_1	evañhi uppannacittattāyeva dutiyadivase mahāvīthiṃ pidahitvā mahāmaṇḍapaṃ katvā bhikkhusatassa	915	
PA_atk-s02_01a:915_2	vā bhikkhusahassassa vā dānaṃ deti, “bhikkhusaṅghaṃ nimantetha pūjetha parivisathā”ti	915	
PA_atk-s02_01a:915_3	parijane āṇāpeti. Evaṃ “saṅghassa cīvaraṃ senāsanaṃ bhesajjaṃ dassāmī”ti cittuppādo	915	
PA_atk-s02_01a:915_4	sayampi ekantahitasukhāvaho anuvidhiyanānampi hetu, evaṃ uppannacittattāyeva hi cīvarādīni	915	
PA_atk-s02_01a:915_5	abhisaṅkharoti deti dāpeti ca. Esa nayo saraṇagamanādīsu.	915	
PA_atk-s02_01a:916_0	“Saraṇaṃ gacchāmī”ti hi cittaṃ uppādetvāva pacchā kāyena vā vācāya vā saraṇaṃ gaṇhāti.	916	
PA_atk-s02_01a:916_1	Tathā “pañcaṅgaṃ aṭṭhaṅgaṃ dasaṅgaṃ vā sīlaṃ samādiyissāmī”ti cittaṃ uppādetvā kāyena	916	
PA_atk-s02_01a:916_2	vā vācāya vā samādiyati, “pabbajitvā catūsu sīlesu patiṭṭhahissāmī”ti ca cittaṃ uppādetvā	916	
PA_atk-s02_01a:916_3	kāyena vācāya ca pūretabbaṃ sīlaṃ pūreti. “Buddhavacanaṃ uggahessāmī”ti cittaṃ uppādetvāva	916	
PA_atk-s02_01a:916_4	ekaṃ vā nikāyaṃ dve vā tayo vā cattāro vā pañca vā nikāye vācāya uggaṇhāti. Evaṃ	916	
PA_atk-s02_01a:916_5	dhutaṅgasamādāna-kammaṭṭhānuggaha-kasiṇaparikamma-jhānasamāpattivipassanāmaggaphala-	916	
PA_atk-s02_01a:916_6	paccekabodhi-sammāsambodhivasena netabbaṃ.	916	
PA_atk-s02_01a:917_0	“Buddho bhavissāmī”ti hi cittuppādo sayampi ekantahitasukhāvaho anuvidhiyanānampi	917	
PA_atk-s02_01a:917_1	hetu, evañhi uppannacittattāyeva aparena samayena kappasatasahassādhikāni cattāri	917	
PA_atk-s02_01a:917_2	asaṅkheyyāni kāyena vācāya ca pāramiyo pūretvā sadevakaṃ lokaṃ tārento vicarati.	917	
PA_atk-s02_01a:917_3	Evaṃ sabbattha cittuppādopi bahūpakāro. Kāyavācāhi pana anuvidhiyanā atibahūpakārāyevāti veditabbā.	917	
PA_atk-s02_01a:918	Evaṃ kusalesu dhammesu cittuppādassāpi bahūpakārataṃ dassetvā idāni tattha niyojento “tasmā tiha cundā”tiādimāha. Taṃ atthato pākaṭameva.	91	
PA_atk-s02_01a:919	85. Evaṃ catucattālīsāya ākārehi dassite sallekhe cittuppādassāpi bahūpakārataṃ dassetvā idāni tasseva sallekhassa hitādhigamāya maggabhāvaṃ dassento seyyathāpītiādimāha.	91	
PA_atk-s02_01a:920_0	Tassattho, yathā nāma, cunda, khāṇukaṇṭakapāsāṇādīhi visamo maggo bhaveyya, tassa	920	
PA_atk-s02_01a:920_1	parikkamanāya parivajjanatthāya añño suparikammakato viya bhūmibhāgo samo maggo bhaveyya,	920	
PA_atk-s02_01a:920_2	yathā ca rukkhamūlapāsāṇapapātakumbhīlamakarādi paribyākulaṃ visamaṃ titthamassa,	920	
PA_atk-s02_01a:920_3	tassa parikkamanāya parivajjanatthāya aññaṃ avisamaṃ anupubbagambhīraṃ sopānaphalakasadisaṃ	920	
PA_atk-s02_01a:920_4	titthaṃ bhaveyya, yaṃ paṭipanno sukheneva taṃ nadiṃ vā taḷākaṃ vā ajjhogāhetvā nhāyeyya	920	
PA_atk-s02_01a:920_5	vā uttareyya vā, evameva kho, cunda, visamamaggavisamatitthasadisāya vihiṃsāya samannāgatassa	920	
PA_atk-s02_01a:920_6	vihiṃsakapuggalassa samamaggasamatitthasadisā avihiṃsā hoti parikkamanāya. Yatheva	920	
PA_atk-s02_01a:920_7	hi visamamaggatitthaparivajjanatthāya samo maggo ca titthañca paṭiyattaṃ, evaṃ vihiṃsāparivajjanatthāya	920	
PA_atk-s02_01a:920_8	avihiṃsā paṭiyattā, yaṃ paṭipanno sukheneva manussagatiṃ vā devagatiṃ vā ajjhogāhetvā	920	
PA_atk-s02_01a:920_9	sampattiṃ vā anubhaveyya uttareyya vā lokā. Eteneva upāyena sabbapadāni yojetabbāni.	920	
PA_atk-s02_01a:921	86. Evaṃ tasseva hitādhigamāya maggabhāvaṃ dassetvā idāni uparibhāgaṅgamanīyataṃ dassento, seyyathāpītiādimāha.	92	
PA_atk-s02_01a:922_0	Tassattho, yathā nāma, cunda, ye keci akusalā dhammā paṭisandhiyā janakā vā ajanakā	922	
PA_atk-s02_01a:922_1	vā, dinnāyapi paṭisandhiyā vipākajanakā vā ajanakā vā, sabbe te jātivasena adhobhāgaṅgamanīyāti	922	
PA_atk-s02_01a:922_2	evaṃnāmāva honti, vipākakāle aniṭṭhākantavipākattā. Yathā ca ye keci kusalā dhammā	922	
PA_atk-s02_01a:922_3	paṭisandhiyā janakā vā ajanakā vā dinnāyapi paṭisandhiyā vipākajanakā vā ajanakā	922	
PA_atk-s02_01a:922_4	vā, sabbe te jātivasena uparibhāgaṅgamanīyāti evaṃnāmāva honti, vipākakāle iṭṭhakantavipākattā,	922	
PA_atk-s02_01a:922_5	evameva kho, cunda, vihiṃsakassa…pe… uparibhāgāyāti. Tatrāyaṃ opammasaṃsandanā –	922	
PA_atk-s02_01a:922_6	yathā sabbe akusalā adhobhāgaṅgamanīyā, evaṃ vihiṃsakassa ekā vihiṃsāpi. Yathā ca	922	
PA_atk-s02_01a:922_7	sabbe kusalā uparibhāgaṅgamanīyā, evaṃ avihiṃsakassa ekā avihiṃsāpi. Eteneva upāyena	922	
PA_atk-s02_01a:922_8	akusalaṃ akusalena kusalañca kusalena upametabbaṃ, ayaṃ kirettha adhippāyoti.	922	
PA_atk-s02_01a:923_0	87. Evaṃ tasseva sallekhassa uparibhāgaṅgamanīyataṃ dassetvā idāni parinibbāpane	923	
PA_atk-s02_01a:923_1	samatthabhāvaṃ dassetuṃ so vata cundātiādimāha. Tattha soti vuttappakārapuggalaniddeso.	923	
PA_atk-s02_01a:923_2	Tassa yoti imaṃ uddesavacanaṃ āharitvā yo attanā palipapalipanno, so vata, cunda,	923	
PA_atk-s02_01a:923_3	paraṃ palipapalipannaṃ uddharissatīti evaṃ sabbapadesu sambandho veditabbo. Palipapalipannoti	923	
PA_atk-s02_01a:923_4	gambhīrakaddame nimuggo vuccati, no ca kho ariyassa vinaye. Ariyassa pana vinaye	923	
PA_atk-s02_01a:923_5	palipanti pañca kāmaguṇā vuccanti. Palipannoti tattha nimuggo bālaputhujjano, tasmā	923	
PA_atk-s02_01a:923_6	evamettha atthayojanā veditabbā. Yathā, cunda, koci puriso yāva nāsikaggā gambhīre	923	
PA_atk-s02_01a:923_7	kaddame nimuggo aparaṃ tattheva nimuggaṃ hatthe vā sīse vā gahetvā uddharissatīti	923	
PA_atk-s02_01a:923_8	netaṃ ṭhānaṃ vijjati, na hi taṃ kāraṇamatthi, yena so taṃ uddharitvā thale patiṭṭhapeyya,	923	
PA_atk-s02_01a:923_9	evameva yo attanā pañcakāmaguṇapalipe palipanno, so vata paraṃ tatheva palipapalipannaṃ	923	
PA_atk-s02_01a:923_10	uddharissatīti netaṃ ṭhānaṃ vijjati.	9231	
PA_atk-s02_01a:924_0	Tattha siyā ayuttametaṃ, puthujjanānampi bhikkhubhikkhunīupāsakaupāsikānaṃ dhammadesanaṃ	924	
PA_atk-s02_01a:924_1	sutvā hontiyeva dhammaṃ abhisametāro, tasmā palipapalipanno uddharatīti, taṃ na tathā	924	
PA_atk-s02_01a:924_2	daṭṭhabbaṃ. Bhagavāyeva hi tattha uddharati, pasaṃsāmattameva pana dhammakathikā	924	
PA_atk-s02_01a:924_3	labhanti raññā pahitalekhavācako viya. Yathā hi rañño paccantajanapade pahitaṃ lekhaṃ	924	
PA_atk-s02_01a:924_4	tattha manussā lekhaṃ vācetuṃ ajānantā yo vācetuṃ jānāti, tena vācāpetvā tamatthaṃ	924	
PA_atk-s02_01a:924_5	sutvā “rañño āṇā”ti ādarena sampādenti, na ca nesaṃ hoti “lekhavācakassa ayaṃ āṇā”ti.	924	
PA_atk-s02_01a:924_6	Lekhavācako pana “vissaṭṭhāya vācāya vācesi anelagaḷāyā”ti pasaṃsāmattameva labhati,	924	
PA_atk-s02_01a:924_7	evameva kiñcāpi sāriputtapabhutayo dhammakathikā dhammaṃ desenti, atha kho likhitapaṇṇavācako	924	
PA_atk-s02_01a:924_8	viya te honti. Bhagavatoyeva pana sā dhammadesanā rañño āṇā viya. Ye ca taṃ sutvā	924	
PA_atk-s02_01a:924_9	dhammaṃ abhisamenti, te bhagavāyeva uddharatīti veditabbā. Dhammakathikā pana “vissaṭṭhāya	924	
PA_atk-s02_01a:924_10	vācāya dhammaṃ desenti anelagaḷāyā”ti pasaṃsāmattameva labhantīti. Tasmā yuttamevetanti.	9241	
PA_atk-s02_01a:924_11	Vuttavipariyāyena sukkapakkho veditabbo.	9241	
PA_atk-s02_01a:925_0	Adanto avinīto aparinibbutoti ettha pana anibbisatāya adanto. Asikkhitavinayatāya	925	
PA_atk-s02_01a:925_1	avinīto. Anibbutakilesatāya aparinibbutoti veditabbo. So tādiso paraṃ damessati,	925	
PA_atk-s02_01a:925_2	nibbisaṃ karissati, vinessati vā tisso sikkhā sikkhāpessati, parinibbāpessati vā	925	
PA_atk-s02_01a:925_3	tassa kilese nibbāpessatīti netaṃ ṭhānaṃ vijjati. Vuttavipariyāyena sukkapakkho veditabbo.	925	
PA_atk-s02_01a:926_0	Evameva kho, cunda, vihiṃsakassa…pe… parinibbānāyāti ettha pana evamattho veditabbo	926	
PA_atk-s02_01a:926_1	– yathā hi attanā apalipapalipanno paraṃ palipapalipannaṃ uddharissati, danto damessati,	926	
PA_atk-s02_01a:926_2	vinīto vinessati, parinibbuto parinibbāpessatīti ṭhānametaṃ vijjatīti. Kiṃ pana tanti?	926	
PA_atk-s02_01a:926_3	Apalipapalipannattaṃ, dantattaṃ vinītattaṃ parinibbutattañca, evameva kho, cunda,	926	
PA_atk-s02_01a:926_4	vihiṃsakassa purisapuggalassa avihiṃsā hoti parinibbānāya. Kiṃ vuttaṃ hoti? Yo attanā	926	
PA_atk-s02_01a:926_5	avihiṃsako, tassa yā avihiṃsā, ayaṃ yā esā vihiṃsakassa parassa vihiṃsā, tassā parinibbānāya	926	
PA_atk-s02_01a:926_6	hoti, attanā hi avihiṃsako parassa vihiṃsācetanaṃ nibbāpessatīti ṭhānametaṃ vijjati.	926	
PA_atk-s02_01a:926_7	Kiṃ pana tanti? Avihiṃsakattameva. Yañhi yena attanā adhigataṃ hoti, so paraṃ tadatthāya	926	
PA_atk-s02_01a:926_8	samādapetuṃ sakkotīti.	926	
PA_atk-s02_01a:927_0	Atha vā yathā attanā apalipanno danto vinīto parinibbuto paraṃ palipapalipannaṃ adantaṃ	927	
PA_atk-s02_01a:927_1	avinītaṃ aparinibbutañca uddharissati damessati vinessati parinibbāpessatīti ṭhānametaṃ	927	
PA_atk-s02_01a:927_2	vijjati, evameva vihiṃsakassa purisapuggalassa vihiṃsāpahānāya maggaṃ bhāvayato uppannā	927	
PA_atk-s02_01a:927_3	avihiṃsā hoti parinibbānāya. Parinibbuto viya hi aparinibbutaṃ avihiṃsācetanāva vihiṃsācetanaṃ	927	
PA_atk-s02_01a:927_4	parinibbāpetuṃ samatthā. Etamatthaṃ dassento “evameva kho, cundā”tiādimāhāti evamettha	927	
PA_atk-s02_01a:927_5	attho daṭṭhabbo. Yathā cettha, evaṃ sabbapadesu. Ativitthārabhayena pana anupadayojanā na katāti.	927	
PA_atk-s02_01a:928_0	88. Evaṃ tassa parinibbāpane samatthabhāvaṃ dassetvā idāni taṃ desanaṃ nigametvā	928	
PA_atk-s02_01a:928_1	dhammapaṭipattiyaṃ niyojetuṃ iti kho, cundātiādimāha. Tattha sallekhapariyāyoti sallekhakāraṇaṃ.	928	
PA_atk-s02_01a:928_2	Esa nayo sabbattha ettha avihiṃsādayo eva vihiṃsādīnaṃ sallekhanato sallekhakāraṇaṃ.	928	
PA_atk-s02_01a:928_3	Tesaṃ vasena cittassa uppādetabbato cittupādakāraṇaṃ, vihiṃsādi, parikkamanassa hetuto	928	
PA_atk-s02_01a:928_4	parikkamanakāraṇaṃ, uparibhāganipphādanato uparibhāgakāraṇaṃ, vihiṃsādīnaṃ parinibbāpanato	928	
PA_atk-s02_01a:928_5	parinibbānakāraṇanti veditabbā. Hitesināti hitaṃ esantena. Anukampakenāti anukampamānena.	928	
PA_atk-s02_01a:928_6	Anukampaṃ upādāyāti anukampaṃ cittena pariggahetvā, pariccātipi vuttaṃ hoti. Kataṃ	928	
PA_atk-s02_01a:928_7	vo taṃ mayāti taṃ mayā ime pañca pariyāye dassentena tumhākaṃ kataṃ. Ettakameva hi	928	
PA_atk-s02_01a:928_8	anukampakassa satthu kiccaṃ, yadidaṃ aviparītadhammadesanā. Ito paraṃ pana paṭipatti	928	
PA_atk-s02_01a:928_9	nāma sāvakānaṃ kiccaṃ. Tenāha etāni, cunda, rukkhamūlāni…pe… amhākaṃ anusāsanīti.	928	
PA_atk-s02_01a:929_0	Tattha ca rukkhamūlānīti iminā rukkhamūlasenāsanaṃ dasseti. Suññāgārānīti iminā janavivittaṭṭhānaṃ.	929	
PA_atk-s02_01a:929_1	Ubhayenāpi ca yogānurūpasenāsanamācikkhati, dāyajjaṃ niyyāteti. Jhāyathāti ārammaṇūpanijjhānena	929	
PA_atk-s02_01a:929_2	aṭṭhatiṃsārammaṇāni, lakkhaṇūpanijjhānena ca aniccādito khandhāyatanādīni upanijjhāyatha,	929	
PA_atk-s02_01a:929_3	samathañca vipassanañca vaḍḍhethāti vuttaṃ hoti. Mā pamādatthāti mā pamajjittha.	929	
PA_atk-s02_01a:929_4	Mā pacchā vippaṭisārino ahuvatthāti ye hi pubbe daharakāle, ārogyakāle, sattasappāyādisampattikāle,	929	
PA_atk-s02_01a:929_5	satthu sammukhībhāvakāle ca yonisomanasikāravirahitā rattindivaṃ maṅgulabhattā hutvā	929	
PA_atk-s02_01a:929_6	seyyasukhaṃ middhasukhamanubhontā pamajjanti, te pacchā jarākāle, rogakāle, maraṇakāle,	929	
PA_atk-s02_01a:929_7	vipattikāle, satthu parinibbutakāle ca taṃ pubbe pamādavihāraṃ anussarantā, sappaṭisandhikālakiriyañca	929	
PA_atk-s02_01a:929_8	bhāriyaṃ sampassamānā vippaṭisārino honti, tumhe pana tādisā mā ahuvatthāti etamatthaṃ	929	
PA_atk-s02_01a:929_9	dassento āha “mā pacchā vippaṭisārino ahuvatthā”ti. Ayaṃ vo amhākaṃ anusāsanīti ayaṃ	929	
PA_atk-s02_01a:929_10	amhākaṃ santikā “jhāyatha mā pamādatthā”ti tumhākaṃ anusāsanī, ovādoti vuttaṃ hoti.	9291	
PA_atk-s02_01a:930	Papañcasūdaniyā majjhimanikāyaṭṭhakathāya	93	
PA_atk-s02_01a:931	Sallekhasuttavaṇṇanā niṭṭhitā.	93	
PA_atk-s02_01a:932	9. Sammādiṭṭhisuttavaṇṇanā	93	
PA_atk-s02_01a:933_0	89. Evaṃ me sutanti sammādiṭṭhisuttaṃ. Tattha “sammādiṭṭhi sammādiṭṭhīti, āvuso,	933	
PA_atk-s02_01a:933_1	vuccati, kittāvatā nu kho, āvuso”ti vā “katamaṃ panāvuso, akusala”nti vā evaṃ yattakā	933	
PA_atk-s02_01a:933_2	therena pucchā vuttā, sabbā kathetukamyatā pucchā eva.	933	
PA_atk-s02_01a:934_0	Tattha yasmā jānantāpi sammādiṭṭhīti vadanti ajānantāpi bāhirakāpi sāsanikāpi anussavādivasenāpi	934	
PA_atk-s02_01a:934_1	attapaccakkhenāpi, tasmā taṃ bahūnaṃ vacanaṃ upādāya dvikkhattuṃ āmasanto “sammādiṭṭhi	934	
PA_atk-s02_01a:934_2	sammādiṭṭhīti, āvuso, vuccatī”ti āha. Ayañhi ettha adhippāyo, aparehipi sammādiṭṭhīti	934	
PA_atk-s02_01a:934_3	vuccati, athāparehipi sammādiṭṭhīti vuccati, svāyaṃ evaṃ vuccamāno atthañca lakkhaṇañca	934	
PA_atk-s02_01a:934_4	upādāya kittāvatā nu kho, āvuso, ariyasāvako sammādiṭṭhi hotīti. Tattha sammādiṭṭhīti	934	
PA_atk-s02_01a:934_5	sobhanāya pasatthāya ca diṭṭhiyā samannāgato. Yadā pana dhammeyeva ayaṃ sammādiṭṭhisaddo	934	
PA_atk-s02_01a:934_6	vattati, tadāssa sobhanā pasatthā ca diṭṭhi sammādiṭṭhīti evamattho veditabbo.	934	
PA_atk-s02_01a:935_0	Sā cāyaṃ sammādiṭṭhi duvidhā hoti lokiyā lokuttarāti. Tattha kammassakatāñāṇaṃ saccānulomikañāṇañca	935	
PA_atk-s02_01a:935_1	lokiyā sammādiṭṭhi, saṅkhepato vā sabbāpi sāsavā paññā. Ariyamaggaphalasampayuttā	935	
PA_atk-s02_01a:935_2	paññā lokuttarā sammādiṭṭhi. Puggalo pana tividho hoti puthujjano sekkho asekkho	935	
PA_atk-s02_01a:935_3	ca. Tattha puthujjano duvidho hoti bāhirako sāsaniko ca. Tattha bāhirako kammavādī	935	
PA_atk-s02_01a:935_4	kammassakatādiṭṭhiyā sammādiṭṭhi hoti, no saccānulomikāya attadiṭṭhiparāmāsakattā.	935	
PA_atk-s02_01a:935_5	Sāsaniko dvīhipi. Sekkho niyatāya sammādiṭṭhiyā sammādiṭṭhi. Asekkho asekkhāya. Idha	935	
PA_atk-s02_01a:935_6	pana niyatāya niyyānikāya lokuttarakusalasammādiṭṭhiyā samannāgato “sammādiṭṭhī”ti	935	
PA_atk-s02_01a:935_7	adhippeto. Tenevāha “ujugatāssa diṭṭhi dhamme aveccappasādena samannāgato āgato imaṃ	935	
PA_atk-s02_01a:935_8	saddhamma”nti, lokuttarakusalasammādiṭṭhiyeva hi antadvayamanupagamma ujubhāvena	935	
PA_atk-s02_01a:935_9	gatattā, kāyavaṅkādīni ca sabbavaṅkāni samucchinditvā gatattā ujugatā hoti, tāyeva	935	
PA_atk-s02_01a:935_10	ca diṭṭhiyā samannāgato navappakārepi lokuttaradhamme aveccappasādena acalappasādena	9351	
PA_atk-s02_01a:935_11	samannāgato hoti, sabbadiṭṭhigahanāni ca vinibbeṭhento sabbakilese pajahanto jātisaṃsārā	9351	
PA_atk-s02_01a:935_12	nikkhamanto paṭipattiṃ pariniṭṭhapento ariyena maggena āgato imaṃ sambuddhappaveditaṃ	9351	
PA_atk-s02_01a:935_13	amatogadhaṃ nibbānasaṅkhātaṃ saddhammanti vuccati.	9351	
PA_atk-s02_01a:936_0	Yato khoti kālaparicchedavacanametaṃ, yasmiṃ kāleti vuttaṃ hoti. Akusalañca pajānātīti	936	
PA_atk-s02_01a:936_1	dasākusalakammapathasaṅkhātaṃ akusalañca pajānāti, nirodhārammaṇāya pajānanāya kiccavasena	936	
PA_atk-s02_01a:936_2	“idaṃ dukkha”nti paṭivijjhanto akusalaṃ pajānāti. Akusalamūlañca pajānātīti tassa	936	
PA_atk-s02_01a:936_3	mūlapaccayabhūtaṃ akusalamūlañca pajānāti, teneva pakārena “ayaṃ dukkhasamudayo”ti	936	
PA_atk-s02_01a:936_4	paṭivijjhanto. Esa nayo kusalañca kusalamūlañcāti etthāpi. Yathā cettha, evaṃ ito	936	
PA_atk-s02_01a:936_5	paresu sabbavāresu kiccavaseneva vatthupajānanā veditabbā. Ettāvatāpīti ettakena	936	
PA_atk-s02_01a:936_6	iminā akusalādippajānanenāpi. Sammādiṭṭhi hotīti vuttappakārāya lokuttarasammādiṭṭhiyā	936	
PA_atk-s02_01a:936_7	samannāgato hoti. Ujugatāssa…pe… imaṃ saddhammanti ettāvatā saṃkhittadesanā niṭṭhitā	936	
PA_atk-s02_01a:936_8	hoti. Desanāyeva cesā saṃkhittā, tesaṃ pana bhikkhūnaṃ vitthāravaseneva sammāmanasikārappaṭivedho veditabbo.	936	
PA_atk-s02_01a:937_0	Dutiyavāre pana desanāpi vitthārena manasikārappaṭivedhopi vitthāreneva vuttoti veditabbo.	937	
PA_atk-s02_01a:937_1	Tattha “saṃkhittadesanāya dve heṭṭhimamaggā, vitthāradesanāya dve uparimamaggā kathitā”ti	937	
PA_atk-s02_01a:937_2	bhikkhū āhaṃsu vitthāradesanāvasāne “sabbaso rāgānusayaṃ pahāyā”tiādivacanaṃ sampassamānā.	937	
PA_atk-s02_01a:937_3	Thero panāha “saṃkhittadesanāyapi cattāro maggā rāsito kathitā, vitthāradesanāyapī”ti.	937	
PA_atk-s02_01a:937_4	Yā cāyaṃ idha saṃkhittavitthāradesanāsu vicāraṇā āvikatā, sā sabbavāresu idha vuttanayeneva	937	
PA_atk-s02_01a:937_5	veditabbā. Apubbānuttānapadavaṇṇanāmattameva hi ito paraṃ karissāma.	937	
PA_atk-s02_01a:938	Akusalakammapathavaṇṇanā	93	
PA_atk-s02_01a:939_0	Tattha paṭhamavārassa tāva vitthāradesanāya “pāṇātipāto kho, āvuso, akusala”ntiādīsu	939	
PA_atk-s02_01a:939_1	akosallappavattiyā akusalaṃ veditabbaṃ, parato vattabbakusalappaṭipakkhato vā. Taṃ	939	
PA_atk-s02_01a:939_2	lakkhaṇato sāvajjadukkhavipākaṃ saṃkiliṭṭhaṃ vā. Ayaṃ tāvettha sādhāraṇapadavaṇṇanā.	939	
PA_atk-s02_01a:940_0	Asādhāraṇesu pana pāṇassa atipāto pāṇātipāto, pāṇavadho pāṇaghātoti vuttaṃ hoti.	940	
PA_atk-s02_01a:940_1	Pāṇoti cettha vohārato satto, paramatthato jīvitindriyaṃ. Tasmiṃ pana pāṇe pāṇasaññino	940	
PA_atk-s02_01a:940_2	jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā	940	
PA_atk-s02_01a:940_3	vadhakacetanā pāṇātipāto. So guṇavirahitesu tiracchānagatādīsu pāṇesu khuddake pāṇe	940	
PA_atk-s02_01a:940_4	appasāvajjo, mahāsarīre mahāsāvajjo. Kasmā? Payogamahantatāya. Payogasamattepi vatthumahantatāya.	940	
PA_atk-s02_01a:940_5	Guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṃ	940	
PA_atk-s02_01a:940_6	pana samabhāve sati kilesānaṃ upakkamānañca mudutāya appasāvajjo, tibbatāya mahāsāvajjoti	940	
PA_atk-s02_01a:940_7	veditabbo. Tassa pañca sambhārā honti pāṇo, pāṇasaññitā, vadhakacittaṃ, upakkamo,	940	
PA_atk-s02_01a:940_8	tena maraṇanti. Cha payogā sāhatthiko, āṇattiko, nissaggiyo, thāvaro, vijjāmayo,	940	
PA_atk-s02_01a:940_9	iddhimayoti. Imasmiṃ panettha vitthārīyamāne atipapañco hoti, tasmā naṃ na vitthārayāma,	940	
PA_atk-s02_01a:940_10	aññañca evarūpaṃ. Atthikehi pana samantapāsādikaṃ vinayaṭṭhakathaṃ oloketvā gahetabbo.	9401	
PA_atk-s02_01a:941_0	Adinnassa ādānaṃ adinnādānaṃ, parassa haraṇaṃ theyyaṃ, corikāti vuttaṃ hoti. Tattha	941	
PA_atk-s02_01a:941_1	adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo	941	
PA_atk-s02_01a:941_2	ca hoti. Tasmiṃ pana parapariggahite parapariggahitasaññino tadādāyakaupakkamasamuṭṭhāpikā	941	
PA_atk-s02_01a:941_3	theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ.	941	
PA_atk-s02_01a:941_4	Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ.	941	
PA_atk-s02_01a:941_5	Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.	941	
PA_atk-s02_01a:941_6	Tassa pañca sambhārā honti parapariggahitaṃ, parapariggahitasaññitā, theyyacittaṃ,	941	
PA_atk-s02_01a:941_7	upakkamo, tena haraṇanti. Cha payogā sāhatthikādayova. Te ca kho yathānurūpaṃ theyyāvahāro,	941	
PA_atk-s02_01a:941_8	pasayhāvahāro, paṭicchannāvahāro, parikappāvahāro, kusāvahāroti imesaṃ avahārānaṃ	941	
PA_atk-s02_01a:941_9	vasena pavattāti ayamettha saṅkhepo. Vitthāro pana samantapāsādikāyaṃ vutto.	941	
PA_atk-s02_01a:942_0	Kāmesumicchācāroti ettha pana kāmesūti methunasamācāresu. Micchācāroti ekantanindito	942	
PA_atk-s02_01a:942_1	lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.	942	
PA_atk-s02_01a:943_0	Tattha agamanīyaṭṭhānaṃ nāma purisānaṃ tāva māturakkhitā, piturakkhitā, mātāpiturakkhitā,	943	
PA_atk-s02_01a:943_1	bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,	943	
PA_atk-s02_01a:943_2	saparidaṇḍāti māturakkhitādayo dasa; dhanakkītā, chandavāsinī, bhogavāsinī, paṭavāsinī,	943	
PA_atk-s02_01a:943_3	odapattakinī, obhaṭacumbaṭā, dāsī ca bhariyā ca, kammakārī ca bhariyā ca, dhajāhatā,	943	
PA_atk-s02_01a:943_4	muhuttikāti etā ca dhanakkītādayo dasāti vīsati itthiyo. Itthīsu pana dvinnaṃ sārakkhāsaparidaṇḍānaṃ,	943	
PA_atk-s02_01a:943_5	dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ	943	
PA_atk-s02_01a:943_6	nāma. So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne	943	
PA_atk-s02_01a:943_7	mahāsāvajjo. Tassa cattāro sambhārā agamanīyavatthu, tasmiṃ sevanacittaṃ, sevanapayogo,	943	
PA_atk-s02_01a:943_8	maggenamaggappaṭipattiadhivāsananti. Eko payogo sāhatthiko eva.	943	
PA_atk-s02_01a:944_0	Musāti visaṃvādanapurekkhārassa atthabhañjako vacīpayogo kāyapayogo vā. Visaṃvādanādhippāyena	944	
PA_atk-s02_01a:944_1	panassa paravisaṃvādanakakāyavacīpayogasamuṭṭhāpikā cetanā musāvādo. Aparo nayo musāti	944	
PA_atk-s02_01a:944_2	abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato pana	944	
PA_atk-s02_01a:944_3	atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.	944	
PA_atk-s02_01a:944_4	So yamatthaṃ bhañjati, tassa appatāya appasāvajjo, mahantatāya mahāsāvajjo. Apica	944	
PA_atk-s02_01a:944_5	gahaṭṭhānaṃ attano santakaṃ adātukāmatāya natthītiādinayappavatto appasāvajjo, sakkhinā	944	
PA_atk-s02_01a:944_6	hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ	944	
PA_atk-s02_01a:944_7	vā labhitvā hasādhippāyena “ajja gāme telaṃ nadīmaññe sandatī”ti purāṇakathānayena	944	
PA_atk-s02_01a:944_8	pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.	944	
PA_atk-s02_01a:944_9	Tassa cattāro sambhārā honti atathaṃ vatthu, visaṃvādanacittaṃ, tajjo vāyāmo, parassa	944	
PA_atk-s02_01a:944_10	tadatthavijānananti. Eko payogo sāhatthikova. So kāyena vā kāyappaṭibaddhena vā vācāya	9441	
PA_atk-s02_01a:944_11	vā visaṃvādakakiriyākaraṇe daṭṭhabbo. Tāya ce kiriyāya paro tamatthaṃ jānāti, ayaṃ	9441	
PA_atk-s02_01a:944_12	kiriyāsamuṭṭhāpikacetanākkhaṇeyeva musāvādakammunā bajjhati.	9441	
PA_atk-s02_01a:945_0	Pisuṇā vācātiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ	945	
PA_atk-s02_01a:945_1	parassa ca suññabhāvaṃ karoti, sā pisuṇā vācā. Yāya pana attānampi parampi pharusampi	945	
PA_atk-s02_01a:945_2	karoti, sā vācā sayampi pharusā neva kaṇṇasukhā na hadayasukhā vā, ayaṃ pharusā vācā.	945	
PA_atk-s02_01a:945_3	Yena samphaṃ palapati niratthakaṃ, so samphappalāpo. Tesaṃ mūlabhūtā cetanāpi pisuṇāvācādināmameva	945	
PA_atk-s02_01a:945_4	labhati, sā eva ca idha adhippetāti. Tattha saṃkiliṭṭhacittassa paresaṃ vā bhedāya	945	
PA_atk-s02_01a:945_5	attano piyakamyatāya vā kāyavacīpayogasamuṭṭhāpikā cetanā pisuṇā vācā. Sā yassa bhedaṃ	945	
PA_atk-s02_01a:945_6	karoti, tassa appaguṇatāya appasāvajjā, mahāguṇatāya mahāsāvajjā. Tassā cattāro sambhārā	945	
PA_atk-s02_01a:945_7	bhinditabbo paro, “iti ime nānā bhavissanti vinā bhavissantī”ti bhedapurekkhāratā	945	
PA_atk-s02_01a:945_8	vā, “ahaṃ piyo bhavissāmi vissāsiko”ti piyakamyatā vā, tajjo vāyāmo, tassa tadatthavijānananti.	945	
PA_atk-s02_01a:946_0	Parassa mammacchedakakāyavacīpayogasamuṭṭhāpikā ekantapharusā cetanā pharusā vācā.	946	
PA_atk-s02_01a:946_1	Tassa āvibhāvatthamidaṃ vatthu – eko kira dārako mātuvacanaṃ anādiyitvā araññaṃ gacchati,	946	
PA_atk-s02_01a:946_2	taṃ mātā nivattetuṃ asakkontī “caṇḍā taṃ mahiṃsī anubandhatū”ti akkosi. Athassa tattheva	946	
PA_atk-s02_01a:946_3	araññe mahiṃsī uṭṭhāsi. Dārako “yaṃ mama mātā mukhena kathesi taṃ mā hotu, yaṃ cittena	946	
PA_atk-s02_01a:946_4	cintesi taṃ hotū”ti saccakiriyamakāsi. Mahiṃsī tattheva baddhā viya aṭṭhāsi. Evaṃ	946	
PA_atk-s02_01a:946_5	mammacchedakopi payogo cittasaṇhatāya pharusā vācā na hoti. Mātāpitaro hi kadāci	946	
PA_atk-s02_01a:946_6	puttake evampi vadanti “corā vo khaṇḍākhaṇḍikaṃ karontū”ti, uppalapattampi ca nesaṃ	946	
PA_atk-s02_01a:946_7	upari patantaṃ na icchanti. Ācariyupajjhāyā ca kadāci nissitake evaṃ vadanti “kiṃ	946	
PA_atk-s02_01a:946_8	ime ahirikā anottappino caranti niddhamatha ne”ti. Atha kho nesaṃ āgamādhigamasampattiṃ	946	
PA_atk-s02_01a:946_9	icchanti. Yathā ca cittasaṇhatāya pharusā vācā na hoti, evaṃ vacanasaṇhatāya apharusā	946	
PA_atk-s02_01a:946_10	vācāpi na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusā	9461	
PA_atk-s02_01a:946_11	vācā hoti. Cittapharusatāya panesā pharusā vācāva. Sā yaṃ sandhāya pavattitā, tassa	9461	
PA_atk-s02_01a:946_12	appaguṇatāya appasāvajjā, mahāguṇatāya mahāsāvajjā. Tassā tayo sambhārā akkositabbo	9461	
PA_atk-s02_01a:946_13	paro, kupitacittaṃ, akkosanāti.	9461	
PA_atk-s02_01a:947_0	Anatthaviññāpakakāyavacīpayogasamuṭṭhāpikā akusalacetanā samphappalāpo. So āsevanamandatāya	947	
PA_atk-s02_01a:947_1	appasāvajjo, āsevanamahantatāya mahāsāvajjo. Tassa dve sambhārā bhāratayuddhasītāharaṇādiniratthakakathāpurekkhāratā,	947	
PA_atk-s02_01a:947_2	tathārūpīkathākathananti.	947	
PA_atk-s02_01a:948_0	Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.	948	
PA_atk-s02_01a:948_1	Sā “aho vata idaṃ mamassā”ti evaṃ parabhaṇḍābhijjhāyanalakkhaṇā. Adinnādānaṃ viya	948	
PA_atk-s02_01a:948_2	appasāvajjā ca mahāsāvajjā ca. Tassā dve sambhārā parabhaṇḍaṃ, attano pariṇāmanañca.	948	
PA_atk-s02_01a:948_3	Parabhaṇḍavatthuke hi lobhe uppannepi na tāva kammapathabhedo hoti, yāva “aho vatīdaṃ	948	
PA_atk-s02_01a:948_4	mamassā”ti attano na pariṇāmeti.	948	
PA_atk-s02_01a:949_0	Hitasukhaṃ byāpādayatīti byāpādo. So paravināsāya manopadosalakkhaṇo, pharusā vācā	949	
PA_atk-s02_01a:949_1	viya appasāvajjo mahāsāvajjo ca. Tassa dve sambhārā parasatto ca, tassa ca vināsacintā.	949	
PA_atk-s02_01a:949_2	Parasattavatthuke hi kodhe uppannepi na tāva kammapathabhedo hoti, yāva “aho vatāyaṃ	949	
PA_atk-s02_01a:949_3	ucchijjeyya vinasseyyā”ti tassa vināsaṃ na cinteti.	949	
PA_atk-s02_01a:950_0	Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā	950	
PA_atk-s02_01a:950_1	nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica	950	
PA_atk-s02_01a:950_2	aniyatā appasāvajjā, niyatā mahāsāvajjā. Tassā dve sambhārā vatthuno ca gahitākāraviparītatā,	950	
PA_atk-s02_01a:950_3	yathā ca taṃ gaṇhāti, tathābhāvena tassupaṭṭhānanti.	950	
PA_atk-s02_01a:951	Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.	95	
PA_atk-s02_01a:952	Tattha dhammatoti etesu hi paṭipāṭiyā satta, cetanādhammāva honti, abhijjhādayo tayo cetanāsampayuttā.	95	
PA_atk-s02_01a:953_0	Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā eva honti,	953	
PA_atk-s02_01a:953_1	no mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ patvā lobho	953	
PA_atk-s02_01a:953_2	akusalamūlaṃ hoti. Byāpādo doso akusalamūlaṃ.	953	
PA_atk-s02_01a:954_0	Ārammaṇatoti pāṇātipāto jīvitindriyārammaṇato saṅkhārārammaṇo hoti. Adinnādānaṃ sattārammaṇaṃ	954	
PA_atk-s02_01a:954_1	vā saṅkhārārammaṇaṃ vā. Micchācāro phoṭṭhabbavasena saṅkhārārammaṇo. Sattārammaṇotipi	954	
PA_atk-s02_01a:954_2	eke. Musāvādo sattārammaṇo vā saṅkhārārammaṇo vā. Tathā pisuṇā vācā. Pharusā vācā	954	
PA_atk-s02_01a:954_3	sattārammaṇāva. Samphappalāpo diṭṭhasutamutaviññātavasena sattārammaṇo vā saṅkhārārammaṇo	954	
PA_atk-s02_01a:954_4	vā, tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.	954	
PA_atk-s02_01a:955_0	Vedanātoti pāṇātipāto dukkhavedano hoti. Kiñcāpi hi rājāno coraṃ disvā hasamānāpi	955	
PA_atk-s02_01a:955_1	“gacchatha naṃ ghātethā”ti vadanti, sanniṭṭhāpakacetanā pana nesaṃ dukkhasampayuttāva	955	
PA_atk-s02_01a:955_2	hoti. Adinnādānaṃ tivedanaṃ. Micchācāro sukhamajjhattavasena dvivedano, sanniṭṭhāpakacitte	955	
PA_atk-s02_01a:955_3	pana majjhattavedano na hoti. Musāvādo tivedano, tathā pisuṇā vācā. Pharusā vācā	955	
PA_atk-s02_01a:955_4	dukkhavedanāva. Samphappalāpo tivedano. Abhijjhā sukhamajjhattavasena dvivedanā,	955	
PA_atk-s02_01a:955_5	tathā micchādiṭṭhi. Byāpādo dukkhavedano.	955	
PA_atk-s02_01a:956_0	Mūlatoti pāṇātipāto dosamohavasena dvimūlako hoti. Adinnādānaṃ dosamohavasena vā	956	
PA_atk-s02_01a:956_1	lobhamohavasena vā. Micchācāro lobhamohavasena. Musāvādo dosamohavasena vā lobhamohavasena	956	
PA_atk-s02_01a:956_2	vā, tathā pisuṇā vācā samphappalāpo ca. Pharusā vācā dosamohavasena. Abhijjhā mohavasena	956	
PA_atk-s02_01a:956_3	ekamūlā, tathā byāpādo. Micchādiṭṭhi lobhamohavasena dvimūlāti.	956	
PA_atk-s02_01a:957_0	Lobho akusalamūlantiādīsu lubbhatīti lobho. Dussatīti doso. Muyhatīti moho. Tesu	957	
PA_atk-s02_01a:957_1	lobho sayañca akusalo sāvajjadukkhavipākaṭṭhena, imesañca pāṇātipātādīnaṃ akusalānaṃ	957	
PA_atk-s02_01a:957_2	kesañci sampayuttappabhāvakaṭṭhena kesañci upanissayapaccayaṭṭhena mūlanti akusalamūlaṃ.	957	
PA_atk-s02_01a:957_3	Vuttampi cetaṃ “ratto kho āvuso rāgena abhibhūto pariyādinnacitto pāṇampi hanatī”tiādi.	957	
PA_atk-s02_01a:957_4	Dosamohānaṃ akusalamūlabhāvepi eseva nayo.	957	
PA_atk-s02_01a:958	Akusalakammapathavaṇṇanā niṭṭhitā.	95	
PA_atk-s02_01a:959	Kusalakammapathavaṇṇanā	95	
PA_atk-s02_01a:960_0	Pāṇātipātā veramaṇī kusalantiādīsu pāṇātipātādayo vuttatthā eva. Veraṃ maṇatīti veramaṇī,	960	
PA_atk-s02_01a:960_1	veraṃ pajahatīti attho. Viramati vā etāya karaṇabhūtāya, vikārassa vekāraṃ katvāpi	960	
PA_atk-s02_01a:960_2	veramaṇī. Ayaṃ tāvettha byañjanato vaṇṇanā. Atthato pana veramaṇīti kusalacittasampayuttā	960	
PA_atk-s02_01a:960_3	virati. Yā “pāṇātipātā viramantassa, yā tasmiṃ samaye pāṇātipātā ārati viratī”ti	960	
PA_atk-s02_01a:960_4	evaṃ vuttā kusalacittasampayuttā virati, sā bhedato tividho hoti sampattavirati samādānavirati	960	
PA_atk-s02_01a:960_5	samucchedaviratīti. Tattha asamādinnasikkhāpadānaṃ attano jātivayabāhusaccādīni paccavekkhitvā	960	
PA_atk-s02_01a:960_6	“ayuttaṃ amhākaṃ evarūpaṃ kātu”nti sampattavatthuṃ avītikkamantānaṃ uppajjamānā virati	960	
PA_atk-s02_01a:960_7	sampattaviratīti veditabbā sīhaḷadīpe cakkanaupāsakassa viya.	960	
PA_atk-s02_01a:961_0	Tassa kira daharakāleyeva mātuyā rogo uppajji. Vejjena ca “allasasamaṃsaṃ laddhuṃ	961	
PA_atk-s02_01a:961_1	vaṭṭatī”ti vuttaṃ. Tato cakkanassa bhātā “gaccha tāta khettaṃ āhiṇḍāhī”ti cakkanaṃ	961	
PA_atk-s02_01a:961_2	pesesi. So tattha gato. Tasmiñca samaye eko saso taruṇasassaṃ khādituṃ āgato hoti,	961	
PA_atk-s02_01a:961_3	so taṃ disvā vegena dhāvento valliyā baddho “kiri kirī”ti saddamakāsi. Cakkano tena	961	
PA_atk-s02_01a:961_4	saddena gantvā taṃ gahetvā cintesi “mātu bhesajjaṃ karomī”ti. Puna cintesi “na metaṃ	961	
PA_atk-s02_01a:961_5	patirūpaṃ, yvāhaṃ mātu jīvitakāraṇā paraṃ jīvitā voropeyya”nti. Atha naṃ “gaccha	961	
PA_atk-s02_01a:961_6	araññe sasehi saddhiṃ tiṇodakaṃ paribhuñjā”ti muñci. Bhātarā ca “kiṃ tāta saso laddho”ti	961	
PA_atk-s02_01a:961_7	pucchito taṃ pavattiṃ ācikkhi. Tato naṃ bhātā paribhāsi. So mātusantikaṃ gantvā “yatohaṃ	961	
PA_atk-s02_01a:961_8	jāto, nābhijānāmi sañcicca pāṇaṃ jīvitā voropetā”ti saccaṃ vatvā adhiṭṭhāsi. Tāvadevassa mātā arogā ahosi.	961	
PA_atk-s02_01a:962_0	Samādinnasikkhāpadānaṃ pana sikkhāpadasamādāne ca tatuttari ca attano jīvitampi pariccajitvā	962	
PA_atk-s02_01a:962_1	vatthuṃ avītikkamantānaṃ uppajjamānā virati samādānaviratīti veditabbā uttaravaḍḍhamānapabbatavāsīupāsakassa viya.	962	
PA_atk-s02_01a:963_0	So kira ambariyavihāravāsīpiṅgalabuddharakkhitattherassa santike sikkhāpadāni gahetvā	963	
PA_atk-s02_01a:963_1	khettaṃ kassati. Athassa goṇo naṭṭho, so taṃ gavesanto uttaravaḍḍhamānapabbataṃ āruhi,	963	
PA_atk-s02_01a:963_2	tatra naṃ mahāsappo aggahesi. So cintesi “imāyassa tikhiṇavāsiyā sīsaṃ chindāmī”ti.	963	
PA_atk-s02_01a:963_3	Puna cintesi “na metaṃ patirūpaṃ, yvāhaṃ bhāvanīyassa garuno santike sikkhāpadaṃ	963	
PA_atk-s02_01a:963_4	gahetvā bhindeyya”nti. Evaṃ yāvatatiyaṃ cintetvā “jīvitaṃ pariccajāmi, na sikkhāpada”nti	963	
PA_atk-s02_01a:963_5	aṃse ṭhapitaṃ tikhiṇadaṇḍavāsiṃ araññe chaḍḍesi. Tāvadeva naṃ mahāvāḷo muñcitvā agamāsīti.	963	
PA_atk-s02_01a:964_0	Ariyamaggasampayuttā pana virati samucchedaviratīti veditabbā. Yassā uppattito pabhuti	964	
PA_atk-s02_01a:964_1	“pāṇaṃ ghātessāmī”ti ariyapuggalānaṃ cittampi na uppajjatīti. Sā panāyaṃ virati kosallappavattiyā	964	
PA_atk-s02_01a:964_2	kusalanti vuttā. Kucchitasayanato vā kusanti laddhavohāraṃ dussīlyaṃ lunātītipi kusalaṃ.	964	
PA_atk-s02_01a:964_3	Katamañcāvuso kusalanti imassa pana pañhassa ananurūpattā kusalāti na vuttā.	964	
PA_atk-s02_01a:965	Yathā ca akusalānaṃ, evaṃ imesampi kusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.	96	
PA_atk-s02_01a:966	Tattha dhammatoti etesu hi paṭipāṭiyā satta cetanāpi vaṭṭanti, viratiyopi. Ante tayo cetanāsampayuttāva.	96	
PA_atk-s02_01a:967_0	Koṭṭhāsatoti paṭipāṭiyā satta kammapathā eva, no mūlāni. Ante tayo kammapathā ceva	967	
PA_atk-s02_01a:967_1	mūlāni ca. Anabhijjhā hi mūlaṃ patvā alobho kusalamūlaṃ hoti. Abyāpādo adoso kusalamūlaṃ.	967	
PA_atk-s02_01a:967_2	Sammādiṭṭhi amoho kusalamūlaṃ.	967	
PA_atk-s02_01a:968_0	Ārammaṇatoti pāṇātipātādīnaṃ ārammaṇāneva etesaṃ ārammaṇāni, vītikkamitabbatoyeva	968	
PA_atk-s02_01a:968_1	hi veramaṇī nāma hoti. Yathā pana nibbānārammaṇo ariyamaggo kilese pajahati, evaṃ	968	
PA_atk-s02_01a:968_2	jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.	968	
PA_atk-s02_01a:969	Vedanātoti sabbe sukhavedanā vā honti, majjhattavedanā vā. Kusalaṃ patvā hi dukkhavedanā nāma natthi.	96	
PA_atk-s02_01a:970_0	Mūlatoti paṭipāṭiyā satta kammapathā ñāṇasampayuttacittena viramantassa alobhaadosaamohavasena	970	
PA_atk-s02_01a:970_1	timūlā honti. Ñāṇavippayuttacittena viramantassa dvimūlā. Anabhijjhā ñāṇasampayuttacittena	970	
PA_atk-s02_01a:970_2	viramantassa dvimūlā. Ñāṇavippayuttacittena ekamūlā. Alobho pana attanāva attano	970	
PA_atk-s02_01a:970_3	mūlaṃ na hoti, abyāpādepi eseva nayo. Sammādiṭṭhi alobhādosavasena dvimūlāvāti.	970	
PA_atk-s02_01a:971_0	Alobho kusalamūlantiādīsu na lobhoti alobho, lobhapaṭipakkhassa dhammassetaṃ adhivacanaṃ.	971	
PA_atk-s02_01a:971_1	Adosāmohesupi eseva nayo. Tesu alobho sayañca kusalaṃ, imesañca pāṇātipātā veramaṇīādīnaṃ	971	
PA_atk-s02_01a:971_2	kusalānaṃ kesañci sampayuttappabhāvakaṭṭhena kesañci upanissayapaccayaṭṭhena mūlanti	971	
PA_atk-s02_01a:971_3	kusalamūlaṃ. Adosāmohānampi kusalamūlabhāve eseva nayo.	971	
PA_atk-s02_01a:972_0	Idāni sabbampi taṃ saṅkhepena ca vitthārena ca desitamatthaṃ nigamento yato kho āvusotiādiappanāvāramāha.	972	
PA_atk-s02_01a:972_1	Tattha evaṃ akusalaṃ pajānātīti evaṃ yathāniddiṭṭhadasākusalakammapathavasena akusalaṃ	972	
PA_atk-s02_01a:972_2	pajānāti. Evaṃ akusalamūlantiādīsupi eseva nayo. Ettāvatā ekena nayena catusaccakammaṭṭhānikassa	972	
PA_atk-s02_01a:972_3	yāva arahattā niyyānaṃ kathitaṃ hoti. Kathaṃ? Ettha hi ṭhapetvā abhijjhaṃ dasa akusalakammapathā	972	
PA_atk-s02_01a:972_4	ca kusalakammapathā ca dukkhasaccaṃ. Abhijjhā ca lobho akusalamūlañcāti ime dve dhammā	972	
PA_atk-s02_01a:972_5	nippariyāyena samudayasaccaṃ. Pariyāyena pana sabbepi kammapathā dukkhasaccaṃ. Sabbāni	972	
PA_atk-s02_01a:972_6	kusalākusalamūlāni samudayasaccaṃ. Ubhinnaṃ appavatti nirodhasaccaṃ. Dukkhaṃ parijānanto	972	
PA_atk-s02_01a:972_7	samudayaṃ pajahamāno nirodhaṃ pajānanto ariyamaggo maggasaccanti iti dve saccāni	972	
PA_atk-s02_01a:972_8	sarūpena vuttāni, dve āvattahāravasena veditabbāni.	972	
PA_atk-s02_01a:973_0	So sabbaso rāgānusayaṃ pahāyāti so evaṃ akusalādīni pajānanto sabbākārena rāgānusayaṃ	973	
PA_atk-s02_01a:973_1	pajahitvā. Paṭighānusayaṃ paṭivinodetvāti paṭighānusayañca sabbākāreneva nīharitvāti	973	
PA_atk-s02_01a:973_2	vuttaṃ hoti. Ettāvatā anāgāmimaggo kathito. Asmīti diṭṭhimānānusayaṃ samūhanitvāti	973	
PA_atk-s02_01a:973_3	pañcasu khandhesu kañci dhammaṃ anavakārīkaritvā “asmī”ti iminā samūhaggahaṇākārena	973	
PA_atk-s02_01a:973_4	pavattaṃ diṭṭhimānānusayaṃ samugghāṭetvā.	973	
PA_atk-s02_01a:974_0	Tattha diṭṭhimānānusayanti diṭṭhisadisaṃ mānānusayanti vuttaṃ hoti. Ayañhi mānānusayo	974	
PA_atk-s02_01a:974_1	asmīti pavattattā diṭṭhisadiso hoti, tasmā evaṃ vutto. Imañca asmimānaṃ vitthārato	974	
PA_atk-s02_01a:974_2	viññātukāmena khandhiyavagge khemakasuttaṃ oloketabbanti.	974	
PA_atk-s02_01a:975_0	Avijjaṃ pahāyāti vaṭṭamūlaṃ avijjaṃ pajahitvā. Vijjaṃ uppādetvāti tassā avijjāya	975	
PA_atk-s02_01a:975_1	samugghāṭikaṃ arahattamaggavijjaṃ uppādetvā. Ettāvatā arahattamaggo kathito. Diṭṭheva	975	
PA_atk-s02_01a:975_2	dhamme dukkhassantakaro hotīti asmiṃyeva attabhāve vaṭṭadukkhassa paricchedakaro	975	
PA_atk-s02_01a:975_3	hoti. Ettāvatāpi kho, āvusoti desanaṃ niyyāteti, imāya kammapathadesanāya vuttamanasikārappaṭivedhavasenapīti	975	
PA_atk-s02_01a:975_4	vuttaṃ hoti. Sesaṃ vuttanayameva. Evaṃ anāgāmimaggaarahattamaggehi desanaṃ niṭṭhapesīti.	975	
PA_atk-s02_01a:976	Kusalakammapathavaṇṇanā niṭṭhitā.	97	
PA_atk-s02_01a:977	Āhāravāravaṇṇanā	97	
PA_atk-s02_01a:978_0	90. Sādhāvusoti kho…pe… āgato imaṃ saddhammanti evaṃ āyasmato sāriputtassa kusalākusalamukhena	978	
PA_atk-s02_01a:978_1	catusaccadesanaṃ sutvā taṃ āyasmato sāriputtassa bhāsitaṃ “sādhāvuso”ti iminā vacanena	978	
PA_atk-s02_01a:978_2	te bhikkhū abhinanditvā imasseva vacanassa samuṭṭhāpakena cittena anumoditvā vacasā	978	
PA_atk-s02_01a:978_3	sampaṭicchitvā cetasā sampiyāyitvāti vuttaṃ hoti. Idāni yasmā thero nānappakārena	978	
PA_atk-s02_01a:978_4	catusaccadesanaṃ desetuṃ paṭibalo, yathāha “sāriputto, bhikkhave, pahoti cattāri	978	
PA_atk-s02_01a:978_5	ariyasaccāni vitthārena ācikkhituṃ desetu”nti yasmā vā uttarimpi desetukāmova hutvā	978	
PA_atk-s02_01a:978_6	“ettāvatāpi kho”ti avaca, tasmā aparenapi nayena saccadesanaṃ sotukāmā te bhikkhū	978	
PA_atk-s02_01a:978_7	āyasmantaṃ sāriputtaṃ uttariṃ pañhaṃ apucchiṃsu. Tena sayameva pucchitvā vissajjitapañhato	978	
PA_atk-s02_01a:978_8	uttariṃ siyā kho panāvuso, aññopi pariyāyo bhaveyya aññampi kāraṇanti iminā nayena	978	
PA_atk-s02_01a:978_9	aññaṃ atirekaṃ pañhaṃ pucchiṃsu, purimapañhassa vā uparibhāge pucchiṃsūti vuttaṃ	978	
PA_atk-s02_01a:978_10	hoti. Atha nesaṃ byākaramāno thero siyā, āvusotiādimāha. Tatthāyaṃ anuttānapadavaṇṇanā,	9781	
PA_atk-s02_01a:978_11	āhāranti paccayaṃ. Paccayo hi āharati attano phalaṃ, tasmā “āhāro”ti vuccati.	9781	
PA_atk-s02_01a:979_0	Bhūtānaṃ vā sattānantiādīsu bhūtāti sañjātā, nibbattā. Sambhavesīnanti ye sambhavaṃ	979	
PA_atk-s02_01a:979_1	jātiṃ nibbattiṃ esanti gavesanti. Tattha catūsu yonīsu aṇḍajajalābujā sattā yāva	979	
PA_atk-s02_01a:979_2	aṇḍakosaṃ vatthikosañca na bhindanti, tāva sambhavesino nāma. Aṇḍakosaṃ vatthikosañca	979	
PA_atk-s02_01a:979_3	bhinditvā bahi nikkhantā bhūtā nāma. Saṃsedajā opapātikā ca paṭhamacittakkhaṇe sambhavesino	979	
PA_atk-s02_01a:979_4	nāma. Dutiyacittakkhaṇato pabhuti bhūtā nāma. Yena yena vā iriyāpathena jāyanti,	979	
PA_atk-s02_01a:979_5	yāva te tato aññaṃ na pāpuṇanti, tāva sambhavesino nāma. Tato paraṃ bhūtā nāma.	979	
PA_atk-s02_01a:980_0	Atha vā bhūtāti jātā abhinibbattā, ye bhūtāyeva na puna bhavissantīti saṅkhyaṃ gacchanti,	980	
PA_atk-s02_01a:980_1	tesaṃ khīṇāsavānametaṃ adhivacanaṃ. Sambhavamesantīti sambhavesino. Appahīnabhavasaṃyojanattā	980	
PA_atk-s02_01a:980_2	āyatimpi sambhavaṃ esantānaṃ sekkhaputhujjanānametaṃ adhivacanaṃ. Evaṃ sabbathāpi	980	
PA_atk-s02_01a:980_3	imehi dvīhi padehi sabbasatte pariyādiyati. Vāsaddo cettha sampiṇḍanattho, tasmā	980	
PA_atk-s02_01a:980_4	bhūtānañca sambhavesīnañcāti ayamattho veditabbo.	980	
PA_atk-s02_01a:981_0	Ṭhitiyāti ṭhitatthaṃ. Anuggahāyāti anuggahatthaṃ upakāratthaṃ. Vacanabhedo cesa,	981	
PA_atk-s02_01a:981_1	attho pana dvinnampi padānaṃ ekoyeva. Atha vā ṭhitiyāti tassa tassa sattassa uppannadhammānaṃ	981	
PA_atk-s02_01a:981_2	anuppabandhavasena avicchedāya. Anuggahāyāti anuppannānaṃ uppādāya. Ubhopi cetāni	981	
PA_atk-s02_01a:981_3	bhūtānaṃ ṭhitiyā ceva anuggahāya ca. Sambhavesīnaṃ vā ṭhitiyā ceva anuggahāya cāti	981	
PA_atk-s02_01a:981_4	evaṃ ubhayattha daṭṭhabbāni. Kabaḷīkāro āhāroti kabaḷaṃ katvā ajjhoharitabbato kabaḷīkāro	981	
PA_atk-s02_01a:981_5	āhāro, odanakummāsādivatthukāya ojāyetaṃ adhivacanaṃ. Oḷāriko vā sukhumo vāti vatthuoḷārikatāya	981	
PA_atk-s02_01a:981_6	oḷāriko, vatthusukhumatāya sukhumo. Sabhāvena pana sukhumarūpapariyāpannattā kabaḷīkāro	981	
PA_atk-s02_01a:981_7	āhāro sukhumova hoti. Sāpi cassa vatthuto oḷārikatā sukhumatā ca upādāyupādāya veditabbā.	981	
PA_atk-s02_01a:982_0	Kumbhīlānañhi āhāraṃ upādāya morānaṃ āhāro sukhumo. Kumbhīlā kira pāsāṇe gilanti.	982	
PA_atk-s02_01a:982_1	Te ca nesaṃ kucchippattāva vilīyanti. Morā sappavicchikādipāṇe khādanti. Morānaṃ	982	
PA_atk-s02_01a:982_2	pana āhāraṃ upādāya taracchānaṃ āhāro sukhumo. Te kira tivassachaḍḍitāni visāṇāni	982	
PA_atk-s02_01a:982_3	ceva aṭṭhīni ca khādanti. Tāni ca nesaṃ kheḷena temitamatteneva kandamūlaṃ viya mudukāni	982	
PA_atk-s02_01a:982_4	honti. Taracchānampi āhāraṃ upādāya hatthīnaṃ āhāro sukhumo. Tepi nānārukkhasākhāyo	982	
PA_atk-s02_01a:982_5	khādanti. Hatthīnaṃ āhārato gavayagokaṇṇamigādīnaṃ āhāro sukhumo. Te kira nissārāni	982	
PA_atk-s02_01a:982_6	nānārukkhapaṇṇādīni khādanti. Tesampi āhārato gunnaṃ āhāro sukhumo. Te allasukkhatiṇāni	982	
PA_atk-s02_01a:982_7	khādanti. Tesaṃ āhārato sasānaṃ āhāro sukhumo. Sasānaṃ āhārato sakuṇānaṃ āhāro sukhumo.	982	
PA_atk-s02_01a:982_8	Sakuṇānaṃ āhārato paccantavāsīnaṃ āhāro sukhumo. Paccantavāsīnaṃ āhārato gāmabhojakānaṃ	982	
PA_atk-s02_01a:982_9	āhāro sukhumo. Gāmabhojakānaṃ āhārato rājarājamahāmattānaṃ āhāro sukhumo. Tesampi	982	
PA_atk-s02_01a:982_10	āhārato cakkavattino āhāro sukhumo. Cakkavattino āhārato bhummadevānaṃ āhāro sukhumo.	9821	
PA_atk-s02_01a:982_11	Bhummadevānaṃ āhārato cātumahārājikānaṃ āhāro sukhumo. Evaṃ yāva paranimmitavasavattīnaṃ	9821	
PA_atk-s02_01a:982_12	āhāro vitthāretabbo, tesaṃ āhāro sukhumotveva niṭṭhaṃ patto.	9821	
PA_atk-s02_01a:983_0	Ettha ca oḷārike vatthusmiṃ ojā parittā hoti dubbalā, sukhume balavatī. Tathā hi	983	
PA_atk-s02_01a:983_1	ekapattapūrampi yāguṃ pīvato muhutteneva jighacchito hoti, yaṃkañcideva khāditukāmo.	983	
PA_atk-s02_01a:983_2	Sappiṃ pana pasaṭamattaṃ pivitvā divasaṃ abhottukāmo hoti. Tattha vatthu parissamaṃ	983	
PA_atk-s02_01a:983_3	vinodeti, na pana sakkoti pāletuṃ. Ojā pāleti, na sakkoti parissamaṃ vinodetuṃ. Dve	983	
PA_atk-s02_01a:983_4	pana ekato hutvā parissamañceva vinodenti pālenti cāti.	983	
PA_atk-s02_01a:984_0	Phasso dutiyoti cakkhusamphassādi chabbidhopi phasso. Etesu catūsu āhāresu dutiyo	984	
PA_atk-s02_01a:984_1	āhāroti veditabbo. Desanānayo eva cesa. Tasmā iminā nāma kāraṇena dutiyo vā tatiyo	984	
PA_atk-s02_01a:984_2	vāti idamettha na gavesitabbaṃ. Manosañcetanāti cetanā eva vuccati. Viññāṇanti yaṃkiñci cittaṃ.	984	
PA_atk-s02_01a:985_0	Etthāha, yadi paccayaṭṭho āhāraṭṭho, atha kasmā aññesupi sattānaṃ paccayesu vijjamānesu	985	
PA_atk-s02_01a:985_1	imeyeva cattāro vuttāti? Vuccate, ajjhattikasantatiyā visesapaccayattā. Visesapaccayo	985	
PA_atk-s02_01a:985_2	hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro. Nāmakāye vedanāya	985	
PA_atk-s02_01a:985_3	phasso, viññāṇassa manosañcetanā, nāmarūpassa viññāṇaṃ. Yathāha –	985	
PA_atk-s02_01a:986	“Seyyathāpi, bhikkhave, ayaṃ kāyo āhāraṭṭhitiko, āhāraṃ paṭicca tiṭṭhati, anāhāro no tiṭṭhati. Tathā phassapaccayā vedanā, saṅkhārapaccayā viññāṇaṃ, viññāṇapaccayā nāmarūpa”nti.	98	
PA_atk-s02_01a:987	Ko panettha āhāro, kiṃ āharatīti? Kabaḷīkārāhāro ojaṭṭhamakarūpāni āharati. Phassāhāro tisso vedanā, manosañcetanāhāro tayo bhave, viññāṇāhāro paṭisandhināmarūpanti.	98	
PA_atk-s02_01a:988_0	Kathaṃ? Kabaḷīkārāhāro tāva mukhe ṭhapitamattoyeva aṭṭha rūpāni samuṭṭhāpeti. Dantavicuṇṇitaṃ	988	
PA_atk-s02_01a:988_1	pana ajjhohariyamānaṃ ekekaṃ sitthaṃ aṭṭhaṭṭha rūpāni samuṭṭhāpetiyeva. Evaṃ ojaṭṭhamakarūpāni āharati.	988	
PA_atk-s02_01a:989_0	Phassāhāro pana sukhavedaniyo phasso uppajjamāno sukhavedanaṃ āharati, tathā dukkhavedaniyo	989	
PA_atk-s02_01a:989_1	dukkhaṃ, adukkhamasukhavedaniyo adukkhamasukhanti evaṃ sabbathāpi phassāhāro tisso vedanā āharati.	989	
PA_atk-s02_01a:990	Manosañcetanāhāro kāmabhavūpagaṃ kammaṃ kāmabhavaṃ āharati, rūpārūpabhavūpagāni taṃ taṃ bhavaṃ. Evaṃ sabbathāpi manosañcetanāhāro tayo bhave āharati.	99	
PA_atk-s02_01a:991_0	Viññāṇāhāro pana ye ca paṭisandhikkhaṇe taṃsampayuttakā tayo khandhā, yāni ca tisantativasena	991	
PA_atk-s02_01a:991_1	tiṃsarūpāni uppajjanti, sahajātādipaccayanayena tāni āharatīti vuccati. Evaṃ viññāṇāhāro	991	
PA_atk-s02_01a:991_2	paṭisandhināmarūpaṃ āharatīti.	991	
PA_atk-s02_01a:992_0	Ettha ca manosañcetanāhāro tayo bhave āharatīti sāsavā kusalākusalacetanāva vuttā.	992	
PA_atk-s02_01a:992_1	Viññāṇaṃ paṭisandhināmarūpaṃ āharatīti paṭisandhiviññāṇameva vuttaṃ. Avisesena pana	992	
PA_atk-s02_01a:992_2	taṃsampayuttataṃsamuṭṭhānadhammānaṃ āharaṇato pete āhārāti veditabbā.	992	
PA_atk-s02_01a:993	Etesu catūsu āhāresu kabaḷīkārāhāro upatthambhento āhārakiccaṃ sādheti. Phasso phusantoyeva, manosañcetanā āyūhamānāva. Viññāṇaṃ vijānantameva.	99	
PA_atk-s02_01a:994_0	Kathaṃ? Kabaḷīkārāhāro hi upatthambhentoyeva kāyaṭṭhapanena sattānaṃ ṭhitiyā hoti.	994	
PA_atk-s02_01a:994_1	Kammajanitopi hi ayaṃ kāyo kabaḷīkārāhārena upatthambhito dasapi vassāni vassasatampi	994	
PA_atk-s02_01a:994_2	yāva āyuparimāṇaṃ tiṭṭhati. Yathā kiṃ? Yathā mātuyā janitopi dārako dhātiyā thaññādīni	994	
PA_atk-s02_01a:994_3	pāyetvā posiyamānova ciraṃ tiṭṭhati, yathā cupatthambhena upatthambhitagehaṃ. Vuttampi cetaṃ –	994	
PA_atk-s02_01a:995_0	“Yathā mahārāja gehe patante aññena dārunā upatthambhenti, aññena dārunā upatthambhitaṃ	995	
PA_atk-s02_01a:995_1	santaṃ evaṃ taṃ gehaṃ na patati, evameva kho mahārāja ayaṃ kāyo āhāraṭṭhitiko, āhāraṃ	995	
PA_atk-s02_01a:995_2	paṭicca tiṭṭhatī”ti.	995	
PA_atk-s02_01a:996_0	Evaṃ kabaḷīkāro āhāro upatthambhento āhārakiccaṃ sādheti. Evaṃ sādhentopi ca kabaḷīkāro	996	
PA_atk-s02_01a:996_1	āhāro dvinnaṃ rūpasantatīnaṃ paccayo hoti āhārasamuṭṭhānassa ca upādinnassa ca. Kammajānaṃ	996	
PA_atk-s02_01a:996_2	anupālako hutvā paccayo hoti. Āhārasamuṭṭhānānaṃ janako hutvā paccayo hoti.	996	
PA_atk-s02_01a:997_0	Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena sattānaṃ	997	
PA_atk-s02_01a:997_1	ṭhitiyā hoti. Manosañcetanā kusalākusalakammavasena āyūhamānāyeva bhavamūlanipphādanato	997	
PA_atk-s02_01a:997_2	sattānaṃ ṭhitiyā hoti. Viññāṇaṃ vijānantameva nāmarūpappavattanena sattānaṃ ṭhitiyā hoti.	997	
PA_atk-s02_01a:998_0	Evaṃ upatthambhanādivasena āhārakiccaṃ sādhayamānesu panetesu cattāri bhayāni daṭṭhabbāni.	998	
PA_atk-s02_01a:998_1	Seyyathidaṃ, kabaḷīkārāhāre nikantiyeva bhayaṃ, phasse upagamanameva, manosañcetanāya	998	
PA_atk-s02_01a:998_2	āyūhanameva, viññāṇe abhinipātoyeva bhayanti. Kiṃ kāraṇā? Kabaḷīkārāhāre hi nikantiṃ	998	
PA_atk-s02_01a:998_3	katvā sītādīnaṃ purekkhatā sattā āhāratthāya muddāgaṇanādikammāni karontā anappakaṃ	998	
PA_atk-s02_01a:998_4	dukkhaṃ nigacchanti. Ekacce ca imasmiṃ sāsane pabbajitvāpi vejjakammādikāya anesanāya	998	
PA_atk-s02_01a:998_5	āhāraṃ pariyesantā diṭṭhepi dhamme gārayhā honti. Samparāyepi tassa saṅghāṭipi ādittā	998	
PA_atk-s02_01a:998_6	sampajjalitātiādinā lakkhaṇasaṃyutte vuttanayena samaṇapetā honti. Imināva tāva kāraṇena	998	
PA_atk-s02_01a:998_7	kabaḷīkārāhāre nikantiyeva bhayanti veditabbā.	998	
PA_atk-s02_01a:999_0	Phassaṃ upagacchantāpi phassassādino paresaṃ rakkhitagopitesu dārādīsu bhaṇḍesu aparajjhanti.	999	
PA_atk-s02_01a:999_1	Te saha bhaṇḍena bhaṇḍasāmikā gahetvā khaṇḍākhaṇḍikaṃ vā chinditvā saṅkārakūṭesu	999	
PA_atk-s02_01a:999_2	chaḍḍenti. Rañño vā niyyātenti. Tato ne rājā vividhā kammakāraṇā kārāpeti. Kāyassa	999	
PA_atk-s02_01a:999_3	ca bhedā duggati nesaṃ pāṭikaṅkhā hoti. Iti phassassādamūlakaṃ diṭṭhadhammikampi	999	
PA_atk-s02_01a:999_4	samparāyikampi bhayaṃ sabbamāgatameva hoti. Iminā kāraṇena phassāhāre upagamanameva	999	
PA_atk-s02_01a:999_5	bhayanti veditabbaṃ.	999	
PA_atk-s02_01a:1000	Kusalākusalakammāyūhaneneva pana tammūlakaṃ tīsu bhavesu bhayaṃ sabbamāgataṃyeva hoti. Iminā kāraṇena manosañcetanāhāre āyūhanameva bhayanti veditabbaṃ.	100	
PA_atk-s02_01a:1001_0	Paṭisandhiviññāṇañca yasmiṃ yasmiṃ ṭhāne abhinipatati, tasmiṃ tasmiṃ ṭhāne paṭisandhināmarūpaṃ	1001	
PA_atk-s02_01a:1001_1	gahetvāva nibbattati, tasmiñca nibbatte sabbabhayāni nibbattāniyeva honti, tammūlakattāti,	1001	
PA_atk-s02_01a:1001_2	iminā kāraṇena viññāṇāhāre abhinipātoyeva bhayanti veditabbo.	1001	
PA_atk-s02_01a:1002_0	Evaṃ sabhayesu pana imesu āhāresu sammāsambuddho kabaḷīkārāhāre nikantipariyādānatthaṃ	1002	
PA_atk-s02_01a:1002_1	“seyyathāpi, bhikkhave, dve jāyampatikā”tiādinā nayena puttamaṃsūpamaṃ desesi. Phassāhāre	1002	
PA_atk-s02_01a:1002_2	nikantipariyādānatthaṃ “seyyathāpi, bhikkhave, gāvī niccammā”tiādinā nayena niccammagāvūpamaṃ	1002	
PA_atk-s02_01a:1002_3	desesi. Manosañcetanāhāre nikantipariyādānatthaṃ “seyyathāpi, bhikkhave, aṅgārakāsū”tiādinā	1002	
PA_atk-s02_01a:1002_4	nayena aṅgārakāsūpamaṃ desesi. Viññāṇāhāre nikantipariyādānatthaṃ “seyyathāpi, bhikkhave,	1002	
PA_atk-s02_01a:1002_5	coraṃ āgucāri”ntiādinā nayena sattisatāhatūpamaṃ desesi.	1002	
PA_atk-s02_01a:1003_0	Tatrāyaṃ bhūtamatthaṃ katvā saṅkhepato atthayojanā, dve kira jāyampatikā puttaṃ gahetvā	1003	
PA_atk-s02_01a:1003_1	parittena pātheyyena yojanasatikaṃ kantāramaggaṃ paṭipajjiṃsu. Tesaṃ paññāsa yojanāni	1003	
PA_atk-s02_01a:1003_2	gantvā pātheyyaṃ niṭṭhāsi. Te khuppipāsāturā viraḷacchāyāyaṃ nisīdiṃsu. Tato puriso	1003	
PA_atk-s02_01a:1003_3	bhariyaṃ āha “bhadde ito samantā paññāsa yojanāni gāmo vā nigamo vā natthi, tasmā	1003	
PA_atk-s02_01a:1003_4	yaṃ taṃ purisena kātabbaṃ bahumpi kasigorakkhādikammaṃ, na dāni sakkā taṃ mayā kātuṃ,	1003	
PA_atk-s02_01a:1003_5	ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ	1003	
PA_atk-s02_01a:1003_6	nittharāhī”ti. Sāpi āha “sāmi mayā dāni yaṃ taṃ itthiyā kātabbaṃ bahumpi suttakantanādikammaṃ,	1003	
PA_atk-s02_01a:1003_7	taṃ kātuṃ na sakkā, ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā	1003	
PA_atk-s02_01a:1003_8	puttena saddhiṃ kantāraṃ nittharāhī”ti. Tato so taṃ āha “bhadde mātugāmamaraṇena	1003	
PA_atk-s02_01a:1003_9	dvinnaṃ maraṇaṃ paññāyati. Na hi mando kumāro mātaraṃ vinā jīvituṃ sakkoti. Yadi	1003	
PA_atk-s02_01a:1003_10	pana mayaṃ jīvāma, puna dārakaṃ labheyyāma, handa dāni puttakaṃ māretvā maṃsaṃ gahetvā	10031	
PA_atk-s02_01a:1003_11	kantāraṃ nittharāmā”ti.	10031	
PA_atk-s02_01a:1004_0	Tato mātā puttamāha “tāta pitu santikaṃ gacchāhī”ti. So agamāsi. Athassa pitā “mayā	1004	
PA_atk-s02_01a:1004_1	puttakaṃ posessāmīti kasigorakkhādīhi anappakaṃ dukkhamanubhūtaṃ, na sakkomi puttaṃ	1004	
PA_atk-s02_01a:1004_2	māretuṃ, tvaṃyeva tava puttakaṃ mārehī”ti vatvā “tāta mātusantikameva gacchāhī”ti	1004	
PA_atk-s02_01a:1004_3	āha. So agamāsi. Athassa mātāpi “mayā puttaṃ patthentiyā govatakukkuravatadevatāyācanādīhipi	1004	
PA_atk-s02_01a:1004_4	tāva anappakaṃ dukkhaṃ anubhūtaṃ, ko pana vādo kucchinā pariharantiyā? Na sakkāhaṃ	1004	
PA_atk-s02_01a:1004_5	puttaṃ māretu”nti vatvā “tāta pitusantikaṃyeva gacchāhī”ti āha. Evaṃ so dvinnaṃ antarā	1004	
PA_atk-s02_01a:1004_6	gacchantoyeva mato. Te taṃ disvā paridevitvā pubbe vuttanayeneva maṃsāni gahetvā	1004	
PA_atk-s02_01a:1004_7	khādantā pakkamiṃsu. Tesaṃ so puttamaṃsāhāro navahi kāraṇehi paṭikulattā neva davāya	1004	
PA_atk-s02_01a:1004_8	hoti, na madāya na maṇḍanāya na vibhūsanāya, kevalaṃ kantāranittharaṇatthāyeva hoti.	1004	
PA_atk-s02_01a:1005_0	Katamehi navahi kāraṇehi paṭikūloti ce? Sajātimaṃsatāya ñātimaṃsatāya puttamaṃsatāya	1005	
PA_atk-s02_01a:1005_1	piyaputtamaṃsatāya taruṇamaṃsatāya āmakamaṃsatāya agorasamaṃsatāya aloṇatāya adhūpitatāyāti.	1005	
PA_atk-s02_01a:1005_2	Tasmā yo bhikkhu kabaḷīkārāhāraṃ evaṃ puttamaṃsasadisaṃ passati, so tattha nikantiṃ	1005	
PA_atk-s02_01a:1005_3	pariyādiyati. Ayaṃ tāva puttamaṃsūpamāyaṃ atthayojanā.	1005	
PA_atk-s02_01a:1006_0	Niccammagāvūpamāyaṃ pana yathā sā gāvī gīvato yāva khurā, tāva cammaṃ uddāletvā muttā	1006	
PA_atk-s02_01a:1006_1	yaṃ yadeva nissāya tiṭṭhati, tattha pāṇakehi khajjamānā dukkhassevādhikaraṇaṃ hoti,	1006	
PA_atk-s02_01a:1006_2	evaṃ phassopi yaṃ yadeva vatthuṃ ārammaṇaṃ vā nissāya tiṭṭhati, taṃtaṃvatthārammaṇasambhavassa	1006	
PA_atk-s02_01a:1006_3	vedayitadukkhassa adhikaraṇameva hoti. Tasmā yo bhikkhu phassāhāraṃ evaṃ niccammagāvisadisaṃ	1006	
PA_atk-s02_01a:1006_4	passati, so tattha nikantiṃ pariyādiyati, ayaṃ niccammagāvūpamāyaṃ atthayojanā.	1006	
PA_atk-s02_01a:1007_0	Aṅgārakāsūpamāyaṃ pana yathā sā aṅgārakāsu, evaṃ mahāpariḷāhaṭṭhena tayo bhavā. Yathā	1007	
PA_atk-s02_01a:1007_1	nānābāhāsu gahetvā tattha upakaḍḍhakā dve purisā, evaṃ bhavesu upakaḍḍhanaṭṭhena	1007	
PA_atk-s02_01a:1007_2	manosañcetanā. Tasmā yo bhikkhu manosañcetanāhāraṃ evaṃ aṅgārakāsūpakaḍḍhakapurisasadisaṃ	1007	
PA_atk-s02_01a:1007_3	passati, so tattha nikantiṃ pariyādiyati, ayaṃ aṅgārakāsūpamāyaṃ atthayojanā.	1007	
PA_atk-s02_01a:1008_0	Sattisatāhatūpamāyaṃ pana yena so puriso pubbaṇhasamaye sattisatena haññati, tamassa	1008	
PA_atk-s02_01a:1008_1	sarīre vaṇamukhasataṃ katvā antarā aṭṭhatvā vinivijjhitvā aparabhāgeyeva patati,	1008	
PA_atk-s02_01a:1008_2	evaṃ itarāni dve sattisatāni, evamassa patitokāse apatitvā apatitvā gatāhi sattīhi	1008	
PA_atk-s02_01a:1008_3	sabbasarīraṃ chiddāvachiddameva hoti, tassa ekavaṇamukhepi uppannassa dukkhassa pamāṇaṃ	1008	
PA_atk-s02_01a:1008_4	natthi, ko pana vādo tīsu vaṇamukhasatesu? Tattha sattinipātakālo viya paṭisandhiviññāṇanibbattakālo.	1008	
PA_atk-s02_01a:1008_5	Vaṇamukhajananaṃ viya khandhajananaṃ. Vaṇamukhesu dukkhavedanuppādo viya jātesu khandhesu	1008	
PA_atk-s02_01a:1008_6	vaṭṭamūlakanānāvidhadukkhuppādo. Aparo nayo, āgucārī puriso viya paṭisandhiviññāṇaṃ.	1008	
PA_atk-s02_01a:1008_7	Tassa sattighātehi uppannavaṇamukhāni viya viññāṇapaccayā nāmarūpaṃ. Vaṇamukhapaccayā	1008	
PA_atk-s02_01a:1008_8	tassa purisassa kakkhaḷadukkhuppādo viya nāmarūpapaccayā viññāṇassa dvattiṃsakammakāraṇaaṭṭhanavutirogādivasena	1008	
PA_atk-s02_01a:1008_9	nānappakārakadukkhuppādo daṭṭhabbo. Tasmā yo bhikkhu viññāṇāhāraṃ evaṃ sattisatāhatasadisaṃ	1008	
PA_atk-s02_01a:1008_10	passati. So tattha nikantiṃ pariyādiyati, ayaṃ sattisatāhatūpamāyaṃ atthayojanā.	10081	
PA_atk-s02_01a:1009	So evaṃ imesu āhāresu nikantiṃ pariyādiyanto cattāropi āhāre parijānāti, yesu pariññātesu sabbampi pariññātaṃ vatthu pariññātameva hoti. Vuttañhetaṃ bhagavatā –	100	
PA_atk-s02_01a:1010_0	“Kabaḷīkāre, bhikkhave, āhāre pariññāte pañcakāmaguṇiko rāgo pariññāto hoti. Pañcakāmaguṇike	1010	
PA_atk-s02_01a:1010_1	rāge pariññāte natthi taṃ saṃyojanaṃ, yena saṃyojanena saṃyutto ariyasāvako puna	1010	
PA_atk-s02_01a:1010_2	imaṃ lokaṃ āgaccheyya. Phasse, bhikkhave, āhāre pariññāte tisso vedanā pariññātā	1010	
PA_atk-s02_01a:1010_3	honti. Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi.	1010	
PA_atk-s02_01a:1010_4	Manosañcetanāya, bhikkhave, āhāre pariññāte tisso taṇhā pariññātā honti. Tīsu taṇhāsu	1010	
PA_atk-s02_01a:1010_5	pariññātāsu ariyasāvakassa natthi kiñci uttarikaraṇīyanti vadāmi. Viññāṇe, bhikkhave,	1010	
PA_atk-s02_01a:1010_6	āhāre pariññāte nāmarūpaṃ pariññātaṃ hoti. Nāmarūpe pariññāte ariyasāvakassa natthi	1010	
PA_atk-s02_01a:1010_7	kiñci uttarikaraṇīyanti vadāmī”ti.	1010	
PA_atk-s02_01a:1011_0	Taṇhāsamudayā āhārasamudayoti purimataṇhāsamudayā paṭisandhikānaṃ āhārānaṃ samudayo	1011	
PA_atk-s02_01a:1011_1	nibbatto hotīti attho. Kathaṃ? Paṭisandhikkhaṇe hi tisantativasena uppannasamatiṃsarūpabbhantare	1011	
PA_atk-s02_01a:1011_2	jātā ojā atthi. Ayaṃ taṇhāpaccayā nibbatto upādinnakakabaḷīkārāhāro. Paṭisandhicittasampayuttā	1011	
PA_atk-s02_01a:1011_3	pana phassacetanā sayañca cittaṃ viññāṇanti ime taṇhāpaccayā nibbattā upādinnakaphassamanosañcetanā	1011	
PA_atk-s02_01a:1011_4	viññāṇāhārāti. Evaṃ tāva purimataṇhāsamudayā paṭisandhikānaṃ āhārānaṃ samudayo veditabbo.	1011	
PA_atk-s02_01a:1011_5	Yasmā panidha upādinnakāpi anupādinnakāpi āhārā missetvā kathitā, tasmā anupādinnakānampi	1011	
PA_atk-s02_01a:1011_6	evaṃ taṇhāsamudayā āhārasamudayo veditabbo. Aṭṭhalobhasahagatacittasamuṭṭhitesu hi	1011	
PA_atk-s02_01a:1011_7	rūpesu ojā atthi, ayaṃ sahajātataṇhāpaccayā nibbatto anupādinnakakabaḷīkārāhāro.	1011	
PA_atk-s02_01a:1011_8	Lobhasahagatacittasampayuttā pana phassacetanā sayañca cittaṃ viññāṇanti ime taṇhāpaccayā	1011	
PA_atk-s02_01a:1011_9	nibbattā anupādinnakaphassamanosañcetanā viññāṇāhārāti.	1011	
PA_atk-s02_01a:1012_0	Taṇhānirodhā āhāranirodhoti imissā upādinnakānañca anupādinnakānañca āhārānaṃ paccayabhūtāya	1012	
PA_atk-s02_01a:1012_1	taṇhāya nirodhena āhāranirodho paññāyati. Sesaṃ vuttanayameva. Ayaṃ pana viseso,	1012	
PA_atk-s02_01a:1012_2	idha cattāripi saccāni sarūpeneva vuttāni. Yathā ca idha, evaṃ ito uttarimpi sabbavāresūti.	1012	
PA_atk-s02_01a:1012_3	Tasmā sabbattha asammuyhantena saccāni uddharitabbāni. Sabbavāresu ca “ettāvatāpi	1012	
PA_atk-s02_01a:1012_4	kho āvuso”ti idaṃ desanāniyyātanaṃ tattha tattha desitadhammavasena yojetabbaṃ. Tassa	1012	
PA_atk-s02_01a:1012_5	idha tāva ayaṃ yojanā ettāvatāpīti imāya āhāradesanāya vuttamanasikārappaṭivedhavasenāpīti	1012	
PA_atk-s02_01a:1012_6	vuttaṃ hoti. Esa nayo sabbatthāpi.	1012	
PA_atk-s02_01a:1013	Āhāravāravaṇṇanā niṭṭhitā.	101	
PA_atk-s02_01a:1014	Saccavāravaṇṇanā	101	
PA_atk-s02_01a:1015_0	91. Idāni “sādhāvuso”ti purimanayeneva therassa bhāsitaṃ abhinanditvā anumoditvā	1015	
PA_atk-s02_01a:1015_1	te bhikkhū uttarimpi pañhaṃ pucchiṃsu. Thero ca nesaṃ aññenapi pariyāyena byākāsi.	1015	
PA_atk-s02_01a:1015_2	Esa nayo ito paresupi sabbavāresu. Tasmā ito paraṃ evarūpāni vacanāni anāmasitvā	1015	
PA_atk-s02_01a:1015_3	yena yena pariyāyena byākaroti, tassa tasseva atthaṃ vaṇṇayissāma. Imassa pana vārassa	1015	
PA_atk-s02_01a:1015_4	saṅkhepadesanāyaṃ dukkhañca pajānātīti ettha dukkhanti dukkhasaccaṃ. Vitthāradesanāyaṃ	1015	
PA_atk-s02_01a:1015_5	pana yaṃ vattabbaṃ siyā, taṃ sabbaṃ visuddhimagge saccaniddese vuttamevāti.	1015	
PA_atk-s02_01a:1016	Saccavāravaṇṇanā niṭṭhitā.	101	
PA_atk-s02_01a:1017	Jarāmaraṇavāravaṇṇanā	101	
PA_atk-s02_01a:1018_0	92. Ito paraṃ paṭiccasamuppādavasena desanā hoti. Tattha jarāmaraṇavāre tāva tesaṃ	1018	
PA_atk-s02_01a:1018_1	tesanti ayaṃ saṅkhepato anekesaṃ sattānaṃ sādhāraṇaniddesoti ñātabbo. Yā devadattassa	1018	
PA_atk-s02_01a:1018_2	jarā, yā somadattassa jarāti evañhi divasampi kathentassa neva sattā pariyādānaṃ	1018	
PA_atk-s02_01a:1018_3	gacchanti. Imehi pana dvīhi padehi na koci satto apariyādinno hoti. Tasmā vuttaṃ	1018	
PA_atk-s02_01a:1018_4	“ayaṃ saṅkhepato anekesaṃ sattānaṃ sādhāraṇaniddeso”ti.	1018	
PA_atk-s02_01a:1019_0	Tamhi tamhīti ayaṃ gatijātivasena anekesaṃ nikāyānaṃ sādhāraṇaniddeso. Sattanikāyeti	1019	
PA_atk-s02_01a:1019_1	sādhāraṇaniddesena niddiṭṭhassa sarūpanidassanaṃ. Jarā jīraṇatātiādīsu pana jarāti	1019	
PA_atk-s02_01a:1019_2	sabhāvaniddeso. Jīraṇatāti ākāraniddeso. Khaṇḍiccantiādayo kālātikkame kiccaniddesā.	1019	
PA_atk-s02_01a:1019_3	Pacchimā dve pakatiniddesā. Ayañhi jarāti iminā padena sabhāvato dīpitā, tenassāyaṃ	1019	
PA_atk-s02_01a:1019_4	sabhāvaniddeso. Jīraṇatāti iminā ākārato. Tenassāyaṃ ākāraniddeso. Khaṇḍiccanti iminā	1019	
PA_atk-s02_01a:1019_5	kālātikkame dantanakhānaṃ khaṇḍitabhāvakaraṇakiccato. Pāliccanti iminā kesalomānaṃ	1019	
PA_atk-s02_01a:1019_6	palitabhāvakaraṇakiccato. Valittacatāti iminā maṃsaṃ milāpetvā tace valittabhāvakaraṇakiccato	1019	
PA_atk-s02_01a:1019_7	dīpitā. Tenassā ime khaṇḍiccantiādayo tayo kālātikkame kiccaniddesā. Tehi imesaṃ	1019	
PA_atk-s02_01a:1019_8	vikārānaṃ dassanavasena pākaṭībhūtā pākaṭajarā dassitā. Yatheva hi udakassa vā aggino	1019	
PA_atk-s02_01a:1019_9	vā vātassa vā tiṇarukkhādīnaṃ sambhaggapalibhaggatāya vā jhāmatāya vā gatamaggo pākaṭo	1019	
PA_atk-s02_01a:1019_10	hoti, na ca so gatamaggo tāneva udakādīni, evameva jarāya dantādīsu khaṇḍiccādivasena	10191	
PA_atk-s02_01a:1019_11	gatamaggo pākaṭo, cakkhuṃ ummīletvāpi gayhati. Na ca khaṇḍiccādīneva jarā, na hi	10191	
PA_atk-s02_01a:1019_12	jarā cakkhuviññeyyā hoti.	10191	
PA_atk-s02_01a:1020_0	Āyuno saṃhāni indriyānaṃ paripākoti imehi pana padehi kālātikkameyeva abhibyattatāya	1020	
PA_atk-s02_01a:1020_1	āyukkhayacakkhādiindriyaparipākasaññitāya pakatiyā dīpitā. Tenassime pacchimā dve	1020	
PA_atk-s02_01a:1020_2	pakatiniddesāti veditabbā.	1020	
PA_atk-s02_01a:1021_0	Tattha yasmā jaraṃ pattassa āyu hāyati, tasmā jarā “āyuno saṃhānī”ti phalūpacārena	1021	
PA_atk-s02_01a:1021_1	vuttā. Yasmā ca daharakāle suppasannāni sukhumampi attano visayaṃ sukheneva gaṇhanasamatthāni	1021	
PA_atk-s02_01a:1021_2	cakkhādīni indriyāni jaraṃ pattassa paripakkāni āluḷitāni avisadāni oḷārikampi attano	1021	
PA_atk-s02_01a:1021_3	visayaṃ gahetuṃ asamatthāni honti, tasmā “indriyānaṃ paripāko”tipi phalūpacāreneva	1021	
PA_atk-s02_01a:1021_4	vuttā. Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti.	1021	
PA_atk-s02_01a:1022_0	Tattha dantādīsu khaṇḍabhāvādidassanato rūpadhammesu jarā pākaṭajarā nāma. Arūpadhammesu	1022	
PA_atk-s02_01a:1022_1	pana tādisassa vikārassa adassanato paṭicchannajarā nāma. Tattha yvāyaṃ khaṇḍādibhāvo	1022	
PA_atk-s02_01a:1022_2	dissati, so tādisānaṃ dantādīnaṃ suviññeyyattā vaṇṇoyeva, taṃ cakkhunā disvā manodvārena	1022	
PA_atk-s02_01a:1022_3	cintetvā “ime dantā jarāya pahaṭā”ti jaraṃ jānāti udakaṭṭhāne baddhāni gosīsādīni	1022	
PA_atk-s02_01a:1022_4	oloketvā heṭṭhā udakassa atthibhāvaṃ jānanaṃ viya. Puna avīci savīcīti evampi duvidhā	1022	
PA_atk-s02_01a:1022_5	hoti. Tattha maṇikanakarajatapavāḷasūriyādīnaṃ mandadasakādīsu pāṇīnaṃ viya pupphaphalapallavādīsu	1022	
PA_atk-s02_01a:1022_6	ca apāṇīnaṃ viya antarantarā vaṇṇavisesādīnaṃ duviññeyyattā jarā avīcijarā nāma,	1022	
PA_atk-s02_01a:1022_7	nirantarajarāti attho. Tato aññesu pana yathāvuttesu antarantarā vaṇṇavisesādīnaṃ	1022	
PA_atk-s02_01a:1022_8	suviññeyyattā jarā savīcijarā nāmāti veditabbā.	1022	
PA_atk-s02_01a:1023_0	Ito paraṃ, tesaṃ tesantiādi vuttanayeneva veditabbaṃ. Cuti cavanatātiādīsu pana cutīti	1023	
PA_atk-s02_01a:1023_1	cavanakavasena vuccati, ekacatupañcakkhandhānaṃ sāmaññavacanametaṃ. Cavanatāti bhāvavacanena	1023	
PA_atk-s02_01a:1023_2	lakkhaṇanidassanaṃ. Bhedoti cutikkhandhānaṃ bhaṅguppattiparidīpanaṃ. Antaradhānanti	1023	
PA_atk-s02_01a:1023_3	ghaṭasseva bhinnassa bhinnānaṃ cutikkhandhānaṃ yena kenaci pariyāyena ṭhānābhāvaparidīpanaṃ.	1023	
PA_atk-s02_01a:1023_4	Maccu maraṇanti maccusaṅkhātaṃ maraṇaṃ. Tena samucchedamaraṇādīni nisedheti. Kālo	1023	
PA_atk-s02_01a:1023_5	nāma antako, tassa kiriyāti kālakiriyā. Etena lokasammutiyā maraṇaṃ dīpeti.	1023	
PA_atk-s02_01a:1024_0	Idāni paramatthena dīpetuṃ, khandhānaṃ bhedotiādimāha. Paramatthena hi khandhāyeva	1024	
PA_atk-s02_01a:1024_1	bhijjanti, na satto nāma koci marati. Khandhesu pana bhijjamānesu satto marati, bhinnesu matoti vohāro hoti.	1024	
PA_atk-s02_01a:1025_0	Ettha ca catuvokāravasena khandhānaṃ bhedo, ekavokāravasena kaḷevarassa nikkhepo.	1025	
PA_atk-s02_01a:1025_1	Catuvokāravasena vā khandhānaṃ bhedo, sesadvayavasena kaḷevarassa nikkhepo veditabbo.	1025	
PA_atk-s02_01a:1025_2	Kasmā? Bhavadvayepi rūpakāyasaṅkhātassa kaḷevarassa sambhavato. Atha vā yasmā ca	1025	
PA_atk-s02_01a:1025_3	cātumahārājikādīsu khandhā bhijjanteva, na kiñci nikkhipanti, tasmā tesaṃ vasena	1025	
PA_atk-s02_01a:1025_4	khandhānaṃ bhedo, manussādīsu kaḷevarassa nikkhepo. Ettha ca kaḷevarassa nikkhepakāraṇato	1025	
PA_atk-s02_01a:1025_5	maraṇaṃ kaḷevarassa nikkhepoti vuttanti evamattho daṭṭhabbo.	1025	
PA_atk-s02_01a:1026	Iti ayañca jarā idañca maraṇaṃ. Idaṃ vuccatāvusoti idaṃ ubhayampi ekato katvā jarāmaraṇanti kathīyati. Sesaṃ vuttanayamevāti.	102	
PA_atk-s02_01a:1027	Jarāmaraṇavāravaṇṇanā niṭṭhitā.	102	
PA_atk-s02_01a:1028	Jātivāravaṇṇanā	102	
PA_atk-s02_01a:1029_0	93. Jātivāre jāti sañjātītiādīsu jāyanaṭṭhena jāti, sā aparipuṇṇāyatanavasena yuttā.	1029	
PA_atk-s02_01a:1029_1	Sañjāyanaṭṭhena sañjāti, sā paripuṇṇāyatanavasena yuttā. Okkamanaṭṭhena okkanti,	1029	
PA_atk-s02_01a:1029_2	sā aṇḍajajalābujavasena yuttā. Te hi aṇḍakosañca vatthikosañca okkamantā pavisantā	1029	
PA_atk-s02_01a:1029_3	viya paṭisandhiṃ gaṇhanti. Abhinibbattanaṭṭhena abhinibbatti, sā saṃsedajaopapātikavasena	1029	
PA_atk-s02_01a:1029_4	yuttā, te hi pākaṭāyeva hutvā nibbattanti. Ayaṃ tāva vohāradesanā.	1029	
PA_atk-s02_01a:1030_0	Idāni paramatthadesanā hoti. Khandhāyeva hi paramatthato pātubhavanti, na satto.	1030	
PA_atk-s02_01a:1030_1	Tattha ca khandhānanti ekavokārabhave ekassa catuvokārabhave catunnaṃ pañcavokārabhave	1030	
PA_atk-s02_01a:1030_2	pañcannampi gahaṇaṃ veditabbaṃ. Pātubhāvoti uppatti. Āyatanānanti ettha tatra tatra	1030	
PA_atk-s02_01a:1030_3	uppajjamānāyatanavaseneva saṅgaho veditabbo. Paṭilābhoti santatiyaṃ pātubhāvoyeva.	1030	
PA_atk-s02_01a:1030_4	Pātubhavantāneva hi tāni paṭiladdhāni nāma honti. Ayaṃ vuccatāvuso jātīti iminā padena	1030	
PA_atk-s02_01a:1030_5	vohārato paramatthato ca desitāya jātiyā nigamanaṃ karotīti. Bhavasamudayāti ettha	1030	
PA_atk-s02_01a:1030_6	pana jātiyā paccayabhūto kammabhavo veditabbo. Sesaṃ vuttanayamevāti.	1030	
PA_atk-s02_01a:1031	Jātivāravaṇṇanā niṭṭhitā.	103	
PA_atk-s02_01a:1032	Bhavavāravaṇṇanā	103	
PA_atk-s02_01a:1033_0	94. Bhavavāre kāmabhavoti kammabhavo ca upapattibhavo ca. Tattha kammabhavo nāma	1033	
PA_atk-s02_01a:1033_1	kāmabhavūpagaṃ kammameva. Tañhi upapattibhavassa kāraṇattā “sukho buddhānamuppādo	1033	
PA_atk-s02_01a:1033_2	dukkho pāpassa uccayo”tiādīni viya phalavohārena bhavoti vuttaṃ. Upapattibhavo nāma	1033	
PA_atk-s02_01a:1033_3	tena kammena nibbattaṃ upādinnakhandhapañcakaṃ. Tañhi tattha bhavatīti katvā bhavoti	1033	
PA_atk-s02_01a:1033_4	vuttaṃ. Evaṃ sabbathāpi idaṃ kammañca upapatti ca ubhayampetamidha “kāmabhavo”ti	1033	
PA_atk-s02_01a:1033_5	vuttaṃ. Esa nayo rūpārūpabhavesu. Upādānasamudayāti ettha pana upādānaṃ kusalakammabhavassa	1033	
PA_atk-s02_01a:1033_6	upanissayavaseneva paccayo hoti. Akusalakammabhavassa upanissayavasenapi sahajātādivasenapi.	1033	
PA_atk-s02_01a:1033_7	Upapattibhavassa pana sabbassāpi upanissayavaseneva. Sesaṃ vuttanayamevāti.	1033	
PA_atk-s02_01a:1034	Bhavavāravaṇṇanā niṭṭhitā.	103	
PA_atk-s02_01a:1035	Upādānavāravaṇṇanā	103	
PA_atk-s02_01a:1036_0	95. Upādānavāre kāmupādānantiādīsu vatthukāmaṃ upādiyati etena, sayaṃ vā taṃ upādiyatīti	1036	
PA_atk-s02_01a:1036_1	kāmupādānaṃ. Kāmo ca so upādānañcāti vā kāmupādānaṃ. Upādānanti daḷhaggahaṇaṃ vuccati.	1036	
PA_atk-s02_01a:1036_2	Daḷhattho hi ettha upasaddo, “upāyāsa upakaṭṭhā”tiādīsu viya pañcakāmaguṇikarāgassetaṃ	1036	
PA_atk-s02_01a:1036_3	adhivacanaṃ. Ayamettha saṅkhepo. Vitthārato panetaṃ “tattha katamaṃ kāmupādānaṃ,	1036	
PA_atk-s02_01a:1036_4	yo kāmesu kāmacchando”ti vuttanayena veditabbaṃ.	1036	
PA_atk-s02_01a:1037_0	Tathā diṭṭhi ca sā upādānañcāti diṭṭhupādānaṃ. Atha vā diṭṭhiṃ upādiyati, upādiyanti	1037	
PA_atk-s02_01a:1037_1	vā etena diṭṭhinti diṭṭhupādānaṃ. Upādiyati hi purimadiṭṭhiṃ uttaradiṭṭhi. Upādiyanti	1037	
PA_atk-s02_01a:1037_2	ca tāya diṭṭhiṃ. Yathāha “sassato attā ca loko ca, idameva saccaṃ moghamañña”ntiādi,	1037	
PA_atk-s02_01a:1037_3	sīlabbatupādānaattavādupādānavajjassa sabbadiṭṭhigatassetaṃ adhivacanaṃ. Ayamettha	1037	
PA_atk-s02_01a:1037_4	saṅkhepo. Vitthārato panetaṃ “tattha katamaṃ diṭṭhupādānaṃ natthi dinna”nti vuttanayena veditabbaṃ.	1037	
PA_atk-s02_01a:1038_0	Tathā sīlabbataṃ upādiyanti etena, sayaṃ vā taṃ upādiyati, sīlabbatañca taṃ upādānañcāti	1038	
PA_atk-s02_01a:1038_1	vā sīlabbatupādānaṃ. Gosīlagovatādīni hi evaṃ suddhīti abhinivesato sayameva upādānāni	1038	
PA_atk-s02_01a:1038_2	ayamettha saṅkhepo. Vitthārato panetaṃ “tattha katamaṃ sīlabbatupādānaṃ, ito bahiddhā	1038	
PA_atk-s02_01a:1038_3	samaṇabrāhmaṇānaṃ sīlena suddhī”ti vuttanayena veditabbaṃ.	1038	
PA_atk-s02_01a:1039_0	Idāni vadanti etenāti vādo. Upādiyanti etenāti upādānaṃ. Kiṃ vadanti, upādiyanti	1039	
PA_atk-s02_01a:1039_1	vā? Attānaṃ. Attano vādupādānaṃ attavādupādānaṃ. Attavādamattameva vā attāti upādiyati	1039	
PA_atk-s02_01a:1039_2	etenāti attavādupādānaṃ, vīsativatthukāya sakkāyadiṭṭhiyā etaṃ adhivacanaṃ. Ayamettha	1039	
PA_atk-s02_01a:1039_3	saṅkhepo. Vitthārato panetaṃ “tattha katamaṃ attavādupādānaṃ, idha assutavā puthujjano	1039	
PA_atk-s02_01a:1039_4	ariyānaṃ adassāvī”ti vuttanayena veditabbaṃ.	1039	
PA_atk-s02_01a:1040	Taṇhāsamudayāti ettha taṇhā kāmupādānassa upanissayavasena anantarasamanantaranatthivigatāsevanavasena vā paccayo. Avasesānaṃ pana sahajātādivasenāpi. Sesaṃ vuttanayamevāti.	104	
PA_atk-s02_01a:1041	Upādānavāravaṇṇanā niṭṭhitā.	104	
PA_atk-s02_01a:1042	Taṇhāvāravaṇṇanā	104	
PA_atk-s02_01a:1043_0	96. Taṇhāvāre rūpataṇhā…pe… dhammataṇhāti evaṃ cakkhudvārādīsu javanavīthiyaṃ pavattāya	1043	
PA_atk-s02_01a:1043_1	taṇhāya “seṭṭhiputto brāhmaṇaputto”ti evamādīsu pitito nāmaṃ viya pitisadisārammaṇato	1043	
PA_atk-s02_01a:1043_2	nāmaṃ. Ettha ca rūpārammaṇā taṇhā, rūpe taṇhāti rūpataṇhā. Sā kāmarāgabhāvena rūpaṃ	1043	
PA_atk-s02_01a:1043_3	assādentī pavattamānā kāmataṇhā. Sassatadiṭṭhisahagatarāgabhāvena rūpaṃ niccaṃ dhuvaṃ	1043	
PA_atk-s02_01a:1043_4	sassatanti evaṃ assādentī pavattamānā bhavataṇhā. Ucchedadiṭṭhisahagatarāgabhāvena	1043	
PA_atk-s02_01a:1043_5	rūpaṃ ucchijjati vinassati pecca na bhavissatīti evaṃ assādentī pavattamānā vibhavataṇhāti	1043	
PA_atk-s02_01a:1043_6	evaṃ tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni	1043	
PA_atk-s02_01a:1043_7	honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa. Iti	1043	
PA_atk-s02_01a:1043_8	atītāni chattiṃsa, anāgatāni chattiṃsa, paccuppannāni chattiṃsāti aṭṭhasataṃ. “Ajjhattikassupādāya	1043	
PA_atk-s02_01a:1043_9	‘asmī’ti hoti, ‘itthasmī’ti hotī”ti vā evamādīnā ajjhattikarūpādinissitāni aṭṭhārasa,	1043	
PA_atk-s02_01a:1043_10	“bāhirassupādāya ‘iminā asmī’ti hoti, ‘iminā itthasmī’ti hotī”ti vā evamādinā bāhirarūpādinissitāni	10431	
PA_atk-s02_01a:1043_11	aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni	10431	
PA_atk-s02_01a:1043_12	chattiṃsāti evampi aṭṭhasatataṇhāvicaritāni honti. Puna saṅgahe karīyamāne rūpādīsu	10431	
PA_atk-s02_01a:1043_13	ārammaṇesu chaḷeva taṇhākāyā tissoyeva kāmataṇhādayo hontīti evaṃ –	10431	
PA_atk-s02_01a:1044	Niddesatthena niddesa-vitthārā vitthārassa ca;	104	
PA_atk-s02_01a:1045	Puna saṅgahato taṇhā, viññātabbā vibhāvināti.	104	
PA_atk-s02_01a:1046_0	Vedanāsamudayāti ettha pana vedanāti vipākavedanā adhippetā. Sā kathaṃ chasu dvāresu	1046	
PA_atk-s02_01a:1046_1	taṇhāya paccayo hotīti ce? Assādanīyato. Sukhāya hi vedanāya assādanena sattā vedanaṃ	1046	
PA_atk-s02_01a:1046_2	mamāyantā vedanāya taṇhaṃ uppādetvā vedanārāgarattā hutvā cakkhudvāre iṭṭhameva rūpaṃ	1046	
PA_atk-s02_01a:1046_3	patthenti, laddhā ca naṃ assādenti, ārammaṇadāyakānañca cittakārādīnaṃ sakkāraṃ karonti.	1046	
PA_atk-s02_01a:1046_4	Tathā sotadvārādīsu iṭṭhe ca saddādayo patthenti, laddhā ca ne assādenti, ārammaṇadāyakānañca	1046	
PA_atk-s02_01a:1046_5	vīṇāvādaka-gandhikasūda-tantavāya-nānāvidhasippasandassakādīnaṃ sakkāraṃ karonti.	1046	
PA_atk-s02_01a:1046_6	Yathā kiṃ? Yathā puttasinehena puttaṃ mamāyantā dhātiyā sakkāraṃ karonti, sappāyasappikhīrādīniyeva	1046	
PA_atk-s02_01a:1046_7	naṃ pāyenti ceva bhojenti ca. Sesaṃ vuttanayameva.	1046	
PA_atk-s02_01a:1047	Taṇhāvāravaṇṇanā niṭṭhitā.	104	
PA_atk-s02_01a:1048	Vedanāvāravaṇṇanā	104	
PA_atk-s02_01a:1049_0	97. Vedanāvāre vedanākāyāti vedanāsamūhā. Cakkhusamphassajā vedanā…pe… manosamphassajā	1049	
PA_atk-s02_01a:1049_1	vedanāti etaṃ “cakkhusamphassajā vedanā atthi kusalā, atthi akusalā, atthi abyākatā”ti	1049	
PA_atk-s02_01a:1049_2	evaṃ vibhaṅge āgatattā cakkhudvārādīsu pavattānaṃ kusalākusalābyākatavedanānaṃ “sāriputto,	1049	
PA_atk-s02_01a:1049_3	mantāṇiputto”ti evamādīsu mātito nāmaṃ viya mātisadisavatthuto nāmaṃ. Vacanattho	1049	
PA_atk-s02_01a:1049_4	panettha cakkhusamphassahetu jātā vedanā cakkhusamphassajā vedanāti. Esa nayo sabbattha.	1049	
PA_atk-s02_01a:1049_5	Ayaṃ tāvettha sabbasaṅgāhikakathā. Vipākavasena pana cakkhudvāre dve cakkhuviññāṇāni,	1049	
PA_atk-s02_01a:1049_6	dve manodhātuyo, tisso manoviññāṇadhātuyoti etāhi sampayuttavasena vedanā veditabbā.	1049	
PA_atk-s02_01a:1049_7	Esa nayo sotadvārādīsu. Manodvāre manoviññāṇadhātusampayuttāva.	1049	
PA_atk-s02_01a:1050_0	Phassasamudayāti ettha pana pañcadvāre pañcavatthukavedanānaṃ sahajātacakkhusamphassādisamudayā	1050	
PA_atk-s02_01a:1050_1	samudayo hoti. Avasesānaṃ cakkhusamphassādayo upanissayādivasena paccayā. Manodvāre	1050	
PA_atk-s02_01a:1050_2	tadārammaṇavedanānaṃ advārikānañca paṭisandhibhavaṅgacutivedanānaṃ sahajātamanosamphassasamudayā	1050	
PA_atk-s02_01a:1050_3	samudayo hotīti veditabbo. Sesaṃ vuttanayameva.	1050	
PA_atk-s02_01a:1051	Vedanāvāravaṇṇanā niṭṭhitā.	105	
PA_atk-s02_01a:1052	Phassavāravaṇṇanā	105	
PA_atk-s02_01a:1053_0	98. Phassavāre cakkhusamphassoti cakkhumhi samphasso. Esa nayo sabbattha. Cakkhusamphasso…pe…	1053	
PA_atk-s02_01a:1053_1	kāyasamphassoti ettāvatā ca kusalākusalavipākā pañcavatthukā dasa samphassā vuttā	1053	
PA_atk-s02_01a:1053_2	honti. Manosamphassoti iminā sesā bāvīsati lokiyavipākamanasampayuttaphassā. Saḷāyatanasamudayāti	1053	
PA_atk-s02_01a:1053_3	channaṃ cakkhādīnaṃ āyatanānaṃ samudayena imassa chabbidhassāpi samphassassa samudayo	1053	
PA_atk-s02_01a:1053_4	hotīti veditabbo. Sesaṃ vuttanayamevāti.	1053	
PA_atk-s02_01a:1054	Phassavāravaṇṇanā niṭṭhitā.	105	
PA_atk-s02_01a:1055	Saḷāyatanavāravaṇṇanā	105	
PA_atk-s02_01a:1056_0	99. Saḷāyatanavāre cakkhāyatanantiādīsu yaṃ vattabbaṃ, taṃ sabbaṃ visuddhimagge khandhaniddese	1056	
PA_atk-s02_01a:1056_1	ceva āyatananiddese ca vuttanayameva. Nāmarūpasamudayāti ettha pana yaṃ nāmaṃ yañca	1056	
PA_atk-s02_01a:1056_2	rūpaṃ, yañca nāmarūpaṃ yassa āyatanassa paccayo hoti, tassa vasena visuddhimagge	1056	
PA_atk-s02_01a:1056_3	paṭiccasamuppādaniddese vuttanayena nāmarūpasamudayā saḷāyatanasamudayo veditabbo.	1056	
PA_atk-s02_01a:1056_4	Sesaṃ vuttappakāramevāti.	1056	
PA_atk-s02_01a:1057	Saḷāyatanavāravaṇṇanā niṭṭhitā.	105	
PA_atk-s02_01a:1058	Nāmarūpavāravaṇṇanā	105	
PA_atk-s02_01a:1059_0	100. Nāmarūpavāre namanalakkhaṇaṃ nāmaṃ. Ruppanalakkhaṇaṃ rūpaṃ. Vitthāravāre panassa	1059	
PA_atk-s02_01a:1059_1	vedanāti vedanākkhandho. Saññāti saññākkhandho. Cetanā phasso manasikāroti saṅkhārakkhandho	1059	
PA_atk-s02_01a:1059_2	veditabbo. Kāmañca aññepi saṅkhārakkhandhasaṅgahitā dhammā santi, ime pana tayo sabbadubbalesupi	1059	
PA_atk-s02_01a:1059_3	cittesu santi. Tasmā etesaṃyeva vasenettha saṅkhārakkhandhopi dassito. Cattāri ca	1059	
PA_atk-s02_01a:1059_4	mahābhūtānīti ettha cattārīti gaṇanaparicchedo. Mahābhūtānīti pathavīāpatejavāyānametaṃ	1059	
PA_atk-s02_01a:1059_5	adhivacanaṃ. Yena pana kāraṇena tāni mahābhūtānīti vuccanti, yo cettha añño vinicchayanayo,	1059	
PA_atk-s02_01a:1059_6	so sabbo visuddhimagge rūpakkhandhaniddese vutto.	1059	
PA_atk-s02_01a:1060_0	Catunnañca mahābhūtānaṃ upādāyāti ettha pana catunnanti upayogatthe sāmivacanaṃ,	1060	
PA_atk-s02_01a:1060_1	cattāri ca mahābhūtānīti vuttaṃ hoti. Upādāyāti upādiyitvā, gahetvāti attho. Nissāyātipi	1060	
PA_atk-s02_01a:1060_2	eke. Vattamānanti ayañcettha pāṭhaseso. Samūhatthe vā etaṃ sāmivacanaṃ. Tena catunnañca	1060	
PA_atk-s02_01a:1060_3	mahābhūtānaṃ samūhaṃ upādāya pavattamānaṃ rūpanti ayamattho veditabbo. Evaṃ sabbatthāpi	1060	
PA_atk-s02_01a:1060_4	yāni cattāri pathavīādīni mahābhūtāni, yañca catunnaṃ mahābhūtānaṃ upādāya vattamānaṃ	1060	
PA_atk-s02_01a:1060_5	cakkhāyatanādibhedena abhidhammapāḷiyameva vuttaṃ tevīsatividhaṃ rūpaṃ, taṃ sabbampi	1060	
PA_atk-s02_01a:1060_6	“rūpa”nti veditabbaṃ. Viññāṇasamudayāti ettha pana yaṃ viññāṇaṃ yassa nāmassa yassa	1060	
PA_atk-s02_01a:1060_7	ca rūpassa yassa ca nāmarūpassa paccayo hoti, tassa vasena visuddhimagge paṭiccasamuppādaniddese	1060	
PA_atk-s02_01a:1060_8	vuttanayeneva viññāṇasamudayā nāmarūpasamudayo veditabbo. Sesaṃ vuttanayamevāti.	1060	
PA_atk-s02_01a:1061	Nāmarūpavāravaṇṇanā niṭṭhitā.	106	
PA_atk-s02_01a:1062	Viññāṇavāravaṇṇanā	106	
PA_atk-s02_01a:1063_0	101. Viññāṇavāre cakkhuviññāṇanti cakkhumhi viññāṇaṃ, cakkhuto vā jātaṃ viññāṇanti	1063	
PA_atk-s02_01a:1063_1	cakkhuviññāṇaṃ. Evaṃ sotaghānajivhākāyaviññāṇāni. Itaraṃ pana manoyeva viññāṇanti	1063	
PA_atk-s02_01a:1063_2	manoviññāṇaṃ. Dvipañcaviññāṇavajjassa tebhūmakavipākacittassetaṃ adhivacanaṃ. Saṅkhārasamudayāti	1063	
PA_atk-s02_01a:1063_3	ettha pana yo saṅkhāro yassa viññāṇassa paccayo hoti, tassa vasena saṅkhārasamudayā	1063	
PA_atk-s02_01a:1063_4	viññāṇasamudayo veditabbo. Sesaṃ vuttanayamevāti.	1063	
PA_atk-s02_01a:1064	Viññāṇavāravaṇṇanā niṭṭhitā.	106	
PA_atk-s02_01a:1065	Saṅkhāravāravaṇṇanā	106	
PA_atk-s02_01a:1066_0	102. Saṅkhāravāre abhisaṅkharaṇalakkhaṇo saṅkhāro. Vitthāravāre panassa kāyasaṅkhāroti	1066	
PA_atk-s02_01a:1066_1	kāyato pavattasaṅkhāro, kāyadvāre copanavasena pavattānaṃ kāmāvacarakusalato aṭṭhannaṃ,	1066	
PA_atk-s02_01a:1066_2	akusalato dvādasannanti vīsatiyā kāyasañcetanānametaṃ adhivacanaṃ. Vacīsaṅkhāroti	1066	
PA_atk-s02_01a:1066_3	vacito pavattasaṅkhāro, vacīdvāre vacanabhedavasena pavattānaṃ vīsatiyā eva vacīsañcetanānametaṃ	1066	
PA_atk-s02_01a:1066_4	adhivacanaṃ. Cittasaṅkhāroti cittato pavattasaṅkhāro, kāyavacīdvāre copanaṃ akatvā	1066	
PA_atk-s02_01a:1066_5	raho nisīditvā cintayantassa pavattānaṃ lokiyakusalākusalavasena ekūnatiṃsamanosañcetanānametaṃ	1066	
PA_atk-s02_01a:1066_6	adhivacanaṃ. Avijjāsamudayāti ettha pana kusalānaṃ upanissayavasena akusalānaṃ sahajātādivasenāpi	1066	
PA_atk-s02_01a:1066_7	avijjāpaccayo hotīti veditabbā. Sesaṃ vuttanayamevāti.	1066	
PA_atk-s02_01a:1067	Saṅkhāravāravaṇṇanā niṭṭhitā.	106	
PA_atk-s02_01a:1068	Avijjāvāravaṇṇanā	106	
PA_atk-s02_01a:1069_0	103. Avijjāvāre dukkhe aññāṇanti dukkhasacce aññāṇaṃ, mohassetaṃ adhivacanaṃ. Esa	1069	
PA_atk-s02_01a:1069_1	nayo samudaye aññāṇantiādīsu. Tattha catūhi kāraṇehi dukkhe aññāṇaṃ veditabbaṃ antogadhato	1069	
PA_atk-s02_01a:1069_2	vatthuto ārammaṇato paṭicchādanato ca. Tathā hi taṃ dukkhasaccapariyāpannattā dukkhe	1069	
PA_atk-s02_01a:1069_3	antogadhaṃ, dukkhasaccañcassa nissayapaccayabhāvena vatthu, ārammaṇapaccayabhāvena	1069	
PA_atk-s02_01a:1069_4	ārammaṇaṃ, dukkhasaccañca etaṃ paṭicchādeti, tassa yāthāvalakkhaṇappaṭivedhanivāraṇena,	1069	
PA_atk-s02_01a:1069_5	ñāṇappavattiyā cettha appadānena.	1069	
PA_atk-s02_01a:1070_0	Samudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato ca.	1070	
PA_atk-s02_01a:1070_1	Nirodhe paṭipadāyañca aññāṇaṃ ekeneva kāraṇena veditabbaṃ paṭicchādanato. Nirodhapaṭipadāya	1070	
PA_atk-s02_01a:1070_2	hi paṭicchādakameva aññāṇaṃ tesaṃ yāthāvalakkhaṇappaṭivedhanivāraṇena, tesu ca ñāṇappavattiyā	1070	
PA_atk-s02_01a:1070_3	appadānena. Na pana tattha antogadhaṃ, tasmiṃ saccadvaye apariyāpannattā. Na tassa	1070	
PA_atk-s02_01a:1070_4	taṃ saccadvayaṃ vatthu, asahajātattā. Nārammaṇaṃ, tadārabbha appavattanato. Pacchimañhi	1070	
PA_atk-s02_01a:1070_5	saccadvayaṃ gambhīrattā duddasaṃ, na cettha andhabhūtaṃ aññāṇaṃ pavattati. Purimaṃ	1070	
PA_atk-s02_01a:1070_6	pana vañcaniyaṭṭhena sabhāvalakkhaṇassa duddasattā gambhīraṃ, tattha vipallāsaggāhavasena pavattati.	1070	
PA_atk-s02_01a:1071_0	Apica dukkheti ettāvatā saṅgahato vatthuto ārammaṇato kiccato ca avijjā dīpitā. Dukkhasamudayeti	1071	
PA_atk-s02_01a:1071_1	ettāvatā vatthuto ārammaṇato kiccato ca. Dukkhanirodhe dukkhanirodhagāminiyā paṭipadāyāti	1071	
PA_atk-s02_01a:1071_2	ettāvatā kiccato. Avisesato pana aññāṇanti etena sabhāvato niddiṭṭhāti ñātabbā. Āsavasamudayāti	1071	
PA_atk-s02_01a:1071_3	ettha pana kāmāsavabhavāsavā sahajātādivasena avijjāya paccayā honti. Avijjāsavo	1071	
PA_atk-s02_01a:1071_4	upanissayavaseneva. Pubbuppannā cettha avijjā avijjāsavoti veditabbā. Sā aparāparuppannāya	1071	
PA_atk-s02_01a:1071_5	avijjāya upanissayapaccayo hoti. Sesaṃ vuttanayamevāti.	1071	
PA_atk-s02_01a:1072	Avijjāvāravaṇṇanā niṭṭhitā.	107	
PA_atk-s02_01a:1073	Āsavavāravaṇṇanā	107	
PA_atk-s02_01a:1074_0	104. Āsavavāre avijjāsamudayāti ettha avijjā kāmāsavabhavāsavānaṃ sahajātādivasena	1074	
PA_atk-s02_01a:1074_1	paccayo hoti. Avijjāsavassa upanissayavaseneva. Aparāparuppannā cettha avijjā avijjāsavoti	1074	
PA_atk-s02_01a:1074_2	veditabbā. Pubbuppannā avijjāyevassa aparāparuppannassa avijjāsavassa upanissayapaccayo	1074	
PA_atk-s02_01a:1074_3	hoti. Sesaṃ vuttanayamevāti. Ayaṃ vāro yā esā paṭiccasamuppādapadesu jeṭṭhikā avijjā,	1074	
PA_atk-s02_01a:1074_4	tassāpi paccayadassanavasena vutto. Evaṃ vuttena vārena saṃsārassa anamataggatā sādhitā	1074	
PA_atk-s02_01a:1074_5	hoti. Kathaṃ? Āsavasamudayena hi avijjāsamudayo. Avijjāsamudayenāpi āsavasamudayo.	1074	
PA_atk-s02_01a:1074_6	Evaṃ āsavā avijjāya avijjāpi āsavānaṃ paccayoti katvā pubbakoṭi na paññāyati avijjāya,	1074	
PA_atk-s02_01a:1074_7	tassā apaññāyanato saṃsārassa anamataggatā siddhā hotīti.	1074	
PA_atk-s02_01a:1075_0	Evaṃ sabbepime imasmiṃ sutte kammapathavāro āhāravāro dukkhavāro jarā-maraṇa-jāti-bhava-upādāna-taṇhā-vedanā-phassa-saḷāyatana-nāmarūpa-	1075	
PA_atk-s02_01a:1075_1	viññāṇa-saṅkhāra-avijjā-āsavavāroti soḷasavārā vuttā.	1075	
PA_atk-s02_01a:1076_0	Tesu ekekassa vārassa saṅkhepavitthāravasena dvidhā vibhattā dvattiṃsaṭṭhānāni honti.	1076	
PA_atk-s02_01a:1076_1	Iti imasmiṃ sutte imesu dvattiṃsaṭṭhānesu cattāri saccāni kathitāni. Etesaṃyeva vitthāravasena	1076	
PA_atk-s02_01a:1076_2	vuttesu soḷasasu ṭhānesu arahattaṃ kathitaṃ. Therassa pana matena dvattiṃsāyapi ṭhānesu	1076	
PA_atk-s02_01a:1076_3	cattāri saccāni cattāro ca maggā kathitāti. Iti sakalepi pañcamahānikāyasaṅgahite	1076	
PA_atk-s02_01a:1076_4	buddhavacane natthi taṃ suttaṃ, yattha dvattiṃsakkhattuṃ cattāri saccāni dvattiṃsakkhattuñca	1076	
PA_atk-s02_01a:1076_5	arahattaṃ pakāsitaṃ aññatra imamhā sammādiṭṭhisuttāti.	1076	
PA_atk-s02_01a:1077_0	Idamavocāyasmā sāriputtoti idaṃ dvattiṃsāya catusaccapariyāyehi dvattiṃsāya arahattapariyāyehīti	1077	
PA_atk-s02_01a:1077_1	catusaṭṭhiyā kāraṇehi alaṅkaritvā sammādiṭṭhisuttaṃ āyasmā sāriputto avoca, attamanā	1077	
PA_atk-s02_01a:1077_2	te bhikkhū āyasmato sāriputtassa bhāsitaṃ abhinandunti.	1077	
PA_atk-s02_01a:1078	Āsavavāravaṇṇanā niṭṭhitā.	107	
PA_atk-s02_01a:1079	Papañcasūdaniyā majjhimanikāyaṭṭhakathāya	107	
PA_atk-s02_01a:1080	Sammādiṭṭhisuttavaṇṇanā niṭṭhitā.	108	
PA_atk-s02_01a:1081	10. Satipaṭṭhānasuttavaṇṇanā	108	
PA_atk-s02_01a:1082_0	105. Evaṃ me sutanti satipaṭṭhānasuttaṃ. Tattha kurūsu viharatīti kurunāmakā jānapadino	1082	
PA_atk-s02_01a:1082_1	rājakumārā, tesaṃ nivāso ekopi janapado ruḷhīsaddena kurūti vuccati, tasmiṃ kurūsu	1082	
PA_atk-s02_01a:1082_2	janapade. Aṭṭhakathācariyā panāhu – mandhātukāle tīsu dīpesu manussā jambudīpo nāma	1082	
PA_atk-s02_01a:1082_3	buddhapaccekabuddhamahāsāvakacakkavattipabhutīnaṃ uttamapurisānaṃ uppattibhūmi uttamadīpo	1082	
PA_atk-s02_01a:1082_4	atiramaṇīyoti sutvā raññā mandhātucakkavattinā cakkaratanaṃ purakkhatvā cattāro dīpe	1082	
PA_atk-s02_01a:1082_5	anusaṃyāyantena saddhiṃ āgamaṃsu. Tato rājā pariṇāyakaratanaṃ pucchi –	1082	
PA_atk-s02_01a:1083	“Atthi nu kho manussalokato ramaṇīyataraṃ ṭhāna”nti?	108	
PA_atk-s02_01a:1084	“Kasmā deva evaṃ bhaṇasi?	108	
PA_atk-s02_01a:1085	“Kiṃ na passasi candimasūriyānaṃ ānubhāvaṃ?	108	
PA_atk-s02_01a:1086	“Nanu etesaṃ ṭhānaṃ ito ramaṇīyatara”nti?	108	
PA_atk-s02_01a:1087_0	Rājā cakkaratanaṃ purakkhatvā tattha agamāsi. Cattāro mahārājāno “mandhātumahārājā	1087	
PA_atk-s02_01a:1087_1	āgato”ti sutvāva “mahiddhiko mahānubhāvo rājā na sakkā yuddhena paṭibāhitu”nti sakarajjaṃ	1087	
PA_atk-s02_01a:1087_2	niyyātesuṃ. So taṃ gahetvā puna pucchi – “atthi nu kho ito ramaṇīyataraṃ ṭhāna”nti.	1087	
PA_atk-s02_01a:1087_3	Athassa tāvatiṃsabhavanaṃ kathayiṃsu – “tāvatiṃsabhavanaṃ, deva, ramaṇīyataraṃ, tattha	1087	
PA_atk-s02_01a:1087_4	sakkassa devarañño ime cattāro mahārājāno paricārakā dovārikabhūmiyaṃ tiṭṭhanti.	1087	
PA_atk-s02_01a:1087_5	Sakko devarājā mahiddhiko mahānubhāvo. Tassimāni pana upabhogaṭṭhānāni, yojanasahassubbedho	1087	
PA_atk-s02_01a:1087_6	vejayantapāsādo, pañcayojanasatubbedhā sudhammā devasabhā, diyaḍḍhayojanasatiko vejayantaratho,	1087	
PA_atk-s02_01a:1087_7	tathā erāvaṇo hatthī, dibbarukkhasahassapaṭimaṇḍitaṃ nandanavanaṃ cittalatāvanaṃ	1087	
PA_atk-s02_01a:1087_8	phārusakavanaṃ missakavanaṃ. Yojanasatubbedho pāricchattako koviḷāro, tassa heṭṭhā	1087	
PA_atk-s02_01a:1087_9	saṭṭhiyojanāyāmā paṇṇāsayojanavitthatā pañcadasayojanubbedhā jayasumanapupphavaṇṇā	1087	
PA_atk-s02_01a:1087_10	paṇḍukambalasilā, yassā mudutāya sakkassa nisīdato upaḍḍhakāyo anupavisatī”ti.	10871	
PA_atk-s02_01a:1088_0	Taṃ sutvā rājā tattha gantukāmo cakkaratanaṃ abbhukkiri. Taṃ ākāse patiṭṭhāsi saddhiṃ	1088	
PA_atk-s02_01a:1088_1	caturaṅginiyā senāya. Atha dvinnaṃ devalokānaṃ vemajjhato cakkaratanaṃ otaritvā pathaviyaṃ	1088	
PA_atk-s02_01a:1088_2	patiṭṭhāsi saddhiṃ pariṇāyakaratanappamukhāya caturaṅginiyā senāya. Rājā ekakova	1088	
PA_atk-s02_01a:1088_3	tāvatiṃsabhavanaṃ agamāsi. Sakko “mandhātā āgato”ti sutvāva tassa paccuggamanaṃ katvā	1088	
PA_atk-s02_01a:1088_4	– “svāgataṃ te, mahārāja, sakaṃ te, mahārāja. Anusāsa, mahārājā”ti vatvā saddhiṃ	1088	
PA_atk-s02_01a:1088_5	nāṭakehi rajjaṃ dvebhāge katvā ekaṃ bhāgamadāsi. Rañño tāvatiṃsabhavane patiṭṭhitamattasseva	1088	
PA_atk-s02_01a:1088_6	manussabhāvo vigacchi, devabhāvo pāturahosi.	1088	
PA_atk-s02_01a:1089_0	Tassa kira sakkena saddhiṃ paṇḍukambalasilāyaṃ nisinnassa akkhinimisamattena nānattaṃ	1089	
PA_atk-s02_01a:1089_1	paññāyati. Taṃ asallakkhentā devā sakkassa ca tassa ca nānatte muyhanti. So tattha	1089	
PA_atk-s02_01a:1089_2	dibbasampattiṃ anubhavamāno yāva chattiṃsa sakkā uppajjitvā cutā, tāva rajjaṃ kāretvā	1089	
PA_atk-s02_01a:1089_3	atittoyeva kāmehi tato cavitvā attano uyyāne patiṭṭhito vātātapena phuṭṭhagatto kālamakāsi.	1089	
PA_atk-s02_01a:1090_0	Cakkaratane pana pathaviyaṃ patiṭṭhite pariṇāyakaratanaṃ suvaṇṇapaṭṭe mandhātuupāhanaṃ	1090	
PA_atk-s02_01a:1090_1	likhāpetvā idaṃ mandhāturajjanti rajjamanusāsi. Tepi tīhi dīpehi āgatamanussā puna	1090	
PA_atk-s02_01a:1090_2	gantuṃ asakkontā pariṇāyakaratanaṃ upasaṅkamitvā “deva mayaṃ rañño ānubhāvena āgatā,	1090	
PA_atk-s02_01a:1090_3	idāni gantuṃ na sakkoma, vasanaṭṭhānaṃ no dehī”ti yāciṃsu. So tesaṃ ekekaṃ janapadamadāsi.	1090	
PA_atk-s02_01a:1090_4	Tattha pubbavidehato āgatamanussehi āvasitapadeso tāyeva purimasaññāya videharaṭṭhanti	1090	
PA_atk-s02_01a:1090_5	nāmaṃ labhi. Aparagoyānato āgatamanussehi āvasitapadeso aparantajanapadoti nāmaṃ	1090	
PA_atk-s02_01a:1090_6	labhi. Uttarakuruto āgatamanussehi āvasitapadeso kururaṭṭhanti nāmaṃ labhīti. Bahuke	1090	
PA_atk-s02_01a:1090_7	pana gāmanigamādayo upādāya bahuvacanena voharīyati. Tena vuttaṃ “kurūsu viharatī”ti.	1090	
PA_atk-s02_01a:1091_0	Kammāsadhammaṃ nāma kurūnaṃ nigamoti. Kammāsadhammanti ettha keci dha-kārassa da-kārena	1091	
PA_atk-s02_01a:1091_1	atthaṃ vaṇṇayanti. Kammāso ettha damitoti kammāsadammo. Kammāsoti kammāsapādo porisādo	1091	
PA_atk-s02_01a:1091_2	vuccati. Tassa kira pāde khāṇukena viddhaṭṭhāne vaṇo ruhanto cittadārusadiso hutvā	1091	
PA_atk-s02_01a:1091_3	ruhi, tasmā kammāsapādoti paññāyittha. So ca tasmiṃ okāse damito porisādabhāvato	1091	
PA_atk-s02_01a:1091_4	paṭisedhito. Kena? Mahāsattena. Katarasmiṃ jātaketi? Mahāsutasomajātaketi eke. Ime	1091	
PA_atk-s02_01a:1091_5	pana therā jayaddisajātaketi vadanti. Tadā hi mahāsattena kammāsapādo damito. Yathāha –	1091	
PA_atk-s02_01a:1092	“Putto yadā homi jayaddisassa,	109	
PA_atk-s02_01a:1093	Pañcālaraṭṭhādhipatissa atrajo;	109	
PA_atk-s02_01a:1094	Cajitvāna pāṇaṃ pitaraṃ pamocayiṃ,	109	
PA_atk-s02_01a:1095	Kammāsapādampi cahaṃ pasādayi”nti.	109	
PA_atk-s02_01a:1096_0	Keci pana dha-kāreneva atthaṃ vaṇṇayanti. Kururaṭṭhavāsīnaṃ kira kuruvattadhammo	1096	
PA_atk-s02_01a:1096_1	tasmiṃ kammāso jāto, tasmā taṃ ṭhānaṃ kammāso ettha dhammo jātoti kammāsadhammanti	1096	
PA_atk-s02_01a:1096_2	vuccati. Tattha niviṭṭhanigamassāpi etadeva nāmaṃ. Bhummavacanena kasmā na vuttanti?	1096	
PA_atk-s02_01a:1096_3	Avasanokāsato. Bhagavato kira tasmiṃ nigame vasanokāso koci vihāro nāhosi. Nigamato	1096	
PA_atk-s02_01a:1096_4	pana apakkamma aññatarasmiṃ udakasampanne ramaṇīye bhūmibhāge mahāvanasaṇḍo ahosi.	1096	
PA_atk-s02_01a:1096_5	Tattha bhagavā vihāsi. Taṃ nigamaṃ gocaragāmaṃ katvā, tasmā evamettha attho veditabbo	1096	
PA_atk-s02_01a:1096_6	“kurūsu viharati kammāsadhammaṃ nāma kurūnaṃ nigamo, taṃ gocaragāmaṃ katvā”ti.	1096	
PA_atk-s02_01a:1097	Uddesavārakathāvaṇṇanā	109	
PA_atk-s02_01a:1098_0	106. Ekāyano ayaṃ, bhikkhave, maggoti. Kasmā bhagavā idaṃ suttamabhāsi? Kururaṭṭhavāsīnaṃ	1098	
PA_atk-s02_01a:1098_1	gambhīradesanāpaṭiggahaṇasamatthatāya. Kururaṭṭhavāsino kira bhikkhū bhikkhuniyo	1098	
PA_atk-s02_01a:1098_2	upāsakā upāsikāyo utupaccayādisampannattā tassa raṭṭhassa sappāyautupaccayasevanena	1098	
PA_atk-s02_01a:1098_3	niccaṃ kallasarīrā kallacittā ca honti. Te cittasarīrakallatāya anuggahitapaññābalā	1098	
PA_atk-s02_01a:1098_4	gambhīrakathaṃ pariggahetuṃ samatthā honti. Tena tesaṃ bhagavā imaṃ gambhīradesanāpaṭiggahaṇasamatthataṃ	1098	
PA_atk-s02_01a:1098_5	sampassanto ekavīsatiyā ṭhānesu kammaṭṭhānaṃ arahatte pakkhipitvā idaṃ gambhīratthaṃ	1098	
PA_atk-s02_01a:1098_6	satipaṭṭhānasuttaṃ abhāsi. Yathā hi puriso suvaṇṇacaṅkoṭakaṃ labhitvā tattha nānāpupphāni	1098	
PA_atk-s02_01a:1098_7	pakkhipeyya, suvaṇṇamañjūsaṃ vā pana labhitvā sattaratanāni pakkhipeyya, evaṃ bhagavā	1098	
PA_atk-s02_01a:1098_8	kururaṭṭhavāsiparisaṃ labhitvā gambhīradesanaṃ desesi. Tenevettha aññānipi gambhīratthāni	1098	
PA_atk-s02_01a:1098_9	dīghanikāye mahānidānaṃ mahāsatipaṭṭhānaṃ imasmiṃ majjhimanikāye sāropamaṃ rukkhūpamaṃ	1098	
PA_atk-s02_01a:1098_10	raṭṭhapālaṃ māgaṇḍiyaṃ āneñjasappāyanti aññānipi suttāni desesi.	10981	
PA_atk-s02_01a:1099_0	Apica tasmiṃ janapade catasso parisā pakatiyāva satipaṭṭhānabhāvanānuyogamanuyuttā	1099	
PA_atk-s02_01a:1099_1	viharanti, antamaso dāsakammakaraparijanāpi satipaṭṭhānappaṭisaṃyuttameva kathaṃ	1099	
PA_atk-s02_01a:1099_2	kathenti. Udakatitthasuttakantanaṭṭhānādīsupi niratthakakathā nāma na pavattati.	1099	
PA_atk-s02_01a:1099_3	Sace kāci itthī “amma tvaṃ kataraṃ satipaṭṭhānabhāvanaṃ manasikarosī”ti pucchitā	1099	
PA_atk-s02_01a:1099_4	“na kiñcī”ti vadati. Taṃ garahanti “dhiratthu tava jīvitaṃ, jīvamānāpi tvaṃ matasadisā”ti.	1099	
PA_atk-s02_01a:1099_5	Atha naṃ “mā dāni puna evamakāsī”ti ovaditvā aññataraṃ satipaṭṭhānaṃ uggaṇhāpenti.	1099	
PA_atk-s02_01a:1099_6	Yā pana “ahaṃ asukaṃ satipaṭṭhānaṃ manasikaromī”ti vadati. Tassā “sādhu sādhū”ti	1099	
PA_atk-s02_01a:1099_7	sādhukāraṃ datvā “tava jīvitaṃ sujīvitaṃ, tvaṃ nāma manussattaṃ pattā, tavatthāya	1099	
PA_atk-s02_01a:1099_8	sammāsambuddho uppanno”tiādīhi pasaṃsanti. Na kevalañcettha manussajātiyāyeva satipaṭṭhānamanasikārayuttā,	1099	
PA_atk-s02_01a:1099_9	te nissāya viharantā tiracchānagatāpi. Tatridaṃ vatthu – eko kira naṭako suvapotakaṃ	1099	
PA_atk-s02_01a:1099_10	gahetvā sikkhāpento vicarati. So bhikkhunupassayaṃ upanissāya vasitvā gamanakāle	10991	
PA_atk-s02_01a:1099_11	suvapotakaṃ pamussitvā gato. Taṃ sāmaṇeriyo gahetvā paṭijaggiṃsu. Buddharakkhitotissa	10991	
PA_atk-s02_01a:1099_12	nāmaṃ akaṃsu. Taṃ ekadivasaṃ purato nisinnaṃ disvā mahātherī āha – “buddharakkhitā”ti?	10991	
PA_atk-s02_01a:1100	Kiṃ ayyeti.	110	
PA_atk-s02_01a:1101	Atthi koci tava manasikāroti?	110	
PA_atk-s02_01a:1102	Natthi ayyeti.	110	
PA_atk-s02_01a:1103_0	Āvuso, pabbajitānaṃ santike vasantena nāma vissaṭṭhaattabhāvena bhavituṃ na vaṭṭati,	1103	
PA_atk-s02_01a:1103_1	kocideva manasikāro icchitabbo, tvaṃ pana aññaṃ na sakkhissasi “aṭṭhi aṭṭhī”ti sajjhāyaṃ	1103	
PA_atk-s02_01a:1103_2	karohīti. So theriyā ovāde ṭhatvā “aṭṭhi aṭṭhī”ti sajjhāyanto carati.	1103	
PA_atk-s02_01a:1104_0	Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena	1104	
PA_atk-s02_01a:1104_1	aggahesi. So “kiri kirī”ti saddamakāsi. Sāmaṇeriyo sutvā “ayye buddharakkhito sakuṇena	1104	
PA_atk-s02_01a:1104_2	gahito, mocema na”nti leḍḍuādīni gahetvā anubandhitvā mocesuṃ. Taṃ ānetvā purato	1104	
PA_atk-s02_01a:1104_3	ṭhapitaṃ therī āha –	1104	
PA_atk-s02_01a:1105	“Buddharakkhita, sakuṇena gahitakāle kiṃ cintesī”ti?	110	
PA_atk-s02_01a:1106	Na ayye aññaṃ cintesiṃ, “aṭṭhipuñjova aṭṭhipuñjaṃ gahetvā gacchati, katarasmimpi ṭhāne vippakirissatī”ti evaṃ ayye aṭṭhipuñjameva cintesinti.	110	
PA_atk-s02_01a:1107_0	Sādhu sādhu, buddharakkhita, anāgate bhavakkhayassa te paccayo bhavissatīti. Evaṃ	1107	
PA_atk-s02_01a:1107_1	tattha tiracchānagatāpi satipaṭṭhānamanasikārayuttā, tasmā nesaṃ bhagavā satipaṭṭhānabuddhimeva	1107	
PA_atk-s02_01a:1107_2	janento idaṃ suttaṃ abhāsi.	1107	
PA_atk-s02_01a:1108	Tattha ekāyanoti ekamaggo. Maggassa hi –	110	
PA_atk-s02_01a:1109	“Maggo pantho patho pajjo, añjasaṃ vaṭumāyanaṃ;	110	
PA_atk-s02_01a:1110	Nāvā uttarasetū ca, kullo ca bhisisaṅkamo”ti. –	111	
PA_atk-s02_01a:1111_0	Bahūni nāmāni. Svāyaṃ idha ayananāmena vutto. Tasmā ekāyano ayaṃ, bhikkhave, maggoti	1111	
PA_atk-s02_01a:1111_1	ettha ekamaggo ayaṃ, bhikkhave, maggo, na dvedhāpathabhūtoti evamattho daṭṭhabbo.	1111	
PA_atk-s02_01a:1111_2	Atha vā ekena ayitabboti ekāyano. Ekenāti gaṇasaṅgaṇikaṃ pahāya vūpakaṭṭhena pavivittacittena.	1111	
PA_atk-s02_01a:1111_3	Ayitabboti paṭipajjitabbo. Ayanti vā etenāti ayano, saṃsārato nibbānaṃ gacchantīti	1111	
PA_atk-s02_01a:1111_4	attho. Ekassa ayano ekāyano, ekassāti seṭṭhassa. Sabbasattānaṃ seṭṭho ca bhagavā,	1111	
PA_atk-s02_01a:1111_5	tasmā bhagavatoti vuttaṃ hoti. Kiñcāpi hi tena aññepi ayanti, evaṃ santepi bhagavatova	1111	
PA_atk-s02_01a:1111_6	so ayano tena uppāditattā. Yathāha “so hi, brāhmaṇa, bhagavā anuppannassa maggassa	1111	
PA_atk-s02_01a:1111_7	uppādetā”tiādi. Ayatīti vā ayano, gacchati pavattatīti attho. Ekasmiṃ ayanoti ekāyano,	1111	
PA_atk-s02_01a:1111_8	imasmiṃyeva dhammavinaye pavattati, na aññatrāti vuttaṃ hoti. Yathāha “imasmiṃ kho,	1111	
PA_atk-s02_01a:1111_9	subhadda, dhammavinaye ariyo aṭṭhaṅgiko maggo upalabbhatī”ti. Desanābhedoyeva heso,	1111	
PA_atk-s02_01a:1111_10	attho paneko. Apica ekaṃ ayatīti ekāyano. Pubbabhāge nānāmukhabhāvanānayappavattopi	11111	
PA_atk-s02_01a:1111_11	aparabhāge ekaṃ nibbānameva gacchatīti vuttaṃ hoti. Yathāha brahmā sahampati –	11111	
PA_atk-s02_01a:1112	“Ekāyanaṃ jātikhayantadassī,	111	
PA_atk-s02_01a:1113	Maggaṃ pajānāti hitānukampī;	111	
PA_atk-s02_01a:1114	Etena maggena tariṃsu pubbe,	111	
PA_atk-s02_01a:1115	Tarissanti ye ca taranti ogha”nti. ;	111	
PA_atk-s02_01a:1116_0	Keci pana “na pāraṃ diguṇaṃ yantī”ti gāthānayena yasmā ekavāraṃ nibbānaṃ gacchati.	1116	
PA_atk-s02_01a:1116_1	Tasmā “ekāyano”ti vadanti, taṃ na yujjati. Imassa hi atthassa sakiṃ ayanoti iminā	1116	
PA_atk-s02_01a:1116_2	byañjanena bhavitabbaṃ. Yadi pana ekaṃ ayanamassa ekā gati pavattīti evamatthaṃ yojetvā	1116	
PA_atk-s02_01a:1116_3	vucceyya, byañjanaṃ yujjeyya, attho pana ubhayathāpi na yujjati. Kasmā? Idha pubbabhāgamaggassa	1116	
PA_atk-s02_01a:1116_4	adhippetattā. Kāyādicatuārammaṇappavatto hi pubbabhāgasatipaṭṭhānamaggo idha adhippeto,	1116	
PA_atk-s02_01a:1116_5	na lokuttaro. So ca anekavārampi ayati, anekañcassa ayanaṃ hoti.	1116	
PA_atk-s02_01a:1117_0	Pubbepi ca imasmiṃ pade mahātherānaṃ sākacchā ahosiyeva. Tipiṭakacūḷanāgatthero “pubbabhāgasatipaṭṭhānamaggo”ti	1117	
PA_atk-s02_01a:1117_1	āha. Ācariyo panassa tipiṭakacūḷasumatthero “missakamaggo”ti āha. Pubbabhāgo bhanteti.	1117	
PA_atk-s02_01a:1117_2	Missako āvusoti. Ācariye punappunaṃ bhaṇante appaṭibāhitvā tuṇhī ahosi. Pañhaṃ avinicchinitvāva	1117	
PA_atk-s02_01a:1117_3	uṭṭhahiṃsu. Athācariyatthero nhānakoṭṭhakaṃ gacchanto “mayā missakamaggo kathito,	1117	
PA_atk-s02_01a:1117_4	cūḷanāgo pubbabhāgoti ādāya voharati, ko nu kho ettha nicchayo”ti suttantaṃ ādito	1117	
PA_atk-s02_01a:1117_5	paṭṭhāya parivattento “yo hi koci, bhikkhave, ime cattāro satipaṭṭhāne evaṃ bhāveyya	1117	
PA_atk-s02_01a:1117_6	satta vassānī”ti imasmiṃ ṭhāne sallakkhesi, lokuttaramaggo uppajjitvā satta vassāni	1117	
PA_atk-s02_01a:1117_7	tiṭṭhamāno nāma natthi, mayā vutto missakamaggo na labbhati, cūḷanāgena diṭṭho pubbabhāgamaggova	1117	
PA_atk-s02_01a:1117_8	labbhatīti ñatvā aṭṭhamiyaṃ dhammassavane saṅghuṭṭhe agamāsi.	1117	
PA_atk-s02_01a:1118_0	Porāṇakattherā kira piyadhammassavanā honti. Saddaṃ sutvāva “ahaṃ paṭhamaṃ, ahaṃ	1118	
PA_atk-s02_01a:1118_1	paṭhama”nti ekappahāreneva osaranti. Tasmiñca divase cūḷanāgattherassa vāro. Tena	1118	
PA_atk-s02_01a:1118_2	dhammāsane nisīditvā vījaniṃ gahetvā pubbagāthāsu vuttāsu therassa āsanapiṭṭhiyaṃ	1118	
PA_atk-s02_01a:1118_3	ṭhitassa etadahosi “raho nisīditvā na vakkhāmī”ti. Porāṇakattherā hi anusūyakā honti,	1118	
PA_atk-s02_01a:1118_4	na attano rucimeva ucchubhāraṃ viya evaṃ ukkhipitvā vicaranti, kāraṇameva gaṇhanti,	1118	
PA_atk-s02_01a:1118_5	akāraṇaṃ vissajjenti. Tasmā thero “āvuso cūḷanāgā”ti āha. So ācariyassa viya saddoti	1118	
PA_atk-s02_01a:1118_6	dhammaṃ ṭhapetvā “kiṃ bhante”ti āha. Āvuso cūḷanāga mayā vutto missakamaggo na labbhati,	1118	
PA_atk-s02_01a:1118_7	tayā vutto pubbabhāgasatipaṭṭhānamaggova labbhatīti.	1118	
PA_atk-s02_01a:1119_0	Thero cintesi “amhākaṃ ācariyo sabbapariyattiko tepiṭako sutabuddho, evarūpassapi	1119	
PA_atk-s02_01a:1119_1	nāma bhikkhuno ayaṃ pañho āluḷeti, anāgate mama bhātikā imaṃ pañhaṃ āluḷessantīti	1119	
PA_atk-s02_01a:1119_2	suttaṃ gahetvā imaṃ pañhaṃ niccalaṃ karissāmī”ti paṭisambhidāmaggato “ekāyanamaggo	1119	
PA_atk-s02_01a:1119_3	vuccati pubbabhāgasatipaṭṭhānamaggo –	1119	
PA_atk-s02_01a:1120	“Maggānaṭṭhaṅgiko seṭṭho, saccānaṃ caturo padā;	112	
PA_atk-s02_01a:1121	Virāgo seṭṭho dhammānaṃ, dvipadānañca cakkhumā.	112	
PA_atk-s02_01a:1122	Eseva maggo natthañño, dassanassa visuddhiyā;	112	
PA_atk-s02_01a:1123	Etañhi tumhe paṭipajjatha, mārasenappamaddanaṃ;	112	
PA_atk-s02_01a:1124	Etañhi tumhe paṭipannā, dukkhassantaṃ karissathā”ti. –	112	
PA_atk-s02_01a:1125	Suttaṃ āharitvā ṭhapesi.	112	
PA_atk-s02_01a:1126_0	Maggoti kenaṭṭhena maggo? Nibbānagamanaṭṭhena nibbānatthikehi magganiyaṭṭhena ca.	1126	
PA_atk-s02_01a:1126_1	Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṃ	1126	
PA_atk-s02_01a:1126_2	sattānaṃ visuddhatthāya. Tathā hi imināva maggena ito satasahassakappādhikānaṃ catunnaṃ	1126	
PA_atk-s02_01a:1126_3	asaṅkhyeyyānaṃ upari ekasmiññeva kappe nibbatte taṇhaṅkaramedhaṅkarasaraṇaṅkaradīpaṅkaranāmake	1126	
PA_atk-s02_01a:1126_4	buddhe ādiṃ katvā sakyamunipariyosānā aneke sammāsambuddhā anekasatā paccekabuddhā	1126	
PA_atk-s02_01a:1126_5	gaṇanapathaṃ vītivattā ariyasāvakā cāti ime sattā sabbe cittamalaṃ pavāhetvā paramavisuddhiṃ	1126	
PA_atk-s02_01a:1126_6	pattā. Rūpamalavasena pana saṃkilesavodānapaññattiyeva natthi. Tathā hi –	1126	
PA_atk-s02_01a:1127	Rūpena saṃkiliṭṭhena, saṃkilissanti māṇavā;	112	
PA_atk-s02_01a:1128	Rūpe suddhe visujjhanti, anakkhātaṃ mahesinā.	112	
PA_atk-s02_01a:1129	Cittena saṃkiliṭṭhena, saṃkilissanti māṇavā;	112	
PA_atk-s02_01a:1130	Citte suddhe visujjhanti, iti vuttaṃ mahesinā.	113	
PA_atk-s02_01a:1131	Yathāha “cittasaṃkilesā, bhikkhave, sattā saṃkilissanti, cittavodānā visujjhantī”ti. Tañca cittavodānaṃ iminā satipaṭṭhānamaggena hoti. Tenāha “sattānaṃ visuddhiyā”ti.	113	
PA_atk-s02_01a:1132_0	Sokaparidevānaṃ samatikkamāyāti sokassa ca paridevassa ca samatikkamāya, pahānāyāti	1132	
PA_atk-s02_01a:1132_1	attho. Ayañhi maggo bhāvito santatimahāmattādīnaṃ viya sokasamatikkamāya, paṭācārādīnaṃ	1132	
PA_atk-s02_01a:1132_2	viya ca paridevasamatikkamāya ca saṃvattati. Tenāha “sokaparidevānaṃ samatikkamāyā”ti.	1132	
PA_atk-s02_01a:1132_3	Kiñcāpi hi santatimahāmatto –	1132	
PA_atk-s02_01a:1133	“Yaṃ pubbe taṃ visodhehi, pacchā te māhu kiñcanaṃ;	113	
PA_atk-s02_01a:1134	Majjhe ce no gahessasi, upasanto carissasī”ti. ;	113	
PA_atk-s02_01a:1135	Imaṃ gāthaṃ sutvā saha paṭisambhidāhi arahattaṃ patto.	113	
PA_atk-s02_01a:1136	Paṭācārā –	113	
PA_atk-s02_01a:1137	“Na santi puttā tāṇāya, na pitā nāpi bandhavā;	113	
PA_atk-s02_01a:1138	Antakenādhipannassa, natthi ñātīsu tāṇatā”ti. ;	113	
PA_atk-s02_01a:1139_0	Imaṃ gāthaṃ sutvā sotāpattiphale patiṭṭhitā. Yasmā pana kāyavedanācittadhammesu kañci	1139	
PA_atk-s02_01a:1139_1	dhammaṃ anāmasitvā bhāvanā nāma natthi, tasmā tepi imināva maggena sokaparideve samatikkantāti veditabbā.	1139	
PA_atk-s02_01a:1140_0	Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti imesaṃ	1140	
PA_atk-s02_01a:1140_1	dvinnaṃ atthaṅgamāya, nirodhāyāti attho. Ayañhi maggo bhāvito tissattherādīnaṃ viya	1140	
PA_atk-s02_01a:1140_2	dukkhassa, sakkādīnaṃ viya ca domanassassa atthaṅgamāya saṃvattati.	1140	
PA_atk-s02_01a:1141_0	Tatrāyaṃ atthadīpanā – sāvatthiyaṃ kira tisso nāma kuṭumbikaputto cattālīsa hiraññakoṭiyo	1141	
PA_atk-s02_01a:1141_1	pahāya pabbajitvā agāmake araññe viharati. Tassa kaniṭṭhabhātubhariyā “gacchatha	1141	
PA_atk-s02_01a:1141_2	naṃ jīvitā voropethā”ti pañcasate core pesesi. Te gantvā theraṃ parivāretvā nisīdiṃsu.	1141	
PA_atk-s02_01a:1141_3	Thero āha “kasmā āgatattha upāsakā”ti? Taṃ jīvitā voropessāmāti. Pāṭibhogaṃ me upāsakā	1141	
PA_atk-s02_01a:1141_4	gahetvā ajjekarattiṃ jīvitaṃ dethāti. Ko te, samaṇa, imasmiṃ ṭhāne pāṭibhogo bhavissatīti?	1141	
PA_atk-s02_01a:1141_5	Thero mahantaṃ pāsāṇaṃ gahetvā dve ūruṭṭhīni bhinditvā “vaṭṭati upāsakā pāṭibhogo”ti	1141	
PA_atk-s02_01a:1141_6	āha. Te apakkamitvā caṅkamanasīse aggiṃ katvā nipajjiṃsu. Therassa vedanaṃ vikkhambhetvā	1141	
PA_atk-s02_01a:1141_7	sīlaṃ paccavekkhato parisuddhaṃ sīlaṃ nissāya pītipāmojjaṃ uppajji. Tato anukkamena	1141	
PA_atk-s02_01a:1141_8	vipassanaṃ vaḍḍhento tiyāmarattiṃ samaṇadhammaṃ katvā aruṇuggamane arahattaṃ patto	1141	
PA_atk-s02_01a:1141_9	imaṃ udānaṃ udānesi –	1141	
PA_atk-s02_01a:1142	“Ubho pādāni bhinditvā, saññapessāmi vo ahaṃ;	114	
PA_atk-s02_01a:1143	Aṭṭiyāmi harāyāmi, sarāgamaraṇaṃ ahaṃ.	114	
PA_atk-s02_01a:1144	Evāhaṃ cintayitvāna, yathābhūtaṃ vipassisaṃ;	114	
PA_atk-s02_01a:1145	Sampatte aruṇuggamhi, arahattamapāpuṇi”nti.	114	
PA_atk-s02_01a:1146_0	Aparepi tiṃsa bhikkhū bhagavato santike kammaṭṭhānaṃ gahetvā araññavihāre vassaṃ	1146	
PA_atk-s02_01a:1146_1	upagantvā “āvuso, tiyāmarattiṃ samaṇadhammova kātabbo, na aññamaññassa santikaṃ āgantabba”nti	1146	
PA_atk-s02_01a:1146_2	vatvā vihariṃsu. Tesaṃ samaṇadhammaṃ katvā paccūsasamaye pacalāyantānaṃ eko byaggho	1146	
PA_atk-s02_01a:1146_3	āgantvā ekekaṃ bhikkhuṃ gahetvā gacchati. Na koci “maṃ byaggho gaṇhī”ti vācampi nicchāresi.	1146	
PA_atk-s02_01a:1146_4	Evaṃ pañcasu dasasu bhikkhūsu khāditesu uposathadivase “itare, āvuso, kuhi”nti pucchitvā	1146	
PA_atk-s02_01a:1146_5	ñatvā ca “idāni gahitena, gahitomhīti vattabba”nti vatvā vihariṃsu.	1146	
PA_atk-s02_01a:1147_0	Atha aññataraṃ daharabhikkhuṃ purimanayeneva byaggho gaṇhi. So “byaggho, bhante”ti	1147	
PA_atk-s02_01a:1147_1	āha. Bhikkhū kattaradaṇḍe ca ukkāyo ca gahetvā mocessāmāti anubandhiṃsu. Byaggho	1147	
PA_atk-s02_01a:1147_2	bhikkhūnaṃ agatiṃ chinnataṭaṭṭhānaṃ āruyha taṃ bhikkhuṃ pādaṅguṭṭhakato paṭṭhāya	1147	
PA_atk-s02_01a:1147_3	khādituṃ ārabhi. Itarepi “idāni, sappurisa, amhehi kattabbaṃ natthi, bhikkhūnaṃ viseso	1147	
PA_atk-s02_01a:1147_4	nāma evarūpe ṭhāne paññāyatī”ti āhaṃsu. So byagghamukhe nipannova taṃ vedanaṃ vikkhambhetvā	1147	
PA_atk-s02_01a:1147_5	vipassanaṃ vaḍḍhento yāva gopphakā khāditasamaye sotāpanno hutvā, yāva jaṇṇukā khāditasamaye	1147	
PA_atk-s02_01a:1147_6	sakadāgāmī, yāva nābhiyā khāditasamaye anāgāmī hutvā, hadayarūpe akhāditeyeva saha	1147	
PA_atk-s02_01a:1147_7	paṭisambhidāhi arahattaṃ patvā imaṃ udānaṃ udānesi –	1147	
PA_atk-s02_01a:1148	“Sīlavā vatasampanno, paññavā susamāhito;	114	
PA_atk-s02_01a:1149	Muhuttaṃ pamādamanvāya, byagghenoruddhamānaso.	114	
PA_atk-s02_01a:1150	Pañjarasmiṃ gahetvāna, silāya uparīkato;	115	
PA_atk-s02_01a:1151	Kāmaṃ khādatu maṃ byaggho, bhakkho kāyo amittānaṃ;	115	
PA_atk-s02_01a:1152	Paṭiladdhe kammaṭṭhāne, maraṇaṃ hehiti bhaddaka”nti.	115	
PA_atk-s02_01a:1153_0	Aparopi pītamallatthero nāma gihikāle tīsu rajjesu paṭākaṃ gahetvā tambapaṇṇidīpaṃ	1153	
PA_atk-s02_01a:1153_1	āgamma rājānaṃ disvā raññā katānuggaho ekadivasaṃ kilañjakāpaṇasāladvārena gacchanto	1153	
PA_atk-s02_01a:1153_2	“rūpaṃ, bhikkhave, na tumhākaṃ, taṃ pajahatha, taṃ vo pahīnaṃ dīgharattaṃ hitāya	1153	
PA_atk-s02_01a:1153_3	sukhāya bhavissatī”ti natumhākavaggaṃ sutvā cintesi “neva kira rūpaṃ attano, na vedanā”ti.	1153	
PA_atk-s02_01a:1153_4	So taṃyeva aṅkusaṃ katvā nikkhamitvā mahāvihāraṃ gantvā pabbajjaṃ yācitvā pabbajito	1153	
PA_atk-s02_01a:1153_5	upasampanno dvemātikā paguṇaṃ katvā tiṃsa bhikkhū gahetvā gabalavāliyaaṅgaṇaṃ gantvā	1153	
PA_atk-s02_01a:1153_6	samaṇadhammamakāsi. Pādesu avahantesu jaṇṇukehi caṅkamati. Tamenaṃ rattiṃ eko migaluddako	1153	
PA_atk-s02_01a:1153_7	migoti maññamāno sattiyā pahari. Satti vinivijjhitvā gatā. So taṃ sattiṃ harāpetvā	1153	
PA_atk-s02_01a:1153_8	pahāramukhāni tiṇavaṭṭiyā pūrāpetvā pāsāṇapiṭṭhiyaṃ attānaṃ nisīdāpetvā okāsaṃ kāretvā	1153	
PA_atk-s02_01a:1153_9	vipassanaṃ vaḍḍhetvā saha paṭisambhidāhi arahattaṃ patvā ukkāsitasaddena āgatānaṃ	1153	
PA_atk-s02_01a:1153_10	bhikkhūnaṃ byākaritvā imaṃ udānaṃ udānesi –	11531	
PA_atk-s02_01a:1154	“Bhāsitaṃ buddhaseṭṭhassa, sabbalokaggavādino;	115	
PA_atk-s02_01a:1155	Na tumhākamidaṃ rūpaṃ, taṃ jaheyyātha bhikkhavo.	115	
PA_atk-s02_01a:1156	Aniccā vata saṅkhārā, uppādavayadhammino;	115	
PA_atk-s02_01a:1157	Uppajjitvā nirujjhanti, tesaṃ vūpasamo sukho”ti.	115	
PA_atk-s02_01a:1158_0	Atha naṃ bhikkhū āhaṃsu “sace, bhante, sammāsambuddho arogo abhavissā, addhā te muddhamatthake	1158	
PA_atk-s02_01a:1158_1	hatthaṃ pasāretvā sīsaṃ parāmaseyyā”ti. Ettāvatā ayaṃ maggo tissattherādīnaṃ viya	1158	
PA_atk-s02_01a:1158_2	dukkhassa atthaṅgamāya saṃvattati.	1158	
PA_atk-s02_01a:1159_0	Sakko pana devānamindo attano pañcavidhaṃ pubbanimittaṃ disvā maraṇabhayasantajjito	1159	
PA_atk-s02_01a:1159_1	domanassajāto bhagavantaṃ upasaṅkamitvā pañhaṃ pucchi. So upekkhāpañhavissajjanāvasāne	1159	
PA_atk-s02_01a:1159_2	asītisahassāhi devatāhi saddhiṃ sotāpattiphale patiṭṭhāsi. Sā cassa upapatti puna pākatikāva ahosi.	1159	
PA_atk-s02_01a:1160_0	Subrahmāpi devaputto accharāsahassaparivāro saggasampattiṃ anubhoti, tattha pañcasatā	1160	
PA_atk-s02_01a:1160_1	accharāyo rukkhato pupphāni ocinantiyo cavitvā niraye upapannā. So “kiṃ imā cirāyantī”ti	1160	
PA_atk-s02_01a:1160_2	upadhārento tāsaṃ niraye nibbattabhāvaṃ disvā “kittakaṃ nu kho mama āyū”ti upaparikkhanto	1160	
PA_atk-s02_01a:1160_3	attanopi āyuparikkhayaṃ viditvā tattheva niraye nibbattanabhāvaṃ disvā bhīto ativiya	1160	
PA_atk-s02_01a:1160_4	domanassajāto hutvā “imaṃ me domanassaṃ satthā vinayissati na añño”ti avasesā pañcasatā	1160	
PA_atk-s02_01a:1160_5	accharāyo gahetvā bhagavantaṃ upasaṅkamitvā pañhaṃ pucchi –	1160	
PA_atk-s02_01a:1161	“Niccaṃ utrastamidaṃ cittaṃ, niccaṃ ubbiggidaṃ mano;	116	
PA_atk-s02_01a:1162	Anuppannesu kicchesu, atho uppatitesu ca;	116	
PA_atk-s02_01a:1163	Sace atthi anutrastaṃ, taṃ me akkhāhi pucchito”ti. ;	116	
PA_atk-s02_01a:1164	Tato naṃ bhagavā āha –	116	
PA_atk-s02_01a:1165	“Nāññatra bojjhā tapasā, nāññatrindriyasaṃvarā;	116	
PA_atk-s02_01a:1166	Nāññatra sabbanissaggā, sotthiṃ passāmi pāṇina”nti. ;	116	
PA_atk-s02_01a:1167_0	So desanāpariyosāne pañcahi accharāsatehi saddhiṃ sotāpattiphale patiṭṭhāya taṃ sampattiṃ	1167	
PA_atk-s02_01a:1167_1	thāvaraṃ katvā devalokameva agamāsīti. Evamayaṃ maggo bhāvito sakkādīnaṃ viya domanassassa	1167	
PA_atk-s02_01a:1167_2	atthaṅgamāya saṃvattatīti veditabbo.	1167	
PA_atk-s02_01a:1168_0	Ñāyassa adhigamāyāti ñāyo vuccati ariyo aṭṭhaṅgiko maggo, tassa adhigamāya, pattiyāti	1168	
PA_atk-s02_01a:1168_1	vuttaṃ hoti. Ayañhi pubbabhāge lokiyo satipaṭṭhānamaggo bhāvito lokuttarassa maggassa	1168	
PA_atk-s02_01a:1168_2	adhigamāya saṃvattati. Tenāha “ñāyassa adhigamāyā”ti. Nibbānassa sacchikiriyāyāti	1168	
PA_atk-s02_01a:1168_3	taṇhāvānavirahitattā nibbānanti laddhanāmassa amatassa sacchikiriyāya, attapaccakkhatāyāti	1168	
PA_atk-s02_01a:1168_4	vuttaṃ hoti. Ayañhi maggo bhāvito anupubbena nibbānasacchikiriyaṃ sādheti. Tenāha	1168	
PA_atk-s02_01a:1168_5	“nibbānassa sacchikiriyāyā”ti.	1168	
PA_atk-s02_01a:1169_0	Tattha kiñcāpi “sattānaṃ visuddhiyā”ti vutte sokasamatikkamādīni atthato siddhāneva	1169	
PA_atk-s02_01a:1169_1	honti, ṭhapetvā pana sāsanayuttikovide aññesaṃ na pākaṭāni, na ca bhagavā paṭhamaṃ	1169	
PA_atk-s02_01a:1169_2	sāsanayuttikovidaṃ janaṃ katvā pacchā dhammaṃ deseti. Tena teneva pana suttena taṃ	1169	
PA_atk-s02_01a:1169_3	taṃ atthaṃ ñāpeti. Tasmā idha yaṃ yaṃ atthaṃ ekāyanamaggo sādheti, taṃ taṃ pākaṭaṃ	1169	
PA_atk-s02_01a:1169_4	katvā dassento “sokaparidevānaṃ samatikkamāyā”tiādimāha. Yasmā vā yā sattānaṃ visuddhi	1169	
PA_atk-s02_01a:1169_5	ekāyanamaggena saṃvattati, sā sokaparidevānaṃ samatikkamena hoti, sokaparidevānaṃ	1169	
PA_atk-s02_01a:1169_6	samatikkamo dukkhadomanassānaṃ atthaṅgamena, dukkhadomanassānaṃ atthaṅgamo ñāyassādhigamena,	1169	
PA_atk-s02_01a:1169_7	ñāyassādhigamo nibbānassa sacchikiriyāya. Tasmā imampi kamaṃ dassento “sattānaṃ visuddhiyā”ti	1169	
PA_atk-s02_01a:1169_8	vatvā “sokaparidevānaṃ samatikkamāyā”tiādimāha.	1169	
PA_atk-s02_01a:1170_0	Apica vaṇṇabhaṇanametaṃ ekāyanamaggassa. Yatheva hi bhagavā “dhammaṃ vo, bhikkhave,	1170	
PA_atk-s02_01a:1170_1	desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ	1170	
PA_atk-s02_01a:1170_2	parisuddhaṃ brahmacariyaṃ pakāsessāmi, yadidaṃ chachakkānī”ti chachakkadesanāya aṭṭhahi	1170	
PA_atk-s02_01a:1170_3	padehi vaṇṇaṃ abhāsi, yathā ca ariyavaṃsadesanāya “cattārome, bhikkhave, ariyavaṃsā	1170	
PA_atk-s02_01a:1170_4	aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṃkīyanti, na saṃkīyissanti,	1170	
PA_atk-s02_01a:1170_5	appaṭikuṭṭhā samaṇehi brāhmaṇehi viññūhī”ti navahi padehi vaṇṇaṃ abhāsi, evaṃ imassapi	1170	
PA_atk-s02_01a:1170_6	ekāyanamaggassa sattānaṃ visuddhiyātiādīhi sattahi padehi vaṇṇaṃ abhāsi.	1170	
PA_atk-s02_01a:1171_0	Kasmā iti ce? Tesaṃ bhikkhūnaṃ ussāhajananatthaṃ. Vaṇṇabhāsanañhi sutvā te bhikkhū	1171	
PA_atk-s02_01a:1171_1	“ayaṃ kira maggo hadayasantāpabhūtaṃ sokaṃ, vācāvippalāpabhūtaṃ paridevaṃ, kāyikaasātabhūtaṃ	1171	
PA_atk-s02_01a:1171_2	dukkhaṃ, cetasikaasātabhūtaṃ domanassanti cattāro upaddave hanati, visuddhiṃ ñāyaṃ	1171	
PA_atk-s02_01a:1171_3	nibbānanti tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ	1171	
PA_atk-s02_01a:1171_4	dhāretabbaṃ vācetabbaṃ, imañca maggaṃ bhāvetabbaṃ maññissanti. Iti tesaṃ bhikkhūnaṃ	1171	
PA_atk-s02_01a:1171_5	ussāhajananatthaṃ vaṇṇaṃ abhāsi, kambalavāṇijādayo kambalādīnaṃ vaṇṇaṃ viya.	1171	
PA_atk-s02_01a:1172_0	Yathā hi satasahassagghanikapaṇḍukambalavāṇijena kambalaṃ gaṇhathāti ugghositepi	1172	
PA_atk-s02_01a:1172_1	asukakambaloti na tāva manussā jānanti. Kesakambalavālakambalādayopi hi duggandhā	1172	
PA_atk-s02_01a:1172_2	kharasamphassā kambalātveva vuccanti. Yadā pana tena gandhārako rattakambalo sukhumo	1172	
PA_atk-s02_01a:1172_3	ujjalo sukhasamphassoti ugghositaṃ hoti, tadā ye pahonti, te gaṇhanti. Ye na pahonti,	1172	
PA_atk-s02_01a:1172_4	tepi dassanakāmā honti, evamevaṃ “ekāyano ayaṃ, bhikkhave, maggo”ti vuttepi asukamaggoti	1172	
PA_atk-s02_01a:1172_5	na tāva pākaṭo hoti. Nānappakārakā hi aniyyānamaggāpi maggātveva vuccanti. “Sattānaṃ	1172	
PA_atk-s02_01a:1172_6	visuddhiyā”tiādimhi pana vutte “ayaṃ kira maggo cattāro upaddave hanati, tayo visese	1172	
PA_atk-s02_01a:1172_7	āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ	1172	
PA_atk-s02_01a:1172_8	vācetabbaṃ, imañca maggaṃ bhāvetabbaṃ maññissantīti vaṇṇaṃ bhāsanto “sattānaṃ visuddhiyā”tiādimāha.	1172	
PA_atk-s02_01a:1172_9	Yathā ca satasahassagghanikapaṇḍukambalavāṇijopamā, evaṃ rattajambunadasuvaṇṇaudakappasādakamaṇiratanasuvisuddhamuttāratanadhotapavāḷādivāṇijūpamādayopettha āharitabbā.	1172	
PA_atk-s02_01a:1173_0	Yadidanti nipāto, ye imeti ayamassa attho. Cattāroti gaṇanaparicchedo, tena na tato	1173	
PA_atk-s02_01a:1173_1	heṭṭhā na uddhanti satipaṭṭhānaparicchedaṃ dīpeti. Satipaṭṭhānāti tayo satipaṭṭhānā	1173	
PA_atk-s02_01a:1173_2	satigocaropi, tidhā paṭipannesu sāvakesu satthuno paṭighānunayavītivattatāpi, satipi.	1173	
PA_atk-s02_01a:1173_3	“Catunnaṃ, bhikkhave, satipaṭṭhānānaṃ samudayañca atthaṅgamañca desessāmi, taṃ suṇātha…pe….	1173	
PA_atk-s02_01a:1173_4	Ko ca, bhikkhave, kāyassa samudayo? Āhārasamudayā kāyasamudayo”tiādīsu hi satigocaro	1173	
PA_atk-s02_01a:1173_5	satipaṭṭhānanti vuccati. Tathā “kāyo paṭṭhānaṃ, no sati. Sati paṭṭhānañceva sati	1173	
PA_atk-s02_01a:1173_6	cā”tiādīsupi. Tassattho – patiṭṭhāti asminti paṭṭhānaṃ. Kā patiṭṭhāti? Sati. Satiyā	1173	
PA_atk-s02_01a:1173_7	paṭṭhānaṃ satipaṭṭhānaṃ. Padhānaṭṭhānanti vā paṭṭhānaṃ. Satiyā paṭṭhānaṃ satipaṭṭhānaṃ,	1173	
PA_atk-s02_01a:1173_8	hatthiṭṭhānaassaṭṭhānādīni viya. “Tayo satipaṭṭhānā, yadariyo sevati, yadariyo sevamāno	1173	
PA_atk-s02_01a:1173_9	satthā gaṇamanusāsitumarahatī”ti etthāpi tidhā paṭipannesu sāvakesu satthuno paṭighānunayavītivattatā	1173	
PA_atk-s02_01a:1173_10	“satipaṭṭhāna”nti vuttā. Tassattho – paṭṭhapetabbato paṭṭhānaṃ, pavattayitabbatoti	11731	
PA_atk-s02_01a:1173_11	attho. Kena paṭṭhapetabbatoti? Satiyā. Satiyā paṭṭhānaṃ satipaṭṭhānanti. “Cattāro	11731	
PA_atk-s02_01a:1173_12	satipaṭṭhānā bhāvitā bahulīkatā satta bojjhaṅge paripūrentī”tiādīsu pana satiyeva	11731	
PA_atk-s02_01a:1173_13	“satipaṭṭhāna”nti vuccati. Tassattho – patiṭṭhātīti paṭṭhānaṃ, upaṭṭhāti okkantitvā	11731	
PA_atk-s02_01a:1173_14	pakkhanditvā pavattatīti attho. Satiyeva paṭṭhānaṃ satipaṭṭhānaṃ. Atha vā saraṇaṭṭhena	11731	
PA_atk-s02_01a:1173_15	sati, upaṭṭhānaṭṭhena paṭṭhānaṃ. Iti sati ca sā paṭṭhānañcātipi satipaṭṭhānaṃ. Idamidha adhippetaṃ.	11731	
PA_atk-s02_01a:1174_0	Yadi evaṃ, kasmā “satipaṭṭhānā”ti bahuvacanaṃ? Satibahuttā. Ārammaṇabhedena hi bahukā	1174	
PA_atk-s02_01a:1174_1	etā satiyo. Atha maggoti kasmā ekavacanaṃ? Maggaṭṭhena ekattā. Catassopi hi etā satiyo	1174	
PA_atk-s02_01a:1174_2	maggaṭṭhena ekattaṃ gacchanti. Vuttañhetaṃ “maggoti kenaṭṭhena maggo? Nibbānagamanaṭṭhena,	1174	
PA_atk-s02_01a:1174_3	nibbānatthikehi magganīyaṭṭhena cā”ti. Catassopi cetā aparabhāge kāyādīsu ārammaṇesu	1174	
PA_atk-s02_01a:1174_4	kiccaṃ sādhayamānā nibbānaṃ gacchanti. Ādito paṭṭhāya ca nibbānatthikehi maggīyanti,	1174	
PA_atk-s02_01a:1174_5	tasmā catassopi eko maggoti vuccanti. Evañca sati vacanānusandhinā sānusandhikāva	1174	
PA_atk-s02_01a:1174_6	desanā hoti, “mārasenappamaddanaṃ vo, bhikkhave, maggaṃ desessāmi, taṃ suṇātha…pe…	1174	
PA_atk-s02_01a:1174_7	katamo ca, bhikkhave, mārasenappamaddano maggo? Yadidaṃ sattabojjhaṅgā”tiādīsu viya	1174	
PA_atk-s02_01a:1174_8	hi yathā mārasenappamaddanoti ca sattabojjhaṅgāti ca atthato ekaṃ, byañjanamevettha	1174	
PA_atk-s02_01a:1174_9	nānaṃ. Evaṃ ekāyanamaggoti ca cattāro satipaṭṭhānāti ca atthato ekaṃ, byañjanamevettha	1174	
PA_atk-s02_01a:1174_10	nānaṃ. Tasmā maggaṭṭhena ekattā ekavacanaṃ, ārammaṇabhedena satibahuttā bahuvacanaṃ veditabbaṃ.	11741	
PA_atk-s02_01a:1175_0	Kasmā pana bhagavatā cattārova satipaṭṭhānā vuttā anūnā anadhikāti? Veneyyahitattā.	1175	
PA_atk-s02_01a:1175_1	Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā	1175	
PA_atk-s02_01a:1175_2	dvedhā pavattesu veneyyesu mandassa taṇhācaritassa oḷārikaṃ kāyānupassanāsatipaṭṭhānaṃ	1175	
PA_atk-s02_01a:1175_3	visuddhimaggo, tikkhassa sukhumaṃ vedanānupassanaṃ satipaṭṭhānaṃ. Diṭṭhicaritassāpi	1175	
PA_atk-s02_01a:1175_4	mandassa nātippabhedagataṃ cittānupassanāsatipaṭṭhānaṃ visuddhimaggo, tikkhassa atippabhedagataṃ	1175	
PA_atk-s02_01a:1175_5	dhammānupassanāsatipaṭṭhānaṃ. Samathayānikassa ca mandassa akicchena adhigantabbanimittaṃ	1175	
PA_atk-s02_01a:1175_6	paṭhamaṃ satipaṭṭhānaṃ visuddhimaggo, tikkhassa oḷārikārammaṇe asaṇṭhahanato dutiyaṃ.	1175	
PA_atk-s02_01a:1175_7	Vipassanāyānikassapi mandassa nātippabhedagatārammaṇaṃ tatiyaṃ, tikkhassa atippabhedagatārammaṇaṃ	1175	
PA_atk-s02_01a:1175_8	catutthaṃ. Iti cattārova vuttā anūnā anadhikāti.	1175	
PA_atk-s02_01a:1176_0	Subhasukhaniccaattabhāvavipallāsapahānatthaṃ vā. Kāyo hi asubho, tattha ca subhavipallāsavipallatthā	1176	
PA_atk-s02_01a:1176_1	sattā, tesaṃ tattha asubhabhāvadassanena tassa vipallāsassa pahānatthaṃ paṭhamaṃ	1176	
PA_atk-s02_01a:1176_2	satipaṭṭhānaṃ vuttaṃ. Sukhaṃ niccaṃ attāti gahitesupi ca vedanādīsu vedanā dukkhā,	1176	
PA_atk-s02_01a:1176_3	cittaṃ aniccaṃ, dhammā anattā, tesu ca sukhaniccaattavipallāsavipallatthā sattā,	1176	
PA_atk-s02_01a:1176_4	tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti	1176	
PA_atk-s02_01a:1176_5	evaṃ subhasukhaniccaattabhāvavipallāsapahānatthaṃ vā cattārova vuttā anūnā anadhikāti veditabbā.	1176	
PA_atk-s02_01a:1177	Na kevalañca vipallāsapahānatthameva, atha kho caturoghayogāsavaganthaupādānaagatipahānatthampi catubbidhāhārapariññatthañca cattārova vuttāti veditabbā. Ayaṃ tāva pakaraṇanayo.	117	
PA_atk-s02_01a:1178_0	Aṭṭhakathāyaṃ pana saraṇavasena ceva ekattasamosaraṇavasena ca ekameva satipaṭṭhānaṃ	1178	
PA_atk-s02_01a:1178_1	ārammaṇavasena cattāroti etadeva vuttaṃ. Yathā hi catudvāre nagare pācīnato āgacchantā	1178	
PA_atk-s02_01a:1178_2	pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti, dakkhiṇato	1178	
PA_atk-s02_01a:1178_3	pacchimato uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena	1178	
PA_atk-s02_01a:1178_4	nagarameva pavisanti, evaṃsampadamidaṃ veditabbaṃ. Nagaraṃ viya hi nibbānamahānagaraṃ.	1178	
PA_atk-s02_01a:1178_5	Dvāraṃ viya aṭṭhaṅgiko lokuttaramaggo. Pācīnadisādayo viya kāyādayo.	1178	
PA_atk-s02_01a:1179_0	Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva	1179	
PA_atk-s02_01a:1179_1	pavisanti, evaṃ kāyānupassanāmukhena āgacchantā cuddasavidhena kāyānupassanaṃ bhāvetvā	1179	
PA_atk-s02_01a:1179_2	kāyānupassanābhāvanānubhāvanibbattena ariyamaggena ekaṃ nibbānameva osaranti.	1179	
PA_atk-s02_01a:1180_0	Yathā dakkhiṇato āgacchantā dakkhiṇadisāya uṭṭhānakaṃ bhaṇḍaṃ gahetvā dakkhiṇadvārena	1180	
PA_atk-s02_01a:1180_1	nagarameva pavisanti, evaṃ vedanānupassanāmukhena āgacchantā navavidhena vedanānupassanaṃ	1180	
PA_atk-s02_01a:1180_2	bhāvetvā vedanānupassanābhāvanānubhāvanibbattena ariyamaggena ekaṃ nibbānameva osaranti.	1180	
PA_atk-s02_01a:1181_0	Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena	1181	
PA_atk-s02_01a:1181_1	nagarameva pavisanti, evaṃ cittānupassanāmukhena āgacchantā soḷasavidhena cittānupassanaṃ	1181	
PA_atk-s02_01a:1181_2	bhāvetvā cittānupassanābhāvanānubhāvanibbattena ariyamaggena ekaṃ nibbānameva osaranti.	1181	
PA_atk-s02_01a:1182_0	Yathā uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva	1182	
PA_atk-s02_01a:1182_1	pavisanti, evaṃ dhammānupassanāmukhena āgacchantā pañcavidhena dhammānupassanaṃ bhāvetvā	1182	
PA_atk-s02_01a:1182_2	dhammānupassanābhāvanānubhāvanibbattena ariyamaggena ekaṃ nibbānameva osaranti.	1182	
PA_atk-s02_01a:1183	Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattārova vuttāti veditabbā.	118	
PA_atk-s02_01a:1184_0	Katame cattāroti kathetukamyatā pucchā. Idhāti imasmiṃ sāsane. Bhikkhaveti dhammapaṭiggāhakapuggalālapanametaṃ.	1184	
PA_atk-s02_01a:1184_1	Bhikkhūti paṭipattisampādakapuggalanidassanametaṃ. Aññepi ca devamanussā paṭipattiṃ	1184	
PA_atk-s02_01a:1184_2	sampādentiyeva, seṭṭhattā pana paṭipattiyā bhikkhubhāvadassanato ca, “bhikkhū”ti	1184	
PA_atk-s02_01a:1184_3	āha. Bhagavato hi anusāsaniṃ sampaṭicchantesu bhikkhu seṭṭho, sabbappakārāya anusāsaniyā	1184	
PA_atk-s02_01a:1184_4	bhājanabhāvato, tasmā seṭṭhattā “bhikkhū”ti āha. Tasmiṃ gahite pana sesā gahitāva	1184	
PA_atk-s02_01a:1184_5	honti rājagamanādīsu rājaggahaṇena sesaparisā viya. Yo ca imaṃ paṭipattiṃ paṭipajjati,	1184	
PA_atk-s02_01a:1184_6	so bhikkhu nāma hotīti paṭipattiyā bhikkhubhāvadassanatopi “bhikkhū”ti āha. Paṭipannako	1184	
PA_atk-s02_01a:1184_7	hi devo vā hotu manusso vā, “bhikkhū”ti saṅkhaṃ gacchatiyeva. Yathāha –	1184	
PA_atk-s02_01a:1185	“Alaṅkato cepi samaṃ careyya,	118	
PA_atk-s02_01a:1186	Santo danto niyato brahmacārī;	118	
PA_atk-s02_01a:1187	Sabbesu bhūtesu nidhāya daṇḍaṃ,	118	
PA_atk-s02_01a:1188	So brāhmaṇo so samaṇo sa bhikkhū”ti. ;	118	
PA_atk-s02_01a:1189_0	Kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena	1189	
PA_atk-s02_01a:1189_1	hatthikāyarathakāyādayo viya kāyoti adhippeto. Yathā ca samūhaṭṭhena, evaṃ kucchitānaṃ	1189	
PA_atk-s02_01a:1189_2	āyaṭṭhena. Kucchitānañhi paramajegucchānaṃ so āyotipi kāyo. Āyoti uppattideso. Tatrāyaṃ	1189	
PA_atk-s02_01a:1189_3	vacanattho, āyanti tatoti āyo. Ke āyanti? Kucchitā kesādayo. Iti kucchitānaṃ āyoti	1189	
PA_atk-s02_01a:1189_4	kāyo. Kāyānupassīti kāyamanupassanasīlo, kāyaṃ vā anupassamāno.	1189	
PA_atk-s02_01a:1190_0	“Kāye”ti ca vatvāpi puna “kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ	1190	
PA_atk-s02_01a:1190_1	katanti veditabbaṃ. Tena na kāye vedanānupassī vā, cittadhammānupassī vā, atha kho	1190	
PA_atk-s02_01a:1190_2	kāyānupassīyevāti kāyasaṅkhāte vatthusmiṃ kāyānupassanākārasseva dassanena asammissato	1190	
PA_atk-s02_01a:1190_3	vavatthānaṃ dassitaṃ hoti. Tathā na kāye aṅgapaccaṅgavimuttaekadhammānupassī, nāpi	1190	
PA_atk-s02_01a:1190_4	kesalomādivinimuttaitthipurisānupassī. Yopi cettha kesalomādiko bhūtupādāyasamūhasaṅkhāto	1190	
PA_atk-s02_01a:1190_5	kāyo, tatthapi na bhūtupādāyavinimuttaekadhammānupassī, atha kho rathasambhārānupassako	1190	
PA_atk-s02_01a:1190_6	viya aṅgapaccaṅgasamūhānupassī, nagarāvayavānupassako viya kesalomādisamūhānupassī,	1190	
PA_atk-s02_01a:1190_7	kadalikkhandhapattavaṭṭivinibbhujanako viya rittamuṭṭhiviniveṭhako viya ca bhūtupādāyasamūhānupassīyevāti	1190	
PA_atk-s02_01a:1190_8	nānappakārato samūhavaseneva kāyasaṅkhātassa vatthuno dassanena ghanavinibbhogo dassito	1190	
PA_atk-s02_01a:1190_9	hoti. Na hettha yathāvuttasamūhavinimutto kāyo vā itthī vā puriso vā añño vā koci	1190	
PA_atk-s02_01a:1190_10	dhammo dissati, yathāvuttadhammasamūhamatteyeva pana tathā tathā sattā micchābhinivesaṃ	11901	
PA_atk-s02_01a:1190_11	karonti. Tenāhu porāṇā –	11901	
PA_atk-s02_01a:1191	“Yaṃ passati na taṃ diṭṭhaṃ, yaṃ diṭṭhaṃ taṃ na passati;	119	
PA_atk-s02_01a:1192	Apassaṃ bajjhate mūḷho, bajjhamāno na muccatī”ti. –	119	
PA_atk-s02_01a:1193_0	Ghanavinibbhogādidassanatthanti vuttaṃ. Ādisaddena cettha ayampi attho veditabbo	1193	
PA_atk-s02_01a:1193_1	– ayañhi ekasmiṃ kāye kāyānupassīyeva, na aññadhammānupassī. Kiṃ vuttaṃ hoti? Yathā	1193	
PA_atk-s02_01a:1193_2	anudakabhūtāyapi marīciyā udakānupassino honti, na evaṃ aniccadukkhānattaasubhabhūteyeva	1193	
PA_atk-s02_01a:1193_3	imasmiṃ kāye niccasukhaattasubhabhāvānupassī, atha kho kāyānupassī aniccadukkhānattaasubhākārasamūhānupassīyevāti.	1193	
PA_atk-s02_01a:1193_4	Atha vā yvāyaṃ parato “idha, bhikkhave, bhikkhu araññagato vā…pe… so satova assasatī”tiādinā	1193	
PA_atk-s02_01a:1193_5	nayena assāsapassāsādicuṇṇikajātaaṭṭhikapariyosāno kāyo vutto, yo ca “idhekacco pathavikāyaṃ	1193	
PA_atk-s02_01a:1193_6	aniccato anupassati āpokāyaṃ tejokāyaṃ vāyokāyaṃ kesakāyaṃ lomakāyaṃ chavikāyaṃ cammakāyaṃ	1193	
PA_atk-s02_01a:1193_7	maṃsakāyaṃ ruhirakāyaṃ nahārukāyaṃ aṭṭhikāyaṃ aṭṭhimiñjakāya”nti paṭisambhidāyaṃ	1193	
PA_atk-s02_01a:1193_8	kāyo vutto, tassa sabbassa imasmiṃyeva kāye anupassanato “kāye kāyānupassī”ti evampi attho daṭṭhabbo.	1193	
PA_atk-s02_01a:1194_0	Atha vā kāye ahanti vā mamanti vā evaṃ gahetabbassa yassa kassaci ananupassanato	1194	
PA_atk-s02_01a:1194_1	tassa tasseva pana kesālomādikassa nānādhammasamūhassa anupassanato kāye kesādidhammasamūhasaṅkhātakāyānupassīti	1194	
PA_atk-s02_01a:1194_2	evamattho daṭṭhabbo. Apica “imasmiṃ kāye aniccato anupassati, no niccato”tiādinā	1194	
PA_atk-s02_01a:1194_3	nayena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa	1194	
PA_atk-s02_01a:1194_4	kāyassānupassanatopi “kāye kāyānupassī”ti evampi attho daṭṭhabbo.	1194	
PA_atk-s02_01a:1195_0	Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ	1195	
PA_atk-s02_01a:1195_1	sattannaṃ anupassanānaṃ vasena aniccato anupassati, no niccato. Dukkhato anupassati,	1195	
PA_atk-s02_01a:1195_2	no sukhato. Anattato anupassati, no attato. Nibbindati, no nandati. Virajjati, no	1195	
PA_atk-s02_01a:1195_3	rajjati. Nirodheti, no samudeti. Paṭinissajjati, no ādiyati. So taṃ aniccato anupassanto	1195	
PA_atk-s02_01a:1195_4	niccasaññaṃ pajahati, dukkhato anupassanto sukhasaññaṃ pajahati, anattato anupassanto	1195	
PA_atk-s02_01a:1195_5	attasaññaṃ pajahati, nibbindanto nandiṃ pajahati, virajjanto rāgaṃ pajahati, nirodhento	1195	
PA_atk-s02_01a:1195_6	samudayaṃ pajahati, paṭinissajjanto ādānaṃ pajahatīti veditabbo.	1195	
PA_atk-s02_01a:1196_0	Viharatīti iriyati. Ātāpīti tīsu bhavesu kilese ātāpetīti ātāpo, vīriyassetaṃ nāmaṃ.	1196	
PA_atk-s02_01a:1196_1	Ātāpo assa atthīti ātāpī. Sampajānoti sampajaññasaṅkhātena ñāṇena samannāgato. Satimāti	1196	
PA_atk-s02_01a:1196_2	kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā	1196	
PA_atk-s02_01a:1196_3	paññāya anupassati, na hi sativirahitassa anupassanā nāma atthi. Tenevāha “satiñca	1196	
PA_atk-s02_01a:1196_4	khvāhaṃ, bhikkhave, sabbatthikaṃ vadāmī”ti. Tasmā ettha “kāye kāyānupassī viharatī”ti	1196	
PA_atk-s02_01a:1196_5	ettāvatā kāyānupassanāsatipaṭṭhānakammaṭṭhānaṃ vuttaṃ hoti. Atha vā yasmā anātāpino	1196	
PA_atk-s02_01a:1196_6	antosaṅkhepo antarāyakaro hoti, asampajāno upāyapariggahe anupāyaparivajjane ca sammuyhati,	1196	
PA_atk-s02_01a:1196_7	muṭṭhassati upāyāpariccāge anupāyāpariggahe ca asamattho hoti, tenassa taṃ kammaṭṭhānaṃ	1196	
PA_atk-s02_01a:1196_8	na sampajjati, tasmā yesaṃ dhammānaṃ ānubhāvena taṃ sampajjati. Tesaṃ dassanatthaṃ	1196	
PA_atk-s02_01a:1196_9	“ātāpī sampajāno satimāti idaṃ vutta”nti veditabbaṃ.	1196	
PA_atk-s02_01a:1197_0	Iti kāyānupassanāsatipaṭṭhānaṃ sampayogaṅgañcassa dassetvā idāni pahānaṅgaṃ dassetuṃ	1197	
PA_atk-s02_01a:1197_1	vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena	1197	
PA_atk-s02_01a:1197_2	vā vinayitvā. Loketi tasmiṃyeva kāye. Kāyo hi idha lujjanapalujjanaṭṭhena lokoti	1197	
PA_atk-s02_01a:1197_3	adhippeto. Yasmā panassa na kāyamatteyeva abhijjhādomanassaṃ pahīyati, vedanādīsupi	1197	
PA_atk-s02_01a:1197_4	pahīyatiyeva, tasmā “pañcapi upādānakkhandhā loko”ti vibhaṅge vuttaṃ. Lokasaṅkhātattā	1197	
PA_atk-s02_01a:1197_5	vā tesaṃ dhammānaṃ atthuddhāranayenetaṃ vuttaṃ. Yaṃ panāha “tattha katamo loko? Sveva	1197	
PA_atk-s02_01a:1197_6	kāyo loko”ti. Ayamevettha attho, tasmiṃ loke abhijjhādomanassaṃ vineyyāti evaṃ sambandho	1197	
PA_atk-s02_01a:1197_7	daṭṭhabbo. Yasmā panettha abhijjhāgahaṇena kāmacchando, domanassaggahaṇena byāpādo	1197	
PA_atk-s02_01a:1197_8	saṅgahaṃ gacchati, tasmā nīvaraṇapariyāpannabalavadhammadvayadassanena nīvaraṇappahānaṃ	1197	
PA_atk-s02_01a:1197_9	vuttaṃ hotīti veditabbaṃ.	1197	
PA_atk-s02_01a:1198_0	Visesena cettha abhijjhāvinayena kāyasampattimūlakassa anurodhassa, domanassavinayena	1198	
PA_atk-s02_01a:1198_1	pana kāyavipattimūlakassa virodhassa, abhijjhāvinayena ca kāye abhiratiyā, domanassavinayena	1198	
PA_atk-s02_01a:1198_2	kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ	1198	
PA_atk-s02_01a:1198_3	pakkhepassa, domanassavinayena ca kāye bhūtānaṃ asubhāsukhabhāvādīnaṃ apanayanassa	1198	
PA_atk-s02_01a:1198_4	ca pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti.	1198	
PA_atk-s02_01a:1198_5	Yogānubhāvo hi esa, yadidaṃ anurodhavirodhavippamutto aratiratisaho abhūtapakkhepabhūtāpanayanavirahito	1198	
PA_atk-s02_01a:1198_6	ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca	1198	
PA_atk-s02_01a:1198_7	anapanento yogasamattho hotīti.	1198	
PA_atk-s02_01a:1199_0	Aparo nayo “kāye kāyānupassī”ti ettha anupassanāya kammaṭṭhānaṃ vuttaṃ. “Viharatī”ti	1199	
PA_atk-s02_01a:1199_1	ettha vuttavihārena kammaṭṭhānikassa kāyapariharaṇaṃ. “Ātāpī”tiādīsu ātāpena sammappadhānaṃ,	1199	
PA_atk-s02_01a:1199_2	satisampajaññena sabbatthikakammaṭṭhānaṃ, kammaṭṭhānapariharaṇūpāyo vā, satiyā vā	1199	
PA_atk-s02_01a:1199_3	kāyānupassanāvasena paṭiladdhasamatho, sampajaññena vipassanā, abhijjhādomanassavinayena	1199	
PA_atk-s02_01a:1199_4	bhāvanāphalaṃ vuttanti veditabbaṃ.	1199	
PA_atk-s02_01a:1200_0	Vibhaṅge pana “anupassī”ti tattha katamā anupassanā? Yā paññā pajānanā…pe… sammādiṭṭhi.	1200	
PA_atk-s02_01a:1200_1	Ayaṃ vuccati anupassanā. Imāya anupassanāya upeto hoti samupeto upāgato samupāgato	1200	
PA_atk-s02_01a:1200_2	upapanno sampanno samannāgato. Tena vuccati anupassīti.	1200	
PA_atk-s02_01a:1201	Viharatīti iriyati vattati pāleti yapeti yāpeti carati viharati. Tena vuccati viharatīti.	120	
PA_atk-s02_01a:1202	Ātāpīti tattha katamo ātāpo? Yo cetasiko vīriyārambho…pe… sammāvāyāmo. Ayaṃ vuccati ātāpo. Iminā ātāpena upeto hoti…pe… samannāgato. Tena vuccati ātāpīti.	120	
PA_atk-s02_01a:1203	Sampajānoti tattha katamaṃ sampajaññaṃ? Yā paññā pajānanā…pe… sammādiṭṭhi. Idaṃ vuccati sampajaññaṃ. Iminā sampajaññena upeto hoti…pe… samannāgato. Tena vuccati sampajānoti.	120	
PA_atk-s02_01a:1204	Satimāti tattha katamā sati? Yā sati anussati…pe… sammāsati. Ayaṃ vuccati sati. Imāya satiyā upeto hoti…pe… samannāgato. Tena vuccati satimāti.	120	
PA_atk-s02_01a:1205_0	Vineyya loke abhijjhādomanassanti tattha katamo loko? Sveva kāyo loko, pañcapi upādānakkhandhā	1205	
PA_atk-s02_01a:1205_1	loko. Ayaṃ vuccati loko. Tattha katamā abhijjhā? Yo rāgo sārāgo anunayo anurodho	1205	
PA_atk-s02_01a:1205_2	nandī nandīrāgo cittassa sārāgo, ayaṃ vuccati abhijjhā. Tattha katamaṃ domanassaṃ?	1205	
PA_atk-s02_01a:1205_3	Yaṃ cetasikaṃ asātaṃ, cetasikaṃ dukkhaṃ, cetosamphassajaṃ asātaṃ…pe… dukkhā vedanā.	1205	
PA_atk-s02_01a:1205_4	Idaṃ vuccati domanassaṃ. Iti ayañca abhijjhā idañca domanassaṃ imamhi loke vinītā	1205	
PA_atk-s02_01a:1205_5	honti paṭivinītā santā vūpasantā samitā vūpasamitā atthaṅgatā abbhatthaṅgatā appitā	1205	
PA_atk-s02_01a:1205_6	byappitā sositā visositā byantīkatā, tena vuccati vineyya loke abhijjhādomanassanti	1205	
PA_atk-s02_01a:1205_7	evametesaṃ padānamattho vutto. Tena saha ayaṃ aṭṭhakathānayo yathā saṃsandati, evaṃ	1205	
PA_atk-s02_01a:1205_8	veditabbo. Ayaṃ tāva kāyānupassanāsatipaṭṭhānuddesassa atthavaṇṇanā.	1205	
PA_atk-s02_01a:1206_0	Vedanāsu… citte… dhammesu dhammānupassī viharati…pe… vineyya loke abhijjhādomanassanti	1206	
PA_atk-s02_01a:1206_1	ettha pana vedanānupassīti evamādīsu vedanādīnaṃ puna vacane payojanaṃ kāyānupassanāyaṃ	1206	
PA_atk-s02_01a:1206_2	vuttanayeneva veditabbaṃ. Vedanāsu vedanānupassī, citte cittānupassī, dhammesu dhammānupassīti	1206	
PA_atk-s02_01a:1206_3	ettha pana vedanāti tisso vedanā, tā ca lokiyā eva. Cittampi lokiyaṃ, tathā dhammā.	1206	
PA_atk-s02_01a:1206_4	Tesaṃ vibhāgo niddesavāre pākaṭo bhavissati. Kevalaṃ panidha yathā vedanā anupassitabbā,	1206	
PA_atk-s02_01a:1206_5	tathā anupassanto vedanāsu vedanānupassīti veditabbo. Esa nayo cittadhammesupi. Kathañca	1206	
PA_atk-s02_01a:1206_6	vedanā anupassitabbāti? Sukhā tāva vedanā dukkhato, dukkhā sallato, adukkhamasukhā aniccato. Yathāha –	1206	
PA_atk-s02_01a:1207	“Yo sukhaṃ dukkhato adda, dukkhamaddakkhi sallato;	120	
PA_atk-s02_01a:1208	Adukkhamasukhaṃ santaṃ, adakkhi naṃ aniccato;	120	
PA_atk-s02_01a:1209	Sa ve sammaddaso bhikkhu, upasanto carissatī”ti. ;	120	
PA_atk-s02_01a:1210_0	Sabbā eva cetā dukkhātipi anupassitabbā. Vuttañhetaṃ “yaṃkiñci vedayitaṃ, sabbaṃ	1210	
PA_atk-s02_01a:1210_1	taṃ dukkhasminti vadāmī”ti. Sukhadukkhatopi ca anupassitabbā. Yathāha “sukhā vedanā	1210	
PA_atk-s02_01a:1210_2	ṭhitisukhā vipariṇāmadukkhā”ti sabbaṃ vitthāretabbaṃ. Apica aniccādisattānupassanāvasenapi	1210	
PA_atk-s02_01a:1210_3	anupassitabbā. Sesaṃ niddesavāreyeva pākaṭaṃ bhavissati. Cittadhammesupi cittaṃ tāva	1210	
PA_atk-s02_01a:1210_4	ārammaṇādhipatisahajātabhūmikammavipākakiriyādinānattabhedānaṃ aniccādisattānupassanānaṃ	1210	
PA_atk-s02_01a:1210_5	niddesavāre āgatasarāgādibhedānañca vasena anupassitabbaṃ. Dhammā salakkhaṇasāmaññalakkhaṇānaṃ	1210	
PA_atk-s02_01a:1210_6	suññatadhammassa aniccādisattānupassanānaṃ niddesavāre āgatasantāsantādibhedānañca	1210	
PA_atk-s02_01a:1210_7	vasena anupassitabbā. Sesaṃ vuttanayameva. Kāmañcettha yassa kāyasaṅkhāte loke abhijjhādomanassaṃ	1210	
PA_atk-s02_01a:1210_8	pahīnaṃ, tassa vedanādilokesupi taṃ pahīnameva. Nānāpuggalavasena pana nānācittakkhaṇikasatipaṭṭhānabhāvanāvasena	1210	
PA_atk-s02_01a:1210_9	ca sabbattha vuttaṃ. Yato vā ekattha pahīnaṃ sesesupi pahīnaṃ hoti. Tenevassa tattha	1210	
PA_atk-s02_01a:1210_10	pahānadassanatthampi evaṃ vuttanti veditabbanti.	12101	
PA_atk-s02_01a:1211	Uddesavārakathāvaṇṇanā niṭṭhitā.	121	
PA_atk-s02_01a:1212	Kāyānupassanāānāpānapabbavaṇṇanā	121	
PA_atk-s02_01a:1213_0	107. Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni	1213	
PA_atk-s02_01a:1213_1	upakaraṇāni kattukāmo ekaṃ mahāveṇuṃ labhitvā catudhā bhinditvā tato ekekaṃ veṇukhaṇḍaṃ	1213	
PA_atk-s02_01a:1213_2	gahetvā phāletvā taṃ taṃ upakaraṇaṃ kareyya, evameva bhagavā satipaṭṭhānadesanāya	1213	
PA_atk-s02_01a:1213_3	sattānaṃ anekappakāravisesādhigamaṃ kattukāmo ekameva sammāsatiṃ “cattāro satipaṭṭhānā.	1213	
PA_atk-s02_01a:1213_4	Katame cattāro? Idha, bhikkhave, bhikkhu kāye kāyānupassī viharatī”tiādinā nayena	1213	
PA_atk-s02_01a:1213_5	ārammaṇavasena catudhā bhinditvā tato ekekaṃ satipaṭṭhānaṃ gahetvā vibhajanto “kathañca	1213	
PA_atk-s02_01a:1213_6	bhikkhave”tiādinā nayena niddesavāraṃ vattumāraddho.	1213	
PA_atk-s02_01a:1214_0	Tattha kathañcātiādi vitthāretukamyatā pucchā. Ayaṃ panettha saṅkhepattho – bhikkhave,	1214	
PA_atk-s02_01a:1214_1	kena ca pakārena bhikkhu kāye kāyānupassī viharatīti? Esa nayo sabbapucchāvāresu.	1214	
PA_atk-s02_01a:1214_2	Idha, bhikkhave, bhikkhūti, bhikkhave, imasmiṃ sāsane bhikkhu. Ayañhettha idha-saddo	1214	
PA_atk-s02_01a:1214_3	sabbappakārakāyānupassanānibbattakassa puggalassa sannissayabhūtasāsanaparidīpano	1214	
PA_atk-s02_01a:1214_4	aññasāsanassa tathābhāvapaṭisedhano ca. Vuttañhetaṃ “idheva, bhikkhave, samaṇo…pe…	1214	
PA_atk-s02_01a:1214_5	suññā parappavādā samaṇebhi aññehī”ti. Tena vuttaṃ “imasmiṃ sāsane bhikkhū”ti.	1214	
PA_atk-s02_01a:1215_0	“Araññagato vā…pe… suññāgāragato vā”ti idamassa satipaṭṭhānabhāvanānurūpasenāsanapariggahaparidīpanaṃ.	1215	
PA_atk-s02_01a:1215_1	Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ kammaṭṭhānavīthiṃ	1215	
PA_atk-s02_01a:1215_2	otarituṃ na icchati, kūṭagoṇayuttaratho viya uppathameva dhāvati, tasmā seyyathāpi	1215	
PA_atk-s02_01a:1215_3	nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto	1215	
PA_atk-s02_01a:1215_4	apanetvā ekamante mahantaṃ thambhaṃ nikhaṇitvā tattha yottena bandheyya. Athassa	1215	
PA_atk-s02_01a:1215_5	so vaccho ito cito ca vipphanditvā palāyituṃ asakkonto tameva thambhaṃ upanisīdeyya	1215	
PA_atk-s02_01a:1215_6	vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ	1215	
PA_atk-s02_01a:1215_7	duṭṭhacittaṃ dametukāmena rūpādiārammaṇato apanetvā araññaṃ vā rukkhamūlaṃ vā suññāgāraṃ	1215	
PA_atk-s02_01a:1215_8	vā pavesetvā tattha satipaṭṭhānārammaṇatthambhe satiyottena bandhitabbaṃ. Evamassa	1215	
PA_atk-s02_01a:1215_9	taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ	1215	
PA_atk-s02_01a:1215_10	chinditvā palāyituṃ asakkontaṃ tamevārammaṇaṃ upacārappanāvasena upanisīdati ceva	12151	
PA_atk-s02_01a:1215_11	upanipajjati ca. Tenāhu porāṇā –	12151	
PA_atk-s02_01a:1216	“Yathā thambhe nibandheyya, vacchaṃ damaṃ naro idha;	121	
PA_atk-s02_01a:1217	Bandheyyevaṃ sakaṃ cittaṃ, satiyārammaṇe daḷha”nti.	121	
PA_atk-s02_01a:1218	Evamassa taṃ senāsanaṃ bhāvanānurūpaṃ hoti. Tena vuttaṃ “idamassa satipaṭṭhānabhāvanānurūpasenāsanapariggahaparidīpana”nti.	121	
PA_atk-s02_01a:1219_0	Apica yasmā idaṃ kāyānupassanāya muddhabhūtaṃ sabbabuddhapaccekabuddhabuddhasāvakānaṃ	1219	
PA_atk-s02_01a:1219_1	visesādhigamadiṭṭhadhammasukhavihārapadaṭṭhānaṃ ānāpānassatikammaṭṭhānaṃ itthipurisahatthiassādisaddasamākulaṃ	1219	
PA_atk-s02_01a:1219_2	gāmantaṃ apariccajitvā na sukaraṃ sampādetuṃ, saddakaṇṭakattā jhānassa. Agāmake pana	1219	
PA_atk-s02_01a:1219_3	araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ	1219	
PA_atk-s02_01a:1219_4	nibbattetvā tadeva jhānaṃ pādakaṃ katvā saṅkhāre sammasitvā aggaphalaṃ arahattaṃ	1219	
PA_atk-s02_01a:1219_5	pāpuṇituṃ. Tasmāssa anurūpasenāsanaṃ dassento bhagavā “araññagato vā”tiādimāha.	1219	
PA_atk-s02_01a:1220_0	Vatthuvijjācariyo viya hi bhagavā. So yathā vatthuvijjācariyo nagarabhūmiṃ passitvā	1220	
PA_atk-s02_01a:1220_1	suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite	1220	
PA_atk-s02_01a:1220_2	rājakulato mahāsakkāraṃ labhati, evameva yogāvacarassa anurūpaṃ senāsanaṃ upaparikkhitvā	1220	
PA_atk-s02_01a:1220_3	“ettha kammaṭṭhānaṃ anuyuñjitabba”nti upadisati. Tato tattha kammaṭṭhānaṃ anuyuñjantena	1220	
PA_atk-s02_01a:1220_4	yoginā anukkamena arahatte patte “sammāsambuddho vata so bhagavā”ti mahantaṃ sakkāraṃ labhati.	1220	
PA_atk-s02_01a:1221_0	Ayaṃ pana bhikkhu dīpisadisoti vuccati. Yathā hi mahādīpirājā araññe tiṇagahanaṃ	1221	
PA_atk-s02_01a:1221_1	vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo	1221	
PA_atk-s02_01a:1221_2	mige gaṇhāti, evameva ayaṃ araññādīsu kammaṭṭhānaṃ anuyuñjanto bhikkhu yathākkamena	1221	
PA_atk-s02_01a:1221_3	cattāro magge ceva cattāri ariyaphalāni ca gaṇhāti. Tenāhu porāṇā –	1221	
PA_atk-s02_01a:1222	“Yathāpi dīpiko nāma, nilīyitvā gaṇhatī mige;	122	
PA_atk-s02_01a:1223	Tathevāyaṃ buddhaputto, yuttayogo vipassako;	122	
PA_atk-s02_01a:1224	Araññaṃ pavisitvāna, gaṇhāti phalamuttama”nti.	122	
PA_atk-s02_01a:1225	Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha. Ito paraṃ imasmiṃ tāva ānāpānapabbe yaṃ vattabbaṃ siyā, taṃ visuddhimagge vuttameva.	122	
PA_atk-s02_01a:1226_0	Tassa pana imesaṃ “dīghaṃ vā assasanto dīghaṃ assasāmīti pajānāti…pe… passambhayaṃ	1226	
PA_atk-s02_01a:1226_1	kāyasaṅkhāraṃ passasissāmīti sikkhatī”ti evaṃ vuttānaṃ assāsapassāsānaṃ vasena sikkhato	1226	
PA_atk-s02_01a:1226_2	assāsapassāsanimitte cattāri jhānāni uppajjanti. So jhānā vuṭṭhahitvā assāsapassāse	1226	
PA_atk-s02_01a:1226_3	vā pariggaṇhāti jhānaṅgāni vā. Tattha assāsapassāsakammiko “ime assāsapassāsā kiṃ	1226	
PA_atk-s02_01a:1226_4	nissitā, vatthuṃ nissitā, vatthu nāma karajakāyo, karajakāyo nāma cattāri mahābhūtāni	1226	
PA_atk-s02_01a:1226_5	upādārūpañcā”ti evaṃ rūpaṃ pariggaṇhāti, tato tadārammaṇe phassapañcamake nāmanti	1226	
PA_atk-s02_01a:1226_6	evaṃ nāmarūpaṃ pariggahetvā tassa paccayaṃ pariyesanto avijjādipaṭiccasamuppādaṃ	1226	
PA_atk-s02_01a:1226_7	disvā “paccayapaccayuppannadhammamattamevetaṃ, añño satto vā puggalo vā natthī”ti	1226	
PA_atk-s02_01a:1226_8	vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena	1226	
PA_atk-s02_01a:1226_9	arahattaṃ pāpuṇāti. Idaṃ ekassa bhikkhuno yāva arahattā niyyānamukhaṃ.	1226	
PA_atk-s02_01a:1227_0	Jhānakammikopi “imāni jhānaṅgāni kiṃ nissitāni, vatthuṃ nissitāni. Vatthu nāma karajakāyoti	1227	
PA_atk-s02_01a:1227_1	jhānaṅgāni nāmaṃ, karajakāyo rūpa”nti nāmarūpaṃ vavatthapetvā tassa paccayaṃ pariyesanto	1227	
PA_atk-s02_01a:1227_2	avijjādipaccayākāraṃ disvā “paccayapaccayuppannadhammamattamevetaṃ, añño satto vā	1227	
PA_atk-s02_01a:1227_3	puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ	1227	
PA_atk-s02_01a:1227_4	vaḍḍhento anukkamena arahattaṃ pāpuṇāti, idaṃ ekassa bhikkhuno yāva arahattā niyyānamukhaṃ.	1227	
PA_atk-s02_01a:1228_0	Iti ajjhattaṃ vāti evaṃ attano vā assāsapassāsakāye kāyānupassī viharati. Bahiddhā	1228	
PA_atk-s02_01a:1228_1	vāti parassa vā assāsapassāsakāye. Ajjhattabahiddhā vāti kālena attano, kālena parassa	1228	
PA_atk-s02_01a:1228_2	assāsapassāsakāye. Etenassa paguṇakammaṭṭhānaṃ aṭṭhapetvā aparāparaṃ sañcaraṇakālo	1228	
PA_atk-s02_01a:1228_3	kathito. Ekasmiṃ kāle panidaṃ ubhayaṃ na labbhati.	1228	
PA_atk-s02_01a:1229_0	Samudayadhammānupassī vāti yathā nāma kammārabhastañca gaggaranāḷiñca tajjañca vāyāmaṃ	1229	
PA_atk-s02_01a:1229_1	paṭicca vāto aparāparaṃ sañcarati, evaṃ bhikkhuno karajakāyañca nāsāpuṭañca cittañca	1229	
PA_atk-s02_01a:1229_2	paṭicca assāsapassāsakāyo aparāparaṃ sañcarati. Kāyādayo dhammā samudayadhammā, te	1229	
PA_atk-s02_01a:1229_3	passanto “samudayadhammānupassī vā kāyasmiṃ viharatī”ti vuccati. Vayadhammānupassī	1229	
PA_atk-s02_01a:1229_4	vāti yathā bhastāya apanītāya gaggaranāḷiyā bhinnāya tajje ca vāyāme asati so vāto	1229	
PA_atk-s02_01a:1229_5	nappavattati, evameva kāye bhinne nāsāpuṭe viddhaste citte ca niruddhe assāsapassāsakāyo	1229	
PA_atk-s02_01a:1229_6	nāma nappavattatīti kāyādinirodhā assāsapassāsanirodhoti evaṃ passanto “vayadhammānupassī	1229	
PA_atk-s02_01a:1229_7	vā kāyasmiṃ viharatī”ti vuccati. Samudayavayadhammānupassī vāti kālena samudayaṃ,	1229	
PA_atk-s02_01a:1229_8	kālena vayaṃ anupassanto. Atthi kāyoti vā panassāti kāyova atthi, na satto, na puggalo,	1229	
PA_atk-s02_01a:1229_9	na itthī, na puriso, na attā, na attaniyaṃ, nāhaṃ, na mama, na koci, na kassacīti	1229	
PA_atk-s02_01a:1229_10	evamassa sati paccupaṭṭhitā hoti.	12291	
PA_atk-s02_01a:1230_0	Yāvadevāti payojanaparicchedavavatthāpanametaṃ. Idaṃ vuttaṃ hoti – yā sati paccupaṭṭhitā	1230	
PA_atk-s02_01a:1230_1	hoti, sā na aññatthāya. Atha kho yāvadeva ñāṇamattāya aparāparaṃ uttaruttari ñāṇapamāṇatthāya	1230	
PA_atk-s02_01a:1230_2	ceva satipamāṇatthāya ca, satisampajaññānaṃ vuḍḍhatthāyāti attho. Anissito ca viharatīti	1230	
PA_atk-s02_01a:1230_3	taṇhānissayadiṭṭhinissayānaṃ vasena anissito viharati. Na ca kiñci loke upādiyatīti	1230	
PA_atk-s02_01a:1230_4	lokasmiṃ kiñci rūpaṃ vā…pe… viññāṇaṃ vā “ayaṃ me attā vā attaniyaṃ vā”ti na gaṇhāti.	1230	
PA_atk-s02_01a:1230_5	Evampīti upariatthaṃ upādāya sampiṇḍanattho pikāro. Iminā pana padena bhagavā ānāpānapabbadesanaṃ niyyātetvā dasseti.	1230	
PA_atk-s02_01a:1231_0	Tattha assāsapassāsapariggāhikā sati dukkhasaccaṃ, tassā samuṭṭhāpikā purimataṇhā	1231	
PA_atk-s02_01a:1231_1	samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano	1231	
PA_atk-s02_01a:1231_2	nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti	1231	
PA_atk-s02_01a:1231_3	idamekassa assāsapassāsavasena abhiniviṭṭhassa bhikkhuno yāva arahattā niyyānamukhanti.	1231	
PA_atk-s02_01a:1232	Ānāpānapabbavaṇṇanā niṭṭhitā.	123	
PA_atk-s02_01a:1233	Iriyāpathapabbavaṇṇanā	123	
PA_atk-s02_01a:1234_0	108. Evaṃ assāsapassāsavasena kāyānupassanaṃ vibhajitvā idāni iriyāpathavasena vibhajituṃ	1234	
PA_atk-s02_01a:1234_1	puna caparantiādimāha. Tattha kāmaṃ soṇasiṅgālādayopi gacchantā “gacchāmā”ti jānanti.	1234	
PA_atk-s02_01a:1234_2	Na panetaṃ evarūpaṃ jānanaṃ sandhāya vuttaṃ. Evarūpañhi jānanaṃ sattūpaladdhiṃ na	1234	
PA_atk-s02_01a:1234_3	pajahati, attasaññaṃ na ugghāṭeti, kammaṭṭhānaṃ vā satipaṭṭhānabhāvanā vā na hoti.	1234	
PA_atk-s02_01a:1234_4	Imassa pana bhikkhuno jānanaṃ sattūpaladdhiṃ pajahati, attasaññaṃ ugghāṭeti, kammaṭṭhānañceva	1234	
PA_atk-s02_01a:1234_5	satipaṭṭhānabhāvanā ca hoti. Idañhi “ko gacchati, kassa gamanaṃ, kiṃ kāraṇā gacchatī”ti	1234	
PA_atk-s02_01a:1234_6	evaṃ sampajānanaṃ sandhāya vuttaṃ. Ṭhānādīsupi eseva nayo.	1234	
PA_atk-s02_01a:1235_0	Tattha ko gacchatīti na koci satto vā puggalo vā gacchati. Kassa gamananti na kassaci	1235	
PA_atk-s02_01a:1235_1	sattassa vā puggalassa vā gamanaṃ. Kiṃ kāraṇā gacchatīti cittakiriyavāyodhātuvipphārena	1235	
PA_atk-s02_01a:1235_2	gacchati. Tasmā esa evaṃ pajānāti “gacchāmī”ti cittaṃ uppajjati, taṃ vāyaṃ janeti,	1235	
PA_atk-s02_01a:1235_3	vāyo viññattiṃ janeti, cittakiriyavāyodhātuvipphārena sakalakāyassa purato abhinīhāro	1235	
PA_atk-s02_01a:1235_4	gamananti vuccati. Ṭhānādīsupi eseva nayo.	1235	
PA_atk-s02_01a:1236_0	Tatrāpi hi “tiṭṭhāmī”ti cittaṃ uppajjati, taṃ vāyaṃ janeti, vāyo viññattiṃ janeti,	1236	
PA_atk-s02_01a:1236_1	cittakiriyavāyodhātuvipphārena sakalakāyassa koṭito paṭṭhāya ussitabhāvo ṭhānanti	1236	
PA_atk-s02_01a:1236_2	vuccati. “Nisīdāmī”ti cittaṃ uppajjati, taṃ vāyaṃ janeti, vāyo viññattiṃ janeti,	1236	
PA_atk-s02_01a:1236_3	cittakiriyavāyodhātuvipphārena heṭṭhimakāyassa samiñjanaṃ uparimakāyassa ussitabhāvo	1236	
PA_atk-s02_01a:1236_4	nisajjāti vuccati. “Sayāmī”ti cittaṃ uppajjati, taṃ vāyaṃ janeti, vāyo viññattiṃ	1236	
PA_atk-s02_01a:1236_5	janeti, cittakiriyavāyodhātuvipphārena sakalasarīrassa tiriyato pasāraṇaṃ sayananti vuccatīti.	1236	
PA_atk-s02_01a:1237_0	Tassa evaṃ pajānato evaṃ hoti “satto gacchati satto tiṭṭhatī”ti vuccati. Atthi pana	1237	
PA_atk-s02_01a:1237_1	koci satto gacchanto vā ṭhito vā natthi. Yathā pana “sakaṭaṃ gacchati sakaṭaṃ tiṭṭhatī”ti	1237	
PA_atk-s02_01a:1237_2	vuccati, na ca kiñci sakaṭaṃ nāma gacchantaṃ vā tiṭṭhantaṃ vā atthi. Cattāro pana	1237	
PA_atk-s02_01a:1237_3	goṇe yojetvā chekamhi sārathimhi pājente “sakaṭaṃ gacchati sakaṭaṃ tiṭṭhatī”ti vohāramattameva	1237	
PA_atk-s02_01a:1237_4	hoti, evameva ajānanaṭṭhena sakaṭaṃ viya kāyo. Goṇā viya cittajavātā. Sārathi viya	1237	
PA_atk-s02_01a:1237_5	cittaṃ. Gacchāmi tiṭṭhāmīti citte uppanne vāyodhātu viññattiṃ janayamānā uppajjati,	1237	
PA_atk-s02_01a:1237_6	cittakiriyavāyodhātuvipphārena gamanādīni pavattanti. Tato “satto gacchati, satto	1237	
PA_atk-s02_01a:1237_7	tiṭṭhati, ahaṃ gacchāmi, ahaṃ tiṭṭhāmī”ti vohāramattaṃ hotīti. Tenāha –	1237	
PA_atk-s02_01a:1238	“Nāvā mālutavegena, jiyāvegena tejanaṃ;	123	
PA_atk-s02_01a:1239	Yathā yāti tathā kāyo, yāti vātāhato ayaṃ.	123	
PA_atk-s02_01a:1240	Yantaṃ suttavaseneva, cittasuttavasenidaṃ;	124	
PA_atk-s02_01a:1241	Payuttaṃ kāyayantampi, yāti ṭhāti nisīdati.	124	
PA_atk-s02_01a:1242	Ko nāma ettha so satto, yo vinā hetupaccaye;	124	
PA_atk-s02_01a:1243	Attano ānubhāvena, tiṭṭhe vā yadi vā vaje”ti.	124	
PA_atk-s02_01a:1244	Tasmā evaṃ hetupaccayavaseneva pavattāni gamanādīni sallakkhento esa gacchanto vā gacchāmīti pajānāti, ṭhito vā, nisinno vā, sayāno vā sayānomhīti pajānātīti veditabbo.	124	
PA_atk-s02_01a:1245_0	Yathā yathā vā panassa kāyo paṇihito hoti, tathā tathā naṃ pajānātīti sabbasaṅgāhikavacanametaṃ.	1245	
PA_atk-s02_01a:1245_1	Idaṃ vuttaṃ hoti – yena yena vā ākārena tassa kāyo ṭhito hoti, tena tena naṃ pajānāti.	1245	
PA_atk-s02_01a:1245_2	Gamanākārena ṭhitaṃ gacchatīti pajānāti. Ṭhānanisajjāsayanākārena ṭhitaṃ sayānoti pajānātīti.	1245	
PA_atk-s02_01a:1246_0	Iti ajjhattaṃ vāti evaṃ attano vā catuiriyāpathapariggaṇhanena kāye kāyānupassī viharati.	1246	
PA_atk-s02_01a:1246_1	Bahiddhā vāti parassa vā catuiriyāpathapariggaṇhanena. Ajjhattabahiddhā vāti kālena	1246	
PA_atk-s02_01a:1246_2	attano, kālena parassa catuiriyāpathapariggaṇhanena kāye kāyānupassī viharati. Samudayadhammānupassī	1246	
PA_atk-s02_01a:1246_3	vātiādīsu pana “avijjāsamudayā rūpasamudayo”tiādinā nayena pañcahākārehi rūpakkhandhassa	1246	
PA_atk-s02_01a:1246_4	samudayo ca vayo ca nīharitabbo. Tañhi sandhāya idha “samudayadhammānupassī vā”tiādi	1246	
PA_atk-s02_01a:1246_5	vuttaṃ. Atthi kāyoti vā panassātiādi vuttasadisameva.	1246	
PA_atk-s02_01a:1247_0	Idha pana catuiriyāpathapariggāhikā sati dukkhasaccaṃ, tassā samuṭṭhāpikā purimataṇhā	1247	
PA_atk-s02_01a:1247_1	samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano	1247	
PA_atk-s02_01a:1247_2	nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti	1247	
PA_atk-s02_01a:1247_3	idamekassa catūiriyāpathapariggāhakassa bhikkhuno yāva arahattā niyyānamukhanti.	1247	
PA_atk-s02_01a:1248	Iriyāpathapabbavaṇṇanā niṭṭhitā.	124	
PA_atk-s02_01a:1249	Catusampajaññapabbavaṇṇanā	124	
PA_atk-s02_01a:1250_0	109. Evaṃ iriyāpathavasena kāyānupassanaṃ vibhajitvā idāni catusampajaññavasena vibhajituṃ	1250	
PA_atk-s02_01a:1250_1	puna caparantiādimāha. Tattha abhikkante paṭikkanteti ettha tāva abhikkantaṃ vuccati	1250	
PA_atk-s02_01a:1250_2	gamanaṃ. Paṭikkantaṃ nivattanaṃ. Tadubhayampi catūsu iriyāpathesu labbhati. Gamane	1250	
PA_atk-s02_01a:1250_3	tāva purato kāyaṃ abhiharanto abhikkamati nāma. Paṭinivattento paṭikkamati nāma.	1250	
PA_atk-s02_01a:1250_4	Ṭhānepi ṭhitakova kāyaṃ purato onāmento abhikkamati nāma. Pacchato apanāmento paṭikkamati	1250	
PA_atk-s02_01a:1250_5	nāma. Nisajjāyapi nisinnakova āsanassa purimaaṅgābhimukho saṃsaranto abhikkamati	1250	
PA_atk-s02_01a:1250_6	nāma. Pacchimaaṅgappadesaṃ pacchā saṃsaranto paṭikkamati nāma. Nipajjāyapi eseva nayo.	1250	
PA_atk-s02_01a:1251_0	Sampajānakārī hotīti sampajaññena sabbakiccakārī, sampajaññameva vā kārī. So hi abhikkantādīsu	1251	
PA_atk-s02_01a:1251_1	sampajaññaṃ karoteva, na katthaci sampajaññavirahito hoti. Tattha sātthakasampajaññaṃ	1251	
PA_atk-s02_01a:1251_2	sappāyasampajaññaṃ gocarasampajaññaṃ asammohasampajaññanti catubbidhaṃ sampajaññaṃ.	1251	
PA_atk-s02_01a:1251_3	Tattha abhikkamanacitte uppanne cittavaseneva agantvā “kiṃ nu me ettha gatena attho	1251	
PA_atk-s02_01a:1251_4	atthi natthī”ti atthānatthaṃ pariggaṇhitvā atthapariggahaṇaṃ sātthakasampajaññaṃ.	1251	
PA_atk-s02_01a:1251_5	Tattha ca atthoti cetiyadassanabodhidassanasaṅghadassanatheradassanaasubhadassanādivasena	1251	
PA_atk-s02_01a:1251_6	dhammato vaḍḍhi. Cetiyaṃ vā bodhiṃ vā disvāpi hi buddhārammaṇaṃ saṅghadassanena saṅghārammaṇaṃ	1251	
PA_atk-s02_01a:1251_7	pītiṃ uppādetvā tadeva khayavayato sammasanto arahattaṃ pāpuṇāti. There disvā tesaṃ	1251	
PA_atk-s02_01a:1251_8	ovāde patiṭṭhāya asubhaṃ disvā tattha paṭhamajjhānaṃ uppādetvā tadeva khayavayato	1251	
PA_atk-s02_01a:1251_9	sammasanto arahattaṃ pāpuṇāti. Tasmā etesaṃ dassanaṃ sātthakaṃ. Keci pana “āmisatopi	1251	
PA_atk-s02_01a:1251_10	vaḍḍhi atthoyeva, taṃ nissāya brahmacariyānuggahāya paṭipannattā”ti vadanti.	12511	
PA_atk-s02_01a:1252_0	Tasmiṃ pana gamane sappāyāsappāyaṃ pariggaṇhitvā sappāyapariggahaṇaṃ sappāyasampajaññaṃ.	1252	
PA_atk-s02_01a:1252_1	Seyyathidaṃ, cetiyadassanaṃ tāva sātthakaṃ. Sace pana cetiyassa mahāpūjāya dasadvādasayojanantare	1252	
PA_atk-s02_01a:1252_2	parisā sannipatanti. Attano vibhavānurūpaṃ itthiyopi purisāpi alaṅkatappaṭiyattā	1252	
PA_atk-s02_01a:1252_3	cittakammarūpakāni viya sañcaranti. Tatra cassa iṭṭhe ārammaṇe lobho, aniṭṭhe paṭigho,	1252	
PA_atk-s02_01a:1252_4	asamapekkhane moho uppajjati, kāyasaṃsaggāpattiṃ vā āpajjati, jīvitabrahmacariyānaṃ	1252	
PA_atk-s02_01a:1252_5	vā antarāyo hoti, evaṃ taṃ ṭhānaṃ asappāyaṃ hoti. Vuttappakāraantarāyābhāve sappāyaṃ.	1252	
PA_atk-s02_01a:1252_6	Bodhidassanepi eseva nayo. Saṅghadassanampi sātthaṃ. Sace pana antogāme mahāmaṇḍapaṃ	1252	
PA_atk-s02_01a:1252_7	kāretvā sabbarattiṃ dhammassavanaṃ kārentesu manussesu vuttappakāreneva janasannipāto	1252	
PA_atk-s02_01a:1252_8	ceva antarāyo ca hoti, evaṃ taṃ ṭhānaṃ asappāyaṃ. Antarāyābhāve sappāyaṃ. Mahāparisaparivārānaṃ	1252	
PA_atk-s02_01a:1252_9	therānaṃ dassanepi eseva nayo.	1252	
PA_atk-s02_01a:1253_0	Asubhadassanampi sātthaṃ. Tadatthadīpanatthañca idaṃ vatthu – eko kira daharabhikkhu	1253	
PA_atk-s02_01a:1253_1	sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto	1253	
PA_atk-s02_01a:1253_2	asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto	1253	
PA_atk-s02_01a:1253_3	tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo	1253	
PA_atk-s02_01a:1253_4	taṃ apassanto “sāmaṇerā”ti pakkosi. So “mayā pabbajitadivasato paṭṭhāya bhikkhunā	1253	
PA_atk-s02_01a:1253_5	saddhiṃ dve kathā nāma na kathitapubbā. Aññasmimpi divase uparivisesaṃ nibbattessāmī”ti	1253	
PA_atk-s02_01a:1253_6	cintetvā “kiṃ, bhante”ti paṭivacanaṃ adāsi. Ehīti ca vutte ekavacaneneva āgantvā	1253	
PA_atk-s02_01a:1253_7	“bhante, iminā tāva maggena gantvā mayā ṭhitokāse muhuttaṃ puratthābhimukho ṭhatvā	1253	
PA_atk-s02_01a:1253_8	olokethā”ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ	1253	
PA_atk-s02_01a:1253_9	janānaṃ atthāya jāyati. Evaṃ sātthampi panetaṃ purisassa mātugāmāsubhaṃ asappāyaṃ.	1253	
PA_atk-s02_01a:1253_10	Mātugāmassa ca purisāsubhaṃ sabhāgameva sappāyanti evaṃ sappāyapariggahaṇaṃ sappāyasampajaññaṃ nāma.	12531	
PA_atk-s02_01a:1254_0	Evaṃ pariggahitasātthasappāyassa pana aṭṭhatiṃsāya kammaṭṭhānesu attano cittarucitakammaṭṭhānasaṅkhātaṃ	1254	
PA_atk-s02_01a:1254_1	gocaraṃ uggahetvā bhikkhācāragocare taṃ gahetvā gamanaṃ gocarasampajaññaṃ nāma. Tassāvibhāvatthaṃ	1254	
PA_atk-s02_01a:1254_2	idaṃ catukkaṃ veditabbaṃ. Idhekacco bhikkhu harati na paccāharati, ekacco na harati	1254	
PA_atk-s02_01a:1254_3	paccāharati, ekacco neva harati na paccāharati, ekacco harati ca paccāharati ca.	1254	
PA_atk-s02_01a:1255_0	Tattha yo bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetvā	1255	
PA_atk-s02_01a:1255_1	tathā rattiyā paṭhamaṃ yāmaṃ majjhime yāme seyyaṃ kappetvā pacchimayāmepi nisajjācaṅkamehi	1255	
PA_atk-s02_01a:1255_2	vītināmetvā pageva cetiyaṅgaṇabodhiyaṅgaṇavattaṃ katvā bodhirukkhe udakaṃ abhisiñcitvā	1255	
PA_atk-s02_01a:1255_3	pānīyaṃ paribhojanīyaṃ paccupaṭṭhapetvā ācariyupajjhāyavattādīni sabbāni khandhakavattāni	1255	
PA_atk-s02_01a:1255_4	samādāya vattati. So sarīraparikammaṃ katvā senāsanaṃ pavisitvā dve tayo pallaṅke	1255	
PA_atk-s02_01a:1255_5	usumaṃ gāhāpento kammaṭṭhānaṃ anuyuñjitvā bhikkhācāravelāya uṭṭhahitvā kammaṭṭhānasīseneva	1255	
PA_atk-s02_01a:1255_6	pattacīvaramādāya senāsanato nikkhamitvā kammaṭṭhānaṃ manasikarontova cetiyaṅgaṇaṃ	1255	
PA_atk-s02_01a:1255_7	gantvā sace buddhānussatikammaṭṭhānaṃ hoti, taṃ avissajjetvāva cetiyaṅgaṇaṃ pavisati.	1255	
PA_atk-s02_01a:1255_8	Aññaṃ ce kammaṭṭhānaṃ hoti, sopānapādamūle ṭhatvā hatthena gahitabhaṇḍaṃ viya taṃ	1255	
PA_atk-s02_01a:1255_9	ṭhapetvā buddhārammaṇaṃ pītiṃ gahetvā cetiyaṅgaṇaṃ āruyha mahantaṃ cetiyaṃ ce, tikkhattuṃ	1255	
PA_atk-s02_01a:1255_10	padakkhiṇaṃ katvā catūsu ṭhānesu vanditabbaṃ. Khuddakaṃ cetiyaṃ ce, tatheva padakkhiṇaṃ	12551	
PA_atk-s02_01a:1255_11	katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi buddhassa	12551	
PA_atk-s02_01a:1255_12	bhagavato sammukhā viya nipaccakāraṃ dassetvā bodhi vanditabbo. So evaṃ cetiyañca	12551	
PA_atk-s02_01a:1255_13	bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto	12551	
PA_atk-s02_01a:1255_14	viya nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā	12551	
PA_atk-s02_01a:1255_15	gāmaṃ piṇḍāya pavisati.	12551	
PA_atk-s02_01a:1256_0	Atha naṃ manussā disvā “ayyo no āgato”ti paccuggantvā pattaṃ gahetvā āsanasālāyaṃ	1256	
PA_atk-s02_01a:1256_1	vā gehe vā nisīdāpetvā yāguṃ datvā yāva bhattaṃ na niṭṭhāti, tāva pāde dhovitvā telena	1256	
PA_atk-s02_01a:1256_2	makkhetvā purato nisīditvā pañhaṃ vā pucchanti, dhammaṃ vā sotukāmā honti. Sacepi	1256	
PA_atk-s02_01a:1256_3	na kathāpenti, janasaṅgahatthaṃ dhammakathā nāma kātabbāyevāti aṭṭhakathācariyā vadanti.	1256	
PA_atk-s02_01a:1256_4	Dhammakathā hi kammaṭṭhānavinimuttā nāma natthi. Tasmā kammaṭṭhānasīseneva dhammaṃ	1256	
PA_atk-s02_01a:1256_5	kathetvā kammaṭṭhānasīseneva āhāraṃ paribhuñjitvā anumodanaṃ katvā nivattiyamānehipi	1256	
PA_atk-s02_01a:1256_6	manussehi anugatova gāmato nikkhamitvā tattheva nivattetvā maggaṃ paṭipajjati. Atha	1256	
PA_atk-s02_01a:1256_7	naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā paccuggantvā	1256	
PA_atk-s02_01a:1256_8	pattacīvaramassa gaṇhanti.	1256	
PA_atk-s02_01a:1257_0	Porāṇā bhikkhū kira “na amhākaṃ upajjhāyo ācariyo”ti mukhaṃ ulloketvā vattaṃ karonti.	1257	
PA_atk-s02_01a:1257_1	Sampattaparicchedeneva karonti. Te taṃ pucchanti “bhante, ete manussā tumhākaṃ kiṃ	1257	
PA_atk-s02_01a:1257_2	honti mātupakkhato sambandhā pitipakkhato”ti. Kiṃ disvā pucchathāti. Tumhesu etesaṃ	1257	
PA_atk-s02_01a:1257_3	pemaṃ bahumānanti. Āvuso, yaṃ mātāpitūhipi dukkaraṃ, taṃ ete amhākaṃ karonti, pattacīvarampi	1257	
PA_atk-s02_01a:1257_4	no etesaṃ santakameva, etesaṃ ānubhāvena neva bhaye bhayaṃ, na chātake chātakaṃ jānāma,	1257	
PA_atk-s02_01a:1257_5	edisā nāma amhākaṃ upakārino natthīti tesaṃ guṇe kathento gacchati, ayaṃ vuccati	1257	
PA_atk-s02_01a:1257_6	harati na paccāharatīti.	1257	
PA_atk-s02_01a:1258_0	Yassa pana pageva vuttappakāraṃ vattapaṭipattiṃ karontassa kammajatejo pajjalati,	1258	
PA_atk-s02_01a:1258_1	anupādinnakaṃ muñcitvā upādinnakaṃ gaṇhāti, sarīrato sedā muccanti, kammaṭṭhānavīthiṃ	1258	
PA_atk-s02_01a:1258_2	nārohati, so pageva pattacīvaramādāya vegasāva cetiyaṃ vanditvā gorūpānaṃ nikkhamanavelāyameva	1258	
PA_atk-s02_01a:1258_3	gāmaṃ yāgubhikkhāya pavisitvā yāguṃ labhitvā āsanasālaṃ gantvā pivati. Athassa dvattikkhattuṃ	1258	
PA_atk-s02_01a:1258_4	ajjhoharaṇamatteneva kammajatejo upādinnakaṃ muñcitvā anupādinnakaṃ gaṇhāti. Ghaṭasatena	1258	
PA_atk-s02_01a:1258_5	nhāto viya tejodhātupariḷāhanibbāpanaṃ patvā kammaṭṭhānasīsena yāguṃ paribhuñjitvā	1258	
PA_atk-s02_01a:1258_6	pattañca mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya	1258	
PA_atk-s02_01a:1258_7	caritvā kammaṭṭhānasīsena āhāraṃ paribhuñjitvā tato paṭṭhāya poṅkhānupoṅkhaṃ upaṭṭhahamānaṃ	1258	
PA_atk-s02_01a:1258_8	kammaṭṭhānaṃ gahetvāva āgacchati, ayaṃ vuccati na harati paccāharatīti. Edisā ca	1258	
PA_atk-s02_01a:1258_9	bhikkhū yāguṃ pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ	1258	
PA_atk-s02_01a:1258_10	vītivattā, sīhaḷadīpeyeva tesu tesu gāmesu āsanasālāyaṃ na taṃ āsanaṃ atthi, yattha	12581	
PA_atk-s02_01a:1258_11	yāguṃ pivitvā arahattappattabhikkhū natthīti.	12581	
PA_atk-s02_01a:1259_0	Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhacitto	1259	
PA_atk-s02_01a:1259_1	viharanto “kammaṭṭhānaṃ nāma atthī”tipi saññaṃ akatvā gāmaṃ piṇḍāya pavisitvā ananulomikena	1259	
PA_atk-s02_01a:1259_2	gihisaṃsaggena saṃsaṭṭho caritvā ca bhuñjitvā ca tuccho nikkhamati, ayaṃ vuccati	1259	
PA_atk-s02_01a:1259_3	neva harati na paccāharatīti.	1259	
PA_atk-s02_01a:1260_0	Yo panāyaṃ harati ca paccāharati cāti vutto, so gatapaccāgatikavattavasena veditabbo.	1260	
PA_atk-s02_01a:1260_1	Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi	1260	
PA_atk-s02_01a:1260_2	satampi ekato vasantā katikavattaṃ katvā viharanti, āvuso, tumhe na iṇaṭṭhā na bhayaṭṭā	1260	
PA_atk-s02_01a:1260_3	na jīvikāpakatā pabbajitā, dukkhā muccitukāmā panettha pabbajitā, tasmā gamane uppannakilesaṃ	1260	
PA_atk-s02_01a:1260_4	gamaneyeva niggaṇhatha, ṭhāne, nisajjāyaṃ, sayane uppannakilesaṃ sayaneyeva niggaṇhathāti.	1260	
PA_atk-s02_01a:1260_5	Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu	1260	
PA_atk-s02_01a:1260_6	pāsāṇā honti. Tāya saññāya kammaṭṭhānaṃ manasikarontāva gacchanti. Sace kassaci gamane	1260	
PA_atk-s02_01a:1260_7	kileso uppajjati, tattheva naṃ niggaṇhāti. Tathā asakkonto tiṭṭhati. Athassa pacchato	1260	
PA_atk-s02_01a:1260_8	āgacchantopi tiṭṭhati. So “ayaṃ bhikkhu tuyhaṃ uppannavitakkaṃ jānāti, ananucchavikaṃ	1260	
PA_atk-s02_01a:1260_9	te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati.	1260	
PA_atk-s02_01a:1260_10	Tathā asakkonto nisīdati. Athassa pacchato āgacchantopi nisīdatīti soyeva nayo. Ariyabhūmiṃ	12601	
PA_atk-s02_01a:1260_11	okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati.	12601	
PA_atk-s02_01a:1260_12	Na kammaṭṭhānavippayuttena cittena pādaṃ uddharati. Uddharati ce, paṭinivattetvā	12601	
PA_atk-s02_01a:1260_13	purimapadesaṃ yeva eti āḷindakavāsī mahāphussadevatthero viya.	12601	
PA_atk-s02_01a:1261_0	So kira ekūnavīsativassāni gatapaccāgatikavattaṃ pūrento eva vihāsi. Manussāpi sudaṃ	1261	
PA_atk-s02_01a:1261_1	antarāmagge kasantā ca vapantā ca maddantā ca kammāni ca karontā theraṃ tathāgacchantaṃ	1261	
PA_atk-s02_01a:1261_2	disvā “ayaṃ thero punappunaṃ nivattitvā gacchati. Kiṃ nu kho maggamūḷho udāhu kiñci	1261	
PA_atk-s02_01a:1261_3	pamuṭṭho”ti samullapanti. So taṃ anādiyitvā kammaṭṭhānayuttacitteneva samaṇadhammaṃ	1261	
PA_atk-s02_01a:1261_4	karonto vīsativassabbhantare arahattaṃ pāpuṇi. Arahattappattadivaseyevassa caṅkamanakoṭiyaṃ	1261	
PA_atk-s02_01a:1261_5	adhivatthā devatā aṅgulīhi dīpaṃ ujjāletvā aṭṭhāsi. Cattāropi mahārājāno sakko ca	1261	
PA_atk-s02_01a:1261_6	devānamindo brahmā ca sahampati upaṭṭhānaṃ agamaṃsu. Tañca obhāsaṃ disvā vanavāsīmahātissatthero	1261	
PA_atk-s02_01a:1261_7	taṃ dutiyadivase pucchi “rattibhāge āyasmato santike obhāso ahosi, kiṃ so obhāso”ti.	1261	
PA_atk-s02_01a:1261_8	Thero vikkhepaṃ karonto “obhāso nāma dīpobhāsopi hoti maṇiobhāsopī”ti evamādimāha.	1261	
PA_atk-s02_01a:1261_9	Tato paṭicchādetha tumheti nibaddho āmāti paṭijānitvā ārocesi kālavallimaṇḍapavāsī	1261	
PA_atk-s02_01a:1261_10	mahānāgatthero viya ca.	12611	
PA_atk-s02_01a:1262_0	Sopi kira gatapaccāgatikavattaṃ pūrento paṭhamaṃ tāva bhagavato mahāpadhānaṃ pūjessāmīti	1262	
PA_atk-s02_01a:1262_1	satta vassāni ṭhānacaṅkamanameva adhiṭṭhāsi. Puna soḷasa vassāni gatapaccāgatikavattaṃ	1262	
PA_atk-s02_01a:1262_2	pūretvā arahattaṃ pāpuṇi. So kammaṭṭhānayutteneva cittena pādaṃ uddharanto viyuttena	1262	
PA_atk-s02_01a:1262_3	uddhate paṭinivattanto gāmassa samīpaṃ gantvā “gāvī nu pabbajito nū”ti āsaṅkanīyapadese	1262	
PA_atk-s02_01a:1262_4	ṭhatvā cīvaraṃ pārupitvā kacchakantarato udakena pattaṃ dhovitvā udakagaṇḍūsaṃ karoti.	1262	
PA_atk-s02_01a:1262_5	Kiṃ kāraṇā? Mā me bhikkhaṃ dātuṃ vandituṃ vā āgate manusse dīghāyukā hothāti vacanamattenāpi	1262	
PA_atk-s02_01a:1262_6	kammaṭṭhānavikkhepo ahosīti. Ajja, bhante, katimīti divasaṃ vā bhikkhugaṇanaṃ vā	1262	
PA_atk-s02_01a:1262_7	pañhe vā pucchito pana udakaṃ gilitvā ārocesi. Sace divasādipucchakā na honti, nikkhamanavelāya	1262	
PA_atk-s02_01a:1262_8	gāmadvāre niṭṭhubhitvāva yāti kalambatitthavihāre vassūpagatapaññāsabhikkhū viya.	1262	
PA_atk-s02_01a:1263_0	Te kira āsāḷhīpuṇṇamāyaṃ katikavattaṃ akaṃsu “arahattaṃ appatvā aññamaññaṃ na ālapissāmā”ti.	1263	
PA_atk-s02_01a:1263_1	Gāmañca piṇḍāya pavisantā udakagaṇḍūsaṃ katvā pavisiṃsu. Divasādīsu pucchitesu vuttanayeneva	1263	
PA_atk-s02_01a:1263_2	paṭipajjiṃsu. Tattha manussā niṭṭhubhanaṃ disvā jāniṃsu, “ajjeko āgato, ajja dve”ti.	1263	
PA_atk-s02_01a:1263_3	Evañca cintesuṃ “kiṃ nu kho ete amhehiyeva saddhiṃ na sallapanti, udāhu aññamaññampi,	1263	
PA_atk-s02_01a:1263_4	yadi aññamaññaṃ na sallapanti, addhā vivādajātā bhavissanti, etha ne aññamaññaṃ khamāpessāmā”ti	1263	
PA_atk-s02_01a:1263_5	sabbe vihāraṃ gantvā paññāsāya bhikkhusu dvepi bhikkhū ekokāse nāddasaṃsu. Tato yo	1263	
PA_atk-s02_01a:1263_6	tesu cakkhumā puriso, so āha “na bho kalahakārakānaṃ okāso īdiso hoti, susammaṭṭhaṃ	1263	
PA_atk-s02_01a:1263_7	cetiyaṅgaṇaṃ bodhiyaṅgaṇaṃ, sunikkhittā sammajjaniyo, sūpaṭṭhapitaṃ pānīyaṃ paribhojanīya”nti.	1263	
PA_atk-s02_01a:1263_8	Te tatova nivattā, tepi bhikkhū antotemāseyeva arahattaṃ patvā mahāpavāraṇāya visuddhipavāraṇaṃ pavāresuṃ.	1263	
PA_atk-s02_01a:1264_0	Evaṃ kālavallimaṇḍapavāsī mahānāgatthero viya kalambatitthavihāre vassūpagatabhikkhū	1264	
PA_atk-s02_01a:1264_1	viya ca kammaṭṭhānayutteneva cittena pādaṃ uddharanto gāmasamīpaṃ patvā udakagaṇḍūsaṃ	1264	
PA_atk-s02_01a:1264_2	katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo	1264	
PA_atk-s02_01a:1264_3	vā natthi, taṃ vīthiṃ paṭipajjati. Tattha ca piṇḍāya caramāno na turitaturito viya	1264	
PA_atk-s02_01a:1264_4	javena gacchati. Na hi javena piṇḍapātiyadhutaṅgaṃ nāma kiñci atthi. Visamabhūmibhāgappattaṃ	1264	
PA_atk-s02_01a:1264_5	pana udakasakaṭaṃ viya niccalo hutvā gacchati. Anugharaṃ paviṭṭho ca taṃ dātukāmaṃ	1264	
PA_atk-s02_01a:1264_6	vā adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā antogāme	1264	
PA_atk-s02_01a:1264_7	vā bahigāme vā vihārameva vā āgantvā yathāphāsuke patirūpe okāse nisīditvā kammaṭṭhānaṃ	1264	
PA_atk-s02_01a:1264_8	manasikaronto āhāre paṭikūlasaññaṃ upaṭṭhāpetvā akkhabbhañjanavaṇalepanaputtamaṃsūpamāvasena	1264	
PA_atk-s02_01a:1264_9	naṃ paccavekkhanto aṭṭhaṅgasamannāgataṃ āhāraṃ āhāreti, neva davāya na madāya na	1264	
PA_atk-s02_01a:1264_10	maṇḍanāya na vibhūsanāya. Bhuttāvī ca udakakiccaṃ katvā muhuttaṃ bhattakilamathaṃ	12641	
PA_atk-s02_01a:1264_11	paṭippassambhetvā yathā purebhattaṃ, evaṃ pacchābhattaṃ. Yathā purimayāmaṃ, evaṃ	12641	
PA_atk-s02_01a:1264_12	pacchimayāmañca kammaṭṭhānameva manasi karoti, ayaṃ vuccati harati ca paccāharati cāti.	12641	
PA_atk-s02_01a:1265_0	Idaṃ pana haraṇapaccāharaṇasaṅkhātaṃ gatapaccāgatikavattaṃ pūrento yadi upanissayasampanno	1265	
PA_atk-s02_01a:1265_1	hoti. Paṭhamavaye eva arahattaṃ pāpuṇāti. No ce paṭhamavaye pāpuṇāti, atha majjhimavaye.	1265	
PA_atk-s02_01a:1265_2	No ce majjhimavaye pāpuṇāti, atha pacchimavaye. No ce pacchimavaye pāpuṇāti, atha	1265	
PA_atk-s02_01a:1265_3	maraṇasamaye. No ce maraṇasamaye pāpuṇāti, atha devaputto hutvā. No ce devaputto	1265	
PA_atk-s02_01a:1265_4	hutvā pāpuṇāti, anuppanne buddhe nibbatto paccekabodhiṃ sacchikaroti. No ce paccekabodhiṃ	1265	
PA_atk-s02_01a:1265_5	sacchikaroti, atha buddhānaṃ sammukhībhāve khippābhiñño vā hoti seyyathāpi thero	1265	
PA_atk-s02_01a:1265_6	bāhiyo dārucīriyo, mahāpañño vā seyyathāpi thero sāriputto, mahiddhiko vā seyyathāpi	1265	
PA_atk-s02_01a:1265_7	thero mahāmoggallāno, dhutaṅgadharo vā seyyathāpi thero mahākassapo, dibbacakkhuko	1265	
PA_atk-s02_01a:1265_8	vā seyyathāpi thero anuruddho, vinayadharo vā seyyathāpi thero upāli, dhammakathiko	1265	
PA_atk-s02_01a:1265_9	vā seyyathāpi thero puṇṇo mantāṇiputto, āraññiko vā seyyathāpi thero revato, bahussuto	1265	
PA_atk-s02_01a:1265_10	vā seyyathāpi thero ānando, sikkhākāmo vā seyyathāpi thero rāhulo buddhaputtoti.	12651	
PA_atk-s02_01a:1265_11	Iti imasmiṃ catukke yvāyaṃ harati ca paccāharati ca, tassa gocarasampajaññaṃ sikhāpattaṃ hoti.	12651	
PA_atk-s02_01a:1266_0	Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu	1266	
PA_atk-s02_01a:1266_1	abhikkamanto vā paṭikkamanto vā yathā andhaputhujjanā abhikkamādīsu “attā abhikkamati,	1266	
PA_atk-s02_01a:1266_2	attanā abhikkamo nibbattito”ti vā “ahaṃ abhikkamāmi, mayā abhikkamo nibbattito”ti	1266	
PA_atk-s02_01a:1266_3	vā sammuyhanti. Tathā asammuyhanto “abhikkamāmī”ti citte uppajjamāne teneva cittena	1266	
PA_atk-s02_01a:1266_4	saddhiṃ cittasamuṭṭhānā vāyodhātu viññattiṃ janayamānā uppajjati, iti cittakiriyavāyodhātuvipphāravasena	1266	
PA_atk-s02_01a:1266_5	ayaṃ kāyasammato aṭṭhisaṅghāto abhikkamati, tassevaṃ abhikkamato ekekapāduddharaṇe	1266	
PA_atk-s02_01a:1266_6	pathavīdhātu āpodhātūti dve dhātuyo omattā honti mandā, itarā dve adhimattā honti	1266	
PA_atk-s02_01a:1266_7	balavatiyo, tathā atiharaṇavītiharaṇesu. Vossajjane tejovāyodhātuyo omattā honti	1266	
PA_atk-s02_01a:1266_8	mandā, itarā dve adhimattā honti balavatiyo. Tathā sannikkhepanasannirumbhanesu.	1266	
PA_atk-s02_01a:1266_9	Tattha uddharaṇe pavattā rūpārūpadhammā atiharaṇaṃ na pāpuṇanti. Tathā atiharaṇe	1266	
PA_atk-s02_01a:1266_10	pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,	12661	
PA_atk-s02_01a:1266_11	sannikkhepane pavattā sannirumbhanaṃ na pāpuṇanti. Tattha tattheva pabbaṃ pabbaṃ	12661	
PA_atk-s02_01a:1266_12	sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.	12661	
PA_atk-s02_01a:1266_13	Tattha ko eko abhikkamati? Kassa vā ekassa abhikkamanaṃ? Paramatthato hi dhātūnaṃyeva	12661	
PA_atk-s02_01a:1266_14	gamanaṃ, dhātūnaṃ ṭhānaṃ, dhātūnaṃ nisajjanaṃ, dhātūnaṃ sayanaṃ, tasmiṃ tasmiñhi	12661	
PA_atk-s02_01a:1266_15	koṭṭhāse saddhiṃ rūpena –	12661	
PA_atk-s02_01a:1267	Aññaṃ uppajjate cittaṃ, aññaṃ cittaṃ nirujjhati;	126	
PA_atk-s02_01a:1268	Avīcimanusambandho, nadīsotova vattatīti.	126	
PA_atk-s02_01a:1269	Evaṃ abhikkamādīsu asammuyhanaṃ asammohasampajaññaṃ nāmāti;	126	
PA_atk-s02_01a:1270	Niṭṭhito abhikkante paṭikkante sampajānakārī hotīti padassa attho;	127	
PA_atk-s02_01a:1271_0	Ālokite vilokiteti ettha pana ālokitaṃ nāma purato pekkhanaṃ. Vilokitaṃ nāma anudisāpekkhanaṃ.	1271	
PA_atk-s02_01a:1271_1	Aññānipi heṭṭhā upari pacchato pekkhanavasena olokitaullokitāpalokitāni nāma honti,	1271	
PA_atk-s02_01a:1271_2	tāni idha na gahitāni. Sāruppavasena pana imāneva dve gahitāni, iminā vā mukhena	1271	
PA_atk-s02_01a:1271_3	sabbānipi tāni gahitānevāti.	1271	
PA_atk-s02_01a:1272_0	Tattha “ālokessāmī”ti citte uppanne cittavaseneva anoloketvā atthapariggahaṇaṃ sātthakasampajaññaṃ.	1272	
PA_atk-s02_01a:1272_1	Taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā – “sace,	1272	
PA_atk-s02_01a:1272_2	bhikkhave, nandassa puratthimā disā āloketabbā hoti, sabbaṃ cetasā samannāharitvā	1272	
PA_atk-s02_01a:1272_3	nando puratthimaṃ disaṃ āloketi, evaṃ me puratthimaṃ disaṃ ālokayato na abhijjhādomanassā	1272	
PA_atk-s02_01a:1272_4	pāpakā akusalā dhammā anvāssaveyyunti iti so tattha sampajāno hoti, sace, bhikkhave,	1272	
PA_atk-s02_01a:1272_5	nandassa pacchimā disā, uttarā disā, dakkhiṇā disā, uddhaṃ, adho, anudisā āloketabbā	1272	
PA_atk-s02_01a:1272_6	hoti, sabbaṃ cetaso samannāharitvā nando anudisaṃ āloketi. Evaṃ me anudisaṃ ālokayato…pe… sampajāno hotī”ti.	1272	
PA_atk-s02_01a:1273_0	Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.	1273	
PA_atk-s02_01a:1273_1	Kammaṭṭhānassa pana avijahanameva gocarasampajaññaṃ. Tasmā khandhadhātuāyatanakammaṭṭhānikehi	1273	
PA_atk-s02_01a:1273_2	attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanavilokanaṃ	1273	
PA_atk-s02_01a:1273_3	kātabbaṃ. Abbhantare attā nāma āloketā vā viloketā vā natthi, ālokessāmīti pana citte	1273	
PA_atk-s02_01a:1273_4	uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā	1273	
PA_atk-s02_01a:1273_5	uppajjati. Iti cittakiriyavāyodhātuvipphāravaseneva heṭṭhimaṃ akkhidalaṃ adho sīdati,	1273	
PA_atk-s02_01a:1273_6	uparimaṃ uddhaṃ laṅgheti, koci yantakena vivaranto nāma natthi, tato cakkhuviññāṇaṃ	1273	
PA_atk-s02_01a:1273_7	dassanakiccaṃ sādhentaṃ uppajjatīti. Evaṃ sampajānanaṃ panettha asammohasampajaññaṃ nāma.	1273	
PA_atk-s02_01a:1274	Apica mūlapariññāāgantukatāvakālikabhāvavasenapettha asammohasampajaññaṃ veditabbaṃ. Mūlapariññāvasena tāva –	127	
PA_atk-s02_01a:1275	Bhavaṅgāvajjanañceva, dassanaṃ sampaṭicchanaṃ;	127	
PA_atk-s02_01a:1276	Santīraṇaṃ voṭṭhabbanaṃ, javanaṃ bhavati sattamaṃ.	127	
PA_atk-s02_01a:1277_0	Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvaṭṭetvā	1277	
PA_atk-s02_01a:1277_1	kiriyamanodhātu āvajjanakiccaṃ sādhayamānā, tannirodhā cakkhuviññāṇaṃ dassanakiccaṃ	1277	
PA_atk-s02_01a:1277_2	sādhayamānaṃ, tannirodhā vipākamanodhātu sampaṭicchanakiccaṃ sādhayamānā, tannirodhā	1277	
PA_atk-s02_01a:1277_3	vipākamanoviññāṇadhātu santīraṇakiccaṃ sādhayamānā, tannirodhā kiriyamanoviññāṇadhātu	1277	
PA_atk-s02_01a:1277_4	voṭṭhabbapanakiccaṃ sādhayamānā, tannirodhā sattakkhattuṃ javanaṃ javati. Tattha	1277	
PA_atk-s02_01a:1277_5	paṭhamajavanepi “ayaṃ itthī, ayaṃ puriso”ti rajjanadussanamuyhanavasena ālokitavilokitaṃ	1277	
PA_atk-s02_01a:1277_6	na hoti. Dutiyajavanepi…pe… sattamajavanepi. Etesu pana yuddhamaṇḍale yodhesu viya	1277	
PA_atk-s02_01a:1277_7	heṭṭhupariyavasena bhijjitvā patitesu “ayaṃ itthī, ayaṃ puriso”ti rajjanādivasena	1277	
PA_atk-s02_01a:1277_8	ālokitavilokitaṃ hoti. Evaṃ tāvettha mūlapariññāvasena asammohasampajaññaṃ veditabbaṃ.	1277	
PA_atk-s02_01a:1278_0	Cakkhudvāre pana rūpe āpāthagate bhavaṅgacalanato uddhaṃ sakakiccaṃ nipphādanavasena	1278	
PA_atk-s02_01a:1278_1	āvajjanādīsu uppajjitvā niruddhesu avasāne javanaṃ uppajjati. Taṃ pubbe uppannānaṃ	1278	
PA_atk-s02_01a:1278_2	āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe	1278	
PA_atk-s02_01a:1278_3	kiñci yācituṃ paviṭṭhassa āgantukapurisassa gehasāmikesu tuṇhīmāsinesu āṇākaraṇaṃ	1278	
PA_atk-s02_01a:1278_4	na yuttaṃ. Evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu	1278	
PA_atk-s02_01a:1278_5	amuyhantesu ca rajjanadussanamuyhanaṃ ayuttanti evaṃ āgantukabhāvavasena asammohasampajaññaṃ veditabbaṃ.	1278	
PA_atk-s02_01a:1279_0	Yāni pana tāni cakkhudvāre voṭṭhabbapanapariyosānāni cittāni uppajjanti, tāni saddhiṃ	1279	
PA_atk-s02_01a:1279_1	sampayuttadhammehi tattha tattheva bhijjanti, aññamaññaṃ na passantīti ittarāni tāvakālikāni	1279	
PA_atk-s02_01a:1279_2	honti. Tattha yathā ekasmiṃ ghare sabbesu mānusakesu matesu avasesassa ekassa taṅkhaṇeññeva	1279	
PA_atk-s02_01a:1279_3	maraṇadhammassa na yuttā naccagītādīsu abhirati nāma, evameva ekadvāre sasampayuttesu	1279	
PA_atk-s02_01a:1279_4	āvajjanādīsu tattha tattheva matesu avasesassa taṅkhaṇeññeva maraṇadhammassa javanassāpi	1279	
PA_atk-s02_01a:1279_5	rajjanadussanamuyhanavasena abhirati nāma na yuttāti evaṃ tāvakālikabhāvavasena asammohasampajaññaṃ veditabbaṃ.	1279	
PA_atk-s02_01a:1280_0	Apica khandhāyatanadhātupaccayapaccavekkhaṇavasenapetaṃ veditabbaṃ. Ettha hi cakkhu	1280	
PA_atk-s02_01a:1280_1	ceva rūpañca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,	1280	
PA_atk-s02_01a:1280_2	saññā saññākkhandho, phassādikā saṅkhārakkhandho. Evametesaṃ pañcannaṃ khandhānaṃ	1280	
PA_atk-s02_01a:1280_3	samavāye ālokanavilokanaṃ paññāyati. Tattha ko eko āloketi, ko viloketi? Tathā cakkhu	1280	
PA_atk-s02_01a:1280_4	cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo sampayuttadhammā	1280	
PA_atk-s02_01a:1280_5	dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ paññāyati.	1280	
PA_atk-s02_01a:1280_6	Tattha ko eko āloketi, ko viloketi? Tathā cakkhu cakkhudhātu, rūpaṃ rūpadhātu, dassanaṃ	1280	
PA_atk-s02_01a:1280_7	cakkhuviññāṇadhātu, taṃsampayuttā vedanādayo dhammadhātu. Evametāsaṃ catunnaṃ dhātūnaṃ	1280	
PA_atk-s02_01a:1280_8	samavāye ālokanavilokanaṃ paññāyati. Tattha ko eko āloketi, ko viloketi? Tathā cakkhu	1280	
PA_atk-s02_01a:1280_9	nissayapaccayo, rūpaṃ ārammaṇapaccayo, āvajjanaṃ anantarasamanantarūpanissayanatthivigatapaccayo,	1280	
PA_atk-s02_01a:1280_10	āloko upanissayapaccayo vedanādayo sahajātapaccayo. Evametesaṃ paccayānaṃ samavāye	12801	
PA_atk-s02_01a:1280_11	ālokanavilokanaṃ paññāyati. Tattha ko eko āloketi, ko viloketīti? Evamettha khandhāyatanadhātupaccayapaccavekkhaṇavasenapi	12801	
PA_atk-s02_01a:1280_12	asammohasampajaññaṃ veditabbaṃ.	12801	
PA_atk-s02_01a:1281_0	Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ	1281	
PA_atk-s02_01a:1281_1	akatvā hatthapādānaṃ samiñjanapasāraṇapaccayā atthānatthaṃ pariggahetvā atthapariggahaṇaṃ	1281	
PA_atk-s02_01a:1281_2	sātthakasampajaññaṃ. Tattha hatthapāde aticiraṃ samiñjetvā pasāretvā eva vā ṭhitassa	1281	
PA_atk-s02_01a:1281_3	khaṇe khaṇe vedanā uppajjanti, cittaṃ ekaggaṃ na labhati, kammaṭṭhānaṃ paripatati,	1281	
PA_atk-s02_01a:1281_4	visesaṃ nādhigacchati. Kāle samiñjentassa kāle pasārentassa pana tā vedanā na uppajjanti,	1281	
PA_atk-s02_01a:1281_5	cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti evaṃ atthānatthapariggahaṇaṃ veditabbaṃ.	1281	
PA_atk-s02_01a:1282_0	Atthe pana satipi sappāyāsappāyaṃ pariggaṇhitvā sappāyapariggahaṇaṃ sappāyasampajaññaṃ.	1282	
PA_atk-s02_01a:1282_1	Tatrāyaṃ nayo – mahācetiyaṅgaṇe kira daharabhikkhū sajjhāyaṃ gaṇhanti. Tesaṃ piṭṭhipasse	1282	
PA_atk-s02_01a:1282_2	daharabhikkhuniyo dhammaṃ suṇanti. Tatreko daharo hatthaṃ pasārento kāyasaṃsaggaṃ	1282	
PA_atk-s02_01a:1282_3	patvā teneva kāraṇena gihī jāto. Aparopi bhikkhu pādaṃ pasārento aggimhi pasāresi,	1282	
PA_atk-s02_01a:1282_4	aṭṭhiṃ āhacca pādo jhāyi. Aparo vammike pasāresi, so āsīvisena daṭṭho. Aparo cīvarakuṭidaṇḍake	1282	
PA_atk-s02_01a:1282_5	pasāresi, taṃ maṇisappo ḍaṃsi. Tasmā evarūpe asappāye apasāretvā sappāye pasāretabbaṃ.	1282	
PA_atk-s02_01a:1282_6	Idamettha sappāyasampajaññaṃ.	1282	
PA_atk-s02_01a:1283_0	Gocarasampajaññaṃ pana mahātheravatthunā dīpetabbaṃ – mahāthero kira divāṭṭhāne nisinno	1283	
PA_atk-s02_01a:1283_1	antevāsikehi saddhiṃ kathayamāno sahasā hatthaṃ samiñjetvā puna yathāṭhāne ṭhapetvā	1283	
PA_atk-s02_01a:1283_2	saṇikaṃ samiñjesi. Taṃ antevāsikā pucchiṃsu “kasmā bhante sahasā hatthaṃ samiñjetvā	1283	
PA_atk-s02_01a:1283_3	puna yathāṭhāne ṭhapetvā saṇikaṃ samiñjayitthā”ti. Yato paṭṭhāyāhaṃ, āvuso, kammaṭṭhānaṃ	1283	
PA_atk-s02_01a:1283_4	manasikātuṃ āraddho, na me kammaṭṭhānaṃ muñcitvā hattho samiñjitapubbo, idāni pana	1283	
PA_atk-s02_01a:1283_5	tumhehi saddhiṃ kathayamānena kammaṭṭhānaṃ muñcitvā samiñjito, tasmā puna yathāṭhāne	1283	
PA_atk-s02_01a:1283_6	ṭhapetvā samiñjesinti. Sādhu, bhante, bhikkhunā nāma evarūpena bhavitabbanti. Evametthāpi	1283	
PA_atk-s02_01a:1283_7	kammaṭṭhānāvijahanameva gocarasampajaññanti veditabbaṃ.	1283	
PA_atk-s02_01a:1284_0	Abbhantare attā nāma koci samiñjento vā pasārento vā natthi. Vuttappakāracittakiriyavāyodhātuvipphārena	1284	
PA_atk-s02_01a:1284_1	pana suttakaḍḍhanavasena dāruyantassa hatthapādalaḷanaṃ viya samiñjanapasāraṇaṃ hotīti	1284	
PA_atk-s02_01a:1284_2	evaṃ parijānanaṃ panettha asammohasampajaññanti veditabbaṃ.	1284	
PA_atk-s02_01a:1285_0	Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa	1285	
PA_atk-s02_01a:1285_1	bhikkhāpaṭiggahaṇādivasena paribhogo dhāraṇaṃ nāma. Tattha saṅghāṭicīvaradhāraṇe	1285	
PA_atk-s02_01a:1285_2	tāva nivāsetvā pārupitvā ca piṇḍāya carato āmisalābho “sītassa paṭighātāyā”tiādinā	1285	
PA_atk-s02_01a:1285_3	nayena bhagavatā vuttappakāroyeva ca attho attho nāma. Tassa vasena sātthakasampajaññaṃ veditabbaṃ.	1285	
PA_atk-s02_01a:1286_0	Uṇhapakatikassa pana dubbalassa ca cīvaraṃ sukhumaṃ sappāyaṃ. Sītālukassa ghanaṃ	1286	
PA_atk-s02_01a:1286_1	dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva. Aggaḷādidāne hissa	1286	
PA_atk-s02_01a:1286_2	taṃ palibodhakaraṃ hoti. Tathā paṭṭuṇṇadukūlādibhedaṃ lobhanīyacīvaraṃ. Tādisañhi	1286	
PA_atk-s02_01a:1286_3	araññe ekakassa nivāsantarāyakaraṃ jīvitantarāyakaraṃ vāpi hoti. Nippariyāyena pana	1286	
PA_atk-s02_01a:1286_4	yaṃ nimittakammādimicchājīvavasena uppannaṃ, yañcassa sevamānassa akusalā dhammā	1286	
PA_atk-s02_01a:1286_5	abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ. Tassa	1286	
PA_atk-s02_01a:1286_6	vasenettha sappāyasampajaññaṃ, kammaṭṭhānāvijahanavaseneva ca gocarasampajaññaṃ veditabbaṃ.	1286	
PA_atk-s02_01a:1287_0	Abbhantare attā nāma koci cīvaraṃ pārupanto natthi. Vuttappakāracittakiriyavāyodhātuvipphāreneva	1287	
PA_atk-s02_01a:1287_1	pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na	1287	
PA_atk-s02_01a:1287_2	jānāti “mayā kāyo pāruto”ti. Kāyopi na jānāti “ahaṃ cīvarena pāruto”ti, dhātuyova	1287	
PA_atk-s02_01a:1287_3	dhātusamūhaṃ paṭicchādenti paṭapilotikāya potthakarūpapaṭicchādane viya. Tasmā neva	1287	
PA_atk-s02_01a:1287_4	sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.	1287	
PA_atk-s02_01a:1287_5	Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti, keci	1287	
PA_atk-s02_01a:1287_6	gūthamuttakaddamadaṇḍasatthappahārādīhi asakkāraṃ, na te nāgavammikarukkhādayo somanassaṃ	1287	
PA_atk-s02_01a:1287_7	vā domanassaṃ vā karonti; evameva neva sundaraṃ cīvaraṃ labhitvā somanassaṃ kātabbaṃ,	1287	
PA_atk-s02_01a:1287_8	na asundaraṃ labhitvā domanassanti evaṃ pavattapaṭisaṅkhānavasena panettha asammohasampajaññaṃ veditabbaṃ.	1287	
PA_atk-s02_01a:1288	Pattadhāraṇepi pattaṃ sahasāva aggahetvā imaṃ gahetvā piṇḍāya caramāno bhikkhaṃ labhissāmīti evaṃ pattagahaṇapaccayā paṭilabhitabbaatthavasena sātthakasampajaññaṃ veditabbaṃ.	128	
PA_atk-s02_01a:1289_0	Kisadubbalasarīrassa pana garu patto asappāyo. Yassa kassaci catupañcagaṇḍikāhato	1289	
PA_atk-s02_01a:1289_1	dubbisodhanīyo asappāyova. Duddhotapatto hi na vaṭṭati, taṃ dhovantasseva cassa palibodho	1289	
PA_atk-s02_01a:1289_2	hoti. Maṇivaṇṇapatto pana lobhanīyo cīvare vuttanayeneva asappāyo. Nimittakammādivasena	1289	
PA_atk-s02_01a:1289_3	laddho pana yañcassa sevamānassa akusalā dhammā abhivaḍḍhanti, kusalā dhammā parihāyanti,	1289	
PA_atk-s02_01a:1289_4	ayaṃ ekantaasappāyova. Viparīto sappāyo. Tassa vasenettha sappāyasampajaññaṃ, kammaṭṭhānāvijahanavaseneva	1289	
PA_atk-s02_01a:1289_5	ca gocarasampajaññaṃ veditabbaṃ.	1289	
PA_atk-s02_01a:1290_0	Abbhantare attā nāma koci pattaṃ gaṇhanto natthi. Vuttappakāracittakiriyavāyodhātuvipphāreneva	1290	
PA_atk-s02_01a:1290_1	pana pattaggahaṇaṃ nāma hoti. Tattha pattopi acetano, hatthāpi acetanā. Patto na	1290	
PA_atk-s02_01a:1290_2	jānāti “ahaṃ hatthehi gahito”ti. Hatthāpi na jānanti “patto amhehi gahito”ti. Dhātuyova	1290	
PA_atk-s02_01a:1290_3	dhātusamūhaṃ gaṇhanti saṇḍāsena aggivaṇṇapattaggahaṇe viyāti evaṃ pavattapaṭisaṅkhānavasenettha	1290	
PA_atk-s02_01a:1290_4	asammohasampajaññaṃ veditabbaṃ.	1290	
PA_atk-s02_01a:1291_0	Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe	1291	
PA_atk-s02_01a:1291_1	anāthasālāyaṃ nipanne anāthamanusse disvā dayālukā purisā tesaṃ vaṇapaṭṭacoḷakāni	1291	
PA_atk-s02_01a:1291_2	ceva kapālādīhi ca bhesajjāni upanāmenti. Tattha coḷakānipi kesañci saṇhāni, kesañci	1291	
PA_atk-s02_01a:1291_3	thūlāni pāpuṇanti. Bhesajjakapālakānipi kesañci susaṇṭhānāni, kesañci dussaṇṭhānāni	1291	
PA_atk-s02_01a:1291_4	pāpuṇanti, na te tattha sumanā vā dummanā vā honti. Vaṇappaṭicchādanamatteneva hi	1291	
PA_atk-s02_01a:1291_5	coḷakena bhesajjapaṭiggahaṇamatteneva ca kapālakena tesamattho, evameva yo bhikkhu	1291	
PA_atk-s02_01a:1291_6	vaṇacoḷakaṃ viya cīvaraṃ, bhesajjakapālakaṃ viya pattaṃ, kapāle bhesajjamiva ca patte	1291	
PA_atk-s02_01a:1291_7	laddhaṃ bhikkhaṃ sallakkheti. Ayaṃ saṅghāṭipattacīvaradhāraṇe asammohasampajaññena	1291	
PA_atk-s02_01a:1291_8	uttamasampajānakārīti veditabbo.	1291	
PA_atk-s02_01a:1292_0	Asitādīsu asiteti piṇḍapātabhojane. Pīteti yāguādipāne. Khāyiteti piṭṭhakhajjakādikhādane.	1292	
PA_atk-s02_01a:1292_1	Sāyiteti madhuphāṇitādisāyane. Tattha “neva davāyā”tiādinā nayena vutto aṭṭhavidhopi	1292	
PA_atk-s02_01a:1292_2	attho attho nāma. Tassa vasena sātthakasampajaññaṃ veditabbaṃ. Lūkhapaṇītatittamadhurādīsu	1292	
PA_atk-s02_01a:1292_3	pana yena bhojanena yassa aphāsu hoti, taṃ tassa asappāyaṃ. Yaṃ pana nimittakammādivasena	1292	
PA_atk-s02_01a:1292_4	paṭiladdhaṃ, yañcassa bhuñjato akusalā dhammā abhivaḍḍhanti, kusalā dhammā parihāyanti,	1292	
PA_atk-s02_01a:1292_5	taṃ ekantaasappāyameva. Viparītaṃ sappāyaṃ. Tassa vasenettha sappāyasampajaññaṃ,	1292	
PA_atk-s02_01a:1292_6	kammaṭṭhānāvijahanavaseneva ca gocarasampajaññaṃ veditabbaṃ.	1292	
PA_atk-s02_01a:1293_0	Abbhantare attā nāma koci bhuñjako natthi, vuttappakāracittakiriyavāyodhātuvipphāravaseneva	1293	
PA_atk-s02_01a:1293_1	pana pattapaṭiggahaṇaṃ nāma hoti. Cittakiriyavāyodhātuvipphāreneva hatthassa patte	1293	
PA_atk-s02_01a:1293_2	otāraṇaṃ nāma hoti. Cittakiriyavāyodhātuvipphāreneva ālopakaraṇaṃ ālopauddharaṇaṃ	1293	
PA_atk-s02_01a:1293_3	mukhavivaraṇañca hoti. Na koci kuñcikāya yantakena ca hanukaṭṭhīni vivarati, cittakiriyavāyodhātuvipphāreneva	1293	
PA_atk-s02_01a:1293_4	ālopassa mukhe ṭhapanaṃ, uparidantānaṃ musalakiccasādhanaṃ, heṭṭhādantānaṃ udukkhalakiccasādhanaṃ,	1293	
PA_atk-s02_01a:1293_5	jivhāya hatthakiccasādhanañca hoti.	1293	
PA_atk-s02_01a:1294_0	Iti taṃ tattha aggajivhāya tanukakheḷo mūlajivhāya bahalakheḷo makkheti. Taṃ heṭṭhādantaudukkhale	1294	
PA_atk-s02_01a:1294_1	jivhāhatthaparivattitaṃ kheḷaudakatemitaṃ uparidantamusalasañcuṇṇitaṃ koci kaṭacchunā	1294	
PA_atk-s02_01a:1294_2	vā dabbiyā vā antopavesento nāma natthi, vāyodhātuyāva pavisati. Paviṭṭhaṃ paviṭṭhaṃ	1294	
PA_atk-s02_01a:1294_3	koci palālasantharaṃ katvā dhārento nāma natthi, vāyodhātuvaseneva tiṭṭhati. Ṭhitaṃ	1294	
PA_atk-s02_01a:1294_4	ṭhitaṃ koci uddhanaṃ katvā aggiṃ jāletvā pacanto nāma natthi, tejodhātuyāva paccati.	1294	
PA_atk-s02_01a:1294_5	Pakkaṃ pakkaṃ koci daṇḍena vā yaṭṭhiyā vā bahi nīhārako nāma natthi, vāyodhātuyeva nīharati.	1294	
PA_atk-s02_01a:1295_0	Iti vāyodhātu atiharati ca vītiharati ca dhāreti ca parivatteti ca sañcuṇṇeti visoseti	1295	
PA_atk-s02_01a:1295_1	ca nīharati ca. Pathavīdhātu dhāreti ca parivatteti ca sañcuṇṇeti ca visoseti ca.	1295	
PA_atk-s02_01a:1295_2	Āpodhātu sineheti ca allattañca anupāleti. Tejodhātu antopaviṭṭhaṃ paripāceti. Ākāsadhātu	1295	
PA_atk-s02_01a:1295_3	añjaso hoti. Viññāṇadhātu tattha tattha sammāpayogamanvāya ābhujatīti evaṃpavattapaṭisaṅkhānavasenettha	1295	
PA_atk-s02_01a:1295_4	asammohasampajaññaṃ veditabbaṃ.	1295	
PA_atk-s02_01a:1296_0	Apica gamanato pariyesanato paribhogato āsayato nidhānato aparipakkato paripakkato	1296	
PA_atk-s02_01a:1296_1	phalato nissandato sammakkhaṇatoti evaṃ dasavidhapaṭikūlabhāvapaccavekkhaṇatopettha	1296	
PA_atk-s02_01a:1296_2	asammohasampajaññaṃ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.	1296	
PA_atk-s02_01a:1297_0	Uccārapassāvakammeti uccārassa ca passāvassa ca karaṇe. Tattha pattakāle uccārapassāvaṃ	1297	
PA_atk-s02_01a:1297_1	akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,	1297	
PA_atk-s02_01a:1297_2	aññe ca rogā uppajjanti. Karontassa pana sabbaṃ taṃ na hotīti ayamettha attho. Tassa	1297	
PA_atk-s02_01a:1297_3	vasena sātthakasampajaññaṃ veditabbaṃ. Aṭṭhāne uccārapassāvaṃ karontassa pana āpatti	1297	
PA_atk-s02_01a:1297_4	hoti, ayaso vaḍḍhati, jīvitantarāyo hoti. Patirūpe ṭhāne karontassa sabbaṃ taṃ na	1297	
PA_atk-s02_01a:1297_5	hotīti idamettha sappāyaṃ. Tassa vasena sappāyasampajaññaṃ, kammaṭṭhānāvijahanavaseneva	1297	
PA_atk-s02_01a:1297_6	ca gocarasampajaññaṃ veditabbaṃ.	1297	
PA_atk-s02_01a:1298_0	Abbhantare attā nāma koci uccārapassāvaṃ karonto natthi. Cittakiriyavāyodhātuvipphāreneva	1298	
PA_atk-s02_01a:1298_1	pana uccārapassāvakammaṃ hoti. Yathā pana pakke gaṇḍe gaṇḍabhedena pubbalohitaṃ akāmatāya	1298	
PA_atk-s02_01a:1298_2	nikkhamati, yathā ca atibharitā udakabhājanā udakaṃ akāmatāya nikkhamati, evaṃ pakkāsayamuttavatthīsu	1298	
PA_atk-s02_01a:1298_3	sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṃ evaṃ	1298	
PA_atk-s02_01a:1298_4	nikkhamanto uccārapassāvo neva tassa bhikkhuno attano hoti, na parassa. Kevalaṃ sarīranissandova	1298	
PA_atk-s02_01a:1298_5	hoti. Yathā kiṃ? Yathā udakakumbhato purāṇaudakaṃ chaḍḍentassa neva taṃ attano hoti,	1298	
PA_atk-s02_01a:1298_6	na paresaṃ. Kevalaṃ paṭijagganamattameva hoti. Evaṃpavattapaṭisaṅkhānavasenettha	1298	
PA_atk-s02_01a:1298_7	asammohasampajaññaṃ veditabbaṃ.	1298	
PA_atk-s02_01a:1299_0	Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Jāgariteti	1299	
PA_atk-s02_01a:1299_1	jāgaraṇe. Bhāsiteti kathane. Tuṇhībhāveti akathane. “Gacchanto vā gacchāmīti pajānāti,	1299	
PA_atk-s02_01a:1299_2	ṭhito vā ṭhitomhīti pajānāti, nisinno vā nisinnomhīti pajānāti, sayāno vā sayānomhīti	1299	
PA_atk-s02_01a:1299_3	pajānātī”ti imasmiñhi ṭhāne addhānairiyāpathā kathitā. “Abhikkante paṭikkante ālokite	1299	
PA_atk-s02_01a:1299_4	vilokite samiñjite pasārite”ti imasmiṃ majjhimā. “Gate ṭhite nisinne sutte jāgarite”ti	1299	
PA_atk-s02_01a:1299_5	idha pana khuddakacuṇṇikairiyāpathā kathitā. Tasmā etesupi vuttanayeneva sampajānakāritā veditabbā.	1299	
PA_atk-s02_01a:1300_0	Tipiṭakamahāsīvatthero panāha – yo ciraṃ gantvā vā caṅkamitvā vā aparabhāge ṭhito	1300	
PA_atk-s02_01a:1300_1	iti paṭisañcikkhati “caṅkamanakāle pavattā rūpārūpadhammā ettheva niruddhā”ti, ayaṃ	1300	
PA_atk-s02_01a:1300_2	gate sampajānakārī nāma. Yo sajjhāyaṃ vā karonto pañhaṃ vā vissajjento kammaṭṭhānaṃ	1300	
PA_atk-s02_01a:1300_3	vā manasikaronto ciraṃ ṭhatvā aparabhāge nisinno iti paṭisañcikkhati “ṭhitakāle pavattā	1300	
PA_atk-s02_01a:1300_4	rūpārūpadhammā ettheva niruddhā”ti, ayaṃ ṭhite sampajānakārī nāma. Yo sajjhāyādikaraṇavaseneva	1300	
PA_atk-s02_01a:1300_5	ciraṃ nisīditvā aparabhāge nipanno iti paṭisañcikkhati “nisinnakāle pavattā rūpārūpadhammā	1300	
PA_atk-s02_01a:1300_6	ettheva niruddhā”ti, ayaṃ nisinne sampajānakārī nāma. Yo pana nipannako sajjhāyaṃ	1300	
PA_atk-s02_01a:1300_7	vā karonto kammaṭṭhānaṃ vā manasikaronto niddaṃ okkamitvā aparabhāge vuṭṭhāya iti	1300	
PA_atk-s02_01a:1300_8	paṭisañcikkhati “sayanakāle pavattā rūpārūpadhammā ettheva niruddhā”ti, ayaṃ sutte	1300	
PA_atk-s02_01a:1300_9	jāgarite ca sampajānakārī nāma. Kiriyamayacittānañhi appavattaṃ suttaṃ nāma, pavattaṃ	1300	
PA_atk-s02_01a:1300_10	jāgaritaṃ nāmāti. Yo pana bhāsamāno “ayaṃ saddo nāma oṭṭhe ca paṭicca dante ca jivhañca	13001	
PA_atk-s02_01a:1300_11	tāluñca paṭicca cittassa tadanurūpaṃ payogaṃ paṭicca jāyatī”ti sato sampajāno bhāsati,	13001	
PA_atk-s02_01a:1300_12	ciraṃ vā pana kālaṃ sajjhāyaṃ vā katvā dhammaṃ vā kathetvā kammaṭṭhānaṃ vā parivattetvā	13001	
PA_atk-s02_01a:1300_13	pañhaṃ vā vissajjetvā aparabhāge tuṇhībhūto iti paṭisañcikkhati “bhāsitakāle uppannā	13001	
PA_atk-s02_01a:1300_14	rūpārūpadhammā ettheva niruddhā”ti, ayaṃ bhāsite sampajānakārī nāma. Yo tuṇhībhūto	13001	
PA_atk-s02_01a:1300_15	ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati “tuṇhībhūtakāle	13001	
PA_atk-s02_01a:1300_16	pavattā rūpārūpadhammā ettheva niruddhā, upādārūpapavattiyā sati bhāsati nāma, asati	13001	
PA_atk-s02_01a:1300_17	tuṇhī bhavati nāmā”ti, ayaṃ tuṇhībhāve sampajānakārī nāmāti.	13001	
PA_atk-s02_01a:1301_0	Tayidaṃ mahāsīvattherena vuttaṃ asammohadhuraṃ imasmiṃ satipaṭṭhānasutte adhippetaṃ.	1301	
PA_atk-s02_01a:1301_1	Sāmaññaphale pana sabbampi catubbidhaṃ sampajaññaṃ labbhati. Tasmā visesato ettha	1301	
PA_atk-s02_01a:1301_2	asammohasampajaññasseva vasena sampajānakāritā veditabbā. Sampajānakārī sampajānakārīti	1301	
PA_atk-s02_01a:1301_3	ca sabbapadesu satisampayuttasseva sampajaññassa vasenattho veditabbo. Vibhaṅgappakaraṇe	1301	
PA_atk-s02_01a:1301_4	pana, “sato sampajāno abhikkamati, sato sampajāno paṭikkamatī”ti evametāni padāni vibhattāneva.	1301	
PA_atk-s02_01a:1302_0	Iti ajjhattaṃ vāti evaṃ catusampajaññapariggahaṇena attano vā kāye, parassa vā kāye,	1302	
PA_atk-s02_01a:1302_1	kālena vā attano, kālena vā parassa kāye kāyānupassī viharati. Idha samudayavayadhammānupassītiādīsu	1302	
PA_atk-s02_01a:1302_2	rūpakkhandhasseva samudayo ca vayo ca nīharitabbo. Sesaṃ vuttasadisameva.	1302	
PA_atk-s02_01a:1303_0	Idha catusampajaññapariggāhikā sati dukkhasaccaṃ, tassā samuṭṭhāpikā purimataṇhā	1303	
PA_atk-s02_01a:1303_1	samudayasaccaṃ, ubhinnaṃ appavatti nirodhasaccaṃ, vuttappakāro ariyamaggo maggasaccaṃ.	1303	
PA_atk-s02_01a:1303_2	Evaṃ catusaccavasena ussakkitvā nibbutiṃ pāpuṇātīti idamekassa catusampajaññapariggāhakassa	1303	
PA_atk-s02_01a:1303_3	bhikkhuno vasena yāva arahattā niyyānamukhanti.	1303	
PA_atk-s02_01a:1304	Catusampajaññapabbavaṇṇanā niṭṭhitā.	130	
PA_atk-s02_01a:1305	Paṭikūlamanasikārapabbavaṇṇanā	130	
PA_atk-s02_01a:1306_0	110. Evaṃ catusampajaññavasena kāyānupassanaṃ vibhajitvā idāni paṭikūlamanasikāravasena	1306	
PA_atk-s02_01a:1306_1	vibhajituṃ puna caparantiādimāha. Tattha imameva kāyantiādīsu yaṃ vattabbaṃ siyā,	1306	
PA_atk-s02_01a:1306_2	taṃ sabbaṃ sabbākārena vitthārato visuddhimagge kāyagatāsatikammaṭṭhāne vuttaṃ. Ubhatomukhāti	1306	
PA_atk-s02_01a:1306_3	heṭṭhā ca upari cāti dvīhi mukhehi yuttā. Nānāvihitassāti nānāvidhassa.	1306	
PA_atk-s02_01a:1307_0	Idaṃ panettha opammasaṃsandanaṃ – ubhatomukhā putoḷi viya hi cātumahābhūtiko kāyo,	1307	
PA_atk-s02_01a:1307_1	tattha missetvā pakkhittanānāvidhadhaññaṃ viya kesādayo dvattiṃsākārā, cakkhumā puriso	1307	
PA_atk-s02_01a:1307_2	viya yogāvacaro, tassa taṃ putoḷiṃ muñcitvā paccavekkhato nānāvidhadhaññassa pākaṭakālo	1307	
PA_atk-s02_01a:1307_3	viya yogino dvattiṃsākārassa vibhūtākāro veditabbo.	1307	
PA_atk-s02_01a:1308_0	Iti ajjhattaṃ vāti evaṃ kesādipariggahaṇena attano vā kāye, parassa vā kāye, kālena	1308	
PA_atk-s02_01a:1308_1	vā attano, kālena vā parassa kāye kāyānupassī viharati, ito paraṃ vuttanayameva.	1308	
PA_atk-s02_01a:1308_2	Kevalañhi idha dvattiṃsākārapariggāhikā sati dukkhasaccanti evaṃ yojanaṃ katvā niyyānamukhaṃ	1308	
PA_atk-s02_01a:1308_3	veditabbaṃ. Sesaṃ purimasadisamevāti.	1308	
PA_atk-s02_01a:1309	Paṭikūlamanasikārapabbavaṇṇanā niṭṭhitā.	130	
PA_atk-s02_01a:1310	Dhātumanasikārapabbavaṇṇanā	131	
PA_atk-s02_01a:1311_0	111. Evaṃ paṭikūlamanasikāravasena kāyānupassanaṃ vibhajitvā idāni dhātumanasikāravasena	1311	
PA_atk-s02_01a:1311_1	vibhajituṃ puna caparantiādimāha. Tatrāyaṃ opammasaṃsandanena saddhiṃ atthavaṇṇanā	1311	
PA_atk-s02_01a:1311_2	– yathā koci goghātako vā tasseva vā bhattavetanabhato antevāsiko gāviṃ vadhitvā	1311	
PA_atk-s02_01a:1311_3	vinivijjhitvā catasso disā gatānaṃ mahāpathānaṃ vemajjhaṭṭhānasaṅkhāte catumahāpathe	1311	
PA_atk-s02_01a:1311_4	koṭṭhāsaṃ koṭṭhāsaṃ katvā nisinno assa, evameva bhikkhu catunnaṃ iriyāpathānaṃ yena	1311	
PA_atk-s02_01a:1311_5	kenaci ākārena ṭhitattā yathāṭhitaṃ, yathāṭhitattā ca yathāpaṇihitaṃ kāyaṃ – “atthi	1311	
PA_atk-s02_01a:1311_6	imasmiṃ kāye pathavīdhātu…pe… vāyodhātū”ti evaṃ paccavekkhati.	1311	
PA_atk-s02_01a:1312_0	Kiṃ vuttaṃ hoti – yathā goghātakassa gāviṃ posentassāpi āghātanaṃ āharantassāpi āharitvā	1312	
PA_atk-s02_01a:1312_1	tattha bandhitvā ṭhapentassāpi vadhentassāpi vadhitaṃ mataṃ passantassāpi tāvadeva	1312	
PA_atk-s02_01a:1312_2	gāvīti saññā na antaradhāyati, yāva naṃ padāletvā bīlaso na vibhajati. Vibhajitvā	1312	
PA_atk-s02_01a:1312_3	nisinnassa pana gāvīti saññā antaradhāyati, maṃsasaññā pavattati, nāssa evaṃ hoti	1312	
PA_atk-s02_01a:1312_4	“ahaṃ gāviṃ vikkiṇāmi, ime gāviṃ harantī”ti. Atha khvassa “ahaṃ maṃsaṃ vikkiṇāmi,	1312	
PA_atk-s02_01a:1312_5	ime maṃsaṃ haranti”cceva hoti, evameva imassāpi bhikkhuno pubbe bālaputhujjanakāle	1312	
PA_atk-s02_01a:1312_6	gihibhūtassāpi pabbajitassāpi tāvadeva sattoti vā puggaloti vā saññā na antaradhāyati,	1312	
PA_atk-s02_01a:1312_7	yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.	1312	
PA_atk-s02_01a:1312_8	Dhātuso paccavekkhato panassa sattasaññā antaradhāyati, dhātuvaseneva cittaṃ santiṭṭhati.	1312	
PA_atk-s02_01a:1312_9	Tenāha bhagavā – “imameva kāyaṃ yathāṭhitaṃ yathāpaṇihitaṃ dhātuso paccavekkhati,	1312	
PA_atk-s02_01a:1312_10	atthi imasmiṃ kāye pathavīdhātu āpodhātu tejodhātu vāyodhātūti. Seyyathāpi, bhikkhave,	13121	
PA_atk-s02_01a:1312_11	dakkho goghātako vā…pe… vāyodhātū”ti.	13121	
PA_atk-s02_01a:1313_0	Goghātako viya hi yogī, gāvīti saññā viya sattasaññā, catumahāpatho viya catuiriyāpatho,	1313	
PA_atk-s02_01a:1313_1	bīlaso vibhajitvā nisinnabhāvo viya dhātuso paccavekkhaṇanti ayamettha pāḷivaṇṇanā,	1313	
PA_atk-s02_01a:1313_2	kammaṭṭhānakathā pana visuddhimagge vitthāritā.	1313	
PA_atk-s02_01a:1314_0	Iti ajjhattaṃ vāti evaṃ catudhātupariggahaṇena attano vā kāye, parassa vā kāye, kālena	1314	
PA_atk-s02_01a:1314_1	vā attano, kālena vā parassa kāye kāyānupassī viharati. Ito paraṃ vuttanayameva.	1314	
PA_atk-s02_01a:1314_2	Kevalañhi idha catudhātupariggāhikā sati dukkhasaccanti evaṃ yojanaṃ katvā niyyānamukhaṃ	1314	
PA_atk-s02_01a:1314_3	veditabbaṃ. Sesaṃ purimasadisamevāti.	1314	
PA_atk-s02_01a:1315	Dhātumanasikārapabbavaṇṇanā niṭṭhitā.	131	
PA_atk-s02_01a:1316	Navasivathikapabbavaṇṇanā	131	
PA_atk-s02_01a:1317_0	112. Evaṃ dhātumanasikāravasena kāyānupassanaṃ vibhajitvā idāni navahi sivathikapabbehi	1317	
PA_atk-s02_01a:1317_1	vibhajituṃ, puna caparantiādimāha. Tattha seyyathāpi passeyyāti yathā passeyya. Sarīranti	1317	
PA_atk-s02_01a:1317_2	matasarīraṃ. Sivathikāya chaḍḍītanti susāne apaviddhaṃ. Ekāhaṃ matassa assāti ekāhamataṃ.	1317	
PA_atk-s02_01a:1317_3	Dvīhaṃ matassa assāti dvīhamataṃ. Tīhaṃ matassa assāti tīhamataṃ. Bhastā viya vāyunā	1317	
PA_atk-s02_01a:1317_4	uddhaṃ jīvitapariyādānā yathānukkamaṃ samuggatena sūnabhāvena uddhumātattā uddhumātakaṃ.	1317	
PA_atk-s02_01a:1317_5	Vinīlaṃ vuccati viparibhinnavaṇṇaṃ. Vilīnameva vinīlakaṃ. Paṭikūlattā vā kucchitaṃ	1317	
PA_atk-s02_01a:1317_6	vinīlanti vinīlakaṃ. Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa	1317	
PA_atk-s02_01a:1317_7	yebhuyyena ca nīlavaṇṇassa nīlaṭṭhānesu nīlasāṭakapārutasseva chavasarīrassetaṃ adhivacanaṃ.	1317	
PA_atk-s02_01a:1317_8	Paribhinnaṭṭhānehi navahi vā vaṇamukhehi visandamānaṃ pubbaṃ vipubbaṃ. Vipubbameva	1317	
PA_atk-s02_01a:1317_9	vipubbakaṃ, paṭikūlattā vā kucchitaṃ vipubbanti vipubbakaṃ. Vipubbakaṃ jātaṃ tathābhāvaṃ	1317	
PA_atk-s02_01a:1317_10	gatanti vipubbakajātaṃ.	13171	
PA_atk-s02_01a:1318_0	So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati	1318	
PA_atk-s02_01a:1318_1	upaneti. Kathaṃ? Ayampi kho kāyo evaṃdhammo evaṃbhāvī evaṃanatītoti. Idaṃ vuttaṃ	1318	
PA_atk-s02_01a:1318_2	hoti – āyu, usmā, viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo	1318	
PA_atk-s02_01a:1318_3	hoti imesaṃ pana vigamā ayampi evaṃdhammo evaṃpūtikasabhāvoyeva, evaṃbhāvī evaṃuddhumātādibhedo	1318	
PA_atk-s02_01a:1318_4	bhavissati, evaṃanatīto evaṃuddhumātādibhāvaṃ anatikkantoti.	1318	
PA_atk-s02_01a:1319	Iti ajjhattaṃ vāti evaṃ uddhumātādipariggahaṇena attano vā kāye, parassa vā kāye, kālena vā attano, kālena vā parassa kāye kāyānupassī viharati.	131	
PA_atk-s02_01a:1320_0	Khajjamānanti udarādīsu nisīditvā udaramaṃsaoṭṭhamaṃsaakkhikūṭādīni luñcitvā luñcitvā	1320	
PA_atk-s02_01a:1320_1	khādiyamānaṃ. Samaṃsalohitanti sesāvasesamaṃsalohitayuttaṃ. Nimaṃsalohitamakkhitanti	1320	
PA_atk-s02_01a:1320_2	maṃse khīṇepi lohitaṃ na sussati, taṃ sandhāya vuttaṃ “nimaṃsalohitamakkhita”nti.	1320	
PA_atk-s02_01a:1320_3	Aññenāti aññena disābhāgena. Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ	1320	
PA_atk-s02_01a:1320_4	vippakiṇṇaṃ. Pādaṭṭhikādīsupi eseva nayo. Terovassikānīti atikkantasaṃvaccharāni.	1320	
PA_atk-s02_01a:1320_5	Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti.	1320	
PA_atk-s02_01a:1320_6	Antobhūmigatāni pana cirataraṃ tiṭṭhanti. Cuṇṇakajātānīti cuṇṇaṃ cuṇṇaṃ hutvā vippakiṇṇāni.	1320	
PA_atk-s02_01a:1320_7	Sabbattha so imamevāti vuttanayena khajjamānādīnaṃ vasena yojanā kātabbā.	1320	
PA_atk-s02_01a:1321	Iti ajjhattaṃ vāti evaṃ khajjamānādipariggahaṇena yāva cuṇṇakabhāvā attano vā kāye, parassa vā kāye, kālena vā attano, kālena vā parassa kāye kāyānupassī viharati.	132	
PA_atk-s02_01a:1322_0	Idha pana ṭhatvā navasivathikā samodhānetabbā. “Ekāhamataṃ vā”tiādinā nayena vuttā	1322	
PA_atk-s02_01a:1322_1	sabbāpi ekā, “kākehi vā khajjamāna”ntiādikā ekā, “aṭṭhikasaṅkhalikaṃ samaṃsalohitaṃ	1322	
PA_atk-s02_01a:1322_2	nhārusambandha”nti ekā, “nimaṃsalohitamakkhitaṃ nhārusambandha”nti ekā, “apagatamaṃsalohitaṃ	1322	
PA_atk-s02_01a:1322_3	nhārusambandha”nti ekā, “aṭṭhikāni apagatasambandhānī”tiādikā ekā, “aṭṭhikāni setāni	1322	
PA_atk-s02_01a:1322_4	saṅkhavaṇṇapaṭibhāgānī”ti ekā, “puñjakitāni terovassikānī”ti ekā, “pūtīni cuṇṇakajātānī”ti ekā.	1322	
PA_atk-s02_01a:1323_0	Evaṃ kho, bhikkhaveti idaṃ navasivathikā dassetvā kāyānupassanaṃ niṭṭhapento āha.	1323	
PA_atk-s02_01a:1323_1	Tattha navasivathikapariggāhikā sati dukkhasaccaṃ, tassā samuṭṭhāpikā purimataṇhā	1323	
PA_atk-s02_01a:1323_2	samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano	1323	
PA_atk-s02_01a:1323_3	nirodhārammaṇo ariyamaggo maggasaccaṃ. Evaṃ catusaccavaseneva ussakkitvā nibbutiṃ	1323	
PA_atk-s02_01a:1323_4	pāpuṇātīti idaṃ navasivathikapariggāhakānaṃ bhikkhūnaṃ yāva arahattā niyyānamukhanti.	1323	
PA_atk-s02_01a:1324	Navasivathikapabbavaṇṇanā niṭṭhitā.	132	
PA_atk-s02_01a:1325	Ettāvatā ca ānāpānapabbaṃ iriyāpathapabbaṃ catusampajaññapabbaṃ paṭikūlamanasikārapabbaṃ dhātumanasikārapabbaṃ navasivathikapabbānīti cuddasapabbā kāyānupassanā niṭṭhitā hoti.	132	
PA_atk-s02_01a:1326	Tattha ānāpānapabbaṃ paṭikūlamanasikārapabbanti imāneva dve appanākammaṭṭhānāni. Sivathikānaṃ pana ādīnavānupassanāvasena vuttattā sesāni dvādasāpi upacārakammaṭṭhānānevāti.	132	
PA_atk-s02_01a:1327	Kāyānupassanā niṭṭhitā.	132	
PA_atk-s02_01a:1328	Vedanānupassanāvaṇṇanā	132	
PA_atk-s02_01a:1329_0	113. Evaṃ bhagavā cuddasavidhena kāyānupassanāsatipaṭṭhānaṃ kathetvā idāni navavidhena	1329	
PA_atk-s02_01a:1329_1	vedanānupassanaṃ kathetuṃ kathañca, bhikkhavetiādimāha. Tattha sukhaṃ vedananti kāyikaṃ	1329	
PA_atk-s02_01a:1329_2	vā cetasikaṃ vā sukhaṃ vedanaṃ vedayamāno “ahaṃ sukhaṃ vedanaṃ vedayāmī”ti pajānātīti	1329	
PA_atk-s02_01a:1329_3	attho. Tattha kāmaṃ uttānaseyyakāpi dārakā thaññapivanādikāle sukhaṃ vedayamānā “sukhaṃ	1329	
PA_atk-s02_01a:1329_4	vedayāmā”ti pajānanti, na panetaṃ evarūpaṃ jānanaṃ sandhāya vuttaṃ. Evarūpaṃ jānanaṃ	1329	
PA_atk-s02_01a:1329_5	hi sattūpaladdhiṃ na jahati, sattasaññaṃ na ugghāṭeti, kammaṭṭhānaṃ vā satipaṭṭhānabhāvanā	1329	
PA_atk-s02_01a:1329_6	vā na hoti. Imassa pana bhikkhuno jānanaṃ sattūpaladdhiṃ jahati, sattasaññaṃ ugghāṭeti,	1329	
PA_atk-s02_01a:1329_7	kammaṭṭhānaṃ ceva satipaṭṭhānabhāvanā ca hoti. Idañhi “ko vedayati, kassa vedanā,	1329	
PA_atk-s02_01a:1329_8	kiṃ kāraṇā vedanā”ti evaṃ sampajānavediyanaṃ sandhāya vuttaṃ.	1329	
PA_atk-s02_01a:1330_0	Tattha ko vedayatīti na koci satto vā puggalo vā vedayati. Kassa vedanāti na kassaci	1330	
PA_atk-s02_01a:1330_1	sattassa vā puggalassa vā vedanā. Kiṃ kāraṇā vedanāti vatthuārammaṇāva panassa vedanā.	1330	
PA_atk-s02_01a:1330_2	Tasmā esa evaṃ pajānāti – “taṃ taṃ sukhādīnaṃ vatthuṃ ārammaṇaṃ katvā vedanāva vedayati.	1330	
PA_atk-s02_01a:1330_3	Taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī”ti. Evaṃ vedanāva	1330	
PA_atk-s02_01a:1330_4	vatthuṃ ārammaṇaṃ katvā vedanāva vedayatīti sallakkhento esa “sukhaṃ vedanaṃ vedayāmī”ti	1330	
PA_atk-s02_01a:1330_5	pajānātīti veditabbo. Cittalapabbate aññataro thero viya. Thero kira aphāsukakāle	1330	
PA_atk-s02_01a:1330_6	balavavedanāya nitthunanto aparāparaṃ parivattati. Tameko daharo āha “kataraṃ vo,	1330	
PA_atk-s02_01a:1330_7	bhante, ṭhānaṃ rujjatī”ti. Āvuso, pāṭiyekkaṃ rujjanaṭṭhānaṃ nāma natthi, vatthuṃ	1330	
PA_atk-s02_01a:1330_8	ārammaṇaṃ katvā vedanāva vedayatīti. Evaṃ jānanakālato paṭṭhāya adhivāsetuṃ vaṭṭati	1330	
PA_atk-s02_01a:1330_9	no, bhanteti. Adhivāsemi āvusoti. Adhivāsanā, bhante, seyyāti. Thero adhivāsesi.	1330	
PA_atk-s02_01a:1330_10	Tato vāto yāva hadayā phālesi, mañcake antāni rāsikatāni ahesuṃ. Thero daharassa	13301	
PA_atk-s02_01a:1330_11	dassesi “vaṭṭatāvuso, ettakā adhivāsanā”ti. Daharo tuṇhī ahosi. Thero vīriyasamataṃ	13301	
PA_atk-s02_01a:1330_12	yojetvā saha paṭisambhidāhi arahattaṃ pāpuṇitvā samasīsī hutvā parinibbāyi.	13301	
PA_atk-s02_01a:1331_0	Yathā ca sukhaṃ, evaṃ dukkhaṃ…pe… nirāmisaṃ adukkhamasukhaṃ vedanaṃ vedayamāno “nirāmisaṃ	1331	
PA_atk-s02_01a:1331_1	adukkhamasukhaṃ vedanaṃ vedayāmī”ti pajānāti. Iti bhagavā rūpakammaṭṭhānaṃ kathetvā	1331	
PA_atk-s02_01a:1331_2	arūpakammaṭṭhānaṃ kathento vedanāvasena kathesi. Duvidhañhi kammaṭṭhānaṃ rūpakammaṭṭhānañca	1331	
PA_atk-s02_01a:1331_3	arūpakammaṭṭhānañca. Rūpapariggaho arūpapariggahotipi etadeva vuccati. Tattha bhagavā	1331	
PA_atk-s02_01a:1331_4	rūpakammaṭṭhānaṃ kathento saṅkhepamanasikāravasena vā vitthāramanasikāravasena vā	1331	
PA_atk-s02_01a:1331_5	catudhātuvavatthānaṃ kathesi. Tadubhayampi sabbākārato visuddhimagge dassitameva.	1331	
PA_atk-s02_01a:1332_0	Arūpakammaṭṭhānaṃ pana kathento yebhuyyena vedanāvasena katheti. Tividho hi arūpakammaṭṭhāne	1332	
PA_atk-s02_01a:1332_1	abhiniveso phassavasena vedanāvasena cittavasenāti. Kathaṃ? Ekaccassa hi saṃkhittena	1332	
PA_atk-s02_01a:1332_2	vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ paṭhamābhinipāto	1332	
PA_atk-s02_01a:1332_3	taṃ ārammaṇaṃ phusanto uppajjamāno phasso pākaṭo hoti. Ekaccassa taṃ ārammaṇaṃ anubhavantī	1332	
PA_atk-s02_01a:1332_4	uppajjamānā vedanā pākaṭā hoti. Ekaccassa taṃ ārammaṇaṃ pariggahetvā vijānantaṃ uppajjamānaṃ	1332	
PA_atk-s02_01a:1332_5	viññāṇaṃ pākaṭaṃ hoti. Tattha yassa phasso pākaṭo hoti, sopi “na kevalaṃ phassova	1332	
PA_atk-s02_01a:1332_6	uppajjati, tena saddhiṃ tadeva ārammaṇaṃ anubhavamānā vedanāpi uppajjati, sañjānanamānā	1332	
PA_atk-s02_01a:1332_7	saññāpi, cetayamānā cetanāpi, vijānanamānaṃ viññāṇampi uppajjatī”ti phassapañcamakeyeva	1332	
PA_atk-s02_01a:1332_8	pariggaṇhāti. Yassa vedanā pākaṭā hoti. So “na kevalaṃ vedanāva uppajjati, tāya saddhiṃ	1332	
PA_atk-s02_01a:1332_9	tadevārammaṇaṃ phusamāno phassopi uppajjati, sañjānanamānā saññāpi, cetayamānā cetanāpi,	1332	
PA_atk-s02_01a:1332_10	vijānanamānaṃ viññāṇampi uppajjatī”ti phassapañcamakeyeva pariggaṇhāti. Yassa viññāṇaṃ	13321	
PA_atk-s02_01a:1332_11	pākaṭaṃ hoti, so “na kevalaṃ viññāṇameva uppajjati, tena saddhiṃ tadevārammaṇaṃ phusamāno	13321	
PA_atk-s02_01a:1332_12	phassopi uppajjati, anubhavamānā vedanāpi, sañjānanamānā saññāpi, cetayamānā cetanāpi	13321	
PA_atk-s02_01a:1332_13	uppajjatī”ti phassapañcamakeyeva pariggaṇhāti.	13321	
PA_atk-s02_01a:1333_0	So “ime phassapañcamakā dhammā kiṃ nissitā”ti upadhārento “vatthuṃ nissitā”ti pajānāti.	1333	
PA_atk-s02_01a:1333_1	Vatthu nāma karajakāyo, yaṃ sandhāya vuttaṃ “idañca me viññāṇaṃ ettha sitaṃ ettha	1333	
PA_atk-s02_01a:1333_2	paṭibaddha”nti. So atthato bhūtāni ceva upādārūpāni ca. Evamettha “vatthu rūpaṃ,	1333	
PA_atk-s02_01a:1333_3	phassapañcamakā nāma”nti nāmarūpamattameva passati. Rūpaṃ cettha rūpakkhandho, nāmaṃ	1333	
PA_atk-s02_01a:1333_4	cattāro arūpino khandhāti pañcakkhandhamattaṃ hoti. Nāmarūpavinimuttā hi pañcakkhandhā,	1333	
PA_atk-s02_01a:1333_5	pañcakkhandhavinimuttañca nāmarūpaṃ natthi.	1333	
PA_atk-s02_01a:1334_0	So “ime pañcakkhandhā kiṃ hetukā”ti upaparikkhanto “avijjādihetukā”ti passati. Tato	1334	
PA_atk-s02_01a:1334_1	paccayo ceva paccayuppannañca idaṃ, añño satto vā puggalo vā natthi, suddhasaṅkhārapuñjamattamevāti	1334	
PA_atk-s02_01a:1334_2	sappaccayanāmarūpavasena tilakkhaṇaṃ āropetvā vipassanāpaṭipāṭiyā “aniccaṃ dukkhaṃ	1334	
PA_atk-s02_01a:1334_3	anattā”ti sammasanto vicarati.	1334	
PA_atk-s02_01a:1335_0	So “ajja ajjā”ti paṭivedhaṃ ākaṅkhamāno tathārūpe divase utusappāya puggalasappāya	1335	
PA_atk-s02_01a:1335_1	bhojanasappāya dhammassavanasappāyaṃ labhitvā ekapallaṅkena nisinno vipassanaṃ matthakaṃ	1335	
PA_atk-s02_01a:1335_2	pāpetvā arahatte patiṭṭhāti. Evaṃ imesampi tiṇṇaṃ janānaṃ yāva arahattā kammaṭṭhānaṃ kathitaṃ hoti.	1335	
PA_atk-s02_01a:1336_0	Idha pana bhagavā arūpakammaṭṭhānaṃ kathento vedanāvasena kathesi. Phassavasena vā	1336	
PA_atk-s02_01a:1336_1	hi viññāṇavasena vā kathīyamānaṃ na pākaṭaṃ hoti, andhakāraṃ viya khāyati. Vedanāvasena	1336	
PA_atk-s02_01a:1336_2	pana pākaṭaṃ hoti. Kasmā? Vedanānaṃ uppattipākaṭatāya. Sukhadukkhavedanānañhi uppatti	1336	
PA_atk-s02_01a:1336_3	pākaṭā. Yadā sukhaṃ uppajjati, sakalasarīraṃ khobhentaṃ maddantaṃ pharamānaṃ abhisandayamānaṃ	1336	
PA_atk-s02_01a:1336_4	satadhotaṃ sappiṃ khādāpayantaṃ viya satapākatelaṃ makkhayamānaṃ viya ghaṭasahassena	1336	
PA_atk-s02_01a:1336_5	pariḷāhaṃ nibbāpayamānaṃ viya “aho sukhaṃ aho sukha”nti vācaṃ nicchārayamānameva	1336	
PA_atk-s02_01a:1336_6	uppajjati. Yadā dukkhaṃ uppajjati, sakalasarīraṃ khobhentaṃ maddantaṃ pharamānaṃ	1336	
PA_atk-s02_01a:1336_7	abhisandayamānaṃ tattaphālaṃ pavesentaṃ viya vilīnatambalohena āsiñcantaṃ viya sukkhatiṇavanappatimhi	1336	
PA_atk-s02_01a:1336_8	araññe dāruukkākalāpaṃ khipamānaṃ viya “aho dukkhaṃ aho dukkha”nti vippalāpayamānameva	1336	
PA_atk-s02_01a:1336_9	uppajjati. Iti sukhadukkhavedanānaṃ uppatti pākaṭā hoti.	1336	
PA_atk-s02_01a:1337_0	Adukkhamasukhā pana duddīpanā andhakārāva avibhūtā. Sā sukhadukkhānaṃ apagame sātāsātappaṭikkhepavasena	1337	
PA_atk-s02_01a:1337_1	majjhattākārabhūtā adukkhamasukhā vedanāti nayato gaṇhantassa pākaṭā hoti. Yathā	1337	
PA_atk-s02_01a:1337_2	kiṃ? Yathā antarā piṭṭhipāsāṇaṃ ārohitvā palātassa migassa anupathaṃ gacchanto migaluddako	1337	
PA_atk-s02_01a:1337_3	piṭṭhipāsāṇassa orabhāgepi parabhāgepi padaṃ disvā majjhe apassantopi “ito āruḷho,	1337	
PA_atk-s02_01a:1337_4	ito oruḷho, majjhe piṭṭhipāsāṇe iminā padesena gato bhavissatī”ti nayato jānāti,	1337	
PA_atk-s02_01a:1337_5	evaṃ āruḷhaṭṭhāne padaṃ viya hi sukhavedanāya uppatti pākaṭā hoti. Oruḷhaṭṭhāne padaṃ	1337	
PA_atk-s02_01a:1337_6	viya dukkhavedanāya uppatti pākaṭā hoti. “Ito āruyha ito oruyha majjhe evaṃ gato”ti	1337	
PA_atk-s02_01a:1337_7	nayato gahaṇaṃ viya sukhadukkhānaṃ apagame sātāsātappaṭikkhepavasena majjhattākārabhūtā	1337	
PA_atk-s02_01a:1337_8	adukkhamasukhā vedanāti nayato gaṇhantassa pākaṭā hoti. Evaṃ bhagavā paṭhamaṃ rūpakammaṭṭhānaṃ	1337	
PA_atk-s02_01a:1337_9	kathetvā pacchā arūpakammaṭṭhānaṃ vedanāvasena nibbattetvāva dassesi.	1337	
PA_atk-s02_01a:1338_0	Na kevalañca idheva evaṃ dassesi, cūḷataṇhāsaṅkhaye, mahātaṇhāsaṅkhaye, cūḷavedalle,	1338	
PA_atk-s02_01a:1338_1	mahāvedalle, raṭṭhapālasutte, māgaṇḍiyasutte, dhātuvibhaṅge, āneñjasappāye, dīghanikāyamhi	1338	
PA_atk-s02_01a:1338_2	mahānidāne, sakkapañhe, mahāsatipaṭṭhāne, saṃyuttamhi cūḷanidānasutte, rukkhopame,	1338	
PA_atk-s02_01a:1338_3	parivīmaṃsanasutte, sakale vedanāsaṃyutteti evaṃ anekesu suttesu paṭhamaṃ rūpakammaṭṭhānaṃ	1338	
PA_atk-s02_01a:1338_4	kathetvā pacchā arūpakammaṭṭhānaṃ vedanāvasena nibbattetvā dassesi. Yathā ca tesu,	1338	
PA_atk-s02_01a:1338_5	evaṃ imasmimpi satipaṭṭhānasutte paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ	1338	
PA_atk-s02_01a:1338_6	vedanāvasena nibbattetvā dassesi.	1338	
PA_atk-s02_01a:1339_0	Tattha sukhaṃ vedanantiādīsu ayaṃ aparopi pajānanapariyāyo – sukhaṃ vedanaṃ vedayāmīti	1339	
PA_atk-s02_01a:1339_1	pajānātīti sukhavedanākkhaṇe dukkhāya vedanāya abhāvato sukhaṃ vedanaṃ vedayamāno	1339	
PA_atk-s02_01a:1339_2	“sukhaṃ vedanaṃ vedayāmī”ti pajānāti. Tena yā pubbe anubhūtapubbā dukkhā vedanā,	1339	
PA_atk-s02_01a:1339_3	tassā idāni abhāvato imissā ca sukhāya vedanāya ito paṭhamaṃ abhāvato vedanā nāma	1339	
PA_atk-s02_01a:1339_4	aniccā adhuvā vipariṇāmadhammā, itiha tattha sampajāno hoti.	1339	
PA_atk-s02_01a:1340	Vuttampi cetaṃ bhagavatā –	134	
PA_atk-s02_01a:1341_0	“Yasmiṃ aggivessana samaye sukhaṃ vedanaṃ vedeti, neva tasmiṃ samaye dukkhaṃ vedanaṃ	1341	
PA_atk-s02_01a:1341_1	vedeti, na adukkhamasukhaṃ vedanaṃ vedeti, sukhaṃyeva tasmiṃ samaye vedanaṃ vedeti,	1341	
PA_atk-s02_01a:1341_2	yasmiṃ aggivessana samaye dukkhaṃ…pe… adukkhamasukhaṃ vedanaṃ vedeti, neva tasmiṃ	1341	
PA_atk-s02_01a:1341_3	samaye sukhaṃ vedanaṃ vedeti, na dukkhaṃ vedanaṃ vedeti, adukkhamasukhaññeva tasmiṃ	1341	
PA_atk-s02_01a:1341_4	samaye vedanaṃ vedeti. Sukhāpi kho aggivessana vedanā aniccā saṅkhatā paṭiccasamuppannā	1341	
PA_atk-s02_01a:1341_5	khayadhammā vayadhammā virāgadhammā nirodhadhammā. Dukkhāpi kho…pe… adukkhamasukhāpi	1341	
PA_atk-s02_01a:1341_6	kho aggivessana vedanā aniccā…pe… nirodhadhammā. Evaṃ passaṃ aggivessana sutavā ariyasāvako	1341	
PA_atk-s02_01a:1341_7	sukhāyapi vedanāya dukkhāyapi vedanāya adukkhamasukhāyapi vedanāya nibbindati, nibbindaṃ	1341	
PA_atk-s02_01a:1341_8	virajjati, virāgā vimuccati, vimuttasmiṃ vimuttamiti ñāṇaṃ hoti. ‘Khīṇā jāti, vusitaṃ	1341	
PA_atk-s02_01a:1341_9	brahmacariyaṃ, kataṃ karaṇīyaṃ, nāparaṃ itthattāyā’ti pajānātī”ti.	1341	
PA_atk-s02_01a:1342_0	Sāmisaṃ vā sukhantiādīsu sāmisā sukhā nāma pañcakāmaguṇāmisanissitā cha gehasitasomanassavedanā.	1342	
PA_atk-s02_01a:1342_1	Nirāmisā sukhā nāma cha nekkhammasitasomanassavedanā. Sāmisā dukkhā nāma cha gehasitadomanassavedanā.	1342	
PA_atk-s02_01a:1342_2	Nirāmisā dukkhā nāma cha nekkhammasitadomanassavedanā. Sāmisā adukkhamasukhā nāma	1342	
PA_atk-s02_01a:1342_3	cha gehasitaupekkhā vedanā. Nirāmisā adukkhamasukhā nāma cha nekkhammasitaupekkhā	1342	
PA_atk-s02_01a:1342_4	vedanā. Tāsaṃ vibhāgo uparipaṇṇāsake pāḷiyaṃ āgatoyeva.	1342	
PA_atk-s02_01a:1343_0	Iti ajjhattaṃ vāti evaṃ sukhavedanādipariggahaṇena attano vā vedanāsu, parassa vā	1343	
PA_atk-s02_01a:1343_1	vedanāsu, kālena vā attano, kālena vā parassa vedanāsu vedanānupassī viharati. Samudayavayadhammānupassī	1343	
PA_atk-s02_01a:1343_2	vāti ettha pana “avijjāsamudayā vedanāsamudayo”tiādīhi pañcahi pañcahi ākārehi vedanānaṃ	1343	
PA_atk-s02_01a:1343_3	samudayañca vayañca passanto samudayadhammānupassī vā vedanāsu viharati, vayadhammānupassī	1343	
PA_atk-s02_01a:1343_4	vā vedanāsu viharati, kālena samudayadhammānupassī vā, kālena vayadhammānupassī vā	1343	
PA_atk-s02_01a:1343_5	vedanāsu viharatīti veditabbo. Ito paraṃ kāyānupassanāyaṃ vuttanayameva.	1343	
PA_atk-s02_01a:1344	Kevalañhi idha vedanāpariggāhikā sati dukkhasaccanti evaṃ yojanaṃ katvā vedanāpariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	134	
PA_atk-s02_01a:1345	Vedanānupassanā niṭṭhitā.	134	
PA_atk-s02_01a:1346	Cittānupassanāvaṇṇanā	134	
PA_atk-s02_01a:1347_0	114. Evaṃ navavidhena vedanānupassanāsatipaṭṭhānaṃ kathetvā idāni soḷasavidhena cittānupassanaṃ	1347	
PA_atk-s02_01a:1347_1	kathetuṃ kathañca, bhikkhavetiādimāha. Tattha sarāganti aṭṭhavidhaṃ lobhasahagataṃ.	1347	
PA_atk-s02_01a:1347_2	Vītarāganti lokiyakusalābyākataṃ. Idaṃ pana yasmā sammasanaṃ na dhammasamodhānaṃ,	1347	
PA_atk-s02_01a:1347_3	tasmā idha ekapadepi lokuttaraṃ na labbhati. Sesāni cattāri akusalacittāni neva purimapadaṃ,	1347	
PA_atk-s02_01a:1347_4	na pacchimapadaṃ bhajanti. Sadosanti duvidhaṃ dosasahagataṃ. Vītadosanti lokiyakusalābyākataṃ.	1347	
PA_atk-s02_01a:1347_5	Sesāni dasākusalacittāni neva purimaṃ padaṃ, na pacchimaṃ padaṃ bhajanti. Samohanti	1347	
PA_atk-s02_01a:1347_6	vicikicchāsahagatañceva uddhaccasahagatañcāti duvidhaṃ. Yasmā pana moho sabbākusalesu	1347	
PA_atk-s02_01a:1347_7	uppajjati, tasmā tānipi idha vaṭṭantiyeva. Imasmiṃyeva hi duke dvādasākusalacittāni	1347	
PA_atk-s02_01a:1347_8	pariyādiṇṇānīti. Vītamohanti lokiyakusalābyākataṃ. Saṃkhittanti thinamiddhānupatitaṃ,	1347	
PA_atk-s02_01a:1347_9	etañhi saṃkuṭitacittaṃ nāma. Vikkhittanti uddhaccasahagataṃ, etañhi pasaṭacittaṃ nāma.	1347	
PA_atk-s02_01a:1348_0	Mahaggatanti rūpārūpāvacaraṃ. Amahaggatanti kāmāvacaraṃ. Sauttaranti kāmāvacaraṃ.	1348	
PA_atk-s02_01a:1348_1	Anuttaranti rūpāvacarañca arūpāvacarañca. Tatrāpi sauttaraṃ rūpāvacaraṃ, anuttaraṃ	1348	
PA_atk-s02_01a:1348_2	arūpāvacarameva. Samāhitanti yassa appanāsamādhi upacārasamādhi vā atthi. Asamāhitanti	1348	
PA_atk-s02_01a:1348_3	ubhayasamādhivirahitaṃ. Vimuttanti tadaṅgavikkhambhanavimuttīhi vimuttaṃ. Avimuttanti	1348	
PA_atk-s02_01a:1348_4	ubhayavimuttivirahitaṃ, samucchedapaṭippassaddhinissaraṇavimuttīnaṃ pana idha okāsova natthi.	1348	
PA_atk-s02_01a:1349_0	Iti ajjhattaṃ vāti evaṃ sarāgādipariggahaṇena yasmiṃ yasmiṃ khaṇe yaṃ yaṃ cittaṃ	1349	
PA_atk-s02_01a:1349_1	pavattati, taṃ taṃ sallakkhento attano vā citte, parassa vā citte, kālena vā attano,	1349	
PA_atk-s02_01a:1349_2	kālena vā parassa citte cittānupassī viharati. Samudayavayadhammānupassīti ettha	1349	
PA_atk-s02_01a:1349_3	pana “avijjāsamudayā viññāṇasamudayo”ti evaṃ pañcahi pañcahi ākārehi viññāṇassa samudayo	1349	
PA_atk-s02_01a:1349_4	ca vayo ca nīharitabbo. Ito paraṃ vuttanayameva.	1349	
PA_atk-s02_01a:1350	Kevalañhi idha cittapariggāhikā sati dukkhasaccanti evaṃ yojanaṃ katvā cittapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	135	
PA_atk-s02_01a:1351	Cittānupassanāvaṇṇanā niṭṭhitā.	135	
PA_atk-s02_01a:1352	Dhammānupassanā nīvaraṇapabbavaṇṇanā	135	
PA_atk-s02_01a:1353_0	115. Evaṃ soḷasavidhena cittānupassanāsatipaṭṭhānaṃ kathetvā idāni pañcavidhena dhammānupassanaṃ	1353	
PA_atk-s02_01a:1353_1	kathetuṃ kathañca, bhikkhavetiādimāha. Apica bhagavatā kāyānupassanāya suddharūpapariggaho	1353	
PA_atk-s02_01a:1353_2	kathito, vedanācittānupassanāhi suddhaarūpapariggaho. Idāni rūpārūpamissakapariggahaṃ	1353	
PA_atk-s02_01a:1353_3	kathetuṃ “kathañca, bhikkhave”tiādimāha. Kāyānupassanāya vā rūpakkhandhapariggahova	1353	
PA_atk-s02_01a:1353_4	kathito, vedanānupassanāya vedanākkhandhapariggahova, cittānupassanāya viññāṇakkhandhapariggahovāti	1353	
PA_atk-s02_01a:1353_5	idāni saññāsaṅkhārakkhandhapariggahampi kathetuṃ “kathañca, bhikkhave”tiādimāha.	1353	
PA_atk-s02_01a:1354_0	Tattha santanti abhiṇhasamudācāravasena saṃvijjamānaṃ. Asantanti asamudācāravasena	1354	
PA_atk-s02_01a:1354_1	vā pahīnattā vā avijjamānaṃ. Yathā cāti yena kāraṇena kāmacchandassa uppādo hoti.	1354	
PA_atk-s02_01a:1354_2	Tañca pajānātīti tañca kāraṇaṃ pajānāti. Iminā nayena sabbapadesu attho veditabbo.	1354	
PA_atk-s02_01a:1355_0	Tattha subhanimitte ayonisomanasikārena kāmacchandassa uppādo hoti. Subhanimittaṃ	1355	
PA_atk-s02_01a:1355_1	nāma subhampi subhanimittaṃ, subhārammaṇampi subhanimittaṃ. Ayonisomanasikāro nāma	1355	
PA_atk-s02_01a:1355_2	anupāyamanasikāro uppathamanasikāro anicce niccanti vā dukkhe sukhanti vā anattani	1355	
PA_atk-s02_01a:1355_3	attāti vā asubhe subhanti vā manasikāro, taṃ tattha bahulaṃ pavattayato kāmacchando	1355	
PA_atk-s02_01a:1355_4	uppajjati. Tenāha bhagavā – “atthi, bhikkhave, subhanimittaṃ, tattha ayonisomanasikārabahulīkāro,	1355	
PA_atk-s02_01a:1355_5	ayamāhāro anuppannassa vā kāmacchandassa uppādāya uppannassa vā kāmacchandassa bhiyyobhāvāya vepullāyā”ti.	1355	
PA_atk-s02_01a:1356_0	Asubhanimitte pana yonisomanasikārenassa pahānaṃ hoti. Asubhanimittaṃ nāma asubhampi	1356	
PA_atk-s02_01a:1356_1	asubhārammaṇampi. Yonisomanasikāro nāma upāyamanasikāro pathamanasikāro anicce aniccanti	1356	
PA_atk-s02_01a:1356_2	vā dukkhe dukkhanti vā anattani anattāti vā asubhe asubhanti vā manasikāro, taṃ tattha	1356	
PA_atk-s02_01a:1356_3	bahulaṃ pavattayato kāmacchando pahīyati. Tenāha bhagavā – “atthi, bhikkhave, asubhanimittaṃ,	1356	
PA_atk-s02_01a:1356_4	tattha yonisomanasikārabahulīkāro, ayamanāhāro anuppannassa vā kāmacchandassa anuppādāya	1356	
PA_atk-s02_01a:1356_5	uppannassa vā kāmacchandassa pahānāyā”ti.	1356	
PA_atk-s02_01a:1357_0	Apica cha dhammā kāmacchandassa pahānāya saṃvattanti asubhanimittassa uggaho asubhabhāvanānuyogo	1357	
PA_atk-s02_01a:1357_1	indriyesu guttadvāratā bhojane mattaññutā kalyāṇamittatā sappāyakathāti. Dasavidhañhi	1357	
PA_atk-s02_01a:1357_2	asubhanimittaṃ uggaṇhantassāpi kāmacchando pahīyati, bhāventassāpi, indriyesu pihitadvārassāpi,	1357	
PA_atk-s02_01a:1357_3	catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tenetaṃ vuttaṃ –	1357	
PA_atk-s02_01a:1358	“Cattāro pañca ālope, abhutvā udakaṃ pive;	135	
PA_atk-s02_01a:1359	Alaṃ phāsuvihārāya, pahitattassa bhikkhuno”ti. ;	135	
PA_atk-s02_01a:1360_0	Asubhakammikatissattherasadise asubhabhāvanārate kalyāṇamitte sevantassāpi kāmacchando	1360	
PA_atk-s02_01a:1360_1	pahīyati, ṭhānanisajjādīsu dasaasubhanissitasappāyakathāyapi pahīyati. Tena vuttaṃ	1360	
PA_atk-s02_01a:1360_2	“cha dhammā kāmacchandassa pahānāya saṃvattantī”ti. Imehi pana chahi dhammehi pahīnassa	1360	
PA_atk-s02_01a:1360_3	kāmacchandassa arahattamaggena āyatiṃ anuppādo hotīti pajānāti.	1360	
PA_atk-s02_01a:1361_0	Paṭighanimitte ayonisomanasikārena pana byāpādassa uppādo hoti. Tattha paṭighampi	1361	
PA_atk-s02_01a:1361_1	paṭighanimittaṃ, paṭighārammaṇampi paṭighanimittaṃ. Ayonisomanasikāro sabbattha ekalakkhaṇova.	1361	
PA_atk-s02_01a:1361_2	Taṃ tasmiṃ nimitte bahulaṃ pavattayato byāpādo uppajjati. Tenāha bhagavā – “atthi,	1361	
PA_atk-s02_01a:1361_3	bhikkhave, paṭighanimittaṃ, tattha ayonisomanasikārabahulīkāro, ayamāhāro anuppannassa	1361	
PA_atk-s02_01a:1361_4	vā byāpādassa uppādāya uppannassa vā byāpādassa bhiyyobhāvāya vepullāyā”ti.	1361	
PA_atk-s02_01a:1362_0	Mettāya pana cetovimuttiyā yonisomanasikārenassa pahānaṃ hoti. Tattha tattha “mettā”ti	1362	
PA_atk-s02_01a:1362_1	vutte appanāpi upacāropi vaṭṭati. “Cetovimuttī”ti appanāva. Yonisomanasikāro vuttalakkhaṇova.	1362	
PA_atk-s02_01a:1362_2	Taṃ tattha bahulaṃ pavattayato byāpādo pahīyati. Tenāha bhagavā – “atthi, bhikkhave,	1362	
PA_atk-s02_01a:1362_3	mettā cetovimutti, tattha yonisomanasikārabahulīkāro, ayamanāhāro anuppannassa vā	1362	
PA_atk-s02_01a:1362_4	byāpādassa anuppādāya uppannassa vā byāpādassa pahānāyā”ti.	1362	
PA_atk-s02_01a:1363_0	Apica cha dhammā byāpādassa pahānāya saṃvattanti mettānimittassa uggaho mettābhāvanānuyogo	1363	
PA_atk-s02_01a:1363_1	kammassakatāpaccavekkhaṇā paṭisaṅkhānabahutā kalyāṇamittatā sappāyakathāti. Odhisakaanodhisakadisāpharaṇānañhi	1363	
PA_atk-s02_01a:1363_2	aññataravasena mettaṃ uggaṇhantassāpi byāpādo pahīyati, odhiso anodhiso disāpharaṇavasena	1363	
PA_atk-s02_01a:1363_3	mettaṃ bhāventassāpi. “Tvaṃ etassa kuddho kiṃ karissasi, kimassa sīlādīni nāsetuṃ	1363	
PA_atk-s02_01a:1363_4	sakkhissasi, nanu tvaṃ attano kammena āgantvā attano kammeneva gamissasi, parassa	1363	
PA_atk-s02_01a:1363_5	kujjhanaṃ nāma vītaccitaṅgāra-tattaayasalāka-gūthādīni gahetvā paraṃ paharitukāmatāsadisaṃ	1363	
PA_atk-s02_01a:1363_6	hoti. Esopi tava kuddho kiṃ karissati, kiṃ te sīlādīni vināsetuṃ sakkhissati, esa	1363	
PA_atk-s02_01a:1363_7	attano kammeneva āgantvā attano kammena gamissati, appaṭicchitapaheṇakaṃ viya paṭivātaṃ	1363	
PA_atk-s02_01a:1363_8	khittarajomuṭṭhi viya ca etassevesa kodho matthake patissatī”ti evaṃ attano ca parassa	1363	
PA_atk-s02_01a:1363_9	ca kammassakataṃ paccavekkhatopi, ubhayakammassakataṃ paccavekkhitvā paṭisaṅkhāne	1363	
PA_atk-s02_01a:1363_10	ṭhitassāpi, assaguttattherasadise mettābhāvanārate kalyāṇamitte sevantassāpi byāpādo	13631	
PA_atk-s02_01a:1363_11	pahīyati. Ṭhānanisajjādīsu mettānissitasappāyakathāyapi pahīyati. Tena vuttaṃ “cha	13631	
PA_atk-s02_01a:1363_12	dhammā byāpādassa pahānāya saṃvattantī”ti. Imehi pana chahi dhammehi pahīnassa byāpādassa	13631	
PA_atk-s02_01a:1363_13	anāgāmimaggena āyatiṃ anuppādo hotīti pajānāti.	13631	
PA_atk-s02_01a:1364_0	Aratiādīsu ayonisomanasikārena thinamiddhassa uppādo hoti. Arati nāma ukkaṇṭhitā.	1364	
PA_atk-s02_01a:1364_1	Tandī nāma kāyālasiyatā. Vijambhitā nāma kāyavināmanā. Bhattasammado nāma bhattamucchā	1364	
PA_atk-s02_01a:1364_2	bhattapariḷāho. Cetaso līnattaṃ nāma cittassa līnākāro. Imesu aratiādīsu ayonisomanasikāraṃ	1364	
PA_atk-s02_01a:1364_3	bahulaṃ pavattayato thinamiddhaṃ uppajjati. Tenāha – “atthi, bhikkhave, arati tandī	1364	
PA_atk-s02_01a:1364_4	vijambhitā bhattasammado cetaso līnattaṃ, tattha ayonisomanasikārabahulīkāro, ayamāhāro	1364	
PA_atk-s02_01a:1364_5	anuppannassa vā thinamiddhassa uppādāya uppannassa vā thinamiddhassa bhiyyobhāvāya vepullāyā”ti.	1364	
PA_atk-s02_01a:1365_0	Ārambhadhātuādīsu pana yonisomanasikārenassa pahānaṃ hoti. Ārambhadhātu nāma paṭhamārambhavīriyaṃ.	1365	
PA_atk-s02_01a:1365_1	Nikkamadhātu nāma kosajjato nikkhantatāya tato balavataraṃ. Parakkamadhātu nāma paraṃ	1365	
PA_atk-s02_01a:1365_2	paraṃ ṭhānaṃ akkamanato tatopi balavataraṃ. Imasmiṃ tippabhede vīriye yonisomanasikāraṃ	1365	
PA_atk-s02_01a:1365_3	bahulaṃ pavattayato thinamiddhaṃ pahīyati. Tenāha – “atthi, bhikkhave, ārambhadhātu	1365	
PA_atk-s02_01a:1365_4	nikkamadhātu parakkamadhātu, tattha yonisomanasikārabahulīkāro, ayamāhāro anuppannassa	1365	
PA_atk-s02_01a:1365_5	vā thinamiddhassa anuppādāya uppannassa vā thinamiddhassa pahānāyā”ti.	1365	
PA_atk-s02_01a:1366_0	Apica cha dhammā thinamiddhassa pahānāya saṃvattanti, atibhojane nimittaggāho iriyāpathasamparivattanatā	1366	
PA_atk-s02_01a:1366_1	ālokasaññāmanasikāro abbhokāsavāso kalyāṇamittatā sappāyakathāti. Āharahatthakatatravaṭṭakaalaṃsāṭakakākamāsakabhuttavamitakabhojanaṃ	1366	
PA_atk-s02_01a:1366_2	bhuñjitvā rattiṭṭhāne divāṭṭhāne nisinnassa hi samaṇadhammaṃ karoto thinamiddhaṃ	1366	
PA_atk-s02_01a:1366_3	mahāhatthī viya ottharantaṃ āgacchati. Catupañcaālopaokāsaṃ pana ṭhapetvā pānīyaṃ	1366	
PA_atk-s02_01a:1366_4	pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi	1366	
PA_atk-s02_01a:1366_5	thinamiddhaṃ pahīyati. Yasmiṃ iriyāpathe thinamiddhaṃ okkamati, tato aññaṃ parivattentassāpi,	1366	
PA_atk-s02_01a:1366_6	rattiṃ candālokadīpālokaukkāloke divā sūriyālokaṃ manasikarontassāpi, abbhokāse vasantassāpi,	1366	
PA_atk-s02_01a:1366_7	mahākassapattherasadise pahīnathinamiddhe kalyāṇamitte sevantassāpi thinamiddhaṃ	1366	
PA_atk-s02_01a:1366_8	pahīyati. Ṭhānanisajjādīsu dhutaṅganissitasappāyakathāyapi pahīyati. Tena vuttaṃ	1366	
PA_atk-s02_01a:1366_9	“cha dhammā thinamiddhassa pahānāya saṃvattantī”ti. Imehi pana chahi dhammehi pahīnassa	1366	
PA_atk-s02_01a:1366_10	thinamiddhassa arahattamaggena āyatiṃ anuppādo hotīti pajānāti.	13661	
PA_atk-s02_01a:1367_0	Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma	1367	
PA_atk-s02_01a:1367_1	avūpasantākāro. Uddhaccakukkuccamevetaṃ atthato. Tattha ayonisomanasikāraṃ bahulaṃ	1367	
PA_atk-s02_01a:1367_2	pavattayato uddhaccakukkuccaṃ uppajjati. Tenāha “atthi, bhikkhave, cetaso avūpasamo,	1367	
PA_atk-s02_01a:1367_3	tattha ayonisomanasikārabahulīkāro, ayamāhāro anuppannassa vā uddhaccakukkuccassa	1367	
PA_atk-s02_01a:1367_4	uppādāya uppannassa vā uddhaccakukkuccassa bhiyyobhāvāya vepullāyā”ti.	1367	
PA_atk-s02_01a:1368_0	Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha –	1368	
PA_atk-s02_01a:1368_1	“atthi, bhikkhave, cetaso vūpasamo, tattha yonisomanasikārabahulīkāro, ayamāhāro	1368	
PA_atk-s02_01a:1368_2	anuppannassa vā uddhaccakukkuccassa anuppādāya uppannassa vā uddhaccakukkuccassa pahānāyā”ti.	1368	
PA_atk-s02_01a:1369_0	Apica cha dhammā uddhaccakukkuccassa pahānāya saṃvattanti bahussutatā paripucchakatā	1369	
PA_atk-s02_01a:1369_1	vinaye pakataññutā vuddhasevitā kalyāṇamittatā sappāyakathāti. Bāhusaccenapi hi ekaṃ	1369	
PA_atk-s02_01a:1369_2	vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi	1369	
PA_atk-s02_01a:1369_3	uddhaccakukkuccaṃ pahīyati. Kappiyākappiyaparipucchābahulassāpi, vinayapaññattiyaṃ	1369	
PA_atk-s02_01a:1369_4	ciṇṇavasibhāvatāya pakataññunopi, vuddhe mahallakatthere upasaṅkamantassāpi, upālittherasadise	1369	
PA_atk-s02_01a:1369_5	vinayadhare kalyāṇamitte sevantassāpi uddhaccakukkuccaṃ pahīyati. Ṭhānanisajjādīsu	1369	
PA_atk-s02_01a:1369_6	kappiyākappiyanissitasappāyakathāyapi pahīyati. Tena vuttaṃ – “cha dhammā uddhaccakukkuccassa	1369	
PA_atk-s02_01a:1369_7	pahānāya saṃvattantī”ti. Imehi pana chahi dhammehi pahīne uddhaccakukkucce uddhaccassa	1369	
PA_atk-s02_01a:1369_8	arahattamaggena kukkuccassa anāgāmimaggena āyatiṃ anuppādo hotīti pajānāti.	1369	
PA_atk-s02_01a:1370_0	Vicikicchāṭṭhānīyesu dhammesu ayonisomanasikārena vicikicchāya uppādo hoti. Vicikicchāṭṭhānīyā	1370	
PA_atk-s02_01a:1370_1	dhammā nāma punappunaṃ vicikicchāya kāraṇattā vicikicchāva. Tattha ayonisomanasikāraṃ	1370	
PA_atk-s02_01a:1370_2	bahulaṃ pavattayato vicikicchā uppajjati. Tenāha – “atthi, bhikkhave, vicikicchāṭṭhānīyā	1370	
PA_atk-s02_01a:1370_3	dhammā, tattha ayonisomanasikārabahulīkāro, ayamāhāro anuppannāya vā vicikicchāya	1370	
PA_atk-s02_01a:1370_4	uppādāya uppannāya vā vicikicchāya bhiyyobhāvāya vepullāyā”ti.	1370	
PA_atk-s02_01a:1371_0	Kusalādīsu dhammesu yonisomanasikārena panassā pahānaṃ hoti. Tenāha – “atthi, bhikkhave,	1371	
PA_atk-s02_01a:1371_1	kusalākusalā dhammā sāvajjānavajjā dhammā sevitabbāsevitabbā dhammā hīnappaṇītā dhammā	1371	
PA_atk-s02_01a:1371_2	kaṇhasukkasappaṭibhāgā dhammā, tattha yonisomanasikārabahulīkāro, ayamāhāro anuppannāya	1371	
PA_atk-s02_01a:1371_3	vā vicikicchāya anuppādāya uppannāya vā vicikicchāya pahānāyā”ti.	1371	
PA_atk-s02_01a:1372_0	Apica cha dhammā vicikicchāya pahānāya saṃvattanti bahussutatā paripucchakatā vinaye	1372	
PA_atk-s02_01a:1372_1	pakataññutā adhimokkhabahulatā kalyāṇamittatā sappāyakathāti. Bāhusaccenapi hi ekaṃ	1372	
PA_atk-s02_01a:1372_2	vā…pe… pañca vā nikāye pāḷivasena atthavasena ca uggaṇhantassāpi vicikicchā pahīyati.	1372	
PA_atk-s02_01a:1372_3	Tīṇi ratanāni ārabbha paripucchābahulassāpi, vinaye ciṇṇavasibhāvassāpi, tīsu ratanesu	1372	
PA_atk-s02_01a:1372_4	okappaniyasaddhāsaṅkhātaadhimokkhabahulassāpi, saddhādhimutte vakkalittherasadise	1372	
PA_atk-s02_01a:1372_5	kalyāṇamitte sevantassāpi vicikicchā pahīyati. Ṭhānanisajjādīsu tiṇṇaṃ ratanānaṃ	1372	
PA_atk-s02_01a:1372_6	guṇanissitasappāyakathāyapi pahīyati. Tena vuttaṃ – “cha dhammā vicikicchāya pahānāya	1372	
PA_atk-s02_01a:1372_7	saṃvattantī”ti. Imehi pana chahi dhammehi pahīnāya vicikicchāya sotāpattimaggena	1372	
PA_atk-s02_01a:1372_8	āyatiṃ anuppādo hotīti pajānāti.	1372	
PA_atk-s02_01a:1373_0	Iti ajjhattaṃ vāti evaṃ pañcanīvaraṇapariggahaṇena attano vā dhammesu, parassa vā	1373	
PA_atk-s02_01a:1373_1	dhammesu, kālena vā attano, kālena vā parassa dhammesu dhammānupassī viharati. Samudayavayā	1373	
PA_atk-s02_01a:1373_2	panettha subhanimitta asubhanimittādīsu ayonisomanasikārayonisomanasikāravasena pañcasu	1373	
PA_atk-s02_01a:1373_3	nīvaraṇesu vuttanayena nīharitabbā. Ito paraṃ vuttanayameva.	1373	
PA_atk-s02_01a:1374	Kevalañhi idha nīvaraṇapariggāhikā sati dukkhasaccanti evaṃ yojanaṃ katvā nīvaraṇapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	137	
PA_atk-s02_01a:1375	Nīvaraṇapabbavaṇṇanā niṭṭhitā.	137	
PA_atk-s02_01a:1376	Khandhapabbavaṇṇanā	137	
PA_atk-s02_01a:1377_0	116. Evaṃ pañcanīvaraṇavasena dhammānupassanaṃ vibhajitvā idāni pañcakkhandhavasena	1377	
PA_atk-s02_01a:1377_1	vibhajituṃ puna caparantiādimāha. Tattha pañcasu upādānakkhandhesūti upādānassa khandhā	1377	
PA_atk-s02_01a:1377_2	upādānakkhandhā, upādānassa paccayabhūtā dhammapuñjā dhammarāsayoti attho. Ayamettha	1377	
PA_atk-s02_01a:1377_3	saṅkhepo. Vitthārato pana khandhakathā visuddhimagge vuttā. Iti rūpanti “idaṃ rūpaṃ,	1377	
PA_atk-s02_01a:1377_4	ettakaṃ rūpaṃ, na ito paraṃ rūpaṃ atthī”ti sabhāvato rūpaṃ pajānāti. Vedanādīsupi	1377	
PA_atk-s02_01a:1377_5	eseva nayo. Ayamettha saṅkhepo. Vitthārena pana rūpādīni visuddhimagge khandhakathāyameva	1377	
PA_atk-s02_01a:1377_6	vuttāni. Iti rūpassa samudayoti evaṃ avijjāsamudayādivasena pañcahākārehi rūpassa	1377	
PA_atk-s02_01a:1377_7	samudayo. Iti rūpassa atthaṅgamoti evaṃ avijjānirodhādivasena pañcahākārehi rūpassa	1377	
PA_atk-s02_01a:1377_8	atthaṅgamo, vedanādīsupi eseva nayo. Ayamettha saṅkhepo. Vitthāro pana visuddhimagge	1377	
PA_atk-s02_01a:1377_9	udayabbayañāṇakathāyaṃ vutto.	1377	
PA_atk-s02_01a:1378_0	Iti ajjhattaṃ vāti evaṃ pañcakkhandhapariggahaṇena attano vā dhammesu, parassa vā	1378	
PA_atk-s02_01a:1378_1	dhammesu, kālena vā attano, kālena vā parassa dhammesu dhammānupassī viharati. Samudayavayā	1378	
PA_atk-s02_01a:1378_2	panettha “avijjāsamudayā rūpasamudayo”tiādīnaṃ pañcasu khandhesu vuttānaṃ paññāsāya	1378	
PA_atk-s02_01a:1378_3	lakkhaṇānaṃ vasena nīharitabbā. Ito paraṃ vuttanayameva.	1378	
PA_atk-s02_01a:1379	Kevalañhi idha khandhapariggāhikā sati dukkhasaccanti evaṃ yojanaṃ katvā khandhapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	137	
PA_atk-s02_01a:1380	Khandhapabbavaṇṇanā niṭṭhitā.	138	
PA_atk-s02_01a:1381	Āyatanapabbavaṇṇanā	138	
PA_atk-s02_01a:1382_0	117. Evaṃ pañcakkhandhavasena dhammānupassanaṃ vibhajitvā idāni āyatanavasena vibhajituṃ	1382	
PA_atk-s02_01a:1382_1	puna caparantiādimāha. Tattha chasu ajjhattikabāhiresu āyatanesūti cakkhu sotaṃ ghānaṃ	1382	
PA_atk-s02_01a:1382_2	jivhā kāyo manoti imesu chasu ajjhattikesu rūpaṃ saddo gandho raso phoṭṭhabbo dhammāti	1382	
PA_atk-s02_01a:1382_3	imesu chasu bāhiresu. Cakkhuṃ ca pajānātīti cakkhupasādaṃ yāthāvasarasalakkhaṇavasena	1382	
PA_atk-s02_01a:1382_4	pajānāti. Rūpe ca pajānātīti bahiddhā catusamuṭṭhānikarūpañca yāthāvasarasalakkhaṇavasena	1382	
PA_atk-s02_01a:1382_5	pajānāti. Yañca tadubhayaṃ paṭicca uppajjati saṃyojananti yañca taṃ cakkhuṃ ceva	1382	
PA_atk-s02_01a:1382_6	rūpe cāti ubhayaṃ paṭicca kāmarāgasaṃyojanaṃ paṭigha-māna-diṭṭhi-vicikicchā-sīlabbataparāmāsa-bhavarāga-issā-macchariyāvijjāsaṃyojananti	1382	
PA_atk-s02_01a:1382_7	dasavidhaṃ saṃyojanaṃ uppajjati, tañca yāthāvasarasalakkhaṇavasena pajānāti.	1382	
PA_atk-s02_01a:1383_0	Kathaṃ panetaṃ uppajjatīti? Cakkhudvāre tāva āpāthagataṃ iṭṭhārammaṇaṃ kāmassādavasena	1383	
PA_atk-s02_01a:1383_1	assādayato abhinandato kāmarāgasaṃyojanaṃ uppajjati. Aniṭṭhārammaṇe kujjhato paṭighasaṃyojanaṃ	1383	
PA_atk-s02_01a:1383_2	uppajjati. “Ṭhapetvā maṃ na koci añño etaṃ ārammaṇaṃ vibhāvetuṃ samattho atthī”ti	1383	
PA_atk-s02_01a:1383_3	maññato mānasaṃyojanaṃ uppajjati. “Etaṃ rūpārammaṇaṃ niccaṃ dhuva”nti gaṇhato diṭṭhisaṃyojanaṃ	1383	
PA_atk-s02_01a:1383_4	uppajjati. “Etaṃ rūpārammaṇaṃ satto nu kho, sattassa nu kho”ti vicikicchato vicikicchāsaṃyojanaṃ	1383	
PA_atk-s02_01a:1383_5	uppajjati. “Sampattibhave vata no idaṃ sulabhaṃ jāta”nti bhavaṃ patthentassa bhavarāgasaṃyojanaṃ	1383	
PA_atk-s02_01a:1383_6	uppajjati. “Āyatimpi evarūpaṃ sīlabbataṃ samādiyitvā sakkā laddhu”nti sīlabbataṃ	1383	
PA_atk-s02_01a:1383_7	samādiyantassa sīlabbataparāmāsasaṃyojanaṃ uppajjati. “Aho vata etaṃ rūpārammaṇaṃ	1383	
PA_atk-s02_01a:1383_8	aññe na labheyyu”nti usūyato issāsaṃyojanaṃ uppajjati. Attanā laddhaṃ rūpārammaṇaṃ	1383	
PA_atk-s02_01a:1383_9	aññassa maccharāyato macchariyasaṃyojanaṃ uppajjati. Sabbeheva sahajātaaññāṇavasena	1383	
PA_atk-s02_01a:1383_10	avijjāsaṃyojanaṃ uppajjati.	13831	
PA_atk-s02_01a:1384_0	Yathā ca anuppannassāti yena kāraṇena asamudācāravasena anuppannassa tassa dasavidhassāpi	1384	
PA_atk-s02_01a:1384_1	saṃyojanassa uppādo hoti, tañca kāraṇaṃ pajānāti. Yathā ca uppannassāti appahīnaṭṭhena	1384	
PA_atk-s02_01a:1384_2	pana samudācāravasena vā uppannassa tassa dasavidhassāpi saṃyojanassa yena kāraṇena	1384	
PA_atk-s02_01a:1384_3	pahānaṃ hoti, tañca kāraṇaṃ pajānāti. Yathā ca pahīnassāti tadaṅgavikkhambhanappahānavasena	1384	
PA_atk-s02_01a:1384_4	pahīnassāpi tassa dasavidhassa saṃyojanassa yena kāraṇena āyatiṃ anuppādo hoti, tañca	1384	
PA_atk-s02_01a:1384_5	pajānāti. Kena kāraṇena panassa āyatiṃ anuppādo hoti? Diṭṭhivicikicchāsīlabbataparāmāsaissāmacchariyabhedassa	1384	
PA_atk-s02_01a:1384_6	tāva pañcavidhassa saṃyojanassa sotāpattimaggena āyatiṃ anuppādo hoti. Kāmarāgapaṭighasaṃyojanadvayassa	1384	
PA_atk-s02_01a:1384_7	oḷārikassa sakadāgāmimaggena, aṇusahagatassa anāgāmimaggena, mānabhavarāgāvijjāsaṃyojanattayassa	1384	
PA_atk-s02_01a:1384_8	arahattamaggena āyatiṃ anuppādo hoti.	1384	
PA_atk-s02_01a:1385	Sotañca pajānāti sadde cā tiādīsupi eseva nayo. Apicettha āyatanakathā vitthārato visuddhimagge āyatananiddese vuttanayeneva veditabbā.	138	
PA_atk-s02_01a:1386_0	Iti ajjhattaṃ vāti evaṃ ajjhattikāyatanapariggahaṇena attano vā dhammesu, bāhirāyatanapariggahaṇena	1386	
PA_atk-s02_01a:1386_1	parassa vā dhammesu, kālena vā attano, kālena vā parassa dhammesu dhammānupassī viharati.	1386	
PA_atk-s02_01a:1386_2	Samudayavayā panettha “avijjāsamudayā cakkhusamudayo”ti rūpāyatanassa rūpakkhandhe,	1386	
PA_atk-s02_01a:1386_3	arūpāyatanesu manāyatanassa viññāṇakkhandhe, dhammāyatanassa sesakkhandhesu vuttanayena	1386	
PA_atk-s02_01a:1386_4	nīharitabbā. Lokuttaradhammā na gahetabbā. Ito paraṃ vuttanayameva.	1386	
PA_atk-s02_01a:1387	Kevalañhi idha āyatanapariggāhikā sati dukkhasaccanti evaṃ yojanaṃ katvā āyatanapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	138	
PA_atk-s02_01a:1388	Āyatanapabbavaṇṇanā niṭṭhitā.	138	
PA_atk-s02_01a:1389	Bojjhaṅgapabbavaṇṇanā	138	
PA_atk-s02_01a:1390_0	118. Evaṃ cha ajjhattikabāhirāyatanavasena dhammānupassanaṃ vibhajitvā idāni bojjhaṅgavasena	1390	
PA_atk-s02_01a:1390_1	vibhajituṃ puna caparanti ādimāha. Tattha bojjhaṅgesūti bujjhanakasattassa aṅgesu.	1390	
PA_atk-s02_01a:1390_2	Santanti paṭilābhavasena saṃvijjamānaṃ. Satisambojjhaṅganti satisaṅkhātaṃ sambojjhaṅgaṃ.	1390	
PA_atk-s02_01a:1390_3	Ettha hi sambujjhati āraddhavipassakato paṭṭhāya yogāvacaroti sambodhi, yāya vā so	1390	
PA_atk-s02_01a:1390_4	satiādikāya sattadhammasāmaggiyā sambujjhati kilesaniddāto uṭṭhāti, saccāni vā paṭivijjhati,	1390	
PA_atk-s02_01a:1390_5	sā dhammasāmaggī sambodhi. Tassa sambodhissa, tassā vā sambodhiyā aṅganti sambojjhaṅgaṃ.	1390	
PA_atk-s02_01a:1390_6	Tena vuttaṃ “satisaṅkhātaṃ sambojjhaṅga”nti. Sesasambojjhaṅgesupi imināva nayena	1390	
PA_atk-s02_01a:1390_7	vacanattho veditabbo.	1390	
PA_atk-s02_01a:1391_0	Asantanti appaṭilābhavasena avijjamānaṃ. Yathā ca anuppannassātiādīsu pana satisambojjhaṅgassa	1391	
PA_atk-s02_01a:1391_1	tāva – “atthi, bhikkhave, satisambojjhaṅgaṭṭhānīyā dhammā, tattha yonisomanasikārabahulīkāro,	1391	
PA_atk-s02_01a:1391_2	ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa	1391	
PA_atk-s02_01a:1391_3	bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti. Tattha	1391	
PA_atk-s02_01a:1391_4	satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva, taṃ	1391	
PA_atk-s02_01a:1391_5	tattha bahulaṃ pavattayato satisambojjhaṅgo uppajjati.	1391	
PA_atk-s02_01a:1392_0	Apica cattāro dhammā satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā	1392	
PA_atk-s02_01a:1392_1	upaṭṭhitassatipuggalasevanatā tadadhimuttatāti. Abhikkantādīsu hi sattasu ṭhānesu	1392	
PA_atk-s02_01a:1392_2	satisampajaññena bhattanikkhittakākasadise muṭṭhassatipuggale parivajjanena tissadattattheraabhayattherasadise	1392	
PA_atk-s02_01a:1392_3	upaṭṭhitassatipuggale sevanena ṭhānanisajjādīsu satisamuṭṭhāpanatthaṃ ninnapoṇapabbhāracittatāya	1392	
PA_atk-s02_01a:1392_4	ca satisambojjhaṅgo uppajjati. Evaṃ catūhi kāraṇehi uppannassa panassa arahattamaggena	1392	
PA_atk-s02_01a:1392_5	bhāvanāpāripūrī hotīti pajānāti.	1392	
PA_atk-s02_01a:1393_0	Dhammavicayasambojjhaṅgassa pana – “atthi, bhikkhave, kusalākusalā dhammā…pe… kaṇhasukkasappaṭibhāgā	1393	
PA_atk-s02_01a:1393_1	dhammā, tattha yonisomanasikārabahulīkāro, ayamāhāro anuppannassa vā dhammavicayasambojjhaṅgassa	1393	
PA_atk-s02_01a:1393_2	uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya	1393	
PA_atk-s02_01a:1393_3	pāripūriyā saṃvattatī”ti evaṃ uppādo hoti.	1393	
PA_atk-s02_01a:1394_0	Apica satta dhammā dhammavicayasambojjhaṅgassa uppādāya saṃvattanti paripucchakatā	1394	
PA_atk-s02_01a:1394_1	vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā	1394	
PA_atk-s02_01a:1394_2	gambhīrañāṇacariyapaccavekkhaṇā tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ	1394	
PA_atk-s02_01a:1394_3	atthasannissitaparipucchābahulatā.	1394	
PA_atk-s02_01a:1395_0	Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa	1395	
PA_atk-s02_01a:1395_1	kesanakhalomā atidīghā honti, sarīraṃ vā ussannadosañceva sedamalamakkhitañca, tadā	1395	
PA_atk-s02_01a:1395_2	ajjhattikaṃ vatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ	1395	
PA_atk-s02_01a:1395_3	duggandhaṃ hoti, senāsanaṃ vā uklāpaṃ, tadā bāhiraṃ vatthu avisadaṃ hoti aparisuddhaṃ.	1395	
PA_atk-s02_01a:1395_4	Tasmā kesādicchedāpanena uddhaṃvirecanaadhovirecanādīhi sarīrasallahukabhāvakaraṇena	1395	
PA_atk-s02_01a:1395_5	ucchādananhāpanena ca ajjhattikaṃ vatthu visadaṃ kātabbaṃ.	1395	
PA_atk-s02_01a:1396_0	Sūcikammadhovanarajanaparibhaṇḍakaraṇādīhi bāhiraṃ vatthu visadaṃ kātabbaṃ. Etasmiñhi	1396	
PA_atk-s02_01a:1396_1	ajjhattikabāhire vatthusmiṃ avisade uppannesu cittacetasikesu ñāṇampi aparisuddhaṃ	1396	
PA_atk-s02_01a:1396_2	hoti, aparisuddhāni dīpakapallakavaṭṭitelāni nissāya uppannadīpasikhāya obhāso viya.	1396	
PA_atk-s02_01a:1396_3	Visade pana ajjhattikabāhire vatthumhi uppannesu cittacetasikesu ñāṇampi visadaṃ	1396	
PA_atk-s02_01a:1396_4	hoti, parisuddhāni dīpakapallakavaṭṭitelāni nissāya uppannadīpasikhāya obhāso viya.	1396	
PA_atk-s02_01a:1396_5	Tena vuttaṃ – “vatthuvisadakiriyā dhammavicayasambojjhaṅgassa uppādāya saṃvattatī”ti.	1396	
PA_atk-s02_01a:1397_0	Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa	1397	
PA_atk-s02_01a:1397_1	saddhindriyaṃ balavaṃ hoti, itarāni mandāni. Tato vīriyindriyaṃ paggahakiccaṃ, satindriyaṃ	1397	
PA_atk-s02_01a:1397_2	upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ	1397	
PA_atk-s02_01a:1397_3	na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ	1397	
PA_atk-s02_01a:1397_4	jātaṃ, tathā amanasikārena hāpetabbaṃ. Vakkalittherassa vatthu cettha nidassanaṃ.	1397	
PA_atk-s02_01a:1397_5	Sace pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ	1397	
PA_atk-s02_01a:1397_6	sakkoti, na itarāni itarakiccabhedaṃ. Tasmā taṃ passaddhādibhāvanāya hāpetabbaṃ.	1397	
PA_atk-s02_01a:1397_7	Tatrāpi soṇattherassa vatthu dassetabbaṃ. Evaṃ sesesupi ekassa balavabhāve sati itaresaṃ	1397	
PA_atk-s02_01a:1397_8	attano kiccesu asamatthatā veditabbā.	1397	
PA_atk-s02_01a:1398_0	Visesato panettha saddhāpaññānaṃ samādhivīriyānaṃ ca samataṃ pasaṃsanti. Balavasaddho	1398	
PA_atk-s02_01a:1398_1	hi mandapañño mudhāpasanno hoti, avatthusmiṃ pasīdati. Balavapañño mandasaddho kerāṭikapakkhaṃ	1398	
PA_atk-s02_01a:1398_2	bhajati. Bhesajjasamuṭṭhito viya rogo atekiccho hoti. Cittuppādamatteneva kusalaṃ	1398	
PA_atk-s02_01a:1398_3	hotīti atidhāvitvā dānādīni akaronto niraye uppajjati. Ubhinnaṃ samatāya vatthusmiṃyeva	1398	
PA_atk-s02_01a:1398_4	pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ adhibhavati.	1398	
PA_atk-s02_01a:1398_5	Balavavīriyaṃ mandasamādhiṃ vīriyassa uddhaccapakkhattā uddhaccaṃ adhibhavati. Samādhi	1398	
PA_atk-s02_01a:1398_6	pana vīriyena saṃyojito kosajje patituṃ na labhati. Vīriyaṃ samādhinā saṃyojitaṃ	1398	
PA_atk-s02_01a:1398_7	uddhacce patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti.	1398	
PA_atk-s02_01a:1399_0	Apica samādhikammikassa balavatīpi saddhā vaṭṭati. Evaṃ saddahanto okappento appanaṃ	1399	
PA_atk-s02_01a:1399_1	pāpuṇissati. Samādhipaññāsu pana samādhikammikassa ekaggatā balavatī vaṭṭati, evañhi	1399	
PA_atk-s02_01a:1399_2	so appanaṃ pāpuṇāti. Vipassanākammikassa paññā balavatī vaṭṭati, evañhi so lakkhaṇappaṭivedhaṃ	1399	
PA_atk-s02_01a:1399_3	pāpuṇāti. Ubhinnaṃ pana samatāyapi appanā hotiyeva. Sati pana sabbattha balavatī	1399	
PA_atk-s02_01a:1399_4	vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,	1399	
PA_atk-s02_01a:1399_5	kosajjapakkhikena ca samādhinā kosajjapātato rakkhati. Tasmā sā loṇadhūpanaṃ viya	1399	
PA_atk-s02_01a:1399_6	sabbabyañjanesu sabbakammikaamacco viya ca sabbarājakiccesu sabbattha icchitabbā.	1399	
PA_atk-s02_01a:1399_7	Tenāha – “sati ca pana sabbatthikā vuttā bhagavatā. Kiṃ kāraṇā? Cittañhi sati paṭisaraṇaṃ,	1399	
PA_atk-s02_01a:1399_8	ārakkhapaccupaṭṭhānā ca sati, na ca vinā satiyā cittassa paggahaniggaho hotī”ti.	1399	
PA_atk-s02_01a:1400_0	Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ	1400	
PA_atk-s02_01a:1400_1	ārakāva parivajjanaṃ. Paññavantapuggalasevanā nāma samapaññāsalakkhaṇapariggāhikāya	1400	
PA_atk-s02_01a:1400_2	udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma	1400	
PA_atk-s02_01a:1400_3	gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā	1400	
PA_atk-s02_01a:1400_4	nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.	1400	
PA_atk-s02_01a:1400_5	Evaṃ uppannassa panassa arahattamaggena bhāvanāpāripūrī hotīti pajānāti.	1400	
PA_atk-s02_01a:1401_0	Vīriyasambojjhaṅgassa – “atthi, bhikkhave, ārabbhadhātu nikkamadhātu parakkamadhātu,	1401	
PA_atk-s02_01a:1401_1	tattha yoniso manasikārabahulīkāro, ayamāhāro anuppannassa vā vīriyasambojjhaṅgassa	1401	
PA_atk-s02_01a:1401_2	uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā	1401	
PA_atk-s02_01a:1401_3	saṃvattatī”ti evaṃ uppādo hoti.	1401	
PA_atk-s02_01a:1402_0	Apica ekādasa dhammā vīriyasambojjhaṅgassa uppādāya saṃvattanti apāyabhayapaccavekkhaṇatā	1402	
PA_atk-s02_01a:1402_1	ānisaṃsadassāvitā gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā	1402	
PA_atk-s02_01a:1402_2	satthumahattapaccavekkhaṇatā jātimahattapaccavekkhaṇatā sabrahmacārimahattapaccavekkhaṇatā	1402	
PA_atk-s02_01a:1402_3	kusītapuggalaparivajjanatā āraddhavīriyapuggalasevanatā tadadhimuttatāti.	1402	
PA_atk-s02_01a:1403_0	Tattha nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,	1403	
PA_atk-s02_01a:1403_1	tiracchānayoniyaṃ jālakkhipakumīnādīhi gahitakālepi, pājanakaṇṭakādippahāratunnassa	1403	
PA_atk-s02_01a:1403_2	pana sakaṭavāhanādikālepi, pettivisaye anekānipi vassasahassāni ekaṃ buddhantarampi	1403	
PA_atk-s02_01a:1403_3	khuppipāsāhi āturitakālepi, kālakañjikaasuresu saṭṭhihatthaasītihatthappamāṇena aṭṭhicammamatteneva	1403	
PA_atk-s02_01a:1403_4	attabhāvena vātātapādidukkhānubhavanakālepi na sakkā vīriyasambojjhaṅgaṃ uppādetuṃ.	1403	
PA_atk-s02_01a:1403_5	Ayameva te bhikkhu kālo vīriyakaraṇāyāti evaṃ apāyabhayaṃ paccavekkhantassāpi vīriyasambojjhaṅgo uppajjati.	1403	
PA_atk-s02_01a:1404_0	“Na sakkā kusītena navalokuttaradhammaṃ laddhuṃ, āraddhavīriyeneva sakkā ayamānisaṃso	1404	
PA_atk-s02_01a:1404_1	vīriyassā”ti evaṃ ānisaṃsadassāvinopi uppajjati. “Sabbabuddhapaccekabuddhamahāsāvakehi	1404	
PA_atk-s02_01a:1404_2	te gatamaggo gantabbo, so ca na sakkā kusītena gantu”nti evaṃ gamanavīthiṃ paccavekkhantassāpi	1404	
PA_atk-s02_01a:1404_3	uppajjati. “Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,	1404	
PA_atk-s02_01a:1404_4	nāpi ‘taṃ nissāya jīvissāmā’ti te paṇītāni piṇḍapātādīni denti, atha kho attano kārānaṃ	1404	
PA_atk-s02_01a:1404_5	mahapphalataṃ paccāsīsamānā denti, satthārāpi ‘ayaṃ ime paccaye paribhuñjitvā kāyadaḷhībahulo	1404	
PA_atk-s02_01a:1404_6	sukhaṃ viharissatī’ti na evaṃ sampassatā tuyhaṃ paccayā anuññātā, atha kho ‘ayaṃ	1404	
PA_atk-s02_01a:1404_7	ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā,	1404	
PA_atk-s02_01a:1404_8	so dāni tvaṃ kusīto viharanto na taṃ piṇḍaṃ apacāyissasi, āraddhavīriyasseva hi piṇḍapātāpacāyanaṃ	1404	
PA_atk-s02_01a:1404_9	nāma hotī”ti evaṃ piṇḍapātāpacāyanaṃ paccavekkhantassāpi uppajjati mahāmittattherassa viya.	1404	
PA_atk-s02_01a:1405_0	Thero kira kassakaleṇe nāma paṭivasati. Tassa ca gocaragāme ekā mahāupāsikā theraṃ	1405	
PA_atk-s02_01a:1405_1	puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma asukasmiṃ	1405	
PA_atk-s02_01a:1405_2	ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ, tava	1405	
PA_atk-s02_01a:1405_3	bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,	1405	
PA_atk-s02_01a:1405_4	tvaṃ ca bhuñjeyyāsi, ahaṃ pana hiyyo pakkaṃ pārivāsikabhattaṃ kañjikena bhuttāmhī”ti.	1405	
PA_atk-s02_01a:1405_5	Divā kiṃ bhuñjissasi ammāti? Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi ammāti.	1405	
PA_atk-s02_01a:1406_0	Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi – “mahāupāsikā	1406	
PA_atk-s02_01a:1406_1	kira kañjiyena pārivāsikabhattaṃ bhuñji, divāpi kaṇapaṇṇambilayāguṃ bhuñjissati,	1406	
PA_atk-s02_01a:1406_2	tuyhaṃ atthāya pana purāṇataṇḍulādīni ācikkhati, taṃ nissāya kho panesā neva khettaṃ	1406	
PA_atk-s02_01a:1406_3	na vatthuṃ na bhattaṃ na vatthaṃ paccāsīsati, tisso pana sampattiyo patthayamānā	1406	
PA_atk-s02_01a:1406_4	deti, tvaṃ etissā tā sampattiyo dātuṃ sakkhissasi na sakkhissasīti, ayaṃ kho pana	1406	
PA_atk-s02_01a:1406_5	piṇḍapāto tayā sarāgena sadosena samohena na sakkā gaṇhitunti pattaṃ thavikāya pakkhipitvā	1406	
PA_atk-s02_01a:1406_6	gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce cīvaraṃ cīvaravaṃse	1406	
PA_atk-s02_01a:1406_7	ṭhapetvā arahattaṃ apāpuṇitvā na nikkhamissāmī”ti vīriyaṃ adhiṭṭhahitvā nisīdi. Dīgharattaṃ	1406	
PA_atk-s02_01a:1406_8	appamatto hutvā nivutthabhikkhu vipassanaṃ vaḍḍhetvā purebhattameva arahattaṃ patvā	1406	
PA_atk-s02_01a:1406_9	vikasitaṃ viya padumaṃ mahākhīṇāsavo sitaṃ karontova nikkhami. Leṇadvāre rukkhamhi adhivatthā devatā –	1406	
PA_atk-s02_01a:1407	“Namo te purisājañña, namo te purisuttama;	140	
PA_atk-s02_01a:1408	Yassa te āsavā khīṇā, dakkhiṇeyyosi mārisā”ti. –	140	
PA_atk-s02_01a:1409	Evaṃ udānaṃ udānetvā “bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī”ti āha.	140	
PA_atk-s02_01a:1410_0	Thero uṭṭhahitvā dvāraṃ vivaritvā kālaṃ olokento pātoyevāti ñatvā pattacīvaramādāya	1410	
PA_atk-s02_01a:1410_1	gāmaṃ pāvisi. Dārikāpi bhattaṃ sampādetvā “idāni me bhātā āgamissati, idāni āgamissatī”ti	1410	
PA_atk-s02_01a:1410_2	dvāraṃ olokayamānā nisīdi. Sā there gharadvāraṃ sampatte pattaṃ gahetvā sappiphāṇitayojitassa	1410	
PA_atk-s02_01a:1410_3	khīrapiṇḍapātassa pūretvā hatthe ṭhapesi. Thero “sukhaṃ hotū”ti anumodanaṃ katvā	1410	
PA_atk-s02_01a:1410_4	pakkāmi. Sāpi taṃ olokayamānāva aṭṭhāsi. Therassa hi tadā ativiya parisuddho chavivaṇṇo	1410	
PA_atk-s02_01a:1410_5	ahosi, vippasannāni indriyāni, mukhaṃ bandhanā pamuttatālapakkaṃ viya ativiya virocittha.	1410	
PA_atk-s02_01a:1410_6	Mahāupāsikā araññā āgantvā “kiṃ amma, bhātiko te āgato”ti pucchi. Sā sabbaṃ taṃ pavattiṃ	1410	
PA_atk-s02_01a:1410_7	ārocesi. Sā upāsikā “ajja me puttassa pabbajitakiccaṃ matthakaṃ patta”nti ñatvā “abhiramati	1410	
PA_atk-s02_01a:1410_8	te amma bhātā buddhasāsane na ukkaṇṭhatī”ti āha.	1410	
PA_atk-s02_01a:1411_0	“Mahantaṃ kho panetaṃ satthu dāyajjaṃ, yadidaṃ sattaariyadhanaṃ nāma, taṃ na sakkā	1411	
PA_atk-s02_01a:1411_1	kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti	1411	
PA_atk-s02_01a:1411_2	paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ ariyadhanadāyajjaṃ	1411	
PA_atk-s02_01a:1411_3	na labhati, āraddhavīriyova labhatī”ti dāyajjamahattataṃ paccavekkhatopi uppajjati.	1411	
PA_atk-s02_01a:1411_4	“Mahā kho pana te satthā, satthuno hi mātukucchismiṃ paṭisandhiggahaṇakālepi abhinikkhamanepi	1411	
PA_atk-s02_01a:1411_5	abhisambodhiyampi dhammacakkappavattanayamakapāṭihāriyadevorohaṇa-āyusaṅkhāravossajjanesupi	1411	
PA_atk-s02_01a:1411_6	parinibbānakālepi dasasahassilokadhātu kampittha, yuttaṃ nu te evarūpassa satthuno	1411	
PA_atk-s02_01a:1411_7	sāsane ‘pabbajitvā kusītena bhavitu”’nti evaṃ satthumahattaṃ paccavekkhatopi uppajjati.	1411	
PA_atk-s02_01a:1412_0	Jātiyāpi – “tvaṃ idāni na lāmakajātiko, asambhinnāya mahāsammatapaveṇiyā āgato, ukkākarājavaṃse	1412	
PA_atk-s02_01a:1412_1	jātosi, suddhodhanamahārājassa mahāmāyādeviyā ca nattā, rāhulabhaddassa kaniṭṭho,	1412	
PA_atk-s02_01a:1412_2	tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ	1412	
PA_atk-s02_01a:1412_3	paccavekkhatopi uppajjati. “Sāriputtamoggallānā ceva asīti ca mahāsāvakā vīriyeneva	1412	
PA_atk-s02_01a:1412_4	lokuttaradhammaṃ paṭivijjhiṃsu, tvaṃ etesaṃ sabrahmacārīnaṃ maggaṃ paṭipajjissasi	1412	
PA_atk-s02_01a:1412_5	na paṭipajjissasī”ti evaṃ sabrahmacārimahattaṃ paccavekkhatopi uppajjati. Kucchiṃ	1412	
PA_atk-s02_01a:1412_6	pūretvā ṭhitaajagarasadise vissaṭṭhakāyikacetasikavīriye kusītapuggale parivajjantassāpi,	1412	
PA_atk-s02_01a:1412_7	āraddhavīriye pahitatte puggale sevantassāpi, ṭhānanisajjādīsu vīriyuppādanatthaṃ	1412	
PA_atk-s02_01a:1412_8	ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūrī hotīti pajānāti.	1412	
PA_atk-s02_01a:1413_0	Pītisambojjhaṅgassa – “atthi, bhikkhave, pītisambojjhaṅgaṭṭhānīyā dhammā, tattha	1413	
PA_atk-s02_01a:1413_1	yonisomanasikārabahulīkāro, ayamāhāro anuppannassa vā pītisambojjhaṅgassa uppādāya,	1413	
PA_atk-s02_01a:1413_2	uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti	1413	
PA_atk-s02_01a:1413_3	evaṃ uppādo hoti. Tattha pītiyeva pītisambojjhaṅgaṭṭhānīyā dhammā nāma, tassa uppādakamanasikāro	1413	
PA_atk-s02_01a:1413_4	yonisomanasikāro nāma.	1413	
PA_atk-s02_01a:1414_0	Apica ekādasa dhammā pītisambojjhaṅgassa uppādāya saṃvattanti buddhānussati dhammasaṅghasīlacāgadevatānussati	1414	
PA_atk-s02_01a:1414_1	upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.	1414	
PA_atk-s02_01a:1415_0	Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo	1415	
PA_atk-s02_01a:1415_1	uppajjati. Dhammasaṅghaguṇe anussarantassāpi, dīgharattaṃ akhaṇḍaṃ katvā rakkhitaṃ	1415	
PA_atk-s02_01a:1415_2	catupārisuddhisīlaṃ paccavekkhantassāpi, gihino dasasīlapañcasīlaṃ paccavekkhantassāpi,	1415	
PA_atk-s02_01a:1415_3	dubbhikkhabhayādīsu paṇītaṃ bhojanaṃ sabrahmacārīnaṃ datvā “evaṃ nāma adamhā”ti cāgaṃ	1415	
PA_atk-s02_01a:1415_4	paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,	1415	
PA_atk-s02_01a:1415_5	yehi guṇehi samannāgatā devatā devattaṃ pattā, tathārūpānaṃ guṇānaṃ attani atthitaṃ	1415	
PA_atk-s02_01a:1415_6	paccavekkhantassāpi, “samāpattiyā vikkhambhitā kilesā saṭṭhipi, sattatipi vassāni	1415	
PA_atk-s02_01a:1415_7	na samudācarantī”ti paccavekkhantassāpi, cetiyadassanabodhidassanatheradassanesu	1415	
PA_atk-s02_01a:1415_8	asakkaccakiriyāya saṃsūcitalūkhabhāve buddhādīsu pasādasinehābhāvena gadrabhapiṭṭhe	1415	
PA_atk-s02_01a:1415_9	rajasadise lūkhapuggale parivajjantassāpi, buddhādīsu pasādabahule muducitte siniddhapuggale	1415	
PA_atk-s02_01a:1415_10	sevantassāpi, ratanattayaguṇaparidīpake pasādanīye suttante paccavekkhantassāpi,	14151	
PA_atk-s02_01a:1415_11	ṭhānanisajjādīsu pītiuppādanatthaṃ ninnapoṇapabbhāracittassāpi uppajjati. Evaṃ uppannassa	14151	
PA_atk-s02_01a:1415_12	panassa arahattamaggena bhāvanāpāripūrī hotīti pajānāti.	14151	
PA_atk-s02_01a:1416_0	Passaddhisambojjhaṅgassa – “atthi, bhikkhave, kāyapassaddhi cittapassaddhi, tattha	1416	
PA_atk-s02_01a:1416_1	yonisomanasikārabahulīkāro, ayamāhāro anuppannassa vā passaddhisambojjhaṅgassa uppādāya,	1416	
PA_atk-s02_01a:1416_2	uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā	1416	
PA_atk-s02_01a:1416_3	saṃvattatī”ti evaṃ uppādo hoti.	1416	
PA_atk-s02_01a:1417_0	Apica satta dhammā passaddhisambojjhaṅgassa uppādāya saṃvattanti paṇītabhojanasevanatā	1417	
PA_atk-s02_01a:1417_1	utusukhasevanatā iriyāpathasukhasevanatā majjhattapayogatā sāraddhakāyapuggalaparivajjanatā	1417	
PA_atk-s02_01a:1417_2	passaddhakāyapuggalasevanatā tadadhimuttatāti.	1417	
PA_atk-s02_01a:1418_0	Paṇītañhi siniddhaṃ sappāyabhojanaṃ bhuñjantassāpi, sītuṇhesu utūsu ṭhānādīsu iriyāpathesu	1418	
PA_atk-s02_01a:1418_1	sappāyaṃ utuṃ ca iriyāpathaṃ ca sevantassāpi passaddhi uppajjati. Yo pana mahāpurisajātiko	1418	
PA_atk-s02_01a:1418_2	sabbautuiriyāpathakkhamova hoti, na taṃ sandhāyetaṃ vuttaṃ. Yassa sabhāgavisabhāgatā	1418	
PA_atk-s02_01a:1418_3	atthi, tasseva visabhāge utuiriyāpathe vajjetvā sabhāge sevantassāpi uppajjati. Majjhattapayogo	1418	
PA_atk-s02_01a:1418_4	vuccati attano ca parassa ca kammassakatāpaccavekkhaṇā, iminā majjhattapayogena uppajjati.	1418	
PA_atk-s02_01a:1418_5	Yo leḍḍudaṇḍādīhi paraṃ viheṭhayamānova vicarati. Evarūpaṃ sāraddhakāyaṃ puggalaṃ	1418	
PA_atk-s02_01a:1418_6	parivajjantassāpi, saṃyatapādapāṇiṃ passaddhakāyaṃ puggalaṃ sevantassāpi, ṭhānanisajjādīsu	1418	
PA_atk-s02_01a:1418_7	passaddhiuppādanatthāya ninnapoṇapabbhāracittassāpi uppajjati. Evaṃ uppannassa panassa	1418	
PA_atk-s02_01a:1418_8	arahattamaggena bhāvanāpāripūrī hotīti pajānāti.	1418	
PA_atk-s02_01a:1419_0	Samādhisambojjhaṅgassa – “atthi, bhikkhave, samathanimittaṃ abyagganimittaṃ, tattha	1419	
PA_atk-s02_01a:1419_1	yonisomanasikārabahulīkāro, ayamāhāro anuppannassa vā samādhisambojjhaṅgassa uppādāya,	1419	
PA_atk-s02_01a:1419_2	uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā	1419	
PA_atk-s02_01a:1419_3	saṃvattatī”ti evaṃ uppādo hoti. Tattha samathova samathanimittaṃ, avikkhepaṭṭhena	1419	
PA_atk-s02_01a:1419_4	ca abyagganimittanti.	1419	
PA_atk-s02_01a:1420_0	Apica ekādasa dhammā samādhisambojjhaṅgassa uppādāya saṃvattanti vatthuvisadakiriyatā	1420	
PA_atk-s02_01a:1420_1	indriyasamattapaṭipādanatā nimittakusalatā samaye cittassa paggahaṇatā samaye cittassa	1420	
PA_atk-s02_01a:1420_2	niggahaṇatā samaye sampahaṃsanatā samaye ajjhupekkhanatā asamāhitapuggalaparivajjanatā	1420	
PA_atk-s02_01a:1420_3	samāhitapuggalasevanatā jhānavimokkhapaccavekkhaṇatā tadadhimuttatāti. Tattha vatthuvisadakiriyatā	1420	
PA_atk-s02_01a:1420_4	ca indriyasamattapaṭipādanatā ca vuttanayeneva veditabbā.	1420	
PA_atk-s02_01a:1421_0	Nimittakusalatā nāma kasiṇanimittassa uggahaṇakusalatā. Samaye cittassa paggahaṇatāti	1421	
PA_atk-s02_01a:1421_1	yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyasambojjhaṅgasamuṭṭhāpanena	1421	
PA_atk-s02_01a:1421_2	tassa paggahaṇaṃ. Samaye cittassa niggahaṇatāti yasmiṃ samaye accāraddhavīriyatādīhi	1421	
PA_atk-s02_01a:1421_3	uddhataṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena	1421	
PA_atk-s02_01a:1421_4	tassa niggahaṇaṃ. Samaye sampahaṃsanatāti yasmiṃ samaye cittaṃ paññāpayogamandatāya	1421	
PA_atk-s02_01a:1421_5	vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena	1421	
PA_atk-s02_01a:1421_6	saṃvejeti. Aṭṭha saṃvegavatthūni nāma jātijarābyādhimaraṇāni cattāri, apāyadukkhaṃ	1421	
PA_atk-s02_01a:1421_7	pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ	1421	
PA_atk-s02_01a:1421_8	dukkhanti. Ratanattayaguṇānussaraṇena ca pasādaṃ janeti. Ayaṃ vuccati “samaye sampahaṃsanatā”ti.	1421	
PA_atk-s02_01a:1422_0	Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ	1422	
PA_atk-s02_01a:1422_1	anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu	1422	
PA_atk-s02_01a:1422_2	na byāpāraṃ āpajjati sārathi viya samappavattesu. Assesu. Ayaṃ vuccati “samaye ajjhupekkhanatā”ti.	1422	
PA_atk-s02_01a:1422_3	Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ	1422	
PA_atk-s02_01a:1422_4	puggalānaṃ ārakā parivajjanaṃ. Samāhitapuggalasevanatā nāma upacārena vā appanāya	1422	
PA_atk-s02_01a:1422_5	vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu	1422	
PA_atk-s02_01a:1422_6	samādhiuppādanatthaṃyeva ninnapoṇapabbhāracittatā. Evañhi paṭipajjato esa uppajjati.	1422	
PA_atk-s02_01a:1422_7	Evaṃ uppannassa panassa arahattamaggena bhāvanāpāripūrī hotīti pajānāti.	1422	
PA_atk-s02_01a:1423_0	Upekkhāsambojjhaṅgassa – “atthi, bhikkhave, upekkhāsambojjhaṅgaṭṭhānīyā dhammā, tattha	1423	
PA_atk-s02_01a:1423_1	yonisomanasikārabahulīkāro, ayamāhāro anuppannassa vā upekkhāsambojjhaṅgassa uppādāya,	1423	
PA_atk-s02_01a:1423_2	uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā	1423	
PA_atk-s02_01a:1423_3	saṃvattatī”ti evaṃ uppādo hoti. Tattha upekkhāyeva upekkhāsambojjhaṅgaṭṭhānīyā dhammā nāma.	1423	
PA_atk-s02_01a:1424_0	Apica pañca dhammā upekkhāsambojjhaṅgassa uppādāya saṃvattanti sattamajjhattatā saṅkhāramajjhattatā	1424	
PA_atk-s02_01a:1424_1	sattasaṅkhārakelāyanapuggalaparivajjanatā sattasaṅkhāramajjhattapuggalasevanatā tadadhimuttatāti.	1424	
PA_atk-s02_01a:1425_0	Tattha dvīhākārehi sattamajjhattataṃ samuṭṭhāpeti – “tvaṃ attano kammena āgantvā	1425	
PA_atk-s02_01a:1425_1	attano kammena gamissasi, esopi attano kammena āgantvā attano kammena gamissati,	1425	
PA_atk-s02_01a:1425_2	tvaṃ kaṃ kelāyasī”ti evaṃ kammassakatāpaccavekkhaṇena ca, “paramatthato sattoyeva	1425	
PA_atk-s02_01a:1425_3	natthi, so tvaṃ kaṃ kelāyasī”ti evaṃ nissattapaccavekkhaṇena ca. Dvīhevākārehi saṅkhāramajjhattataṃ	1425	
PA_atk-s02_01a:1425_4	samuṭṭhāpeti – “idaṃ cīvaraṃ anupubbena vaṇṇavikāraṃ ceva jiṇṇabhāvaṃ ca upagantvā	1425	
PA_atk-s02_01a:1425_5	pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa sāmiko	1425	
PA_atk-s02_01a:1425_6	bhaveyya, nāssa evaṃ vinassituṃ dadeyyā”ti evaṃ asāmikabhāvaṃ paccavekkhaṇena, “anaddhaniyaṃ	1425	
PA_atk-s02_01a:1425_7	idaṃ tāvakālika”nti evaṃ tāvakālikatāpaccavekkhaṇena ca. Yathā ca cīvare, evaṃ pattādīsupi yojanā kātabbā.	1425	
PA_atk-s02_01a:1426_0	Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,	1426	
PA_atk-s02_01a:1426_1	pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni	1426	
PA_atk-s02_01a:1426_2	karoti, muhuttampi apassanto “asuko sāmaṇero kuhiṃ, asuko daharo kuhi”nti bhantamigo	1426	
PA_atk-s02_01a:1426_3	viya ito cito ca āloketi, aññena kesacchedanādīnaṃ atthāya “muhuttaṃ tāva asukaṃ	1426	
PA_atk-s02_01a:1426_4	pesethā”ti yācīyamānopi “amhepi taṃ attano kammaṃ na kārema, tumhe taṃ gahetvā kilamessathā”ti	1426	
PA_atk-s02_01a:1426_5	na deti. Ayaṃ sattakelāyano nāma. Yo pana pattacīvarathālakakattarayaṭṭhiādīni mamāyati,	1426	
PA_atk-s02_01a:1426_6	aññassa hatthena parāmasitumpi na deti, tāvakālikaṃ yācito “mayampi idaṃ mamāyantā	1426	
PA_atk-s02_01a:1426_7	na paribhuñjāma, tumhākaṃ kiṃ dassāmā”ti vadati. Ayaṃ saṅkhārakelāyano nāma. Yo pana	1426	
PA_atk-s02_01a:1426_8	tesu dvīsupi vatthūsu majjhatto udāsino. Ayaṃ sattasaṅkhāramajjhatto nāma. Iti ayaṃ	1426	
PA_atk-s02_01a:1426_9	upekkhāsambojjhaṅgo evarūpaṃ sattasaṅkhārakelāyanaṃ puggalaṃ ārakā parivajjantassāpi,	1426	
PA_atk-s02_01a:1426_10	sattasaṅkhāramajjhattapuggalaṃ sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi	14261	
PA_atk-s02_01a:1426_11	uppajjati. Evaṃ uppannassa panassa arahattamaggena bhāvanāpāripūrī hotīti pajānāti.	14261	
PA_atk-s02_01a:1427_0	Iti ajjhattaṃ vāti evaṃ attano vā satta sambojjhaṅge pariggaṇhitvā, parassa vā, kālena	1427	
PA_atk-s02_01a:1427_1	vā attano, kālena vā parassa bojjhaṅge pariggaṇhitvā dhammesu dhammānupassī viharati.	1427	
PA_atk-s02_01a:1427_2	Samudayavayā panettha bojjhaṅgānaṃ nibbattinirodhavasena veditabbā. Ito paraṃ vuttanayameva.	1427	
PA_atk-s02_01a:1428	Kevalañhi idha bojjhaṅgapariggāhikā sati dukkhasaccanti evaṃ yojanaṃ katvā bojjhaṅgapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	142	
PA_atk-s02_01a:1429	Bojjhaṅgapabbavaṇṇanā niṭṭhitā.	142	
PA_atk-s02_01a:1430	Catusaccapabbavaṇṇanā	143	
PA_atk-s02_01a:1431	119. Evaṃ sattabojjhaṅgavasena dhammānupassanaṃ vibhajitvā idāni catusaccavasena vibhajituṃ puna caparantiādimāha.	143	
PA_atk-s02_01a:1432_0	Tattha idaṃ dukkhanti yathābhūtaṃ pajānātīti ṭhapetvā taṇhaṃ tebhūmake dhamme “idaṃ	1432	
PA_atk-s02_01a:1432_1	dukkha”nti yathāsabhāvato pajānāti, tasseva kho pana dukkhassa janikaṃ samuṭṭhāpikaṃ	1432	
PA_atk-s02_01a:1432_2	purimataṇhaṃ “ayaṃ dukkhasamudayo”ti, ubhinnaṃ appavattiṃ nibbānaṃ “ayaṃ dukkhanirodho”ti,	1432	
PA_atk-s02_01a:1432_3	dukkhaparijānanaṃ samudayapajahanaṃ nirodhasacchikaraṇaṃ ariyamaggaṃ “ayaṃ dukkhanirodhagāminī	1432	
PA_atk-s02_01a:1432_4	paṭipadā”ti yathāsabhāvato pajānātīti attho. Avasesā ariyasaccakathā visuddhimagge vitthāritāyeva.	1432	
PA_atk-s02_01a:1433_0	Iti ajjhattaṃ vāti evaṃ attano vā cattāri saccāni pariggaṇhitvā, parassa vā, kālena	1433	
PA_atk-s02_01a:1433_1	vā attano, kālena vā parassa cattāri saccāni pariggaṇhitvā dhammesu dhammānupassī	1433	
PA_atk-s02_01a:1433_2	viharati. Samudayavayā panettha catunnaṃ saccānaṃ yathāsambhavato uppattinivattivasena	1433	
PA_atk-s02_01a:1433_3	veditabbā. Ito paraṃ vuttanayameva.	1433	
PA_atk-s02_01a:1434	Kevalañhi idha catusaccapariggāhikā sati dukkhasaccanti evaṃ yojanaṃ katvā saccapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.	143	
PA_atk-s02_01a:1435	Catusaccapabbavaṇṇanā niṭṭhitā.	143	
PA_atk-s02_01a:1436_0	Ettāvatā ānāpānaṃ catuiriyāpathaṃ catusampajaññaṃ dvattiṃsākāraṃ catudhātuvavatthānaṃ	1436	
PA_atk-s02_01a:1436_1	navasivathikā vedanānupassanā cittānupassanā nīvaraṇapariggaho khandhapariggaho āyatanapariggaho	1436	
PA_atk-s02_01a:1436_2	bojjhaṅgapariggaho saccapariggahoti ekavīsati kammaṭṭhānāni vuttāni. Tesu ānāpānaṃ	1436	
PA_atk-s02_01a:1436_3	dvattiṃsākāro navasivathikāti ekādasa appanākammaṭṭhānāni honti. Dīghabhāṇakamahāsīvatthero	1436	
PA_atk-s02_01a:1436_4	pana “navasivathikā ādīnavānupassanāvasena vuttā”ti āha. Tasmā tassa matena dveyeva	1436	
PA_atk-s02_01a:1436_5	appanākammaṭṭhānāni, sesāni upacārakammaṭṭhānāni. Kiṃ panetesu sabbesu abhiniveso	1436	
PA_atk-s02_01a:1436_6	jāyatīti? Na jāyati. Iriyāpathasampajaññanīvaraṇabojjhaṅgesu hi abhiniveso na jāyati,	1436	
PA_atk-s02_01a:1436_7	sesesu jāyatīti. Mahāsīvatthero panāha – “etesupi abhiniveso jāyati, ayañhi atthi	1436	
PA_atk-s02_01a:1436_8	nu kho me cattāro iriyāpathā, udāhu natthi, atthi nu kho me catusampajaññaṃ, udāhu	1436	
PA_atk-s02_01a:1436_9	natthi, atthi nu kho me pañcanīvaraṇā, udāhu natthi, atthi nu kho me sattabojjhaṅgā,	1436	
PA_atk-s02_01a:1436_10	udāhu natthīti evaṃ pariggaṇhāti, tasmā sabbattha abhiniveso jāyatī”ti.	14361	
PA_atk-s02_01a:1437_0	137. Yo hi koci, bhikkhaveti yo hi koci bhikkhu vā bhikkhunī vā upāsako vā upāsikā	1437	
PA_atk-s02_01a:1437_1	vā. Evaṃ bhāveyyāti ādito paṭṭhāya vuttena bhāvanānukkamena bhāveyya. Pāṭikaṅkhanti	1437	
PA_atk-s02_01a:1437_2	paṭikaṅkhitabbaṃ, avassaṃ bhāvīti attho. Aññāti arahattaṃ. Sati vā upādiseseti upādānasese	1437	
PA_atk-s02_01a:1437_3	vā sati aparikkhīṇe. Anāgāmitāti anāgāmibhāvo.	1437	
PA_atk-s02_01a:1438_0	Evaṃ sattannaṃ vassānaṃ vasena sāsanassa niyyānikabhāvaṃ dassetvā puna tato appatarepi	1438	
PA_atk-s02_01a:1438_1	kāle dassento “tiṭṭhantu, bhikkhave”tiādimāha. Sabbampi cetaṃ majjhimasseva neyyapuggalassa	1438	
PA_atk-s02_01a:1438_2	vasena vuttaṃ. Tikkhapaññaṃ pana sandhāya – “pāto anusiṭṭho sāyaṃ visesaṃ adhigamissati,	1438	
PA_atk-s02_01a:1438_3	sāyaṃ anusiṭṭho pāto visesaṃ adhigamissatī”ti vuttaṃ.	1438	
PA_atk-s02_01a:1439_0	Iti bhagavā “evaṃniyyānikaṃ, bhikkhave, mama sāsana”nti dassetvā ekavīsatiyāpi ṭhānesu	1439	
PA_atk-s02_01a:1439_1	arahattanikūṭena desitaṃ desanaṃ niyyātento “ekāyano ayaṃ, bhikkhave, maggo…pe… iti	1439	
PA_atk-s02_01a:1439_2	yaṃ taṃ vuttaṃ, idametaṃ paṭicca vutta”nti āha. Sesaṃ uttānatthamevāti.	1439	
PA_atk-s02_01a:1440	Papañcasūdaniyā majjhimanikāyaṭṭhakathāya	144	
PA_atk-s02_01a:1441	Satipaṭṭhānasuttavaṇṇanā niṭṭhitā.	144	
PA_atk-s02_01a:1442	Paṭhamavaggavaṇṇanā niṭṭhitā.	144	
PA_atk-s02_01a:1443	2. Sīhanādavaggo	144	
PA_atk-s02_01a:1444	1. Cūḷasīhanādasuttavaṇṇanā	144	
PA_atk-s02_01a:1445_0	139. Evaṃ me sutanti cūḷasīhanādasuttaṃ. Yasmā panassa atthuppattiko nikkhepo, tasmā	1445	
PA_atk-s02_01a:1445_1	taṃ dassetvā cassa anupubbapadavaṇṇanaṃ karissāma. Katarāya panidaṃ atthuppattiyā	1445	
PA_atk-s02_01a:1445_2	nikkhittanti? Lābhasakkārapaccayā titthiyaparidevite. Bhagavato kira dhammadāyādasutte	1445	
PA_atk-s02_01a:1445_3	vuttanayena mahālābhasakkāro uppajji. Catuppamāṇiko hi ayaṃ lokasannivāso, rūpappamāṇo	1445	
PA_atk-s02_01a:1445_4	rūpappasanno, ghosappamāṇo ghosappasanno, lūkhappamāṇo lūkhappasanno, dhammappamāṇo	1445	
PA_atk-s02_01a:1445_5	dhammappasannoti imesaṃ puggalānaṃ vasena catudhā ṭhito.	1445	
PA_atk-s02_01a:1446_0	Tesaṃ idaṃ nānākaraṇaṃ – katamo ca puggalo rūpappamāṇo rūpappasanno? Idhekacco puggalo	1446	
PA_atk-s02_01a:1446_1	ārohaṃ vā passitvā pariṇāhaṃ vā passitvā saṇṭhānaṃ vā passitvā pāripūriṃ vā passitvā	1446	
PA_atk-s02_01a:1446_2	tattha pamāṇaṃ gahetvā pasādaṃ janeti, ayaṃ vuccati puggalo rūpappamāṇo rūpappasanno.	1446	
PA_atk-s02_01a:1447_0	Katamo ca puggalo ghosappamāṇo ghosappasanno? Idhekacco puggalo paravaṇṇanāya parathomanāya	1447	
PA_atk-s02_01a:1447_1	parapasaṃsanāya paravaṇṇahārikāya, tattha pamāṇaṃ gahetvā pasādaṃ janeti, ayaṃ vuccati	1447	
PA_atk-s02_01a:1447_2	puggalo ghosappamāṇo ghosappasanno.	1447	
PA_atk-s02_01a:1448_0	Katamo ca puggalo lūkhappamāṇo lūkhappasanno? Idhekacco puggalo cīvaralūkhaṃ vā passitvā	1448	
PA_atk-s02_01a:1448_1	pattalūkhaṃ vā passitvā, senāsanalūkhaṃ vā passitvā vividhaṃ vā dukkarakārikaṃ passitvā	1448	
PA_atk-s02_01a:1448_2	tattha pamāṇaṃ gahetvā pasādaṃ janeti, ayaṃ vuccati puggalo lūkhappamāṇo lūkhappasanno.	1448	
PA_atk-s02_01a:1449_0	Katamo ca puggalo dhammappamāṇo dhammappasanno? Idhekacco puggalo sīlaṃ vā passitvā	1449	
PA_atk-s02_01a:1449_1	samādhiṃ vā passitvā paññaṃ vā passitvā tattha pamāṇaṃ gahetvā pasādaṃ janeti, ayaṃ	1449	
PA_atk-s02_01a:1449_2	vuccati puggalo dhammappamāṇo dhammappasannoti.	1449	
PA_atk-s02_01a:1450_0	Imesu catūsu puggalesu rūpappamāṇopi bhagavato ārohapariṇāhasaṇṭhānapāripūrivaṇṇapokkharataṃ,	1450	
PA_atk-s02_01a:1450_1	asītianubyañjanappaṭimaṇḍitattā nānāratanavicittamiva suvaṇṇamahāpaṭaṃ, dvattiṃsamahāpurisalakkhaṇasamākiṇṇatāya	1450	
PA_atk-s02_01a:1450_2	tārāgaṇasamujjalaṃ viya gaganatalaṃ sabbaphāliphullaṃ viya ca yojanasatubbedhaṃ pāricchattakaṃ	1450	
PA_atk-s02_01a:1450_3	aṭṭhārasaratanubbedhaṃ byāmappabhāparikkhepaṃ sassirikaṃ anopamasarīraṃ disvā sammāsambuddheyeva pasīdati.	1450	
PA_atk-s02_01a:1451_0	Ghosappamāṇopi, bhagavatā kappasatasahassādhikāni cattāri asaṅkhyeyyāni dasa pāramiyo	1451	
PA_atk-s02_01a:1451_1	dasa upapāramiyo dasa paramatthapāramiyo pūritā aṅgapariccāgo puttadārapariccāgo,	1451	
PA_atk-s02_01a:1451_2	rajjapariccāgo attapariccāgo nayanapariccāgo ca katotiādinā nayena pavattaṃ ghosaṃ	1451	
PA_atk-s02_01a:1451_3	sutvā sammāsambuddheyeva pasīdati.	1451	
PA_atk-s02_01a:1452_0	Lūkhappamāṇopi bhagavato cīvaralūkhaṃ disvā “sace bhagavā agāraṃ ajjhāvasissa, kāsikavatthameva	1452	
PA_atk-s02_01a:1452_1	adhārayissa. Pabbajitvā panānena sāṇapaṃsukūlacīvarena santussamānena bhāriyaṃ kata”nti	1452	
PA_atk-s02_01a:1452_2	sammāsambuddheyeva pasīdati. Pattalūkhampi disvā – “iminā agāraṃ ajjhāvasantena rattavarasuvaṇṇabhājanesu	1452	
PA_atk-s02_01a:1452_3	cakkavattibhojanārahaṃ sugandhasālibhojanaṃ paribhuttaṃ, pabbajitvā pana pāsāṇamayaṃ	1452	
PA_atk-s02_01a:1452_4	pattaṃ ādāya uccanīcakuladvāresu sapadānaṃ piṇḍāya caritvā laddhapiṇḍiyālopena santussamāno	1452	
PA_atk-s02_01a:1452_5	bhāriyaṃ karotī”ti sammāsambuddheyeva pasīdati. Senāsanalūkhaṃ disvāpi – “ayaṃ agāraṃ	1452	
PA_atk-s02_01a:1452_6	ajjhāvasanto tiṇṇaṃ utūnaṃ anucchavikesu tīsu pāsādesu tividhanāṭakaparivāro dibbasampattiṃ	1452	
PA_atk-s02_01a:1452_7	viya rajjasiriṃ anubhavitvā idāni pabbajjūpagato rukkhamūlasenāsanādīsu dāruphalakasilāpaṭṭapīṭhamañcakādīhi	1452	
PA_atk-s02_01a:1452_8	santussamāno bhāriyaṃ karotī”ti sammāsambuddheyeva pasīdati. Dukkarakārikamassa disvāpi	1452	
PA_atk-s02_01a:1452_9	– “chabbassāni nāma muggayūsakulatthayūsahareṇuyūsādīnaṃ pasaṭamattena yāpessati,	1452	
PA_atk-s02_01a:1452_10	appāṇakaṃ jhānaṃ jhāyissati, sarīre ca jīvite ca anapekkho viharissati, aho dukkarakārako	14521	
PA_atk-s02_01a:1452_11	bhagavā”ti sammāsambuddheyeva pasīdati.	14521	
PA_atk-s02_01a:1453_0	Dhammappamāṇopi bhagavato sīlaguṇaṃ samādhiguṇaṃ paññāguṇaṃ jhānavimokkhasamādhisamāpattisampadaṃ	1453	
PA_atk-s02_01a:1453_1	abhiññāpāripūriṃ yamakapāṭihāriyaṃ devorohaṇaṃ pāthikaputtadamanādīni ca anekāni	1453	
PA_atk-s02_01a:1453_2	acchariyāni disvā sammāsambuddheyeva pasīdati, te evaṃ pasannā bhagavato mahantaṃ	1453	
PA_atk-s02_01a:1453_3	lābhasakkāraṃ abhiharanti. Titthiyānaṃ pana bāverujātake kākassa viya lābhasakkāro	1453	
PA_atk-s02_01a:1453_4	parihāyittha. Yathāha –	1453	
PA_atk-s02_01a:1454	“Adassanena morassa, sikhino mañjubhāṇino;	145	
PA_atk-s02_01a:1455	Kākaṃ tattha apūjesuṃ, maṃsena ca phalena ca.	145	
PA_atk-s02_01a:1456	Yadā ca sarasampanno, moro bāverumāgamā;	145	
PA_atk-s02_01a:1457	Atha lābho ca sakkāro, vāyasassa ahāyatha.	145	
PA_atk-s02_01a:1458	Yāva nuppajjati buddho, dhammarājā pabhaṅkaro;	145	
PA_atk-s02_01a:1459	Tāva aññe apūjesuṃ, puthū samaṇabrāhmaṇe.	145	
PA_atk-s02_01a:1460	Yadā ca sarasampanno, buddho dhammamadesayi;	146	
PA_atk-s02_01a:1461	Atha lābho ca sakkāro, titthiyānaṃ ahāyathā”ti. ;	146	
PA_atk-s02_01a:1462	Te evaṃ pahīnalābhasakkārā rattiṃ ekadvaṅgulamattaṃ obhāsetvāpi sūriyuggamane khajjopanakā viya hatappabhā ahesuṃ.	146	
PA_atk-s02_01a:1463	Yathā hi khajjopanakā, kāḷapakkhamhi rattiyā;	146	
PA_atk-s02_01a:1464	Nidassayanti obhāsaṃ, etesaṃ visayo hi so.	146	
PA_atk-s02_01a:1465	Yadā ca rasmisampanno, abbhudeti pabhaṅkaro;	146	
PA_atk-s02_01a:1466	Atha khajjupasaṅghānaṃ, pabhā antaradhāyati.	146	
PA_atk-s02_01a:1467	Evaṃ khajjupasadisā, titthiyāpi puthū idha;	146	
PA_atk-s02_01a:1468	Kāḷapakkhūpame loke, dīpayanti sakaṃ guṇaṃ.	146	
PA_atk-s02_01a:1469	Yadā ca buddho lokasmiṃ, udeti amitappabho;	146	
PA_atk-s02_01a:1470	Nippabhā titthiyā honti, sūriye khajjupakā yathāti.	147	
PA_atk-s02_01a:1471_0	Te evaṃ nippabhā hutvā kacchupiḷakādīhi kiṇṇasarīrā paramapārijuññapattā yena buddho	1471	
PA_atk-s02_01a:1471_1	yena dhammo yena saṅgho yena ca mahājanassa sannipāto, tena tena gantvā antaravīthiyampi	1471	
PA_atk-s02_01a:1471_2	siṅghāṭakepi catukkepi sabhāyampi ṭhatvā paridevanti –	1471	
PA_atk-s02_01a:1472_0	“Kiṃ bho samaṇoyeva gotamo samaṇo, mayaṃ assamaṇā; samaṇasseva gotamassa sāvakā samaṇā,	1472	
PA_atk-s02_01a:1472_1	amhākaṃ sāvakā assamaṇā? Samaṇasseva gotamassa sāvakānañcassa dinnaṃ mahapphalaṃ,	1472	
PA_atk-s02_01a:1472_2	na amhākaṃ, sāvakānañca no dinnaṃ mahapphalaṃ? Nanu samaṇopi gotamo samaṇo, mayampi	1472	
PA_atk-s02_01a:1472_3	samaṇā. Samaṇassapi gotamassa sāvakā samaṇā, amhākampi sāvakā samaṇā. Samaṇassapi	1472	
PA_atk-s02_01a:1472_4	gotamassa sāvakānañcassa dinnaṃ mahapphalaṃ, amhākampi sāvakānañca no dinnaṃ mahapphalañceva?	1472	
PA_atk-s02_01a:1472_5	Samaṇassapi gotamassa sāvakānañcassa detha karotha, amhākampi sāvakānañca no detha	1472	
PA_atk-s02_01a:1472_6	sakkarotha? Nanu samaṇo gotamo purimāni divasāni uppanno, mayaṃ pana loke uppajjamāneyeva uppannā”ti.	1472	
PA_atk-s02_01a:1473_0	Evaṃ nānappakāraṃ viravanti. Atha bhikkhū bhikkhuniyo upāsakā upāsikāyoti catasso	1473	
PA_atk-s02_01a:1473_1	parisā tesaṃ saddaṃ sutvā bhagavato ārocesuṃ “titthiyā bhante idañcidañca kathentī”ti.	1473	
PA_atk-s02_01a:1473_2	Taṃ sutvā bhagavā – “mā tumhe, bhikkhave, titthiyānaṃ vacanena ‘aññatra samaṇo atthī’ti	1473	
PA_atk-s02_01a:1473_3	saññino ahuvatthā”ti vatvā aññatitthiyesu samaṇabhāvaṃ paṭisedhento idheva ca anujānanto	1473	
PA_atk-s02_01a:1473_4	imissā atthuppattiyā idheva, bhikkhave, samaṇoti idaṃ suttaṃ abhāsi.	1473	
PA_atk-s02_01a:1474_0	Tattha idhevāti imasmiṃyeva sāsane. Ayaṃ pana niyamo sesapadesupi veditabbo. Dutiyādayopi	1474	
PA_atk-s02_01a:1474_1	hi samaṇā idheva, na aññattha. Samaṇoti sotāpanno. Tenevāha – “katamo ca, bhikkhave,	1474	
PA_atk-s02_01a:1474_2	paṭhamo samaṇo? Idha, bhikkhave, bhikkhu tiṇṇaṃ saṃyojanānaṃ parikkhayā sotāpanno	1474	
PA_atk-s02_01a:1474_3	hoti avinipātadhammo niyato sambodhiparāyaṇo, ayaṃ, bhikkhave, paṭhamo samaṇo”ti.	1474	
PA_atk-s02_01a:1475_0	Dutiyoti sakadāgāmī. Tenevāha – “katamo ca? Bhikkhave, dutiyo samaṇo. Idha, bhikkhave,	1475	
PA_atk-s02_01a:1475_1	bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hoti, sakideva	1475	
PA_atk-s02_01a:1475_2	imaṃ lokaṃ āgantvā dukkhassantaṃ karoti. Ayaṃ, bhikkhave, dutiyo samaṇo”ti.	1475	
PA_atk-s02_01a:1476_0	Tatiyoti anāgāmī. Tenevāha – “katamo ca, bhikkhave, tatiyo samaṇo? Idha, bhikkhave,	1476	
PA_atk-s02_01a:1476_1	bhikkhu pañcannaṃ orambhāgiyānaṃ saṃyojanānaṃ parikkhayā opapātiko hoti tattha parinibbāyī	1476	
PA_atk-s02_01a:1476_2	anāvattidhammo tasmā lokā. Ayaṃ, bhikkhave, tatiyo samaṇo”ti.	1476	
PA_atk-s02_01a:1477_0	Catutthoti arahā. Tenevāha – “katamo ca, bhikkhave, catuttho samaṇo? Idha, bhikkhave,	1477	
PA_atk-s02_01a:1477_1	bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ	1477	
PA_atk-s02_01a:1477_2	abhiññā sacchikatvā upasampajja viharati. Ayaṃ, bhikkhave, catuttho samaṇo”ti. Iti	1477	
PA_atk-s02_01a:1477_3	imasmiṃ ṭhāne cattāro phalaṭṭhakasamaṇāva adhippetā.	1477	
PA_atk-s02_01a:1478_0	Suññāti rittā tucchā. Parappavādāti cattāro sassatavādā, cattāro ekaccasassatikā,	1478	
PA_atk-s02_01a:1478_1	cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā,	1478	
PA_atk-s02_01a:1478_2	aṭṭha asaññīvādā, aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti	1478	
PA_atk-s02_01a:1478_3	ime sabbepi brahmajāle āgatā dvāsaṭṭhi diṭṭhiyo. Ito bāhirānaṃ paresaṃ vādā parappavādā	1478	
PA_atk-s02_01a:1478_4	nāma. Te sabbepi imehi catūhi phalaṭṭhakasamaṇehi suññā, na hi te ettha santi. Na	1478	
PA_atk-s02_01a:1478_5	kevalañca eteheva suññā, catūhi pana maggaṭṭhakasamaṇehipi catunnaṃ maggānaṃ atthāya	1478	
PA_atk-s02_01a:1478_6	āraddhavipassakehipīti dvādasahipi samaṇehi suññā eva. Imameva atthaṃ sandhāya bhagavatā	1478	
PA_atk-s02_01a:1478_7	mahāparinibbāne vuttaṃ –	1478	
PA_atk-s02_01a:1479	“Ekūnatiṃso vayasā subhadda,	147	
PA_atk-s02_01a:1480	Yaṃ pabbajiṃ kiṃ kusalānuesī;	148	
PA_atk-s02_01a:1481	Vassāni paññāsa samādhikāni,	148	
PA_atk-s02_01a:1482	Yato ahaṃ pabbajito subhadda;	148	
PA_atk-s02_01a:1483	Ñāyassa dhammassa padesavattī,	148	
PA_atk-s02_01a:1484	Ito bahiddhā samaṇopi natthi.	148	
PA_atk-s02_01a:1485	“Dutiyopi samaṇo natthi, tatiyopi samaṇo natthi, catutthopi samaṇo natthi. Suññā parappavādā samaṇebhi aññehī”ti.	148	
PA_atk-s02_01a:1486_0	Ettha hi padesavattīti āraddhavipassako adhippeto. Tasmā sotāpattimaggassa āraddhavipassakaṃ	1486	
PA_atk-s02_01a:1486_1	maggaṭṭhaṃ phalaṭṭhanti tayopi ekato katvā samaṇopi natthīti āha. Sakadāgāmimaggassa	1486	
PA_atk-s02_01a:1486_2	āraddhavipassakaṃ maggaṭṭhaṃ phalaṭṭhanti tayopi ekato katvā dutiyopi samaṇo natthīti	1486	
PA_atk-s02_01a:1486_3	āha. Itaresupi dvīsu eseva nayo.	1486	
PA_atk-s02_01a:1487_0	Kasmā panete aññattha natthīti? Akhettatāya. Yathā hi na āragge sāsapo tiṭṭhati,	1487	
PA_atk-s02_01a:1487_1	na udakapiṭṭhe aggi jalati, na piṭṭhipāsāṇe bījāni ruhanti, evameva bāhiresu titthāyatanesu	1487	
PA_atk-s02_01a:1487_2	na ime samaṇā uppajjanti, imasmiṃyeva pana sāsane uppajjanti. Kasmā? Khettatāya.	1487	
PA_atk-s02_01a:1487_3	Tesaṃ akhettatā ca khettatā ca ariyamaggassa abhāvato ca bhāvato ca veditabbā. Tenāha bhagavā –	1487	
PA_atk-s02_01a:1488_0	“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi	1488	
PA_atk-s02_01a:1488_1	tattha na upalabbhati, dutiyopi tattha samaṇo na upalabbhati, tatiyopi tattha samaṇo	1488	
PA_atk-s02_01a:1488_2	na upalabbhati, catutthopi tattha samaṇo na upalabbhati. Yasmiñca kho, subhadda,	1488	
PA_atk-s02_01a:1488_3	dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi	1488	
PA_atk-s02_01a:1488_4	tattha…pe…. Catutthopi tattha samaṇo upalabbhati. Imasmiṃ kho, subhadda, dhammavinaye	1488	
PA_atk-s02_01a:1488_5	ariyo aṭṭhaṅgiko maggo upalabbhati, idheva, subhadda, samaṇo, idha dutiyo samaṇo,	1488	
PA_atk-s02_01a:1488_6	idha tatiyo samaṇo, idha catuttho samaṇo, suññā parappavādā samaṇebhi aññehī”ti.	1488	
PA_atk-s02_01a:1489_0	Evaṃ yasmā titthāyatanaṃ akhettaṃ, sāsanaṃ khettaṃ, tasmā yathā surattahatthapādo	1489	
PA_atk-s02_01a:1489_1	sūrakesarako sīho migarājā na susāne vā saṅkārakūṭe vā paṭivasati, tiyojanasahassavitthataṃ	1489	
PA_atk-s02_01a:1489_2	pana himavantaṃ ajjhogāhetvā maṇiguhāyaṃyeva paṭivasati. Yathā ca chaddanto nāgarājā	1489	
PA_atk-s02_01a:1489_3	na gocariyahatthikulādīsu navasu nāgakulesu uppajjati, chaddantakuleyeva uppajjati.	1489	
PA_atk-s02_01a:1489_4	Yathā ca valāhako assarājā na gadrabhakule vā ghoṭakakule vā uppajjati, sindhuyā	1489	
PA_atk-s02_01a:1489_5	tīre pana sindhavakuleyeva uppajjati. Yathā ca sabbakāmadadaṃ manoharaṃ maṇiratanaṃ	1489	
PA_atk-s02_01a:1489_6	na saṅkārakūṭe vā paṃsupabbatādīsu vā uppajjati, vepullapabbatabbhantareyeva uppajjati.	1489	
PA_atk-s02_01a:1489_7	Yathā ca timirapiṅgalo maccharājā na khuddakapokkharaṇīsu uppajjati, caturāsītiyojanasahassagambhīre	1489	
PA_atk-s02_01a:1489_8	mahāsamuddeyeva uppajjati. Yathā ca diyaḍḍhayojanasatiko supaṇṇarājā na gāmadvāre	1489	
PA_atk-s02_01a:1489_9	eraṇḍavanādīsu paṭivasati, mahāsamuddaṃ pana ajjhogāhetvā simbalidahavaneyeva paṭivasati.	1489	
PA_atk-s02_01a:1489_10	Yathā ca dhataraṭṭho suvaṇṇahaṃso na gāmadvāre āvāṭakādīsu paṭivasati, navutihaṃsasahassaparivāro	14891	
PA_atk-s02_01a:1489_11	hutvā cittakūṭapabbateyeva paṭivasati. Yathā ca catuddīpissaro cakkavattirājā na	14891	
PA_atk-s02_01a:1489_12	nīcakule uppajjati, asambhinnajātikhattiyakuleyeva pana uppajjati. Evameva imesu	14891	
PA_atk-s02_01a:1489_13	samaṇesu ekasamaṇopi na aññatitthāyatane uppajjati, ariyamaggaparikkhitte pana buddhasāsaneyeva	14891	
PA_atk-s02_01a:1489_14	uppajjati. Tenāha bhagavā “idheva, bhikkhave, samaṇo…pe… suññā parappavādā samaṇehi	14891	
PA_atk-s02_01a:1489_15	samaṇebhi aññehī”ti.	14891	
PA_atk-s02_01a:1490_0	Sammā sīhanādaṃ nadathāti ettha sammāti hetunā nayena kāraṇena. Sīhanādanti seṭṭhanādaṃ	1490	
PA_atk-s02_01a:1490_1	abhītanādaṃ appaṭinādaṃ. Imesañhi catunnaṃ samaṇānaṃ idheva atthitāya ayaṃ nādo seṭṭhanādo	1490	
PA_atk-s02_01a:1490_2	nāma hoti uttamanādo. “Ime samaṇā idheva atthī”ti vadantassa aññato bhayaṃ vā āsaṅkā	1490	
PA_atk-s02_01a:1490_3	vā natthīti abhītanādo nāma hoti. “Amhākampi sāsane ime samaṇā atthī”ti pūraṇādīsu	1490	
PA_atk-s02_01a:1490_4	ekassāpi uṭṭhahitvā vattuṃ asamatthatāya ayaṃ nādo appaṭinādo nāma hoti. Tena vuttaṃ	1490	
PA_atk-s02_01a:1490_5	“sīhanādanti seṭṭhanādaṃ abhītanādaṃ appaṭināda”nti.	1490	
PA_atk-s02_01a:1491_0	140. Ṭhānaṃ kho panetaṃ vijjatīti idaṃ kho pana kāraṇaṃ vijjati. Yaṃ aññatitthiyāti	1491	
PA_atk-s02_01a:1491_1	yena kāraṇena aññatitthiyā. Ettha ca titthaṃ jānitabbaṃ, titthakaro jānitabbo titthiyā	1491	
PA_atk-s02_01a:1491_2	jānitabbā, titthiyasāvakā jānitabbā. Titthaṃnāma dvāsaṭṭhi diṭṭhiyo. Ettha hi sattā	1491	
PA_atk-s02_01a:1491_3	taranti uppalavanti ummujjanimujjaṃ karonti, tasmā titthanti vuccanti. Tāsaṃ diṭṭhīnaṃ	1491	
PA_atk-s02_01a:1491_4	uppādetā titthakaro nāma. Tassa laddhiṃ gahetvā pabbajitā titthiyā nāma. Tesaṃ paccayadāyakā	1491	
PA_atk-s02_01a:1491_5	titthiyasāvakāti veditabbā. Paribbājakāti gihibandhanaṃ pahāya pabbajjūpagatā. Assāsoti	1491	
PA_atk-s02_01a:1491_6	avassayo patiṭṭhā upatthambho. Balanti thāmo. Yena tumheti yena assāsena vā balena vā evaṃ vadetha.	1491	
PA_atk-s02_01a:1492_0	Atthi kho no, āvuso, tena bhagavatā jānatā passatā arahatā sammāsambuddhenāti ettha	1492	
PA_atk-s02_01a:1492_1	ayaṃ saṅkhepattho – yo so bhagavā samatiṃsa pāramiyo pūretvā sabbakilese bhañjitvā	1492	
PA_atk-s02_01a:1492_2	anuttaraṃ sammāsambodhiṃ abhisambuddho, tena bhagavatā tesaṃ tesaṃ sattānaṃ āsayānusayaṃ	1492	
PA_atk-s02_01a:1492_3	jānatā, hatthatale ṭhapitaṃ āmalakaṃ viya sabbaṃ ñeyyadhammaṃ passatā. Apica pubbenivāsādīhi	1492	
PA_atk-s02_01a:1492_4	jānatā, dibbena cakkhunā passatā. Tīhi vijjāhi chahi vā pana abhiññāhi jānatā, sabbattha	1492	
PA_atk-s02_01a:1492_5	appaṭihatena samantacakkhunā passatā. Sabbadhammajānanasamatthāya paññāya jānatā,	1492	
PA_atk-s02_01a:1492_6	sabbasattānaṃ cakkhuvisayātītāni tirokuṭṭādigatāni vāpi rūpāni ativisuddhena maṃsacakkhunā	1492	
PA_atk-s02_01a:1492_7	passatā. Attahitasādhikāya samādhipadaṭṭhānāya paṭivedhapaññāya jānatā, parahitasādhikāya	1492	
PA_atk-s02_01a:1492_8	karuṇāpadaṭṭhānāya desanāpaññāya passatā. Arīnaṃ hatattā paccayādīnaṃ arahattā ca	1492	
PA_atk-s02_01a:1492_9	arahatā, sammā sāmañca saccānaṃ buddhattā sammāsambuddhena. Antarāyikadhamme vā jānatā,	1492	
PA_atk-s02_01a:1492_10	niyyānikadhamme passatā. Kilesārīnaṃ hatattā arahatā, sammā sāmaṃ sabbadhammānaṃ	14921	
PA_atk-s02_01a:1492_11	buddhattā sammāsambuddhenāti, evaṃ catuvesārajjavasena catūhi ākārehi thomitena cattāro	14921	
PA_atk-s02_01a:1492_12	dhammā akkhātā, ye mayaṃ attani sampassamānā evaṃ vadema, na rājarājamahāmattādīnaṃ	14921	
PA_atk-s02_01a:1492_13	upatthambhaṃ kāyabalanti.	14921	
PA_atk-s02_01a:1493_0	Satthari pasādoti “itipi so bhagavā”tiādinā nayena buddhaguṇe anussarantānaṃ uppannappasādo.	1493	
PA_atk-s02_01a:1493_1	Dhamme pasādoti “svākkhāto bhagavatā dhammo”tiādinā nayena dhammaguṇe anussarantānaṃ	1493	
PA_atk-s02_01a:1493_2	uppannappasādo. Sīlesu paripūrakāritāti ariyakantesu sīlesu paripūrakāritā. Ariyakantasīlāni	1493	
PA_atk-s02_01a:1493_3	nāma pañcasīlāni. Tāni hi bhavantaragatopi ariyasāvako attano ariyasāvakabhāvaṃ ajānantopi	1493	
PA_atk-s02_01a:1493_4	na vītikkamati. Sacepi hi naṃ koci vadeyya – “imaṃ sakalaṃ cakkavattirajjaṃ sampaṭicchitvā	1493	
PA_atk-s02_01a:1493_5	khuddakamakkhikaṃ jīvitā voropehī”ti, aṭṭhānametaṃ, yaṃ so tassa vacanaṃ kareyya.	1493	
PA_atk-s02_01a:1493_6	Evaṃ ariyānaṃ sīlāni kantāni piyāni manāpāni. Tāni sandhāya vuttaṃ “sīlesu paripūrakāritā”ti.	1493	
PA_atk-s02_01a:1494_0	Sahadhammikā kho panāti bhikkhu bhikkhunī sikkhamānā sāmaṇero sāmaṇerī upāsako upāsikāti	1494	
PA_atk-s02_01a:1494_1	ete satta sahadhammacārino. Etesu hi bhikkhu bhikkhūhi saddhiṃ sahadhammaṃ carati	1494	
PA_atk-s02_01a:1494_2	samānasikkhatāya. Tathā bhikkhunī bhikkhunīhi…pe… upāsikā upāsikāhi, sotāpanno sotāpannehi,	1494	
PA_atk-s02_01a:1494_3	sakadāgāmī…pe… anāgāmīhi sahadhammaṃ carati. Tasmā sabbepete sahadhammikāti vuccanti.	1494	
PA_atk-s02_01a:1494_4	Apicettha ariyasāvakāyeva adhippetā. Tesañhi bhavantarepi maggadassanamhi vivādo	1494	
PA_atk-s02_01a:1494_5	natthi, tasmā te accantaṃ ekadhammacāritāya sahadhammikā. Iminā, “suppaṭipanno bhagavato	1494	
PA_atk-s02_01a:1494_6	sāvakasaṅgho”tiādinā nayena saṅghaṃ anussarantānaṃ uppannappasādo kathito. Ettāvatā	1494	
PA_atk-s02_01a:1494_7	cattāri sotāpannassa aṅgāni kathitāni honti.	1494	
PA_atk-s02_01a:1495	Ime kho no, āvusoti, āvuso, ime cattāro dhammā tena bhagavatā amhākaṃ assāso ceva balañcāti akkhātā, ye mayaṃ attani sampassamānā evaṃ vadema.	149	
PA_atk-s02_01a:1496_0	141. Yo amhākaṃ satthāti iminā pūraṇakassapādike cha satthāro apadissanti. Yathā	1496	
PA_atk-s02_01a:1496_1	pana idāni sāsane ācariyupajjhāyādīsu “amhākaṃ ācariyo, amhākaṃ upajjhāyo”ti gehasitapemaṃ	1496	
PA_atk-s02_01a:1496_2	hoti. Evarūpaṃ pemaṃ sandhāya “satthari pasādo”ti vadanti. Thero panāha – “yasmā	1496	
PA_atk-s02_01a:1496_3	satthā nāma na ekassa, na dvinnaṃ hoti, sadevakassa lokassa ekova satthā, tasmā titthiyā	1496	
PA_atk-s02_01a:1496_4	‘amhākaṃ satthā’ ti ekapadeneva satthāraṃ visuṃ katvā imināva padena viruddhā parājitā”ti.	1496	
PA_atk-s02_01a:1496_5	Dhamme pasādoti idaṃ pana yathā idāni sāsane “amhākaṃ dīghanikāyo amhākaṃ majjhimanikāyo”ti	1496	
PA_atk-s02_01a:1496_6	mamāyanti, evaṃ attano attano pariyattidhamme gehasitapemaṃ sandhāya vadanti. Sīlesūti	1496	
PA_atk-s02_01a:1496_7	ajasīlagosīlameṇḍakasīlakukkurasīlādīsu. Idha no āvusoti ettha idhāti pasādaṃ sandhāya	1496	
PA_atk-s02_01a:1496_8	vadanti. Ko adhippayāsoti ko adhikappayogo. Yadidanti yamidaṃ tumhākañceva amhākañca	1496	
PA_atk-s02_01a:1496_9	nānākaraṇaṃ vadeyyātha. Taṃ kiṃ nāma? Tumhākampi hi catūsu ṭhānesu pasādo, amhākampi.	1496	
PA_atk-s02_01a:1496_10	Nanu etasmiṃ pasāde tumhe ca amhe ca dvedhā bhinnasuvaṇṇaṃ viya ekasadisāti vācāya	14961	
PA_atk-s02_01a:1496_11	samadhurā hutvā aṭṭhaṃsu.	14961	
PA_atk-s02_01a:1497_0	Atha nesaṃ taṃ samadhurataṃ bhindanto bhagavā evaṃ vādinotiādimāha. Tattha ekā niṭṭhāti	1497	
PA_atk-s02_01a:1497_1	yā tassa pasādassa pariyosānabhūtā niṭṭhā, kiṃ sā ekā, udāhu puthūti evaṃ pucchathāti	1497	
PA_atk-s02_01a:1497_2	vadati. Yasmā pana tasmiṃ tasmiṃ samaye niṭṭhaṃ apaññapento nāma natthi, brāhmaṇānañhi	1497	
PA_atk-s02_01a:1497_3	brahmaloko niṭṭhā, mahātāpasānaṃ ābhassarā, paribbājakānaṃ subhakiṇhā, ājīvakānaṃ	1497	
PA_atk-s02_01a:1497_4	“anantamānaso”ti evaṃ parikappito asaññībhavo. Imasmiṃ sāsane pana arahattaṃ niṭṭhā.	1497	
PA_atk-s02_01a:1497_5	Sabbeva cete arahattameva niṭṭhāti vadanti. Diṭṭhivasena pana brahmalokādīni paññapenti.	1497	
PA_atk-s02_01a:1497_6	Tasmā attano attano laddhivasena ekameva niṭṭhaṃ paññapenti, taṃ dassetuṃ bhagavā	1497	
PA_atk-s02_01a:1497_7	sammā byākaramānātiādimāha.	1497	
PA_atk-s02_01a:1498_0	Idāni bhikkhūnampi ekā niṭṭhā, titthiyānampi ekā niṭṭhāti dvīsu aṭṭakārakesu viya	1498	
PA_atk-s02_01a:1498_1	ṭhitesu bhagavā anuyogavattaṃ dassento sā panāvuso, niṭṭhā sarāgassa, udāhu vītarāgassātiādimāha.	1498	
PA_atk-s02_01a:1498_2	Tattha yasmā rāgarattādīnaṃ niṭṭhā nāma natthi. Yadi siyā, soṇasiṅgālādīnampi siyāti	1498	
PA_atk-s02_01a:1498_3	imaṃ dosaṃ passantānaṃ titthiyānaṃ “vītarāgassa āvuso sā niṭṭhā”tiādinā nayena byākaraṇaṃ dassitaṃ.	1498	
PA_atk-s02_01a:1499_0	Tattha viddasunoti paṇḍitassa. Anuruddhapaṭiviruddhassāti rāgena anuruddhassa kodhena	1499	
PA_atk-s02_01a:1499_1	paṭiviruddhassa. Papañcārāmassa papañcaratinoti ettha āramanti etthāti ārāmo. Papañco	1499	
PA_atk-s02_01a:1499_2	ārāmo assāti papañcārāmo. Papañce rati assāti papañcarati. Papañcoti ca mattapamattākārabhāvena	1499	
PA_atk-s02_01a:1499_3	pavattānaṃ taṇhādiṭṭhimānānametaṃ adhivacanaṃ. Idha pana taṇhādiṭṭhiyova adhippetā.	1499	
PA_atk-s02_01a:1499_4	Sarāgassātiādīsu pañcasu ṭhānesu ekova kileso āgato. Tassa ākārato nānattaṃ veditabbaṃ.	1499	
PA_atk-s02_01a:1499_5	Sarāgassāti hi vuttaṭṭhāne pañcakāmaguṇikarāgavasena gahito. Sataṇhassāti bhavataṇhāvasena.	1499	
PA_atk-s02_01a:1499_6	Saupādānassāti gahaṇavasena. Anuruddhapaṭiviruddhassāti yugaḷavasena. Papañcārāmassāti	1499	
PA_atk-s02_01a:1499_7	papañcuppattidassanavasena. Sarāgassāti vā ettha akusalamūlavasena gahito. Sataṇhassāti	1499	
PA_atk-s02_01a:1499_8	ettha taṇhāpaccayā upādānadassanavasena. Sesaṃ purimasadisameva. Thero panāha “kasmā	1499	
PA_atk-s02_01a:1499_9	evaṃ viddhaṃsetha? Ekoyeva hi ayaṃ lobho rajjanavasena rāgoti vutto. Taṇhākaraṇavasena	1499	
PA_atk-s02_01a:1499_10	taṇhā. Gahaṇaṭṭhena upādānaṃ. Yugaḷavasena anurodhapaṭivirodho. Papañcuppattidassanaṭṭhena papañco”ti.	14991	
PA_atk-s02_01a:1500	142. Idāni imesaṃ kilesānaṃ mūlabhūtaṃ diṭṭhivādaṃ dassento dvemā, bhikkhave, diṭṭhiyotiādimāha.	150	
PA_atk-s02_01a:1501_0	Tattha bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi. Bhavadiṭṭhiṃ allīnāti	1501	
PA_atk-s02_01a:1501_1	taṇhādiṭṭhivasena sassatadiṭṭhiṃ allīnā. Upagatāti taṇhādiṭṭhivaseneva upagatā. Ajjhositāti	1501	
PA_atk-s02_01a:1501_2	taṇhādiṭṭhivaseneva anupaviṭṭhā. Vibhavadiṭṭhiyā te paṭiviruddhāti te sabbe ucchedavādīhi	1501	
PA_atk-s02_01a:1501_3	saddhiṃ – “tumhe andhabālā na jānātha, sassato ayaṃ loko, nāyaṃ loko ucchijjatī”ti	1501	
PA_atk-s02_01a:1501_4	paṭiviruddhā niccaṃ kalahabhaṇḍanapasutā viharanti. Dutiyavārepi eseva nayo.	1501	
PA_atk-s02_01a:1502_0	Samudayañcātiādīsu dve diṭṭhīnaṃ samudayā khaṇikasamudayo paccayasamudayo ca. Khaṇikasamudayo	1502	
PA_atk-s02_01a:1502_1	diṭṭhīnaṃ nibbatti. Paccayasamudayo aṭṭha ṭhānāni. Seyyathidaṃ, khandhāpi diṭṭhiṭṭhānaṃ,	1502	
PA_atk-s02_01a:1502_2	avijjāpi, phassopi, saññāpi, vitakkopi, ayonisomanasikāropi, pāpamittopi, paratoghosopi	1502	
PA_atk-s02_01a:1502_3	diṭṭhiṭṭhānaṃ. “Khandhā hetu khandhā paccayo diṭṭhīnaṃ upādāya samuṭṭhānaṭṭhena.	1502	
PA_atk-s02_01a:1502_4	Evaṃ khandhāpi diṭṭhiṭṭhānaṃ. Avijjā… phasso… saññā… vitakko… ayonisomanasikāro…	1502	
PA_atk-s02_01a:1502_5	pāpamitto… paratoghoso hetu, paratoghoso paccayo diṭṭhīnaṃ upādāya samuṭṭhānaṭṭhena.	1502	
PA_atk-s02_01a:1502_6	Evaṃ paratoghosopi diṭṭhiṭṭhānaṃ”. Atthaṅgamāpi dveyeva khaṇikatthaṅgamo paccayatthaṅgamo	1502	
PA_atk-s02_01a:1502_7	ca. Khaṇikatthaṅgamo nāma khayo vayo bhedo paribhedo aniccatā antaradhānaṃ. Paccayatthaṅgamo	1502	
PA_atk-s02_01a:1502_8	nāma sotāpattimaggo. Sotāpattimaggo hi diṭṭhiṭṭhānasamugghātoti vutto.	1502	
PA_atk-s02_01a:1503_0	Assādanti diṭṭhimūlakaṃ ānisaṃsaṃ. Yaṃ sandhāya vuttaṃ – “yaṃdiṭṭhiko satthā hoti,	1503	
PA_atk-s02_01a:1503_1	taṃdiṭṭhikā sāvakā honti. Yaṃdiṭṭhikā satthāraṃ sāvakā sakkaronti, garuṃ karonti,	1503	
PA_atk-s02_01a:1503_2	mānenti, pūjenti, labhanti tatonidānaṃ cīvarapiṇḍapātasenāsanagilānapaccayabhesajjaparikkhāraṃ.	1503	
PA_atk-s02_01a:1503_3	Ayaṃ, bhikkhave, diṭṭhiyā diṭṭhadhammiko ānisaṃso”ti. Ādīnavanti diṭṭhiggahaṇamūlakaṃ	1503	
PA_atk-s02_01a:1503_4	upaddavaṃ. So vaggulivataṃ ukkuṭikappadhānaṃ kaṇṭakāpassayatā pañcātapatappanaṃ sānupapātapatanaṃ	1503	
PA_atk-s02_01a:1503_5	kesamassuluñcanaṃ appoṇakaṃ jhānantiādīnaṃ vasenaṃ veditabbo. Nissaraṇanti diṭṭhīnaṃ	1503	
PA_atk-s02_01a:1503_6	nissaraṇaṃ nāma nibbānaṃ. Yathābhūtaṃ nappajānantīti ye etaṃ sabbaṃ yathāsabhāvaṃ	1503	
PA_atk-s02_01a:1503_7	na jānanti. Na parimuccanti dukkhasmāti sakalavaṭṭadukkhato na parimuccanti. Iminā	1503	
PA_atk-s02_01a:1503_8	etesaṃ niṭṭhā nāma natthīti dasseti. Parimuccanti dukkhasmāti sakalavaṭṭadukkhato	1503	
PA_atk-s02_01a:1503_9	parimuccanti. Iminā etesaṃ niṭṭhā nāma atthīti dvinnaṃ aṭṭakārakānaṃ aṭṭaṃ chindanto	1503	
PA_atk-s02_01a:1503_10	viya sāsanasmiṃyeva niṭṭhāya atthitaṃ patiṭṭhapeti.	15031	
PA_atk-s02_01a:1504	143. Idāni diṭṭhicchedanaṃ dassento cattārimāni, bhikkhave, upādānānītiādimāha. Tesaṃ vitthārakathā visuddhimagge vuttāyeva.	150	
PA_atk-s02_01a:1505_0	Sabbupādānapariññāvādā paṭijānamānāti mayaṃ sabbesaṃ upādānānaṃ pariññaṃ samatikkamaṃ	1505	
PA_atk-s02_01a:1505_1	vadāmāti evaṃ paṭijānamānā. Na sammā sabbupādānapariññanti sabbesaṃ upādānānaṃ samatikkamaṃ	1505	
PA_atk-s02_01a:1505_2	sammā na paññapenti. Keci kāmupādānamattassa pariññaṃ paññapenti. Keci diṭṭhupādānamattassa	1505	
PA_atk-s02_01a:1505_3	paññapenti, keci sīlabbatupādānassāpi. Attavādupādānassa pana pariññaṃ paññapento	1505	
PA_atk-s02_01a:1505_4	nāma natthi. Tesaṃ pana bhedaṃ dassento kāmupādānassa pariññaṃ paññapentītiādimāha.	1505	
PA_atk-s02_01a:1505_5	Tattha sabbepi kāmupādānassa pariññaṃ paññapentiyeva, channavuti pāsaṇḍāpi hi “kāmā	1505	
PA_atk-s02_01a:1505_6	kho pabbajitena na sevitabbā”ti vatthupaṭisevanaṃ kāmaṃ kappatīti na paññapenti,	1505	
PA_atk-s02_01a:1505_7	akappiyameva katvā paññapenti. Ye pana sevanti, te theyyena sevanti. Tena vuttaṃ	1505	
PA_atk-s02_01a:1505_8	“kāmupādānassa pariññaṃ paññapentī”ti.	1505	
PA_atk-s02_01a:1506_0	Yasmā “natthi dinna”ntiādīni gahetvā caranti. “Sīlena suddhi vatena suddhi, bhāvanāya	1506	
PA_atk-s02_01a:1506_1	suddhī”ti gaṇhanti, attupaladdhiṃ na pajahanti, tasmā na diṭṭhupādānassa, na sīlabbatupādānassa,	1506	
PA_atk-s02_01a:1506_2	na attavādupādānassa pariññaṃ paññapenti. Taṃ kissa hetūti taṃ apaññāpanaṃ etesaṃ	1506	
PA_atk-s02_01a:1506_3	kissa hetu, kiṃ kāraṇā? Imāni hi te bhontoti yasmā te bhonto imāni tīṇi kāraṇāni	1506	
PA_atk-s02_01a:1506_4	yathāsabhāvato na jānantīti attho. Ye panettha dvinnaṃ pariññānaṃ paññāpanakāraṇaṃ	1506	
PA_atk-s02_01a:1506_5	diṭṭhiñceva sīlabbatañca “etaṃ pahātabba”nti yathāsabhāvato jānanti. Te sandhāya	1506	
PA_atk-s02_01a:1506_6	parato dve vārā vuttā. Tattha ye “atthi dinna”ntiādīni gaṇhanti, te diṭṭhupādānassa	1506	
PA_atk-s02_01a:1506_7	pariññaṃ paññapenti. Ye pana “na sīlena suddhi, na vatena suddhi, na bhāvanāya suddhī”ti	1506	
PA_atk-s02_01a:1506_8	gaṇhanti, te sīlabbatupādānassa pariññaṃ paññapenti. Attavādupādānassa pariññaṃ pana	1506	
PA_atk-s02_01a:1506_9	ekopi paññapetuṃ na sakkoti. Aṭṭhasamāpattilābhinopi hi candimasūriye pāṇinā parimajjitvā	1506	
PA_atk-s02_01a:1506_10	caramānāpi ca titthiyā tisso pariññā paññapenti. Attavādaṃ muñcituṃ na sakkonti.	15061	
PA_atk-s02_01a:1506_11	Tasmā punappunaṃ vaṭṭasmiṃyeva patanti. Pathavijigucchanasasako viya hi ete.	15061	
PA_atk-s02_01a:1507_0	Tatthāyaṃ atthasallāpikā upamā – pathavī kira sasakaṃ āha – “bho sasakā”ti. Sasako	1507	
PA_atk-s02_01a:1507_1	āha – “ko eso”ti. “Kasmā mameva upari sabbairiyāpathe kappento uccārapassāvaṃ karonto	1507	
PA_atk-s02_01a:1507_2	maṃ na jānāsī”ti. “Suṭṭhu tayā ahaṃ diṭṭho, mayā akkantaṭṭhānampi aṅgulaggehi phuṭṭhaṭṭhānaṃ	1507	
PA_atk-s02_01a:1507_3	viya hoti, vissaṭṭhaudakaṃ appamattakaṃ, karīsaṃ katakaphalamattaṃ. Hatthiassādīhi	1507	
PA_atk-s02_01a:1507_4	pana akkantaṭṭhānampi mahantaṃ, passāvopi nesaṃ ghaṭamatto hoti, uccāropi pacchimatto	1507	
PA_atk-s02_01a:1507_5	hoti, alaṃ mayhaṃ tayā”ti uppatitvā aññasmiṃ ṭhāne patito. Tato naṃ pathavī āha –	1507	
PA_atk-s02_01a:1507_6	“are dūraṃ gatopi nanu mayhaṃ upariyeva patitosī”ti. So puna taṃ jigucchanto uppatitvā	1507	
PA_atk-s02_01a:1507_7	aññattha patito, evaṃ vassasahassampi uppatitvā patamāno sasako pathaviṃ muñcituṃ	1507	
PA_atk-s02_01a:1507_8	na sakkoti. Evamevaṃ titthiyā sabbūpādānapariññaṃ paññapentopi kāmupādānādīnaṃ tiṇṇaṃyeva	1507	
PA_atk-s02_01a:1507_9	samatikkamaṃ paññapenti. Attavādaṃ pana muñcituṃ na sakkonti, asakkontā punappunaṃ	1507	
PA_atk-s02_01a:1507_10	vaṭṭasmiṃyeva patantīti.	15071	
PA_atk-s02_01a:1508_0	Evaṃ yaṃ titthiyā samatikkamituṃ na sakkonti, tassa vasena diṭṭhicchedavādaṃ vatvā	1508	
PA_atk-s02_01a:1508_1	idāni pasādapacchedavādaṃ dassento evarūpe kho, bhikkhave, dhammavinayetiādimāha.	1508	
PA_atk-s02_01a:1508_2	Tattha dhammavinayeti dhamme ceva vinaye ca, ubhayenapi aniyyānikasāsanaṃ dasseti.	1508	
PA_atk-s02_01a:1508_3	“Yo satthari pasādo so na sammaggato”ti aniyyānikasāsanamhi hi satthā kālaṃ katvā	1508	
PA_atk-s02_01a:1508_4	sīhopi hoti, byagghopi hoti, dīpipi acchopi taracchopi. Sāvakā panassa migāpi sūkarāpi	1508	
PA_atk-s02_01a:1508_5	pasadāpi honti, so “ime mayhaṃ pubbe upaṭṭhākā paccayadāyakā”ti khantiṃ vā mettaṃ	1508	
PA_atk-s02_01a:1508_6	vā anuddayaṃ vā akatvā tesaṃ upari patitvā lohitaṃ pivati, thūlathūlamaṃsānipi khādati.	1508	
PA_atk-s02_01a:1508_7	Satthā vā pana biḷāro hoti, sāvakā kukkuṭā vā mūsikā vā. Atha ne vuttanayeneva anukampaṃ	1508	
PA_atk-s02_01a:1508_8	akatvā khādati. Atha vā satthā nirayapālo hoti, sāvakā nerayikasattā. So “ime mayhaṃ	1508	
PA_atk-s02_01a:1508_9	pubbe upaṭṭhākā paccayadāyakā”ti anukampaṃ akatvā vividhā kammakāraṇā karoti, ādittepi	1508	
PA_atk-s02_01a:1508_10	rathe yojeti, aṅgārapabbatampi āropeti, lohakumbhiyampi khipati, anekehipi dukkhadhammehi	15081	
PA_atk-s02_01a:1508_11	sampayojeti. Sāvakā vā pana kālaṃ katvā sīhādayo honti, satthā migādīsu aññataro.	15081	
PA_atk-s02_01a:1508_12	Te “imaṃ mayaṃ pubbe catūhi paccayehi upaṭṭhahimhā, satthā no aya”nti tasmiṃ khantiṃ	15081	
PA_atk-s02_01a:1508_13	vā mettaṃ vā anuddayaṃ vā akatvā vuttanayeneva anayabyasanaṃ pāpenti. Evaṃ aniyyānikasāsane	15081	
PA_atk-s02_01a:1508_14	yo satthari pasādo, so na sammaggato hoti, kañci kālaṃ gantvāpi pacchā vinassatiyeva.	15081	
PA_atk-s02_01a:1509_0	Yo dhamme pasādoti aniyyānikasāsanasmiñhi dhamme pasādo nāma, uggahitapariyāpuṭa	1509	
PA_atk-s02_01a:1509_1	– dhāritavācittamattake tantidhamme pasādo hoti, vaṭṭamokkho panettha natthi. Tasmā	1509	
PA_atk-s02_01a:1509_2	yo ettha pasādo, so punappunaṃ vaṭṭameva gambhīraṃ karotīti sāsanasmiṃ asammaggato	1509	
PA_atk-s02_01a:1509_3	asabhāvato akkhāyati.	1509	
PA_atk-s02_01a:1510_0	Yā sīlesu paripūrakāritāti yāpi ca aniyyānikasāsane ajasīlādīnaṃ vasena paripūrakāritā,	1510	
PA_atk-s02_01a:1510_1	sāpi yasmā vaṭṭamokkhaṃ bhavanissaraṇaṃ na sampāpeti, sampajjamānā pana tiracchānayoniṃ	1510	
PA_atk-s02_01a:1510_2	āvahati, vipaccamānā nirayaṃ, tasmā sā na sammaggatā akkhāyati. Yā sahadhammikesūti	1510	
PA_atk-s02_01a:1510_3	aniyyānikasāsanasmiñhi ye sahadhammikā, tesu yasmā ekacce kālaṃ katvā sīhādayopi	1510	
PA_atk-s02_01a:1510_4	honti, ekacce migādayo, tattha sīhādibhūtā “ime amhākaṃ sahadhammikā ahesu”nti migādibhūtesu	1510	
PA_atk-s02_01a:1510_5	khantiādīni akatvā pubbe vuttanayeneva nesaṃ mahādukkhaṃ uppādenti. Tasmā ettha sahadhammikesu	1510	
PA_atk-s02_01a:1510_6	piyamanāpatāpi asammaggatā akkhāyati.	1510	
PA_atk-s02_01a:1511_0	Idaṃ pana sabbampi kāraṇabhedaṃ ekato katvā dassento bhagavā taṃ kissa hetu? Evañhetaṃ,	1511	
PA_atk-s02_01a:1511_1	bhikkhave, hotītiādimāha. Tatrāyaṃ saṃkhepattho – evañhetaṃ, bhikkhave, hoti, yaṃ	1511	
PA_atk-s02_01a:1511_2	mayā vuttaṃ “yo satthari pasādo so na sammaggato akkhāyatī”tiādi, taṃ evameva hoti.	1511	
PA_atk-s02_01a:1511_3	Kasmā? Yasmā te pasādādayo durakkhāte dhammavinaye …pe… asammāsambuddhappavediteti,	1511	
PA_atk-s02_01a:1511_4	ettha hi yathā tanti kāraṇatthe nipāto. Tattha durakkhāteti dukkathite, dukkhathitattāyeva	1511	
PA_atk-s02_01a:1511_5	duppavedite. So panesa yasmā maggaphalatthāya na niyyāti, tasmā aniyyāniko. Rāgādīnaṃ	1511	
PA_atk-s02_01a:1511_6	upasamāya asaṃvattanato anupasamasaṃvattaniko. Na sammāsambuddhena sabbaññunā paveditoti	1511	
PA_atk-s02_01a:1511_7	asammāsambuddhappavedito. Tasmiṃ aniyyānike anupasamasaṃvattanike asammāsambuddhappavedite.	1511	
PA_atk-s02_01a:1511_8	Ettāvatā bhagavā titthiyesu pasādo surāpītasiṅgāle pasādo viya niratthakoti dasseti.	1511	
PA_atk-s02_01a:1512_0	Eko kira kāḷasiṅgālo rattiṃ nagaraṃ paviṭṭho surājallikaṃ khāditvā punnāgavane nipajjitvā	1512	
PA_atk-s02_01a:1512_1	niddāyanto sūriyuggamane pabujjhitvā cintesi “imasmiṃ kāle na sakkā gantuṃ, bahū	1512	
PA_atk-s02_01a:1512_2	amhākaṃ verino, ekaṃ vañcetuṃ vaṭṭatī”ti. So ekaṃ brāhmaṇaṃ gacchantaṃ disvā imaṃ	1512	
PA_atk-s02_01a:1512_3	vañcessāmīti “ayya brāhmaṇā”ti āha. Ko eso brāhmaṇaṃ pakkosatīti. “Ahaṃ, sāmī, ito	1512	
PA_atk-s02_01a:1512_4	tāva ehīti. Kiṃ bhoti? Maṃ bahigāmaṃ nehi, ahaṃ te dve kahāpaṇasatāni dassāmīti.	1512	
PA_atk-s02_01a:1512_5	Sopi nayissāmīti taṃ pādesu gaṇhi. Are bāla brāhmaṇa, na mayhaṃ kahāpaṇā chaḍḍitakā	1512	
PA_atk-s02_01a:1512_6	atthi, dullabhā kahāpaṇā, sādhukaṃ maṃ gaṇhāhīti. Kathaṃ bho gaṇhāmīti? Uttarāsaṅgena	1512	
PA_atk-s02_01a:1512_7	gaṇṭhikaṃ katvā aṃse laggetvā gaṇhāhīti. Brāhmaṇo taṃ tathā gahetvā dakkhiṇadvārasamīpaṭṭhānaṃ	1512	
PA_atk-s02_01a:1512_8	gantvā ettha otāremīti pucchi. Kataraṭṭhānaṃ nāma etanti? Mahādvāraṃ etanti. Are	1512	
PA_atk-s02_01a:1512_9	bāla, brāhmaṇa, kiṃ tava ñātakā antaradvāre kahāpaṇaṃ ṭhapenti, parato maṃ harā”ti.	1512	
PA_atk-s02_01a:1512_10	So punappunaṃ thokaṃ thokaṃ gantvā “ettha otāremi ettha otāremī”ti pucchitvā tena	15121	
PA_atk-s02_01a:1512_11	tajjito khemaṭṭhānaṃ gantvā tattha otārehīti vutto otāretvā sāṭakaṃ gaṇhi. Kāḷasiṅgālo	15121	
PA_atk-s02_01a:1512_12	āha “ahaṃ te dve kahāpaṇasatāni dassāmīti avocaṃ. Mayhaṃ pana kahāpaṇā bahū, na dve	15121	
PA_atk-s02_01a:1512_13	kahāpaṇasatāneva, yāva ahaṃ kahāpaṇe āharāmi, tāva tvaṃ sūriyaṃ olokento tiṭṭhā”ti	15121	
PA_atk-s02_01a:1512_14	vatvā thokaṃ gantvā nivattetvā puna brāhmaṇaṃ āha “ayya brāhmaṇa mā ito olokehi,	15121	
PA_atk-s02_01a:1512_15	sūriyameva olokento tiṭṭhā”ti. Evañca pana vatvā ketakavanaṃ pavisitvā yathāruciṃ	15121	
PA_atk-s02_01a:1512_16	pakkanto. Brāhmaṇassapi sūriyaṃ olokentasseva nalāṭato ceva kacchehi ca sedā mucciṃsu.	15121	
PA_atk-s02_01a:1512_17	Atha naṃ rukkhadevatā āha –	15121	
PA_atk-s02_01a:1513	“Saddahāsi siṅgālassa, surāpītassa brāhmaṇa;	151	
PA_atk-s02_01a:1514	Sippikānaṃ sataṃ natthi, kuto kaṃsasatā duve”ti. ;	151	
PA_atk-s02_01a:1515	Evaṃ yathā kāḷasiṅgāle pasādo niratthako, evaṃ titthiyesupīti.	151	
PA_atk-s02_01a:1516_0	144. Aniyyānikasāsane pasādassa niratthakabhāvaṃ dassetvā niyyānikasāsane tassa sātthakataṃ	1516	
PA_atk-s02_01a:1516_1	dassetuṃ tathāgato ca kho, bhikkhavetiādimāha. Tattha kāmupādānassa pariññaṃ paññapetīti	1516	
PA_atk-s02_01a:1516_2	arahattamaggena kāmupādānassa pahānapariññaṃ samatikkamaṃ paññapeti, itaresaṃ tiṇṇaṃ	1516	
PA_atk-s02_01a:1516_3	upādānānaṃ sotāpattimaggena pariññaṃ paññapeti. Evarūpe kho, bhikkhave, dhammavinayeti,	1516	
PA_atk-s02_01a:1516_4	bhikkhave, evarūpe dhamme ca vinaye ca. Ubhayenapi niyyānikasāsanaṃ dasseti. Satthari	1516	
PA_atk-s02_01a:1516_5	pasādoti evarūpe sāsane yo satthari pasādo, so sammaggato akkhāyati, bhavadukkhanissaraṇāya saṃvattati.	1516	
PA_atk-s02_01a:1517_0	Tatrimāni vatthūni – bhagavā kira vediyakapabbate indasālaguhāyaṃ paṭivasati. Atheko	1517	
PA_atk-s02_01a:1517_1	ulūkasakuṇo bhagavati gāmaṃ piṇḍāya pavisante upaḍḍhamaggaṃ anugacchati, nikkhamante	1517	
PA_atk-s02_01a:1517_2	upaḍḍhamaggaṃ paccuggamanaṃ karoti. So ekadivasaṃ sammāsambuddhaṃ sāyanhasamaye bhikkhusaṅghaparivutaṃ	1517	
PA_atk-s02_01a:1517_3	nisinnaṃ pabbatā oruyha vanditvā pakkhe paṇāmetvā añjaliṃ paggayha sīsaṃ heṭṭhā katvā	1517	
PA_atk-s02_01a:1517_4	dasabalaṃ namassamāno aṭṭhāsi. Bhagavā taṃ oloketvā sitaṃ pātvākāsi. Ānandatthero	1517	
PA_atk-s02_01a:1517_5	“ko nu kho, bhante, hetu ko paccayo sitassa pātukammāyā”ti pucchi. “Passānanda, imaṃ	1517	
PA_atk-s02_01a:1517_6	ulūkasakuṇaṃ, ayaṃ mayi ca bhikkhusaṅghe ca cittaṃ pasādetvā satasahassakappe devesu	1517	
PA_atk-s02_01a:1517_7	ca manussesu ca saṃsaritvā somanasso nāma paccekabuddho bhavissatī”ti āha –	1517	
PA_atk-s02_01a:1518	Ulūkamaṇḍalakkhika, vediyake ciradīghavāsika;	151	
PA_atk-s02_01a:1519	Sukhitosi tvaṃ ayya kosiya, kāluṭṭhitaṃ passasi buddhavaraṃ.	151	
PA_atk-s02_01a:1520	Mayi cittaṃ pasādetvā, bhikkhusaṅghe anuttare;	152	
PA_atk-s02_01a:1521	Kappānaṃ satasahassāni, duggateso na gacchati.	152	
PA_atk-s02_01a:1522	Devalokā cavitvāna, kusalamūlena codito;	152	
PA_atk-s02_01a:1523	Bhavissati anantañāṇo, somanassoti vissutoti.	152	
PA_atk-s02_01a:1524_0	Aññānipi cettha rājagahanagare sumanamālākāravatthu mahābherivādakavatthu morajikavatthu	1524	
PA_atk-s02_01a:1524_1	vīṇāvādakavatthu saṅkhadhamakavatthūti evamādīni vatthūni vitthāretabbāni. Evaṃ niyyānikasāsane	1524	
PA_atk-s02_01a:1524_2	satthari pasādo sammaggato hoti.	1524	
PA_atk-s02_01a:1525_0	Dhamme pasādoti niyyānikasāsanamhi dhamme pasādo sammaggato hoti. Saramatte nimittaṃ	1525	
PA_atk-s02_01a:1525_1	gahetvā suṇantānaṃ tiracchānagatānampi sampattidāyako hoti, paramatthe kiṃ pana vattabbaṃ.	1525	
PA_atk-s02_01a:1525_2	Ayamattho maṇḍūkadevaputtādīnaṃ vatthuvasena veditabbo.	1525	
PA_atk-s02_01a:1526	Sīlesu paripūrakāritāti niyyānikasāsanamhi sīlesu paripūrakāritāpi sammaggatā hoti, saggamokkhasampattiṃ āvahati. Tattha chattamāṇavakavatthusāmaṇeravatthuādīni dīpetabbāni.	152	
PA_atk-s02_01a:1527	Sahadhammikesūti niyyānikasāsane sahadhammikesu piyamanāpatāpi sammaggatā hoti, mahāsampattiṃ āvahati. Ayamattho vimānapetavatthūhi dīpetabbo. Vuttañhetaṃ –	152	
PA_atk-s02_01a:1528	“Khīrodanamahamadāsiṃ, bhikkhuno piṇḍāya carantassa…pe…	152	
PA_atk-s02_01a:1529	Phāṇitaṃ…pe… ucchukhaṇḍikaṃ… timbarusakaṃ… kakkārikaṃ…	152	
PA_atk-s02_01a:1530	Eḷālukaṃ… vallipakkaṃ… phārusakaṃ… hatthapatākaṃ…	153	
PA_atk-s02_01a:1531	Sākamuṭṭhiṃ … pupphakamuṭṭhiṃ… mūlakaṃ… nimbamuṭṭhiṃ…	153	
PA_atk-s02_01a:1532	Ambikañjikaṃ… doṇinimmajjaniṃ… kāyabandhanaṃ…	153	
PA_atk-s02_01a:1533	Aṃsabaddhakaṃ… āyogapaṭṭaṃ… vidhūpanaṃ… tālavaṇṭaṃ…	153	
PA_atk-s02_01a:1534	Morahatthaṃ… chattaṃ… upāhanaṃ… pūvaṃ modakaṃ…	153	
PA_atk-s02_01a:1535	Sakkhalikaṃ ahamadāsiṃ, bhikkhuno piṇḍāya carantassa…pe…	153	
PA_atk-s02_01a:1536	Tassā me passa vimānaṃ, accharā kāmavaṇṇinīhamasmī”ti.	153	
PA_atk-s02_01a:1537	Taṃ kissa hetūtiādi vuttanayānusāreneva yojetvā veditabbaṃ.	153	
PA_atk-s02_01a:1538_0	145. Idāni yesaṃ upādānānaṃ titthiyā na sammā pariññaṃ paññapenti, tathāgato paññapeti,	1538	
PA_atk-s02_01a:1538_1	tesaṃ paccayaṃ dassetuṃ ime ca, bhikkhavetiādimāha. Tattha kiṃnidānātiādīsu nidānādīni	1538	
PA_atk-s02_01a:1538_2	sabbāneva kāraṇavevacanāni. Kāraṇañhi yasmā phalaṃ nideti handa, naṃ gaṇhathāti appeti	1538	
PA_atk-s02_01a:1538_3	viya, tasmā nidānanti vuccati. Yasmā taṃ tato jāyati samudeti pabhavati, tasmā samudayo,	1538	
PA_atk-s02_01a:1538_4	jāti, pabhavoti vuccati. Ayaṃ panettha padattho – kiṃ nidānaṃ etesanti kiṃnidānā.	1538	
PA_atk-s02_01a:1538_5	Ko samudayo etesanti kiṃsamudayā. Kā jāti etesanti kiṃjātikā. Ko pabhavo etesanti	1538	
PA_atk-s02_01a:1538_6	kiṃpabhavā. Yasmā pana tesaṃ taṇhā yathāvuttena atthena nidānañceva samudayo ca jāti	1538	
PA_atk-s02_01a:1538_7	ca pabhavo ca, tasmā “taṇhānidānā”tiādimāha. Evaṃ sabbapadesu attho veditabbo. Yasmā	1538	
PA_atk-s02_01a:1538_8	pana bhagavā na kevalaṃ upādānasseva paccayaṃ jānāti, upādānassa paccayabhūtāya taṇhāyapi,	1538	
PA_atk-s02_01a:1538_9	taṇhādipaccayānaṃ vedanādīnampi paccayaṃ jānātiyeva, tasmā taṇhā cāyaṃ, bhikkhavetiādimāha.	1538	
PA_atk-s02_01a:1539_0	Yato ca khoti yasmiṃ kāle. Avijjā pahīnā hotīti vaṭṭamūlikā avijjā anuppādanirodhena	1539	
PA_atk-s02_01a:1539_1	pahīnā hoti. Vijjā uppannāti arahattamaggavijjā uppannā. So avijjāvirāgā vijjuppādāti.	1539	
PA_atk-s02_01a:1539_2	So bhikkhu avijjāya ca pahīnattā vijjāya ca uppannattā. Neva kāmupādānaṃ upādiyatīti	1539	
PA_atk-s02_01a:1539_3	neva kāmupādānaṃ gaṇhāti na upeti, na sesāni upādānāni. Anupādiyaṃ na paritassatīti	1539	
PA_atk-s02_01a:1539_4	evaṃ kiñci upādānaṃ aggaṇhanto taṇhāparitassanāya na paritassati. Aparitassanti aparitassanto	1539	
PA_atk-s02_01a:1539_5	taṇhaṃ anuppādento. Paccattaṃyeva parinibbāyatīti sayameva kilesaparinibbānena parinibbāyati.	1539	
PA_atk-s02_01a:1539_6	Evamassa āsavakkhayaṃ dassetvā idāni khīṇāsavassa bhikkhuno paccavekkhaṇaṃ dassento	1539	
PA_atk-s02_01a:1539_7	khīṇā jātītiādimāha. Taṃ vuttatthamevāti.	1539	
PA_atk-s02_01a:1540	Papañcasūdaniyā majjhimanikāyaṭṭhakathāya	154	
PA_atk-s02_01a:1541	Cūḷasīhanādasuttavaṇṇanā niṭṭhitā.	154	
PA_atk-s02_01a:1542	2. Mahāsīhanādasuttavaṇṇanā	154	
PA_atk-s02_01a:1543	Vesālinagaravaṇṇanā	154	
PA_atk-s02_01a:1544_0	146. Evaṃ me sutanti mahāsīhanādasuttaṃ. Tattha vesāliyanti evaṃnāmake nagare. Taṃ	1544	
PA_atk-s02_01a:1544_1	kira aparāparaṃ visālībhūtatāya “vesālī”ti saṅkhaṃ gataṃ. Tatrāyaṃ anupubbakathā	1544	
PA_atk-s02_01a:1544_2	– bārāṇasirañño kira aggamahesiyā kucchimhi gabbho saṇṭhāsi. Sā ñatvā rañño nivedesi.	1544	
PA_atk-s02_01a:1544_3	Rājā gabbhaparihāraṃ adāsi. Sā sammā pariharīyamānā gabbhaparipākakāle vijāyanagharaṃ	1544	
PA_atk-s02_01a:1544_4	pāvisi. Puññavantīnaṃ paccūsasamaye gabbhavuṭṭhānaṃ hoti, sā ca tāsaṃ aññatarā, tena	1544	
PA_atk-s02_01a:1544_5	paccūsasamaye alattakapaṭalabandhujīvakapupphasadisaṃ maṃsapesiṃ vijāyi. Tato “aññā	1544	
PA_atk-s02_01a:1544_6	deviyo suvaṇṇabimbasadise putte vijāyanti, aggamahesī maṃsapesinti rañño purato mama	1544	
PA_atk-s02_01a:1544_7	avaṇṇo uppajjeyyā”ti cintetvā tena avaṇṇabhayena taṃ maṃsapesiṃ ekasmiṃ bhājane pakkhipitvā	1544	
PA_atk-s02_01a:1544_8	paṭikujjitvā rājamuddikāya lañchetvā gaṅgāya sote pakkhipāpesi. Manussehi chaḍḍitamatte	1544	
PA_atk-s02_01a:1544_9	devatā ārakkhaṃ saṃvidahiṃsu. Suvaṇṇapaṭṭakañcettha jātihiṅgulakena “bārāṇasirañño	1544	
PA_atk-s02_01a:1544_10	aggamahesiyā pajā”ti likhitvā bandhiṃsu. Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.	15441	
PA_atk-s02_01a:1545_0	Tena ca samayena aññataro tāpaso gopālakakulaṃ nissāya gaṅgātīre viharati. So pātova	1545	
PA_atk-s02_01a:1545_1	gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi. Athettha	1545	
PA_atk-s02_01a:1545_2	taṃ akkharapaṭṭikaṃ rājamuddikālañchanaṃ ca disvā muñcitvā taṃ maṃsapesiṃ addasa,	1545	
PA_atk-s02_01a:1545_3	disvānassa etadahosi “siyā gabbho, tathā hissa duggandhapūtikabhāvo natthī”ti. Assamaṃ	1545	
PA_atk-s02_01a:1545_4	netvā suddhe okāse ṭhapesi. Atha aḍḍhamāsaccayena dve maṃsapesiyo ahesuṃ. Tāpaso	1545	
PA_atk-s02_01a:1545_5	disvā sādhutaraṃ ṭhapesi. Tato puna aḍḍhamāsaccayena ekamekissā maṃsapesiyā hatthapādasīsānamatthāya	1545	
PA_atk-s02_01a:1545_6	pañca pañca piḷakā uṭṭhahiṃsu. Atha tato aḍḍhamāsaccayena ekā maṃsapesi suvaṇṇabimbasadiso	1545	
PA_atk-s02_01a:1545_7	dārako, ekā dārikā ahosi.	1545	
PA_atk-s02_01a:1546_0	Tesu tāpasassa puttasineho uppajji, aṅguṭṭhakato cassa khīraṃ nibbatti. Tato pabhuti	1546	
PA_atk-s02_01a:1546_1	ca khīrabhattaṃ alabhittha, so bhattaṃ bhuñjitvā khīraṃ dārakānaṃ mukhe āsiñcati.	1546	
PA_atk-s02_01a:1546_2	Tesaṃ udaraṃ yaṃ yaṃ pavisati, taṃ taṃ sabbaṃ maṇibhājanagataṃ viya dissati, evaṃ	1546	
PA_atk-s02_01a:1546_3	nicchavī ahesuṃ. Apare āhu “sibbetvā ṭhapitā viya nesaṃ aññamaññaṃ līnā chavi ahosī”ti.	1546	
PA_atk-s02_01a:1546_4	Evaṃ te nicchavitāya vā līnacchavitāya vā licchavīti paññāyiṃsu.	1546	
PA_atk-s02_01a:1547_0	Tāpaso dārake posento ussūre gāmaṃ sikkhāya pavisati, atidivā paṭikkamati. Tassa	1547	
PA_atk-s02_01a:1547_1	taṃ byāpāraṃ ñatvā gopālakā āhaṃsu – “bhante, pabbajitānaṃ dārakaposanaṃ palibodho,	1547	
PA_atk-s02_01a:1547_2	amhākaṃ dārake detha, mayaṃ posessāma, tumhe attano kammaṃ karothā”ti. Tāpaso sādhūti	1547	
PA_atk-s02_01a:1547_3	paṭissuṇi. Gopālakā dutiyadivase maggaṃ samaṃ katvā pupphehi okiritvā dhajapaṭākā	1547	
PA_atk-s02_01a:1547_4	ussāpetvā tūriyehi vajjamānehi assamaṃ āgatā. Tāpaso – “mahāpuññā dārakā appamādena	1547	
PA_atk-s02_01a:1547_5	vaḍḍhetha, vaḍḍhetvā ca aññamaññaṃ āvāhavivāhaṃ karotha, pañcagorasena rājānaṃ tosetvā	1547	
PA_atk-s02_01a:1547_6	bhūmibhāgaṃ gahetvā nagaraṃ māpetha, tattha kumāraṃ abhisiñcathā”ti vatvā dārake	1547	
PA_atk-s02_01a:1547_7	adāsi. Te sādhūti paṭissuṇitvā dārake netvā posesuṃ.	1547	
PA_atk-s02_01a:1548_0	Dārakā vuddhimanvāya kīḷantā vivādaṭṭhānesu aññe gopālakadārake hatthenapi pādenapi	1548	
PA_atk-s02_01a:1548_1	paharanti. Te rodanti. “Kissa rodathā”ti ca mātāpitūhi vuttā “ime nimmātāpitikā tāpasapositā	1548	
PA_atk-s02_01a:1548_2	amhe atipaharantī”ti vadanti. Tato tesaṃ mātāpitaro “ime dārakā aññe dārake vināsenti	1548	
PA_atk-s02_01a:1548_3	dukkhāpenti, na ime saṅgahetabbā, vajjetabbā ime”ti āhaṃsu. Tato pabhuti kira so	1548	
PA_atk-s02_01a:1548_4	padeso vajjīti vuccati yojanasatiko parimāṇena. Atha taṃ padesaṃ gopālakā rājānaṃ	1548	
PA_atk-s02_01a:1548_5	tosetvā aggahesuṃ. Tattha ca nagaraṃ māpetvā soḷasavassuddesikaṃ kumāraṃ abhisiñcitvā	1548	
PA_atk-s02_01a:1548_6	rājānaṃ akaṃsu. Tāya cassa dārikāya saddhiṃ vivāhaṃ katvā katikaṃ akaṃsu “bāhirakadārikā	1548	
PA_atk-s02_01a:1548_7	na ānetabbā, ito dārikā na kassaci dātabbā”ti. Tesaṃ paṭhamasaṃvāsena dve dārakā	1548	
PA_atk-s02_01a:1548_8	jātā dhītā ca putto ca. Evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ	1548	
PA_atk-s02_01a:1548_9	vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontā nagaraṃ tikkhattuṃ	1548	
PA_atk-s02_01a:1548_10	gāvutantarena gāvutantarena parikkhipiṃsu. Tassa punappunaṃ visālīkatattā vesālītveva	15481	
PA_atk-s02_01a:1548_11	nāmaṃ jātaṃ. Tena vuttaṃ “vesāliyanti evaṃ nāmake nagare”ti.	15481	
PA_atk-s02_01a:1549_0	01 Bahinagareti nagarassa bahi, na ambapālivanaṃ viya antonagarasmiṃ. Ayaṃ pana jīvakambavanaṃ	1549	
PA_atk-s02_01a:1549_1	viya nagarassa bahiddhā vanasaṇḍo. Tena vuttaṃ “bahinagare”ti. Aparapureti purassa	1549	
PA_atk-s02_01a:1549_2	apare, pacchimadisāyanti attho. Vanasaṇḍeti so kira vanasaṇḍo nagarassa pacchimadisāyaṃ	1549	
PA_atk-s02_01a:1549_3	gāvutamatte ṭhāne. Tattha manussā bhagavato gandhakuṭiṃ katvā taṃ parivāretvā bhikkhūnaṃ	1549	
PA_atk-s02_01a:1549_4	rattiṭṭhānadivāṭṭhānacaṅkamaleṇakuṭimaṇḍapādīni patiṭṭhapesuṃ, bhagavā tattha viharati.	1549	
PA_atk-s02_01a:1549_5	Tena vuttaṃ “aparapure vanasaṇḍe”ti. Sunakkhattoti tassa nāmaṃ. Licchavīnaṃ pana	1549	
PA_atk-s02_01a:1549_6	puttattā licchaviputtoti vutto. Acirapakkantoti vibbhamitvā gihibhāvūpagamanena adhunāpakkanto.	1549	
PA_atk-s02_01a:1549_7	Parisatīti parisamajjhe. Uttarimanussadhammāti ettha manussadhammā nāma dasakusalakammapathā.	1549	
PA_atk-s02_01a:1549_8	Te paṭisedhetuṃ na sakkoti. Kasmā? Upārambhabhayā. Vesāliyañhi bahū manussā ratanattaye	1549	
PA_atk-s02_01a:1549_9	pasannā buddhamāmakā dhammamāmakā saṅghamāmakā. Te dasakusalakammapathamattampi natthi	1549	
PA_atk-s02_01a:1549_10	samaṇassa gotamassāti vutte tvaṃ kattha bhagavantaṃ pāṇaṃ hanantaṃ addasa, kattha	15491	
PA_atk-s02_01a:1549_11	adinnaṃ ādiyantantiādīni vatvā attano pamāṇaṃ na jānāsi? Kiṃ dantā me atthīti pāsāṇasakkharā	15491	
PA_atk-s02_01a:1549_12	khādasi, ahinaṅguṭṭhe gaṇhituṃ vāyamasi, kakacadantesu pupphāvaḷikaṃ kīḷituṃ icchasi?	15491	
PA_atk-s02_01a:1549_13	Mukhato te dante pātessāmāti vadeyyuṃ. So tesaṃ upārambhabhayā evaṃ vattuṃ na sakkoti.	15491	
PA_atk-s02_01a:1550	Vesālinagaravaṇṇanā niṭṭhitā.	155	
PA_atk-s02_01a:1551	Uttarimanussadhammādivaṇṇanā	155	
PA_atk-s02_01a:1552	Tato uttariṃ pana visesādhigamaṃ paṭisedhento uttari manussadhammā alamariyañāṇadassanavisesoti āha.	155	
PA_atk-s02_01a:1553_0	Tattha alamariyaṃ ñātunti alamariyo, ariyabhāvāya samatthoti vuttaṃ hoti. Ñāṇadassanameva	1553	
PA_atk-s02_01a:1553_1	ñāṇadassanaviseso. Alamariyo ca so ñāṇadassanaviseso cāti alamariyañāṇadassanaviseso.	1553	
PA_atk-s02_01a:1553_2	Ñāṇadassananti dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi	1553	
PA_atk-s02_01a:1553_3	vuccati. “Appamatto samāno ñāṇadassanaṃ ārādhetī”ti hi ettha dibbacakkhu ñāṇadassanaṃ	1553	
PA_atk-s02_01a:1553_4	nāma. “Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ. “Abhabbā	1553	
PA_atk-s02_01a:1553_5	te ñāṇadassanāya anuttarāya sambodhāyā”ti ettha maggo. “Ayamañño uttari manussadhammā	1553	
PA_atk-s02_01a:1553_6	alamariyañāṇadassanaviseso adhigato phāsu vihāro”ti ettha phalaṃ. “Ñāṇañca pana me	1553	
PA_atk-s02_01a:1553_7	dassanaṃ udapādi, akuppā me cetovimutti, ayamantimā jāti, natthi dāni punabbhavo”ti	1553	
PA_atk-s02_01a:1553_8	ettha paccavekkhaṇañāṇaṃ. “Ñāṇañca pana me dassanaṃ udapādi sattāhakālaṅkato āḷāro	1553	
PA_atk-s02_01a:1553_9	kāḷāmo”ti ettha sabbaññutaññāṇaṃ. Idha pana lokuttaramaggo adhippeto. Tañhi so bhagavato paṭisedheti.	1553	
PA_atk-s02_01a:1554_0	Takkapariyāhatanti iminā ācariyaṃ paṭibāhati. Evaṃ kirassa ahosi – samaṇena gotamena	1554	
PA_atk-s02_01a:1554_1	ācariye upasaṅkamitvā sukhumaṃ dhammantaraṃ gahitaṃ nāma natthi, takkapariyāhataṃ	1554	
PA_atk-s02_01a:1554_2	pana takketvā evaṃ bhavissati evaṃ bhavissatīti takkapariyāhataṃ dhammaṃ desetīti.	1554	
PA_atk-s02_01a:1554_3	Vīmaṃsānucaritanti iminā cassa lokiyapaññaṃ anujānāti. Samaṇo gotamo paññavā, so	1554	
PA_atk-s02_01a:1554_4	taṃ paññāsaṅkhātaṃ indavajirūpamaṃ vīmaṃsaṃ evaṃ vaṭṭissati, evaṃ vaṭṭissatīti ito	1554	
PA_atk-s02_01a:1554_5	cito ca anucarāpetvā vīmaṃsāya anucaritaṃ dhammaṃ deseti. Sayaṃpaṭibhānanti imināssa	1554	
PA_atk-s02_01a:1554_6	dhammesu paccakkhabhāvaṃ paṭibāhati. Evaṃ hissa ahosi – samaṇassa gotamassa sukhumaṃ	1554	
PA_atk-s02_01a:1554_7	dhammantaraṃ vipassanā vā maggo vā phalaṃ vā paccavekkhaṇā vā natthi, ayaṃ pana laddhapariso,	1554	
PA_atk-s02_01a:1554_8	rājānaṃ cakkavattiṃ viya naṃ cattāro vaṇṇā parivārenti, suphusitaṃ panassa dantāvaraṇaṃ,	1554	
PA_atk-s02_01a:1554_9	mudukā jivhā, madhuro saro, anelagaḷā vācā, so yaṃ yadevassa upaṭṭhāti, taṃ taṃ gahetvā	1554	
PA_atk-s02_01a:1554_10	sayaṃpaṭibhānaṃ kathento mahājanaṃ rañjetīti.	15541	
PA_atk-s02_01a:1555_0	Yassa ca khvāssa atthāya dhammo desitoti yassa ca kho atthāya assa dhammo desito.	1555	
PA_atk-s02_01a:1555_1	Seyyathidaṃ, rāgapaṭighātatthāya asubhakammaṭṭhānaṃ, dosappaṭighātatthāya mettābhāvanā,	1555	
PA_atk-s02_01a:1555_2	mohapaṭighātatthāya pañca dhammā, vitakkūpacchedāya ānāpānassati.	1555	
PA_atk-s02_01a:1556_0	So niyyāti takkarassa sammā dukkhakkhayāyāti so dhammo yo taṃ yathādesitaṃ karoti,	1556	
PA_atk-s02_01a:1556_1	tassa takkarassa sammā hetunā nayena kāraṇena vaṭṭadukkhakkhayāya niyyāti gacchati	1556	
PA_atk-s02_01a:1556_2	tamatthaṃ sādhetīti dīpeti. Idaṃ panesa na attano ajjhāsayena vadati. Buddhānañhi	1556	
PA_atk-s02_01a:1556_3	dhammo aniyyānikoti evamevaṃ pavedeyya, na pana sakkoti vattuṃ. Kasmā? Upārambhabhayā.	1556	
PA_atk-s02_01a:1556_4	Vesāliyañhi bahū sotāpanna-sakadāgāmi-anāgāmiupāsakā. Te evaṃ vadeyyuṃ “sunakkhatta	1556	
PA_atk-s02_01a:1556_5	tvaṃ bhagavatā desitadhammo aniyyānikoti vadasi, yadi ayaṃ dhammo aniyyāniko, imasmiṃ	1556	
PA_atk-s02_01a:1556_6	nagare ime kasmā ettakā sotāpannā jātā, ettakā sakadāgāmī, ettakā anāgāmīti pubbe	1556	
PA_atk-s02_01a:1556_7	vuttanayena upārambhaṃ kareyyu”nti. So iminā upārambhabhayena aniyyānikoti vattuṃ	1556	
PA_atk-s02_01a:1556_8	asakkonto ajjunena vissaṭṭhakaṇḍaṃ viya assa dhammo amogho niyyāti, abbhantare panassa	1556	
PA_atk-s02_01a:1556_9	kiñci natthīti vadati.	1556	
PA_atk-s02_01a:1557_0	Assosi khoti vesāliyaṃ brāhmaṇakulaseṭṭhikulādīsu tattha tattha parisamajjhe evaṃ	1557	
PA_atk-s02_01a:1557_1	bhāsamānassa taṃ vacanaṃ suṇi, na pana paṭisedhesi. Kasmā? Kāruññatāya. Evaṃ kirassa	1557	
PA_atk-s02_01a:1557_2	ahosi ayaṃ kuddho jhāyamānaṃ veḷuvanaṃ viya pakkhittaloṇaṃ uddhanaṃ viya ca kodhavasena	1557	
PA_atk-s02_01a:1557_3	paṭapaṭāyati, mayā paṭibāhito pana mayipi āghātaṃ bandhissati, evamassa tathāgate	1557	
PA_atk-s02_01a:1557_4	ca mayi cāti dvīsu janesu āghāto atibhāriyo bhavissatīti kāruññatāya na paṭisedhesi.	1557	
PA_atk-s02_01a:1557_5	Api cassa evaṃ ahosi, buddhānaṃ avaṇṇakathanaṃ nāma puṇṇacande dosāropanasadisaṃ,	1557	
PA_atk-s02_01a:1557_6	ko imassa kathaṃ gaṇhissati? Sayameva kheḷe pacchinne mukhe sukkhe oramissatīti iminā	1557	
PA_atk-s02_01a:1557_7	kāraṇena na paṭisedhesi. Piṇḍapātapaṭikkantoti piṇḍapātapariyesanato apagato.	1557	
PA_atk-s02_01a:1558_0	147. Kodhanoti caṇḍo pharuso. Moghapurisoti tucchapuriso. Yassa hi tasmiṃ attabhāve	1558	
PA_atk-s02_01a:1558_1	maggaphalānaṃ upanissayo natthi, taṃ buddhā “moghapuriso”ti vadanti. Upanissaye satipi	1558	
PA_atk-s02_01a:1558_2	tasmiṃ khaṇe magge vā phale vā asati “moghapuriso”ti vadantiyeva. Imassa pana tasmiṃ	1558	
PA_atk-s02_01a:1558_3	attabhāve maggaphalānaṃ upanissayo samucchinnoyeva, tena taṃ “moghapuriso”ti āha.	1558	
PA_atk-s02_01a:1558_4	Kodhā ca panassa esā vācā bhāsitāti esā ca panassa vācā kodhena bhāsitā.	1558	
PA_atk-s02_01a:1559_0	Kasmā panesa bhagavato kuddhoti? Ayañhi pubbe bhagavantaṃ upasaṅkamitvā dibbacakkhuparikammaṃ	1559	
PA_atk-s02_01a:1559_1	pucchi. Athassa bhagavā kathesi. So dibbacakkhuṃ nibbattetvā ālokaṃ vaḍḍhetvā devaloke	1559	
PA_atk-s02_01a:1559_2	olokento nandanavanacittalatāvanaphārusakavanamissakavanesu dibbasampattiṃ anubhavamāne	1559	
PA_atk-s02_01a:1559_3	devaputte ca devadhītaro ca disvā etesaṃ evarūpāya attabhāvasampattiyā ṭhitānaṃ kīvamadhuro	1559	
PA_atk-s02_01a:1559_4	nu kho saddo bhavissatīti saddaṃ sotukāmo hutvā dasabalaṃ upasaṅkamitvā dibbasotadhātuparikammaṃ	1559	
PA_atk-s02_01a:1559_5	pucchi. Bhagavā panassa dibbasotadhātuyā upanissayo natthīti ñatvā parikammaṃ na	1559	
PA_atk-s02_01a:1559_6	kathesi. Na hi buddhā upanissayavirahita tassa parikammaṃ kathenti. So bhagavati	1559	
PA_atk-s02_01a:1559_7	āghātaṃ bandhitvā cintesi “ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ,	1559	
PA_atk-s02_01a:1559_8	so ‘mayhaṃ taṃ sampajjatu vā mā vā sampajjatū’ti kathesi. Ahaṃ pana paccattapurisakārena	1559	
PA_atk-s02_01a:1559_9	taṃ nibbattetvā dibbasotadhātuparikammaṃ pucchiṃ, taṃ me na kathesi. Addhāssa evaṃ	1559	
PA_atk-s02_01a:1559_10	hoti ‘ayaṃ rājapabbajito dibbacakkhuñāṇaṃ nibbattetvā dibbasotadhātuñāṇaṃ nibbattetvā	15591	
PA_atk-s02_01a:1559_11	cetopariyañāṇaṃ nibbattetvā āsavānaṃ khayañāṇaṃ nibbattetvā mayā samasamo bhavissatī’ti	15591	
PA_atk-s02_01a:1559_12	issāmacchariyavasena mayhaṃ na kathetī”ti. Bhiyyoso āghātaṃ bandhitvā kāsāyāni chaḍḍetvā	15591	
PA_atk-s02_01a:1559_13	gihibhāvaṃ patvāpi na tuṇhībhūto vicarati. Dasabalaṃ pana asatā tucchena abbhācikkhanto	15591	
PA_atk-s02_01a:1559_14	vicarati. Tenāha bhagavā “kodhā ca panassa esā vācā bhāsitā”ti.	15591	
PA_atk-s02_01a:1560_0	Vaṇṇo heso, sāriputtāti, sāriputta, tathāgatena satasahassakappādhikāni cattāri asaṅkhyeyyāni	1560	
PA_atk-s02_01a:1560_1	pāramiyo pūrentena etadatthameva vāyāmo kato “desanādhammo me niyyāniko bhavissatī”ti.	1560	
PA_atk-s02_01a:1560_2	Tasmā yo evaṃ vadeyya, so vaṇṇaṃyeva tathāgatassa bhāsati. Vaṇṇo heso, sāriputta,	1560	
PA_atk-s02_01a:1560_3	tathāgatassa guṇo eso tathāgatassa, na aguṇoti dasseti.	1560	
PA_atk-s02_01a:1561_0	Ayampi hi nāma sāriputtātiādinā kiṃ dasseti? Sunakkhattena paṭisiddhassa uttarimanussadhammassa	1561	
PA_atk-s02_01a:1561_1	attani atthitaṃ dasseti. Bhagavā kira ayaṃ, sāriputta, sunakkhatto moghapuriso natthi	1561	
PA_atk-s02_01a:1561_2	tathāgatassa uttarimanussadhammoti vadati. Mayhañca sabbaññutaññāṇaṃ nāma atthi,	1561	
PA_atk-s02_01a:1561_3	iddhividhañāṇaṃ nāma atthi, dibbasotadhātuñāṇaṃ nāma atthi, cetopariyañāṇaṃ nāma	1561	
PA_atk-s02_01a:1561_4	atthi, dasabalañāṇaṃ nāma atthi, catuvesārajjañāṇaṃ nāma atthi, aṭṭhasu parisāsu	1561	
PA_atk-s02_01a:1561_5	akampanañāṇaṃ nāma atthi, catuyoniparicchedakañāṇaṃ nāma atthi, pañcagatiparicchedakañāṇaṃ	1561	
PA_atk-s02_01a:1561_6	nāma atthi, sabbepi cete uttarimanussadhammāyeva. Evarūpesu uttarimanussadhammesu	1561	
PA_atk-s02_01a:1561_7	ekassāpi vijānanasamatthaṃ dhammanvayamattampi nāma etassa moghapurisassa na bhavissatīti	1561	
PA_atk-s02_01a:1561_8	etamatthaṃ dassetuṃ ayampi hi nāma sāriputtātiādinā nayena imaṃ desanaṃ ārabhi. Tattha	1561	
PA_atk-s02_01a:1561_9	anvetīti anvayo, jānāti, anubujjhatīti attho. Dhammassa anvayo dhammanvayo, taṃ taṃ	1561	
PA_atk-s02_01a:1561_10	sabbaññutaññāṇādidhammaṃ jānanapaññāyetaṃ adhivacanaṃ. “Itipi so bhagavā”tiādīhi	15611	
PA_atk-s02_01a:1561_11	evarūpampi nāma mayhaṃ sabbaññutaññāṇasaṅkhātaṃ uttarimanussadhammaṃ vijjamānameva	15611	
PA_atk-s02_01a:1561_12	atthīti jānituṃ tassa moghapurisassa dhammanvayopi na bhavissatīti dasseti. Iddhividhañāṇādīsupi	15611	
PA_atk-s02_01a:1561_13	evaṃ yojanā veditabbā.	15611	
PA_atk-s02_01a:1562	Uttarimanussadhammādivaṇṇanā niṭṭhitā.	156	
PA_atk-s02_01a:1563	Dasabalañāṇādivaṇṇanā	156	
PA_atk-s02_01a:1564_0	148. Ettha ca kiñcāpi cetopariyañāṇānantaraṃ tisso vijjā vattabbā siyuṃ, yasmā pana	1564	
PA_atk-s02_01a:1564_1	tāsu vuttāsu upari dasabalañāṇaṃ na paripūrati, tasmā tā avatvā tathāgatassa dasabalañāṇaṃ	1564	
PA_atk-s02_01a:1564_2	paripūraṃ katvā dassento dasa kho panimāni sāriputtātiādimāha. Tattha tathāgatabalānīti	1564	
PA_atk-s02_01a:1564_3	aññehi asādhāraṇāni tathāgatasseva balāni. Yathā vā pubbabuddhānaṃ balāni puññussayasampattiyā	1564	
PA_atk-s02_01a:1564_4	āgatāni, tathā āgatabalānītipi attho. Tattha duvidhaṃ tathāgatabalaṃ kāyabalañca	1564	
PA_atk-s02_01a:1564_5	ñāṇabalañca. Tesu kāyabalaṃ hatthikulānusārena veditabbaṃ. Vuttañhetaṃ porāṇehi –	1564	
PA_atk-s02_01a:1565	“Kālāvakañca gaṅgeyyaṃ, paṇḍaraṃ tambapiṅgalaṃ;	156	
PA_atk-s02_01a:1566	Gandhamaṅgalahemañca, uposathachaddantime dasā”ti.	156	
PA_atk-s02_01a:1567_0	Imāni hi dasa hatthikulāni. Tattha kālāvakanti pakatihatthikulaṃ daṭṭhabbaṃ. Yaṃ	1567	
PA_atk-s02_01a:1567_1	dasannaṃ purisānaṃ kāyabalaṃ, taṃ ekassa kālāvakahatthino. Yaṃ dasannaṃ kālāvakānaṃ	1567	
PA_atk-s02_01a:1567_2	balaṃ, taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ	1567	
PA_atk-s02_01a:1567_3	dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa.	1567	
PA_atk-s02_01a:1567_4	Yaṃ dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ,	1567	
PA_atk-s02_01a:1567_5	taṃ ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ	1567	
PA_atk-s02_01a:1567_6	hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa chaddantassa.	1567	
PA_atk-s02_01a:1567_7	Yaṃ dasannaṃ chaddantānaṃ taṃ ekassa tathāgatassa. Nārāyanasaṅghātabalantipi idameva	1567	
PA_atk-s02_01a:1567_8	vuccati. Tadetaṃ pakatihatthigaṇanāya hatthīnaṃ koṭisahassānaṃ purisagaṇanāya dasannaṃ	1567	
PA_atk-s02_01a:1567_9	purisakoṭisahassānaṃ balaṃ hoti. Idaṃ tāva tathāgatassa kāyabalaṃ.	1567	
PA_atk-s02_01a:1568_0	Ñāṇabalaṃ pana pāḷiyaṃ tāva āgatameva. Dasabalañāṇaṃ, catuvesārajjañāṇaṃ, aṭṭhasu	1568	
PA_atk-s02_01a:1568_1	parisāsu akampanañāṇaṃ, catuyoniparicchedakañāṇaṃ, pañcagatiparicchedakañāṇaṃ. Saṃyuttake	1568	
PA_atk-s02_01a:1568_2	āgatāni tesattati ñāṇāni sattasattati ñāṇānīti evaṃ aññānipi anekāni ñāṇasahassāni,	1568	
PA_atk-s02_01a:1568_3	etaṃ ñāṇabalaṃ nāma. Idhāpi ñāṇabalameva adhippetaṃ. Ñāṇañhi akampiyaṭṭhena upatthambhanaṭṭhena ca balanti vuttaṃ.	1568	
PA_atk-s02_01a:1569_0	Yehi balehi samannāgatoti yehi dasahi ñāṇabalehi upeto samupeto. Āsabhaṃ ṭhānanti	1569	
PA_atk-s02_01a:1569_1	seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti attho. Apica gavasatajeṭṭhako	1569	
PA_atk-s02_01a:1569_2	usabho, gavasahassajeṭṭhako vasabho. Vajasatajeṭṭhako vā usabho, vajasahassajeṭṭhako	1569	
PA_atk-s02_01a:1569_3	vasabho. Sabbagavaseṭṭho sabbaparissayasaho seto pāsādiko mahābhāravaho asanisatasaddehipi	1569	
PA_atk-s02_01a:1569_4	akampaniyo nisabho, so idha usabhoti adhippeto. Idampi hi tassa pariyāyavacanaṃ.	1569	
PA_atk-s02_01a:1569_5	Usabhassa idanti āsabhaṃ. Ṭhānanti catūhi pādehi pathaviṃ uppīḷetvā acalaṭṭhānaṃ.	1569	
PA_atk-s02_01a:1569_6	Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho usabhabalena	1569	
PA_atk-s02_01a:1569_7	samannāgato catūhi pādehi pathaviṃ uppīḷetvā acalaṭṭhānena tiṭṭhati, evaṃ tathāgatopi	1569	
PA_atk-s02_01a:1569_8	dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā	1569	
PA_atk-s02_01a:1569_9	sadevake loke kenaci paccatthikena paccāmittena akampiyo acalaṭṭhānena tiṭṭhati.	1569	
PA_atk-s02_01a:1569_10	Evaṃ tiṭṭhamānova taṃ āsabhaṃ ṭhānaṃ paṭijānāti, upagacchati na paccakkhāti attani	15691	
PA_atk-s02_01a:1569_11	āropeti. Tena vuttaṃ “āsabhaṃ ṭhānaṃ paṭijānātī”ti.	15691	
PA_atk-s02_01a:1570_0	Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ	1570	
PA_atk-s02_01a:1570_1	vā nādaṃ nadati. Ayamattho sīhanādasuttena dīpetabbo. Yathā vā sīho sahanato hananato	1570	
PA_atk-s02_01a:1570_2	ca sīhoti vuccati, evaṃ tathāgato lokadhammānaṃ sahanato parappavādānañca hananato	1570	
PA_atk-s02_01a:1570_3	sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho sīhabalena	1570	
PA_atk-s02_01a:1570_4	samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi	1570	
PA_atk-s02_01a:1570_5	tathāgatabalehi samannāgato aṭṭhasu parisāsu visārado vigatalomahaṃso iti rūpantiādinā	1570	
PA_atk-s02_01a:1570_6	nayena nānāvidhadesanāvilāsasampannaṃ sīhanādaṃ nadati. Tena vuttaṃ “parisāsu sīhanādaṃ	1570	
PA_atk-s02_01a:1570_7	nadatī”ti. Brahmacakkaṃ pavattetīti ettha brahmanti seṭṭhaṃ uttamaṃ visiṭṭhaṃ. Cakka-saddo panāyaṃ –	1570	
PA_atk-s02_01a:1571	Sampattiyaṃ lakkhaṇe ca, rathaṅge iriyāpathe;	157	
PA_atk-s02_01a:1572	Dāne ratanadhammūra-cakkādīsu ca dissati;	157	
PA_atk-s02_01a:1573	Dhammacakke idha mato, tañca dvedhā vibhāvaye.	157	
PA_atk-s02_01a:1574_0	“Cattārimāni, bhikkhave, cakkāni, yehi samannāgatānaṃ devamanussāna”ntiādīsu hi ayaṃ	1574	
PA_atk-s02_01a:1574_1	sampattiyaṃ dissati. “Pādatalesu cakkāni jātānī”ti ettha lakkhaṇe. “Cakkaṃva vahato	1574	
PA_atk-s02_01a:1574_2	pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ bhuñja	1574	
PA_atk-s02_01a:1574_3	mā ca pamādo, cakkaṃ pavattaya sabbapāṇina”nti ettha dāne. “Dibbaṃ cakkaratanaṃ pāturahosī”ti	1574	
PA_atk-s02_01a:1574_4	ettha ratanacakke. “Mayā pavattitaṃ cakka”nti ettha dhammacakke. “Icchāhatassa posassa,	1574	
PA_atk-s02_01a:1574_5	cakkaṃ bhamati matthake”ti ettha uracakke. “Khurapariyantena cepi cakkenā”ti ettha	1574	
PA_atk-s02_01a:1574_6	paharaṇacakke. “Asanivicakka”nti ettha asanimaṇḍale. Idha panāyaṃ dhammacakke adhippeto.	1574	
PA_atk-s02_01a:1575_0	Taṃ pana dhammacakkaṃ duvidhaṃ hoti paṭivedhañāṇañceva desanāñāṇañca. Tattha paññāpabhāvitaṃ	1575	
PA_atk-s02_01a:1575_1	attano ariyabalāvahaṃ paṭivedhañāṇaṃ. Karuṇāpabhāvitaṃ sāvakānaṃ ariyabalāvahaṃ desanāñāṇaṃ.	1575	
PA_atk-s02_01a:1575_2	Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato yāva	1575	
PA_atk-s02_01a:1575_3	arahattamaggā uppajjamānaṃ, phalakkhaṇe uppannaṃ nāma. Tusitabhavanato vā yāva mahābodhipallaṅke	1575	
PA_atk-s02_01a:1575_4	arahattamaggā uppajjamānaṃ, phalakkhaṇe uppannaṃ nāma. Dīpaṅkaradasabalato paṭṭhāya	1575	
PA_atk-s02_01a:1575_5	vā yāva arahattamaggā uppajjamānaṃ, phalakkhaṇe uppannaṃ nāma. Desanāñāṇampi pavattamānaṃ	1575	
PA_atk-s02_01a:1575_6	pavattanti duvidhaṃ. Tañhi yāva aññātakoṇḍaññassa sotāpattimaggā pavattamānaṃ, phalakkhaṇe	1575	
PA_atk-s02_01a:1575_7	pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi panetaṃ	1575	
PA_atk-s02_01a:1575_8	aññehi asādhāraṇaṃ, buddhānaṃyeva orasañāṇaṃ.	1575	
PA_atk-s02_01a:1576_0	Idāni yehi balehi samannāgato tathāgato āsabhaṃ ṭhānaṃ paṭijānāti, yāni āditova “dasa	1576	
PA_atk-s02_01a:1576_1	kho panimāni, sāriputta, tathāgatassa tathāgatabalānī”ti nikkhittāni, tāni vitthārato	1576	
PA_atk-s02_01a:1576_2	dassetuṃ katamāni dasa? Idha, sāriputta, tathāgato ṭhānañca ṭhānatotiādimāha. Tattha	1576	
PA_atk-s02_01a:1576_3	ṭhānañca ṭhānatoti kāraṇañca kāraṇato. Kāraṇañhi yasmā tattha phalaṃ tiṭṭhati tadāyattavuttiyāya	1576	
PA_atk-s02_01a:1576_4	uppajjati ceva pavattati ca, tasmā ṭhānanti vuccati. Taṃ bhagavā “ye ye dhammā yesaṃ	1576	
PA_atk-s02_01a:1576_5	yesaṃ dhammānaṃ hetū paccayā uppādāya, taṃ taṃ ṭhānaṃ. Ye ye dhammā yesaṃ yesaṃ dhammānaṃ	1576	
PA_atk-s02_01a:1576_6	na hetū na paccayā uppādāya, taṃ taṃ aṭṭhāna”nti pajānanto ṭhānañca ṭhānato aṭṭhānañca	1576	
PA_atk-s02_01a:1576_7	aṭṭhānato yathābhūtaṃ pajānāti. Abhidhamme panetaṃ, “tattha katamaṃ tathāgatassa	1576	
PA_atk-s02_01a:1576_8	ṭhānañca ṭhānato aṭṭhānañca aṭṭhānato yathābhūtaṃ ñāṇa”ntiādinā nayena vitthāritameva.	1576	
PA_atk-s02_01a:1576_9	Yampīti yena ñāṇena. Idampi, sāriputta, tathāgatassāti idampi ṭhānāṭṭhānañāṇaṃ tathāgatassa	1576	
PA_atk-s02_01a:1576_10	tathāgatabalaṃ nāma hotīti attho. Evaṃ sabbapadesu yojanā veditabbā.	15761	
PA_atk-s02_01a:1577_0	Kammasamādānānanti samādiyitvā katānaṃ kusalākusalakammānaṃ, kammameva vā kammasamādānaṃ.	1577	
PA_atk-s02_01a:1577_1	Ṭhānaso hetusoti paccayato ceva hetuto ca. Tattha gatiupadhikālapayogā vipākassa	1577	
PA_atk-s02_01a:1577_2	ṭhānaṃ. Kammaṃ hetu. Imassa pana ñāṇassa vitthārakathā “atthekaccāni pāpakāni kammasamādānāni	1577	
PA_atk-s02_01a:1577_3	gatisampattipaṭibāḷhāni na vipaccantī”tiādinā nayena abhidhamme āgatāyeva.	1577	
PA_atk-s02_01a:1578_0	Sabbatthagāmininti sabbagatigāminiṃ agatigāminiñca. Paṭipadanti maggaṃ. Yathābhūtaṃ	1578	
PA_atk-s02_01a:1578_1	pajānātīti bahūsupi manussesu ekameva pāṇaṃ ghātentesu imassa cetanā nirayagāminī	1578	
PA_atk-s02_01a:1578_2	bhavissati, imassa cetanā tiracchānayonigāminīti iminā nayena ekavatthusmimpi kusalākusalacetanāsaṅkhātānaṃ	1578	
PA_atk-s02_01a:1578_3	paṭipattīnaṃ aviparītato sabhāvaṃ jānāti. Imassa ca ñāṇassa vitthārakathā “tattha	1578	
PA_atk-s02_01a:1578_4	katamaṃ tathāgatassa sabbatthagāminiṃ paṭipadaṃ yathābhūtaṃ ñāṇaṃ? Idha tathāgato	1578	
PA_atk-s02_01a:1578_5	ayaṃ maggo ayaṃ paṭipadā nirayagāmīti pajānātī”tiādinā nayena abhidhamme āgatāyeva.	1578	
PA_atk-s02_01a:1579_0	Anekadhātunti cakkhudhātuādīhi kāmadhātuādīhi vā dhātūhi bahudhātuṃ. Nānādhātunti	1579	
PA_atk-s02_01a:1579_1	tāsaṃyeva dhātūnaṃ vilakkhaṇatāya nānappakāradhātuṃ. Lokanti khandhāyatanadhātulokaṃ.	1579	
PA_atk-s02_01a:1579_2	Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati. Idampi	1579	
PA_atk-s02_01a:1579_3	ñāṇaṃ “tattha katamaṃ tathāgatassa anekadhātunānādhātulokaṃ yathābhūtaṃ ñāṇaṃ, idha	1579	
PA_atk-s02_01a:1579_4	tathāgato khandhanānattaṃ pajānātī”tiādinā nayena abhidhamme vitthāritameva.	1579	
PA_atk-s02_01a:1580_0	Nānādhimuttikatanti hīnādīhi adhimuttīhi nānādhimuttikabhāvaṃ. Idampi ñāṇaṃ, “tattha	1580	
PA_atk-s02_01a:1580_1	katamaṃ tathāgatassa sattānaṃ nānādhimuttikataṃ yathābhūtaṃ ñāṇaṃ, idha tathāgato	1580	
PA_atk-s02_01a:1580_2	pajānāti santi sattā hīnādhimuttikā”ti ādinā nayena abhidhamme vitthāritameva.	1580	
PA_atk-s02_01a:1581_0	Parasattānanti padhānasattānaṃ. Parapuggalānanti tato paresaṃ hīnasattānaṃ. Ekatthameva	1581	
PA_atk-s02_01a:1581_1	vā etaṃ padadvayaṃ. Veneyyavasena pana dvedhā vuttaṃ. Indriyaparopariyattanti saddhādīnaṃ	1581	
PA_atk-s02_01a:1581_2	indriyānaṃ parabhāvaṃ aparabhāvañca, vuddhiñca hāniñcāti attho. Imassapi ñāṇassa	1581	
PA_atk-s02_01a:1581_3	vitthārakathā – “tattha katamaṃ tathāgatassa parasattānaṃ parapuggalānaṃ indriyaparopariyattaṃ	1581	
PA_atk-s02_01a:1581_4	yathābhūtaṃ ñāṇaṃ, idha tathāgato sattānaṃ āsayaṃ pajānāti anusayaṃ pajānātī”tiādinā	1581	
PA_atk-s02_01a:1581_5	nayena abhidhamme āgatāyeva.	1581	
PA_atk-s02_01a:1582_0	Jhānavimokkhasamādhisamāpattīnanti paṭhamādīnaṃ catunnaṃ jhānānaṃ rūpī rūpāni passatītiādīnaṃ	1582	
PA_atk-s02_01a:1582_1	aṭṭhannaṃ vimokkhānaṃ savitakkasavicārādīnaṃ tiṇṇaṃ samādhīnaṃ paṭhamajjhānasamāpattiādīnañca	1582	
PA_atk-s02_01a:1582_2	navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.	1582	
PA_atk-s02_01a:1582_3	Vuṭṭhānanti “vodānampi vuṭṭhānaṃ. Tamhā tamhā samādhimhā vuṭṭhānampi vuṭṭhāna”nti	1582	
PA_atk-s02_01a:1582_4	evaṃ vuttapaguṇajjhānañceva bhavaṅgaphalasamāpattiyo ca. Heṭṭhimaṃ heṭṭhimañhi paguṇajjhānaṃ	1582	
PA_atk-s02_01a:1582_5	uparimassa uparimassa padaṭṭhānaṃ hoti. Tasmā “vodānampi vuṭṭhāna”nti vuttaṃ. Bhavaṅgena	1582	
PA_atk-s02_01a:1582_6	pana sabbajjhānehi vuṭṭhānaṃ hoti. Phalasamāpattiyā nirodhasamāpattito vuṭṭhānaṃ	1582	
PA_atk-s02_01a:1582_7	hoti. Taṃ sandhāya “tamhā tamhā samādhimhā vuṭṭhānampi vuṭṭhāna”nti vuttaṃ. Idampi	1582	
PA_atk-s02_01a:1582_8	ñāṇaṃ “tattha katamaṃ tathāgatassa jhānavimokkhasamādhisamāpattīnaṃ saṃkilesaṃ vodānaṃ	1582	
PA_atk-s02_01a:1582_9	vuṭṭhānaṃ yathābhūtaṃ ñāṇaṃ, jhāyīti cattāro jhāyī, atthekacco jhāyī sampattiṃyeva	1582	
PA_atk-s02_01a:1582_10	samānaṃ vipattīti paccetī”tiādinā nayena abhidhamme vitthāritaṃ. Sattannaṃ ñāṇānaṃ	15821	
PA_atk-s02_01a:1582_11	vitthārakathāvinicchayo sammohavinodaniyaṃ vibhaṅgaṭṭhakathāyaṃ vutto. Pubbenivāsānussatidibbacakkhuñāṇakathā	15821	
PA_atk-s02_01a:1582_12	visuddhimagge vitthāritā. Āsavakkhayakathā bhayabherave.	15821	
PA_atk-s02_01a:1583_0	149. Imāni kho sāriputtāti yāni pubbe “dasa kho panimāni, sāriputta, tathāgatassa	1583	
PA_atk-s02_01a:1583_1	tathāgatabalānī”ti avocaṃ, imāni tānīti appanaṃ karoti. Tattha paravādīkathā hoti	1583	
PA_atk-s02_01a:1583_2	– dasabalañāṇaṃ nāma pāṭiyekkaṃ natthi, sabbaññutaññāṇassevāyaṃ pabhedoti. Taṃ na	1583	
PA_atk-s02_01a:1583_3	tathā daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ. Dasabalañāṇañhi	1583	
PA_atk-s02_01a:1583_4	sakasakakiccameva jānāti. Sabbaññutañāṇaṃ tampi tato avasesampi pajānāti. Dasabalañāṇesu	1583	
PA_atk-s02_01a:1583_5	hi paṭhamaṃ kāraṇākāraṇameva jānāti. Dutiyaṃ kammantaravipākantarameva. Tatiyaṃ kammaparicchedameva.	1583	
PA_atk-s02_01a:1583_6	Catutthaṃ dhātunānattakāraṇameva. Pañcamaṃ sattānaṃ ajjhāsayādhimuttimeva. Chaṭṭhaṃ	1583	
PA_atk-s02_01a:1583_7	indriyānaṃ tikkhamudubhāvameva. Sattamaṃ jhānādīhi saddhiṃ tesaṃ saṃkilesādimeva.	1583	
PA_atk-s02_01a:1583_8	Aṭṭhamaṃ pubbenivutthakhandhasantatimeva. Navamaṃ sattānaṃ cutipaṭisandhimeva. Dasamaṃ	1583	
PA_atk-s02_01a:1583_9	saccaparicchedameva. Sabbaññutaññāṇaṃ pana etehi jānitabbañca tato uttariñca pajānāti.	1583	
PA_atk-s02_01a:1583_10	Etesaṃ pana kiccaṃ na sabbaṃ karoti. Tañhi jhānaṃ hutvā appetuṃ na sakkoti, iddhi	15831	
PA_atk-s02_01a:1583_11	hutvā vikubbituṃ na sakkoti, maggo hutvā kilese khepetuṃ na sakkoti. Apica paravādī	15831	
PA_atk-s02_01a:1583_12	evaṃ pucchitabbo – “dasabalañāṇaṃ nāma etaṃ savitakkasavicāraṃ avitakkavicāramattaṃ	15831	
PA_atk-s02_01a:1583_13	avitakkaavicāraṃ kāmāvacaraṃ rūpāvacaraṃ arūpāvacaraṃ lokiyaṃ lokuttara”nti? Jānanto	15831	
PA_atk-s02_01a:1583_14	paṭipāṭiyā satta ñāṇāni savitakkasavicārānīti vakkhati. Tato parāni dve avitakkaavicārānīti	15831	
PA_atk-s02_01a:1583_15	vakkhati. Āsavakkhayañāṇaṃ siyā savitakkasavicāraṃ, siyā avitakkavicāramattaṃ, siyā	15831	
PA_atk-s02_01a:1583_16	avitakkaavicāranti vakkhati. Tathā paṭipāṭiyā satta kāmāvacarāni, tato parāni dve	15831	
PA_atk-s02_01a:1583_17	rūpāvacarāni, avasāne ekaṃ lokuttaranti vakkhati, sabbaññutaññāṇaṃ pana savitakkasavicārameva	15831	
PA_atk-s02_01a:1583_18	kāmāvacarameva lokiyamevāti vakkhati.	15831	
PA_atk-s02_01a:1584_0	Evamettha anupadavaṇṇanaṃ katvā idāni yasmā tathāgato paṭhamaṃyeva ṭhānāṭṭhānañāṇena	1584	
PA_atk-s02_01a:1584_1	veneyyasattānaṃ āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ	1584	
PA_atk-s02_01a:1584_2	passati, lokiyasammādiṭṭhiṭṭhānadassanato niyatamicchādiṭṭhiṭṭhānābhāvadassanato	1584	
PA_atk-s02_01a:1584_3	ca. Atha nesaṃ kammavipākañāṇena vipākāvaraṇābhāvaṃ passati, tihetukapaṭisandhidassanato.	1584	
PA_atk-s02_01a:1584_4	Sabbatthagāminīpaṭipadāñāṇena kammāvaraṇābhāvaṃ passati, anantariyakammābhāvadassanato.	1584	
PA_atk-s02_01a:1584_5	Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyavisesaṃ	1584	
PA_atk-s02_01a:1584_6	passati, dhātuvemattadassanato. Atha nesaṃ nānādhimuttikatāñāṇena adhimuttiṃ passati,	1584	
PA_atk-s02_01a:1584_7	payogaṃ anādiyitvāpi adhimuttivasena dhammadesanatthaṃ. Athevaṃ diṭṭhādhimuttīnaṃ	1584	
PA_atk-s02_01a:1584_8	yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ	1584	
PA_atk-s02_01a:1584_9	passati, saddhādīnaṃ tikkhamudubhāvadassanato. Evaṃ pariññātindriyaparopariyattā	1584	
PA_atk-s02_01a:1584_10	pana te sace dūre honti, paṭhamajjhānādīsu vasībhūtattā iddhivisesena te khippaṃ	15841	
PA_atk-s02_01a:1584_11	upagacchati. Upagantvā ca nesaṃ pubbenivāsānussatiñāṇena pubbajātibhāvanaṃ, dibbacakkhuñāṇānubhāvato	15841	
PA_atk-s02_01a:1584_12	pattabbena cetopariyañāṇena sampati cittavisesaṃ passanto āsavakkhayañāṇānubhāvena	15841	
PA_atk-s02_01a:1584_13	āsavakkhayagāminiyā paṭipadāya vigatasammohattā āsavakkhayāya dhammaṃ deseti. Tasmā	15841	
PA_atk-s02_01a:1584_14	iminā anukkamena imāni dasabalāni vuttānīti veditabbāni.	15841	
PA_atk-s02_01a:1585_0	Taṃ, sāriputta, vācaṃ appahāyātiādīsu puna evarūpiṃ vācaṃ na vakkhāmīti vadanto taṃ	1585	
PA_atk-s02_01a:1585_1	vācaṃ pajahati nāma. Puna evarūpaṃ cittaṃ na uppādessāmīti cintento cittaṃ pajahati	1585	
PA_atk-s02_01a:1585_2	nāma. Puna evarūpaṃ diṭṭhiṃ na gaṇhissāmīti pajahanto diṭṭhiṃ paṭinissajjati nāma,	1585	
PA_atk-s02_01a:1585_3	tathā akaronto neva pajahati, na paṭinissajjati. So yathābhataṃ nikkhitto evaṃ nirayeti	1585	
PA_atk-s02_01a:1585_4	yathā nirayapālehi āharitvā niraye ṭhapito, evaṃ niraye ṭhapitoyevāti veditabbo.	1585	
PA_atk-s02_01a:1586_0	Idānissa atthasādhakaṃ upamaṃ dassento seyyathāpītiādimāha. Tattha sīlasampannotiādīsu	1586	
PA_atk-s02_01a:1586_1	lokiyalokuttarā sīlasamādhipaññā veditabbā. Lokuttaravaseneva vinivattetumpi vaṭṭati.	1586	
PA_atk-s02_01a:1586_2	Ayañhi sammāvācākammantājīvehi sīlasampanno, sammāvāyāmasatisamādhīhi samādhisampanno,	1586	
PA_atk-s02_01a:1586_3	sammādiṭṭhisaṅkappehi paññāsampanno, so evaṃ sīlādisampanno bhikkhu yathā diṭṭheva	1586	
PA_atk-s02_01a:1586_4	dhamme imasmiṃyeva attabhāve aññaṃ ārādheti arahattaṃ pāpuṇāti, evaṃsampadamidaṃ,	1586	
PA_atk-s02_01a:1586_5	sāriputta, vadāmi imampi kāraṇaṃ evarūpameva. Yathā hi maggānantaraṃ avirajjhitvāva	1586	
PA_atk-s02_01a:1586_6	phalaṃ nibbattati, evameva imassāpi puggalassa cutianantaraṃ avirajjhitvāva niraye	1586	
PA_atk-s02_01a:1586_7	paṭisandhi hotīti dasseti. Sakalasmiñhi buddhavacane imāya upamāya gāḷhataraṃ katvā	1586	
PA_atk-s02_01a:1586_8	vuttaupamā nāma natthi.	1586	
PA_atk-s02_01a:1587_0	150. Vesārajjānīti ettha sārajjapaṭipakkho vesārajjaṃ, catūsu ṭhānesu sārajjābhāvaṃ	1587	
PA_atk-s02_01a:1587_1	paccavekkhantassa uppannasomanassamayañāṇassetaṃ nāmaṃ. Sammāsambuddhassa te paṭijānatoti	1587	
PA_atk-s02_01a:1587_2	ahaṃ sammāsambuddho, sabbe dhammā mayā abhisambuddhāti evaṃ paṭijānato tava. Anabhisambuddhāti	1587	
PA_atk-s02_01a:1587_3	ime nāma dhammā tayā anabhisambuddhā. Tatra vatāti tesu vata anabhisambuddhāti evaṃ	1587	
PA_atk-s02_01a:1587_4	dassitadhammesu. Sahadhammenāti sahetunā sakāraṇena vacanena sunakkhatto viya vippalapanto	1587	
PA_atk-s02_01a:1587_5	appamāṇaṃ. Nimittametanti ettha puggalopi dhammopi nimittanti adhippeto. Taṃ puggalaṃ	1587	
PA_atk-s02_01a:1587_6	na passāmi, yo maṃ paṭicodessati, taṃ dhammaṃ na passāmi, yaṃ dassetvā ayaṃ nāma	1587	
PA_atk-s02_01a:1587_7	dhammo tayā anabhisambuddhoti maṃ paṭicodessatīti ayamettha attho. Khemappattoti	1587	
PA_atk-s02_01a:1587_8	khemaṃ patto, sesapadadvayaṃ imasseva vevacanaṃ. Sabbañhetaṃ vesārajjañāṇameva sandhāya	1587	
PA_atk-s02_01a:1587_9	vuttaṃ. Dasabalassa hi ayaṃ nāma dhammo tayā anabhisambuddhoti codakaṃ puggalaṃ vā	1587	
PA_atk-s02_01a:1587_10	codanākāraṇaṃ anabhisambuddhadhammaṃ vā apassato sabhāvabuddhoyeva vā samāno ahaṃ	15871	
PA_atk-s02_01a:1587_11	buddhosmīti vadāmīti paccavekkhantassa balavataraṃ somanassaṃ uppajjati. Tena sampayuttaṃ	15871	
PA_atk-s02_01a:1587_12	ñāṇaṃ vesārajjaṃ nāma. Taṃ sandhāya “khemappatto”tiādimāha. Evaṃ sabbattha attho veditabbo.	15871	
PA_atk-s02_01a:1588_0	Antarāyikā dhammāti ettha pana antarāyaṃ karontīti antarāyikā, te atthato sañcicca	1588	
PA_atk-s02_01a:1588_1	vītikkantā satta āpattikkhandhā. Sañcicca vītikkantañhi antamaso dukkaṭa-dubbhāsitampi	1588	
PA_atk-s02_01a:1588_2	maggaphalānaṃ antarāyaṃ karoti. Idha pana methunadhammo adhippeto. Methunaṃ sevato	1588	
PA_atk-s02_01a:1588_3	hi yassa kassaci nissaṃsayameva maggaphalānaṃ antarāyo hoti. Yassa kho pana tesu	1588	
PA_atk-s02_01a:1588_4	atthāyāti rāgakkhayādīsu yassa atthāya. Dhammo desitoti asubhabhāvanādidhammo kathito.	1588	
PA_atk-s02_01a:1588_5	Tatra vata manti tasmiṃ aniyyānikadhamme maṃ. Sesaṃ vuttanayeneva veditabbaṃ.	1588	
PA_atk-s02_01a:1589	Dasabalañāṇādivaṇṇanā niṭṭhitā.	158	
PA_atk-s02_01a:1590	Aṭṭhaparisavaṇṇanā	159	
PA_atk-s02_01a:1591_0	151. “Aṭṭha kho imā sāriputtā”ti idaṃ kasmā āraddhaṃ? Vesārajjañāṇassa baladassanatthaṃ.	1591	
PA_atk-s02_01a:1591_1	Yathā hi byattaṃ parisaṃ ajjhogāhetvā viññūnaṃ cittaṃ ārādhanasamatthāya kathāya	1591	
PA_atk-s02_01a:1591_2	dhammakathikassa chekabhāvo paññāyati, evaṃ imā aṭṭha parisā patvā vesārajjañāṇassa	1591	
PA_atk-s02_01a:1591_3	vesārajjabhāvo sakkā ñātunti vesārajjañāṇassa balaṃ dassento, aṭṭha kho imā sāriputtātiādimāha.	1591	
PA_atk-s02_01a:1592_0	Tattha khattiyaparisāti khattiyānaṃ sannipatitvā nisinnaṭṭhānaṃ, esa nayo sabbattha.	1592	
PA_atk-s02_01a:1592_1	Mārakāyikānaṃ pana sannipatitvā nisinnaṭṭhānaṃ māraparisā veditabbā, na mārānaṃ.	1592	
PA_atk-s02_01a:1592_2	Sabbāpi cetā parisā uggaṭṭhānadassanavasena gahitā. Manussā hi “ettha rājā nisinno”ti	1592	
PA_atk-s02_01a:1592_3	pakativacanampi vattuṃ na sakkonti, kacchehi sedā muccanti. Evaṃ uggā khattiyaparisā.	1592	
PA_atk-s02_01a:1592_4	Brāhmaṇā tīsu vedesu kusalā honti, gahapatayo nānāvohāresu ceva akkharacintāya ca.	1592	
PA_atk-s02_01a:1592_5	Samaṇā sakavādaparavādesu kusalā honti. Tesaṃ majjhe dhammakathākathanaṃ nāma ativiya	1592	
PA_atk-s02_01a:1592_6	bhāro. Amanussāpi uggā honti. Amanussoti hi vuttamattepi manussānaṃ sakalasarīraṃ	1592	
PA_atk-s02_01a:1592_7	saṅkampati, tesaṃ rūpaṃ vā disvā saddaṃ vā sutvā sattā visaññino honti. Evaṃ amanussaparisā	1592	
PA_atk-s02_01a:1592_8	uggā. Tāsupi dhammakathākathanaṃ nāma ativiya bhāro. Iti uggaṭṭhānadassanavasena	1592	
PA_atk-s02_01a:1592_9	tā gahitāti veditabbā.	1592	
PA_atk-s02_01a:1593_0	Ajjhogāhatīti anupavisati. Anekasataṃ khattiyaparisanti bimbisārasamāgama ñātisamāgama	1593	
PA_atk-s02_01a:1593_1	licchavīsamāgamasadisaṃ. Aññesupi cakkavāḷesu labbhatiyeva. Kiṃ pana bhagavā aññāni	1593	
PA_atk-s02_01a:1593_2	cakkavāḷānipi gacchatīti? Āma gacchati. Kīdiso hutvā? Yādisā te, tādisoyeva. Tenevāha	1593	
PA_atk-s02_01a:1593_3	“abhijānāmi kho panāhaṃ, ānanda, anekasataṃ khattiyaparisaṃ upasaṅkamitā, tattha	1593	
PA_atk-s02_01a:1593_4	yādisako tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti,	1593	
PA_atk-s02_01a:1593_5	tādisako mayhaṃ saro hoti. Dhammiyā kathāya sandassemi samādapemi samuttejemi sampahaṃsemi.	1593	
PA_atk-s02_01a:1593_6	Bhāsamānañca maṃ na jānanti ‘ko nu kho ayaṃ bhāsati devo vā manusso vā’ti. Dhammiyā	1593	
PA_atk-s02_01a:1593_7	kathāya sandassetvā samādapetvā samuttejetvā sampahaṃsetvā antaradhāyāmi. Antarahitañca	1593	
PA_atk-s02_01a:1593_8	maṃ na jānanti ‘ko nu kho ayaṃ antarahito devo vā manusso vā”’ti.	1593	
PA_atk-s02_01a:1594_0	Khattiyā keyūraṅgadamālāgandhādivibhūsitā nānāvirāgavasanā āmukkamaṇikuṇḍalā moḷidharā	1594	
PA_atk-s02_01a:1594_1	honti. Kiṃ bhagavāpi evaṃ attānaṃ maṇḍeti? Te ca odātāpi honti kāḷāpi maṃgulacchavīpi.	1594	
PA_atk-s02_01a:1594_2	Kiṃ satthāpi evarūpo hotīti? Satthā attano pabbajitavaseneva gacchati, tesaṃ pana	1594	
PA_atk-s02_01a:1594_3	tādiso hutvā upaṭṭhāti, gantvā rājāsane nisinnaṃ attānaṃ dasseti, tesaṃ “ajja amhākaṃ	1594	
PA_atk-s02_01a:1594_4	rājā ativiya virocatī”ti hoti. Te ca bhinnassarāpi honti gaggassarāpi kākassarāpi.	1594	
PA_atk-s02_01a:1594_5	Satthā brahmassareneva dhammaṃ katheti. Tādisako mayhaṃ saro hotīti idaṃ pana bhāsantaraṃ	1594	
PA_atk-s02_01a:1594_6	sandhāya kathitaṃ. Manussānaṃ pana taṃ sutvā “ajja rājā madhurena sarena kathetī”ti	1594	
PA_atk-s02_01a:1594_7	hoti. Kathetvā pakkante ca bhagavati puna rājānaṃ āgataṃ disvā “ko nu kho aya”nti vīmaṃsā uppajjati.	1594	
PA_atk-s02_01a:1595_0	Idaṃ vuttaṃ hoti – ko nu kho ayaṃ imasmiṃ ṭhāne idāneva māgadhabhāsāya sīhaḷabhāsāya	1595	
PA_atk-s02_01a:1595_1	madhurena sarena kathento antarahito, kiṃ devo, udāhu manussoti? Kimatthaṃ panevaṃ	1595	
PA_atk-s02_01a:1595_2	ajānantānaṃ dhammaṃ desetīti? Vāsanatthāya. Evaṃ sutopi hi dhammo anāgate paccayo	1595	
PA_atk-s02_01a:1595_3	hotiyevāti anāgataṃ paṭicca desetīti.	1595	
PA_atk-s02_01a:1596_0	Sannisinnapubbanti saṅgamma nisinnapubbaṃ. Sallapitapubbanti ālāpasallāpo katapubbo.	1596	
PA_atk-s02_01a:1596_1	Sākacchāti dhammasākacchāpi samāpajjitapubbā. Anekasataṃ brāhmaṇaparisantiādīnampi	1596	
PA_atk-s02_01a:1596_2	soṇadaṇḍasamāgamādivasena ceva aññacakkavāḷavasena ca sambhavo veditabbo.	1596	
PA_atk-s02_01a:1597	Aṭṭhaparisavaṇṇanā niṭṭhitā.	159	
PA_atk-s02_01a:1598	Catuyonivaṇṇanā	159	
PA_atk-s02_01a:1599_0	152. Catasso kho imā, sāriputta, yoniyoti ettha yonīti khandhakoṭṭhāsassapi kāraṇassapi	1599	
PA_atk-s02_01a:1599_1	passāvamaggassapi nāmaṃ. “Catasso nāgayoniyo catasso supaṇṇayoniyo”ti ettha hi khandhakoṭṭhāso	1599	
PA_atk-s02_01a:1599_2	yoni nāma. “Yoni hesā bhūmija phalassa adhigamāyā”ti ettha kāraṇaṃ. “Na cāhaṃ brāhmaṇaṃ	1599	
PA_atk-s02_01a:1599_3	brūmi, yonijaṃ mattisambhava”nti ettha passāvamaggo. Idha pana khandhakoṭṭhāso yonīti	1599	
PA_atk-s02_01a:1599_4	adhippeto. Tattha aṇḍe jātā aṇḍajā. Jalābumhi jātā jalābujā. Saṃsede jātā saṃsedajā.	1599	
PA_atk-s02_01a:1599_5	Vinā etehi kāraṇehi uppatitvā viya nibbattā abhinibbattāti opapātikā. Abhinibbhijja	1599	
PA_atk-s02_01a:1599_6	jāyantīti bhinditvā nikkhamanavasena jāyanti. Pūtikuṇape vātiādīhi aniṭṭhaṭṭhānāneva	1599	
PA_atk-s02_01a:1599_7	dassitāni. Iṭṭhesupi sappitelamadhuphāṇitādīsu sattā jāyanti eva. Devātiādīsu cātumahārājikato	1599	
PA_atk-s02_01a:1599_8	paṭṭhāya uparidevā opapātikāva honti. Bhūmadevā pana catuyonikā. Ekacce ca manussāti	1599	
PA_atk-s02_01a:1599_9	manussesu keci devā viya opapātikā ca honti. Yebhuyyena panete jalābujāva, aṇḍajāpi	1599	
PA_atk-s02_01a:1599_10	ettha kontaputtā dvebhātiyattherā viya, saṃsedajāpi padumagabbhe nibbattapokkharasātibrāhmaṇapadumavatidevīādayo	15991	
PA_atk-s02_01a:1599_11	viya, evaṃ vinipātikesu nijjhāmataṇhikapetā nerayikā viya opapātikāyeva, avasesā	15991	
PA_atk-s02_01a:1599_12	catuyonikāpi honti. Yathā te evaṃ yakkhāpi sabbacatuppadapakkhijātidīghajātiādayopi	15991	
PA_atk-s02_01a:1599_13	sabbe catuyonikāyeva.	15991	
PA_atk-s02_01a:1600	Catuyonivaṇṇanā niṭṭhitā.	160	
PA_atk-s02_01a:1601	Pañcagativaṇṇanā	160	
PA_atk-s02_01a:1602_0	153. Pañca kho imā, sāriputta, gatiyoti ettha sukatadukkaṭakammavasena gantabbāti	1602	
PA_atk-s02_01a:1602_1	gatiyo. Apica gatigati nibbattigati ajjhāsayagati vibhavagati nipphattigatīti bahuvidhā	1602	
PA_atk-s02_01a:1602_2	gati nāma. Tattha “taṃ gatiṃ pecca gacchāmī”ti ca, “yassa gatiṃ na jānanti, devā	1602	
PA_atk-s02_01a:1602_3	gandhabbamānusā”ti ca ayaṃ gatigati nāma. “Imesaṃ kho ahaṃ bhikkhūnaṃ sīlavantānaṃ	1602	
PA_atk-s02_01a:1602_4	neva jānāmi gatiṃ vā agatiṃ vā”ti ayaṃ nibbattigati nāma. “Evampi kho te ahaṃ brahme	1602	
PA_atk-s02_01a:1602_5	gatiṃ ca pajānāmi jutiñca pajānāmī”ti ayaṃ ajjhāsayagati nāma. “Vibhavo gati dhammānaṃ,	1602	
PA_atk-s02_01a:1602_6	nibbānaṃ arahato gatī”ti ayaṃ vibhavagati nāma. “Dveyeva gatiyo bhavanti anaññā”ti	1602	
PA_atk-s02_01a:1602_7	ayaṃ nipphattigati nāma. Tāsu idha gatigati adhippetā.	1602	
PA_atk-s02_01a:1603_0	Nirayotiādīsu niratiatthena nirassādaṭṭhena nirayo. Tiriyaṃ añchitāti tiracchānā.	1603	
PA_atk-s02_01a:1603_1	Tesaṃ yoni tiracchānayoni. Peccabhāvaṃ pattānaṃ visayoti pettivisayo. Manaso ussannattā	1603	
PA_atk-s02_01a:1603_2	manussā. Pañcahi kāmaguṇehi attano attano ānubhāvehi ca dibbantīti devā. Nirayañcāhaṃ,	1603	
PA_atk-s02_01a:1603_3	sāriputtātiādīsu nirayoti saddhiṃ okāsena khandhā. Tiracchānayoniṃ cātiādīsupi eseva	1603	
PA_atk-s02_01a:1603_4	nayo. Maggaṃ paṭipadanti ubhayenāpi vuttagatisaṃvattanika kammameva dasseti. Yathā	1603	
PA_atk-s02_01a:1603_5	ca paṭipannoti yena maggena yāya paṭipadāya paṭipannoti ubhayampi ekato katvā niddisati.	1603	
PA_atk-s02_01a:1603_6	Apāyantiādīsu vaḍḍhisaṅkhātā sukhasaṅkhātā vā ayā apetattā apāyo. Dukkhassa gati	1603	
PA_atk-s02_01a:1603_7	paṭisaraṇanti duggati. Dukkaṭakārino ettha vinipatantīti vinipāto. Nibbānañcāhanti	1603	
PA_atk-s02_01a:1603_8	idaṃ pana na kevalaṃ gatigatimeva, gatinissaraṇaṃ nibbānampi jānāmīti dassanatthamāha.	1603	
PA_atk-s02_01a:1603_9	Idha maggo paṭipadāti ubhayenāpi ariyamaggova vutto.	1603	
PA_atk-s02_01a:1604	Pañcagativaṇṇanā niṭṭhitā.	160	
PA_atk-s02_01a:1605	Ñāṇappavattākāravaṇṇanā	160	
PA_atk-s02_01a:1606	154. Idāni yathāvuttesu sattasu ṭhānesu aṭṭhasu ṭhānesu attano ñāṇappavattākāraṃ dassento idhāhaṃ, sāriputtātiādimāha.	160	
PA_atk-s02_01a:1607	Tattha ekantadukkhāti niccadukkhā nirantaradukkhā. Tibbāti bahalā. Kaṭukāti kharā. Seyyathāpītiādīni opammadassanatthaṃ vuttāni. Tattha kāsūti āvāṭopi vuccati rāsipi.	160	
PA_atk-s02_01a:1608	“Kinnu santaramānova, kāsuṃ khaṇasi sārathi;	160	
PA_atk-s02_01a:1609	Puṭṭho me samma akkhāhi, kiṃ kāsuyā karissasī”ti. –	160	
PA_atk-s02_01a:1610	Ettha hi āvāṭo kāsu nāma.	161	
PA_atk-s02_01a:1611	“Aṅgārakāsuṃ apare phunanti, narā rudantā paridaḍḍhagattā”ti. –	161	
PA_atk-s02_01a:1612_0	Ettha rāsi. Idha pana āvāṭo adhippeto. Tenevāha “sādhikaporisā”ti. Tattha sādhikaṃ	1612	
PA_atk-s02_01a:1612_1	porisaṃ pamāṇaṃ assāti sādhikaporisā, atirekapañcaratanāti attho. Vītaccikānaṃ vītadhūmānanti	1612	
PA_atk-s02_01a:1612_2	etaṃ pariḷāhassa balavabhāvadīpanatthaṃ vuttaṃ, acciyā vā sati dhūme vā sati, vāto	1612	
PA_atk-s02_01a:1612_3	samuṭṭhāti, tena pariḷāho na balavā hoti. Ghammaparetoti ghammānugato. Tasitoti jātataṇho.	1612	
PA_atk-s02_01a:1612_4	Pipāsitoti udakaṃ pātukāmo. Ekāyanena maggenāti ekapatheneva maggena, anukkamaniyena	1612	
PA_atk-s02_01a:1612_5	ubhosu passesu nirantarakaṇṭakarukkhagahanena. Paṇidhāyāti aṅgārakāsuyaṃ patthanā	1612	
PA_atk-s02_01a:1612_6	nāma natthi, aṅgārakāsuṃ ārabbha pana iriyāpathassa ṭhapitattā evaṃ vuttaṃ.	1612	
PA_atk-s02_01a:1613_0	Evameva khoti ettha idaṃ opammasaṃsandanaṃ – aṅgārakāsu viya hi nirayo daṭṭhabbo.	1613	
PA_atk-s02_01a:1613_1	Aṅgārakāsumaggo viya nirayūpagaṃ kammaṃ. Maggāruḷho viya kammasamaṅgī puggalo. Cakkhumā	1613	
PA_atk-s02_01a:1613_2	puriso viya dibbacakkhuko bhagavā. Yathā so puriso maggāruḷhaṃ disvā vijānāti “ayaṃ	1613	
PA_atk-s02_01a:1613_3	iminā maggena gantvā aṅgārakāsuyaṃ patissatī”ti, evamevaṃ bhagavā pāṇātipātādīsu	1613	
PA_atk-s02_01a:1613_4	yaṃkiñci kammaṃ āyūhantaṃ evaṃ jānāti “ayaṃ imaṃ kammaṃ katvā niraye nibbattissattī”ti.	1613	
PA_atk-s02_01a:1613_5	Yathā so puriso aparabhāge taṃ aṅgārakāsuyā patitaṃ passati, evameva bhagavā aparabhāge	1613	
PA_atk-s02_01a:1613_6	“so puriso taṃ kammaṃ katvā kuhiṃ nibbatto”ti ālokaṃ vaḍḍhetvā dibbacakkhunā olokento	1613	
PA_atk-s02_01a:1613_7	niraye nibbattaṃ passati pañcavidhabandhanādimahādukkhaṃ anubhavantaṃ. Tattha kiñcāpi	1613	
PA_atk-s02_01a:1613_8	tassa kammāyūhanakāle añño vaṇṇo, niraye nibbattassa añño. Athāpi “so satto taṃ kammaṃ	1613	
PA_atk-s02_01a:1613_9	katvā kattha nibbatto”ti olokentassa anekasahassānaṃ sattānaṃ majjhe ṭhitopi “ayaṃ	1613	
PA_atk-s02_01a:1613_10	so”ti soyeva satto āpāthaṃ āgacchati, “dibbacakkhubalaṃ nāma eta”nti vadanti.	16131	
PA_atk-s02_01a:1614_0	Dutiyaupamāyaṃ yasmā aṅgārakāsuyaṃ viya gūthakūpe pariḷāho natthi, tasmā “ekantadukkhā”ti	1614	
PA_atk-s02_01a:1614_1	avatvā “dukkhā”tiādimāha. Etthāpi purimanayeneva opammasaṃsandanaṃ veditabbaṃ. Imampi	1614	
PA_atk-s02_01a:1614_2	hi puggalaṃ bhagavā hatthiyoniādīsu yattha katthaci nibbattaṃ vadhabandhanaākaḍḍhanavikaḍḍhanādīhi	1614	
PA_atk-s02_01a:1614_3	mahādukkhaṃ anubhavamānaṃ passatiyeva.	1614	
PA_atk-s02_01a:1615_0	Tatiyaupamāyaṃ tanupattapalāsoti na abbhapaṭalaṃ viya tanupaṇṇo, viraḷapaṇṇattaṃ	1615	
PA_atk-s02_01a:1615_1	panassa sandhāya idaṃ vuttaṃ. Kabaracchāyoti viraḷacchāyo. Dukkhabahulāti pettivisayasmiñhi	1615	
PA_atk-s02_01a:1615_2	dukkhameva bahulaṃ, sukhaṃ parittaṃ kadāci anubhavitabbaṃ hoti, tasmā evamāha. Etthāpi	1615	
PA_atk-s02_01a:1615_3	purimanayeneva opammasaṃsandanaṃ veditabbaṃ.	1615	
PA_atk-s02_01a:1616_0	Catutthaupamāyaṃ bahalapattapalāsoti nirantarapaṇṇo pattasañchanno. Santacchāyoti	1616	
PA_atk-s02_01a:1616_1	pāsāṇacchattaṃ viya ghanacchāyo. Sukhabahulā vedanāti manussaloke khattiyakulādīsu	1616	
PA_atk-s02_01a:1616_2	sukhabahulā vedanā vedayitabbā hoti, tā vedayamānaṃ nipannaṃ vā nisinnaṃ vā passāmīti	1616	
PA_atk-s02_01a:1616_3	dasseti. Idhāpi opammasaṃsandanaṃ purimanayeneva veditabbaṃ.	1616	
PA_atk-s02_01a:1617_0	Pañcamaupamāyaṃ pāsādoti dīghapāsādo. Ullittāvalittanti anto ceva ullittaṃ bahi ca	1617	
PA_atk-s02_01a:1617_1	avalittaṃ. Phusitaggaḷanti dvārabāhāhi saddhiṃ supihitakavāṭaṃ. Gonakatthatoti caturaṅgulādhikalomena	1617	
PA_atk-s02_01a:1617_2	kāḷakojavena atthato. Paṭikatthatoti uṇṇāmayena setaattharaṇena atthato. Paṭalikatthatoti	1617	
PA_atk-s02_01a:1617_3	ghanapupphakena uṇṇāmayaattharaṇena atthato. Kadalimigapavarapaccattharaṇoti kadalimigacammamayena	1617	
PA_atk-s02_01a:1617_4	uttamapaccattharaṇena atthato. Taṃ kira paccattharaṇaṃ setavatthassa upari kadalimigacammaṃ	1617	
PA_atk-s02_01a:1617_5	attharitvā sibbetvā karonti. Sauttaracchadoti saha uttaracchadena, uttaribaddhena	1617	
PA_atk-s02_01a:1617_6	rattavitānena saddhinti attho. Ubhatolohitakūpadhānoti sīsūpadhānañca pādūpadhānañcāti	1617	
PA_atk-s02_01a:1617_7	pallaṅkassa ubhato ṭhapitalohitakūpadhāno. Idhāpi upamāsaṃsandanaṃ purimanayeneva veditabbaṃ.	1617	
PA_atk-s02_01a:1618_0	Ayaṃ panettha aparabhāgayojanā, yathā so puriso maggāruḷhameva jānāti “ayaṃ etena	1618	
PA_atk-s02_01a:1618_1	maggena gantvā pāsādaṃ āruyha kūṭāgāraṃ pavisitvā pallaṅke nisīdissati vā nipajjissati	1618	
PA_atk-s02_01a:1618_2	vā”ti, evamevaṃ bhagavā dānādīsu puññakiriyavatthūsu yaṃkiñci kusalakammaṃ āyūhantaṃyeva	1618	
PA_atk-s02_01a:1618_3	puggalaṃ disvā “ayaṃ imaṃ katvā devaloke nibbattissatī”ti jānāti. Yathā so puriso	1618	
PA_atk-s02_01a:1618_4	aparabhāge taṃ pāsādaṃ āruyha kūṭāgāraṃ pavisitvā pallaṅke nisinnaṃ vā nipannaṃ vā	1618	
PA_atk-s02_01a:1618_5	ekantasukhaṃ nirantarasukhaṃ vedanaṃ vedayamānaṃ passati, evamevaṃ bhagavā aparabhāge	1618	
PA_atk-s02_01a:1618_6	“so taṃ kalyāṇaṃ katvā kuhiṃ nibbatto”ti ālokaṃ vaḍḍhetvā dibbacakkhunā olokento	1618	
PA_atk-s02_01a:1618_7	devaloke nibbattaṃ passati, nandanavanādīsu accharāsaṅghaparivutaṃ dibbasampattiṃ anubhavamānaṃ.	1618	
PA_atk-s02_01a:1619	Ñāṇappavattākāravaṇṇanā niṭṭhitā.	161	
PA_atk-s02_01a:1620	Āsavakkhayavāravaṇṇanā	162	
PA_atk-s02_01a:1621_0	Āsavakkhayavāre “dibbena cakkhunā”ti avatvā “tamenaṃ passāmī”ti vuttaṃ. Taṃ kasmāti	1621	
PA_atk-s02_01a:1621_1	ce? Niyamābhāvā. Imañhi puggalaṃ dibbacakkhunāpi passissati, cetopariyañāṇenāpi jānissati,	1621	
PA_atk-s02_01a:1621_2	sabbaññutaññāṇenapi jānissatiyeva. Ekantasukhā vedanāti idaṃ kiñcāpi devalokasukhena	1621	
PA_atk-s02_01a:1621_3	saddhiṃ byañjanato ekaṃ, atthato pana nānā hoti. Devalokasukhañhi rāgapariḷāhādīnaṃ	1621	
PA_atk-s02_01a:1621_4	atthitāya na ekanteneva sukhaṃ. Nibbānasukhaṃ pana sabbapariḷāhānaṃ vūpasamāya sabbākārena	1621	
PA_atk-s02_01a:1621_5	ekantasukhaṃ. Upamāyampi “yathā pāsāde ekantasukhā”ti vuttaṃ. Taṃ maggapariḷāhassa	1621	
PA_atk-s02_01a:1621_6	avūpasantatāya chātajjhattatāya pipāsābhibhūtatāya ca na ekantameva sukhaṃ. Vanasaṇḍe	1621	
PA_atk-s02_01a:1621_7	pana pokkharaṇiyaṃ oruyha rajojallassa pavāhitattā maggadarathassa vūpasantatāya	1621	
PA_atk-s02_01a:1621_8	bhisamūlakhādanena ceva madhurodakapānena ca khuppipāsānaṃ vinītatāya udakasāṭakaṃ	1621	
PA_atk-s02_01a:1621_9	parivattetvā maṭṭhadukūlaṃ nivāsetvā taṇḍulatthavikaṃ ussīsake katvā udakasāṭakaṃ	1621	
PA_atk-s02_01a:1621_10	pīḷetvā hadaye ṭhapetvā mandamandena ca vātena bījayamānassa nipannattā sabbākārena ekantasukhaṃ hoti.	16211	
PA_atk-s02_01a:1622_0	Evameva khoti ettha idaṃ opammasaṃsandanaṃ – pokkharaṇī viya hi ariyamaggo daṭṭhabbo.	1622	
PA_atk-s02_01a:1622_1	Pokkharaṇimaggo viya pubbabhāgapaṭipadā. Maggāruḷho viya paṭipadāsamaṅgīpuggalo.	1622	
PA_atk-s02_01a:1622_2	Cakkhumā puriso viya dibbacakkhu bhagavā. Vanasaṇḍo viya nibbānaṃ. Yathā so puriso	1622	
PA_atk-s02_01a:1622_3	maggāruḷhaṃ disvāva jānāti “ayaṃ iminā maggena gantvā pokkharaṇiyaṃ nhatvā ramaṇīye	1622	
PA_atk-s02_01a:1622_4	vanasaṇḍe rukkhamūle nisīdissati vā nipajjissati vā”ti, evamevaṃ bhagavā paṭipadaṃ	1622	
PA_atk-s02_01a:1622_5	pūrentameva nāmarūpaṃ paricchindantameva paccayapariggahaṃ karontameva lakkhaṇārammaṇāya	1622	
PA_atk-s02_01a:1622_6	vipassanāya kammaṃ karontameva jānāti “ayaṃ imaṃ paṭipadaṃ pūretvā sabbaāsave khepetvā	1622	
PA_atk-s02_01a:1622_7	anāsavaṃ cetovimuttiṃ paññāvimuttinti evaṃ vuttaṃ phalasamāpattiṃ upasampajja viharissatī”ti.	1622	
PA_atk-s02_01a:1622_8	Yathā so puriso aparabhāge tāyaṃ pokkharaṇiyaṃ nhatvā vanasaṇḍaṃ pavisitvā nisinnaṃ	1622	
PA_atk-s02_01a:1622_9	vā nipannaṃ vā ekantasukhaṃ vedanaṃ vedayamānaṃ passati, evameva bhagavā aparabhāge	1622	
PA_atk-s02_01a:1622_10	taṃ puggalaṃ paṭipadaṃ pūretvā maggaṃ bhāvetvā phalaṃ sacchikatvā nirodhasayanavaragataṃ	16221	
PA_atk-s02_01a:1622_11	nibbānārammaṇaṃ phalasamāpattiṃ appetvā ekantasukhaṃ vedanaṃ vedayamānaṃ passati.	16221	
PA_atk-s02_01a:1623	Āsavakkhayavāravaṇṇanā niṭṭhitā.	162	
PA_atk-s02_01a:1624	Dukkarakārikādisuddhivaṇṇanā	162	
PA_atk-s02_01a:1625_0	155. “Abhijānāmi kho panāhaṃ, sāriputta, caturaṅgasamannāgata”nti idaṃ kasmā āraddhaṃ?	1625	
PA_atk-s02_01a:1625_1	Pāṭiyekkaṃ anusandhivasena āraddhaṃ. Ayaṃ kira sunakkhatto dukkarakārikāya suddhi	1625	
PA_atk-s02_01a:1625_2	hotīti evaṃ laddhiko. Athassa bhagavā mayā ekasmiṃ attabhāve ṭhatvā caturaṅgasamannāgataṃ	1625	
PA_atk-s02_01a:1625_3	dukkaraṃ kataṃ, dukkarakārako nāma mayā sadiso natthi. Dukkarakārena suddhiyā sati	1625	
PA_atk-s02_01a:1625_4	ahameva suddho bhaveyyanti dassetuṃ imaṃ desanaṃ ārabhi. Apica ayaṃ sunakkhatto dukkarakārikāya	1625	
PA_atk-s02_01a:1625_5	pasanno, so cassa pasannabhāvo, “addasā kho, bhaggava, sunakkhatto licchaviputto	1625	
PA_atk-s02_01a:1625_6	acelaṃ korakkhattiyaṃ catukkuṇḍikaṃ chamānikiṇṇaṃ bhakkhasaṃ mukhena khādantaṃ mukhena	1625	
PA_atk-s02_01a:1625_7	bhuñjantaṃ. Disvānassa etadahosi ‘sādhu rūpo vata, bho, ayaṃ samaṇo catukkuṇḍiko	1625	
PA_atk-s02_01a:1625_8	chamānikiṇṇaṃ bhakkhasaṃ mukheneva khādati, mukheneva bhuñjatī”’ti evamādinā pāthikasutte	1625	
PA_atk-s02_01a:1625_9	āgatanayena veditabbo.	1625	
PA_atk-s02_01a:1626_0	Atha bhagavā ayaṃ dukkarakārikāya pasanno, mayā ca etasmiṃ attabhāve ṭhatvā caturaṅgasamannāgataṃ	1626	
PA_atk-s02_01a:1626_1	dukkaraṃ kataṃ, dukkarakāre pasīdantenāpi anena mayi pasīditabbaṃ siyā, sopissa pasādo	1626	
PA_atk-s02_01a:1626_2	mayi natthīti dassento imaṃ desanaṃ ārabhi.	1626	
PA_atk-s02_01a:1627_0	Tatra brahmacariyanti dānampi veyyāvaccampi sikkhāpadampi brahmavihārāpi dhammadesanāpi	1627	
PA_atk-s02_01a:1627_1	methunaviratipi sadārasantosopi uposathopi ariyamaggopi sakalasāsanampi ajjhāsayopi vīriyampi vuccati.	1627	
PA_atk-s02_01a:1628	“Kiṃ te vataṃ kiṃ pana brahmacariyaṃ,	162	
PA_atk-s02_01a:1629	Kissa suciṇṇassa ayaṃ vipāko;	162	
PA_atk-s02_01a:1630	Iddhī jutī balavīriyūpapatti,	163	
PA_atk-s02_01a:1631	Idañca te nāga mahāvimānaṃ.	163	
PA_atk-s02_01a:1632	Ahañca bhariyā ca manussaloke,	163	
PA_atk-s02_01a:1633	Saddhā ubho dānapatī ahumhā;	163	
PA_atk-s02_01a:1634	Opānabhūtaṃ me gharaṃ tadāsi,	163	
PA_atk-s02_01a:1635	Santappitā samaṇabrāhmaṇā ca.	163	
PA_atk-s02_01a:1636	Taṃ me vataṃ taṃ pana brahmacariyaṃ,	163	
PA_atk-s02_01a:1637	Tassa suciṇṇassa ayaṃ vipāko;	163	
PA_atk-s02_01a:1638	Iddhī jutī balavīriyūpapatti,	163	
PA_atk-s02_01a:1639	Idañca me dhīra mahāvimāna”nti. –	163	
PA_atk-s02_01a:1640	Imasmiñhi puṇṇakajātake dānaṃ brahmacariyanti vuttaṃ.	164	
PA_atk-s02_01a:1641	“Kena pāṇi kāmadado, kena pāṇi madhussavo;	164	
PA_atk-s02_01a:1642	Kena te brahmacariyena, puññaṃ pāṇimhi ijjhati.	164	
PA_atk-s02_01a:1643	Tena pāṇi kāmadado, tena pāṇi madhussavo;	164	
PA_atk-s02_01a:1644	Tena me brahmacariyena, puññaṃ pāṇimhi ijjhatī”ti. –	164	
PA_atk-s02_01a:1645_0	Imasmiṃ aṅkurapetavatthusmiṃ veyyāvaccaṃ brahmacariyanti vuttaṃ. “Evaṃ kho taṃ, bhikkhave,	1645	
PA_atk-s02_01a:1645_1	tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadaṃ brahmacariyanti	1645	
PA_atk-s02_01a:1645_2	vuttaṃ. “Taṃ kho pana me pañcasikha brahmacariyaṃ neva nibbidāya na virāgāya na nirodhāya,	1645	
PA_atk-s02_01a:1645_3	yāvadeva brahmalokūpapattiyā”ti imasmiṃ mahāgovindasutte brahmavihārā brahmacariyanti	1645	
PA_atk-s02_01a:1645_4	vuttaṃ. “Ekasmiṃ brahmacariyasmiṃ, sahassaṃ maccuhāyina”nti ettha dhammadesanā brahmacariyanti	1645	
PA_atk-s02_01a:1645_5	vuttā. “Pare abrahmacārī bhavissanti, mayamettha brahmacārī bhavissāmā”ti sallekhasutte	1645	
PA_atk-s02_01a:1645_6	methunavirati brahmacariyanti vuttā.	1645	
PA_atk-s02_01a:1646	“Mayañca bhariyā nātikkamāma,	164	
PA_atk-s02_01a:1647	Amhe ca bhariyā nātikkamanti;	164	
PA_atk-s02_01a:1648	Aññatra tāhi brahmacariyaṃ carāma,	164	
PA_atk-s02_01a:1649	Tasmā hi amhaṃ daharā na mīyare”ti. –	164	
PA_atk-s02_01a:1650	Mahādhammapālajātake sadārasantoso brahmacariyanti vutto.	165	
PA_atk-s02_01a:1651	“Hīnena brahmacariyena, khattiye upapajjati;	165	
PA_atk-s02_01a:1652	Majjhimena ca devattaṃ, uttamena visujjhatī”ti. –	165	
PA_atk-s02_01a:1653_0	Evaṃ nimijātake attadamanavasena kato aṭṭhaṅgiko uposatho brahmacariyanti vutto.	1653	
PA_atk-s02_01a:1653_1	“Idaṃ kho pana me, pañcasikha, brahmacariyaṃ ekantanibbidāya virāgāya…pe… ayameva	1653	
PA_atk-s02_01a:1653_2	ariyo aṭṭhaṅgiko maggo”ti mahāgovindasuttasmiññeva ariyamaggo brahmacariyanti vutto.	1653	
PA_atk-s02_01a:1653_3	“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva	1653	
PA_atk-s02_01a:1653_4	devamanussehi suppakāsita”nti pāsādikasutte sikkhattayasaṅgahaṃ sāsanaṃ brahmacariyanti vuttaṃ.	1653	
PA_atk-s02_01a:1654	“Api ataramānānaṃ, phalāsāva samijjhati;	165	
PA_atk-s02_01a:1655	Vipakkabrahmacariyosmi, evaṃ jānāhi gāmaṇī”ti. –	165	
PA_atk-s02_01a:1656_0	Ettha ajjhāsayo brahmacariyanti vutto. Idha pana vīriyaṃ brahmacariyanti adhippetaṃ.	1656	
PA_atk-s02_01a:1656_1	Vīriyabrahmacariyassa hi idameva suttaṃ. Tadetaṃ ekasmiṃ attabhāve catubbidhassa	1656	
PA_atk-s02_01a:1656_2	dukkarassa katattā caturaṅgasamannāgatanti vuttaṃ.	1656	
PA_atk-s02_01a:1657_0	Tapassī sudaṃ homīti sudanti nipātamattaṃ, tapanissitako homīti attho. Paramatapassīti	1657	
PA_atk-s02_01a:1657_1	paramo tapassī, tapanissitakānaṃ uttamo. Lūkho sudaṃ homīti lūkho homi. Jegucchīti	1657	
PA_atk-s02_01a:1657_2	pāpajegucchiko. Pavivitto sudaṃ homīti pavivitto ahaṃ homi. Tatrāssu me idaṃ, sāriputtāti	1657	
PA_atk-s02_01a:1657_3	tatra caturaṅge brahmacariye idaṃ mama tapassitāya hoti, tapanissitakabhāve mayhaṃ	1657	
PA_atk-s02_01a:1657_4	idaṃ acelakāditapassitakattaṃ hotīti dasseti.	1657	
PA_atk-s02_01a:1658_0	Tattha acelakoti niccelo naggo. Muttācāroti visaṭṭhācāro, uccārakammādīsu lokiyakulaputtācārena	1658	
PA_atk-s02_01a:1658_1	virahito, ṭhitakova uccāraṃ karomi, passāvaṃ karomi, khādāmi bhuñjāmi ca. Hatthāpalekhanoti	1658	
PA_atk-s02_01a:1658_2	hatthe piṇḍamhi ṭhite jivhāya hatthaṃ apalikhāmi, uccāraṃ vā katvā hatthasmiññeva	1658	
PA_atk-s02_01a:1658_3	daṇḍakasaññī hutvā hatthena apalikhāmīti dasseti. Te kira daṇḍakaṃ sattoti paññapenti,	1658	
PA_atk-s02_01a:1658_4	tasmā tesaṃ paṭipadaṃ pūrento evamakāsi. Bhikkhāgahaṇatthaṃ ehi bhaddanteti vutto	1658	
PA_atk-s02_01a:1658_5	na etīti na ehibhaddantiko. Tena hi tiṭṭha bhaddanteti vuttopi na tiṭṭhatīti na tiṭṭhabhaddantiko.	1658	
PA_atk-s02_01a:1658_6	Tadubhayampi titthiyā evaṃ etassa vacanaṃ kataṃ bhavissatīti na karonti. Ahampi evaṃ	1658	
PA_atk-s02_01a:1658_7	akāsinti dasseti. Abhihaṭanti puretaraṃ gahetvā āhaṭaṃ bhikkhaṃ. Uddissakatanti idaṃ	1658	
PA_atk-s02_01a:1658_8	tumhe uddissa katanti evaṃ ārocitabhikkhaṃ. Na nimantananti asukaṃ nāma kulaṃ vā	1658	
PA_atk-s02_01a:1658_9	vīthiṃ vā gāmaṃ vā paviseyyāthāti evaṃ nimantitabhikkhampi na sādiyāmi na gaṇhāmi.	1658	
PA_atk-s02_01a:1659_0	Na kumbhimukhāti kumbhito uddharitvā diyyamānaṃ bhikkhaṃ na gaṇhāmi. Na kaḷopimukhāti	1659	
PA_atk-s02_01a:1659_1	kaḷopīti ukkhali vā pacchi vā. Tatopi na gaṇhāmi. Kasmā? Kumbhikaḷopiyo maṃ nissāya	1659	
PA_atk-s02_01a:1659_2	kaṭacchunā pahāraṃ labhantīti. Na eḷakamantaranti ummāraṃ antaraṃ katvā diyyamānaṃ	1659	
PA_atk-s02_01a:1659_3	na gaṇhāmi. Kasmā? Ayaṃ maṃ nissāya antarakaraṇaṃ labhatīti. Daṇḍamusalesupi eseva	1659	
PA_atk-s02_01a:1659_4	nayo. Na dvinnanti dvīsu bhuñjamānesu ekasmiṃ uṭṭhāya dente na gaṇhāmi. Kasmā? Kabaḷantarāyo	1659	
PA_atk-s02_01a:1659_5	hotīti. Na gabbhiniyātiādīsu pana gabbhiniyā kucchiyaṃ dārako kilamati, pāyantiyā	1659	
PA_atk-s02_01a:1659_6	dārakassa khīrantarāyo hoti, purisantaragatāya ratiantarāyo hotīti na gaṇhāmi. Na	1659	
PA_atk-s02_01a:1659_7	saṃkittīsūti saṃkittetvā katabhattesu. Dubbhikkhasamaye kira acelakasāvakā acelakānaṃ	1659	
PA_atk-s02_01a:1659_8	atthāya tato tato taṇḍulādīni samādapetvā bhattaṃ pacanti. Ukkaṭṭhācelako tatopi na paṭiggaṇhāti.	1659	
PA_atk-s02_01a:1660_0	Na yattha sāti yattha sunakho piṇḍaṃ labhissāmīti upaṭṭhito hoti, tattha tassa adatvā	1660	
PA_atk-s02_01a:1660_1	āhaṭaṃ na gaṇhāmi. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī,	1660	
PA_atk-s02_01a:1660_2	sace hi acelakaṃ disvā imassa bhikkhaṃ dassāmāti mānusakā bhattagehaṃ pavisanti.	1660	
PA_atk-s02_01a:1660_3	Tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti.	1660	
PA_atk-s02_01a:1660_4	Tato āhaṭaṃ bhikkhaṃ na gaṇhāmi. Kasmā? Maṃ nissāya makkhikānaṃ gocarantarāyo jātoti,	1660	
PA_atk-s02_01a:1660_5	ahampi tathā akāsiṃ. Na thusodakanti sabbasassasambhārehi kataṃ loṇasovīrakaṃ. Ettha	1660	
PA_atk-s02_01a:1660_6	ca surāpānameva sāvajjaṃ, ayaṃ pana sabbesupi sāvajjasaññī.	1660	
PA_atk-s02_01a:1661_0	Ekāgārikoti yo ekasmiññeva gehe bhikkhaṃ labhitvā nivattati. Ekālopikoti yo ekeneva	1661	
PA_atk-s02_01a:1661_1	ālopena yāpeti. Dvāgārikādīsupi eseva nayo. Ekissāpi dattiyāti ekāya dattiyā. Datti	1661	
PA_atk-s02_01a:1661_2	nāma ekā khuddakapāti hoti, yattha aggabhikkhaṃ pakkhipitvā ṭhapenti. Ekāhikanti	1661	
PA_atk-s02_01a:1661_3	ekadivasantarikaṃ. Addhamāsikanti addhamāsantarikaṃ. Pariyāyabhattabhojananti vārabhattabhojanaṃ.	1661	
PA_atk-s02_01a:1661_4	Ekāhavārena dvīhavārena sattāhavārena aḍḍhamāsavārenāti evaṃ divasavārena ābhataṃ bhattabhojanaṃ.	1661	
PA_atk-s02_01a:1662_0	Sākabhakkhoti allasākabhakkho. Sāmākabhakkhoti sāmākataṇḍulabhakkho. Nīvārādīsu nīvārā	1662	
PA_atk-s02_01a:1662_1	nāma tāva araññe sayaṃjātavīhijāti. Daddulanti cammakārehi cammaṃ likhitvā chaḍḍitakasaṭaṃ.	1662	
PA_atk-s02_01a:1662_2	Haṭaṃ vuccati silesopi sevālopi kaṇikārādirukkhaniyyāsopi. Kaṇanti kuṇḍakaṃ. Ācāmoti	1662	
PA_atk-s02_01a:1662_3	bhattaukkhalikāya laggo jhāmaodano, taṃ chaḍḍitaṭṭhāne gahetvā khādati. “Odanakañjiya”ntipi	1662	
PA_atk-s02_01a:1662_4	vadanti. Piññākādayo pākaṭā eva. Pavattaphalabhojīti patitaphalabhojī.	1662	
PA_atk-s02_01a:1663_0	Sāṇānīti sāṇavākacoḷāni. Masāṇānīti missakacoḷāni. Chavadussānīti matasarīrato chaḍḍitavatthāni.	1663	
PA_atk-s02_01a:1663_1	Erakatiṇādīni vā ganthetvā katanivāsanāni. Paṃsukūlānīti pathaviyaṃ chaḍḍitanantakāni.	1663	
PA_atk-s02_01a:1663_2	Tiritānīti rukkhattacavatthāni. Ajinanti ajinamigacammaṃ. Ajinakkhipanti tadeva majjhe	1663	
PA_atk-s02_01a:1663_3	phālitaṃ. Sakhurakantipi vadanti. Kusacīranti kusatiṇaṃ ganthetvā katacīraṃ. Vākacīraphalakacīresupi	1663	
PA_atk-s02_01a:1663_4	eseva nayo. Kesakambalanti manussakesehi katakambalaṃ. Yaṃ sandhāya vuttaṃ “yāni	1663	
PA_atk-s02_01a:1663_5	kānici, bhikkhave, tantāvutānaṃ vatthānaṃ, kesakambalo tesaṃ paṭikuṭṭho akkhāyati.	1663	
PA_atk-s02_01a:1663_6	Kesakambalo, bhikkhave, sīte sīto, uṇhe uṇho, dubbaṇṇo duggandho dukkhasamphaso”ti.	1663	
PA_atk-s02_01a:1663_7	Vālakambalanti assavālādīhi katakambalaṃ. Ulūkapakkhakanti ulūkapattāni ganthetvā	1663	
PA_atk-s02_01a:1663_8	katanivāsanaṃ. Ubbhaṭṭhakoti uddhaṃ ṭhitako. Ukkuṭikappadhānamanuyuttoti ukkuṭikavīriyaṃ	1663	
PA_atk-s02_01a:1663_9	anuyutto, gacchantopi ukkuṭikova hutvā uppatitvā uppatitvā gacchati. Kaṇṭakāpassayikoti	1663	
PA_atk-s02_01a:1663_10	ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni	16631	
PA_atk-s02_01a:1663_11	karomīti dasseti. Seyyanti sayantopi tattheva seyyaṃ kappemi. Sāyaṃ tatiyamassāti	16631	
PA_atk-s02_01a:1663_12	sāyatatiyakaṃ. Pāto majjhanhike sāyanti divasassa tikkhattuṃ pāpaṃ pavāhessāmīti	16631	
PA_atk-s02_01a:1663_13	udakorohanānuyogaṃ anuyutto viharāmīti dasseti.	16631	
PA_atk-s02_01a:1664_0	156. Nekavassagaṇikanti nekavassagaṇasañjātaṃ. Rajojallanti rajamalaṃ, idaṃ attano	1664	
PA_atk-s02_01a:1664_1	rajojallakavatasamādānakālaṃ sandhāya vadati. Jegucchisminti pāpajigucchanabhāve.	1664	
PA_atk-s02_01a:1664_2	Yāva udakabindumhipīti yāva udakathevakepi mama dayā paccupaṭṭhitā hoti, ko pana	1664	
PA_atk-s02_01a:1664_3	vādo aññesu sakkharakaṭhaladaṇḍakavālikādīsu. Te kira udakabinduṃ ca ete ca sakkharakaṭhalādayo	1664	
PA_atk-s02_01a:1664_4	khuddakapāṇāti paññapenti. Tenāha “yāva udakabindumhipi me dayā paccupaṭṭhitā hotī”ti.	1664	
PA_atk-s02_01a:1664_5	Udakabindumpi na hanāmi na vināsemi, kiṃ kāraṇā. Māhaṃ khuddake pāṇe visamagate saṅghātaṃ	1664	
PA_atk-s02_01a:1664_6	āpādesinti. Ninnathalatiṇaggarukkhasākhādīsu visamaṭṭhāne gate udakabindusaṅkhāte	1664	
PA_atk-s02_01a:1664_7	khuddakapāṇe saṅghātaṃ vadhaṃ mā āpādesinti. Etamatthaṃ “satova abhikkamāmī”ti dasseti.	1664	
PA_atk-s02_01a:1664_8	Acelakesu kira bhūmiṃ akkantakālato pabhuti sīlavā nāma natthi. Bhikkhācāraṃ gacchantāpi	1664	
PA_atk-s02_01a:1664_9	dussīlāva hutvā gacchanti, upaṭṭhākānaṃ gehe bhuñjantāpi dussīlāva hutvā bhuñjanti.	1664	
PA_atk-s02_01a:1664_10	Āgacchantāpi dussīlāva hutvā āgacchanti. Yadā pana morapiñchena phalakaṃ sammajjitvā	16641	
PA_atk-s02_01a:1664_11	sīlaṃ adhiṭṭhāya nisīdanti, tadā sīlavantā nāma honti.	16641	
PA_atk-s02_01a:1665_0	Vanakammikanti kandamūlaphalāphalādīnaṃ atthāya vane vicarantaṃ. Vanena vananti vanato	1665	
PA_atk-s02_01a:1665_1	vanaṃ, esa nayo sabbattha. Saṃpatāmīti gacchāmi. Āraññakoti araññe jātavuddho, idaṃ	1665	
PA_atk-s02_01a:1665_2	attano ājīvakakālaṃ sandhāya vadati. Bodhisatto kira pāsaṇḍapariggaṇhaṇatthāya taṃ	1665	
PA_atk-s02_01a:1665_3	pabbajjaṃ pabbaji, niratthakabhāvaṃ pana ñatvāpi na uppabbajjito, bodhisattā hi yaṃ	1665	
PA_atk-s02_01a:1665_4	yaṃ ṭhānaṃ upenti, tato anivattitadhammā honti, pabbajitvā pana mā maṃ koci addasāti	1665	
PA_atk-s02_01a:1665_5	tatova araññaṃ paviṭṭho. Tenevāha “mā maṃ te addasaṃsu ahañca mā te addasa”nti.	1665	
PA_atk-s02_01a:1666_0	Goṭṭhāti govajā. Paṭṭhitagāvoti nikkhantagāvo. Tattha catukkuṇḍikoti vananteyeva	1666	
PA_atk-s02_01a:1666_1	ṭhito gopālakānaṃ gāvīhi saddhiṃ apagatabhāvaṃ disvā dve hatthe dve ca jaṇṇukāni	1666	
PA_atk-s02_01a:1666_2	bhūmiyaṃ ṭhapetvā evaṃ catukkuṇḍiko upasaṅkamitvāti attho. Tāni sudaṃ āhāremīti mahallakavacchakānaṃ	1666	
PA_atk-s02_01a:1666_3	gomayāni kasaṭāni nirojāni honti, tasmā tāni vajjetvā yāni taruṇavacchakānaṃ khīrapāneneva	1666	
PA_atk-s02_01a:1666_4	vaḍḍhantānaṃ saojāni gomayāni tāni kucchipūraṃ khāditvā puna vanasaṇḍameva pavisati.	1666	
PA_atk-s02_01a:1666_5	Taṃ sandhāyāha “tāni sudaṃ āhāremī”ti. Yāvakīvañca meti yattakaṃ kālaṃ mama sakaṃ	1666	
PA_atk-s02_01a:1666_6	muttakarīsaṃ aparikkhīṇaṃ hoti. Yāva me dvāravaḷañjo pavattittha, tāva tadeva āhāremīti	1666	
PA_atk-s02_01a:1666_7	attho. Kāle pana gacchante gacchante parikkhīṇamaṃsalohito upacchinnadvāravaḷañjo	1666	
PA_atk-s02_01a:1666_8	vacchakānaṃ gomayāni āhāremi. Mahāvikaṭabhojanasminti mahante vikaṭabhojane, apakatibhojaneti attho.	1666	
PA_atk-s02_01a:1667_0	157. Tatrāssudaṃ, sāriputta, bhiṃsanakassa vanasaṇḍassa bhiṃsanakatasmiṃ hotīti.	1667	
PA_atk-s02_01a:1667_1	Tatrāti purimavacanāpekkhanaṃ. Sudanti padapūraṇamatte nipāto. Sāriputtāti ālapanaṃ.	1667	
PA_atk-s02_01a:1667_2	Ayaṃ panettha atthayojanā – tatrāti yaṃ vuttaṃ aññataraṃ bhiṃsanakaṃ vanasaṇḍanti,	1667	
PA_atk-s02_01a:1667_3	tatra yo so bhiṃsanako vanasaṇḍo vutto, tassa bhiṃsanakassa vanasaṇḍassa bhiṃsanakatasmiṃ	1667	
PA_atk-s02_01a:1667_4	hoti, bhiṃsanakakiriyāya hotīti attho. Kiṃ hoti? Idaṃ hoti, yo koci avītarāgo…pe… lomāni haṃsantīti.	1667	
PA_atk-s02_01a:1668_0	Atha vā tatrāti sāmiatthe bhummaṃ. Su iti nipāto. Kiṃ su nāma te bhonto samaṇabrāhmaṇātiādīsu	1668	
PA_atk-s02_01a:1668_1	viya. Idanti adhippetamatthaṃ paccakkhaṃ viya katvā dassanavacanaṃ. Sudanti su idaṃ,	1668	
PA_atk-s02_01a:1668_2	sandhivasena ikāralopo veditabbo. Cakkhundriyaṃ itthindriyaṃ anaññātaññassāmītindriyaṃ	1668	
PA_atk-s02_01a:1668_3	kiṃ sūdhavittantiādīsu viya. Ayaṃ panettha atthayojanā, tassa, sāriputta, bhiṃsanakassa	1668	
PA_atk-s02_01a:1668_4	vanasaṇḍassa bhiṃsanakatasmiṃ idaṃsu hotīti. Bhiṃsanakatasminti bhiṃsanakabhāveti	1668	
PA_atk-s02_01a:1668_5	attho. Ekassa takārassa lopo daṭṭhabbo. “Bhiṃsanakattasmi”ntiyeva vā pāṭho, bhiṃsanakatāya	1668	
PA_atk-s02_01a:1668_6	iti vā vattabbe liṅgavipallāso kato, nimittatthe cetaṃ bhummavacanaṃ. Tasmā evaṃ	1668	
PA_atk-s02_01a:1668_7	sambandho veditabbo, bhiṃsanakabhāve idaṃsu hoti, bhiṃsanakabhāvanimittaṃ bhiṃsanakabhāvahetu,	1668	
PA_atk-s02_01a:1668_8	bhiṃsanakabhāvapaccayā idaṃsu hoti. Yo koci avītarāgo taṃ vanasaṇḍaṃ pavisati. Yebhuyyena	1668	
PA_atk-s02_01a:1668_9	lomāni haṃsanti bahutarāni lomāni haṃsanti, uddhaṃ mukhāni sūcisadisāni kaṇṭakasadisāni	1668	
PA_atk-s02_01a:1668_10	ca hutvā tiṭṭhanti, appāni na haṃsanti, bahutarānaṃ vā sattānaṃ haṃsanti, appakānaṃ	16681	
PA_atk-s02_01a:1668_11	atisūrapurisānaṃ na haṃsantīti.	16681	
PA_atk-s02_01a:1669_0	Antaraṭṭhakāti māghamāsassa avasāne catasso, phagguṇamāsassa ādimhi catassoti evaṃ	1669	
PA_atk-s02_01a:1669_1	ubhinnaṃ antare aṭṭharatti. Abbhokāseti mahāsatto himapātasamaye rattiṃ abbhokāse	1669	
PA_atk-s02_01a:1669_2	viharati, athassa lomakūpesu āvutamuttā viya himabindūni tiṭṭhanti, sarīraṃ setadukūlapārutaṃ	1669	
PA_atk-s02_01a:1669_3	viya hoti. Divā vanasaṇḍeti divā himabindūsu sūriyātapasamphassena vigatesu assāsopi	1669	
PA_atk-s02_01a:1669_4	bhaveyya, ayaṃ pana sūriye uggacchanteyeva vanasaṇḍaṃ pavisati, tatrāpissa sūriyātapena	1669	
PA_atk-s02_01a:1669_5	paggharantaṃ himaṃ sarīreyeva patati. Divā abbhokāse viharāmi rattiṃ vanasaṇḍeti	1669	
PA_atk-s02_01a:1669_6	gimhakāle kiresa divā abbhokāse vihāsi, tenassa kacchehi sedadhārā mucciṃsu, rattiṃ	1669	
PA_atk-s02_01a:1669_7	assāso bhaveyya, ayaṃ pana sūriye atthaṃ gacchanteyeva vanasaṇḍaṃ pavisati. Athassa	1669	
PA_atk-s02_01a:1669_8	divā gahitausme vanasaṇḍe aṅgārakāsuyaṃ pakkhitto viya attabhāvo paridayhittha. Anacchariyāti	1669	
PA_atk-s02_01a:1669_9	anuacchariyā. Paṭibhāsīti upaṭṭhāsi.	1669	
PA_atk-s02_01a:1670_0	Sotattoti divā ātapena rattiṃ vanausmāya sutatto. Sosinnoti rattiṃ himena divā himodakena	1670	
PA_atk-s02_01a:1670_1	suṭṭhu tinto. Bhiṃsanaketi bhayajanake. Naggoti niccelo. Nivāsanapārupane hi sati	1670	
PA_atk-s02_01a:1670_2	sītaṃ vā uṇhaṃ vā na atibādheyya, tampi me natthīti dasseti. Na caggimāsinoti aggimpi	1670	
PA_atk-s02_01a:1670_3	na upagato. Esanāpasutoti suddhiesanatthāya pasuto, payutto. Munīti, tadā attānaṃ	1670	
PA_atk-s02_01a:1670_4	munīti katvā katheti.	1670	
PA_atk-s02_01a:1671_0	Chavaṭṭhikānīti upaḍḍhadaḍḍhāni aṭṭhīni. Upadhāyāti yathā sīsūpadhānañca pādūpadhānañca	1671	
PA_atk-s02_01a:1671_1	paññāyati, evaṃ santharitvā tattha seyyaṃ kappemīti dasseti. Gāmaṇḍalāti gopāladārakā.	1671	
PA_atk-s02_01a:1671_2	Te kira bodhisattassa santikaṃ gantvā, sumedha, tvaṃ imasmiṃ ṭhāne kasmā nisinno,	1671	
PA_atk-s02_01a:1671_3	kathehīti vadanti. Bodhisatto adhomukho nisīdati, na katheti. Atha naṃ te akathetuṃ	1671	
PA_atk-s02_01a:1671_4	na dassāmāti parivāretvā oṭṭhubhanti sarīre kheḷaṃ pātenti. Bodhisatto evampi na	1671	
PA_atk-s02_01a:1671_5	katheti. Atha naṃ tvaṃ na kathesīti omuttenti passāvamassa upari vissajjenti. Bodhisatto	1671	
PA_atk-s02_01a:1671_6	evampi na kathetiyeva. Tato naṃ kathehi kathehīti paṃsukena okiranti. Bodhisatto	1671	
PA_atk-s02_01a:1671_7	evampi na kathetiyeva. Athassa na kathesīti daṇḍakasalākā gahetvā kaṇṇasotesu pavesenti.	1671	
PA_atk-s02_01a:1671_8	Bodhisatto dukkhā tibbā kaṭukā vedanā adhivāsento kassaci kiñci na karissāmīti matako	1671	
PA_atk-s02_01a:1671_9	viya acchati. Tenāha “na kho panāhaṃ, sāriputta, abhijānāmi tesu pāpakaṃ cittaṃ uppādetā”ti.	1671	
PA_atk-s02_01a:1671_10	Na mayā tesu pāpakaṃ cittampi uppāditanti attho. Upekkhāvihārasmiṃ hotīti upekkhāvihāro	16711	
PA_atk-s02_01a:1671_11	hoti. Vihāro eva hi vihārasminti vutto. Teneva ca “idaṃsu me”ti etthāpi ayaṃsu meti	16711	
PA_atk-s02_01a:1671_12	evaṃ attho veditabbo. Iminā nayena aññānipi evarūpāni padāni veditabbāni. Iminā ito	16711	
PA_atk-s02_01a:1671_13	ekanavutikappe pūritaṃ upekkhāvihāraṃ dasseti. Yaṃ sandhāyāha –	16711	
PA_atk-s02_01a:1672	“Sukhapatto na rajjāmi, dukkhe na homi dummano;	167	
PA_atk-s02_01a:1673	Sabbattha tulito homi, esā me upekkhāpāramī”ti.	167	
PA_atk-s02_01a:1674	Dukkarakārikādisuddhivaṇṇanā niṭṭhitā.	167	
PA_atk-s02_01a:1675	Āhārasuddhivaṇṇanā	167	
PA_atk-s02_01a:1676_0	158. Āhārena suddhīti kolādinā ekaccena parittakaāhārena sakkā sujjhitunti evaṃdiṭṭhino	1676	
PA_atk-s02_01a:1676_1	honti. Evamāhaṃsūti evaṃ vadanti. Kolehīti padarehi. Kolodakanti kolāni madditvā	1676	
PA_atk-s02_01a:1676_2	katapānakaṃ. Kolavikatinti kolasāḷavakolapūvakolaguḷādikolavikāraṃ. Etaparamoti etaṃ	1676	
PA_atk-s02_01a:1676_3	pamāṇaṃ paramaṃ assāti etaparamo. Tadā ekanavutikappamatthake pana na beluvapakkatālapakkapamāṇo	1676	
PA_atk-s02_01a:1676_4	kolo hoti, yaṃ etarahi kolassa pamāṇaṃ, ettakova hotīti attho.	1676	
PA_atk-s02_01a:1677_0	159. Adhimattakasimānanti ativiya kisabhāvaṃ. Āsītikapabbāni vā kāḷapabbāni vāti	1677	
PA_atk-s02_01a:1677_1	yathā āsītikavalliyā vā kāḷavalliyā vā sandhiṭṭhānesu milāyitvā majjhe unnatunnatāni	1677	
PA_atk-s02_01a:1677_2	honti, evaṃ mayhaṃ aṅgapaccaṅgāni hontīti dasseti. Oṭṭhapadanti yathā oṭṭhassa padaṃ	1677	
PA_atk-s02_01a:1677_3	majjhe gambhīraṃ hoti, evamevaṃ bodhisattassa milāte maṃsalohite vaccadvārassa antopaviṭṭhattā	1677	
PA_atk-s02_01a:1677_4	ānisadaṃ majjhe gambhīraṃ hoti. Athassa bhūmiyaṃ nisinnaṭṭhānaṃ sarapoṅkhena akkantaṃ	1677	
PA_atk-s02_01a:1677_5	viya majjhe unnataṃ hoti. Vaṭṭanāvaḷīti yathā rajjuyā āvunitvā katā vaṭṭanāvaḷī vaṭṭanānaṃ	1677	
PA_atk-s02_01a:1677_6	antarantarā ninnā hoti, vaṭṭanaṭṭhānesu unnatā, evaṃ piṭṭhikaṇṭako unnatāvanato hoti,	1677	
PA_atk-s02_01a:1677_7	jarasālāya gopānasiyoti jiṇṇasālāya gopānasiyo, tā vaṃsato muccitvā maṇḍale patiṭṭhahanti,	1677	
PA_atk-s02_01a:1677_8	maṇḍalato muccitvā bhūmiyanti; evaṃ ekā upari hoti, ekā heṭṭhāti oluggaviluggā bhavanti.	1677	
PA_atk-s02_01a:1677_9	Bodhisattassa pana na evaṃ phāsuḷiyo, tassa hi lohite chinne maṃse milāte phāsuḷantarehi	1677	
PA_atk-s02_01a:1677_10	cammāni heṭṭhā otiṇṇāni, taṃ sandhāyetaṃ vuttaṃ.	16771	
PA_atk-s02_01a:1678_0	Okkhāyikāti heṭṭhā anupaviṭṭhā. Tassa kira lohite chinne maṃse milāte akkhiāvāṭakā	1678	
PA_atk-s02_01a:1678_1	matthaluṅgaṃ āhacca aṭṭhaṃsu, tenassa evarūpā akkhitārakā ahesuṃ. Āmakacchinnoti	1678	
PA_atk-s02_01a:1678_2	atitaruṇakāle chinno, so hi vātātapena saṃphusati ceva milāyati ca. Yāvassu me, sāriputtāti,	1678	
PA_atk-s02_01a:1678_3	sāriputta, mayhaṃ udaracchavi yāva piṭṭhikaṇṭakaṃ allīnā hoti. Atha vā yāvassu me,	1678	
PA_atk-s02_01a:1678_4	sāriputta, bhāriyabhāriyā ahosi dukkarakārikā, mayhaṃ udaracchavi yāva piṭṭhikaṇṭakaṃ	1678	
PA_atk-s02_01a:1678_5	allīnā ahosīti evamettha sambandho veditabbo. Piṭṭhikaṇṭakaṃyeva pariggaṇhāmīti sahaudaracchaviṃ	1678	
PA_atk-s02_01a:1678_6	gaṇhāmi. Udaracchaviṃyeva pariggaṇhāmīti sahapiṭṭhikaṇṭakaṃ gaṇhāmi. Avakujjo papatāmīti	1678	
PA_atk-s02_01a:1678_7	tassa hi uccārapassāvatthāya nisinnassa passāvo neva nikkhamati, vaccaṃ pana ekaṃ	1678	
PA_atk-s02_01a:1678_8	dve kaṭakaṭṭhimattaṃ nikkhamati. Balavadukkhaṃ uppādeti. Sarīrato sedā muccanti,	1678	
PA_atk-s02_01a:1678_9	tattheva avakujjo bhūmiyaṃ patati. Tenāha “avakujjo papatāmī”ti. Tameva kāyanti taṃ	1678	
PA_atk-s02_01a:1678_10	ekanavutikappamatthake kāyaṃ. Mahāsaccakasutte pana pacchimabhavikakāyaṃ sandhāya	16781	
PA_atk-s02_01a:1678_11	imameva kāyanti āha. Pūtimūlānīti maṃse vā lohite vā sati tiṭṭhanti. Tassa pana abhāve	16781	
PA_atk-s02_01a:1678_12	cammakhaṇḍe lomāni viya hattheyeva lagganti, taṃ sandhāyāha “pūtimūlāni lomāni kāyasmā patantī”ti.	16781	
PA_atk-s02_01a:1679_0	Alamariyañāṇadassanavisesanti ariyabhāvaṃ kātuṃ samatthaṃ lokuttaramaggaṃ. Imissāyeva	1679	
PA_atk-s02_01a:1679_1	ariyāya paññāyāti vipassanāpaññāya anadhigamā. Yāyaṃ ariyāti yā ayaṃ maggapaññā adhigatā.	1679	
PA_atk-s02_01a:1679_2	Idaṃ vuttaṃ hoti – yathā etarahi vipassanāpaññāya adhigatattā maggapaññā adhigatā,	1679	
PA_atk-s02_01a:1679_3	evaṃ ekanavutikappamatthake vipassanāpaññāya anadhigatattā lokuttaramaggapaññaṃ nādhigatosmīti,	1679	
PA_atk-s02_01a:1679_4	majjhimabhāṇakattherā panāhu, imissāyevāti vuttapaññāpi yāyaṃ ariyāti vuttapaññāpi	1679	
PA_atk-s02_01a:1679_5	maggapaññāyeva. Atha ne bhikkhū āhaṃsu “evaṃ sante maggassa anadhigatattā maggaṃ	1679	
PA_atk-s02_01a:1679_6	nādhigatosmīti idaṃ vuttaṃ hoti, bhante”ti. Āvuso, kiñcāpi dīpetuṃ na sakkomi, dvepi	1679	
PA_atk-s02_01a:1679_7	pana maggapaññāyevāti, etadeva cettha yuttaṃ. Itarathā hi yā ayanti niddeso ananurūpo siyā.	1679	
PA_atk-s02_01a:1680	Āhārasuddhivaṇṇanā niṭṭhitā.	168	
PA_atk-s02_01a:1681	Saṃsārasuddhiādivaṇṇanā	168	
PA_atk-s02_01a:1682_0	160. Saṃsārena suddhīti bahukaṃ saṃsaritvā sujjhantīti vadanti. Upapattiyā suddhīti	1682	
PA_atk-s02_01a:1682_1	bahukaṃ upapajjitvā sujjhantīti vadanti. Āvāsena suddhīti bahūsu ṭhānesu vasitvā	1682	
PA_atk-s02_01a:1682_2	sujjhantīti vadanti. Tīsupi ṭhānesu saṃsaraṇakavasena saṃsāro. Upapajjanakavasena	1682	
PA_atk-s02_01a:1682_3	upapatti. Vasanakavasena āvāsoti khandhāyeva vuttā. Yaññenāti bahuyāge yajitvā sujjhantīti	1682	
PA_atk-s02_01a:1682_4	vadanti. Muddhāvasittenāti tīhi saṅkhehi khattiyābhisekena muddhani abhisittena.	1682	
PA_atk-s02_01a:1682_5	Aggipāricariyāyāti bahuaggiparicaraṇena sujjhantīti vadanti.	1682	
PA_atk-s02_01a:1683_0	161. Daharoti taruṇo. Yuvāti yobbanena samannāgato. Susukāḷakesoti suṭṭhu kāḷakeso.	1683	
PA_atk-s02_01a:1683_1	Bhadrena yobbanena samannāgatoti imināssa yena yobbanena samannāgato yuvā, taṃ yobbanaṃ	1683	
PA_atk-s02_01a:1683_2	bhaddaṃ laddhakanti dasseti. Paṭhamena vayasāti paṭhamavayo nāma tettiṃsa vassāni,	1683	
PA_atk-s02_01a:1683_3	tena samannāgatoti attho, paññāveyyattiyenāti paññāveyyattibhāvena. Jiṇṇoti jarājiṇṇo.	1683	
PA_atk-s02_01a:1683_4	Vuddhoti vaḍḍhitvā ṭhitaaṅgapaccaṅgo. Mahallakoti jātimahallako. Addhagatoti bahuaddhānaṃ	1683	
PA_atk-s02_01a:1683_5	gato cirakālātikkanto. Vayo anuppattoti vassasatassa tatiyakoṭṭhāsaṃ pacchimavayaṃ	1683	
PA_atk-s02_01a:1683_6	anuppatto. Āsītiko me vayo vattatīti imaṃ kira suttaṃ bhagavā parinibbānasaṃvacchare	1683	
PA_atk-s02_01a:1683_7	kathesi. Tasmā evamāha. Paramāyāti uttamāya. Satiyātiādīsu padasatampi padasahassampi	1683	
PA_atk-s02_01a:1683_8	vadantasseva gahaṇasamatthatā sati nāma. Tadeva ādhāraṇaupanibandhanasamatthatā gati	1683	
PA_atk-s02_01a:1683_9	nāma. Evaṃ gahitaṃ dhāritaṃ sajjhāyaṃ kātuṃ samatthavīriyaṃ dhiti nāma. Tassa atthañca	1683	
PA_atk-s02_01a:1683_10	kāraṇañca dassanasamatthatā paññāveyyattiyaṃ nāma.	16831	
PA_atk-s02_01a:1684_0	Daḷhadhammā dhanuggahoti daḷhaṃ dhanuṃ gahetvā ṭhito issāso. Daḷhadhanu nāma dvisahassathāmaṃ	1684	
PA_atk-s02_01a:1684_1	vuccati, dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe	1684	
PA_atk-s02_01a:1684_2	gahetvā yāva kaṇḍappamāṇā ukkhittassa pathavito muccati. Sikkhitoti dasa dvādasa	1684	
PA_atk-s02_01a:1684_3	vassāni ācariyakule uggahitasippo. Katahatthoti koci sippameva uggaṇhāti. Katahattho	1684	
PA_atk-s02_01a:1684_4	na hoti, ayaṃ pana katahattho ciṇṇavasībhāvo. Katūpāsanoti rājakulādīsu dassitasippo.	1684	
PA_atk-s02_01a:1684_5	Lahukena asanenāti anto susiraṃ katvā tūlādīni pūretvā katalākhāparikammena sallahukakaṇḍena.	1684	
PA_atk-s02_01a:1684_6	Evaṃ katañhi ekausabhagāmī dve usabhāni gacchati, aṭṭhausabhagāmī soḷasausabhāni	1684	
PA_atk-s02_01a:1684_7	gacchati. Appakasirenāti nidukkhena. Atipāteyyāti atikkameyya. Evaṃ adhimattasatimantoti	1684	
PA_atk-s02_01a:1684_8	yathā so dhanuggaho taṃ vidatthicaturaṅgulachāyaṃ sīghaṃ eva atikkameti, evaṃ padasatampi	1684	
PA_atk-s02_01a:1684_9	padasahassampi uggahetuṃ upadhāretuṃ sajjhāyituṃ atthakāraṇāni ca upaparikkhituṃ	1684	
PA_atk-s02_01a:1684_10	samatthāti attho. Aññatra asitapītakhāyitasāyitāti asitapītādīni hi bhagavatāpi kātabbāni	16841	
PA_atk-s02_01a:1684_11	honti, bhikkhūhipi. Tasmā tesaṃ karaṇamattakālaṃ ṭhapetvāti dasseti.	16841	
PA_atk-s02_01a:1685_0	Apariyādinnāyevāti aparikkhīṇāyeva. Sace hi eko bhikkhu kāyānupassanaṃ pucchati,	1685	
PA_atk-s02_01a:1685_1	añño vedanānupassanaṃ, añño cittānupassanaṃ, ayyo dhammānupassanaṃ. Iminā puṭṭhaṃ	1685	
PA_atk-s02_01a:1685_2	ahaṃ pucchissāmīti eko ekaṃ na oloketi. Evaṃ santepi tesaṃ vāro paññāyati. Evaṃ buddhānaṃ	1685	
PA_atk-s02_01a:1685_3	pana vāro na paññāyati, vidatthicaturaṅgulachāyaṃ atikkamato puretaraṃyeva bhagavā	1685	
PA_atk-s02_01a:1685_4	cuddasavidhena kāyānupassanaṃ, navavidhena vedanānupassanaṃ, soḷasavidhena cittānupassanaṃ,	1685	
PA_atk-s02_01a:1685_5	pañcavidhena dhammānupassanaṃ katheti. Tiṭṭhantu vā tāva ete cattāro. Sace hi aññe	1685	
PA_atk-s02_01a:1685_6	cattāro sammappadhānesu, aññe iddhipādesu, aññe pañca indriyesu, aññe pañca balesu,	1685	
PA_atk-s02_01a:1685_7	aññe satta bojjhaṅgesu, aññe aṭṭha maggaṅgesu pañhaṃ puccheyyuṃ, tampi bhagavā katheyya.	1685	
PA_atk-s02_01a:1685_8	Tiṭṭhantu vā ete aṭṭha. Sace aññe sattatiṃsa janā bodhipakkhiyesu pañhaṃ puccheyyuṃ,	1685	
PA_atk-s02_01a:1685_9	tampi bhagavā tāvadeva katheyya. Kasmā? Yāvatā hi lokiyamahājanā ekaṃ padaṃ kathenti.	1685	
PA_atk-s02_01a:1685_10	Tāva ānandatthero aṭṭha padāni katheti. Ānandatthere pana ekaṃ padaṃ kathenteyeva	16851	
PA_atk-s02_01a:1685_11	bhagavā soḷasapadāni katheti. Kasmā? Bhagavato hi jivhā mudukā dantāvaraṇaṃ suphusitaṃ	16851	
PA_atk-s02_01a:1685_12	vacanaṃ agalitaṃ bhavaṅgaparivāso lahuko. Tenāha “apariyādinnāyevassa, sāriputta,	16851	
PA_atk-s02_01a:1685_13	tathāgatassa dhammadesanā”ti.	16851	
PA_atk-s02_01a:1686_0	Tattha dhammadasenāti tantiṭhapanā. Dhammapadabyañjananti pāḷiyā padabyañjanaṃ, tassa	1686	
PA_atk-s02_01a:1686_1	tassa atthassa byañjanakaṃ akkharaṃ. Pañhapaṭibhānanti pañhabyākaraṇaṃ. Iminā kiṃ	1686	
PA_atk-s02_01a:1686_2	dasseti? Tathāgato pubbe daharakāle akkharāni sampiṇḍetvā padaṃ vattuṃ sakkoti, padāni	1686	
PA_atk-s02_01a:1686_3	sampiṇḍetvā gāthaṃ vattuṃ sakkoti, catuakkharehi vā aṭṭhaakkharehi vā soḷasaakkharehi	1686	
PA_atk-s02_01a:1686_4	vā padehi yuttāya gāthāya atthaṃ vattuṃ sakkoti. Idāni pana mahallakakāle akkharāni	1686	
PA_atk-s02_01a:1686_5	sampiṇḍetvā padaṃ vā, padāni sampiṇḍetvā gāthaṃ vā, gāthāya atthaṃ vā vattuṃ na sakkotīti	1686	
PA_atk-s02_01a:1686_6	evaṃ natthi. Daharakāle ca mahallakakāle ca sabbametaṃ tathāgatassa apariyādinnamevāti	1686	
PA_atk-s02_01a:1686_7	imaṃ dasseti. Mañcakena cepi manti idaṃ buddhabaladīpanatthameva parikappetvā āha.	1686	
PA_atk-s02_01a:1686_8	Dasabalaṃ pana mañcake āropetvā gāmanigamarājadhāniyo pariharaṇakālo nāma natthi.	1686	
PA_atk-s02_01a:1686_9	Tathāgatā hi pañcame āyukoṭṭhāse khaṇḍiccādīhi anabhibhūtā suvaṇṇavaṇṇasarīrassa	1686	
PA_atk-s02_01a:1686_10	vevaṇṇiye ananuppatte devamanussānaṃ piyamanāpakāleyeva parinibbāyanti.	16861	
PA_atk-s02_01a:1687_0	162. Nāgasamāloti tassa therassa nāmaṃ. Paṭhamabodhiyañhi vīsativassabbhantare upavānanāgitameghiyattherā	1687	
PA_atk-s02_01a:1687_1	viya ayampi bhagavato upaṭṭhāko ahosi. Bījayamānoti mandamandena tālavaṇṭavātena	1687	
PA_atk-s02_01a:1687_2	bhagavato utusukhaṃ samuṭṭhāpayamāno. Etadavocāti sakalasuttantaṃ sutvā bhagavato	1687	
PA_atk-s02_01a:1687_3	pubbacaritaṃ dukkarakārakaṃ āgamma pasanno etaṃ “acchariyaṃ bhante”tiādivacanaṃ avoca.	1687	
PA_atk-s02_01a:1687_4	Tattha accharaṃ paharituṃ yuttanti acchariyaṃ. Abhūtapubbaṃ bhūtanti abbhutaṃ. Ubhayenapi	1687	
PA_atk-s02_01a:1687_5	attano vimhayameva dīpeti. Ko nāmo ayaṃ bhanteti idaṃ bhaddako vatāyaṃ dhammapariyāyo,	1687	
PA_atk-s02_01a:1687_6	handassa bhagavantaṃ āyācitvā nāmaṃ gaṇhāpemīti adhippāyena āha. Athassa bhagavā	1687	
PA_atk-s02_01a:1687_7	nāmaṃ gaṇhanto tasmā tiha tvantiādimāha. Tassattho, yasmā idaṃ suttaṃ sutvā tava	1687	
PA_atk-s02_01a:1687_8	lomāni haṭṭhāni, tasmā tiha tvaṃ, nāgasamāla, imaṃ dhammapariyāyaṃ “lomahaṃsana pariyāyo”tveva naṃ dhārehīti.	1687	
PA_atk-s02_01a:1688	Saṃsārasuddhiādivaṇṇanā niṭṭhitā.	168	
PA_atk-s02_01a:1689	Papañcasūdaniyā majjhimanikāyaṭṭhakathāya	168	
PA_atk-s02_01a:1690	Mahāsīhanādasuttavaṇṇanā niṭṭhitā.	169	
PA_atk-s02_01a:1691	3. Mahādukkhakkhandhasuttavaṇṇanā	169	
PA_atk-s02_01a:1692_0	163. Evaṃ me sutanti mahādukkhakkhandhasuttaṃ. Tattha vinayapariyāyena tayo janā	1692	
PA_atk-s02_01a:1692_1	sambahulāti vuccanti, tato paraṃ saṅgho. Suttantapariyāyena tayo tayo eva, tato uddhaṃ	1692	
PA_atk-s02_01a:1692_2	sambahulāti vuccanti. Idha suttantapariyāyena sambahulāti veditabbā. Piṇḍāya pāvisiṃsūti	1692	
PA_atk-s02_01a:1692_3	paviṭṭhā, te pana na tāva paviṭṭhā, pavisissāmāti nikkhantattā pana pavisiṃsūti vuttā.	1692	
PA_atk-s02_01a:1692_4	Yathā gāmaṃ gamissāmīti nikkhantapuriso taṃ gāmaṃ appattopi “kuhiṃ itthannāmo”ti	1692	
PA_atk-s02_01a:1692_5	vutte “gāmaṃ gato”ti vuccati, evaṃ. Paribbājakānaṃ ārāmoti jetavanato avidūre aññatitthiyānaṃ	1692	
PA_atk-s02_01a:1692_6	paribbājakānaṃ ārāmo atthi, taṃ sandhāya evamāhaṃsu. Samaṇo, āvusoti, āvuso, tumhākaṃ	1692	
PA_atk-s02_01a:1692_7	satthā samaṇo gotamo. Kāmānaṃ pariññanti kāmānaṃ pahānaṃ samatikkamaṃ paññapeti.	1692	
PA_atk-s02_01a:1692_8	Rūpavedanāsupi eseva nayo.	1692	
PA_atk-s02_01a:1693_0	Tattha titthiyā sakasamayaṃ jānantā kāmānaṃ pariññaṃ paññapeyyuṃ paṭhamajjhānaṃ vadamānā,	1693	
PA_atk-s02_01a:1693_1	rūpānaṃ pariññaṃ paññapeyyuṃ arūpabhavaṃ vadamānā, vedanānaṃ pariññaṃ paññapeyyuṃ	1693	
PA_atk-s02_01a:1693_2	asaññabhavaṃ vadamānā. Te pana “idaṃ nāma paṭhamajjhānaṃ ayaṃ rūpabhavo ayaṃ arūpabhavo”tipi	1693	
PA_atk-s02_01a:1693_3	na jānanti. Te paññapetuṃ asakkontāpi kevalaṃ “paññapema paññapemā”ti vadanti. Tathāgato	1693	
PA_atk-s02_01a:1693_4	kāmānaṃ pariññaṃ anāgāmimaggena paññapeti, rūpavedanānaṃ arahattamaggena. Te evaṃ	1693	
PA_atk-s02_01a:1693_5	mahante visese vijjamānepi idha no, āvuso, ko vivesotiādimāhaṃsu.	1693	
PA_atk-s02_01a:1694_0	Tattha idhāti imasmiṃ paññāpane. Dhammadesanāya vā dhammadesananti yadidaṃ samaṇassa	1694	
PA_atk-s02_01a:1694_1	vā gotamassa dhammadesanāya saddhiṃ amhākaṃ dhammadesanaṃ, amhākaṃ vā dhammadesanāya	1694	
PA_atk-s02_01a:1694_2	saddhiṃ samaṇassa gotamassa dhammadesanaṃ ārabbha nānākaraṇaṃ vuccetha, taṃ kinnāmāti	1694	
PA_atk-s02_01a:1694_3	vadanti. Dutiyapadepi eseva nayo. Iti vemajjhe bhinnasuvaṇṇaṃ viya sāsanena saddhiṃ	1694	
PA_atk-s02_01a:1694_4	attano laddhivacanamattena samadhuraṃ ṭhapayiṃsu. Neva abhinandiṃsūti evametanti	1694	
PA_atk-s02_01a:1694_5	na sampaṭicchiṃsu. Nappaṭikkosiṃsūti nayidaṃ evanti nappaṭisedhesuṃ. Kasmā? Te kira	1694	
PA_atk-s02_01a:1694_6	titthiyā nāma andhasadisā, jānitvā vā ajānitvā vā katheyyunti nābhinandiṃsu, pariññanti	1694	
PA_atk-s02_01a:1694_7	vacanena īsakaṃ sāsanagandho atthīti nappaṭikkosiṃsu. Janapadavāsino vā te sakasamayaparasamayesu	1694	
PA_atk-s02_01a:1694_8	na suṭṭhu kusalātipi ubhayaṃ nākaṃsu.	1694	
PA_atk-s02_01a:1695_0	165. Na ceva sampāyissantīti sampādetvā kathetuṃ na sakkhissanti. Uttariñca vighātanti	1695	
PA_atk-s02_01a:1695_1	asampāyanato uttarimpi dukkhaṃ āpajjissanti. Sampādetvā kathetuṃ asakkontānaṃ nāma	1695	
PA_atk-s02_01a:1695_2	hi dukkhaṃ uppajjati. Yathā taṃ, bhikkhave, avisayasminti ettha yathāti kāraṇavacanaṃ,	1695	
PA_atk-s02_01a:1695_3	tanti nipātamattaṃ. Yasmā avisaye pañho pucchito hotīti attho. Sadevaketi saha devehi	1695	
PA_atk-s02_01a:1695_4	sadevake. Samārakādīsupi eseva nayo. Evaṃ tīṇi ṭhānāni loke pakkhipitvā dve pajāyāti	1695	
PA_atk-s02_01a:1695_5	pañcahipi sattalokameva pariyādiyitvā etasmiṃ sadevakādibhede loke taṃ devaṃ vā manussaṃ	1695	
PA_atk-s02_01a:1695_6	vā na passāmīti dīpeti. Ito vā pana sutvāti ito vā pana mama sāsanato sutvā atathāgatopi	1695	
PA_atk-s02_01a:1695_7	atathāgatasāvakopi ārādheyya paritoseyya. Aññathā ārādhanaṃ nāma natthīti dasseti.	1695	
PA_atk-s02_01a:1696_0	166. Idāni attano tesaṃ pañhānaṃ veyyākaraṇena cittārādhanaṃ dassento ko ca, bhikkhavetiādimāha.	1696	
PA_atk-s02_01a:1696_1	Kāmaguṇāti kāmayitabbaṭṭhena kāmā. Bandhanaṭṭhena guṇā. “Anujānāmi, bhikkhave, ahatānaṃ	1696	
PA_atk-s02_01a:1696_2	vatthānaṃ dviguṇaṃ saṅghāṭi”nti ettha hi paṭalaṭṭho guṇaṭṭho. “Accenti kālā tarayanti	1696	
PA_atk-s02_01a:1696_3	rattiyo, vayoguṇā anupubbaṃ jahantī”ti ettha rāsaṭṭho guṇaṭṭho. “Sataguṇā dakkhiṇā	1696	
PA_atk-s02_01a:1696_4	pāṭikaṅkhitabbā”ti ettha ānisaṃsaṭṭho guṇaṭṭho. “Antaṃ antaguṇaṃ kayirā mālāguṇe	1696	
PA_atk-s02_01a:1696_5	bahū”ti ettha bandhanaṭṭho guṇaṭṭho. Idhāpi eseva adhippeto, tena vuttaṃ “bandhanaṭṭhena	1696	
PA_atk-s02_01a:1696_6	guṇā”ti. Cakkhuviññeyyāti cakkhuviññāṇena passitabbā. Etenupāyena sotaviññeyyādīsupi	1696	
PA_atk-s02_01a:1696_7	attho veditabbo. Iṭṭhāti pariyiṭṭhā vā hontu mā vā, iṭṭhārammaṇabhūtāti attho. Kantāti	1696	
PA_atk-s02_01a:1696_8	kamanīyā. Manāpāti manavaḍḍhanakā. Piyarūpāti piyajātikā. Kāmūpasaṃhitāti ārammaṇaṃ	1696	
PA_atk-s02_01a:1696_9	katvā uppajjamānena kāmena upasaṃhitā. Rajanīyāti rajjaniyā, rāguppattikāraṇabhūtāti attho.	1696	
PA_atk-s02_01a:1697_0	167. Yadi muddāyātiādīsu muddāti aṅgulipabbesu saññaṃ ṭhapetvā hatthamuddā. Gaṇanāti	1697	
PA_atk-s02_01a:1697_1	acchiddagaṇanā. Saṅkhānanti piṇḍagaṇanā. Yāya khettaṃ oloketvā idha ettakā vīhī bhavissanti,	1697	
PA_atk-s02_01a:1697_2	rukkhaṃ oloketvā idha ettakāni phalāni bhavissanti, ākāsaṃ oloketvā ime ākāse sakuṇā	1697	
PA_atk-s02_01a:1697_3	ettakā nāma bhavissantīti jānanti.	1697	
PA_atk-s02_01a:1698_0	Kasīti kasikammaṃ. Vaṇijjāti jaṅghavaṇijjathalavaṇijjādivaṇippatho. Gorakkhanti attano	1698	
PA_atk-s02_01a:1698_1	vā paresaṃ vā gāvo rakkhitvā pañcagorasavikkayena jīvanakammaṃ. Issattho vuccati	1698	
PA_atk-s02_01a:1698_2	āvudhaṃ gahetvā upaṭṭhānakammaṃ. Rājaporisanti āvudhena rājakammaṃ katvā upaṭṭhānaṃ.	1698	
PA_atk-s02_01a:1698_3	Sippaññataranti gahitāvasesaṃ hatthiassasippādi. Sītassa purakkhatoti lakkhaṃ viya	1698	
PA_atk-s02_01a:1698_4	sarassa sītassa purato, sītena bādhīyamānoti attho. Uṇhepi eseva nayo. Ḍaṃsādīsu	1698	
PA_atk-s02_01a:1698_5	ḍaṃsāti piṅgalamakkhikā. Makasāti sabbamakkhikā, sarīsapāti ye keci saritvā gacchanti.	1698	
PA_atk-s02_01a:1698_6	Rissamānoti ruppamāno, ghaṭṭiyamāno. Mīyamānoti maramāno. Ayaṃ, bhikkhaveti, bhikkhave,	1698	
PA_atk-s02_01a:1698_7	ayaṃ muddādīhi jīvikakappanaṃ āgamma sītādipaccayo ābādho. Kāmānaṃ ādīnavoti kāmesu	1698	
PA_atk-s02_01a:1698_8	upaddavo, upassaggoti attho. Sandiṭṭhikoti paccakkho sāmaṃ passitabbo. Dukkhakkhandhoti	1698	
PA_atk-s02_01a:1698_9	dukkharāsi. Kāmahetūtiādīsu paccayaṭṭhena kāmā assa hetūti kāmahetu. Mūlaṭṭhena kāmā	1698	
PA_atk-s02_01a:1698_10	nidānamassāti kāmanidāno. Liṅgavipallāsena pana kāmanidānanti vutto. Kāraṇaṭṭhena	16981	
PA_atk-s02_01a:1698_11	kāmā adhikaraṇaṃ assāti kāmādhikaraṇo. Liṅgavipallāseneva pana kāmādhikaraṇanti vutto.	16981	
PA_atk-s02_01a:1698_12	Kāmānameva hetūti idaṃ niyamavacanaṃ, kāmapaccayā uppajjatiyevāti attho.	16981	
PA_atk-s02_01a:1699_0	Uṭṭhahatoti ājīvasamuṭṭhāpakavīriyena uṭṭhahantassa. Ghaṭatoti taṃ vīriyaṃ pubbenāparaṃ	1699	
PA_atk-s02_01a:1699_1	ghaṭentassa. Vāyamatoti vāyāmaṃ parakkamaṃ payogaṃ karontassa. Nābhinipphajjantīti	1699	
PA_atk-s02_01a:1699_2	na nipphajjanti, hatthaṃ nābhiruhanti. Socatīti citte uppannabalavasokena socati.	1699	
PA_atk-s02_01a:1699_3	Kilamatīti kāye uppannadukkhena kilamati. Paridevatīti vācāya paridevati. Urattāḷinti	1699	
PA_atk-s02_01a:1699_4	uraṃ tāḷetvā. Kandatīti rodati. Sammohaṃ āpajjatīti visaññī viya sammūḷho hoti. Moghanti	1699	
PA_atk-s02_01a:1699_5	tucchaṃ. Aphaloti nipphalo. Ārakkhādhikaraṇanti ārakkhakāraṇā. Kintīti kena nu kho	1699	
PA_atk-s02_01a:1699_6	upāyena. Yampi meti yampi mayhaṃ kasikammādīni katvā uppāditaṃ dhanaṃ ahosi. Tampi	1699	
PA_atk-s02_01a:1699_7	no natthīti tampi amhākaṃ idāni natthi.	1699	
PA_atk-s02_01a:1700_0	168. Puna caparaṃ, bhikkhave, kāmahetūtiādināpi kāraṇaṃ dassetvāva ādīnavaṃ dīpeti.	1700	
PA_atk-s02_01a:1700_1	Tattha kāmahetūti kāmapaccayā rājānopi rājūhi vivadanti. Kāmanidānanti bhāvanapuṃsakaṃ,	1700	
PA_atk-s02_01a:1700_2	kāme nidānaṃ katvā vivadantīti attho. Kāmādhikaraṇantipi bhāvanapuṃsakameva, kāme	1700	
PA_atk-s02_01a:1700_3	adhikaraṇaṃ katvā vivadantīti attho. Kāmānameva hetūti gāmanigamanagarasenāpatipurohitaṭṭhānantarādīnaṃ	1700	
PA_atk-s02_01a:1700_4	kāmānameva hetu vivadantīti attho. Upakkamantīti paharanti. Asicammanti asiñceva	1700	
PA_atk-s02_01a:1700_5	kheṭakaphalakādīni ca. Dhanukalāpaṃ sannayhitvāti dhanuṃ gahetvā sarakalāpaṃ sannayhitvā.	1700	
PA_atk-s02_01a:1700_6	Ubhatobyūḷanti ubhato rāsibhūtaṃ. Pakkhandantīti pavisanti. Usūsūti kaṇḍesu. Vijjotalantesūti	1700	
PA_atk-s02_01a:1700_7	viparivattantesu. Te tatthāti te tasmiṃ saṅgāme.	1700	
PA_atk-s02_01a:1701_0	Addāvalepanā upakāriyoti cettha manussā pākārapādaṃ assakhurasaṇṭhānena iṭṭhakāhi	1701	
PA_atk-s02_01a:1701_1	cinitvā upari sudhāya limpanti. Evaṃ katā pākārapādā upakāriyoti vuccanti. Tā tintena	1701	
PA_atk-s02_01a:1701_2	kalalena sittā addāvalepanā nāma honti. Pakkhandantīti tāsaṃ heṭṭhā tikhiṇaayasūlādīhi	1701	
PA_atk-s02_01a:1701_3	vijjhīyamānāpi pākārassa picchilabhāvena ārohituṃ asakkontāpi upadhāvantiyeva. Chakaṇakāyāti	1701	
PA_atk-s02_01a:1701_4	kuthitagomayena. Abhivaggenāti satadantena. Taṃ aṭṭhadantākārena katvā “nagaradvāraṃ	1701	
PA_atk-s02_01a:1701_5	bhinditvā pavisissāmā”ti āgate uparidvāre ṭhitā tassa bandhanayottāni chinditvā tena	1701	
PA_atk-s02_01a:1701_6	abhivaggena omaddanti.	1701	
PA_atk-s02_01a:1702_0	169. Sandhimpi chindantīti gharasandhimpi chindanti. Nillopanti gāme paharitvā mahāvilopaṃ	1702	
PA_atk-s02_01a:1702_1	karonti. Ekāgārikanti paṇṇāsamattāpi saṭṭhimattāpi parivāretvā jīvaggāhaṃ gahetvā	1702	
PA_atk-s02_01a:1702_2	āharāpenti. Paripanthepi tiṭṭhantīti panthadūhanakammaṃ karonti. Aḍḍhadaṇḍakehīti	1702	
PA_atk-s02_01a:1702_3	muggarehi pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi. Bilaṅgathālikanti	1702	
PA_atk-s02_01a:1702_4	kañjiyaukkhalikammakāraṇaṃ, taṃ karontā sīsakapālaṃ uppāṭetvā tattaṃ ayoguḷaṃ saṇḍāsena	1702	
PA_atk-s02_01a:1702_5	gahetvā tattha pakkhipanti, tena matthaluṅgaṃ pakkuthitvā upari uttarati. Saṅkhamuṇḍikanti	1702	
PA_atk-s02_01a:1702_6	saṅkhamuṇḍakammakāraṇaṃ, taṃ karontā uttaroṭṭhaubhatokaṇṇacūḷikagaḷavāṭaparicchedena	1702	
PA_atk-s02_01a:1702_7	cammaṃ chinditvā sabbakese ekato gaṇṭhiṃ katvā daṇḍakena vallitvā uppāṭenti, saha	1702	
PA_atk-s02_01a:1702_8	kesehi cammaṃ uṭṭhahati. Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.	1702	
PA_atk-s02_01a:1703_0	Rāhumukhanti rāhumukhakammakāraṇaṃ, taṃ karontā saṅkunā mukhaṃ vivaritvā antomukhe	1703	
PA_atk-s02_01a:1703_1	dīpaṃ jālenti. Kaṇṇacūḷikāhi vā paṭṭhāya mukhaṃ nikhādanena khaṇanti. Lohitaṃ paggharitvā	1703	
PA_atk-s02_01a:1703_2	mukhaṃ pūreti. Jotimālikanti sakalasarīraṃ telapilotikāya veṭhetvā ālimpanti. Hatthapajjotikanti	1703	
PA_atk-s02_01a:1703_3	hatthe telapilotikāya veṭhetvā dīpaṃ viya jālenti. Erakavattikanti erakavattakammakāraṇaṃ,	1703	
PA_atk-s02_01a:1703_4	taṃ karontā gīvato paṭṭhāya cammabaddhe kantitvā gopphake ṭhapenti. Atha naṃ yottehi	1703	
PA_atk-s02_01a:1703_5	bandhitvā kaḍḍhanti. So attano cammabaddhe akkamitvā akkamitvā patati. Cīrakavāsikanti	1703	
PA_atk-s02_01a:1703_6	cīrakavāsikakammakāraṇaṃ, taṃ karontā tatheva cammabaddhe kantitvā kaṭiyaṃ ṭhapenti.	1703	
PA_atk-s02_01a:1703_7	Kaṭito paṭṭhāya kantitvā gopphakesu ṭhapenti. Uparimehi heṭṭhimasarīraṃ cīrakanivāsananivatthaṃ	1703	
PA_atk-s02_01a:1703_8	viya hoti. Eṇeyyakanti eṇeyyakakammakāraṇaṃ. Taṃ karontā ubhosu kapparesu ca jāṇūsu	1703	
PA_atk-s02_01a:1703_9	ca ayavalayāni datvā ayasūlāni koṭṭenti. So catūhi ayasūlehi bhūmiyaṃ patiṭṭhahati.	1703	
PA_atk-s02_01a:1703_10	Atha naṃ parivāretvā aggiṃ karonti. “Eṇeyyako jotipariggaho yathā”ti āgataṭṭhānepi	17031	
PA_atk-s02_01a:1703_11	idameva vuttaṃ. Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.	17031	
PA_atk-s02_01a:1703_12	Evarūpā kāraṇā nāma natthi.	17031	
PA_atk-s02_01a:1704_0	Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti. Kahāpaṇikanti	1704	
PA_atk-s02_01a:1704_1	sakalasarīraṃ tiṇhāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā	1704	
PA_atk-s02_01a:1704_2	koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ	1704	
PA_atk-s02_01a:1704_3	ghaṃsanti. Cammasaṃsanhārūni paggharitvā savanti. Aṭṭhikasaṅkhalikāva tiṭṭhati. Palighaparivattikanti	1704	
PA_atk-s02_01a:1704_4	ekena passena nipajjāpetvā kaṇṇacchidde ayasūlaṃ koṭṭetvā pathaviyā ekābaddhaṃ karonti.	1704	
PA_atk-s02_01a:1704_5	Atha naṃ pāde gahetvā āvijjhanti. Palālapīṭhakanti cheko kāraṇiko chavicammaṃ acchinditvā	1704	
PA_atk-s02_01a:1704_6	nisadapotehi aṭṭhīni bhinditvā kesesu gahetvā ukkhipanti. Maṃsarāsiyeva hoti, atha	1704	
PA_atk-s02_01a:1704_7	naṃ keseheva pariyonandhitvā gaṇhanti. Palālavaṭṭiṃ viya katvā pana veṭhenti. Sunakhehipīti	1704	
PA_atk-s02_01a:1704_8	katipayāni divasāni āhāraṃ adatvā chātakehi sunakhehi khādāpenti. Te muhuttena aṭṭhisaṅkhalikameva	1704	
PA_atk-s02_01a:1704_9	karonti. Samparāyikoti samparāye dutiyattabhāve vipākoti attho.	1704	
PA_atk-s02_01a:1705_0	170. Chandarāgavinayo chandarāgappahānanti nibbānaṃ. Nibbānañhi āgamma kāmesu chandarāgo	1705	
PA_atk-s02_01a:1705_1	vinīyati ceva pahīyati ca, tasmā nibbānaṃ chandarāgavinayo chandarāgappahānanti ca	1705	
PA_atk-s02_01a:1705_2	vuttaṃ. Sāmaṃ vā kāme parijānissantīti sayaṃ vā te kāme tīhi pariññāhi parijānissanti.	1705	
PA_atk-s02_01a:1705_3	Tathattāyāti tathabhāvāya. Yathāpaṭipannoti yāya paṭipadāya paṭipanno.	1705	
PA_atk-s02_01a:1706_0	171. Khattiyakaññā vātiādi aparittena vipulena kusalena gahitapaṭisandhikaṃ vatthālaṅkārādīni	1706	
PA_atk-s02_01a:1706_1	labhanaṭṭhāne nibbattaṃ dassetuṃ vuttaṃ. Pannarasavassuddesikāti pannarasavassavayā.	1706	
PA_atk-s02_01a:1706_2	Dutiyapadepi eseva nayo. Vayapadesaṃ kasmā gaṇhāti? Vaṇṇasampattidassanatthaṃ. Mātugāmassa	1706	
PA_atk-s02_01a:1706_3	hi duggatakule nibbattassāpi etasmiṃ kāle thokaṃ thokaṃ vaṇṇāyatanaṃ pasīdati. Purisānaṃ	1706	
PA_atk-s02_01a:1706_4	pana vīsativassakāle pañcavīsativassakāle pasannaṃ hoti. Nātidīghātiādīhi chadosavirahitaṃ	1706	
PA_atk-s02_01a:1706_5	sarīrasampattiṃ dīpeti. Vaṇṇanibhāti vaṇṇoyeva.	1706	
PA_atk-s02_01a:1707_0	Jiṇṇanti jarājiṇṇaṃ. Gopānasivaṅkanti gopānasī viya vaṅkaṃ. Bhogganti bhaggaṃ, imināpissa	1707	
PA_atk-s02_01a:1707_1	vaṅkabhāvameva dīpeti. Daṇḍaparāyaṇanti daṇḍapaṭisaraṇaṃ daṇḍadutiyaṃ. Pavedhamānanti	1707	
PA_atk-s02_01a:1707_2	kampamānaṃ. Āturanti jarāturaṃ. Khaṇḍadantanti jiṇṇabhāvena khaṇḍitadantaṃ. Palitakesanti	1707	
PA_atk-s02_01a:1707_3	paṇḍarakesaṃ. Vilūnanti luñcitvā gahitakesaṃ viya khallāṭaṃ. Khalitasiranti mahākhallāṭasīsaṃ.	1707	
PA_atk-s02_01a:1707_4	Valinanti sañjātavaliṃ. Tilakāhatagattanti setakāḷatilakehi vikiṇṇasarīraṃ. Ābādhikanti	1707	
PA_atk-s02_01a:1707_5	byādhikaṃ. Dukkhitanti dukkhapattaṃ.	1707	
PA_atk-s02_01a:1708	Bāḷhagilānanti adhimattagilānaṃ. Sivathikāya chaḍḍitanti āmakasusāne pātitaṃ. Sesamettha satipaṭṭhāne vuttameva. Idhāpi nibbānaṃyeva chandarāgavinayo.	170	
PA_atk-s02_01a:1709	173. Neva tasmiṃ samaye attabyābādhāyāti tasmiṃ samaye attanopi dukkhatthāya na ceteti. Abyābajjhaṃyevāti niddukkhameva.	170	
PA_atk-s02_01a:1710	174. Yaṃ, bhikkhave, vedanā aniccāti, bhikkhave, yasmā vedanā aniccā, tasmā ayaṃ aniccādiākārova vedanāya ādīnavoti attho, nissaraṇaṃ vuttappakāramevāti.	171	
PA_atk-s02_01a:1711	Papañcasūdaniyā majjhimanikāyaṭṭhakathāya	171	
PA_atk-s02_01a:1712	Mahādukkhakkhandhasuttavaṇṇanā niṭṭhitā.	171	
PA_atk-s02_01a:1713	4. Cūḷadukkhakkhandhasuttavaṇṇanā	171	
PA_atk-s02_01a:1714_0	175. Evaṃ me sutanti cūḷadukkhakkhandhasuttaṃ. Tattha sakkesūti evaṃnāmake janapade.	1714	
PA_atk-s02_01a:1714_1	So hi janapado sakyānaṃ rājakumārānaṃ vasanaṭṭhānattā sakyātveva saṅkhyaṃ gato. Sakyānaṃ	1714	
PA_atk-s02_01a:1714_2	pana uppatti ambaṭṭhasutte āgatāva. Kapilavatthusminti evaṃnāmake nagare. Tañhi kapilassa	1714	
PA_atk-s02_01a:1714_3	isino nivāsaṭṭhāne katattā kapilavatthūti vuttaṃ, taṃ gocaragāmaṃ katvā. Nigrodhārāmeti	1714	
PA_atk-s02_01a:1714_4	nigrodho nāma sakko, so ñātisamāgamakāle kapilavatthuṃ āgate bhagavati attano ārāme	1714	
PA_atk-s02_01a:1714_5	vihāraṃ kāretvā bhagavato niyyātesi, tasmiṃ viharatīti attho. Mahānāmoti anuruddhattherassa	1714	
PA_atk-s02_01a:1714_6	bhātā bhagavato cuḷapituputto. Suddhodano sukkodano sakkodano dhotodano amitodanoti	1714	
PA_atk-s02_01a:1714_7	ime pañca janā bhātaro. Amitā nāma devī tesaṃ bhaginī. Tissatthero tassā putto. Tathāgato	1714	
PA_atk-s02_01a:1714_8	ca nandatthero ca suddhodanassa puttā, mahānāmo ca anuruddhatthero ca sukkodanassa.	1714	
PA_atk-s02_01a:1714_9	Ānandatthero amitodanassa, so bhagavato kaniṭṭho. Mahānāmo mahallakataro sakadāgāmī ariyasāvako.	1714	
PA_atk-s02_01a:1715_0	Dīgharattanti mayhaṃ sakadāgāmiphaluppattito paṭṭhāya cirarattaṃ jānāmīti dasseti.	1715	
PA_atk-s02_01a:1715_1	Lobhadhammāti lobhasaṅkhātā dhammā, nānappakārakaṃ lobhaṃyeva sandhāya vadati. Itaresupi	1715	
PA_atk-s02_01a:1715_2	dvīsu eseva nayo. Pariyādāya tiṭṭhantīti khepetvā tiṭṭhanti. Idañhi pariyādānaṃ nāma	1715	
PA_atk-s02_01a:1715_3	“sabbaṃ hatthikāyaṃ pariyādiyitvā sabbaṃ assakāyaṃ sabbaṃ rathakāyaṃ sabbaṃ pattikāyaṃ	1715	
PA_atk-s02_01a:1715_4	pariyādiyitvā jīvantaṃyeva naṃ osajjeyya”nti ettha gahaṇe āgataṃ. “Aniccasaññā, bhikkhave,	1715	
PA_atk-s02_01a:1715_5	bhāvitā bahulīkatā sabbaṃ kāmarāgaṃ pariyādiyatī”ti ettha khepane. Idhāpi khepane	1715	
PA_atk-s02_01a:1715_6	adhippetaṃ. Tena vuttaṃ “pariyādiyitvāti khepetvā”ti.	1715	
PA_atk-s02_01a:1716_0	Yena me ekadā lobhadhammāpīti yena mayhaṃ ekekasmiṃ kāle lobhadhammāpi cittaṃ pariyādāya	1716	
PA_atk-s02_01a:1716_1	tiṭṭhantīti pucchati. Ayaṃ kira rājā “sakadāgāmimaggena lobhadosamohā niravasesā	1716	
PA_atk-s02_01a:1716_2	pahīyantī”ti saññī ahosi, ayaṃ “appahīnaṃ me atthī”tipi jānāti, appahīnakaṃ upādāya	1716	
PA_atk-s02_01a:1716_3	pahīnakampi puna pacchatovāvattatīti saññī hoti. Ariyasāvakassa evaṃ sandeho uppajjatīti?	1716	
PA_atk-s02_01a:1716_4	Āma uppajjati. Kasmā? Paṇṇattiyā akovidattā. “Ayaṃ kileso asukamaggavajjho”ti imissā	1716	
PA_atk-s02_01a:1716_5	paṇṇattiyā akovidassa hi ariyasāvakassapi evaṃ hoti. Kiṃ tassa paccavekkhaṇā natthīti?	1716	
PA_atk-s02_01a:1716_6	Atthi. Sā pana na sabbesaṃ paripuṇṇā hoti. Eko hi pahīnakilesameva paccavekkhati.	1716	
PA_atk-s02_01a:1716_7	Eko avasiṭṭhakilesameva, eko maggameva, eko phalameva, eko nibbānameva. Imāsu pana	1716	
PA_atk-s02_01a:1716_8	pañcasu paccavekkhaṇāsu ekaṃ vā dve vā no laddhuṃ na vaṭṭati. Iti yassa paccavekkhaṇā	1716	
PA_atk-s02_01a:1716_9	na paripuṇṇā, tassa maggavajjhakilesapaṇṇattiyaṃ akovidattā evaṃ hoti.	1716	
PA_atk-s02_01a:1717_0	176. So eva kho teti soyeva lobho doso moho ca tava santāne appahīno, tvaṃ pana pahīnasaññī	1717	
PA_atk-s02_01a:1717_1	ahosīti dasseti. So ca hi teti so tuyhaṃ lobhadosamohadhammo. Kāmeti duvidhe kāme.	1717	
PA_atk-s02_01a:1717_2	Na paribhuñjeyyāsīti mayaṃ viya pabbajeyyāsīti dasseti.	1717	
PA_atk-s02_01a:1718_0	177. Appassādāti parittasukhā. Bahudukkhāti diṭṭhadhammikasamparāyikadukkhamevettha	1718	
PA_atk-s02_01a:1718_1	bahukaṃ. Bahupāyāsāti diṭṭhadhammikasamparāyiko upāyāsakilesoyevettha bahu. Ādīnavoti	1718	
PA_atk-s02_01a:1718_2	diṭṭhadhammikasamparāyiko upaddavo. Ettha bhiyyoti etesu kāmesu ayaṃ ādīnavoyeva	1718	
PA_atk-s02_01a:1718_3	bahu. Assādo pana himavantaṃ upanidhāya sāsapo viya appo, parittako. Iti cepi mahānāmāti	1718	
PA_atk-s02_01a:1718_4	mahānāma evaṃ cepi ariyasāvakassa. Yathābhūtanti yathāsabhāvaṃ. Sammā nayena kāraṇena	1718	
PA_atk-s02_01a:1718_5	paññāya suṭṭhu diṭṭhaṃ hotīti dasseti. Tattha paññāyāti vipassanāpaññāya, heṭṭhāmaggadvayañāṇenāti	1718	
PA_atk-s02_01a:1718_6	attho. So cāti so eva maggadvayena diṭṭhakāmādīnavo ariyasāvako. Pītisukhanti iminā	1718	
PA_atk-s02_01a:1718_7	sappītikāni dve jhānāni dasseti. Aññaṃ vā tato santataranti tato jhānadvayato santataraṃ	1718	
PA_atk-s02_01a:1718_8	aññaṃ uparijhānadvayañceva maggadvayañca. Neva tāva anāvaṭṭī kāmesu hotīti atha kho	1718	
PA_atk-s02_01a:1718_9	so dve magge paṭivijjhitvā ṭhitopi ariyasāvako upari jhānānaṃ vā maggānaṃ vā anadhigatattā	1718	
PA_atk-s02_01a:1718_10	neva tāva kāmesu anāvaṭṭī hoti, anāvaṭṭino anābhogo na hoti. Āvaṭṭino sābhogoyeva	17181	
PA_atk-s02_01a:1718_11	hoti. Kasmā? Catūhi jhānehi vikkhambhanappahānassa, dvīhi maggehi samucchedappahānassa abhāvā.	17181	
PA_atk-s02_01a:1719_0	Mayhampi khoti na kevalaṃ tuyheva, atha kho mayhampi. Pubbeva sambodhāti maggasambodhito	1719	
PA_atk-s02_01a:1719_1	paṭhamatarameva. Paññāya sudiṭṭhaṃ hotīti ettha orodhanāṭakā pajahanapaññā adhippetā.	1719	
PA_atk-s02_01a:1719_2	Pītisukhaṃ nājjhagamanti sappītikāni dve jhānāni na paṭilabhiṃ. Aññaṃ vā tato santataranti	1719	
PA_atk-s02_01a:1719_3	idha upari jhānadvayaṃ ceva cattāro ca maggā adhippetā. Paccaññāsinti paṭiaññāsiṃ.	1719	
PA_atk-s02_01a:1720_0	179. Ekamidāhaṃ mahānāma samayanti kasmā āraddhaṃ? Ayaṃ pāṭiyekko anusandhi. Heṭṭhā	1720	
PA_atk-s02_01a:1720_1	kāmānaṃ assādopi ādīnavopi kathito, nissaraṇaṃ na kathitaṃ, taṃ kathetuṃ ayaṃ desanā	1720	
PA_atk-s02_01a:1720_2	āraddhā. Kāmasukhallikānuyogo hi eko anto attakilamathānuyogo ekoti imehi antehi	1720	
PA_atk-s02_01a:1720_3	muttaṃ mama sāsananti upari phalasamāpattisīsena sakalasāsanaṃ dassetumpi ayaṃ desanā āraddhā.	1720	
PA_atk-s02_01a:1721_0	Gijjhakūṭe pabbateti tassa pabbatassa gijjhasadisaṃ kūṭaṃ atthi, tasmā gijjhakūṭoti	1721	
PA_atk-s02_01a:1721_1	vuccati. Gijjhā vā tassa kūṭesu nivasantītipi gijjhakūṭoti vuccati. Isigilipasseti	1721	
PA_atk-s02_01a:1721_2	isigilipabbatassa passe. Kāḷasilāyanti kāḷavaṇṇe piṭṭhipāsāṇe. Ubbhaṭṭhakā hontīti	1721	
PA_atk-s02_01a:1721_3	uddhaṃyeva ṭhitakā honti anisinnā. Opakkamikāti ubbhaṭṭhakādinā attano upakkamena	1721	
PA_atk-s02_01a:1721_4	nibbattitā. Nigaṇṭho, āvusoti aññaṃ kāraṇaṃ vattuṃ asakkontā nigaṇṭhassa upari pakkhipiṃsu.	1721	
PA_atk-s02_01a:1721_5	Sabbaññū sabbadassāvīti so amhākaṃ satthā atītānāgatapaccuppannaṃ sabbaṃ jānāti passatīti	1721	
PA_atk-s02_01a:1721_6	dasseti. Aparisesaṃ ñāṇadassanaṃ paṭijānātīti so amhākaṃ satthā aparisesaṃ dhammaṃ	1721	
PA_atk-s02_01a:1721_7	jānanto aparisesasaṅkhātaṃ ñāṇadassanaṃ paṭijānāti, paṭijānanto ca evaṃ paṭijānāti	1721	
PA_atk-s02_01a:1721_8	“carato ca me tiṭṭhato ca…pe… paccupaṭṭhita”nti. Tattha satatanti niccaṃ. Samitanti tasseva vevacanaṃ.	1721	
PA_atk-s02_01a:1722_0	180. Kiṃ pana tumhe, āvuso, nigaṇṭhā jānātha ettakaṃ vā dukkhaṃ nijjiṇṇanti idaṃ	1722	
PA_atk-s02_01a:1722_1	bhagavā puriso nāma yaṃ karoti, taṃ jānāti. Vīsatikahāpaṇe iṇaṃ gahetvā dasa datvā	1722	
PA_atk-s02_01a:1722_2	“dasa me dinnā dasa avasiṭṭhā”ti jānāti, tepi datvā “sabbaṃ dinna”nti jānāti. Khettassa	1722	
PA_atk-s02_01a:1722_3	tatiyabhāgaṃ lāyitvā “eko bhāgo lāyito, dve avasiṭṭhā”ti jānāti. Puna ekaṃ lāyitvā	1722	
PA_atk-s02_01a:1722_4	“dve lāyitā, eko avasiṭṭho”ti jānāti. Tasmimpi lāyite “sabbaṃ niṭṭhita”nti jānāti,	1722	
PA_atk-s02_01a:1722_5	evaṃ sabbakiccesu katañca akatañca jānāti, tumhehipi tathā ñātabbaṃ siyāti dasseti.	1722	
PA_atk-s02_01a:1722_6	Akusalānaṃ dhammānaṃ pahānanti iminā akusalaṃ pahāya kusalaṃ bhāvetvā suddhantaṃ	1722	
PA_atk-s02_01a:1722_7	patto nigaṇṭho nāma tumhākaṃ sāsane atthīti pucchati.	1722	
PA_atk-s02_01a:1723_0	Evaṃ santeti tumhākaṃ evaṃ ajānanabhāve sati. Luddāti luddācārā. Lohitapāṇinoti pāṇe	1723	
PA_atk-s02_01a:1723_1	jīvitā voropentā lohitena makkhitapāṇino. Pāṇaṃ hi hanantassapi yassa lohitena pāṇi	1723	
PA_atk-s02_01a:1723_2	na makkhiyati, sopi lohitapāṇītveva vuccati. Kurūrakammantāti dāruṇakammā. Mātari	1723	
PA_atk-s02_01a:1723_3	pitari dhammikasamaṇabrāhmaṇādīsu ca katāparādhā. Māgavikādayo vā kakkhaḷakammā.	1723	
PA_atk-s02_01a:1724_0	Na kho, āvuso, gotamāti idaṃ nigaṇṭhā “ayaṃ amhākaṃ vāde dosaṃ deti, mayampissa dosaṃ	1724	
PA_atk-s02_01a:1724_1	āropemā”ti maññamānā ārabhiṃsu. Tassattho, “āvuso, gotama yathā tumhe paṇītacīvarāni	1724	
PA_atk-s02_01a:1724_2	dhārentā sālimaṃsodanaṃ bhuñjantā devavimānavaṇṇāya gandhakuṭiyā vasamānā sukhena	1724	
PA_atk-s02_01a:1724_3	sukhaṃ adhigacchatha, na evaṃ sukhena sukhaṃ adhigantabbaṃ. Yathā pana mayaṃ ukkuṭikappadhānādīhi	1724	
PA_atk-s02_01a:1724_4	nānappakāraṇaṃ dukkhaṃ anubhavāma, evaṃ dukkhena sukhaṃ adhigantabba”nti. Sukhena	1724	
PA_atk-s02_01a:1724_5	ca hāvusoti idaṃ sace sukhena ca sukhaṃ adhigantabbaṃ siyā. Rājā adhigaccheyyāti	1724	
PA_atk-s02_01a:1724_6	dassanatthaṃ vuttaṃ. Tattha māgadhoti magadharaṭṭhassa issaro. Seniyoti tassa nāmaṃ.	1724	
PA_atk-s02_01a:1724_7	Bimbīti attabhāvassa nāmaṃ. So tassa sārabhūto dassanīyo pāsādiko attabhāvasamiddhiyā	1724	
PA_atk-s02_01a:1724_8	bimbisāroti vuccati. Sukhavihāritaroti idaṃ te nigaṇṭhā rañño tīsu pāsādesu tividhavayehi	1724	
PA_atk-s02_01a:1724_9	nāṭakehi saddhiṃ sampattianubhavanaṃ sandhāya vadanti. Addhāti ekaṃsena. Sahasā appaṭisaṅkhāti	1724	
PA_atk-s02_01a:1724_10	sāhasaṃ katvā, appaccavekkhitvāva yathā ratto rāgavasena duṭṭho dosavasena mūḷho	17241	
PA_atk-s02_01a:1724_11	mohavasena bhāsati, evamevaṃ vācā bhāsitāti dasseti.	17241	
PA_atk-s02_01a:1725	Tattha paṭipucchissāmīti tasmiṃ atthe pucchissāmi. Yathā vo khameyyāti yathā tumhākaṃ rucceyya. Pahotīti sakkoti.	172	
PA_atk-s02_01a:1726_0	Aniñjamānoti acalamāno. Ekantasukhaṃ paṭisaṃvedīti nirantarasukhaṃ paṭisaṃvedī. “Ahaṃ	1726	
PA_atk-s02_01a:1726_1	kho, āvuso, nigaṇṭhā pahomi…pe… ekantasukhaṃ paṭisaṃvedī”ti idaṃ attano phalasamāpattisukhaṃ	1726	
PA_atk-s02_01a:1726_2	dassento āha. Ettha ca kathāpatiṭṭhāpanatthaṃ rājavāre satta ādiṃ katvā pucchā katā.	1726	
PA_atk-s02_01a:1726_3	Satta rattindivāni nappahotīti hi vutte cha pañca cattārīti sukhaṃ pucchituṃ hoti.	1726	
PA_atk-s02_01a:1726_4	Suddhavāre pana sattāti vutte puna cha pañca cattārīti vuccamānaṃ anacchariyaṃ hoti,	1726	
PA_atk-s02_01a:1726_5	tasmā ekaṃ ādiṃ katvā desanā katā. Sesaṃ sabbattha uttānatthamevāti.	1726	
PA_atk-s02_01a:1727	Papañcasūdaniyā majjhimanikāyaṭṭhakathāya	172	
PA_atk-s02_01a:1728	Cūḷadukkhakkhandhasuttavaṇṇanā niṭṭhitā.	172	
PA_atk-s02_01a:1729	5. Anumānasuttavaṇṇanā	172	
PA_atk-s02_01a:1730_0	181. Evaṃ me sutanti anumānasuttaṃ. Tattha bhaggesūti evaṃnāmake janapade, vacanattho	1730	
PA_atk-s02_01a:1730_1	panettha vuttānusāreneva veditabbo. Susumāragireti evaṃnāmake nagare. Tassa kira	1730	
PA_atk-s02_01a:1730_2	nagarassa vatthupariggahadivase avidūre udakarahade suṃsumāro saddamakāsi, giraṃ	1730	
PA_atk-s02_01a:1730_3	nicchāresi. Atha nagare niṭṭhite suṃsumāragiraṃ tvevassa nāmaṃ akaṃsu. Bhesakaḷāvaneti	1730	
PA_atk-s02_01a:1730_4	bhesakaḷānāmake vane. “Bhesagaḷāvane”tipi pāṭho. Migadāyeti taṃ vanaṃ migapakkhīnaṃ	1730	
PA_atk-s02_01a:1730_5	abhayadinnaṭṭhāne jātaṃ, tasmā migadāyoti vuccati.	1730	
PA_atk-s02_01a:1731_0	Pavāretīti icchāpeti. Vadantūti ovādānusāsanivasena vadantu, anusāsantūti attho.	1731	
PA_atk-s02_01a:1731_1	Vacanīyomhīti ahaṃ tumhehi vattabbo, anusāsitabbo ovaditabboti attho. So ca hoti	1731	
PA_atk-s02_01a:1731_2	dubbacoti so ca dukkhena vattabbo hoti, vutto na sahati. Dovacassakaraṇehīti dubbacabhāvakārakehi	1731	
PA_atk-s02_01a:1731_3	upari āgatehi soḷasahi dhammehi. Appadakkhiṇaggāhī anusāsaninti yo hi vuccamāno tumhe	1731	
PA_atk-s02_01a:1731_4	maṃ kasmā vadatha, ahaṃ attano kappiyākappiyaṃ sāvajjānavajjaṃ atthānatthaṃ jānāmīti	1731	
PA_atk-s02_01a:1731_5	vadati. Ayaṃ anusāsaniṃ padakkhiṇato na gaṇhāti, vāmato gaṇhāti, tasmā appadakkhiṇaggāhīti vuccati.	1731	
PA_atk-s02_01a:1732_0	Pāpikānaṃ icchānanti lāmakānaṃ asantasambhavanapatthanānaṃ. Paṭippharatīti paṭiviruddho,	1732	
PA_atk-s02_01a:1732_1	paccanīko hutvā tiṭṭhati, apasādetīti kiṃ nu kho tuyhaṃ bālassa abyattassa bhaṇitena,	1732	
PA_atk-s02_01a:1732_2	tvampi nāma bhaṇitabbaṃ maññissasīti evaṃ ghaṭṭeti. Paccāropetīti, tvampi khosi itthannāmaṃ	1732	
PA_atk-s02_01a:1732_3	āpattiṃ āpanno, taṃ tāva paṭikarohīti evaṃ paṭiāropeti.	1732	
PA_atk-s02_01a:1733_0	Aññenaññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ vā paṭicchādeti.	1733	
PA_atk-s02_01a:1733_1	“Āpattiṃ āpannosī”ti vutte “ko āpanno, kiṃ āpanno, kismiṃ āpanno, kaṃ bhaṇatha, kiṃ	1733	
PA_atk-s02_01a:1733_2	bhaṇathā”ti vā vadati. “Evarūpaṃ kiñci tayā diṭṭha”nti vutte “na suṇāmī”ti sotaṃ	1733	
PA_atk-s02_01a:1733_3	vā upaneti. Bahiddhā kathaṃ apanāmetīti “itthannāmaṃ āpattiṃ āpannosī”ti puṭṭho “pāṭaliputtaṃ	1733	
PA_atk-s02_01a:1733_4	gatomhī”ti vatvā puna “na tava pāṭaliputtagamanaṃ pucchāma, āpattiṃ pucchāmā”ti vutte	1733	
PA_atk-s02_01a:1733_5	“tato rājagehaṃ gatomhī”ti, rājagehaṃ vā yāhi brāhmaṇagehaṃ vā, āpattiṃ āpannosīti.	1733	
PA_atk-s02_01a:1733_6	Tattha me sūkaramaṃsaṃ laddhantiādīni vadanto kathaṃ bahiddhā vikkhipati.	1733	
PA_atk-s02_01a:1734_0	Apadāneti attano cariyāya. Na sampāyatīti, āvuso, tvaṃ kuhiṃ vasasi, kaṃ nissāya	1734	
PA_atk-s02_01a:1734_1	vasasīti vā, yaṃ tvaṃ vadesi “mayā esa āpattiṃ āpajjanno diṭṭho”ti. Tvaṃ tasmiṃ samaye	1734	
PA_atk-s02_01a:1734_2	kiṃ karosi, ayaṃ kiṃ karoti, kattha vā tvaṃ acchasi kattha vā ayantiādinā nayena	1734	
PA_atk-s02_01a:1734_3	cariyaṃ puṭṭho sampādetvā kathetuṃ na sakkoti.	1734	
PA_atk-s02_01a:1735	183. Tatrāvusoti, āvuso, tesu soḷasasu dhammesu. Attanāva attānaṃ evaṃ anuminitabbanti evaṃ attanāva attā anumetabbo tuletabbo tīretabbo.	173	
PA_atk-s02_01a:1736	184. Paccavekkhitabbanti paccavekkhitabbo. Ahorattānusikkhināti divāpi rattimpi sikkhantena, ratiñca divā ca kusalesu dhammesu sikkhantena pītipāmojjameva uppādetabbanti attho.	173	
PA_atk-s02_01a:1737_0	Acche vā udakapatteti pasanne vā udakabhājane. Mukhanimittanti mukhapaṭibimbaṃ. Rajanti	1737	
PA_atk-s02_01a:1737_1	āgantukarajaṃ. Aṅgaṇanti tattha jātakaṃ tilakaṃ vā piḷakaṃ vā. Sabbepime pāpake akusale	1737	
PA_atk-s02_01a:1737_2	dhamme pahīneti iminā sabbappahānaṃ kathesi. Kathaṃ? Ettakā akusalā dhammā pabbajitassa	1737	
PA_atk-s02_01a:1737_3	nānucchavikāti paṭisaṅkhānaṃ uppādayato hi paṭisaṅkhānappahānaṃkathitaṃ hoti. Sīlaṃ	1737	
PA_atk-s02_01a:1737_4	padaṭṭhānaṃ katvā kasiṇaparikammaṃ ārabhitvā aṭṭha samāpattiyo nibbattentassa vikkhambhanappahānaṃ	1737	
PA_atk-s02_01a:1737_5	kathitaṃ. Samāpattiṃ padaṭṭhānaṃ katvā vipassanaṃ vaḍḍhentassa tadaṅgappahānaṃ kathitaṃ.	1737	
PA_atk-s02_01a:1737_6	Vipassanaṃ vaḍḍhetvā maggaṃ bhāventassa samucchedappahānaṃ kathitaṃ. Phale āgate	1737	
PA_atk-s02_01a:1737_7	paṭippassaddhippahānaṃ, nibbāne āgate nissaraṇappahānanti evaṃ imasmiṃ sutte sabbappahānaṃ kathitaṃva hoti.	1737	
PA_atk-s02_01a:1738_0	Idañhi suttaṃ bhikkhupātimokkhaṃ nāmāti porāṇā vadanti. Idaṃ divasassa tikkhattuṃ	1738	
PA_atk-s02_01a:1738_1	paccavekkhitabbaṃ. Pāto eva vasanaṭṭhānaṃ pavisitvā nisinnena “ime ettakā kilesā	1738	
PA_atk-s02_01a:1738_2	atthi nu kho mayhaṃ natthī”ti paccavekkhitabbā. Sace atthīti passati, tesaṃ pahānāya	1738	
PA_atk-s02_01a:1738_3	vāyamitabbaṃ. No ce passati, supabbajitosmīti attamanena bhavitabbaṃ. Bhattakiccaṃ	1738	
PA_atk-s02_01a:1738_4	katvā rattiṭṭhāne vā divāṭṭhāne vā nisīditvāpi paccavekkhitabbaṃ. Sāyaṃ vasanaṭṭhāne	1738	
PA_atk-s02_01a:1738_5	nisīditvāpi paccavekkhitabbaṃ. Tikkhattuṃ asakkontena dve vāre paccavekkhitabbaṃ.	1738	
PA_atk-s02_01a:1738_6	Dve vāre asakkontena pana avassaṃ ekavāraṃ paccavekkhitabbaṃ, appaccavekkhituṃ na	1738	
PA_atk-s02_01a:1738_7	vaṭṭatīti vadanti. Sesaṃ sabbattha uttānatthamevāti.	1738	
PA_atk-s02_01a:1739	Papañcasūdaniyā majjhimanikāyaṭṭhakathāya	173	
PA_atk-s02_01a:1740	Anumānasuttavaṇṇanā niṭṭhitā.	174	
PA_atk-s02_01a:1741	6. Cetokhilasuttavaṇṇanā	174	
PA_atk-s02_01a:1742_0	185. Evaṃ me sutanti cetokhilasuttaṃ. Tattha cetokhilāti cittassa thaddhabhāvā kacavarabhāvā	1742	
PA_atk-s02_01a:1742_1	khāṇukabhāvā. Cetaso vinibandhāti cittaṃ bandhitvā muṭṭhiyaṃ katvā viya gaṇhantīti	1742	
PA_atk-s02_01a:1742_2	cetaso vinibandhā. Vuddhintiādīsu sīlena vuddhiṃ, maggena viruḷhiṃ, nibbānena vepullaṃ.	1742	
PA_atk-s02_01a:1742_3	Sīlasamādhīhi vā vuddhiṃ, vipassanāmaggehi viruḷhiṃ, phalanibbānehi vepullaṃ. Satthari	1742	
PA_atk-s02_01a:1742_4	kaṅkhatīti satthu sarīre vā guṇe vā kaṅkhati. Sarīre kaṅkhamāno dvattiṃsavaralakkhaṇappaṭimaṇḍitaṃ	1742	
PA_atk-s02_01a:1742_5	nāma sarīraṃ atthi nu kho natthīti kaṅkhati, guṇe kaṅkhamāno atītānāgatapaccuppannajānanasamatthaṃ	1742	
PA_atk-s02_01a:1742_6	sabbaññutaññāṇaṃ atthi nu kho natthīti kaṅkhati. Vicikicchatīti vicinanto kicchati,	1742	
PA_atk-s02_01a:1742_7	dukkhaṃ āpajjati, vinicchetuṃ na sakkoti. Nādhimuccatīti evametanti adhimokkhaṃ na	1742	
PA_atk-s02_01a:1742_8	paṭilabhati. Na sampasīdatīti guṇesu otaritvā nibbicikicchabhāvena pasīdituṃ, anāvilo	1742	
PA_atk-s02_01a:1742_9	bhavituṃ na sakkoti. Ātappāyāti kilesasantāpakavīriyakaraṇatthāya. Anuyogāyāti punappunaṃ	1742	
PA_atk-s02_01a:1742_10	yogāya. Sātaccāyāti satatakiriyāya padhānāyāti padahanatthāya. Ayaṃ paṭhamo cetokhiloti	17421	
PA_atk-s02_01a:1742_11	ayaṃ satthari vicikicchāsaṅkhāto paṭhamo cittassa thaddhabhāvo, evametassa bhikkhuno	17421	
PA_atk-s02_01a:1742_12	appahīno hoti. Dhammeti pariyattidhamme ca paṭivedhadhamme ca. Pariyattidhamme kaṅkhamāno,	17421	
PA_atk-s02_01a:1742_13	tepiṭakaṃ buddhavacanaṃ caturāsīti dhammakkhandhasahassānīti vadanti, atthi nu kho	17421	
PA_atk-s02_01a:1742_14	etaṃ natthīti kaṅkhati. Paṭivedhadhamme kaṅkhamāno vipassanānissando maggo nāma,	17421	
PA_atk-s02_01a:1742_15	magganissando phalaṃ nāma, sabbasaṅkhārapaṭinissaggo nibbānaṃ nāmāti vadanti. Taṃ	17421	
PA_atk-s02_01a:1742_16	atthi nu kho natthīti kaṅkhati. Saṅghe kaṅkhatīti suppaṭipannotiādīnaṃ padānaṃ vasena	17421	
PA_atk-s02_01a:1742_17	evarūpaṃ paṭipadaṃ paṭipannā cattāro maggaṭṭhā cattāro phalaṭṭhāti aṭṭhannaṃ puggalānaṃ	17421	
PA_atk-s02_01a:1742_18	samūhabhūto saṅgho nāma, so atthi nu kho natthīti kaṅkhati. Sikkhāya kaṅkhamāno adhisīlasikkhā	17421	
PA_atk-s02_01a:1742_19	nāma adhicittasikkhā nāma adhipaññāsikkhā nāmāti vadanti. Sā atthi nu kho natthīti	17421	
PA_atk-s02_01a:1742_20	kaṅkhati. Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo	17422	
PA_atk-s02_01a:1742_21	kacavarabhāvo khāṇukabhāvo.	17422	
PA_atk-s02_01a:1743_0	186. Vinibandhesu kāmeti vatthukāmepi kilesakāmepi. Kāyeti attano kāye. Rūpeti bahiddhā	1743	
PA_atk-s02_01a:1743_1	rūpe. Yāvadatthanti yattakaṃ icchati, tattakaṃ. Udarāvadehakanti udarapūraṃ. Tañhi	1743	
PA_atk-s02_01a:1743_2	udaraṃ avadehanato udarāvadehakanti vuccati. Seyyasukhanti mañcapīṭhasukhaṃ, utusukhaṃ	1743	
PA_atk-s02_01a:1743_3	vā. Passasukhanti yathā samparivattakaṃ sayantassa dakkhiṇapassavāmapassānaṃ sukhaṃ	1743	
PA_atk-s02_01a:1743_4	hoti, evaṃ uppannasukhaṃ. Middhasukhanti niddāsukhaṃ. Anuyuttoti yuttapayutto viharati.	1743	
PA_atk-s02_01a:1744_0	Paṇidhāyāti patthayitvā. Sīlenātiādīsu sīlanti catupārisuddhisīlaṃ. Vatanti vatasamādānaṃ.	1744	
PA_atk-s02_01a:1744_1	Tapoti tapacaraṇaṃ. Brahmacariyanti methunavirati. Devo vā bhavissāmīti mahesakkhadevo	1744	
PA_atk-s02_01a:1744_2	vā bhavissāmi. Devaññataro vāpi appesakkhadevesu vā aññataro.	1744	
PA_atk-s02_01a:1745_0	189. Iddhipādesu chandaṃ nissāya pavatto samādhi chandasamādhi. Padhānabhūtā saṅkhārā	1745	
PA_atk-s02_01a:1745_1	padhānasaṅkhārā. Samannāgatanti tehi dhammehi upetaṃ. Iddhiyā pādaṃ, iddhibhūtaṃ	1745	
PA_atk-s02_01a:1745_2	vā pādanti iddhipādaṃ. Sesesupi eseva nayo, ayamettha saṅkhepo. Vitthāro pana iddhipādavibhaṅge	1745	
PA_atk-s02_01a:1745_3	āgato yeva. Visuddhimaggepissa attho dīpito. Iti imehi catūhi iddhipādehi vikkhambhanappahānaṃ	1745	
PA_atk-s02_01a:1745_4	kathitaṃ. Ussoḷhīyeva pañcamīti ettha ussoḷhīti sabbattha kattabbavīriyaṃ dasseti.	1745	
PA_atk-s02_01a:1745_5	Ussoḷhīpannarasaṅgasamannāgatoti pañca cetokhilappahānāni pañca vinibandhappahānāni	1745	
PA_atk-s02_01a:1745_6	cattāro iddhipādā ussoḷhīti evaṃ ussoḷhiyā saddhiṃ pannarasahi aṅgehi samannāgato.	1745	
PA_atk-s02_01a:1745_7	Bhabboti anurūpo, anucchaviko. Abhinibbhidāyāti ñāṇena kilesabhedāya. Sambodhāyāti	1745	
PA_atk-s02_01a:1745_8	catumaggasambodhāya. Anuttarassāti seṭṭhassa. Yogakkhemassāti catūhi yogehi khemassa	1745	
PA_atk-s02_01a:1745_9	arahattassa. Adhigamāyāti paṭilābhāya. Seyyathāti opammatthe nipāto. Pīti sambhāvanatthe.	1745	
PA_atk-s02_01a:1745_10	Ubhayenapi seyyathāpi nāma, bhikkhaveti dasseti.	17451	
PA_atk-s02_01a:1746_0	Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā vuttappakārato	1746	
PA_atk-s02_01a:1746_1	ūnādhikānipi aṇḍāni honti, vacanasiliṭṭhatāya pana evaṃ vuttaṃ. Evañhi loke siliṭṭhaṃ	1746	
PA_atk-s02_01a:1746_2	vacanaṃ hoti. Tānassūti tāni assu, bhaveyyunti attho. Kukkuṭiyā sammā adhisayitānīti	1746	
PA_atk-s02_01a:1746_3	tāya janettiyā kukkuṭiyā pakkhe pasāretvā tesaṃ upari sayantiyā sammā adhisayitāni.	1746	
PA_atk-s02_01a:1746_4	Sammā pariseditānīti kālena kālaṃ utuṃ gāhāpentiyā suṭṭhu samantato seditāni usmīkatāni.	1746	
PA_atk-s02_01a:1746_5	Sammā paribhāvitānīti kālena kālaṃ suṭṭhu samantato bhāvitāni, kukkuṭagandhaṃ gāhāpitānīti	1746	
PA_atk-s02_01a:1746_6	attho. Kiñcāpi tassā kukkuṭiyāti tassā kukkuṭiyā imaṃ tividhakiriyākaraṇena appamādaṃ	1746	
PA_atk-s02_01a:1746_7	katvā kiñcāpi na evaṃ icchā uppajjeyya. Atha kho bhabbāva teti atha kho te kukkuṭapotakā	1746	
PA_atk-s02_01a:1746_8	vuttanayena sotthinā abhinibbhijjituṃ bhabbāva. Te hi yasmā tāya kukkuṭiyā evaṃ tīhākārehi	1746	
PA_atk-s02_01a:1746_9	tāni aṇḍāni paripālīyamānāni na pūtīni honti. Yopi nesaṃ allasineho, sopi pariyādānaṃ	1746	
PA_atk-s02_01a:1746_10	gacchati, kapālaṃ tanukaṃ hoti, pādanakhasikhā ca mukhatuṇḍakañca kharaṃ hoti, sayaṃ	17461	
PA_atk-s02_01a:1746_11	paripākaṃ gacchati, kapālassa tanuttā bahi āloko anto paññāyati, tasmā “ciraṃ vata	17461	
PA_atk-s02_01a:1746_12	mayaṃ saṅkuṭitahatthapādā sambādhe sayimhā, ayañca bahi āloko dissati, ettha dāni	17461	
PA_atk-s02_01a:1746_13	no sukhavihāro bhavissatī”ti nikkhamitukāmā hutvā kapālaṃ pādena paharanti, gīvaṃ	17461	
PA_atk-s02_01a:1746_14	pasārenti, tato taṃ kapālaṃ dvedhā bhijjati. Atha te pakkhe vidhunantā taṅkhaṇānurūpaṃ	17461	
PA_atk-s02_01a:1746_15	viravantā nikkhamantiyeva, nikkhamitvā ca gāmakkhettaṃ upasobhayamānā vicaranti.	17461	
PA_atk-s02_01a:1747_0	Evameva khoti idaṃ opammasampaṭipādanaṃ. Taṃ evaṃ atthena saṃsandetvā veditabbaṃ	1747	
PA_atk-s02_01a:1747_1	– tassā kukkuṭiyā aṇḍesu tividhakiriyākaraṇaṃ viya hi imassa bhikkhuno ussoḷhīpannarasehi	1747	
PA_atk-s02_01a:1747_2	aṅgehi samannāgatabhāvo. Kukkuṭiyā tividhakiriyāsampādanena aṇḍānaṃ apūtibhāvo viya	1747	
PA_atk-s02_01a:1747_3	pannarasaṅgasamannāgatassa bhikkhuno tividhānupassanāsampādanena vipassanāñāṇassa	1747	
PA_atk-s02_01a:1747_4	aparihāni. Tassā tividhakiriyākaraṇena aṇḍānaṃ allasinehapariyādānaṃ viya tassa bhikkhuno	1747	
PA_atk-s02_01a:1747_5	tividhānupassanāsampādanena bhavattayānugatanikantisinehapariyādānaṃ. Aṇḍakalāpānaṃ	1747	
PA_atk-s02_01a:1747_6	tanubhāvo viya bhikkhuno avijjaṇḍakosassa tanubhāvo. Kukkuṭapotakānaṃ pādanakhamutuṇḍakānaṃ	1747	
PA_atk-s02_01a:1747_7	thaddhakharabhāvo viya bhikkhuno vipassanāñāṇassa tikkhakharavippasannasūrabhāvo.	1747	
PA_atk-s02_01a:1747_8	Kukkuṭapotakānaṃ pariṇāmakālo viya bhikkhuno vipassanāñāṇassa pariṇāmakālo vaḍḍhitakālo	1747	
PA_atk-s02_01a:1747_9	gabbhaggahaṇakālo. Kukkuṭapotakānaṃ pādanakhasikhāya vā mukhatuṇḍakena vā aṇḍakosaṃ	1747	
PA_atk-s02_01a:1747_10	padāletvā pakkhe papphoṭetvā sotthinā abhinikkhamanakālo viya tassa bhikkhuno vipassanāñāṇagabbhaṃ	17471	
PA_atk-s02_01a:1747_11	gaṇhāpetvā vicarantassa tajjātikaṃ utusappāyaṃ vā bhojanasappāyaṃ vā puggalasappāyaṃ	17471	
PA_atk-s02_01a:1747_12	vā dhammassavanasappāyaṃ vā labhitvā ekāsane nisinnasseva vipassanaṃ vaḍḍhentassa	17471	
PA_atk-s02_01a:1747_13	anupubbādhigatena arahattamaggena avijjaṇḍakosaṃ padāletvā abhiññāpakkhe papphoṭetvā	17471	
PA_atk-s02_01a:1747_14	sotthinā arahattappattakālo veditabbo. Yathā pana kukkuṭapotakānaṃ pariṇatabhāvaṃ	17471	
PA_atk-s02_01a:1747_15	ñatvā mātāpi aṇḍakosaṃ bhindati, evaṃ tathārūpassa bhikkhuno ñāṇaparipākaṃ ñatvā satthāpi –	17471	
PA_atk-s02_01a:1748	“Ucchinda sinehamattano, kumudaṃ sāradikaṃva pāṇinā;	174	
PA_atk-s02_01a:1749	Santimaggameva brūhaya, nibbānaṃ sugatena desita”nti. –	174	
PA_atk-s02_01a:1750_0	Ādinā nayena obhāsaṃ pharitvā gāthāya avijjaṇḍakosaṃ paharati, so gāthāpariyosāne	1750	
PA_atk-s02_01a:1750_1	avijjāṇḍakosaṃ bhinditvā arahattaṃ pāpuṇāti. Tato paṭṭhāya yathā te kukkuṭapotakā	1750	
PA_atk-s02_01a:1750_2	gāmakkhettaṃ upasobhayamānā tattha tattha vicaranti, evaṃ ayampi mahākhīṇāsavo nibbānarammaṇaṃ	1750	
PA_atk-s02_01a:1750_3	phalasamāpattiṃ appetvā saṅghārāmaṃ upasobhayamāno vicarati.	1750	
PA_atk-s02_01a:1751_0	Iti imasmiṃ sutte cattāri pahānāni kathitāni. Kathaṃ? Cetokhilānañhi cetovinibandhānaṃ	1751	
PA_atk-s02_01a:1751_1	pahānena paṭisaṅkhānappapahānaṃ kathitaṃ, iddhipādehi vikkhambhanappahānaṃ kathita,	1751	
PA_atk-s02_01a:1751_2	magge āgate samucchedappahānaṃ kathitaṃ, phale āgate paṭippassaddhippahānaṃ kathitaṃ.	1751	
PA_atk-s02_01a:1751_3	Sesaṃ sabbattha uttānatthamevāti.	1751	
PA_atk-s02_01a:1752	Papañcasūdaniyā majjhimanikāyaṭṭhakathāya	175	
PA_atk-s02_01a:1753	Cetokhilasuttavaṇṇanā niṭṭhitā.	175	
PA_atk-s02_01a:1754	7. Vanapatthapariyāyasuttavaṇṇanā	175	
PA_atk-s02_01a:1755	190. Evaṃ me sutanti vanapatthapariyāyaṃ. Tattha vanapatthapariyāyanti vanapatthakāraṇaṃ, vanapatthadesanaṃ vā.	175	
PA_atk-s02_01a:1756_0	191. Vanapatthaṃ upanissāya viharatīti manussūpacārātikkantaṃ vanasaṇḍasenāsanaṃ	1756	
PA_atk-s02_01a:1756_1	nissāya samaṇadhammaṃ karonto viharati. Anupaṭṭhitātiādīsu pubbe anupaṭṭhitā sati	1756	
PA_atk-s02_01a:1756_2	taṃ upanissāya viharatopi na upaṭṭhāti, pubbe asamāhitaṃ cittaṃ na samādhiyati, pubbe	1756	
PA_atk-s02_01a:1756_3	aparikkhīṇā āsavā na parikkhayaṃ gacchanti, pubbe ananuppattaṃ anuttaraṃ yogakkhemasaṅkhātaṃ	1756	
PA_atk-s02_01a:1756_4	arahattañca na pāpuṇātīti attho. Jīvitaparikkhārāti jīvitasambhārā. Samudānetabbāti	1756	
PA_atk-s02_01a:1756_5	samāharitabbā. Kasirena samudāgacchantīti dukkhena uppajjanti. Rattibhāgaṃ vā divasabhāgaṃ	1756	
PA_atk-s02_01a:1756_6	vāti rattikoṭṭhāse vā divasakoṭṭhāse vā. Ettha ca rattibhāge paṭisañcikkhamānena	1756	
PA_atk-s02_01a:1756_7	ñatvā rattiṃyeva pakkamitabbaṃ, rattiṃ caṇḍavāḷādīnaṃ paribandhe sati aruṇuggamanaṃ	1756	
PA_atk-s02_01a:1756_8	āgametabbaṃ. Divasabhāge ñatvā divāva pakkamitabbaṃ, divā paribandhe sati sūriyatthaṅgamanaṃ āgametabbaṃ.	1756	
PA_atk-s02_01a:1757	192. Saṅkhāpīti evaṃ samaṇadhammassa anipphajjanabhāvaṃ jānitvā. Anantaravāre pana saṅkhāpīti evaṃ samaṇadhammassa nipphajjanabhāvaṃ jānitvā.	175	
PA_atk-s02_01a:1758	194. Yāvajīvanti yāva jīvitaṃ pavattati, tāva vatthabbameva.	175	
PA_atk-s02_01a:1759	195. So puggaloti padassa nānubandhitabboti iminā sambandho. Anāpucchāti idha pana taṃ puggalaṃ anāpucchā pakkamitabbanti attho.	175	
PA_atk-s02_01a:1760	197. Saṅkhāpīti evaṃ samaṇadhammassa anipphajjanabhāvaṃ ñatvā so puggalo nānubandhitabbo, taṃ āpucchā pakkamitabbaṃ.	176	
PA_atk-s02_01a:1761_0	198. Api panujjamānenāpīti api nikkaḍḍhīyamānenāpi. Evarūpo hi puggalo sacepi dārukalāpasataṃ	1761	
PA_atk-s02_01a:1761_1	vā udakaghaṭasataṃ vā vālikambaṇasataṃ vā daṇḍaṃ āharāpeti, mā idha vasīti nikkaḍḍhāpeti	1761	
PA_atk-s02_01a:1761_2	vā, taṃ taṃ khamāpetvā yāvajīvaṃ vatthabbamevāti.	1761	
PA_atk-s02_01a:1762	Papañcasūdaniyā majjhimanikāyaṭṭhakathāya	176	
PA_atk-s02_01a:1763	Vanapatthapariyāyasuttavaṇṇanā niṭṭhitā.	176	
PA_atk-s02_01a:1764	8. Madhupiṇḍikasuttavaṇṇanā	176	
PA_atk-s02_01a:1765_0	199. Evaṃ me sutanti madhupiṇḍikasuttaṃ. Tattha mahāvananti himavantena saddhiṃ ekābaddhaṃ	1765	
PA_atk-s02_01a:1765_1	aropimaṃ jātivanaṃ, na yathā vesāliyaṃ ropitāropitamissakaṃ. Divāvihārāyāti divā	1765	
PA_atk-s02_01a:1765_2	paṭisallānatthāya. Beluvalaṭṭhikāyāti taruṇabeluvarukkhassa. Daṇḍapāṇīti na jarādubbalatāya	1765	
PA_atk-s02_01a:1765_3	daṇḍahattho. Ayañhi taruṇo paṭhamavaye ṭhito, daṇḍacittatāya pana suvaṇṇadaṇḍaṃ gahetvā	1765	
PA_atk-s02_01a:1765_4	vicarati, tasmā daṇḍapāṇīti vutto. Jaṅghāvihāranti jaṅghākilamathavinodanatthaṃ jaṅghācāraṃ.	1765	
PA_atk-s02_01a:1765_5	Anucaṅkamamāno anuvicaramānoti ārāmadassana-vanadassana-pabbatadassanādīnaṃ atthāya	1765	
PA_atk-s02_01a:1765_6	ito cito ca vicaramāno. Adhiccanikkhamano kiresa kadāci deva nikkhamitvā evaṃ vicarati.	1765	
PA_atk-s02_01a:1765_7	Daṇḍamolubbhāti daṇḍaṃ olumbhitvā gopālakadārako viya daṇḍaṃ purato ṭhapetvā daṇḍamatthake	1765	
PA_atk-s02_01a:1765_8	dve hatthe patiṭṭhāpetvā piṭṭhipāṇiṃ hanukena uppīḷetvā ekamantaṃ aṭṭhāsi.	1765	
PA_atk-s02_01a:1766_0	200. Kiṃvādīti kiṃdiṭṭhiko. Kimakkhāyīti kiṃ katheti. Ayaṃ rājā bhagavantaṃ avanditvā	1766	
PA_atk-s02_01a:1766_1	paṭisanthāramattakameva katvā pañhaṃ pucchati. Tampi na aññātukāmatāya, acittīkārena	1766	
PA_atk-s02_01a:1766_2	pucchati. Kasmā? Devadattassa pakkhiko kiresa. Devadatto attano santikaṃ āgacchamāne	1766	
PA_atk-s02_01a:1766_3	tathāgate bhindati. So kira evaṃ vadeti “samaṇo gotamo amhākaṃ kulena saddhiṃ verī,	1766	
PA_atk-s02_01a:1766_4	na no kulassa vuddhiṃ icchati. Bhaginīpi me cakkavattiparibhogā, taṃ pahāya ‘nassatesā’ti	1766	
PA_atk-s02_01a:1766_5	nikkhamitvā pabbaji. Bhāgineyyopi me cakkavattibījanti ñatvā amhākaṃ kulassa vaḍḍhiyā	1766	
PA_atk-s02_01a:1766_6	atussanto ‘nassateta’nti tampi daharakāleyeva pabbājesi. Ahaṃ pana tena vinā vattituṃ	1766	
PA_atk-s02_01a:1766_7	asakkonto anupabbajito. Evaṃ pabbajitampi maṃ pabbajitadivasato paṭṭhāya na ujukehi	1766	
PA_atk-s02_01a:1766_8	akkhīhi oloketi. Parisamajjhe bhāsantopi mahāpharasunā paharanto viya āpāyiko devadattotiādīni	1766	
PA_atk-s02_01a:1766_9	bhāsatī”ti. Evaṃ ayampi rājā devadattena bhinno, tasmā evamakāsi.	1766	
PA_atk-s02_01a:1767_0	Atha bhagavā yathā ayaṃ rājā mayā pañhe pucchite na kathetīti vattuṃ na labhati,	1767	
PA_atk-s02_01a:1767_1	yathā ca bhāsitassa atthaṃ na jānāti, evamassa kathessāmīti tassānucchavikaṃ kathento	1767	
PA_atk-s02_01a:1767_2	yathāvādī khotiādimāha.	1767	
PA_atk-s02_01a:1768_0	Tattha na kenaci loke viggayha tiṭṭhatīti loke kenaci saddhiṃ viggāhikakathaṃ na	1768	
PA_atk-s02_01a:1768_1	karoti na vivadati. Tathāgato hi lokena saddhiṃ na vivadati; loko pana tathāgatena	1768	
PA_atk-s02_01a:1768_2	saddhiṃ aniccanti vutte niccanti vadamāno, dukkhaṃ, anattā, asubhanti vutte subhanti	1768	
PA_atk-s02_01a:1768_3	vadamāno vivadati. Tenevāha “nāhaṃ, bhikkhave, lokena vivadāmi, lokova kho, bhikkhave,	1768	
PA_atk-s02_01a:1768_4	mayā vivadati, tathā na, bhikkhave, dhammavādī kenaci lokasmiṃ vivadati, adhammavādīva	1768	
PA_atk-s02_01a:1768_5	kho, bhikkhave, vivadatī”ti. Yathāti yena kāraṇena. Kāmehīti vatthukāmehipi kilesakāmehipi.	1768	
PA_atk-s02_01a:1768_6	Taṃ brāhmaṇanti taṃ khīṇāsavaṃ brāhmaṇaṃ. Akathaṃkathinti nibbicikicchaṃ. Chinnakukkuccanti	1768	
PA_atk-s02_01a:1768_7	vippaṭisārakukkuccassa ceva hatthapādakukkuccassa ca chinnattā chinnakukkuccaṃ. Bhavābhaveti	1768	
PA_atk-s02_01a:1768_8	punappunabbhave, hīnapaṇīte vā bhave, paṇīto hi bhavo vuddhippatto abhavoti vuccati.	1768	
PA_atk-s02_01a:1768_9	Saññāti kilesasaññā. Kilesāyeva vā idha saññānāmena vuttā, tasmā yena kāraṇena kāmehi	1768	
PA_atk-s02_01a:1768_10	visaṃyuttaṃ viharantaṃ taṃ loke ninnāvādiṃ khīṇāsavabrāhmaṇaṃ kilesasaññā nānusenti,	17681	
PA_atk-s02_01a:1768_11	tañca kāraṇaṃ ahaṃ vadāmīti ayamettha attho. Iti bhagavā attano khīṇāsavabhāvaṃ dīpeti.	17681	
PA_atk-s02_01a:1768_12	Nillāḷetvāti nīharitvā kīḷāpetvā. Tivisākhanti tisākhaṃ. Nalāṭikanti valibhaṅgaṃ	17681	
PA_atk-s02_01a:1768_13	nalāṭe tisso rājiyo dassento valibhaṅgaṃ vuṭṭhāpetvāti attho. Daṇḍamolubbhāti daṇḍaṃ	17681	
PA_atk-s02_01a:1768_14	uppīḷetvā. “Daṇḍamālubbhā”tipi pāṭho, gahetvā pakkāmīti attho.	17681	
PA_atk-s02_01a:1769_0	201. Aññataroti nāmena apākaṭo eko bhikkhu. So kira anusandhikusalo, bhagavatā yathā	1769	
PA_atk-s02_01a:1769_1	daṇḍapāṇī na jānāti, tathā mayā kathitanti vutte kinti nu kho bhagavatā aviññeyyaṃ	1769	
PA_atk-s02_01a:1769_2	katvā pañho kathitoti anusandhiṃ gahetvā dasabalaṃ yācitvā imaṃ pañhaṃ bhikkhusaṅghassa	1769	
PA_atk-s02_01a:1769_3	pākaṭaṃ karissāmīti uṭṭhāyāsanā ekaṃsaṃ uttarāsaṅgaṃ karitvā dasanakhasamujjalaṃ	1769	
PA_atk-s02_01a:1769_4	añjaliṃ paggayha kiṃvādī pana, bhante bhagavātiādimāha.	1769	
PA_atk-s02_01a:1770_0	Yatonidānanti bhāvanapuṃsakaṃ etaṃ, yena kāraṇena yasmiṃ kāraṇe satīti attho. Papañcasaññāsaṅkhāti	1770	
PA_atk-s02_01a:1770_1	ettha saṅkhāti koṭṭhāso. Papañcasaññāti taṇhāmānadiṭṭhipapañcasampayuttā saññā, saññānāmena	1770	
PA_atk-s02_01a:1770_2	vā papañcāyeva vuttā. Tasmā papañcakoṭṭhāsāti ayamettha attho. Samudācarantīti pavattanti.	1770	
PA_atk-s02_01a:1770_3	Ettha ce natthi abhinanditabbanti yasmiṃ dvādasāyatanasaṅkhāte kāraṇe sati papañcasaññāsaṅkhā	1770	
PA_atk-s02_01a:1770_4	samudācaranti, ettha ekāyatanampi ce abhinanditabbaṃ abhivaditabbaṃ ajjhositabbaṃ	1770	
PA_atk-s02_01a:1770_5	natthīti attho. Tattha abhininditabbanti ahaṃ mamanti abhinanditabbaṃ. Abhivaditabbanti	1770	
PA_atk-s02_01a:1770_6	ahaṃ mamāti vattabbaṃ. Ajjhositabbanti ajjhositvā gilitvā pariniṭṭhapetvā gahetabbayuttaṃ.	1770	
PA_atk-s02_01a:1770_7	Etenettha taṇhādīnaṃyeva appavattiṃ katheti. Esevantoti ayaṃ abhinandanādīnaṃ natthibhāvova	1770	
PA_atk-s02_01a:1770_8	rāgānusayādīnaṃ anto. Eseva nayo sabbattha.	1770	
PA_atk-s02_01a:1771_0	Daṇḍādānādīsu pana yāya cetanāya daṇḍaṃ ādiyati, sā daṇḍādānaṃ. Yāya satthaṃ ādiyati	1771	
PA_atk-s02_01a:1771_1	parāmasati, sā satthādānaṃ. Matthakappattaṃ kalahaṃ. Nānāgāhamattaṃ viggahaṃ. Nānāvādamattaṃ	1771	
PA_atk-s02_01a:1771_2	vivādaṃ. Tuvaṃ tuvanti evaṃ pavattaṃ tuvaṃ tuvaṃ. Piyasuññakaraṇaṃ pesuññaṃ. Ayathāsabhāvaṃ	1771	
PA_atk-s02_01a:1771_3	musāvādaṃ karoti, sā musāvādoti veditabbā. Ettheteti ettha dvādasasu āyatanesu ete	1771	
PA_atk-s02_01a:1771_4	kilesā. Kilesā hi uppajjamānāpi dvādasāyatanāni nissāya uppajjanti, nirujjhamānāpi	1771	
PA_atk-s02_01a:1771_5	dvādasasu āyatanesuyeva nirujjhanti. Evaṃ yatthuppannā, tattheva niruddhā honti.	1771	
PA_atk-s02_01a:1771_6	Svāyamattho samudayasaccapañhena dīpetabbo –	1771	
PA_atk-s02_01a:1772_0	“Sā kho panesā taṇhā kattha uppajjamānā uppajjati, kattha nivisamānā nivisatī”ti	1772	
PA_atk-s02_01a:1772_1	vatvā – “yaṃ loke piyarūpaṃ sātarūpaṃ, etthesā taṇhā uppajjamānā uppajjati, ettha	1772	
PA_atk-s02_01a:1772_2	nivisamānā nivisati. Kiñca loke piyarūpaṃ sātarūpaṃ? Cakkhu loke piyarūpaṃ sātarūpa”ntiādinā	1772	
PA_atk-s02_01a:1772_3	nayena dvādasasuyeva āyatanesu tassā uppatti ca nirodho ca vutto. Yatheva ca taṇhā	1772	
PA_atk-s02_01a:1772_4	dvādasasu āyatanesu uppajjitvā nibbānaṃ āgamma niruddhāpi āyatanesu puna samudācārassa	1772	
PA_atk-s02_01a:1772_5	abhāvato āyatanesuyeva niruddhāti vuttā, evamimepi pāpakā akusalā dhammā āyatanesu	1772	
PA_atk-s02_01a:1772_6	nirujjhantīti veditabbā. Atha vā yvāyaṃ abhinandanādīnaṃ abhāvova rāgānusayādīnaṃ	1772	
PA_atk-s02_01a:1772_7	antoti vutto. Etthete rāgānusayādīnaṃ antoti laddhavohāre nibbāne pāpakā akusalā	1772	
PA_atk-s02_01a:1772_8	dhammā aparisesā nirujjhanti. Yañhi yattha natthi, taṃ tattha niruddhaṃ nāma hoti,	1772	
PA_atk-s02_01a:1772_9	svāyamattho nirodhapañhena dīpetabbo. Vuttañhetaṃ “dutiyaṃ jhānaṃ samāpannassa vitakkavicārā	1772	
PA_atk-s02_01a:1772_10	vacīsaṅkhārā paṭippassaddhā hontī”tiādi.	17721	
PA_atk-s02_01a:1773	202. Satthu ceva saṃvaṇṇitoti satthārā ca pasaṃsito. Viññūnanti idampi karaṇatthe sāmivacanaṃ, paṇḍitehi sabrahmacārīhi ca sambhāvitoti attho. Pahotīti sakkoti.	177	
PA_atk-s02_01a:1774_0	203. Atikkammeva mūlaṃ atikkamma khandhanti sāro nāma mūle vā khandhe vā bhaveyya,	1774	
PA_atk-s02_01a:1774_1	tampi atikkamitvāti attho. Evaṃsampadanti evaṃsampattikaṃ, īdisanti attho. Atisitvāti	1774	
PA_atk-s02_01a:1774_2	atikkamitvā. Jānaṃ jānātīti jānitabbameva jānāti. Passaṃ passatīti passitabbameva	1774	
PA_atk-s02_01a:1774_3	passati. Yathā vā ekacco viparītaṃ gaṇhanto jānantopi na jānāti, passantopi na passati,	1774	
PA_atk-s02_01a:1774_4	na evaṃ bhagavā. Bhagavā pana jānanto jānātiyeva, passanto passatiyeva. Svāyaṃ dassanapariṇāyakaṭṭhena	1774	
PA_atk-s02_01a:1774_5	cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammappavattanato	1774	
PA_atk-s02_01a:1774_6	vā hadayena cintetvā vācāya nicchāritadhammamayoti dhammabhūto. Seṭṭhaṭṭhena brahmabhūto.	1774	
PA_atk-s02_01a:1774_7	Atha vā cakkhu viya bhūtoti cakkhubhūtoti evametesu padesu attho veditabbo. Svāyaṃ	1774	
PA_atk-s02_01a:1774_8	dhammassa vattanato vattā. Pavattāpanato pavattā. Atthaṃ nīharitvā dassanasamatthatāya	1774	
PA_atk-s02_01a:1774_9	atthassa ninnetā. Amatādhigamāya paṭipattiṃ dadātīti amatassa dātā. Agaruṃ katvāti	1774	
PA_atk-s02_01a:1774_10	punappunaṃ āyācāpentopi hi garuṃ karoti nāma, attano sāvakapāramīñāṇe ṭhatvā sinerūpādato	17741	
PA_atk-s02_01a:1774_11	vālukaṃ uddharamāno viya dubbiññeyyaṃ katvā kathentopi garuṃ karotiyeva nāma. Evaṃ	17741	
PA_atk-s02_01a:1774_12	akatvā amhe punappunaṃ ayācāpetvā suviññeyyampi no katvā kathehīti vuttaṃ hoti.	17741	
PA_atk-s02_01a:1775_0	204. Yaṃ kho no āvusoti ettha kiñcāpi “yaṃ kho vo”ti vattabbaṃ siyā, te pana bhikkhū	1775	
PA_atk-s02_01a:1775_1	attanā saddhiṃ saṅgaṇhanto “yaṃ kho no”ti āha. Yasmā vā uddesova tesaṃ uddiṭṭhova.	1775	
PA_atk-s02_01a:1775_2	Bhagavā pana therassāpi tesampi bhagavāva. Tasmā bhagavāti padaṃ sandhāyapi evamāha,	1775	
PA_atk-s02_01a:1775_3	yaṃ kho amhākaṃ bhagavā tumhākaṃ saṃkhittena uddesaṃ uddisitvāti attho.	1775	
PA_atk-s02_01a:1776_0	Cakkhuñcāvusotiādīsu ayamattho, āvuso, nissayabhāvena cakkhupasādañca ārammaṇabhāvena	1776	
PA_atk-s02_01a:1776_1	catusamuṭṭhānikarūpe ca paṭicca cakkhuviññāṇaṃ nāma uppajjati. Tiṇṇaṃ saṅgati phassoti	1776	
PA_atk-s02_01a:1776_2	tesaṃ tiṇṇaṃ saṅgatiyā phasso nāma uppajjati. Taṃ phassaṃ paṭicca sahajātādivasena	1776	
PA_atk-s02_01a:1776_3	phassapaccayā vedanā uppajjati. Tāya vedanāya yaṃ ārammaṇaṃ vedeti, tadeva saññā	1776	
PA_atk-s02_01a:1776_4	sañjānāti, yaṃ saññā sañjānāti, tadeva ārammaṇaṃ vitakko vitakketi. Yaṃ vitakko vitakketi,	1776	
PA_atk-s02_01a:1776_5	tadevārammaṇaṃ papañco papañceti. Tatonidānanti etehi cakkhurūpādīhi kāraṇehi. Purisaṃ	1776	
PA_atk-s02_01a:1776_6	papañcasaññāsaṅkhā samudācarantīti taṃ apariññātakāraṇaṃ purisaṃ papañcakoṭṭhāsā	1776	
PA_atk-s02_01a:1776_7	abhibhavanti, tassa pavattantīti attho. Tattha phassavedanāsaññā cakkhuviññāṇena	1776	
PA_atk-s02_01a:1776_8	sahajātā honti. Vitakko cakkhuviññāṇānantarādīsu savitakkacittesu daṭṭhabbo. Papañcasaṅkhā	1776	
PA_atk-s02_01a:1776_9	javanena sahajātā honti. Yadi evaṃ kasmā atītānāgataggahaṇaṃ katanti? Tathā uppajjanato.	1776	
PA_atk-s02_01a:1776_10	Yatheva hi etarahi cakkhudvāriko papañco cakkhuñca rūpe ca phassavedanāsaññāvitakke	17761	
PA_atk-s02_01a:1776_11	ca paṭicca uppanno, evamevaṃ atītānāgatesupi cakkhuviññeyyesu rūpesu tassuppattiṃ dassento evamāha.	17761	
PA_atk-s02_01a:1777_0	Sotañcāvusotiādīsupi eseva nayo. Chaṭṭhadvāre pana mananti bhavaṅgacittaṃ. Dhammeti	1777	
PA_atk-s02_01a:1777_1	tebhūmakadhammārammaṇaṃ. Manoviññāṇanti āvajjanaṃ vā javanaṃ vā. Āvajjane gahite	1777	
PA_atk-s02_01a:1777_2	phassavedanāsaññāvitakkā āvajjanasahajātā honti. Papañco javanasahajāto. Javane gahite	1777	
PA_atk-s02_01a:1777_3	sahāvajjanakaṃ bhavaṅga mano nāma hoti, tato phassādayo sabbepi javanena sahajātāva.	1777	
PA_atk-s02_01a:1777_4	Manodvāre pana yasmā atītādibhedaṃ sabbampi ārammaṇaṃ hoti, tasmā atītānāgatapaccuppannesūti idaṃ yuttameva.	1777	
PA_atk-s02_01a:1778_0	Idāni vaṭṭaṃ dassento so vatāvusoti desanaṃ ārabhi. Phassapaññattiṃ paññapessatīti	1778	
PA_atk-s02_01a:1778_1	phasso nāma eko dhammo uppajjatīti evaṃ phassapaññattiṃ paññapessati, dassessatīti	1778	
PA_atk-s02_01a:1778_2	attho. Esa nayo sabbattha. Evaṃ imasmiṃ sati idaṃ hotīti dvādasāyatanavasena sakalaṃ	1778	
PA_atk-s02_01a:1778_3	vaṭṭaṃ dassetvā idāni dvādasāyatanapaṭikkhepavasena vivaṭṭaṃ dassento so vatāvuso	1778	
PA_atk-s02_01a:1778_4	cakkhusmiṃ asatīti desanaṃ ārabhi. Tattha vuttanayeneva attho veditabbo.	1778	
PA_atk-s02_01a:1779_0	Evaṃ pañhaṃ vissajjetvā idāni sāvakena pañho kathitoti mā nikkaṅkhā ahuvattha, ayaṃ	1779	
PA_atk-s02_01a:1779_1	bhagavā sabbaññutañāṇatulaṃ gahetvā nisinno, icchamānā tameva upasaṅkamitvā nikkaṅkhā	1779	
PA_atk-s02_01a:1779_2	hothāti uyyojento ākaṅkhamānā ca panātiādimāha.	1779	
PA_atk-s02_01a:1780_0	205. Imehi ākārehīti imehi kāraṇehi papañcuppattiyā pāṭiyekkakāraṇehi ceva vaṭṭavivaṭṭakāraṇehi	1780	
PA_atk-s02_01a:1780_1	ca. Imehi padehīti imehi akkharasampiṇḍanehi. Byañjanehīti pāṭiyekkaakkharehi. Paṇḍitoti	1780	
PA_atk-s02_01a:1780_2	paṇḍiccena samannāgato. Catūhi vā kāraṇehi paṇḍito dhātukusalo āyatanakusalo paccayākārakusalo	1780	
PA_atk-s02_01a:1780_3	kāraṇākāraṇakusaloti. Mahāpaññoti mahante atthe mahante dhamme mahantā niruttiyo	1780	
PA_atk-s02_01a:1780_4	mahantāni paṭibhānāni pariggahaṇasamatthāya mahāpaññāya samannāgato. Yathā taṃ mahākaccānenāti	1780	
PA_atk-s02_01a:1780_5	yathā mahākaccānena byākataṃ, taṃ sandhāya tanti vuttaṃ. Yathā mahākaccānena byākataṃ,	1780	
PA_atk-s02_01a:1780_6	ahampi taṃ evamevaṃ byākareyyenti attho.	1780	
PA_atk-s02_01a:1781_0	Madhupiṇḍikanti mahantaṃ guḷapūvaṃ baddhasattuguḷakaṃ vā. Asecanakanti asecitabbakaṃ.	1781	
PA_atk-s02_01a:1781_1	Sappiphāṇitamadhusakkarādīsu idaṃ nāmettha mandaṃ idaṃ bahukanti na vattabbaṃ samayojitarasaṃ.	1781	
PA_atk-s02_01a:1781_2	Cetasoti cintakajātiko. Dabbajātikoti paṇḍitasabhāvo. Ko nāmo ayanti idaṃ thero atibhaddako	1781	
PA_atk-s02_01a:1781_3	ayaṃ dhammapariyāyo, dasabalassa sabbaññutaññāṇenevassa nāmaṃ gaṇhāpessāmīti cintetvā	1781	
PA_atk-s02_01a:1781_4	āha. Tasmāti yasmā madhupiṇḍiko viya madhuro, tasmā madhupiṇḍikapariyāyotveva naṃ	1781	
PA_atk-s02_01a:1781_5	dhārehīti vadati. Sesaṃ sabbattha uttānatthamevāti.	1781	
PA_atk-s02_01a:1782	Papañcasūdaniyā majjhimanikāyaṭṭhakathāya	178	
PA_atk-s02_01a:1783	Madhupiṇḍikasuttavaṇṇanā niṭṭhitā.	178	
PA_atk-s02_01a:1784	9. Dvedhāvitakkasuttavaṇṇanā	178	
PA_atk-s02_01a:1785_0	206. Me sutanti dvedhāvitakkasuttaṃ. Tattha dvidhā katvā dvidhā katvāti dve dve bhāge	1785	
PA_atk-s02_01a:1785_1	katvā. Kāmavitakkoti kāmapaṭisaṃyutto vitakko. Byāpādavitakkoti byāpādapaṭisaṃyutto	1785	
PA_atk-s02_01a:1785_2	vitakko. Vihiṃsāvitakkoti vihiṃsāpaṭisaṃyutto vitakko. Ekaṃ bhāganti ajjhattaṃ vā	1785	
PA_atk-s02_01a:1785_3	bahiddhā vā oḷāriko vā sukhumo vā sabbo pāyaṃ vitakko akusalapakkhikoyevāti tayopi	1785	
PA_atk-s02_01a:1785_4	kāmabyāpādavihiṃsāvitakke ekaṃ koṭṭhāsamakāsiṃ. Kāmehi nissaṭo nekkhammapaṭisaṃyutto	1785	
PA_atk-s02_01a:1785_5	vitakko nekkhammavitakko nāma, so yāva paṭhamajjhānā vaṭṭati. Abyāpādapaṭisaṃyutto	1785	
PA_atk-s02_01a:1785_6	vitakko abyāpādavitakko, so mettāpubbabhāgato paṭṭhāya yāva paṭhamajjhānā vaṭṭati.	1785	
PA_atk-s02_01a:1785_7	Avihiṃsāpaṭisaṃyutto vitakko avihiṃsāvitakko, so karuṇāpubbabhāgato paṭṭhāya yāva	1785	
PA_atk-s02_01a:1785_8	paṭhamajjhānā vaṭṭati. Dutiyaṃ bhāganti sabbopāyaṃ kusalapakkhikoyevāti dutiyaṃ koṭṭhāsamakāsiṃ.	1785	
PA_atk-s02_01a:1785_9	Iminā bodhisattassa vitakkaniggahaṇakālo kathito.	1785	
PA_atk-s02_01a:1786_0	Bodhisattassa hi chabbassāni padhānaṃ padahantassa nekkhammavitakkādayo puñjapuñjā	1786	
PA_atk-s02_01a:1786_1	mahānadiyaṃ oghā viya pavattiṃsu. Satisammosena pana sahasā kāmavitakkādayo uppajjitvā	1786	
PA_atk-s02_01a:1786_2	kusalavāraṃ pacchinditvā sayaṃ akusalajavanavārā hutvā tiṭṭhanti. Tato bodhisatto	1786	
PA_atk-s02_01a:1786_3	cintesi – “mayhaṃ ime kāmavitakkādayo kusalavāraṃ pacchinditvā tiṭṭhanti, handāhaṃ	1786	
PA_atk-s02_01a:1786_4	ime vitakke dve bhāge katvā viharāmī”ti kāmavitakkādayo akusalapakkhikāti ekaṃ bhāgaṃ	1786	
PA_atk-s02_01a:1786_5	karoti nekkhammavitakkādayo kusalapakkhikāti ekaṃ. Atha puna cintesi – “akusalapakkhato	1786	
PA_atk-s02_01a:1786_6	āgataṃ vitakkaṃ mantena kaṇhasappaṃ uppīḷetvā gaṇhanto viya amittaṃ gīvāya akkamanto	1786	
PA_atk-s02_01a:1786_7	viya ca niggahessāmi, nāssa vaḍḍhituṃ dassāmi. Kusalapakkhato āgataṃ vitakkaṃ meghasamaye	1786	
PA_atk-s02_01a:1786_8	meghaṃ viya sukhette sālakalyāṇipotakaṃ viya ca sīghaṃ vaḍḍhessāmī”ti. So tathā katvā	1786	
PA_atk-s02_01a:1786_9	akusalavitakke niggaṇhi, kusalavitakke vaḍḍhesi. Evaṃ iminā bodhisattassa vitakkaniggahaṇanakālo	1786	
PA_atk-s02_01a:1786_10	kathitoti veditabbo.	17861	
PA_atk-s02_01a:1787_0	207. Idāni yathāssa te vitakkā uppajjiṃsu, yathā ca ne niggahesi, taṃ dassento tassa	1787	
PA_atk-s02_01a:1787_1	mayhaṃ, bhikkhavetiādimāha. Tattha appamattassāti satiyā avippavāse ṭhitassa. Ātāpinoti	1787	
PA_atk-s02_01a:1787_2	ātāpavīriyavantassa. Pahitattassāti pesitacittassa. Uppajjati kāmavitakkoti bodhisattassa	1787	
PA_atk-s02_01a:1787_3	chabbassāni padhānaṃ padahato rajjasukhaṃ vā ārabbha, pāsāde vā nāṭakāni vā orodhe	1787	
PA_atk-s02_01a:1787_4	vā kiñcideva vā sampattiṃ ārabbha kāmavitakko nāma na uppannapubbo. Dukkarakārikāya	1787	
PA_atk-s02_01a:1787_5	panassa āhārūpacchedena adhimattakasimānaṃ pattassa etadahosi – “na sakkā āhārūpacchedena	1787	
PA_atk-s02_01a:1787_6	visesaṃ nibbattetuṃ, yaṃnūnāhaṃ oḷārikaṃ āhāraṃ āhāreyya”nti. So uruvelaṃ piṇḍāya	1787	
PA_atk-s02_01a:1787_7	pāvisi. Manussā – “mahāpuriso pubbe āharitvā dinnampi na gaṇhi, addhāssa idāni manoratho	1787	
PA_atk-s02_01a:1787_8	matthakaṃ patto, tasmā sayameva āgato”ti paṇītapaṇītaṃ āhāraṃ upahariṃsu. Bodhisattassa	1787	
PA_atk-s02_01a:1787_9	attabhāvo nacirasseva pākatiko ahosi. Jarājiṇṇattabhāvo hi sappāyabhojanaṃ labhitvāpi	1787	
PA_atk-s02_01a:1787_10	pākatiko na hoti. Bodhisatto pana daharo. Tenassa sappāyabhojanaṃ bhuñjato attabhāvo	17871	
PA_atk-s02_01a:1787_11	na cirasseva pākatiko jāto, vippasannāni indriyāni, parisuddho chavivaṇṇo, samuggatatārāgaṇaṃ	17871	
PA_atk-s02_01a:1787_12	viya nabhaṃ paripuṇṇadvattiṃsamahāpurisalakkhaṇappaṭimaṇḍitasarīraṃ ahosi. So taṃ	17871	
PA_atk-s02_01a:1787_13	oloketvā “tāva kilanto nāma attabhāvo evaṃ paṭipākatiko jāto”ti cintetvā attano paññāmahantatāya	17871	
PA_atk-s02_01a:1787_14	evaṃ parittakampi vitakkaṃ gahetvā kāmavitakkoti akāsi.	17871	
PA_atk-s02_01a:1788_0	Paṇṇasālāya purato nisinno camarapasadagavayarohitamigādike magagaṇe manuññasaddaravane	1788	
PA_atk-s02_01a:1788_1	moravanakukkuṭādike pakkhigaṇe nīluppalakumudakamalādisañchannāni pallalāni nānākusumasañchannaviṭapā	1788	
PA_atk-s02_01a:1788_2	vanarājiyo maṇikkhandhanimmalajalapavāhañca nadiṃ nerañjaraṃ passati. Tassa evaṃ	1788	
PA_atk-s02_01a:1788_3	hoti “sobhanā vatime migajātā pakkhigaṇā pallalāni vanarājiyo nadī nerañjarā”ti.	1788	
PA_atk-s02_01a:1788_4	So tampi evaṃ parittakaṃ vitakkaṃ gahetvā kāmavitakkamakāsi, tenāha “uppajjati kāmavitakko”ti.	1788	
PA_atk-s02_01a:1789_0	Attabyābādhāyapīti attadukkhāyapi. Esevanayo sabbattha. Kiṃ pana mahāsattassa ubhayadukkhāya	1789	
PA_atk-s02_01a:1789_1	saṃvattanakavitakko nāma atthīti? Natthi. Apariññāyaṃ ṭhitassa pana vitakko yāva	1789	
PA_atk-s02_01a:1789_2	ubhayabyābādhāya saṃvattatīti etāni tīṇi nāmāni labhati, tasmā evamāha. Paññānirodhikoti	1789	
PA_atk-s02_01a:1789_3	anuppannāya lokiyalokuttarāya paññāya uppajjituṃ na deti, lokiyapaññaṃ pana aṭṭhasamāpattipañcābhiññāvasena	1789	
PA_atk-s02_01a:1789_4	uppannampi samucchinditvā khipatīti paññānirodhiko. Vighātapakkhikoti dukkhakoṭṭhāsiko.	1789	
PA_atk-s02_01a:1789_5	Asaṅkhataṃ nibbānaṃ nāma, taṃ paccakkhaṃ kātuṃ na detīti anibbānasaṃvattaniko. Abbhatthaṃ	1789	
PA_atk-s02_01a:1789_6	gacchatīti khayaṃ natthibhāvaṃ gacchati. Udakapupphuḷako viya nirujjhati. Pajahamevāti	1789	
PA_atk-s02_01a:1789_7	pajahimeva. Vinodamevāti nīharimeva. Byantameva naṃ akāsinti vigatantaṃ nissesaṃ	1789	
PA_atk-s02_01a:1789_8	parivaṭumaṃ paricchinnameva naṃ akāsiṃ.	1789	
PA_atk-s02_01a:1790_0	208. Byāpādavitakkoti na bodhisattassa parūpaghātappaṭisaṃyutto nāma vitakko citte	1790	
PA_atk-s02_01a:1790_1	uppajjati, athassa ativassaaccuṇhaatisītādīni pana paṭicca cittavipariṇāmabhāvo hoti,	1790	
PA_atk-s02_01a:1790_2	taṃ sandhāya “byāpādavitakko”ti āha. Vihiṃsāvitakkoti na mahāsattassa paresaṃ dukkhuppādanappaṭisaṃyutto	1790	
PA_atk-s02_01a:1790_3	vitakko uppajjati, citte pana uddhatākāro anekaggatākāro hoti, taṃ gahetvā vihiṃsāvitakkamakāsi.	1790	
PA_atk-s02_01a:1790_4	Paṇṇasālādvāre nisinno hi sīhabyagghādike vāḷamige sūkarādayo khuddamige vihiṃsante	1790	
PA_atk-s02_01a:1790_5	passati. Atha bodhisatto imasmimpi nāma akutobhaye araññe imesaṃ tiracchānagatānaṃ	1790	
PA_atk-s02_01a:1790_6	paccatthikā uppajjanti, balavanto dubbale khādanti, balavantakhāditā vattantīti kāruññaṃ	1790	
PA_atk-s02_01a:1790_7	uppādeti. Aññepi biḷārādayo kukkuṭamūsikādīni khādante passati, gāmaṃ piṇḍāya paviṭṭho	1790	
PA_atk-s02_01a:1790_8	manusse rājakammikehi upaddute vadhabandhādīni anubhavante attano kasivaṇijjādīni	1790	
PA_atk-s02_01a:1790_9	kammāni katvā jīvituṃ na labhantīti kāruññaṃ uppādeti, taṃ sandhāya “uppajjati vihiṃsāvitakko”ti	1790	
PA_atk-s02_01a:1790_10	āha. Tathā tathāti tena tena ākārena. Idaṃ vuttaṃ hoti – kāmavitakkādīsu yaṃ yaṃ	17901	
PA_atk-s02_01a:1790_11	vitakketi, yaṃ yaṃ vitakkaṃ pavatteti, tena tene cassākārena kāmavitakkādibhāvo cetaso	17901	
PA_atk-s02_01a:1790_12	na hi hotīti. Pahāsi nekkhammavitakkanti nekkhammavitakkaṃ pajahati. Bahulamakāsīti	17901	
PA_atk-s02_01a:1790_13	bahulaṃ karoti. Tassa taṃ kāmavitakkāya cittanti tassa taṃ cittaṃ kāmavitakkatthāya.	17901	
PA_atk-s02_01a:1790_14	Yathā kāmavitakkasampayuttaṃ hoti, evamevaṃ namatīti attho. Sesapadesupi eseva nayo.	17901	
PA_atk-s02_01a:1791_0	Idāni atthadīpikaṃ upamaṃ dassento seyyathāpī tiādimāha. Tattha kiṭṭhasambādheti	1791	
PA_atk-s02_01a:1791_1	sassasambādhe. Ākoṭeyyāti ujukaṃ piṭṭhiyaṃ pahareyya. Paṭikoṭeyyāti tiriyaṃ phāsukāsu	1791	
PA_atk-s02_01a:1791_2	pahareyya. Sannirundheyyāti āvaritvā tiṭṭheyya. Sannivāreyyāti ito cito ca gantuṃ	1791	
PA_atk-s02_01a:1791_3	na dadeyya. Tatonidānanti tena kāraṇena, evaṃ arakkhitānaṃ gunnaṃ paresaṃ sassakhādanakāraṇenāti	1791	
PA_atk-s02_01a:1791_4	attho. Bālo hi gopāloko evaṃ gāvo arakkhamāno “ayaṃ amhākaṃ bhattavetanaṃ khādati,	1791	
PA_atk-s02_01a:1791_5	ujuṃ gāvo rakkhitumpi na sakkoti, kulehi saddhiṃ veraṃ gaṇhāpetī”ti gosāmikānampi	1791	
PA_atk-s02_01a:1791_6	santikā vadhādīni pāpuṇāti, kiṭṭhasāmikānampi. Paṇḍito pana imāni cattāri bhayāni	1791	
PA_atk-s02_01a:1791_7	sampassanto gāvo sādhukaṃ rakkhati, taṃ sandhāyetaṃ vuttaṃ. Ādīnavanti upaddavaṃ.	1791	
PA_atk-s02_01a:1791_8	Okāranti lāmakaṃ, khandhesu vā otāraṃ. Saṃkilesanti kiliṭṭhabhāvaṃ. Nekkhammeti nekkhammamhi.	1791	
PA_atk-s02_01a:1791_9	Ānisaṃsanti visuddhipakkhaṃ. Vodānapakkhanti idaṃ tasseva vevacanaṃ, kusalānaṃ dhammānaṃ	1791	
PA_atk-s02_01a:1791_10	nekkhammamhi visuddhipakkhaṃ addasanti attho.	17911	
PA_atk-s02_01a:1792_0	209. Nekkhammanti ca kāmehi nissaṭaṃ sabbakusalaṃ, ekadhamme saṅgayhamāne nibbānameva.	1792	
PA_atk-s02_01a:1792_1	Tatridaṃ opammasaṃsandanaṃ – kiṭṭhasambādhaṃ viya hi rūpādiārammaṇaṃ, kūṭagāvo viya	1792	
PA_atk-s02_01a:1792_2	kūṭacittaṃ, paṇḍitagopālako viya bodhisatto, catubbidhabhayaṃ viya attaparūbhayabyābādhāya	1792	
PA_atk-s02_01a:1792_3	saṃvattanavitakko, paṇḍitagopālakassa catubbidhaṃ bhayaṃ disvā kiṭṭhasambādhe appamādena	1792	
PA_atk-s02_01a:1792_4	gorakkhaṇaṃ viya bodhisattassa chabbassāni padhānaṃ padahato attabyābādhādibhayaṃ	1792	
PA_atk-s02_01a:1792_5	disvā rūpādīsu ārammaṇesu yathā kāmavitakkādayo na uppajjanti, evaṃ cittarakkhaṇaṃ.	1792	
PA_atk-s02_01a:1792_6	Paññāvuddhikotiādīsu anuppannāya lokiyalokuttarapaññāya uppādāya, uppannāya ca vuddhiyā	1792	
PA_atk-s02_01a:1792_7	saṃvattatīti paññāvuddhiko. Na dukkhakoṭṭhāsāya saṃvattatīti avighātapakkhiko. Nibbānadhātusacchikiriyāya	1792	
PA_atk-s02_01a:1792_8	saṃvattatīti nibbānasaṃvattaniko. Rattiṃ cepi naṃ, bhikkhave, anuvitakkeyyanti sakalarattiṃ	1792	
PA_atk-s02_01a:1792_9	cepi taṃ vitakkaṃ pavatteyyaṃ. Tatonidānanti taṃmūlakaṃ. Ohaññeyyāti ugghātīyeyya,	1792	
PA_atk-s02_01a:1792_10	uddhaccāya saṃvatteyyāti attho. Ārāti dūre. Samādhimhāti upacārasamādhitopi appanāsamādhitopi.	17921	
PA_atk-s02_01a:1792_11	So kho ahaṃ, bhikkhave, ajjhattameva cittanti so ahaṃ, bhikkhave, mā me cittaṃ samādhimhā	17921	
PA_atk-s02_01a:1792_12	dūre hotūti ajjhattameva cittaṃ saṇṭhapemi, gocarajjhatte ṭhapemīti attho. Sannisādemīti	17921	
PA_atk-s02_01a:1792_13	tattheva ca naṃ sannisīdāpemi. Ekodiṃ karomīti ekaggaṃ karomi. Samādahāmīti sammā	17921	
PA_atk-s02_01a:1792_14	ādahāmi, suṭṭhu āropemīti attho. Mā me cittaṃ ūhaññīti mā mayhaṃ cittaṃ ugghātīyittha,	17921	
PA_atk-s02_01a:1792_15	mā uddhaccāya saṃvattatūti attho.	17921	
PA_atk-s02_01a:1793_0	210. Uppajjati abyāpādavitakko…pe… avihiṃsāvitakkoti ettha yo so imāya heṭṭhā vuttataruṇavipassanāya	1793	
PA_atk-s02_01a:1793_1	saddhiṃ uppannavitakko kāmapaccanīkaṭṭhena nekkhammavitakkoti vutto. Soyeva byāpādapaccanīkaṭṭhena	1793	
PA_atk-s02_01a:1793_2	abyāpādavitakkoti ca vihiṃsāpaccanīkaṭṭhena avihiṃsāvitakkoti ca vutto.	1793	
PA_atk-s02_01a:1794_0	Ettāvatā bodhisattassa samāpattiṃ nissāya vipassanāpaṭṭhapanakālo kathito. Yassa	1794	
PA_atk-s02_01a:1794_1	hi samādhipi taruṇo, vipassanāpi. Tassa vipassanaṃ paṭṭhapetvā aticiraṃ nisinnassa	1794	
PA_atk-s02_01a:1794_2	kāyo kilamati, anto aggi viya uṭṭhahati, kacchehi sedā muccanti, matthakato usumavaṭṭi	1794	
PA_atk-s02_01a:1794_3	viya uṭṭhahati, cittaṃ haññati vihaññati vipphandati. So puna samāpattiṃ samāpajjitvā	1794	
PA_atk-s02_01a:1794_4	taṃ paridametvā mudukaṃ katvā samassāsetvā puna vipassanaṃ paṭṭhapeti. Tassa puna	1794	
PA_atk-s02_01a:1794_5	aticiraṃ nisinnassa tatheva hoti. So puna samāpattiṃ samāpajjitvā tatheva karoti.	1794	
PA_atk-s02_01a:1794_6	Vipassanāya hi bahūpakārā samāpatti.	1794	
PA_atk-s02_01a:1795_0	Yathā yodhassa phalakakoṭṭhako nāma bahūpakāro hoti, so taṃ nissāya saṅgāmaṃ pavisati,	1795	
PA_atk-s02_01a:1795_1	tattha hatthīhipi assehipi yodhehipi saddhiṃ kammaṃ katvā āvudhesu vā khīṇesu bhuñjitukāmatādibhāve	1795	
PA_atk-s02_01a:1795_2	vā sati nivattitvā phalakakoṭṭhakaṃ pavisitvā āvudhānipi gaṇhāti, vissamatipi, bhuñjatipi,	1795	
PA_atk-s02_01a:1795_3	pānīyampi pivati, sannāhampi paṭisannayhati, taṃ taṃ katvā puna saṅgāmaṃ pavisati,	1795	
PA_atk-s02_01a:1795_4	tattha kammaṃ katvā puna uccārādipīḷito vā kenacideva vā karaṇīyena phalakakoṭṭhakaṃ	1795	
PA_atk-s02_01a:1795_5	pavisati. Tattha santhambhitvā puna saṅgāmaṃ pavisati, evaṃ yodhassa phalakakoṭṭhako	1795	
PA_atk-s02_01a:1795_6	viya vipassanāya bahūpakārā samāpatti.	1795	
PA_atk-s02_01a:1796_0	Samāpattiyā pana saṅgāmanittharaṇakayodhassa phalakakoṭṭhakatopi vipassanā bahūpakāratarā.	1796	
PA_atk-s02_01a:1796_1	Kiñcāpi hi samāpattiṃ nissāya vipassanaṃ paṭṭhapeti, vipassanā pana thāmajātā samāpattimpi	1796	
PA_atk-s02_01a:1796_2	rakkhati. Thāmajātaṃ karoti.	1796	
PA_atk-s02_01a:1797_0	Yathā hi thale nāvampi nāvāya bhaṇḍampi sakaṭabhāraṃ karonti. Udakaṃ patvā pana sakaṭampi	1797	
PA_atk-s02_01a:1797_1	sakaṭabhaṇḍampi yuttagoṇepi nāvābhāraṃ karonti. Nāvā tiriyaṃ sotaṃ chinditvā sotthinā	1797	
PA_atk-s02_01a:1797_2	supaṭṭanaṃ gacchati, evamevaṃ kiñcāpi samāpattiṃ nissāya vipassanaṃ paṭṭhapeti, vipassanā	1797	
PA_atk-s02_01a:1797_3	pana thāmajātā samāpattimpi rakkhati, thāmajātaṃ karoti. Thalaṃ patvā sakaṭaṃ viya	1797	
PA_atk-s02_01a:1797_4	hi samāpatti. Udakaṃ patvā nāvā viya vipassanā. Iti bodhisattassa ettāvatā samāpattiṃ	1797	
PA_atk-s02_01a:1797_5	nissāya vipassanāpaṭṭhapanakālo kathitoti veditabbo.	1797	
PA_atk-s02_01a:1798_0	Yaññadevātiādi kaṇhapakkhe vuttānusāreneva veditabbaṃ, idhāpi atthadīpikaṃ upamaṃ	1798	
PA_atk-s02_01a:1798_1	dassetuṃ seyyathāpītiādimāha. Tattha gāmantasambhatesūti gāmantaṃ āhaṭesu. Satikaraṇīyameva	1798	
PA_atk-s02_01a:1798_2	hotīti etā gāvoti satiuppādanamattameva kātabbaṃ hoti. Ito cito ca gantvā ākoṭanādikiccaṃ	1798	
PA_atk-s02_01a:1798_3	natthi. Ete dhammāti ete samathavipassanā dhammāti satuppādanamattameva kātabbaṃ	1798	
PA_atk-s02_01a:1798_4	hoti. Iminā bodhisattassa samathavipassanānaṃ thāmajātakālo kathito. Tadā kirassa	1798	
PA_atk-s02_01a:1798_5	samāpattiṃ appanatthāya nisinnassa aṭṭha samāpattiyo ekāvajjanena āpāthaṃ āgacchanti,	1798	
PA_atk-s02_01a:1798_6	vipassanaṃ paṭṭhapetvā nisinno satta anupassanā ekappahāreneva āruḷho hoti.	1798	
PA_atk-s02_01a:1799_0	215. Seyyathāpīti idha kiṃ dasseti? Ayaṃ pāṭiyekko anusandhi, sattānañhi hitūpacāraṃ	1799	
PA_atk-s02_01a:1799_1	attano satthubhāvasampadañca dassento bhagavā imaṃ desanaṃ ārabhi. Tattha araññeti	1799	
PA_atk-s02_01a:1799_2	aṭaviyaṃ. Pavaneti vanasaṇḍe. Atthato hi idaṃ dvayaṃ ekameva, paṭhamassa pana dutiyaṃ	1799	
PA_atk-s02_01a:1799_3	vevacanaṃ. Ayogakkhemakāmoti catūhi yogehi khemaṃ nibbhayaṭṭhānaṃ anicchanto bhayameva	1799	
PA_atk-s02_01a:1799_4	icchanto. Sovatthikoti suvatthibhāvāvaho. Pītigamanīyoti tuṭṭhiṃ gamanīyo. “Pītagamanīyo”ti	1799	
PA_atk-s02_01a:1799_5	vā pāṭho. Pidaheyyāti sākhādīhi thakeyya. Vivareyyāti visadamukhaṃ katvā vivaṭaṃ	1799	
PA_atk-s02_01a:1799_6	kareyya. Kummagganti udakavanapabbatādīhi sanniruddhaṃ amaggaṃ. Odaheyya okacaranti	1799	
PA_atk-s02_01a:1799_7	tesaṃ oke caramānaṃ viya ekaṃ dīpakamigaṃ ekasmiṃ ṭhāne ṭhapeyya. Okacārikanti dīgharajjuyā	1799	
PA_atk-s02_01a:1799_8	bandhitaṃyeva migiṃ.	1799	
PA_atk-s02_01a:1800_0	Migaluddako hi araññaṃ migānaṃ vasanaṭṭhānaṃ gantvā “idha vasanti, iminā maggena	1800	
PA_atk-s02_01a:1800_1	nikkhamanti, ettha caranti, ettha pivanti, iminā maggena pavisantī”ti sallakkhetvā	1800	
PA_atk-s02_01a:1800_2	maggaṃ pidhāya kummaggaṃ vivaritvā okacarañca okacārikañca ṭhapetvā sayaṃ paṭicchannaṭṭhāne	1800	
PA_atk-s02_01a:1800_3	sattiṃ gahetvā tiṭṭhati. Atha sāyanhasamaye migā akutobhaye araññe caritvā pānīyaṃ	1800	
PA_atk-s02_01a:1800_4	pivitvā migapotakehi saddhiṃ kīḷamānā vasanaṭṭhānasantikaṃ āgantvā okacarañca okacārikañca	1800	
PA_atk-s02_01a:1800_5	disvā “sahāyakā no āgatā bhavissantī”ti nirāsaṅkā pavisanti, te maggaṃ pihitaṃ disvā	1800	
PA_atk-s02_01a:1800_6	“nāyaṃ maggo, ayaṃ maggo bhavissatī”ti kummaggaṃ paṭipajjanti. Migaluddako na tāva	1800	
PA_atk-s02_01a:1800_7	kiñci karoti, paviṭṭhesu pana sabbapacchimaṃ saṇikaṃ paharati. So uttasati, tato	1800	
PA_atk-s02_01a:1800_8	sabbe uttasitvā “bhayaṃ uppanna”nti purato olokentā udakena vā vanena vā pabbatena	1800	
PA_atk-s02_01a:1800_9	vā sanniruddhaṃ maggaṃ disvā ubhohi passehi aṅgulisaṅkhalikaṃ viya gahanavanaṃ pavisituṃ	1800	
PA_atk-s02_01a:1800_10	asakkontā paviṭṭhamaggeneva nikkhamituṃ ārabhanti. Luddako tesaṃ nivattanabhāvaṃ	18001	
PA_atk-s02_01a:1800_11	ñatvā ādito paṭṭhāya tiṃsampi cattālīsampi mige ghāteti. Idaṃ sandhāya evañhi so,	18001	
PA_atk-s02_01a:1800_12	bhikkhave, mahāmigasaṅgho aparena samayena anayabyasanaṃ āpajjeyyāti vuttaṃ.	18001	
PA_atk-s02_01a:1801_0	“Nandīrāgassetaṃ adhivacanaṃ, avijjāyetaṃ adhivacana”nti ettha yasmā ime sattā avijjāya	1801	
PA_atk-s02_01a:1801_1	aññāṇā hutvā nandīrāgena ābandhitvā rūpārammaṇādīni upanītā vaṭṭadukkhasattiyā ghātaṃ	1801	
PA_atk-s02_01a:1801_2	labhanti. Tasmā bhagavā okacaraṃ nandīrāgoti, okacārikaṃ avijjāti katvā dassesi.	1801	
PA_atk-s02_01a:1802_0	Migaluddako hi ekadāpi tesaṃ sākhābhaṅgena sarīraṃ puñchitvā manussagandhaṃ apanetvā	1802	
PA_atk-s02_01a:1802_1	okacaraṃ ekasmiṃ ṭhāne ṭhapetvā okacārikaṃ saha rajjuyā vissajjetvā attānaṃ paṭicchādetvā	1802	
PA_atk-s02_01a:1802_2	sattiṃ ādāya okacarassa santike tiṭṭhati, okacārikā migagaṇassa caraṇaṭṭhānābhimukhī	1802	
PA_atk-s02_01a:1802_3	gacchati. Taṃ disvā migā sīsāni ukkhipitvā tiṭṭhanti, sāpi sīsaṃ ukkhipitvā tiṭṭhati,	1802	
PA_atk-s02_01a:1802_4	te “amhākaṃ samajātikā aya”nti gocaraṃ gaṇhanti. Sāpi tiṇāni khādantī viya saṇikaṃ	1802	
PA_atk-s02_01a:1802_5	upagacchati. Āraññiko yūthapatimigo tassā vātaṃ labhitvā sakabhariyaṃ vissajjetvā tadabhimukho hoti.	1802	
PA_atk-s02_01a:1803_0	Sattānañhi navanavameva piyaṃ hoti. Okacārikā āraññikassa migassa accāsannabhāvaṃ	1803	
PA_atk-s02_01a:1803_1	adatvā tadabhimukhīva pacchato paṭikkamitvā okacarassa santikaṃ gacchati, yattha	1803	
PA_atk-s02_01a:1803_2	yatthassā rajju laggati, tattha tattha khurena paharitvā moceti, āraññiko migo okacaraṃ	1803	
PA_atk-s02_01a:1803_3	disvā okacārikāya sammatto hutvā okacare usūyaṃ katvā piṭṭhiṃ nāmetvā sīsaṃ kampento	1803	
PA_atk-s02_01a:1803_4	tiṭṭhati, tasmiṃ khaṇe sattiṃ jivhāya lehantopi “kiṃ eta”nti na jānāti, okacaropi	1803	
PA_atk-s02_01a:1803_5	sacassa uparibhāgena taṃ migaṃ paharituṃ sukhaṃ hoti, piṭṭhiṃ nāmeti. Sacassa heṭṭhābhāgena	1803	
PA_atk-s02_01a:1803_6	paharituṃ sukhaṃ hoti, hadayaṃ unnāmeti. Atha luddako āraññikaṃ migaṃ sattiyā paharitvā	1803	
PA_atk-s02_01a:1803_7	tattheva ghātetvā maṃsaṃ ādāya gacchati. Evameva yathā so migo okacārikāya sammatto	1803	
PA_atk-s02_01a:1803_8	okacare usūyaṃ katvā sattiṃ jivhāya lehantopi kiñci na jānāti, tathā ime sattā avijjāya	1803	
PA_atk-s02_01a:1803_9	sammattā andhabhūtā kiñci ajānantā rūpādīsu nandīrāgaṃ upagamma vaṭṭadukkhasattiyā	1803	
PA_atk-s02_01a:1803_10	vadhaṃ labhantīti bhagavā okacaraṃ nandīrāgoti, okacārikaṃ avijjāti katvā dassesi.	18031	
PA_atk-s02_01a:1804_0	Iti kho, bhikkhave, vivaṭo mayā khemo maggoti iti kho, bhikkhave, mayā imesaṃ sattānaṃ	1804	
PA_atk-s02_01a:1804_1	hitacaraṇena sammāsambodhiṃ patvā ahaṃ buddhosmīti tuṇhībhūtena anisīditvā dhammacakkappavattanato	1804	
PA_atk-s02_01a:1804_2	paṭṭhāya dhammaṃ desentena vivaṭo khemo ariyo aṭṭhaṅgiko maggo, pihito kummaggo,	1804	
PA_atk-s02_01a:1804_3	aññātakoṇḍaññādīnaṃ bhabbapuggalānaṃ ūhato okacaro nandīrāgo dvedhā chetvā pātito,	1804	
PA_atk-s02_01a:1804_4	nāsitā okacārikā avijjā sabbena sabbaṃ samugghātitāti attano hitūpacāraṃ dassesi.	1804	
PA_atk-s02_01a:1804_5	Sesaṃ sabbattha uttānatthamevāti.	1804	
PA_atk-s02_01a:1805	Papañcasūdaniyā majjhimanikāyaṭṭhakathāya	180	
PA_atk-s02_01a:1806	Dvedhāvitakkasuttavaṇṇanā niṭṭhitā.	180	
PA_atk-s02_01a:1807	10. Vitakkasaṇṭhānasuttavaṇṇanā	180	
PA_atk-s02_01a:1808_0	216. Evaṃ me sutanti vitakkasaṇṭhānasuttaṃ. Tattha adhicittamanuyuttenāti dasakusalakammapathavasena	1808	
PA_atk-s02_01a:1808_1	uppannaṃ cittaṃ cittameva, vipassanāpādakaaṭṭhasamāpatticittaṃ tato cittato adhikaṃ	1808	
PA_atk-s02_01a:1808_2	cittanti adhicittaṃ. Anuyuttenāti taṃ adhicittaṃ anuyuttena, tattha yuttappayuttenāti attho.	1808	
PA_atk-s02_01a:1809_0	Tatrāyaṃ bhikkhu purebhattaṃ piṇḍāya caritvā pacchābhattaṃ piṇḍapātappaṭikkanto nisīdanaṃ	1809	
PA_atk-s02_01a:1809_1	ādāya asukasmiṃ rukkhamūle vā vanasaṇḍe vā pabbatapāde vā pabbhāre vā samaṇadhammaṃ	1809	
PA_atk-s02_01a:1809_2	karissāmīti nikkhamantopi, tattha gantvā hatthehi vā pādehi vā nisajjaṭṭhānato tiṇapaṇṇāni	1809	
PA_atk-s02_01a:1809_3	apanentopi adhicittaṃ anuyuttoyeva. Nisīditvā pana hatthapāde dhovitvā pallaṅkaṃ	1809	
PA_atk-s02_01a:1809_4	ābhujitvā mūlakammaṭṭhānaṃ gahetvā viharantopi adhicittaṃ anuyuttoyeva.	1809	
PA_atk-s02_01a:1810_0	Nimittānīti kāraṇāni. Kālena kālanti samaye samaye. Na nu ca kammaṭṭhānaṃ nāma muhuttampi	1810	
PA_atk-s02_01a:1810_1	achaḍḍetvā nirantaraṃ manasikātabbaṃ, kasmā bhagavā “kālena kāla”nti āhāti. Pāḷiyañhi	1810	
PA_atk-s02_01a:1810_2	aṭṭhatiṃsa kammaṭṭhānāni vibhattāni, tesu bhikkhunā attano cittarucitaṃ kammaṭṭhānaṃ	1810	
PA_atk-s02_01a:1810_3	gahetvā nisinnena yāva kocideva upakkileso nuppajjati, tāva imesaṃ nimittānaṃ manasikārakiccaṃ	1810	
PA_atk-s02_01a:1810_4	natthi. Yadā pana uppajjati, tadā imāni gahetvā citte uppannaṃ abbudaṃ nīharitabbanti dassento evamāha.	1810	
PA_atk-s02_01a:1811_0	Chandūpasaṃhitāti chandasahagatā rāgasampayuttā. Imesaṃ pana tiṇṇaṃ vitakkānaṃ khettañca	1811	
PA_atk-s02_01a:1811_1	ārammaṇañca jānitabbaṃ. Tattha chandūpasañhitānaṃ aṭṭha lobhasahagatacittāni khettaṃ,	1811	
PA_atk-s02_01a:1811_2	dosūpasañhitānaṃ dve domanassasahagatāni, mohūpasañhitānaṃ dvādasapi akusalacittāni.	1811	
PA_atk-s02_01a:1811_3	Vicikicchāuddhaccasampayuttacittāni pana dve etesaṃ pāṭipuggalikaṃ khettaṃ. Sabbesampi	1811	
PA_atk-s02_01a:1811_4	sattā ceva saṅkhārā ca ārammaṇaṃ, iṭṭhāniṭṭhaasamapekkhitesu hi sattesu ca saṅkhāresu	1811	
PA_atk-s02_01a:1811_5	ca te uppajjanti. Aññampi nimittaṃ manasikātabbaṃ kusalūpasaṃhitanti tato nimittato	1811	
PA_atk-s02_01a:1811_6	aññaṃ kusalanissitaṃ nimittaṃ manasikātabbaṃ. Tattha aññaṃ nimittaṃ nāma chandūpasañhite	1811	
PA_atk-s02_01a:1811_7	vitakke sattesu uppanne asubhabhāvanā aññaṃ nimittaṃ nāma. Saṅkhāresu uppanne aniccamanasikāro	1811	
PA_atk-s02_01a:1811_8	aññaṃ nimittaṃ nāma. Dosūpasañhite sattesu uppanne mettābhāvanā aññaṃ nimittaṃ nāma.	1811	
PA_atk-s02_01a:1811_9	Saṅkhāresu uppanne dhātumanasikāro aññaṃ nimittaṃ nāma. Mohūpasañhite yattha katthaci	1811	
PA_atk-s02_01a:1811_10	uppanne pañcadhammūpanissayo aññaṃ nimittaṃ nāma.	18111	
PA_atk-s02_01a:1812_0	Imassa hatthā vā sobhanā pādā vātiādinā nayena hi sattesu lobhe uppanne asubhato	1812	
PA_atk-s02_01a:1812_1	upasaṃharitabbaṃ. Kimhi sārattosi? Kesesu sārattosi. Lomesu…pe… muttesu sārattosi.	1812	
PA_atk-s02_01a:1812_2	Ayaṃ attabhāvo nāma tīhi aṭṭhisatehi ussāpito, navahi nhārusatehi ābaddho, navahi	1812	
PA_atk-s02_01a:1812_3	maṃsapesisatehi anulitto, allacammena pariyonaddho, chavirāgena paṭicchanno, navahi	1812	
PA_atk-s02_01a:1812_4	vaṇamukhehi navanavutilomakūpasahassehi ca asuci paggharati, kuṇapapūrito, duggandho,	1812	
PA_atk-s02_01a:1812_5	jeguccho, paṭikūlo, dvattiṃsakuṇapasañcayo, natthettha sāraṃ vā varaṃ vāti evaṃ asubhato	1812	
PA_atk-s02_01a:1812_6	upasaṃharantassa sattesu uppanno lobho pahīyati, tenassa asubhato upasaṃharaṇaṃ aññaṃ nimittaṃ nāma hoti.	1812	
PA_atk-s02_01a:1813_0	Pattacīvarādīsu saṅkhāresu lobhe uppanne dvīhākārehi saṅkhāramajjhattataṃ samuṭṭhāpetīti	1813	
PA_atk-s02_01a:1813_1	satipaṭṭhānavaṇṇanāyaṃ vuttanayena assāmikatāvakālikabhāvavasena manasikaroto so	1813	
PA_atk-s02_01a:1813_2	pahīyati. Tenassa aniccato manasikāro aññaṃ nimittaṃ nāma hoti. Sattesu dose uppanne	1813	
PA_atk-s02_01a:1813_3	pana āghātavinayakakacopamovādādīnaṃ vasena mettā bhāvetabbā, taṃ bhāvayato doso	1813	
PA_atk-s02_01a:1813_4	pahīyati, tenassa mettābhāvanā aññaṃ nimittaṃ nāma hoti. Khāṇukaṇṭakatiṇapaṇṇādīsu	1813	
PA_atk-s02_01a:1813_5	pana dose uppanne tvaṃ kassa kuppasi, kiṃ pathavīdhātuyā, udāhu āpodhātuyā, ko vā	1813	
PA_atk-s02_01a:1813_6	panāyaṃ kuppati nāma, kiṃ pathavīdhātu udāhu āpodhātūtiādinā nayena dhātumanasikāraṃ	1813	
PA_atk-s02_01a:1813_7	karontassa doso pahīyati. Tenassa dhātumanasikāro aññaṃ nimittaṃ nāma hoti.	1813	
PA_atk-s02_01a:1814	Mohe pana yattha katthaci uppanne –	181	
PA_atk-s02_01a:1815	“Garūsaṃvāso uddeso, uddiṭṭhaparipucchanaṃ;	181	
PA_atk-s02_01a:1816	Kālena dhammassavanaṃ, ṭhānāṭṭhānavinicchayo;	181	
PA_atk-s02_01a:1817	Pañca dhammūpanissāya, mohadhātu pahīyatī”ti. –	181	
PA_atk-s02_01a:1818_0	Ime pañca dhammā upanissitabbā. Garuṃ upanissāya viharanto hi bhikkhu – “ācariyo	1818	
PA_atk-s02_01a:1818_1	gāmappavesanaṃ anāpucchantassa pattakāle vattaṃ akarontassa ghaṭasataudakāharaṇādidaṇḍakammaṃ	1818	
PA_atk-s02_01a:1818_2	karotī”ti yattappaṭiyatto hoti, athassa moho pahīyati. Uddesaṃ gaṇhantopi – “ācariyo	1818	
PA_atk-s02_01a:1818_3	uddesakāle uddesaṃ aggaṇhantassa asādhukaṃ sajjhāyantassa ca daṇḍakammaṃ karotī”ti	1818	
PA_atk-s02_01a:1818_4	yattappaṭiyatto hoti, evampissa moho pahīyati. Garubhāvanīye bhikkhū upasaṃkamitvā	1818	
PA_atk-s02_01a:1818_5	“idaṃ bhante kathaṃ imassa ko attho”ti paripucchanto kaṃkhaṃ vinodeti, evampissa	1818	
PA_atk-s02_01a:1818_6	moho pahīyati. Kālena dhammasavanaṭṭhānaṃ gantvā sakkaccaṃ dhammaṃ suṇantassāpi tesu	1818	
PA_atk-s02_01a:1818_7	tesu ṭhānesu attho pākaṭo hoti. Evampissa moho pahīyati. Idamassa kāraṇaṃ, idaṃ na	1818	
PA_atk-s02_01a:1818_8	kāraṇanti ṭhānāṭṭhānavinicchaye cheko hoti, evampissa moho pahīyati. Tenassa pañcadhammūpanissayo	1818	
PA_atk-s02_01a:1818_9	aññaṃ nimittaṃ nāma hoti.	1818	
PA_atk-s02_01a:1819_0	Apica aṭṭhatiṃsāya ārammaṇesu yaṃkiñci bhāventassāpi ime vitakkā pahīyanti eva. Imāni	1819	
PA_atk-s02_01a:1819_1	pana nimittāni ujuvipaccanīkāni paṭipakkhabhūtāni. Imehi pahīnā rāgādayo suppahīnā	1819	
PA_atk-s02_01a:1819_2	honti. Yathā hi aggiṃ allakaṭṭhehipi paṃsūhipi sākhādīhipi pothetvā nibbāpentiyeva,	1819	
PA_atk-s02_01a:1819_3	udakaṃ pana aggissa ujuvipaccanīkaṃ, tena nibbuto sunibbuto hoti, evamimehi nimittehi	1819	
PA_atk-s02_01a:1819_4	pahīnā rāgādayo suppahīnā honti. Tasmā etāni kathitānīti veditabbāni.	1819	
PA_atk-s02_01a:1820_0	Kusalūpasaṃhitanti kusalanissitaṃ kusalassa paccayabhūtaṃ. Ajjhattamevāti gocarajjhattaṃyeva.	1820	
PA_atk-s02_01a:1820_1	Palagaṇḍoti vaḍḍhakī. Sukhumāya āṇiyāti yaṃ āṇiṃ nīharitukāmo hoti, tato sukhumatarāya	1820	
PA_atk-s02_01a:1820_2	sāradāruāṇiyā. Oḷārikaṃ āṇinti candaphalake vā sāraphalake vā ākoṭitaṃ visamāṇiṃ.	1820	
PA_atk-s02_01a:1820_3	Abhinihaneyyāti muggarena ākoṭento haneyya. Abhinīhareyyāti evaṃ abhinihananto phalakato	1820	
PA_atk-s02_01a:1820_4	nīhareyya. Abhinivaseyyāti idāni bahu nikkhantāti ñatvā hatthena cāletvā nikkaḍḍheyya.	1820	
PA_atk-s02_01a:1820_5	Tattha phalakaṃ viya cittaṃ, phalake visamāṇī viya akusalavitakkā, sukhumāṇī viya	1820	
PA_atk-s02_01a:1820_6	aññaṃ asubhabhāvanādikusalanimittaṃ, sukhumāṇiyā oḷārikāṇinīharaṇaṃ viya asubhabhāvanādīhi	1820	
PA_atk-s02_01a:1820_7	kusalanimittehi tesaṃ vitakkānaṃ nīharaṇaṃ.	1820	
PA_atk-s02_01a:1821_0	217. Ahikuṇapenātiādi atijegucchapaṭikūlakuṇapadassanatthaṃ vuttaṃ. Kaṇṭhe āsattenāti	1821	
PA_atk-s02_01a:1821_1	kenacideva paccatthikena ānetvā kaṇṭhe baddhena paṭimukkena. Aṭṭiyeyyāti aṭṭo dukkhito	1821	
PA_atk-s02_01a:1821_2	bhaveyya. Harāyeyyāti lajjeyya. Jiguccheyyāti sañjātajiguccho bhaveyya.	1821	
PA_atk-s02_01a:1822_0	Pahīyantīti evaṃ imināpi kāraṇena ete akusalā dhammā sāvajjā dukkhavipākāti attano	1822	
PA_atk-s02_01a:1822_1	paññābalena upaparikkhato ahikuṇapādīni viya jigucchantassa pahīyanti. Yo pana attano	1822	
PA_atk-s02_01a:1822_2	paññābalena upaparikkhituṃ na sakkoti, tena ācariyaṃ vā upajjhāyaṃ vā aññataraṃ vā	1822	
PA_atk-s02_01a:1822_3	garuṭṭhāniyaṃ sabrahmacāriṃ saṅghattheraṃ vā upasaṅkamitvā ghaṇḍiṃ paharitvā bhikkhusaṅghameva	1822	
PA_atk-s02_01a:1822_4	vā sannipātetvā ārocetabbaṃ, bahunañhi sannipāte bhavissateva eko paṇḍitamanusso,	1822	
PA_atk-s02_01a:1822_5	svāyaṃ evaṃ etesu ādīnavo daṭṭhabboti kathessati, kāyavicchindanīyakathādīhi vā pana	1822	
PA_atk-s02_01a:1822_6	te vitakke niggaṇhissatīti.	1822	
PA_atk-s02_01a:1823_0	218. Asatiamanasikāro āpajjitabboti neva so vitakko saritabbo na manasikātabbo, aññavihitakena	1823	
PA_atk-s02_01a:1823_1	bhavitabbaṃ. Yathā hi rūpaṃ apassitukāmo puriso akkhīni nimīleyya, evameva mūlakammaṭṭhānaṃ	1823	
PA_atk-s02_01a:1823_2	gahetvā nisinnena bhikkhunā cittamhi vitakke uppanne aññavihitakena bhavitabbaṃ.	1823	
PA_atk-s02_01a:1823_3	Evamassa so vitakko pahīyati, tasmiṃ pahīne puna kammaṭṭhānaṃ gahetvā nisīditabbaṃ.	1823	
PA_atk-s02_01a:1824_0	Sace na pahīyati, uggahito dhammakathāpabandho hoti, so mahāsaddena sajjhāyitabbo.	1824	
PA_atk-s02_01a:1824_1	Evampi ce aññavihitakassa sato so na pahīyati. Thavikāya muṭṭhipotthako hoti, yattha	1824	
PA_atk-s02_01a:1824_2	ca buddhavaṇṇāpi dhammavaṇṇāpi likhitā honti, taṃ nīharitvā vācentena aññavihitakena	1824	
PA_atk-s02_01a:1824_3	bhavitabbaṃ. Evampi ce na pahīyati, thavikato araṇisahitāni nīharitvā “ayaṃ uttarāraṇī	1824	
PA_atk-s02_01a:1824_4	ayaṃ adharāraṇī”ti āvajjentena aññavihitakena bhavitabbaṃ. Evampi ce na pahīyati,	1824	
PA_atk-s02_01a:1824_5	sipāṭikaṃ nīharitvā “idaṃ ārakaṇṭakaṃ nāma, ayaṃ pipphalako nāma, idaṃ nakhacchedanaṃ	1824	
PA_atk-s02_01a:1824_6	nāma, ayaṃ sūci nāmā”ti parikkhāraṃ samannānentena aññavihitakena bhavitabbaṃ. Evampi	1824	
PA_atk-s02_01a:1824_7	ce na pahīyati, sūciṃ gahetvā cīvare jiṇṇaṭṭhānaṃ sibbantena aññavihitakena bhavitabbaṃ.	1824	
PA_atk-s02_01a:1824_8	Evaṃ yāva na pahīyati, tāva taṃ taṃ kusalakammaṃ karontena aññavihitakena bhavitabbaṃ.	1824	
PA_atk-s02_01a:1824_9	Pahīne puna mūlakammaṭṭhānaṃ gahetvā nisīditabbaṃ, navakammaṃ pana na paṭṭhapetabbaṃ.	1824	
PA_atk-s02_01a:1824_10	Kasmā? Vitakke pacchinne kammaṭṭhānamanasikārassa okāso na hoti.	18241	
PA_atk-s02_01a:1825_0	Porāṇakapaṇḍitā pana navakammaṃ katvāpi vitakkaṃ pacchindiṃsu. Tatridaṃ vatthu –	1825	
PA_atk-s02_01a:1825_1	tissasāmaṇerassa kira upajjhāyo tissamahāvihāre vasati. Tissasāmaṇero “bhante ukkaṇṭhitomhī”ti	1825	
PA_atk-s02_01a:1825_2	āha. Atha naṃ thero “imasmiṃ vihāre nhānaudakaṃ dullabhaṃ, maṃ gahetvā cittalapabbataṃ	1825	
PA_atk-s02_01a:1825_3	gacchāhī”ti āha. So tathā akāsi. Tattha naṃ thero āha “ayaṃ vihāro accantasaṅghiko,	1825	
PA_atk-s02_01a:1825_4	ekaṃ puggalikaṭṭhānaṃ karohī”ti. So sādhu bhanteti ādito paṭṭhāya saṃyuttanikāyaṃ	1825	
PA_atk-s02_01a:1825_5	pabbhārasodhanaṃ tejodhātukasiṇaparikammanti tīṇīpi ekato ārabhitvā kammaṭṭhānaṃ	1825	
PA_atk-s02_01a:1825_6	appanaṃ pāpesi, saṃyuttanikāyaṃ pariyosāpesi, leṇakammaṃ niṭṭhāpesi, sabbaṃ katvā	1825	
PA_atk-s02_01a:1825_7	upajjhāyassa saññaṃ adāsi. Upajjhāyo “dukkhena te sāmaṇera kataṃ, ajja tāva tvaṃyeva	1825	
PA_atk-s02_01a:1825_8	vasāhī”ti āha. So taṃ rattiṃ leṇe vasanto utusappāyaṃ labhitvā vipassanaṃ vaḍḍhetvā	1825	
PA_atk-s02_01a:1825_9	arahattaṃ patvā tattheva parinibbāyi. Tassa dhātuyo gahetvā cetiyaṃ akaṃsu. Ajjāpi	1825	
PA_atk-s02_01a:1825_10	tissattheracetiyanti paññāyati. Idaṃ pabbaṃ asatipabbaṃ nāma.	18251	
PA_atk-s02_01a:1826_0	219. Imasmiṃ ṭhatvā vitakke niggaṇhituṃ asakkonto idha ṭhatvā niggaṇhissatīti vitakkamūlabhedaṃ	1826	
PA_atk-s02_01a:1826_1	pabbaṃ dassento puna tassa ce bhikkhavetiādimāha. Tattha vitakkasaṅkhārasaṇṭhānaṃ	1826	
PA_atk-s02_01a:1826_2	manasikātabbanti saṅkharotīti saṅkhāro, paccayo, kāraṇaṃ mūlanti attho. Santiṭṭhati	1826	
PA_atk-s02_01a:1826_3	etthāti saṇṭhānaṃ, vitakkasaṅkhārassa saṇṭhānaṃ vitakkasaṅkhārasaṇṭhānaṃ, taṃ manasikātabbanti.	1826	
PA_atk-s02_01a:1826_4	Idaṃ vuttaṃ hoti, ayaṃ vitakko kiṃ hetu kiṃ paccayā kiṃ kāraṇā uppannoti vitakkānaṃ	1826	
PA_atk-s02_01a:1826_5	mūlañca mūlamūlañca manasikātabbanti. Kiṃ nu kho ahaṃ sīghaṃ gacchāmīti kena nu kho	1826	
PA_atk-s02_01a:1826_6	kāraṇena ahaṃ sīghaṃ gacchāmi? Yaṃnūnāhaṃ saṇikaṃ gaccheyyanti kiṃ me iminā sīghagamanena,	1826	
PA_atk-s02_01a:1826_7	saṇikaṃ gacchissāmīti cintesi. So saṇikaṃ gaccheyyāti so evaṃ cintetvā saṇikaṃ gaccheyya. Esa nayo sabbattha.	1826	
PA_atk-s02_01a:1827_0	Tattha tassa purisassa sīghagamanakālo viya imassa bhikkhuno vitakkasamāruḷhakālo.	1827	
PA_atk-s02_01a:1827_1	Tassa saṇikagamanakālo viya imassa vitakkacārapacchedanakālo. Tassa ṭhitakālo viya	1827	
PA_atk-s02_01a:1827_2	imassa vitakkacāre pacchinne mūlakammaṭṭhānaṃ cittotaraṇakālo. Tassa nisinnakālo	1827	
PA_atk-s02_01a:1827_3	viya imassa vipassanaṃ vaḍḍhetvā arahattappattakālo. Tassa nipannakālo viya imassa	1827	
PA_atk-s02_01a:1827_4	nibbānārammaṇāya phalasamāpattiyā divasaṃ vītivattanakālo. Tattha ime vitakkā kiṃ	1827	
PA_atk-s02_01a:1827_5	hetukā kiṃ paccayāti vitakkānaṃ mūlamūlaṃ gacchantassa vitakkacāro sithilo hoti.	1827	
PA_atk-s02_01a:1827_6	Tasmiṃ sithilībhūte matthakaṃ gacchante vitakkā sabbaso nirujjhanti. Ayamattho duddubhajātakenapi dīpetabbo –	1827	
PA_atk-s02_01a:1828_0	Sasakassa kira beluvarukkhamūle niddāyantassa beluvapakkaṃ vaṇṭato chijjitvā kaṇṇamūle	1828	
PA_atk-s02_01a:1828_1	patitaṃ. So tassa saddena “pathavī bhijjatī”ti saññāya uṭṭhahitvā vegena palāyi.	1828	
PA_atk-s02_01a:1828_2	Taṃ disvā purato aññepi catuppadā palāyiṃsu. Tadā bodhisatto sīho hoti. So cintesi	1828	
PA_atk-s02_01a:1828_3	– “ayaṃ pathavī nāma kappavināse bhijjati, antarā pathavībhedo nāma natthi, yaṃnūnāhaṃ	1828	
PA_atk-s02_01a:1828_4	mūlamūlaṃ gantvā anuvijjeyya”nti. So hatthināgato paṭṭhāya yāva sasakaṃ pucchi “tayā,	1828	
PA_atk-s02_01a:1828_5	tāta, pathavī bhijjamānā diṭṭhā”ti. Saso “āma devā”ti āha. Sīho “ehi, bho, dassehī”ti.	1828	
PA_atk-s02_01a:1828_6	Saso “na sakkomi sāmī”ti. “Ehi, re, mā bhāyī”ti saṇhamudukena gahetvā gato saso rukkhassa avidūre ṭhatvā –	1828	
PA_atk-s02_01a:1829	“Duddubhāyati bhaddante, yasmiṃ dese vasāmahaṃ;	182	
PA_atk-s02_01a:1830	Ahampetaṃ na jānāmi, kimetaṃ duddubhāyatī”ti. –	183	
PA_atk-s02_01a:1831_0	Gāthamāha. Bodhisatto “tvaṃ ettheva tiṭṭhā”ti rukkhamūlaṃ gantvā sasakassa nipannaṭṭhānaṃ	1831	
PA_atk-s02_01a:1831_1	addasa, beluvapakkaṃ addasa, uddhaṃ oleketvā vaṇṭaṃ addasa, disvā “ayaṃ saso ettha	1831	
PA_atk-s02_01a:1831_2	nipanno, niddāyamāno imassa kaṇṇamūle patitassa saddena ‘pathavī bhijjatī’ti evaṃsaññī	1831	
PA_atk-s02_01a:1831_3	hutvā palāyī”ti ñatvā taṃ kāraṇaṃ sasaṃ pucchi. Saso “āma, devā”ti āha. Bodhisatto imaṃ gāthamāha –	1831	
PA_atk-s02_01a:1832	“Beluva patitaṃ sutvā, duddubhanti saso javi;	183	
PA_atk-s02_01a:1833	Sasassa vacanaṃ sutvā, santattā migavāhinī”ti. ;	183	
PA_atk-s02_01a:1834	Tato bodhisatto “mā bhāyathā”ti migagaṇe assāsesi. Evaṃ vitakkānaṃ mūlamūlaṃ gacchantassa vitakkā pahīyanti.	183	
PA_atk-s02_01a:1835	220. Imasmiṃ vitakkamūlabhedapabbe ṭhatvā vitakke niggaṇhituṃ asakkontena pana evaṃ niggaṇhitabbāti aparampi kāraṇaṃ dassento puna tassa ce, bhikkhavetiādimāha.	183	
PA_atk-s02_01a:1836_0	Dantebhidantamādhāyāti heṭṭhādante uparidantaṃ ṭhapetvā. Cetasā cittanti kusalacittena	1836	
PA_atk-s02_01a:1836_1	akusalacittaṃ abhiniggaṇhitabbaṃ. Balavā purisoti yathā thāmasampanno mahābalo puriso	1836	
PA_atk-s02_01a:1836_2	dubbalaṃ purisaṃ sīse vā gale vā khandhe vā gahetvā abhiniggaṇheyya abhinippīḷeyya	1836	
PA_atk-s02_01a:1836_3	abhisantāpeyya santattaṃ kilantaṃ mucchāparetaṃ viya kareyya, evameva bhikkhunā vitakkehi	1836	
PA_atk-s02_01a:1836_4	saddhiṃ paṭimallena hutvā “ke ca tumhe ko cāha”nti abhibhavitvā – “kāmaṃ taco ca	1836	
PA_atk-s02_01a:1836_5	nhāru ca aṭṭhi ca avasissatu sarīre upasussatu maṃsalohita”nti evaṃ mahāvīriyaṃ paggayha	1836	
PA_atk-s02_01a:1836_6	vitakkā niggaṇhitabbāti dassento ima atthadīpikaṃ upamaṃ āhari.	1836	
PA_atk-s02_01a:1837_0	221. Yato kho, bhikkhaveti idaṃ pariyādānabhājaniyaṃ nāma, taṃ uttānatthameva. Yathā	1837	
PA_atk-s02_01a:1837_1	pana satthācariyo tiroraṭṭhā āgataṃ rājaputtaṃ pañcāvudhasippaṃ uggaṇhāpetvā “gaccha,	1837	
PA_atk-s02_01a:1837_2	attano raṭṭhe rajjaṃ gaṇha. Sace te antarāmagge corā uṭṭhahanti, dhanunā kammaṃ katvā	1837	
PA_atk-s02_01a:1837_3	gaccha. Sace te dhanu nassati vā bhijjati vā sattiyā asinā”ti evaṃ pañcahipi āvudhehi	1837	
PA_atk-s02_01a:1837_4	kattabbaṃ dassetvā uyyojeti. So tathā katvā sakaraṭṭhaṃ gantvā rajjaṃ gahetvā rajjasiriṃ	1837	
PA_atk-s02_01a:1837_5	anubhoti. Evamevaṃ bhagavā adhicittamanuyuttaṃ bhikkhuṃ arahattagahaṇatthāya uyyojento	1837	
PA_atk-s02_01a:1837_6	– “sacassa antarā akusalavitakkā uppajjanti, aññanimittapabbe ṭhatvā te niggaṇhitvā	1837	
PA_atk-s02_01a:1837_7	vipassanaṃ vaḍḍhetvā arahattaṃ pāpuṇissati. Tattha asakkonto ādīnavapabbe ṭhatvā,	1837	
PA_atk-s02_01a:1837_8	tatrāpi asakkonto asatipabbe ṭhatvā, tatrāpi asakkonto vitakkamūlabhedapabbe ṭhatvā,	1837	
PA_atk-s02_01a:1837_9	tatrāpi asakkonto abhiniggaṇhanapabbe ṭhatvā vitakke niggaṇhitvā vipassanaṃ vaḍḍhetvā	1837	
PA_atk-s02_01a:1837_10	arahattaṃ pāpuṇissatī”ti imāni pañca pabbāni desesi.	18371	
PA_atk-s02_01a:1838_0	Vasī vitakkapariyāyapathesūti vitakkacārapathesu ciṇṇavasī paguṇavasīti vuccati.	1838	
PA_atk-s02_01a:1838_1	Yaṃ vitakkaṃ ākaṅkhissatīti idaṃ assa vasībhāvākāradassanatthaṃ vuttaṃ. Ayañhi pubbe	1838	
PA_atk-s02_01a:1838_2	yaṃ vitakkaṃ vitakketukāmo hoti, taṃ na vitakketi. Yaṃ na vitakketukāmo hoti, taṃ	1838	
PA_atk-s02_01a:1838_3	vitakketi. Idāni pana vasībhūtattā yaṃ vitakkaṃ vitakketukāmo hoti, taṃyeva vitakketi.	1838	
PA_atk-s02_01a:1838_4	Yaṃ na vitakketukāmo, na taṃ vitakketi. Tena vuttaṃ “yaṃ vitakkaṃ ākaṅkhissati, taṃ	1838	
PA_atk-s02_01a:1838_5	vitakkaṃ vitakkessati. Yaṃ vitakkaṃ nākaṅkhissati, na taṃ vitakkaṃ vitakkhessatī”ti.	1838	
PA_atk-s02_01a:1838_6	Acchecchi taṇhantiādi sabbāsavasutte vuttamevāti.	1838	
PA_atk-s02_01a:1839	Papañcasūdaniyā majjhimanikāyaṭṭhakathāya	183	
PA_atk-s02_01a:1840	Vitakkasaṇṭhānasuttavaṇṇanā niṭṭhitā.	184	
PA_atk-s02_01a:1841	Dutiyavaggavaṇṇanā niṭṭhitā.	184	
PA_atk-s02_01a:1842	Mūlapaṇṇāsaṭṭhakathāya paṭhamo bhāgo niṭṭhito.	184	
PA_atk-s02_01a:1843	Namo tassa bhagavato arahato sammāsambuddhassa	184	
PA_atk-s02_01a:1844	Majjhimanikāye	184	
PA_atk-s02_01a:1845	Mūlapaṇṇāsa-aṭṭhakathā	184	
PA_atk-s02_01a:1846	(Dutiyo bhāgo)	184	
PA_atk-s02_01a:1847	3. Opammavaggo	184	
PA_atk-s02_01a:1848	1. Kakacūpamasuttavaṇṇanā	184	
PA_atk-s02_01a:1849	222. Evaṃ me sutanti kakacūpamasuttaṃ. Tattha moḷiyaphaggunoti moḷīti cūḷā vuccati. Yathāha –	184	
PA_atk-s02_01a:1850	“Chetvāna moḷiṃ varagandhavāsitaṃ,	185	
PA_atk-s02_01a:1851	Vehāyasaṃ ukkhipi sakyapuṅgavo;	185	
PA_atk-s02_01a:1852	Ratanacaṅkoṭavarena vāsavo,	185	
PA_atk-s02_01a:1853	Sahassanetto sirasā paṭiggahī”ti.	185	
PA_atk-s02_01a:1854_0	Sā tassa gihikāle mahatī ahosi, tenassa moḷiyaphaggunoti saṅkhā udapādi. Pabbajitampi	1854	
PA_atk-s02_01a:1854_1	naṃ teneva nāmena sañjānanti. Ativelanti velaṃ atikkamitvā. Tattha kālavelā, sīmavelā,	1854	
PA_atk-s02_01a:1854_2	sīlavelāti tividhā velā. “Tāyaṃ velāyaṃ imaṃ udānaṃ udānesī”ti (dhammapade vaggānamuddānaṃ,	1854	
PA_atk-s02_01a:1854_3	gāthānamuddānaṃ; mahāva. 1-3) ayaṃ kālavelā nāma. “Ṭhitadhammo velaṃ nātivattatī”ti	1854	
PA_atk-s02_01a:1854_4	ayaṃ sīmavelā nāma. “Velāanatikkamo setughāto”ti ca, “velā cesā avītikkamanaṭṭhenā”ti	1854	
PA_atk-s02_01a:1854_5	ca, ayaṃ sīlavelā nāma. Taṃ tividhampi so atikkamiyeva. Bhikkhuniyo hi ovadituṃ kālo	1854	
PA_atk-s02_01a:1854_6	nāma atthi, so atthaṅgatepi sūriye ovadanto taṃ kālavelampi atikkami. Bhikkhunīnaṃ	1854	
PA_atk-s02_01a:1854_7	ovāde pamāṇaṃ nāma atthi sīmā mariyādā. So uttarichappañcavācāhi ovadanto taṃ sīmavelampi	1854	
PA_atk-s02_01a:1854_8	atikkami. Kathento pana davasahagataṃ katvā duṭṭhullāpattipahonakaṃ katheti, evaṃ	1854	
PA_atk-s02_01a:1854_9	sīlavelampi atikkami.	1854	
PA_atk-s02_01a:1855_0	Saṃsaṭṭhoti missībhūto samānasukhadukkho hutvā. Sammukhāti purato. Avaṇṇaṃ bhāsatīti	1855	
PA_atk-s02_01a:1855_1	tā pana pacanakoṭṭanādīni karontiyo disvā natthi imāsaṃ anāpatti nāma, imā bhikkhuniyo	1855	
PA_atk-s02_01a:1855_2	anācārā dubbacā pagabbhāti aguṇaṃ katheti. Adhikaraṇampi karotīti imesaṃ bhikkhūnaṃ	1855	
PA_atk-s02_01a:1855_3	imā bhikkhuniyo diṭṭhakālato paṭṭhāya akkhīni dayhanti, imasmiṃ vihāre pupphapūjā	1855	
PA_atk-s02_01a:1855_4	vā āsanadhovanaparibhaṇḍakaraṇādīni vā imāsaṃ vasena vattanti. Kuladhītaro etā lajjiniyo,	1855	
PA_atk-s02_01a:1855_5	tumhe imā idañcidañca vadatha, ayaṃ nāma tumhākaṃ āpatti hoti, vinayadharānaṃ santikaṃ	1855	
PA_atk-s02_01a:1855_6	āgantvā vinicchayaṃ me dethāti adhikaraṇaṃ ākaḍḍhati.	1855	
PA_atk-s02_01a:1856_0	Moḷiyaphaggunassa avaṇṇaṃ bhāsatīti natthi imassa bhikkhuno anāpatti nāma. Niccakālaṃ	1856	
PA_atk-s02_01a:1856_1	imassa pariveṇadvāraṃ asuññaṃ bhikkhunīhīti aguṇaṃ katheti. Adhikaraṇampi karontīti	1856	
PA_atk-s02_01a:1856_2	imesaṃ bhikkhūnaṃ moḷiyaphaggunattherassa diṭṭhakālato paṭṭhāya akkhīni dayhanti.	1856	
PA_atk-s02_01a:1856_3	Imasmiṃ vihāre aññesaṃ vasanaṭṭhānaṃ oloketumpi na sakkā. Vihāraṃ āgatabhikkhuniyo	1856	
PA_atk-s02_01a:1856_4	ovādaṃ vā paṭisanthāraṃ vā uddesapadaṃ vā therameva nissāya labhanti, kulaputtako	1856	
PA_atk-s02_01a:1856_5	lajjī kukkuccako, evarūpaṃ nāma tumhe idañcidañca vadatha, etha vinayadharānaṃ santike	1856	
PA_atk-s02_01a:1856_6	vinicchayaṃ dethāti adhikaraṇaṃ ākaḍḍhanti.	1856	
PA_atk-s02_01a:1857_0	So bhikkhu bhagavantaṃ etadavocāti neva piyakamyatāya na bhedādhippāyena, atthakāmatāya	1857	
PA_atk-s02_01a:1857_1	avoca. Ekaṃ kirassa ahosi – “imassa bhikkhussa evaṃ saṃsaṭṭhassa viharato ayaso uppajjissati.	1857	
PA_atk-s02_01a:1857_2	So sāsanassāpi avaṇṇoyeva. Aññena pana kathito ayaṃ na oramissati, bhagavatā dhammaṃ	1857	
PA_atk-s02_01a:1857_3	desetvā ovadito oramissatī”ti tassa atthakāmatāya bhagavantaṃ etaṃ, “āyasmā, bhante”tiādivacanaṃ avoca.	1857	
PA_atk-s02_01a:1858	223. Āmantehīti jānāpehi. Āmantetīti pakkosati.	185	
PA_atk-s02_01a:1859_0	224. Saddhāti saddhāya. Tasmāti yasmā tvaṃ kulaputto ceva saddhāpabbajito ca, yasmā	1859	
PA_atk-s02_01a:1859_1	vā te etāhi saddhiṃ saṃsaṭṭhassa viharato ye tā akkosissanti vā, paharissanti vā,	1859	
PA_atk-s02_01a:1859_2	tesu domanassaṃ uppajjissati, saṃsagge pahīne nuppajjissati, tasmā. Tatrāti tasmiṃ	1859	
PA_atk-s02_01a:1859_3	avaṇṇabhāsane. Gehasitāti pañcakāmaguṇanissitā. Chandāti taṇhāchandāpi paṭighachandāpi.	1859	
PA_atk-s02_01a:1859_4	Vipariṇatanti rattampi cittaṃ vipariṇataṃ. Duṭṭhampi, mūḷhampi cittaṃ vipariṇataṃ.	1859	
PA_atk-s02_01a:1859_5	Idha pana taṇhāchandavasena rattampi vaṭṭati, paṭighachandavasena duṭṭhampi vaṭṭati.	1859	
PA_atk-s02_01a:1859_6	Hitānukampīti hitena anukampamāno hitena pharamāno. Na dosantaroti na dosacitto bhavissāmi.	1859	
PA_atk-s02_01a:1860_0	225. Atha kho bhagavāti kasmā ārabhi? Phaggunassa kira ettakaṃ ovādaṃ sutvāpi, “bhikkhunisaṃsaggato	1860	
PA_atk-s02_01a:1860_1	oramissāmi viramissāmī”ti cittampi na uppannaṃ, bhagavatā pana saddhiṃ paṭāṇī viya	1860	
PA_atk-s02_01a:1860_2	paṭiviruddho aṭṭhāsi, athassa bhagavato yathā nāma jighacchitassa bhojane, pipāsitassa	1860	
PA_atk-s02_01a:1860_3	pānīye, sītena phuṭṭhassa uṇhe dukkhitassa sukhe patthanā uppajjati. Evameva imaṃ	1860	
PA_atk-s02_01a:1860_4	dubbacaṃ bhikkhuṃ disvā paṭhamabodhiyaṃ subbacā bhikkhū āpāthaṃ āgamiṃsu. Atha tesaṃ	1860	
PA_atk-s02_01a:1860_5	vaṇṇaṃ kathetukāmo hutvā imaṃ desanaṃ ārabhi.	1860	
PA_atk-s02_01a:1861_0	Tattha ārādhayiṃsūti gaṇhiṃsu pūrayiṃsu. Ekaṃ samayanti ekasmiṃ samaye. Ekāsanabhojananti	1861	
PA_atk-s02_01a:1861_1	ekaṃ purebhattabhojanaṃ. Sūriyuggamanato hi yāva majjhanhikā sattakkhattuṃ bhuttabhojanampi	1861	
PA_atk-s02_01a:1861_2	idha ekāsanabhojananteva adhippetaṃ. Appābādhatanti nirābādhataṃ. Appātaṅkatanti	1861	
PA_atk-s02_01a:1861_3	niddukkhataṃ. Lahuṭṭhānanti sarīrassa sallahukaṃ uṭṭhānaṃ. Balanti kāyabalaṃ. Phāsuvihāranti	1861	
PA_atk-s02_01a:1861_4	kāyassa sukhavihāraṃ. Iminā kiṃ kathitaṃ? Divā vikālabhojanaṃ pajahāpitakālo kathito.	1861	
PA_atk-s02_01a:1861_5	Bhaddālisutte pana rattiṃ vikālabhojanaṃ pajahāpitakālo kathito. Imāni hi dve bhojanāni	1861	
PA_atk-s02_01a:1861_6	bhagavā na ekappahārena pajahāpesi. Kasmā? Imāneva hi dve bhojanāni vaṭṭe sattānaṃ	1861	
PA_atk-s02_01a:1861_7	āciṇṇāni. Santi kulaputtā sukhumālā, te ekato dvepi bhojanāni pajahantā kilamanti.	1861	
PA_atk-s02_01a:1861_8	Tasmā ekato apajahāpetvā ekasmiṃ kāle divā vikālabhojanaṃ, ekasmiṃ rattiṃ vikālabhojananti	1861	
PA_atk-s02_01a:1861_9	visuṃ pajahāpesi. Tesu idha divā vikālabhojanaṃ pajahāpitakālo kathito. Tattha yasmā	1861	
PA_atk-s02_01a:1861_10	buddhā na bhayaṃ dassetvā tajjetvā pajahāpenti, ānisaṃsaṃ pana dassetvā pajahāpenti,	18611	
PA_atk-s02_01a:1861_11	evañhi sattā sukhena pajahanti. Tasmā ānisaṃsaṃ dassento ime pañca guṇe dassesi.	18611	
PA_atk-s02_01a:1861_12	Anusāsanī karaṇīyāti punappunaṃ sāsane kattabbaṃ nāhosi. “Idaṃ karotha, idaṃ mā karothā”ti	18611	
PA_atk-s02_01a:1861_13	satuppādakaraṇīyamattameva ahosi. Tāvattakeneva te kattabbaṃ akaṃsu, pahātabbaṃ pajahiṃsu,	18611	
PA_atk-s02_01a:1861_14	paṭhamabodhiyaṃ, bhikkhave, subbacā bhikkhū ahesuṃ assavā ovādapaṭikarāti.	18611	
PA_atk-s02_01a:1862_0	Idāni nesaṃ subbacabhāvadīpikaṃ upamaṃ āharanto seyyathāpītiādimāha. Tattha subhūmiyanti	1862	
PA_atk-s02_01a:1862_1	samabhūmiyaṃ. “Subhūmyaṃ sukhette vihatakhāṇuke bījāni patiṭṭhapeyyā”ti ettha pana	1862	
PA_atk-s02_01a:1862_2	maṇḍabhūmi subhūmīti āgatā. Catumahāpatheti dvinnaṃ mahāmaggānaṃ vinivijjhitvā gataṭṭhāne.	1862	
PA_atk-s02_01a:1862_3	Ājaññarathoti vinītaassaratho. Odhastapatodoti yathā rathaṃ abhiruhitvā ṭhitena sakkā	1862	
PA_atk-s02_01a:1862_4	hoti gaṇhituṃ, evaṃ ālambanaṃ nissāya tiriyato ṭhapitapatodo. Yoggācariyoti assācariyo.	1862	
PA_atk-s02_01a:1862_5	Sveva assadamme sāretīti assadammasārathi. Yenicchakanti yena yena maggena icchati.	1862	
PA_atk-s02_01a:1862_6	Yadicchakanti yaṃ yaṃ gatiṃ icchati. Sāreyyāti ujukaṃ purato peseyya. Paccāsāreyyāti paṭinivatteyya.	1862	
PA_atk-s02_01a:1863_0	Evameva khoti yathā hi so yoggācariyo yena yena maggena gamanaṃ icchati, taṃ taṃ	1863	
PA_atk-s02_01a:1863_1	assā āruḷhāva honti. Yāya yāya ca gatiyā icchati, sā sā gati gahitāva hoti. Rathaṃ	1863	
PA_atk-s02_01a:1863_2	pesetvā assā neva vāretabbā na vijjhitabbā honti. Kevalaṃ tesaṃ same bhūmibhāge khuresu	1863	
PA_atk-s02_01a:1863_3	nimittaṃ ṭhapetvā gamanameva passitabbaṃ hoti. Evaṃ mayhampi tesu bhikkhūsu punappunaṃ	1863	
PA_atk-s02_01a:1863_4	vattabbaṃ nāhosi. Idaṃ karotha idaṃ mā karothāti satuppādanamattameva kattabbaṃ hoti.	1863	
PA_atk-s02_01a:1863_5	Tehipi tāvadeva kattabbaṃ katameva hoti, akattabbaṃ jahitameva. Tasmāti yasmā subbacā	1863	
PA_atk-s02_01a:1863_6	yuttayānapaṭibhāgā hutvā satuppādanamatteneva pajahiṃsu, tasmā tumhepi pajahathāti	1863	
PA_atk-s02_01a:1863_7	attho. Elaṇḍehīti elaṇḍā kira sāladūsanā honti, tasmā evamāha. Visodheyyāti elaṇḍe	1863	
PA_atk-s02_01a:1863_8	ceva aññā ca valliyo chinditvā bahi nīharaṇena sodheyya. Sujātāti susaṇṭhitā. Sammā	1863	
PA_atk-s02_01a:1863_9	parihareyyāti mariyādaṃ bandhitvā udakāsiñcanenapi kālenakālaṃ mūlamūle khaṇanenapi	1863	
PA_atk-s02_01a:1863_10	valligumbādicchedanenapi kipillapūṭakaharaṇenapi makkaṭakajālasukkhadaṇḍakaharaṇenapi	18631	
PA_atk-s02_01a:1863_11	sammā vaḍḍhetvā poseyya. Vuddhiādīni vuttatthāneva.	18631	
PA_atk-s02_01a:1864_0	226. Idāni akkhantiyā dosaṃ dassento bhūtapubbantiādimāha. Tattha vedehikāti videharaṭṭhavāsikassa	1864	
PA_atk-s02_01a:1864_1	dhītā. Atha vā vedoti paññā vuccati, vedena īhati iriyatīti vedehikā, paṇḍitāti attho.	1864	
PA_atk-s02_01a:1864_2	Gahapatānīti gharasāminī. Kittisaddoti kittighoso. Soratāti soraccena samannāgatā.	1864	
PA_atk-s02_01a:1864_3	Nivātāti nivātavutti. Upasantāti nibbutā. Dakkhāti bhattapacanasayanattharaṇadīpujjalanādikammesu	1864	
PA_atk-s02_01a:1864_4	chekā. Analasāti uṭṭhāhikā, susaṃvihitakammantāti suṭṭhu saṃvihitakammantā. Ekā analasā	1864	
PA_atk-s02_01a:1864_5	hoti, yaṃ yaṃ pana bhājanaṃ gaṇhāti, taṃ taṃ bhindati vā chiddaṃ vā karoti, ayaṃ	1864	
PA_atk-s02_01a:1864_6	na tādisāti dasseti.	1864	
PA_atk-s02_01a:1865_0	Divā uṭṭhāsīti pātova kattabbāni dhenuduhanādikammāni akatvā ussūre uṭṭhitā. He je	1865	
PA_atk-s02_01a:1865_1	kāḷīti are kāḷi. Kiṃ je divā uṭṭhāsīti kiṃ te kiñci aphāsukaṃ atthi, kiṃ divā uṭṭhāsīti?	1865	
PA_atk-s02_01a:1865_2	No vata re kiñcīti are yadi te na kiñci aphāsukaṃ atthi, neva sīsaṃ rujjhati, na	1865	
PA_atk-s02_01a:1865_3	piṭṭhi, atha kasmā pāpi dāsi divā uṭṭhāsīti kupitā anattamanā bhākuṭimakāsi. Divātaraṃ	1865	
PA_atk-s02_01a:1865_4	uṭṭhāsīti punadivase ussūrataraṃ uṭṭhāsi. Anattamanavācanti are pāpi dāsi attano	1865	
PA_atk-s02_01a:1865_5	pamāṇaṃ na jānāsi; kiṃ aggiṃ sītoti maññasi, idāni taṃ sikkhāpessāmītiādīni vadamānā	1865	
PA_atk-s02_01a:1865_6	kupitavacanaṃ nicchāresi.	1865	
PA_atk-s02_01a:1866_0	Paṭivisakānanti sāmantagehavāsīnaṃ. Ujjhāpesīti avajānāpesi. Caṇḍīti asoratā kibbisā.	1866	
PA_atk-s02_01a:1866_1	Iti yattakā guṇā, tato diguṇā dosā uppajjiṃsu. Guṇā nāma saṇikaṃ saṇikaṃ āgacchanti;	1866	
PA_atk-s02_01a:1866_2	dosā ekadivaseneva patthaṭā honti. Soratasoratoti ativiya sorato, sotāpanno nu kho,	1866	
PA_atk-s02_01a:1866_3	sakadāgāmī anāgāmī arahā nu khoti vattabbataṃ āpajjati. Phusantīti phusantā ghaṭṭentā āpāthaṃ āgacchanti.	1866	
PA_atk-s02_01a:1867_0	Atha bhikkhu soratoti veditabboti atha adhivāsanakkhantiyaṃ ṭhito bhikkhu soratoti	1867	
PA_atk-s02_01a:1867_1	veditabbo. Yo cīvara…pe… parikkhārahetūti yo etāni cīvarādīni paṇītapaṇītāni labhanto	1867	
PA_atk-s02_01a:1867_2	pādaparikammapiṭṭhiparikammādīni ekavacaneneva karoti. Alabhamānoti yathā pubbe labhati,	1867	
PA_atk-s02_01a:1867_3	evaṃ alabhanto. Dhammaññeva sakkarontoti dhammaṃyeva sakkāraṃ sukatakāraṃ karonto.	1867	
PA_atk-s02_01a:1867_4	Garuṃ karontoti garubhāriyaṃ karonto. Mānentoti manena piyaṃ karonto. Pūjentoti paccayapūjāya	1867	
PA_atk-s02_01a:1867_5	pūjento. Apacāyamānoti dhammaṃyeva apacāyamāno apacitiṃ nīcavuttiṃ dassento.	1867	
PA_atk-s02_01a:1868_0	227. Evaṃ akkhantiyā dosaṃ dassetvā idāni ye adhivāsenti, te evaṃ adhivāsentīti pañca	1868	
PA_atk-s02_01a:1868_1	vacanapathe dassento pañcime, bhikkhavetiādimāha. Tattha kālenāti yuttapattakālena.	1868	
PA_atk-s02_01a:1868_2	Bhūtenāti satā vijjamānena. Saṇhenāti sammaṭṭhena. Atthasañhitenāti atthanissitena	1868	
PA_atk-s02_01a:1868_3	kāraṇanissitena. Akālenātiādīni tesaṃyeva paṭipakkhavasena veditabbāni. Mettacittāti	1868	
PA_atk-s02_01a:1868_4	uppannamettacittā hutvā. Dosantarāti duṭṭhacittā, abbhantare uppannadosā hutvā. Tatrāti	1868	
PA_atk-s02_01a:1868_5	tesu vacanapathesu. Pharitvāti adhimuccitvā. Tadārammaṇañcāti kathaṃ tadārammaṇaṃ	1868	
PA_atk-s02_01a:1868_6	sabbāvantaṃ lokaṃ karoti? Pañca vacanapathe gahetvā āgataṃ puggalaṃ mettacittassa	1868	
PA_atk-s02_01a:1868_7	ārammaṇaṃ katvā puna tasseva mettacittassa avasesasatte ārammaṇaṃ karonto sabbāvantaṃ	1868	
PA_atk-s02_01a:1868_8	lokaṃ tadārammaṇaṃ karoti nāma. Tatrāyaṃ vacanattho. Tadārammaṇañcāti tasseva mettacittassa	1868	
PA_atk-s02_01a:1868_9	ārammaṇaṃ katvā. Sabbāvantanti sabbasattavantaṃ. Lokanti sattalokaṃ. Vipulenāti anekasattārammaṇena.	1868	
PA_atk-s02_01a:1868_10	Mahaggatenāti mahaggatabhūmikena. Appamāṇenāti subhāvitena. Averenāti niddosena.	18681	
PA_atk-s02_01a:1868_11	Abyābajjhenāti niddukkhena. Pharitvā viharissāmāti evarūpena mettāsahagatena cetasā	18681	
PA_atk-s02_01a:1868_12	tañca puggalaṃ sabbañca lokaṃ tassa cittassa ārammaṇaṃ katvā adhimuccitvā viharissāma.	18681	
PA_atk-s02_01a:1869_0	228. Idāni tadatthadīpikaṃ upamaṃ āharanto seyyathāpītiādimāha. Tattha apathavinti	1869	
PA_atk-s02_01a:1869_1	nippathaviṃ karissāmīti attho. Tatra tatrāti tasmiṃ tasmiṃ ṭhāne. Vikireyyāti pacchiyā	1869	
PA_atk-s02_01a:1869_2	paṃsuṃ uddharitvā bījāni viya vikireyya. Oṭṭhubheyyāti kheḷaṃ pāteyya. Apathaviṃ	1869	
PA_atk-s02_01a:1869_3	kareyyāti evaṃ kāyena ca vācāya ca payogaṃ katvāpi sakkuṇeyya apathaviṃ kātunti?	1869	
PA_atk-s02_01a:1869_4	Gambhīrāti bahalattena dviyojanasatasahassāni cattāri ca nahutāni gambhīrā. Appameyyāti	1869	
PA_atk-s02_01a:1869_5	tiriyaṃ pana aparicchinnā. Evameva khoti ettha idaṃ opammasaṃsandanaṃ – pathavī viya	1869	
PA_atk-s02_01a:1869_6	hi mettacittaṃ daṭṭhabbaṃ. Kudālapiṭakaṃ gahetvā āgatapuriso viya pañca vacanapathe	1869	
PA_atk-s02_01a:1869_7	gahetvā āgatapuggalo. Yathā so kudālapiṭakena mahāpathaviṃ apathaviṃ kātuṃ na sakkoti,	1869	
PA_atk-s02_01a:1869_8	evaṃ vo pañca vacanapathe gahetvā āgatapuggalo mettacittassa aññathattaṃ kātuṃ na sakkhissatīti.	1869	
PA_atk-s02_01a:1870_0	229. Dutiyaupamāyaṃ haliddinti yaṃkiñci pītakavaṇṇaṃ. Nīlanti kaṃsanīlaṃ vā palāsanīlaṃ	1870	
PA_atk-s02_01a:1870_1	vā. Arūpīti arūpo. Nanu ca, dvinnaṃ kaṭṭhānaṃ vā dvinnaṃ rukkhānaṃ vā dvinnaṃ seyyānaṃ	1870	
PA_atk-s02_01a:1870_2	vā dvinnaṃ selānaṃ vā antaraṃ paricchinnākāsarūpanti āgataṃ, kasmā idha arūpīti vuttoti?	1870	
PA_atk-s02_01a:1870_3	Sanidassanabhāvapaṭikkhepato. Tenevāha “anidassano”ti. Tasmiñhi rūpaṃ likhituṃ, rūpapātubhāvaṃ	1870	
PA_atk-s02_01a:1870_4	dassetuṃ na sakkā, tasmā “arūpī”ti vutto. Anidassanoti dassanassa cakkhuviññāṇassa	1870	
PA_atk-s02_01a:1870_5	anāpātho. Upamāsaṃsandane panettha ākāso viya mettacittaṃ. Tulikapañcamā cattāro	1870	
PA_atk-s02_01a:1870_6	raṅgajātā viya pañca vacanapathā, tulikapañcame raṅge gahetvā āgatapuriso viya pañca	1870	
PA_atk-s02_01a:1870_7	vacanapathe gahetvā āgatapuggalo. Yathā so tulikapañcamehi raṅgehi ākāse rūpapātubhāvaṃ	1870	
PA_atk-s02_01a:1870_8	kātuṃ na sakkoti, evaṃ vo pañca vacanapathe gahetvā āgatapuggalo mettacittassa aññathattaṃ	1870	
PA_atk-s02_01a:1870_9	katvā dosuppattiṃ dassetuṃ na sakkhissatīti.	1870	
PA_atk-s02_01a:1871_0	230. Tatiyaupamāyaṃ ādittanti pajjalitaṃ. Gambhīrā appameyyāti imissā gaṅgāya gambhīraṭṭhānaṃ	1871	
PA_atk-s02_01a:1871_1	gāvutampi atthi, aḍḍhayojanampi, yojanampi. Puthulaṃ panassā evarūpaṃyeva, dīghato	1871	
PA_atk-s02_01a:1871_2	pana pañcayojanasatāni. Sā kathaṃ gambhīrā appameyyāti? Etena payogena parivattetvā	1871	
PA_atk-s02_01a:1871_3	uddhane udakaṃ viya tāpetuṃ asakkuṇeyyato. Ṭhitodakaṃ pana kenaci upāyena aṅgulamattaṃ	1871	
PA_atk-s02_01a:1871_4	vā aḍḍhaṅgulamattaṃ vā evaṃ tāpetuṃ sakkā bhaveyya, ayaṃ pana na sakkā, tasmā evaṃ	1871	
PA_atk-s02_01a:1871_5	vuttaṃ. Upamāsaṃsandane panettha gaṅgā viya mettacittaṃ, tiṇukkaṃ ādāya āgatapuriso	1871	
PA_atk-s02_01a:1871_6	viya pañca vacanapathe gahetvā āgatapuggalo. Yathā so ādittāya tiṇukkāya gaṅgaṃ tāpetuṃ	1871	
PA_atk-s02_01a:1871_7	na sakkoti, evaṃ vo pañca vacanapathe gahetvā āgatapuggalo mettacittassa aññathattaṃ	1871	
PA_atk-s02_01a:1871_8	kātuṃ na sakkhissatīti.	1871	
PA_atk-s02_01a:1872_0	231. Catutthaupamāyaṃ biḷārabhastāti biḷāracammapasibbakā. Sumadditāti suṭṭhu madditā.	1872	
PA_atk-s02_01a:1872_1	Suparimadditāti anto ca bahi ca samantato suparimadditā. Tūlinīti simbalitūlalatātūlasamānā.	1872	
PA_atk-s02_01a:1872_2	Chinnasassarāti chinnasassarasaddā. Chinnabhabbharāti chinnabhabbharasaddā. Upamāsaṃsandane	1872	
PA_atk-s02_01a:1872_3	panettha biḷārabhastā viya mettacittaṃ, kaṭṭhakaṭhalaṃ ādāya āgatapuriso viya pañca	1872	
PA_atk-s02_01a:1872_4	vacanapathe gahetvā āgatapuggalo. Yathā so kaṭṭhena vā kaṭhalena vā biḷārabhastaṃ	1872	
PA_atk-s02_01a:1872_5	sarasaraṃ bharabharaṃ saddaṃ kātuṃ na sakkoti, evaṃ vo pañca vacanapathe gahetvā	1872	
PA_atk-s02_01a:1872_6	āgatapuggalo mettacittassa aññathattaṃ katvā dosānugatabhāvaṃ kātuṃ na sakkhissatīti.	1872	
PA_atk-s02_01a:1873_0	232. Ocarakāti avacarakā heṭṭhācarakā, nīcakammakārakāti attho. Yo mano padūseyyāti	1873	
PA_atk-s02_01a:1873_1	yo bhikkhu vā bhikkhunī vā mano padūseyya, taṃ kakacena okantanaṃ nādhivāseyya. Na	1873	
PA_atk-s02_01a:1873_2	me so tena sāsanakaroti so tena anadhivāsanena mayhaṃ ovādakaro na hoti. Āpatti panettha natthi.	1873	
PA_atk-s02_01a:1874_0	233. Aṇuṃ vā thūlaṃ vāti appasāvajjaṃ vā mahāsāvajjaṃ vā. Yaṃ tumhe nādhivāseyyāthāti	1874	
PA_atk-s02_01a:1874_1	yo tumhehi adhivāsetabbo na bhaveyyāti attho. No hetaṃ, bhanteti, bhante, anadhivāsetabbaṃ	1874	
PA_atk-s02_01a:1874_2	nāma vacanapathaṃ na passāmāti adhippāyo. Dīgharattaṃ hitāya sukhāyāti iti bhagavā	1874	
PA_atk-s02_01a:1874_3	arahattena kūṭaṃ gaṇhanto yathānusandhinā desanaṃ niṭṭhapesīti.	1874	
PA_atk-s02_01a:1875	Papañcasūdaniyā majjhimanikāyaṭṭhakathāya	187	
PA_atk-s02_01a:1876	Kakacūpamasuttavaṇṇanā niṭṭhitā.	187	
PA_atk-s02_01a:1877	2. Alagaddūpamasuttavaṇṇanā	187	
PA_atk-s02_01a:1878_0	234. Evaṃ me sutanti alagaddūpamasuttaṃ. Tattha gaddhe bādhayiṃsūti gaddhabādhino,	1878	
PA_atk-s02_01a:1878_1	gaddhabādhino pubbapurisā assāti gaddhabādhipubbo, tassa gaddhabādhipubbassa, gijjhaghātakakulappasutassāti	1878	
PA_atk-s02_01a:1878_2	attho. Saggamokkhānaṃ antarāyaṃ karontīti antarāyikā. Te kammakilesavipākaupavādaāṇāvītikkamavasena	1878	
PA_atk-s02_01a:1878_3	pañcavidhā. Tattha pañcānantariyadhammā kammantarāyikā nāma. Tathā bhikkhunīdūsakakammaṃ,	1878	
PA_atk-s02_01a:1878_4	taṃ pana mokkhasseva antarāyaṃ karoti, na saggassa. Niyatamicchādiṭṭhidhammā kilesantarāyikā	1878	
PA_atk-s02_01a:1878_5	nāma. Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.	1878	
PA_atk-s02_01a:1878_6	Ariyūpavādadhammā upavādantarāyikā nāma, te pana yāva ariye na khamāpenti, tāvadeva,	1878	
PA_atk-s02_01a:1878_7	na tato paraṃ. Sañcicca vītikkantā satta āpattikkhandhā āṇāvītikkamantarāyikā nāma.	1878	
PA_atk-s02_01a:1878_8	Tepi yāva bhikkhubhāvaṃ vā paṭijānāti, na vuṭṭhāti vā, na deseti vā, tāvadeva, na tato paraṃ.	1878	
PA_atk-s02_01a:1879_0	Tatrāyaṃ bhikkhu bahussuto dhammakathiko sesantarāyike jānāti, vinaye pana akovidattā	1879	
PA_atk-s02_01a:1879_1	paṇṇattivītikkamantarāyike na jānāti, tasmā rahogato evaṃ cintesi – ime āgārikā pañca	1879	
PA_atk-s02_01a:1879_2	kāmaguṇe paribhuñjantā sotāpannāpi sakadāgāminopi anāgāminopi honti. Bhikkhūpi manāpikāni	1879	
PA_atk-s02_01a:1879_3	cakkhuviññeyyāni rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni	1879	
PA_atk-s02_01a:1879_4	paribhuñjanti, etaṃ sabbaṃ vaṭṭati. Kasmā itthīnaṃyeva rūpasaddagandharasaphoṭṭhabbā	1879	
PA_atk-s02_01a:1879_5	na vaṭṭanti? Etepi vaṭṭantīti. Evaṃ rasena rasaṃ saṃsandetvā sacchandarāgaparibhogañca	1879	
PA_atk-s02_01a:1879_6	nicchandarāgaparibhogañca ekaṃ katvā thūlavākehi saddhiṃ atisukhumasuttaṃ upanento	1879	
PA_atk-s02_01a:1879_7	viya, sāsapena saddhiṃ sineruṃ upasaṃharanto viya, pāpakaṃ diṭṭhigataṃ uppādetvā,	1879	
PA_atk-s02_01a:1879_8	“kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ,	1879	
PA_atk-s02_01a:1879_9	natthi ettha doso”ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto	1879	
PA_atk-s02_01a:1879_10	ariyamagge khāṇukaṇṭakādīni pakkhipanto methunadhamme doso natthīti jinassa āṇācakke	18791	
PA_atk-s02_01a:1879_11	pahāraṃ adāsi. Tenāha – “tathāhaṃ bhagavatā dhammaṃ desitaṃ ājānāmī”tiādi.	18791	
PA_atk-s02_01a:1880_0	Evaṃ byā khoti evaṃ viya kho. Samanuyuñjantītiādīsu kiṃ laddhiko tvaṃ, laddhiṃ vadehīti	1880	
PA_atk-s02_01a:1880_1	pucchamānā samanuyuñjanti nāma. Diṭṭhiṃ patiṭṭhāpentā samanuggāhanti nāma. Kena kāraṇena	1880	
PA_atk-s02_01a:1880_2	evaṃ vadasīti kāraṇaṃ pucchantā samanubhāsanti nāma. Aṭṭhikaṅkalūpamātiādīsu aṭṭhikaṅkalūpamā	1880	
PA_atk-s02_01a:1880_3	appassādaṭṭhena. Maṃsapesūpamā bahusādhāraṇaṭṭhena. Tiṇukkūpamā anudahanaṭṭhena.	1880	
PA_atk-s02_01a:1880_4	Aṅgārakāsūpamā mahābhitāpanaṭṭhena. Supinakūpamā ittarapaccupaṭṭhānaṭṭhena. Yācitakūpamā	1880	
PA_atk-s02_01a:1880_5	tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena. Asisūnūpamā	1880	
PA_atk-s02_01a:1880_6	adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.	1880	
PA_atk-s02_01a:1880_7	Thāmasāti diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā voharati dīpeti vā.	1880	
PA_atk-s02_01a:1881_0	235. Yato kho te bhikkhūti yadā te bhikkhū. Evaṃ byā kho ahaṃ, bhante, bhagavatāti	1881	
PA_atk-s02_01a:1881_1	idaṃ esa attano ajjhāsayena natthīti vattukāmopi bhagavato ānubhāvena sampaṭicchati,	1881	
PA_atk-s02_01a:1881_2	buddhānaṃ kira sammukhā dve kathā kathetuṃ samattho nāma natthi.	1881	
PA_atk-s02_01a:1882_0	236. Kassa kho nāma tvaṃ moghapurisāti tvaṃ moghapurisa kassa khattiyassa vā brāhmaṇassa	1882	
PA_atk-s02_01a:1882_1	vā vessassa vā suddassa vā gahaṭṭhassa vā pabbajitassa vā devassa vā manussassa vā	1882	
PA_atk-s02_01a:1882_2	mayā evaṃ dhammaṃ desitaṃ ājānāsi. Atha kho bhagavā bhikkhū āmantesīti ayaṃ pāṭiyekko	1882	
PA_atk-s02_01a:1882_3	anusandhi. Ariṭṭho kira cintesi – “bhagavā maṃ moghapurisoti vadati, na kho pana	1882	
PA_atk-s02_01a:1882_4	moghapurisāti vuttamattakena maggaphalānaṃ upanissayo na hoti. Upasenampi hi vaṅgantaputtaṃ,	1882	
PA_atk-s02_01a:1882_5	‘atilahuṃ kho tvaṃ, moghapurisa, bāhullāya āvatto’ti bhagavā moghapurisavādena ovadi.	1882	
PA_atk-s02_01a:1882_6	Thero aparabhāge ghaṭento vāyamanto cha abhiññā sacchākāsi. Ahampi tathārūpaṃ vīriyaṃ	1882	
PA_atk-s02_01a:1882_7	paggaṇhitvā maggaphalāni nibbattessāmī”ti. Athassa bhagavā bandhanā pavuttassa paṇḍupalāsassa	1882	
PA_atk-s02_01a:1882_8	viya aviruḷhibhāvaṃ dassento imaṃ desanaṃ ārabhi.	1882	
PA_atk-s02_01a:1883_0	Usmīkatopīti, bhikkhave, tumhe kinti maññatha, ayaṃ ariṭṭho evaṃladdhiko sabbaññutaññāṇena	1883	
PA_atk-s02_01a:1883_1	paṭivirujjhitvā vesārajjañāṇaṃ paṭibāhitvā tathāgatassa āṇācakke pahāraṃ dadamāno	1883	
PA_atk-s02_01a:1883_2	api nu imasmiṃ dhammavinaye usmīkatopi? Yathā nibbutepi mahante aggikkhandhe khajjupanakamattāpi	1883	
PA_atk-s02_01a:1883_3	aggipapaṭikā hotiyeva, yaṃ nissāya puna mahāaggikkhandho bhaveyya. Kiṃ nu kho evaṃ	1883	
PA_atk-s02_01a:1883_4	imassa appamattikāpi ñāṇusmā atthi, yaṃ nissāya vāyamanto maggaphalāni nibbatteyyāti?	1883	
PA_atk-s02_01a:1883_5	No hetaṃ, bhanteti, bhante, evaṃladdhikassa kuto evarūpā ñāṇusmāti? Maggaphalānaṃ	1883	
PA_atk-s02_01a:1883_6	paccayasamatthāya ñāṇusmāya usmīkatabhāvaṃ paṭikkhipantā vadanti. Maṅkubhūtoti nittejabhūto.	1883	
PA_atk-s02_01a:1883_7	Pattakkhandhoti patitakkhandho. Appaṭibhānoti kiñci paṭibhānaṃ apassanto bhinnapaṭibhāno	1883	
PA_atk-s02_01a:1883_8	evarūpampi nāma niyyānikasāsanaṃ labhitvā aviruḷhidhammo kiramhi samugghātitapaccayo	1883	
PA_atk-s02_01a:1883_9	jātoti attano abhabbataṃ paccavekkhanto pādaṅguṭṭhakena bhūmiṃ khaṇamāno nisīdi.	1883	
PA_atk-s02_01a:1884_0	Paññāyissasi khoti ayampi pāṭiyekko anusandhi. Ariṭṭho kira cintesi – “bhagavā mayhaṃ	1884	
PA_atk-s02_01a:1884_1	maggaphalānaṃ upanissayo pacchinnoti vadati, na kho pana buddhā saupanissayānaṃyeva	1884	
PA_atk-s02_01a:1884_2	dhammaṃ desenti, anupanissayānampi desenti, ahaṃ satthu santikā sugatovādaṃ labhitvā	1884	
PA_atk-s02_01a:1884_3	attano sampattūpagaṃ kusalaṃ karissāmī”ti. Athassa bhagavā ovādaṃ paṭipassambhento	1884	
PA_atk-s02_01a:1884_4	“paññāyissasī”tiādimāha. Tassattho, tvaṃyeva, moghapurisa, iminā pāpakena diṭṭhigatena	1884	
PA_atk-s02_01a:1884_5	nirayādīsu paññāyissasi, mama santikā tuyhaṃ sugatovādo nāma natthi, na me tayā attho,	1884	
PA_atk-s02_01a:1884_6	idhāhaṃ bhikkhū paṭipucchissāmīti.	1884	
PA_atk-s02_01a:1885_0	237. Atha kho bhagavāti ayampi pāṭiyekko anusandhi. Imasmiñhi ṭhāne bhagavā parisaṃ	1885	
PA_atk-s02_01a:1885_1	sodheti, ariṭṭhaṃ gaṇato nissāreti. Sace hi parisagatānaṃ kassaci evaṃ bhaveyya –	1885	
PA_atk-s02_01a:1885_2	“ayaṃ ariṭṭho bhagavatā akathitaṃ kathetuṃ kiṃ sakkhissati, kacci nu kho parisamajjhe	1885	
PA_atk-s02_01a:1885_3	bhagavatā kathāya samāraddhāya sahasā kathita”nti. Evaṃ kathitaṃ pana na ariṭṭhova	1885	
PA_atk-s02_01a:1885_4	suṇāti, aññenapi sutaṃ bhavissati. Athāpissa siyā “yathā satthā ariṭṭhaṃ niggaṇhāti,	1885	
PA_atk-s02_01a:1885_5	mampi evaṃ niggaṇheyyāti sutvāpi tuṇhībhāvaṃ āpajjeyyā”ti. “Taṃ sabbaṃ na karissantī”ti.	1885	
PA_atk-s02_01a:1885_6	Mayāpi na kathitaṃ, aññena sutampi natthīti “tumhepime, bhikkhave”tiādinā parisāya	1885	
PA_atk-s02_01a:1885_7	laddhiṃ sodheti. Parisāya pana laddhisodhaneneva ariṭṭho gaṇato nissārito nāma hoti.	1885	
PA_atk-s02_01a:1886_0	Idāni ariṭṭhassa laddhiṃ pakāsento so vata, bhikkhavetiādimāha. Tattha aññatreva	1886	
PA_atk-s02_01a:1886_1	kāmehītiādīsu yo so, bhikkhave, bhikkhu “te paṭisevato nālaṃ antarāyāyā”ti evaṃladdhiko,	1886	
PA_atk-s02_01a:1886_2	so vata kilesakāmehi ceva kilesakāmasampayuttehi saññāvitakkehi ca aññatra, ete dhamme	1886	
PA_atk-s02_01a:1886_3	pahāya, vinā etehi dhammehi, vatthukāme paṭisevissati, methunasamācāraṃ samācarissatīti	1886	
PA_atk-s02_01a:1886_4	netaṃ ṭhānaṃ vijjati. Idaṃ kāraṇaṃ nāma natthi, aṭṭhānametaṃ anavakāsoti.	1886	
PA_atk-s02_01a:1887_0	238. Evaṃ bhagavā ayaṃ ariṭṭho yathā nāma rajako sugandhānipi duggandhānipi jiṇṇānipi	1887	
PA_atk-s02_01a:1887_1	navānipi suddhānipi asuddhānipi vatthāni ekato bhaṇḍikaṃ karoti, evameva bhikkhūnaṃ	1887	
PA_atk-s02_01a:1887_2	nicchandarāgapaṇītacīvarādiparibhogañca anibaddhasīlānaṃ gahaṭṭhānaṃ antarāyakaraṃ	1887	
PA_atk-s02_01a:1887_3	sacchandarāgaparibhogañca nibaddhasīlānaṃ bhikkhūnaṃ āvaraṇakaraṃ sacchandarāgaparibhogañca	1887	
PA_atk-s02_01a:1887_4	sabbaṃ ekasadisaṃ karotīti ariṭṭhassa laddhiṃ pakāsetvā idāni duggahitāya pariyattiyā	1887	
PA_atk-s02_01a:1887_5	dosaṃ dassento idha, bhikkhave, ekaccetiādimāha. Tattha pariyāpuṇantīti uggaṇhanti.	1887	
PA_atk-s02_01a:1887_6	Suttantiādīsu ubhatovibhaṅganiddesakhandhakaparivārā, suttanipāte maṅgalasuttaratanasuttanālakasuātuvaṭṭakasuttāni,	1887	
PA_atk-s02_01a:1887_7	aññampi ca suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ	1887	
PA_atk-s02_01a:1887_8	suttaṃ geyyanti veditabbaṃ, visesena saṃyuttake sakalopi sagāthāvaggo. Sakalaṃ abhidhammapiṭakaṃ,	1887	
PA_atk-s02_01a:1887_9	niggāthakaṃ suttaṃ, yañca aññampi aṭṭhahi aṅgehi asaṅgahitaṃ buddhavacanaṃ, taṃ veyyākaraṇanti	1887	
PA_atk-s02_01a:1887_10	veditabbaṃ. Dhammapadaṃ, theragāthā, therigāthā, suttanipāte nosuttanāmikā suddhikagāthā	18871	
PA_atk-s02_01a:1887_11	ca gāthāti veditabbā. Somanassañāṇamayikagāthāpaṭisaṃyuttā dveasītisuttantā udānanti	18871	
PA_atk-s02_01a:1887_12	veditabbā. “Vuttañhetaṃ bhagavatā”tiādinayappavattā dasuttarasatasuttantā itivuttakanti	18871	
PA_atk-s02_01a:1887_13	veditabbā. Apaṇṇakajātakādīni paṇṇāsādhikāni pañcajātakasatāni jātakanti veditabbāni.	18871	
PA_atk-s02_01a:1887_14	“Cattārome, bhikkhave, acchariyā abbhutā dhammā ānande”tiādinayappavattā sabbepi	18871	
PA_atk-s02_01a:1887_15	acchariyaabbhutadhammappaṭisaṃyuttā suttantā abbhutadhammanti veditabbā. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo	18871	
PA_atk-s02_01a:1887_16	sabbepi vedañca tuṭṭhiñca laddhā laddhā pucchitasuttantā vedallanti veditabbā.	18871	
PA_atk-s02_01a:1888_0	Atthaṃ na upaparikkhantīti atthatthaṃ kāraṇatthaṃ na passanti na pariggaṇhanti. Anupaparikkhatanti	1888	
PA_atk-s02_01a:1888_1	anupaparikkhantānaṃ. Na nijjhānaṃ khamantīti na upaṭṭhahanti na āpāthaṃ āgacchanti,	1888	
PA_atk-s02_01a:1888_2	imasmiṃ ṭhāne sīlaṃ samādhi vipassanā maggo phalaṃ vaṭṭaṃ vivaṭṭaṃ kathitanti evaṃ	1888	
PA_atk-s02_01a:1888_3	jānituṃ na sakkā hontīti attho. Te upārambhānisaṃsā cevāti te paresaṃ vāde dosāropanānisaṃsā	1888	
PA_atk-s02_01a:1888_4	hutvā pariyāpuṇantīti attho. Itivādappamokkhānisaṃsā cāti evaṃ vādapamokkhānisaṃsā,	1888	
PA_atk-s02_01a:1888_5	parehi sakavāde dose āropite taṃ dosaṃ evaṃ mocessāmāti imināva kāraṇena pariyāpuṇantīti	1888	
PA_atk-s02_01a:1888_6	attho. Tañcassa atthaṃ nānubhontīti yassa ca maggassa vā phalassa vā atthāya kulaputtā	1888	
PA_atk-s02_01a:1888_7	dhammaṃ pariyāpuṇanti, tañcassa dhammassa atthaṃ ete duggahitaggāhino nānubhonti.	1888	
PA_atk-s02_01a:1888_8	Apica parassa vāde upārambhaṃ āropetuṃ attano vādaṃ mocetuṃ asakkontāpi tañca atthaṃ nānubhontiyeva.	1888	
PA_atk-s02_01a:1889_0	239. Alagaddatthikoti āsivisaatthiko. Gadoti hi visassa nāmaṃ, taṃ tassa alaṃ paripuṇṇaṃ	1889	
PA_atk-s02_01a:1889_1	atthīti alagaddo. Bhogeti sarīre. Idha pana, bhikkhave, ekacce kulaputtā dhammaṃ	1889	
PA_atk-s02_01a:1889_2	pariyāpuṇantīti nittharaṇapariyattivasena uggaṇhanti. Tisso hi pariyattiyo alagaddapariyatti	1889	
PA_atk-s02_01a:1889_3	nittharaṇapariyatti bhaṇḍāgārikapariyattīti.	1889	
PA_atk-s02_01a:1890_0	Tattha yo buddhavacanaṃ uggahetvā evaṃ cīvarādīni vā labhissāmi, catuparisamajjhe	1890	
PA_atk-s02_01a:1890_1	vā maṃ jānissantīti lābhasakkārahetu pariyāpuṇāti, tassa sā pariyatti alagaddapariyatti	1890	
PA_atk-s02_01a:1890_2	nāma. Evaṃ pariyāpuṇato hi buddhavacanaṃ apariyāpuṇitvā niddokkamanaṃ varataraṃ.	1890	
PA_atk-s02_01a:1891_0	Yo pana buddhavacanaṃ uggaṇhitvā sīlassa āgataṭṭhāne sīlaṃ pūretvā samādhissa āgataṭṭhāne	1891	
PA_atk-s02_01a:1891_1	samādhigabbhaṃ gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ	1891	
PA_atk-s02_01a:1891_2	āgataṭṭhāne maggaṃ bhāvessāmi phalaṃ sacchikarissāmīti uggaṇhāti, tassa sā pariyatti	1891	
PA_atk-s02_01a:1891_3	nittharaṇapariyatti nāma hoti.	1891	
PA_atk-s02_01a:1892_0	Khīṇāsavassa pana pariyatti bhaṇḍāgārikapariyatti nāma. Tassa hi apariññātaṃ appahīnaṃ	1892	
PA_atk-s02_01a:1892_1	abhāvitaṃ asacchikataṃ vā natthi. So hi pariññātakkhandho pahīnakileso bhāvitamaggo	1892	
PA_atk-s02_01a:1892_2	sacchikataphalo, tasmā buddhavacanaṃ pariyāpuṇanto tantidhārako paveṇipālako vaṃsānurakkhakova	1892	
PA_atk-s02_01a:1892_3	hutvā uggaṇhāti. Itissa sā pariyatti bhaṇḍāgārikapariyatti nāma hoti.	1892	
PA_atk-s02_01a:1893_0	Yo pana puthujjano chātabhayādīsu ganthadharesu ekasmiṃ ṭhāne vasituṃ asakkontesu	1893	
PA_atk-s02_01a:1893_1	sayaṃ bhikkhācārena akilamamāno atimadhuraṃ buddhavacanaṃ mā nassatu, tantiṃ dhāressāmi,	1893	
PA_atk-s02_01a:1893_2	vaṃsaṃ ṭhapessāmi, paveṇiṃ pālessāmīti pariyāpuṇāti, tassa pariyatti bhaṇḍāgārikapariyatti	1893	
PA_atk-s02_01a:1893_3	hoti, na hotīti? Na hoti. Kasmā? Na attano ṭhāne ṭhatvā pariyāputattā. Puthujjanassa	1893	
PA_atk-s02_01a:1893_4	hi pariyatti nāma alagaddā vā hoti nittharaṇā vā, sattannaṃ sekkhānaṃ nittharaṇāva,	1893	
PA_atk-s02_01a:1893_5	khīṇāsavassa bhaṇḍāgārikapariyattiyeva. Imasmiṃ pana ṭhāne nittharaṇapariyatti adhippetā.	1893	
PA_atk-s02_01a:1894_0	Nijjhānaṃ khamantīti sīlādīnaṃ āgataṭṭhānesu idha sīlaṃ kathitaṃ, idha samādhi, idha	1894	
PA_atk-s02_01a:1894_1	vipassanā, idha maggo, idha phalaṃ, idha vaṭṭaṃ, idha vivaṭṭanti āpāthaṃ āgacchanti.	1894	
PA_atk-s02_01a:1894_2	Tañcassa atthaṃ anubhontīti yesaṃ maggaphalānaṃ atthāya pariyāpuṇanti. Suggahitapariyattiṃ	1894	
PA_atk-s02_01a:1894_3	nissāya maggaṃ bhāvetvā phalaṃ sacchikarontā tañcassa dhammassa atthaṃ anubhavanti.	1894	
PA_atk-s02_01a:1894_4	Paravāde upārambhaṃ āropetuṃ sakkontāpi sakavāde āropitaṃ dosaṃ icchiticchitaṭṭhānaṃ	1894	
PA_atk-s02_01a:1894_5	gahetvā mocetuṃ sakkontāpi anubhontiyeva. Dīgharattaṃ hitāya sukhāya saṃvattantīti	1894	
PA_atk-s02_01a:1894_6	sīlādīnaṃ āgataṭṭhāne sīlādīni pūrentānampi, paresaṃ vāde sahadhammena upārambhaṃ	1894	
PA_atk-s02_01a:1894_7	āropentānampi, sakavādato dosaṃ harantānampi, arahattaṃ patvā parisamajjhe dhammaṃ	1894	
PA_atk-s02_01a:1894_8	desetvā dhammadesanāya pasannehi upanīte cattāro paccaye paribhuñjantānampi dīgharattaṃ	1894	
PA_atk-s02_01a:1894_9	hitāya sukhāya saṃvattanti.	1894	
PA_atk-s02_01a:1895_0	Evaṃ suggahite buddhavacane ānisaṃsaṃ dassetvā idāni tattheva niyojento tasmā tiha,	1895	
PA_atk-s02_01a:1895_1	bhikkhavetiādimāha. Tattha tasmāti yasmā duggahitapariyatti duggahitaalagaddo viya	1895	
PA_atk-s02_01a:1895_2	dīgharattaṃ ahitāya dukkhāya saṃvattati, suggahitapariyatti suggahitaalagaddo viya	1895	
PA_atk-s02_01a:1895_3	dīgharattaṃ hitāya sukhāya saṃvattati, tasmāti attho. Tathā naṃ dhāreyyāthāti tatheva	1895	
PA_atk-s02_01a:1895_4	naṃ dhāreyyātha, teneva atthena gaṇheyyātha. Ye vā panāssu viyattā bhikkhūti ye vā	1895	
PA_atk-s02_01a:1895_5	pana aññe sāriputtamoggallānamahākassapamahākaccānādikā byattā paṇḍitā bhikkhū assu,	1895	
PA_atk-s02_01a:1895_6	te pucchitabbā. Ariṭṭhena viya pana mama sāsane na kalalaṃ vā kacavaraṃ vā pakkhipitabbaṃ.	1895	
PA_atk-s02_01a:1896_0	240. Kullūpamanti kullasadisaṃ. Nittharaṇatthāyāti caturoghanittharaṇatthāya. Udakaṇṇavanti	1896	
PA_atk-s02_01a:1896_1	yañhi udakaṃ gambhīraṃ na puthulaṃ. Puthulaṃ vā pana na gambhīraṃ, na taṃ aṇṇavoti	1896	
PA_atk-s02_01a:1896_2	vuccati. Yaṃ pana gambhīrañceva puthulañca, taṃ aṇṇavoti vuccati. Tasmā mahantaṃ	1896	
PA_atk-s02_01a:1896_3	udakaṇṇavanti mahantaṃ puthulaṃ gambhīraṃ udakanti ayamettha attho. Sāsaṅkaṃ nāma	1896	
PA_atk-s02_01a:1896_4	yattha corānaṃ nivutthokāso dissati. Ṭhitokāso, nisinnokāso, nipannokāso dissati.	1896	
PA_atk-s02_01a:1896_5	Sappaṭibhayaṃ nāma yattha corehi manussā hatā dissanti, viluttā dissanti, ākoṭitā	1896	
PA_atk-s02_01a:1896_6	dissanti. Uttarasetūti udakaṇṇavassa upari baddho setu. Kullaṃ bandhitvāti kullo	1896	
PA_atk-s02_01a:1896_7	nāma taraṇatthāya kalāpaṃ katvā baddho. Pattharitvā baddhā pana padaracāṭiādayo uḷumpoti	1896	
PA_atk-s02_01a:1896_8	vuccanti. Uccāretvāti ṭhapetvā. Kiccakārīti pattakārī yuttakārī, patirūpakārīti attho.	1896	
PA_atk-s02_01a:1896_9	Dhammāpi vo pahātabbāti ettha dhammāti samathavipassanā. Bhagavā hi samathepi chandarāgaṃ	1896	
PA_atk-s02_01a:1896_10	pajahāpesi, vipassanāyapi. Samathe chandarāgaṃ kattha pajahāpesi? “Iti kho, udāyi,	18961	
PA_atk-s02_01a:1896_11	nevasaññānāsaññāyatanassapi pahānaṃ vadāmi, passasi no tvaṃ, udāyi, taṃ saṃyojanaṃ	18961	
PA_atk-s02_01a:1896_12	aṇuṃ vā thūlaṃ vā, yassāhaṃ no pahānaṃ vadāmī”ti ettha samathe chandarāgaṃ pajahāpesi.	18961	
PA_atk-s02_01a:1896_13	“Imaṃ ce tumhe, bhikkhave, diṭṭhiṃ evaṃ parisuddhaṃ evaṃ pariyodātaṃ na allīyetha	18961	
PA_atk-s02_01a:1896_14	na kelāyetha na dhanāyethā”ti ettha vipassanāya chandarāgaṃ pajahāpesi. Idha pana	18961	
PA_atk-s02_01a:1896_15	ubhayattha pajahāpento “dhammāpi vo pahātabbā, pageva adhammā”ti āha.	18961	
PA_atk-s02_01a:1897_0	Tatrāyaṃ adhippāyo – bhikkhave, ahaṃ evarūpesu santappaṇītesu dhammesu chandarāgappahānaṃ	1897	
PA_atk-s02_01a:1897_1	vadāmi, kiṃ pana imasmiṃ asaddhamme gāmadhamme vasaladhamme duṭṭhulle odakantike,	1897	
PA_atk-s02_01a:1897_2	yattha ayaṃ ariṭṭho moghapuriso niddosasaññī pañcasu kāmaguṇesu chandarāgaṃ nālaṃ	1897	
PA_atk-s02_01a:1897_3	antarāyāyāti vadati. Ariṭṭhena viya na tumhehi mayhaṃ sāsane kalalaṃ vā kacavaraṃ	1897	
PA_atk-s02_01a:1897_4	vā pakkhipitabbanti evaṃ bhagavā imināpi ovādena ariṭṭhaṃyeva niggaṇhāti.	1897	
PA_atk-s02_01a:1898_0	241. Idāni yo pañcasu khandhesu tividhaggāhavasena ahaṃ mamanti gaṇhāti, so mayhaṃ	1898	
PA_atk-s02_01a:1898_1	sāsane ayaṃ ariṭṭho viya kalalaṃ kacavaraṃ pakkhipatīti dassento chayimāni, bhikkhavetiādimāha.	1898	
PA_atk-s02_01a:1898_2	Tattha diṭṭhiṭṭhānānīti diṭṭhipi diṭṭhiṭṭhānaṃ, diṭṭhiyā ārammaṇampi diṭṭhiṭṭhānaṃ,	1898	
PA_atk-s02_01a:1898_3	diṭṭhiyā paccayopi. Rūpaṃ etaṃ mamātiādīsu etaṃ mamāti taṇhāggāho. Esohamasmīti mānaggāho.	1898	
PA_atk-s02_01a:1898_4	Eso me attāti diṭṭhiggāho. Evaṃ rūpārammaṇā taṇhāmānadiṭṭhiyo kathitā honti. Rūpaṃ	1898	
PA_atk-s02_01a:1898_5	pana attāti na vattabbaṃ. Vedanādīsupi eseva nayo. Diṭṭhaṃ rūpāyatanaṃ, sutaṃ saddāyatanaṃ,	1898	
PA_atk-s02_01a:1898_6	mutaṃ gandhāyatanaṃ rasāyatanaṃ phoṭṭhabbāyatanaṃ, tañhi patvā gahetabbato mutanti	1898	
PA_atk-s02_01a:1898_7	vuttaṃ. Avasesāni sattāyatanāni viññātaṃ nāma. Pattanti pariyesitvā vā apariyesitvā	1898	
PA_atk-s02_01a:1898_8	vā pattaṃ. Pariyesitanti pattaṃ vā appattaṃ vā pariyesitaṃ. Anuvicaritaṃ manasāti	1898	
PA_atk-s02_01a:1898_9	cittena anusañcaritaṃ. Lokasmiñhi pariyesitvā pattampi atthi, pariyesitvā nopattampi.	1898	
PA_atk-s02_01a:1898_10	Apariyesitvā pattampi atthi, apariyesitvā nopattampi. Tattha pariyesitvā pattaṃ pattaṃ	18981	
PA_atk-s02_01a:1898_11	nāma. Pariyesitvā nopattaṃ pariyesitaṃ nāma. Apariyesitvā pattañca, apariyesitvā	18981	
PA_atk-s02_01a:1898_12	nopattañca manasānuvicaritaṃ nāma.	18981	
PA_atk-s02_01a:1899_0	Atha vā pariyesitvā pattampi apariyesitvā pattampi pattaṭṭhena pattaṃ nāma. Pariyesitvā	1899	
PA_atk-s02_01a:1899_1	nopattaṃ pariyesitaṃ nāma. Apariyesitvā nopattaṃ manasānuvicaritaṃ nāma. Sabbaṃ vā	1899	
PA_atk-s02_01a:1899_2	etaṃ manasā anuvicaritattā manasānuvicaritaṃ nāma. Iminā viññāṇārammaṇā taṇhāmānadiṭṭhiyo	1899	
PA_atk-s02_01a:1899_3	kathitā, desanāvilāsena heṭṭhā diṭṭhādiārammaṇavasena viññāṇaṃ dassitaṃ. Yampi taṃ	1899	
PA_atk-s02_01a:1899_4	diṭṭhiṭṭhānanti yampi etaṃ so lokotiādinā nayena pavattaṃ diṭṭhiṭṭhānaṃ.	1899	
PA_atk-s02_01a:1900_0	So loko so attāti yā esā “rūpaṃ attato samanupassatī”tiādinā nayena pavattā diṭṭhi	1900	
PA_atk-s02_01a:1900_1	loko ca attā cāti gaṇhāti, taṃ sandhāya vuttaṃ. So pecca bhavissāmīti so ahaṃ paralokaṃ	1900	
PA_atk-s02_01a:1900_2	gantvā nicco bhavissāmi, dhuvo sassato avipariṇāmadhammo bhavissāmi, sinerumahāpathavīmahāsamuddādīhi	1900	
PA_atk-s02_01a:1900_3	sassatīhi samaṃ tatheva ṭhassāmi. Tampi etaṃ mamāti tampi dassanaṃ etaṃ mama, esohamasmi,	1900	
PA_atk-s02_01a:1900_4	eso me attāti samanupassati. Iminā diṭṭhārammaṇā taṇhāmānadiṭṭhiyo kathitā. Vipassanāya	1900	
PA_atk-s02_01a:1900_5	paṭivipassanākāle viya pacchimadiṭṭhiyā purimadiṭṭhiggahaṇakāle evaṃ hoti.	1900	
PA_atk-s02_01a:1901_0	Sukkapakkhe rūpaṃ netaṃ mamāti rūpe taṇhāmānadiṭṭhiggāhā paṭikkhittā. Vedanādīsupi	1901	
PA_atk-s02_01a:1901_1	eseva nayo. Samanupassatīti imassa pana padassa taṇhāsamanupassanā mānasamanupassanā	1901	
PA_atk-s02_01a:1901_2	diṭṭhisamanupassanā ñāṇasamanupassanāti catasso samanupassanāti attho. Tā kaṇhapakkhe	1901	
PA_atk-s02_01a:1901_3	tissannaṃ samanupassanānaṃ, sukkapakkhe ñāṇasamanupassanāya vasena veditabbā. Asati	1901	
PA_atk-s02_01a:1901_4	na paritassatīti avijjamāne bhayaparitassanāya taṇhāparitassanāya vā na paritassati.	1901	
PA_atk-s02_01a:1901_5	Iminā bhagavā ajjhattakkhandhavināse aparitassamānaṃ khīṇāsavaṃ dassento desanaṃ matthakaṃ pāpesi.	1901	
PA_atk-s02_01a:1902_0	242. Evaṃ vutte aññataro bhikkhūti evaṃ bhagavatā vutte aññataro anusandhikusalo	1902	
PA_atk-s02_01a:1902_1	bhikkhu – “bhagavatā ajjhattakkhandhavināse aparitassantaṃ khīṇāsavaṃ dassetvā desanā	1902	
PA_atk-s02_01a:1902_2	niṭṭhāpitā, ajjhattaṃ aparitassante kho pana sati ajjhattaṃ paritassakena bahiddhā	1902	
PA_atk-s02_01a:1902_3	parikkhāravināse paritassakena aparitassakena cāpi bhavitabbaṃ. Iti imehi catūhi	1902	
PA_atk-s02_01a:1902_4	kāraṇehi ayaṃ pañho pucchitabbo”ti cintetvā ekaṃsaṃ cīvaraṃ katvā añjaliṃ paggayha	1902	
PA_atk-s02_01a:1902_5	bhagavantaṃ etadavoca. Bahiddhā asatīti bahiddhā parikkhāravināse. Ahu vata meti	1902	
PA_atk-s02_01a:1902_6	ahosi vata me bhaddakaṃ yānaṃ vāhanaṃ hiraññaṃ suvaṇṇanti attho. Taṃ vata me natthīti	1902	
PA_atk-s02_01a:1902_7	taṃ vata idāni mayhaṃ natthi, rājūhi vā corehi vā haṭaṃ, agginā vā daḍḍhaṃ, udakena	1902	
PA_atk-s02_01a:1902_8	vā vuḷhaṃ, paribhogena vā jiṇṇaṃ. Siyā vata meti bhaveyya vata mayhaṃ yānaṃ vāhanaṃ	1902	
PA_atk-s02_01a:1902_9	hiraññaṃ suvaṇṇaṃ sāli vīhi yavo godhumo. Taṃ vatāhaṃ na labhāmīti tamahaṃ alabhamāno	1902	
PA_atk-s02_01a:1902_10	tadanucchavikaṃ kammaṃ akatvā nisinnattā idāni na labhāmīti socati, ayaṃ agāriyasocanā,	19021	
PA_atk-s02_01a:1902_11	anagāriyassa pattacīvarādīnaṃ vasena veditabbā.	19021	
PA_atk-s02_01a:1903_0	Aparitassanāvāre na evaṃ hotīti yehi kilesehi evaṃ bhaveyya, tesaṃ pahīnattā na evaṃ	1903	
PA_atk-s02_01a:1903_1	hoti. Diṭṭhiṭṭhānādhiṭṭhānapariyuṭṭhānābhinivesānusayānanti diṭṭhīnañca diṭṭhiṭṭhānānañca	1903	
PA_atk-s02_01a:1903_2	diṭṭhādhiṭṭhānānañca diṭṭhipariyuṭṭhānānañca abhinivesānusayānañca. Sabbasaṅkhārasamathāyāti	1903	
PA_atk-s02_01a:1903_3	nibbānatthāya. Nibbānañhi āgamma sabbasaṅkhārāiñjitāni, sabbasaṅkhāracalanāni sabbasaṅkhāravipphanditāni	1903	
PA_atk-s02_01a:1903_4	sammanti vūpasammanti, tasmā taṃ, “sabbasaṅkhārasamatho”ti vuccati. Tadeva ca āgamma	1903	
PA_atk-s02_01a:1903_5	khandhūpadhi kilesūpadhi abhisaṅkhārūpadhi, pañcakāmaguṇūpadhīti ime upadhayo paṭinissajjiyanti,	1903	
PA_atk-s02_01a:1903_6	taṇhā khīyati virajjati nirujjhati, tasmā taṃ, “sabbūpadhipaṭinissaggo taṇhākkhayo	1903	
PA_atk-s02_01a:1903_7	virāgo nirodho”ti vuccati. Nibbānāyāti ayaṃ panassa sarūpaniddeso, iti sabbeheva	1903	
PA_atk-s02_01a:1903_8	imehi padehi nibbānassa sacchikiriyatthāya dhammaṃ desentassāti ayamattho dīpito.	1903	
PA_atk-s02_01a:1903_9	Tassevaṃ hotīti tassa diṭṭhigatikassa ucchijjissāmi nāmassu, vinassissāmi nāmassu,	1903	
PA_atk-s02_01a:1903_10	nāssu nāma bhavissāmīti evaṃ hoti. Diṭṭhigatikassa hi tilakkhaṇaṃ āropetvā suññatāpaṭisaṃyuttaṃ	19031	
PA_atk-s02_01a:1903_11	katvā desiyamānaṃ dhammaṃ suṇantassa tāso uppajjati. Vuttañhetaṃ – “tāso heso, bhikkhave,	19031	
PA_atk-s02_01a:1903_12	asutavato puthujjanassa no cassaṃ, no ca me siyā”ti.	19031	
PA_atk-s02_01a:1904_0	243. Ettāvatā bahiddhāparikkhāravināse tassanakassa ca notassanakassa ca ajjhattakkhandhavināse	1904	
PA_atk-s02_01a:1904_1	tassanakassa ca notassanakassa cāti imesaṃ vasena catukkoṭikā suññatā kathitā. Idāni	1904	
PA_atk-s02_01a:1904_2	bahiddhā parikkhāraṃ pariggahaṃ nāma katvā, vīsativatthukaṃ sakkāyadiṭṭhiṃ attavādupādānaṃ	1904	
PA_atk-s02_01a:1904_3	nāma katvā, sakkāyadiṭṭhipamukhā dvāsaṭṭhi diṭṭhiyo diṭṭhinissayaṃ nāma katvā tikoṭikaṃ	1904	
PA_atk-s02_01a:1904_4	suññataṃ dassetuṃ taṃ, bhikkhave, pariggahantiādimāha. Tattha pariggahanti bahiddhā	1904	
PA_atk-s02_01a:1904_5	parikkhāraṃ. Pariggaṇheyyāthāti yathā viññū manusso pariggaṇheyya. Ahampi kho taṃ,	1904	
PA_atk-s02_01a:1904_6	bhikkhaveti, bhikkhave, tumhepi na passatha, ahampi na passāmi, iti evarūpo pariggaho	1904	
PA_atk-s02_01a:1904_7	natthīti dasseti. Evaṃ sabbattha attho veditabbo.	1904	
PA_atk-s02_01a:1905_0	244. Evaṃ tikoṭikaṃ suññataṃ dassetvā idāni ajjhattakkhandhe attāti bahiddhā parikkhāre	1905	
PA_atk-s02_01a:1905_1	attaniyanti katvā dvikoṭikaṃ dassento attani vā, bhikkhave, satītiādimāha. Tattha	1905	
PA_atk-s02_01a:1905_2	ayaṃ saṅkhepattho, bhikkhave, attani vā sati idaṃ me parikkhārajātaṃ attaniyanti	1905	
PA_atk-s02_01a:1905_3	assa, attaniyeva vā parikkhāre sati ayaṃ me attā imassa parikkhārassa sāmīti, evaṃ	1905	
PA_atk-s02_01a:1905_4	ahanti. Sati mamāti, mamāti sati ahanti yuttaṃ bhaveyya. Saccatoti bhūtato, thetatoti tathato thirato vā.	1905	
PA_atk-s02_01a:1906_0	Idāni ime pañcakkhandhe aniccaṃ dukkhaṃ anattāti evaṃ tiparivaṭṭavasena aggaṇhanto	1906	
PA_atk-s02_01a:1906_1	ayaṃ ariṭṭho viya mayhaṃ sāsane kalalaṃ kacavaraṃ pakkhipatīti dassento taṃ kiṃ maññatha,	1906	
PA_atk-s02_01a:1906_2	bhikkhave, rūpaṃ niccaṃ vātiādimāha. Tattha aniccaṃ, bhanteti, bhante, yasmā hutvā	1906	
PA_atk-s02_01a:1906_3	na hoti, tasmā aniccaṃ. Uppādavayavattito vipariṇāmatāvakālikaniccapaṭikkhepaṭṭhena	1906	
PA_atk-s02_01a:1906_4	vāti catūhi kāraṇehi aniccaṃ. Dukkhaṃ, bhanteti, bhante, paṭipīḷanākārena dukkhaṃ,	1906	
PA_atk-s02_01a:1906_5	santāpadukkhamadukkhavatthukasukhapaṭikkhepaṭṭhena vāti catūhi kāraṇehi dukkhaṃ.	1906	
PA_atk-s02_01a:1906_6	Vipariṇāmadhammanti bhavasaṅkantiupagamanasabhāvaṃ pakatibhāvavijahanasabhāvaṃ. Kallaṃ	1906	
PA_atk-s02_01a:1906_7	nu taṃ samanupassituṃ etaṃ mama, esohamasmi, eso me attāti yuttaṃ nu kho taṃ imesaṃ	1906	
PA_atk-s02_01a:1906_8	tiṇṇaṃ taṇhāmānadiṭṭhiggāhānaṃ vasena ahaṃ mamāti evaṃ gahetuṃ. No hetaṃ, bhanteti	1906	
PA_atk-s02_01a:1906_9	iminā te bhikkhū avasavattanākārena rūpaṃ, bhante, anattāti paṭijānanti. Suññaassāmikaanissaraattapaṭikkhepaṭṭhena	1906	
PA_atk-s02_01a:1906_10	vāti catūhi kāraṇehi anattā.	19061	
PA_atk-s02_01a:1907_0	Bhagavā hi katthaci aniccavasena anattattaṃ dasseti, katthaci dukkhavasena, katthaci	1907	
PA_atk-s02_01a:1907_1	ubhayavasena. “Cakkhu attāti yo vadeyya, taṃ na upapajjati, cakkhussa uppādopi vayopi	1907	
PA_atk-s02_01a:1907_2	paññāyati. Yassa kho pana uppādopi vayopi paññāyati, attā me uppajjati ca veti cāti	1907	
PA_atk-s02_01a:1907_3	iccassa evamāgataṃ hoti, tasmā taṃ na upapajjati cakkhu attāti yo vadeyya, iti cakkhu	1907	
PA_atk-s02_01a:1907_4	anattā”ti imasmiñhi chachakkasutte aniccavasena anattataṃ dasseti. “Rūpañca hidaṃ,	1907	
PA_atk-s02_01a:1907_5	bhikkhave, attā abhavissa, nayidaṃ rūpaṃ ābādhāya saṃvatteyya, labbhetha ca rūpe	1907	
PA_atk-s02_01a:1907_6	‘evaṃ me rūpaṃ hotu, evaṃ me rūpaṃ mā ahosī’ti. Yasmā ca kho, bhikkhave, rūpaṃ anattā,	1907	
PA_atk-s02_01a:1907_7	tasmā rūpaṃ ābādhāya saṃvattati, na ca labbhati rūpe ‘evaṃ me rūpaṃ hotu, evaṃ me	1907	
PA_atk-s02_01a:1907_8	rūpaṃ mā ahosī”’ti imasmiṃ anattalakkhaṇasutte dukkhavasena anattataṃ dasseti. “Rūpaṃ,	1907	
PA_atk-s02_01a:1907_9	bhikkhave, aniccaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ	1907	
PA_atk-s02_01a:1907_10	‘netaṃ mama, nesohamasmi, na meso attā’ti evametaṃ yathābhūtaṃ sammappaññāya daṭṭhabba”nti	19071	
PA_atk-s02_01a:1907_11	imasmiṃ arahattasutte ubhayavasena anattataṃ dasseti. Kasmā? Aniccaṃ dukkhañca pākaṭaṃ.	19071	
PA_atk-s02_01a:1907_12	Anattāti na pākaṭaṃ.	19071	
PA_atk-s02_01a:1908_0	Paribhogabhājanādīsu hi bhinnesu aho aniccanti vadanti, aho anattāti vattā nāma natthi.	1908	
PA_atk-s02_01a:1908_1	Sarīre gaṇḍapiḷakādīsu vā uṭṭhitāsu kaṇṭakena vā viddhā aho dukkhanti vadanti, aho	1908	
PA_atk-s02_01a:1908_2	anattāti pana vattā nāma natthi. Kasmā? Idañhi anattalakkhaṇaṃ nāma avibhūtaṃ duddasaṃ	1908	
PA_atk-s02_01a:1908_3	duppaññāpanaṃ. Tena taṃ bhagavā aniccavasena vā dukkhavasena vā ubhayavasena vā dasseti.	1908	
PA_atk-s02_01a:1908_4	Tayidaṃ imasmimpi teparivaṭṭe aniccadukkhavaseneva dassitaṃ. Vedanādīsupi eseva nayo.	1908	
PA_atk-s02_01a:1909	Tasmā tiha, bhikkhaveti, bhikkhave, yasmā etarahi aññadāpi rūpaṃ aniccaṃ dukkhaṃ anattā, tasmāti attho. Yaṃkiñci rūpantiādīni visuddhimagge khandhaniddese vitthāritāneva.	190	
PA_atk-s02_01a:1910_0	245. Nibbindatīti ukkaṇṭhati. Ettha ca nibbidāti vuṭṭhānagāminīvipassanā adhippetā.	1910	
PA_atk-s02_01a:1910_1	Vuṭṭhānagāminīvipassanāya hi bahūni nāmāni. Esā hi katthaci saññagganti vuttā. Katthaci	1910	
PA_atk-s02_01a:1910_2	dhammaṭṭhitiñāṇanti. Katthaci pārisuddhipadhāniyaṅganti. Katthaci paṭipadāñāṇadassanavisuddhīti.	1910	
PA_atk-s02_01a:1910_3	Katthaci tammayatāpariyādānanti. Katthaci tīhi nāmehi. Katthaci dvīhīti.	1910	
PA_atk-s02_01a:1911_0	Tattha poṭṭhapādasutte tāva “saññā kho, poṭṭhapāda, paṭhamaṃ uppajjati, pacchā ñāṇa”nti	1911	
PA_atk-s02_01a:1911_1	evaṃ saññagganti vuttā. Susimasutte “pubbe kho, susima, dhammaṭṭhitiñāṇaṃ, pacchā	1911	
PA_atk-s02_01a:1911_2	nibbāne ñāṇa”nti evaṃ dhammaṭṭhitiñāṇanti vuttā. Dasuttarasutte “paṭipadāñāṇadassanavisuddhipadhāniyaṅga”nti	1911	
PA_atk-s02_01a:1911_3	evaṃ pārisuddhipadāniyaṅganti vuttā. Rathavinīte “kiṃ nu kho, āvuso, paṭipadāñāṇadassanavisuddhatthaṃ	1911	
PA_atk-s02_01a:1911_4	bhagavati brahmacariyaṃ vussatī”ti evaṃ paṭipadāñāṇadassanavisuddhīti vuttā. Saḷāyatanavibhaṅge	1911	
PA_atk-s02_01a:1911_5	“atammayataṃ, bhikkhave, nissāya atammayataṃ āgamma yāyaṃ upekkhā nānattā nānattasitā,	1911	
PA_atk-s02_01a:1911_6	taṃ abhinivajjetvā yāyaṃ upekkhā ekattā ekattasitā, taṃ nissāya taṃ āgamma evametissā	1911	
PA_atk-s02_01a:1911_7	pahānaṃ hoti, evametissā samatikkamo hotī”ti evaṃ tammayatāpariyādānanti vuttā. Paṭisambhidāmagge	1911	
PA_atk-s02_01a:1911_8	“yā ca muñcitukamyatā, yā ca paṭisaṅkhānupassanā, yā ca saṅkhārupekkhā, ime dhammā	1911	
PA_atk-s02_01a:1911_9	ekatthā byañjanameva nāna”nti evaṃ tīhi nāmehi vuttā. Paṭṭhāne “anulomaṃ gotrabhussa	1911	
PA_atk-s02_01a:1911_10	anantarapaccayena paccayo, anulomaṃ vodānassa anantarapaccayena paccayo”ti evaṃ dvīhi	19111	
PA_atk-s02_01a:1911_11	nāmehi vuttā. Imasmiṃ pana alagaddasutte nibbindatīti nibbidānāmena āgatā.	19111	
PA_atk-s02_01a:1912	Nibbidā virajjatīti ettha virāgoti maggo virāgā vimuccatīti ettha virāgena maggena vimuccatīti phalaṃ kathitaṃ. Vimuttasmiṃ vimuttamiti ñāṇaṃ hotīti idha paccavekkhaṇā kathitā.	191	
PA_atk-s02_01a:1913_0	Evaṃ vimuttacittaṃ mahākhīṇāsavaṃ dassetvā idāni tassa yathābhūtehi pañcahi kāraṇehi	1913	
PA_atk-s02_01a:1913_1	nāmaṃ gaṇhanto ayaṃ vuccati, bhikkhavetiādimāha. Avijjāti vaṭṭamūlikā avijjā. Ayañhi	1913	
PA_atk-s02_01a:1913_2	durukkhipanaṭṭhena palighoti vuccati. Tenesa tassa ukkhittattā ukkhittapalighoti	1913	
PA_atk-s02_01a:1913_3	vutto. Tālāvatthukatāti sīsacchinnatālo viya katā, samūlaṃ vā tālaṃ uddharitvā tālassa	1913	
PA_atk-s02_01a:1913_4	vatthu viya katā, yathā tasmiṃ vatthusmiṃ puna so tālo na paññāyati, evaṃ puna apaññattibhāvaṃ	1913	
PA_atk-s02_01a:1913_5	nītāti attho. Ponobbhavikoti punabbhavadāyako. Jātisaṃsārotiādīsu jāyanavasena ceva	1913	
PA_atk-s02_01a:1913_6	saṃsaraṇavasena ca evaṃ laddhanāmānaṃ punabbhavakhandhānaṃ paccayo kammābhisaṅkhāro.	1913	
PA_atk-s02_01a:1913_7	So hi punappunaṃ uppattikaraṇavasena parikkhipitvā ṭhitattā parikkhāti vuccati, tenesa	1913	
PA_atk-s02_01a:1913_8	tassā saṃkiṇṇattā vikiṇṇattā saṃkiṇṇaparikkhoti vutto. Taṇhāti vaṭṭamūlikā taṇhā.	1913	
PA_atk-s02_01a:1913_9	Ayañhi gambhīrānugataṭṭhena esikāti vuccati. Tenesa tassā abbūḷhattā luñcitvā chaḍḍitattā	1913	
PA_atk-s02_01a:1913_10	abbūḷhesikoti vutto. Orambhāgiyānīti oraṃ bhajanakāni kāmabhave upapattipaccayāni.	19131	
PA_atk-s02_01a:1913_11	Etāni hi kavāṭaṃ viya nagaradvāraṃ cittaṃ pidahitvā ṭhitattā aggaḷāti vuccanti. Tenesa	19131	
PA_atk-s02_01a:1913_12	tesaṃ nirākatattā bhinnattā niraggaḷoti vutto. Ariyoti nikkileso parisuddho. Pannaddhajoti	19131	
PA_atk-s02_01a:1913_13	patitamānaddhajo. Pannabhāroti khandhabhārakilesabhāraabhisaṅkhārabhārapañcakāmaguṇabhārā	19131	
PA_atk-s02_01a:1913_14	pannā orohitā assāti pannabhāro. Apica idha mānabhārasseva oropitattā pannabhāroti	19131	
PA_atk-s02_01a:1913_15	adhippeto. Visaṃyuttoti catūhi yogehi sabbakilesehi ca visaṃyutto. Idha pana mānasaṃyogeneva	19131	
PA_atk-s02_01a:1913_16	visaṃyuttattā visaṃyuttoti adhippeto. Asmimānoti rūpe asmīti māno, vedanāya… saññāya…	19131	
PA_atk-s02_01a:1913_17	saṅkhāresu… viññāṇe asmīti māno.	19131	
PA_atk-s02_01a:1914_0	Ettāvatā bhagavatā maggena kilese khepetvā nirodhasayanavaragatassa nibbānārammaṇaṃ	1914	
PA_atk-s02_01a:1914_1	phalasamāpattiṃ appetvā viharato khīṇāsavassa kālo dassito. Yathā hi dve nagarāni	1914	
PA_atk-s02_01a:1914_2	ekaṃ coranagaraṃ, ekaṃ khemanagaraṃ. Atha ekassa mahāyodhassa evaṃ bhaveyya – “yāvimaṃ	1914	
PA_atk-s02_01a:1914_3	coranagaraṃ tiṭṭhati, tāva khemanagaraṃ bhayato na muccati, coranagaraṃ anagaraṃ	1914	
PA_atk-s02_01a:1914_4	karissāmī”ti sannāhaṃ katvā khaggaṃ gahetvā coranagaraṃ upasaṅkamitvā nagaradvāre	1914	
PA_atk-s02_01a:1914_5	ussāpite esikatthambhe khaggena chinditvā sadvārabāhakaṃ kavāṭaṃ chinditvā palighaṃ	1914	
PA_atk-s02_01a:1914_6	ukkhipitvā pākāraṃ bhindanto parikkhaṃ saṃkiritvā nagarasobhanatthāya ussite dhaje	1914	
PA_atk-s02_01a:1914_7	pātetvā nagaraṃ agginā jhāpetvā khemanagaraṃ pavisitvā pāsādaṃ abhiruyha ñātigaṇaparivuto	1914	
PA_atk-s02_01a:1914_8	surasabhojanaṃ bhuñjeyya, evaṃ coranagaraṃ viya sakkāyo, khemanagaraṃ viya nibbānaṃ,	1914	
PA_atk-s02_01a:1914_9	mahāyodho viya yogāvacaro. Tassevaṃ hoti, “yāva sakkāyavaṭṭaṃ vattati, tāva dvattiṃsakammakāraṇaaṭṭhanavutirogapañcavīsatimahābhayehi	1914	
PA_atk-s02_01a:1914_10	parimuccanaṃ natthī”ti. So mahāyodho viya sannāhaṃ sīlasannāhaṃ katvā, paññākhaggaṃ	19141	
PA_atk-s02_01a:1914_11	gahetvā khaggena esikatthambhe viya arahattamaggena taṇhesikaṃ luñcitvā, so yodho	19141	
PA_atk-s02_01a:1914_12	sadvārabāhakaṃ nagarakavāṭaṃ viya pañcorambhāgiyasaṃyojanaggaḷaṃ ugghāṭetvā, so yodho	19141	
PA_atk-s02_01a:1914_13	palighaṃ viya, avijjāpalighaṃ ukkhipitvā, so yodho pākāraṃ bhindanto parikkhaṃ viya	19141	
PA_atk-s02_01a:1914_14	kammābhisaṅkhāraṃ bhindanto jātisaṃsāraparikkhaṃ saṃkiritvā, so yodho nagarasobhanatthāya	19141	
PA_atk-s02_01a:1914_15	ussāpite dhaje viya mānaddhaje pātetvā sakkāyanagaraṃ jhāpetvā, so yodho khemanagare	19141	
PA_atk-s02_01a:1914_16	uparipāsāde surasabhojanaṃ viya kilesanibbānaṃ nagaraṃ pavisitvā amatanirodhārammaṇaṃ	19141	
PA_atk-s02_01a:1914_17	phalasamāpattisukhaṃ anubhavamāno kālaṃ vītināmeti.	19141	
PA_atk-s02_01a:1915_0	246. Idāni evaṃ vimuttacittassa khīṇāsavassa parehi anadhigamanīyaviññāṇataṃ dassento	1915	
PA_atk-s02_01a:1915_1	evaṃ vimuttacittaṃ khotiādimāha. Tattha anvesanti anvesantā gavesantā. Idaṃ nissitanti	1915	
PA_atk-s02_01a:1915_2	idaṃ nāma nissitaṃ. Tathāgatassāti ettha sattopi tathāgatoti adhippeto, uttamapuggalo	1915	
PA_atk-s02_01a:1915_3	khīṇāsavopi. Ananuvijjoti asaṃvijjamāno vā avindeyyo vā. Tathāgatoti hi satte gahite	1915	
PA_atk-s02_01a:1915_4	asaṃvijjamānoti attho vaṭṭati, khīṇāsave gahite avindeyyoti attho vaṭṭati.	1915	
PA_atk-s02_01a:1916_0	Tattha purimanaye ayamadhippāyo – bhikkhave, ahaṃ diṭṭheva dhamme dharamānakaṃyeva	1916	
PA_atk-s02_01a:1916_1	khīṇāsavaṃ tathāgato satto puggaloti na paññapemi. Appaṭisandhikaṃ pana parinibbutaṃ	1916	
PA_atk-s02_01a:1916_2	khīṇāsavaṃ sattoti vā puggaloti vā kiṃ paññapessāmi? Ananuvijjo tathāgato. Na hi	1916	
PA_atk-s02_01a:1916_3	paramatthato satto nāma koci atthi, tassa avijjamānassa idaṃ nissitaṃ viññāṇanti	1916	
PA_atk-s02_01a:1916_4	anvesantāpi kiṃ adhigacchissanti? Kathaṃ paṭilabhissantīti attho. Dutiyanaye ayamadhippāyo	1916	
PA_atk-s02_01a:1916_5	– bhikkhave, ahaṃ diṭṭheva dhamme dharamānakaṃyeva khīṇāsavaṃ viññāṇavasena indādīhi	1916	
PA_atk-s02_01a:1916_6	avindiyaṃ vadāmi. Na hi saindā devā sabrahmakā sapajāpatikā anvesantāpi khīṇāsavassa	1916	
PA_atk-s02_01a:1916_7	vipassanācittaṃ vā maggacittaṃ vā phalacittaṃ vā, idaṃ nāma ārammaṇaṃ nissāya vattatīti	1916	
PA_atk-s02_01a:1916_8	jānituṃ sakkonti. Te appaṭisandhikassa parinibbutassa kiṃ jānissantīti?	1916	
PA_atk-s02_01a:1917_0	Asatāti asantena. Tucchāti tucchakena. Musāti musāvādena. Abhūtenāti yaṃ natthi,	1917	
PA_atk-s02_01a:1917_1	tena. Abbhācikkhantīti abhiācikkhanti, abhibhavitvā vadanti. Venayikoti vinayati	1917	
PA_atk-s02_01a:1917_2	vināsetīti vinayo, so eva venayiko, sattavināsakoti adhippāyo. Yathā cāhaṃ na, bhikkhaveti,	1917	
PA_atk-s02_01a:1917_3	bhikkhave, yena vākārena ahaṃ na sattavināsako. Yathā cāhaṃ na vadāmīti yena vā kāraṇena	1917	
PA_atk-s02_01a:1917_4	ahaṃ sattavināsaṃ na paññapemi. Idaṃ vuttaṃ hoti – yathāhaṃ na sattavināsako, yathā	1917	
PA_atk-s02_01a:1917_5	ca na sattavināsaṃ paññapemi, tathā maṃ te bhonto samaṇabrāhmaṇā “venayiko samaṇo	1917	
PA_atk-s02_01a:1917_6	gotamo”ti vadantā sattavināsako samaṇo gotamoti ca, “sato sattassa ucchedaṃ vināsaṃ	1917	
PA_atk-s02_01a:1917_7	vibhavaṃ paññapetī”ti vadantā sattavināsaṃ paññapetīti ca asatā tucchā musā abhūtena abbhācikkhantīti.	1917	
PA_atk-s02_01a:1918_0	Pubbe cāti pubbe mahābodhimaṇḍamhiyeva ca. Etarahi cāti etarahi dhammadesanāyañca.	1918	
PA_atk-s02_01a:1918_1	Dukkhañceva paññapemi, dukkhassa ca nirodhanti dhammacakkaṃ appavattetvā bodhimaṇḍe	1918	
PA_atk-s02_01a:1918_2	viharantopi dhammacakkappavattanato paṭṭhāya dhammaṃ desentopi catusaccameva paññapemīti	1918	
PA_atk-s02_01a:1918_3	attho. Ettha hi dukkhaggahaṇena tassa mūlabhūto samudayo, nirodhaggahaṇena taṃsampāpako	1918	
PA_atk-s02_01a:1918_4	maggo gahitova hotīti veditabbo. Tatra ceti tasmiṃ catusaccappakāsane. Pareti saccāni	1918	
PA_atk-s02_01a:1918_5	ājānituṃ paṭivijjhituṃ asamatthapuggalā. Akkosantīti dasahi akkosavatthūhi akkosanti.	1918	
PA_atk-s02_01a:1918_6	Paribhāsantīti vācāya paribhāsanti. Rosenti vihesentīti rosessāma vihesessāmāti adhippāyena	1918	
PA_atk-s02_01a:1918_7	ghaṭṭenti dukkhāpenti. Tatrāti tesu akkosādīsu, tesu vā parapuggalesu. Āghātoti kopo.	1918	
PA_atk-s02_01a:1918_8	Appaccayoti domanassaṃ. Anabhiraddhīti atuṭṭhi.	1918	
PA_atk-s02_01a:1919_0	Tatra ceti catusaccappakāsaneyeva. Pareti catusaccappakāsanaṃ ājānituṃ paṭivijjhituṃ	1919	
PA_atk-s02_01a:1919_1	samatthapuggalā. Ānandoti ānandapīti. Uppilāvitattanti uppilāpanapīti. Tatra ceti	1919	
PA_atk-s02_01a:1919_2	catusaccappakāsanamhiyeva. Tatrāti sakkārādīsu. Yaṃ kho idaṃ pubbe pariññātanti idaṃ	1919	
PA_atk-s02_01a:1919_3	khandhapañcakaṃ pubbe bodhimaṇḍe tīhi pariññāhi pariññātaṃ. Tatthameti tasmiṃ khandhapañcake	1919	
PA_atk-s02_01a:1919_4	ime. Kiṃ vuttaṃ hoti? Tatrāpi tathāgatassa ime sakkārā mayi karīyantīti vā ahaṃ ete	1919	
PA_atk-s02_01a:1919_5	anubhavāmīti vā na hoti. Pubbe pariññātakkhandhapañcakaṃyeva ete sakkāre anubhotīti	1919	
PA_atk-s02_01a:1919_6	ettakameva hotīti. Tasmāti yasmā saccāni paṭivijjhituṃ asamatthā tathāgatampi akkosanti,	1919	
PA_atk-s02_01a:1919_7	tasmā. Sesaṃ vuttanayeneva veditabbaṃ.	1919	
PA_atk-s02_01a:1920_0	247. Tasmā tiha, bhikkhave, yaṃ na tumhākanti yasmā attaniyepi chandarāgappahānaṃ	1920	
PA_atk-s02_01a:1920_1	dīgharattaṃ hitāya sukhāya saṃvattati, tasmā yaṃ na tumhākaṃ, taṃ pajahathāti attho.	1920	
PA_atk-s02_01a:1920_2	Yathāpaccayaṃ vā kareyyāti yathā yathā iccheyya tathā tathā kareyya. Na hi no etaṃ,	1920	
PA_atk-s02_01a:1920_3	bhante, attā vāti, bhante, etaṃ tiṇakaṭṭhasākhāpalāsaṃ amhākaṃ neva attā na amhākaṃ	1920	
PA_atk-s02_01a:1920_4	rūpaṃ na viññāṇanti vadanti. Attaniyaṃ vāti amhākaṃ cīvarādiparikkhāropi na hotīti	1920	
PA_atk-s02_01a:1920_5	attho. Evameva kho, bhikkhave, yaṃ na tumhākaṃ taṃ pajahathāti bhagavā, khandhapañcakaṃyeva	1920	
PA_atk-s02_01a:1920_6	na tumhākanti dassetvā pajahāpeti, tañca kho na uppāṭetvā, luñcitvā vā. Chandarāgavinayena panetaṃ pajahāpeti.	1920	
PA_atk-s02_01a:1921_0	248. Evaṃ svākkhātoti ettha tiparivaṭṭato paṭṭhāya yāva imaṃ ṭhānaṃ āharitumpi vaṭṭati,	1921	
PA_atk-s02_01a:1921_1	paṭilomena pemamattakena saggaparāyaṇato paṭṭhāya yāva imaṃ ṭhānaṃ āharitumpi vaṭṭati.	1921	
PA_atk-s02_01a:1921_2	Svākkhātoti sukathito. Sukathitattā eva uttāno vivaṭo pakāsito. Chinnapilotikoti	1921	
PA_atk-s02_01a:1921_3	pilotikā vuccati chinnaṃ bhinnaṃ tattha tattha sibbitaṃ gaṇṭhikataṃ jiṇṇaṃ vatthaṃ,	1921	
PA_atk-s02_01a:1921_4	taṃ yassa natthi, aṭṭhahatthaṃ vā navahatthaṃ vā ahatasāṭakaṃ nivattho, so chinnapilotiko	1921	
PA_atk-s02_01a:1921_5	nāma. Ayampi dhammo tādiso, na hettha kohaññādivasena chinnabhinnasibbitagaṇṭhikatabhāvo	1921	
PA_atk-s02_01a:1921_6	atthi. Apica kacavaro pilotikoti vuccati. Imasmiñca sāsane samaṇakacavaraṃ nāma patiṭṭhātuṃ	1921	
PA_atk-s02_01a:1921_7	na labhati. Tenevāha –	1921	
PA_atk-s02_01a:1922	“Kāraṇḍavaṃ niddhamatha, kasambuñcāpakassatha;	192	
PA_atk-s02_01a:1923	Tato palāpe vāhetha, assamaṇe samaṇamānine.	192	
PA_atk-s02_01a:1924	Niddhamitvāna pāpicche, pāpaācāragocare;	192	
PA_atk-s02_01a:1925	Suddhā suddhehi saṃvāsaṃ, kappayavho patissatā;	192	
PA_atk-s02_01a:1926	Tato samaggā nipakā, dukkhassantaṃ karissathā”ti. ;	192	
PA_atk-s02_01a:1927_0	Iti samaṇakacavarassa chinnattāpi ayaṃ dhammo chinnapilotiko nāma hoti. Vaṭṭaṃ tesaṃ	1927	
PA_atk-s02_01a:1927_1	natthi paññāpanāyāti tesaṃ vaṭṭaṃ apaññattibhāvaṃ gataṃ nippaññattikaṃ jātaṃ. Evarūpo	1927	
PA_atk-s02_01a:1927_2	mahākhīṇāsavo evaṃ svākkhāte sāsaneyeva uppajjati. Yathā ca khīṇāsavo, evaṃ anāgāmiādayopi.	1927	
PA_atk-s02_01a:1928_0	Tattha dhammānusārino saddhānusārinoti ime dve sotāpattimaggaṭṭhā honti. Yathāha	1928	
PA_atk-s02_01a:1928_1	– “katamo ca puggalo dhammānusārī? Yassa puggalassa sotāpattiphalasacchikiriyāya	1928	
PA_atk-s02_01a:1928_2	paṭipannassa paññindriyaṃ adhimattaṃ hoti, paññāvāhiṃ paññāpubbaṅgamaṃ ariyamaggaṃ	1928	
PA_atk-s02_01a:1928_3	bhāveti. Ayaṃ vuccati puggalo dhammānusārī. Sotāpattiphalasacchikiriyāya paṭipanno	1928	
PA_atk-s02_01a:1928_4	puggalo dhammānusārī, phale ṭhito diṭṭhippatto. Katamo ca puggalo saddhānusārī? Yassa	1928	
PA_atk-s02_01a:1928_5	puggalassa sotāpattiphalasacchikiriyāya paṭipannassa saddhindriyaṃ adhimattaṃ hoti,	1928	
PA_atk-s02_01a:1928_6	saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ vuccati puggalo saddhānusārī.	1928	
PA_atk-s02_01a:1928_7	Sotāpattiphalasacchikiriyāya paṭipanno puggalo saddhānusārī, phale ṭhito saddhāvimutto”ti.	1928	
PA_atk-s02_01a:1928_8	Yesaṃ mayi saddhāmattaṃ pemamattanti iminā yesaṃ añño ariyadhammo natthi, tathāgate	1928	
PA_atk-s02_01a:1928_9	pana saddhāmattaṃ pemamattameva hoti. Te vipassakapuggalā adhippetā. Vipassakabhikkhūnañhi	1928	
PA_atk-s02_01a:1928_10	evaṃ vipassanaṃ paṭṭhapetvā nisinnānaṃ dasabale ekā saddhā ekaṃ pemaṃ uppajjati.	19281	
PA_atk-s02_01a:1928_11	Tāya saddhāya tena pemena hatthe gahetvā sagge ṭhapitā viya honti, niyatagatikā kira	19281	
PA_atk-s02_01a:1928_12	ete. Porāṇakattherā pana evarūpaṃ bhikkhuṃ cūḷasotāpannoti vadanti. Sesaṃ sabbattha uttānatthamevāti.	19281	
PA_atk-s02_01a:1929	Papañcasūdaniyā majjhimanikāyaṭṭhakathāya	192	
PA_atk-s02_01a:1930	Alagaddūpamasuttavaṇṇanā niṭṭhitā.	193	
PA_atk-s02_01a:1931	3. Vammikasuttavaṇṇanā	193	
PA_atk-s02_01a:1932_0	249. Evaṃ me sutanti vammikasuttaṃ. Tattha āyasmāti piyavacanametaṃ. Kumārakassapoti	1932	
PA_atk-s02_01a:1932_1	tassa nāmaṃ. Kumārakāle pabbajitattā pana bhagavatā, “kassapaṃ pakkosatha, idaṃ phalaṃ	1932	
PA_atk-s02_01a:1932_2	vā khādanīyaṃ vā kassapassa dethā”ti vutte, katarassa kassapassāti kumārakassapassāti	1932	
PA_atk-s02_01a:1932_3	evaṃ gahitanāmattā tato paṭṭhāya vuḍḍhakālepi “kumārakassapo” tveva vuccati. Apica	1932	
PA_atk-s02_01a:1932_4	raññā posāvanikaputtattāpi taṃ “kumārakassapo”ti sañjāniṃsu. Ayaṃ panassa pubbayogato	1932	
PA_atk-s02_01a:1932_5	paṭṭhāya āvibhāvakathā –	1932	
PA_atk-s02_01a:1933_0	Thero kira padumuttarassa bhagavato kāle seṭṭhiputto ahosi. Athekadivasaṃ bhagavantaṃ	1933	
PA_atk-s02_01a:1933_1	citrakathiṃ ekaṃ attano sāvakaṃ ṭhānantare ṭhapentaṃ disvā bhagavato sattāhaṃ dānaṃ	1933	
PA_atk-s02_01a:1933_2	datvā, “ahampi bhagavā anāgate ekassa buddhassa ayaṃ thero viya citrakathī sāvako	1933	
PA_atk-s02_01a:1933_3	bhaveyya”nti patthanaṃ katvā puññāni karonto kassapassa bhagavato sāsane pabbajitvā	1933	
PA_atk-s02_01a:1933_4	visesaṃ nibbattetuṃ nāsakkhi.	1933	
PA_atk-s02_01a:1934_0	Tadā kira parinibbutassa bhagavato sāsane osakkante pañca bhikkhū nisseṇiṃ bandhitvā	1934	
PA_atk-s02_01a:1934_1	pabbataṃ abhiruyha samaṇadhammaṃ akaṃsu. Saṅghatthero tatiyadivase arahattaṃ patto.	1934	
PA_atk-s02_01a:1934_2	Anuthero catutthadivase anāgāmī ahosi. Itare tayo visesaṃ nibbattetuṃ asakkontā devaloke	1934	
PA_atk-s02_01a:1934_3	nibbattiṃsu. Tesaṃ ekaṃ buddhantaraṃ devesu ca manussesu ca sampattiṃ anubhontānaṃ	1934	
PA_atk-s02_01a:1934_4	eko takkasilāyaṃ rājakule nibbattitvā pukkusāti nāma rājā hutvā bhagavantaṃ uddissa	1934	
PA_atk-s02_01a:1934_5	pabbajitvā rājagahaṃ gacchanto kumbhakārasālāyaṃ bhagavato dhammadesanaṃ sutvā anāgāmiphalaṃ	1934	
PA_atk-s02_01a:1934_6	patto. Eko ekasmiṃ samuddapaṭṭane kulaghare nibbattitvā nāvaṃ āruyha bhinnanāvo dārucīrāni	1934	
PA_atk-s02_01a:1934_7	nivāsetvā lābhasampattiṃ patto, “ahaṃ arahā”ti cittaṃ uppādetvā, “na tvaṃ arahā,	1934	
PA_atk-s02_01a:1934_8	gaccha satthāraṃ pañhaṃ pucchā”ti atthakāmāya devatāya codito tathā katvā arahattaphalaṃ patto.	1934	
PA_atk-s02_01a:1935_0	Eko rājagahe ekissā kuladārikāya kucchimhi uppanno. Sā ca paṭhamaṃ mātāpitaro yācitvā	1935	
PA_atk-s02_01a:1935_1	pabbajjaṃ alabhamānā kulagharaṃ gatā gabbhasaṇṭhitampi ajānantī sāmikaṃ ārādhetvā	1935	
PA_atk-s02_01a:1935_2	tena anuññātā bhikkhunīsu pabbajitā. Tassā gabbhininimittaṃ disvā bhikkhuniyo devadattaṃ	1935	
PA_atk-s02_01a:1935_3	pucchiṃsu, so “assamaṇī”ti āha. Dasabalaṃ pucchiṃsu, satthā upālittheraṃ paṭicchāpesi.	1935	
PA_atk-s02_01a:1935_4	Thero sāvatthinagaravāsīni kulāni visākhañca upāsikaṃ pakkosāpetvā sodhento, – “pure	1935	
PA_atk-s02_01a:1935_5	laddho gabbho, pabbajjā arogā”ti āha. Satthā “suvinicchitaṃ adhikaraṇa”nti therassa	1935	
PA_atk-s02_01a:1935_6	sādhukāraṃ adāsi. Sā bhikkhunī suvaṇṇabimbasadisaṃ puttaṃ vijāyi, taṃ gahetvā rājā	1935	
PA_atk-s02_01a:1935_7	pasenadi kosalo posāpesi. “Kassapo”ti cassa nāmaṃ katvā aparabhāge alaṅkaritvā satthu	1935	
PA_atk-s02_01a:1935_8	santikaṃ netvā pabbājesi. Iti rañño posāvanikaputtattāpi taṃ “kumārakassapo”ti sañjāniṃsūti.	1935	
PA_atk-s02_01a:1936_0	Andhavaneti evaṃnāmake vane. Taṃ kira vanaṃ dvinnaṃ buddhānaṃ kāle avijahitanāmaṃ	1936	
PA_atk-s02_01a:1936_1	andhavanaṃtveva paññāyati. Tatrāyaṃ paññattivibhāvanā – appāyukabuddhānañhi sarīradhātu	1936	
PA_atk-s02_01a:1936_2	na ekagghanā hoti. Adhiṭṭhānānubhāvena vippakiriyati. Teneva amhākampi bhagavā, –	1936	
PA_atk-s02_01a:1936_3	“ahaṃ na ciraṭṭhitiko, appakehi sattehi ahaṃ diṭṭho, yehi na diṭṭho, teva bahutarā,	1936	
PA_atk-s02_01a:1936_4	te me dhātuyo ādāya tattha tattha pūjentā saggaparāyaṇā bhavissantī”ti parinibbānakāle,	1936	
PA_atk-s02_01a:1936_5	“attano sarīraṃ vippakiriyatū”ti adhiṭṭhāsi. Dīghāyukabuddhānaṃ pana suvaṇṇakkhandho	1936	
PA_atk-s02_01a:1936_6	viya ekagghanaṃ dhātusarīraṃ tiṭṭhati.	1936	
PA_atk-s02_01a:1937_0	Kassapassāpi bhagavato tatheva aṭṭhāsi. Tato mahājanā sannipatitvā, “dhātuyo ekagghanā	1937	
PA_atk-s02_01a:1937_1	na sakkā viyojetuṃ, kiṃ karissāmā”ti sammantayitvā ekagghanameva cetiyaṃ karissāma,	1937	
PA_atk-s02_01a:1937_2	kittakaṃ pana hotu tanti āhaṃsu. Eke sattayojaniyanti āhaṃsu. Etaṃ atimahantaṃ, anāgate	1937	
PA_atk-s02_01a:1937_3	jaggituṃ na sakkā, chayojanaṃ hotu, pañcayojanaṃ… catuyojanaṃ… tiyojanaṃ… dviyojanaṃ…	1937	
PA_atk-s02_01a:1937_4	ekayojanaṃ hotūti sanniṭṭhānaṃ katvā iṭṭhakā kīdisā hontūti bāhirante iṭṭhakā rattasuvaṇṇamayā	1937	
PA_atk-s02_01a:1937_5	ekagghanā satasahassagghanikā hontu, abbhantarimante paññāsasahassagghanikā. Haritālamanosilāhi	1937	
PA_atk-s02_01a:1937_6	mattikākiccaṃ kayiratu, telena udakakiccanti niṭṭhaṃ gantvā cattāri mukhāni catudhā	1937	
PA_atk-s02_01a:1937_7	vibhajiṃsu. Rājā ekaṃ mukhaṃ gaṇhi, rājaputto pathavindarakumāro ekaṃ, amaccānaṃ	1937	
PA_atk-s02_01a:1937_8	jeṭṭhako hutvā senāpati ekaṃ, janapadānaṃ jeṭṭhako hutvā seṭṭhi ekaṃ.	1937	
PA_atk-s02_01a:1938_0	Tattha dhanasampannatāya rājāpi suvaṇṇaṃ nīharāpetvā attanā gahitamukhe kammaṃ ārabhi,	1938	
PA_atk-s02_01a:1938_1	uparājāpi, senāpatipi. Seṭṭhinā gahitamukhe pana kammaṃ olīyati. Tato yasorato nāma	1938	
PA_atk-s02_01a:1938_2	eko upāsako tepiṭako bhāṇako anāgāmī ariyasāvako, so kammaṃ olīyatīti ñatvā pañca	1938	
PA_atk-s02_01a:1938_3	sakaṭasatāni yojāpetvā janapadaṃ gantvā “kassapasammāsambuddho vīsativassasahassāni	1938	
PA_atk-s02_01a:1938_4	ṭhatvā parinibbuto. Tassa yojanikaṃ ratanacetiyaṃ kayirati, yo yaṃ dātuṃ ussahati	1938	
PA_atk-s02_01a:1938_5	suvaṇṇaṃ vā hiraññaṃ vā sattaratanaṃ vā haritālaṃ vā manosilaṃ vā, so taṃ detū”ti	1938	
PA_atk-s02_01a:1938_6	samādapesi. Manussā attano attano thāmena hiraññasuvaṇṇādīni adaṃsu. Asakkontā telataṇḍulādīni	1938	
PA_atk-s02_01a:1938_7	dentiyeva. Upāsako telataṇḍulādīni kammakārānaṃ bhattavetanatthaṃ pahiṇāti, avasesehi	1938	
PA_atk-s02_01a:1938_8	suvaṇṇaṃ cetāpetvā pahiṇāti, evaṃ sakalajambudīpaṃ acari.	1938	
PA_atk-s02_01a:1939_0	Cetiye kammaṃ niṭṭhitanti cetiyaṭṭhānato paṇṇaṃ pahiṇiṃsu – “niṭṭhitaṃ kammaṃ ācariyo	1939	
PA_atk-s02_01a:1939_1	āgantvā cetiyaṃ vandatū”ti. Sopi paṇṇaṃ pahiṇi – “mayā sakalajambudīpo samādapito,	1939	
PA_atk-s02_01a:1939_2	yaṃ atthi, taṃ gahetvā kammaṃ niṭṭhāpentū”ti. Dvepi paṇṇāni antarāmagge samāgamiṃsu.	1939	
PA_atk-s02_01a:1939_3	Ācariyassa paṇṇato pana cetiyaṭṭhānato paṇṇaṃ paṭhamataraṃ ācariyassa hatthaṃ agamāsi.	1939	
PA_atk-s02_01a:1939_4	So paṇṇaṃ vācetvā cetiyaṃ vandissāmīti ekakova nikkhami. Antarāmagge aṭaviyaṃ pañca	1939	
PA_atk-s02_01a:1939_5	corasatāni uṭṭhahiṃsu. Tatrekacce taṃ disvā iminā sakalajambudīpato hiraññasuvaṇṇaṃ	1939	
PA_atk-s02_01a:1939_6	sampiṇḍitaṃ, nidhikumbhī no pavaṭṭamānā āgatāti avasesānaṃ ārocetvā taṃ aggahesuṃ.	1939	
PA_atk-s02_01a:1939_7	Kasmā tātā, maṃ gaṇhathāti? Tayā sakalajambudīpato sabbaṃ hiraññasuvaṇṇaṃ sampiṇḍitaṃ,	1939	
PA_atk-s02_01a:1939_8	amhākampi thokaṃ thokaṃ dehīti. Kiṃ tumhe na jānātha, kassapo bhagavā parinibbuto,	1939	
PA_atk-s02_01a:1939_9	tassa yojanikaṃ ratanacetiyaṃ kayirati, tadatthāya mayā samādapitaṃ, no attano atthāya.	1939	
PA_atk-s02_01a:1939_10	Taṃ taṃ laddhaladdhaṭṭhānato tattheva pesitaṃ, mayhaṃ pana nivatthasāṭakamattaṃ ṭhapetvā	19391	
PA_atk-s02_01a:1939_11	aññaṃ vittaṃ kākaṇikampi natthīti.	19391	
PA_atk-s02_01a:1940_0	Eke, “evametaṃ vissajetha ācariya”nti āhaṃsu. Eke, “ayaṃ rājapūjito amaccapūjito,	1940	
PA_atk-s02_01a:1940_1	amhesu kañcideva nagaravīthiyaṃ disvā rājarājamahāmattādīnaṃ ārocetvā anayavyasanaṃ	1940	
PA_atk-s02_01a:1940_2	pāpuṇāpeyyā”ti āhaṃsu. Upāsako, “tātā, nāhaṃ evaṃ karissāmī”ti āha. Tañca kho tesu	1940	
PA_atk-s02_01a:1940_3	kāruññena, na attano jīvitanikantiyā. Atha tesu gahetabbo vissajjetabboti vivadantesu	1940	
PA_atk-s02_01a:1940_4	gahetabboti laddhikā eva bahutarā hutvā jīvitā voropayiṃsu.	1940	
PA_atk-s02_01a:1941_0	Tesaṃ balavaguṇe ariyasāvake aparādhena nibbutadīpasikhā viya akkhīni antaradhāyiṃsu.	1941	
PA_atk-s02_01a:1941_1	Te, “kahaṃ bho cakkhu, kahaṃ bho cakkhū”ti vippalapantā ekacce ñātakehi gehaṃ nītā.	1941	
PA_atk-s02_01a:1941_2	Ekacce noñātakā anāthāti tattheva aṭaviyaṃ rukkhamūle paṇṇasālāyaṃ vasiṃsu. Aṭaviṃ	1941	
PA_atk-s02_01a:1941_3	āgatamanussā kāruññena tesaṃ taṇḍulaṃ vā puṭabhattaṃ vā paribbayaṃ vā denti. Dārupaṇṇādīnaṃ	1941	
PA_atk-s02_01a:1941_4	atthāya gantvā āgatā manussā kuhiṃ gatatthāti vutte andhavanaṃ gatamhāti vadanti.	1941	
PA_atk-s02_01a:1941_5	Evaṃ dvinnampi buddhānaṃ kāle taṃ vanaṃ andhavanaṃtveva paññāyati. Kassapabuddhakāle	1941	
PA_atk-s02_01a:1941_6	panetaṃ chaḍḍitajanapade aṭavi ahosi. Amhākaṃ bhagavato kāle sāvatthiyā avidūre jetavanassa	1941	
PA_atk-s02_01a:1941_7	piṭṭhibhāge pavivekakāmānaṃ kulaputtānaṃ vasanaṭṭhānaṃ padhānagharaṃ ahosi, tattha	1941	
PA_atk-s02_01a:1941_8	āyasmā kumārakassapo tena samayena sekhapaṭipadaṃ pūrayamāno viharati. Tena vuttaṃ	1941	
PA_atk-s02_01a:1941_9	“andhavane viharatī”ti.	1941	
PA_atk-s02_01a:1942_0	Aññatarā devatāti nāmagottavasena apākaṭā ekā devatāti attho. “Abhijānāti no, bhante,	1942	
PA_atk-s02_01a:1942_1	bhagavā ahuñātaññatarassa mahesakkhassa saṃkhittena taṇhāsaṅkhayavimuttiṃ bhāsitā”ti	1942	
PA_atk-s02_01a:1942_2	ettha pana abhiññāto sakkopi devarājā aññataroti vutto. Devatāti ca idaṃ devānampi	1942	
PA_atk-s02_01a:1942_3	devadhītānampi sādhāraṇavacanaṃ. Imasmiṃ panatthe devo adhippeto. Abhikkantāya rattiyāti	1942	
PA_atk-s02_01a:1942_4	ettha abhikkantasaddo khayasundarābhirūpaabbhanumodanādīsu dissati. Tattha – “abhikkantā,	1942	
PA_atk-s02_01a:1942_5	bhante, ratti, nikkhanto paṭhamo yāmo, ciranisinno bhikkhusaṅgho, uddisatu, bhante,	1942	
PA_atk-s02_01a:1942_6	bhagavā bhikkhūnaṃ pātimokkha”nti evamādīsu khaye dissati. “Ayaṃ imesaṃ catunnaṃ	1942	
PA_atk-s02_01a:1942_7	puggalānaṃ abhikkantataro ca paṇītataro cā”ti evamādīsu sundare.	1942	
PA_atk-s02_01a:1943	“Ko me vandati pādāni, iddhiyā yasasā jalaṃ;	194	
PA_atk-s02_01a:1944	Abhikkantena vaṇṇena, sabbā obhāsayaṃ disā”ti. –	194	
PA_atk-s02_01a:1945_0	Evamādīsu abhirūpe. “Abhikkantaṃ, bho gotamā”ti evamādīsu abbhanumodane. Idha pana	1945	
PA_atk-s02_01a:1945_1	khaye. Tena abhikkantāya rattiyāti parikkhīṇāya rattiyāti vuttaṃ hoti. Tatthāyaṃ	1945	
PA_atk-s02_01a:1945_2	devaputto majjhimayāmasamanantare āgatoti veditabbo. Abhikkantavaṇṇāti idha abhikkantasaddo	1945	
PA_atk-s02_01a:1945_3	abhirūpe. Vaṇṇasaddo pana chavi-thuti-kulavaggakāraṇa-saṇṭhānapamāṇarūpāyatanādīsu	1945	
PA_atk-s02_01a:1945_4	dissati. Tattha, “suvaṇṇavaṇṇosi bhagavā”ti evamādīsu chaviyā. “Kadā saññūḷhā pana	1945	
PA_atk-s02_01a:1945_5	te gahapati samaṇassa gotamassa vaṇṇā”ti evamādīsu thutiyaṃ. “Cattārome, bho gotama,	1945	
PA_atk-s02_01a:1945_6	vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti evamādīsu	1945	
PA_atk-s02_01a:1945_7	kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa	1945	
PA_atk-s02_01a:1945_8	vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha	1945	
PA_atk-s02_01a:1945_9	chaviyaṃ daṭṭhabbo. Tena abhikkantavaṇṇāti abhirūpachaviiṭṭhavaṇṇā, manāpavaṇṇāti	1945	
PA_atk-s02_01a:1945_10	vuttaṃ hoti. Devatā hi manussalokaṃ āgacchamānā pakativaṇṇaṃ pakatiiddhiṃ pajahitvā	19451	
PA_atk-s02_01a:1945_11	oḷārikaṃ attabhāvaṃ katvā atirekavaṇṇaṃ atirekaiddhiṃ māpetvā naṭasamajjādīni gacchantā	19451	
PA_atk-s02_01a:1945_12	manussā viya abhisaṅkhatena kāyena āgacchanti. Ayampi devaputto tatheva āgato. Tena	19451	
PA_atk-s02_01a:1945_13	vuttaṃ “abhikkantavaṇṇā”ti.	19451	
PA_atk-s02_01a:1946_0	Kevalakappanti ettha kevalasaddo anavasesa-yebhūyya-abyāmissānatirekadaḷhattha-visaṃyogādianekattho.	1946	
PA_atk-s02_01a:1946_1	Tathā hissa, “kevalaparipuṇṇaṃ parisuddhaṃ brahmacariya”nti evamādīsu anavasesattamattho.	1946	
PA_atk-s02_01a:1946_2	“Kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī”ti	1946	
PA_atk-s02_01a:1946_3	evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.	1946	
PA_atk-s02_01a:1946_4	“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato anuruddhassa	1946	
PA_atk-s02_01a:1946_5	bāhiyo nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.	1946	
PA_atk-s02_01a:1946_6	“Kevalī vusitavā uttamapurisoti vuccatī”ti evamādīsu visaṃyogo. Idha panassa anavasesattamatthoti adhippeto.	1946	
PA_atk-s02_01a:1947_0	Kappasaddo panāyaṃ abhisaddahana-vohāra-kāla-paññatti- chedana-vikappa-lesa-samantabhāvādi-anekattho.	1947	
PA_atk-s02_01a:1947_1	Tathā hissa, “okappaniyametaṃ bhoto gotamassa, yathā taṃ arahato sammāsambuddhassā”ti	1947	
PA_atk-s02_01a:1947_2	evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ	1947	
PA_atk-s02_01a:1947_3	paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu	1947	
PA_atk-s02_01a:1947_4	kālo. “Iccāyasmā kappo”ti evamādīsu paññatti. “Alaṅkatā kappitakesamassū”ti evamādīsu	1947	
PA_atk-s02_01a:1947_5	chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti	1947	
PA_atk-s02_01a:1947_6	evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha	1947	
PA_atk-s02_01a:1947_7	panassa samantabhāvo attho adhippeto. Tasmā kevalakappaṃ andhavananti ettha anavasesaṃ	1947	
PA_atk-s02_01a:1947_8	samantato andhavananti evamattho daṭṭhabbo.	1947	
PA_atk-s02_01a:1948_0	Obhāsetvāti vatthālaṅkārasarīrasamuṭṭhitāya ābhāya pharitvā, candimā viya ca sūriyo	1948	
PA_atk-s02_01a:1948_1	viya ca ekobhāsaṃ ekapajjotaṃ karitvāti attho. Ekamantaṃ aṭṭhāsīti ekasmiṃ ante,	1948	
PA_atk-s02_01a:1948_2	ekasmiṃ okāse aṭṭhāsi. Etadavocāti etaṃ “bhikkhu bhikkhū”tiādivacanamavoca. Kasmā	1948	
PA_atk-s02_01a:1948_3	panāyaṃ avanditvā samaṇavohāreneva kathetīti? Samaṇasaññāsamudācāreneva. Evaṃ kirassa	1948	
PA_atk-s02_01a:1948_4	ahosi – “ayaṃ antarā kāmāvacare vasi. Ahaṃ pana asmi tato kālato paṭṭhāya brahmacārī”ti	1948	
PA_atk-s02_01a:1948_5	samaṇasaññāvassa samudācarati, tasmā avanditvā samaṇavohāreneva katheti. Pubbasahāyo	1948	
PA_atk-s02_01a:1948_6	kireso devaputto therassa. Kuto paṭṭhāyāti? Kassapasammāsambuddhakālato paṭṭhāya.	1948	
PA_atk-s02_01a:1948_7	Yo hi pubbayoge āgatesu pañcasu sahāyesu anuthero catutthadivase anāgāmī ahosīti	1948	
PA_atk-s02_01a:1948_8	vutto, ayaṃ so. Tadā kira tesu saṅghattherassa arahatteneva saddhiṃ abhiññā āgamiṃsu.	1948	
PA_atk-s02_01a:1948_9	So, “mayhaṃ kiccaṃ matthakaṃ patta”nti vehāsaṃ uppatitvā anotattadahe mukhaṃ dhovitvā	1948	
PA_atk-s02_01a:1948_10	uttarakuruto piṇḍapātaṃ ādāya āgantvā, “imaṃ, āvuso, piṇḍapātaṃ bhuñjitvā appamattā	19481	
PA_atk-s02_01a:1948_11	samaṇadhammaṃ karothā”ti āha. Itare āhaṃsu – “na, āvuso, amhākaṃ evaṃ katikā atthi	19481	
PA_atk-s02_01a:1948_12	– ‘yo paṭhamaṃ visesaṃ nibbattetvā piṇḍapātaṃ āharati, tenābhataṃ bhuñjitvā sesehi	19481	
PA_atk-s02_01a:1948_13	samaṇadhammo kātabbo’ti. Tumhe attano upanissayena kiccaṃ matthakaṃ pāpayittha. Mayampi	19481	
PA_atk-s02_01a:1948_14	sace no upanissayo bhavissati, kiccaṃ matthakaṃ pāpessāma. Papañco esa amhākaṃ, gacchatha	19481	
PA_atk-s02_01a:1948_15	tumhe”ti. So yathāphāsukaṃ gantvā āyupariyosāne parinibbāyi.	19481	
PA_atk-s02_01a:1949_0	Punadivase anuthero anāgāmiphalaṃ sacchakāsi, tassa abhiññāyo āgamiṃsu. Sopi tatheva	1949	
PA_atk-s02_01a:1949_1	piṇḍapātaṃ āharitvā tehi paṭikkhitto yathāphāsukaṃ gantvā āyupariyosāne suddhāvāse	1949	
PA_atk-s02_01a:1949_2	nibbatti. So suddhāvāse ṭhatvā te sahāye olokento, eko tadāva parinibbuto, eko adhunā	1949	
PA_atk-s02_01a:1949_3	bhagavato santike ariyabhūmiṃ patto, eko lābhasakkāraṃ nissāya, “ahaṃ arahā”ti cittaṃ	1949	
PA_atk-s02_01a:1949_4	uppādetvā suppārakapaṭṭane vasatīti disvā taṃ upasaṅkamitvā, “na tvaṃ arahā, na arahattamaggaṃ	1949	
PA_atk-s02_01a:1949_5	paṭipanno, gaccha bhagavantaṃ upasaṅkamitvā dhammaṃ suṇāhī”ti uyyojesi. Sopi antaraghare	1949	
PA_atk-s02_01a:1949_6	bhagavantaṃ ovādaṃ yācitvā, “tasmā tiha te bāhiya evaṃ sikkhitabbaṃ diṭṭhe diṭṭhamattaṃ	1949	
PA_atk-s02_01a:1949_7	hotū”ti bhagavatā saṃkhittena ovadito ariyabhūmiṃ sampāpuṇi.	1949	
PA_atk-s02_01a:1950_0	Tato añño eko atthi, so kuhinti olokento andhavane sekkhapaṭipadaṃ pūrayamāno viharatīti	1950	
PA_atk-s02_01a:1950_1	disvā cintesi – “sahāyakassa santike gamissāmīti, gacchantena pana tucchahatthena	1950	
PA_atk-s02_01a:1950_2	agantvā kiñci paṇṇākāraṃ gahetvā gantuṃ vaṭṭati, sahāyo kho pana me nirāmiso pabbatamatthake	1950	
PA_atk-s02_01a:1950_3	vasanto mayā ākāse ṭhatvā dinnaṃ piṇḍapātampi aparibhuñjitvā samaṇadhammaṃ akāsi,	1950	
PA_atk-s02_01a:1950_4	idāni āmisapaṇṇākāraṃ kiṃ gaṇhissati? Dhammapaṇṇākāraṃ gahetvā gamissāmī”ti brahmaloke	1950	
PA_atk-s02_01a:1950_5	ṭhitova ratanāvaḷiṃ ganthento viya pannarasa pañhe vibhajitvā taṃ dhammapaṇṇākāraṃ	1950	
PA_atk-s02_01a:1950_6	ādāya āgantvā sahāyassa avidūre ṭhatvā attano samaṇasaññāsamudācāravasena taṃ anabhivādetvāva,	1950	
PA_atk-s02_01a:1950_7	“bhikkhu bhikkhū”ti ālapitvā ayaṃ vammikotiādimāha. Tattha turitālapanavasena bhikkhu	1950	
PA_atk-s02_01a:1950_8	bhikkhūti āmeḍitaṃ veditabbaṃ. Yathā vā ekaneva tilakena nalāṭaṃ na sobhati, taṃ	1950	
PA_atk-s02_01a:1950_9	parivāretvā aññesupi dinnesu phullitamaṇḍitaṃ viya sobhati, evaṃ ekeneva padena vacanaṃ	1950	
PA_atk-s02_01a:1950_10	na sobhati, parivārikapadena saddhiṃ phullitamaṇḍitaṃ viya sobhatīti taṃ parivārikapadavasena	19501	
PA_atk-s02_01a:1950_11	vacanaṃ phullitamaṇḍitaṃ viya karontopi evamāha.	19501	
PA_atk-s02_01a:1951_0	Ayaṃ vammikoti purato ṭhito vammiko nāma natthi, desanāvasena pana purato ṭhitaṃ	1951	
PA_atk-s02_01a:1951_1	dassento viya ayanti āha. Laṅginti satthaṃ ādāya khaṇanto palighaṃ addasa. Ukkhipa	1951	
PA_atk-s02_01a:1951_2	laṅgiṃ abhikkhaṇa sumedhāti tāta, paṇḍita, laṅgī nāma rattiṃ dhūmāyati divā pajjalati.	1951	
PA_atk-s02_01a:1951_3	Ukkhipeta paraṃ parato khaṇāti. Evaṃ sabbapadesu attho daṭṭhabbo. Uddhumāyikanti	1951	
PA_atk-s02_01a:1951_4	maṇḍūkaṃ. Caṅkavāranti khāraparissāvanaṃ. Kummanti kacchapaṃ. Asisūnanti maṃsacchedakaṃ	1951	
PA_atk-s02_01a:1951_5	asiñceva adhikuṭṭanañca. Maṃsapesinti nisadapotappamāṇaṃ allamaṃsapiṇḍaṃ. Nāganti	1951	
PA_atk-s02_01a:1951_6	sumanapupphakalāpasadisaṃ mahāphaṇaṃ tividhasovatthikaparikkhittaṃ ahināgaṃ addasa.	1951	
PA_atk-s02_01a:1951_7	Mā nāgaṃ ghaṭṭesīti daṇḍakakoṭiyā vā vallikoṭiyā vā paṃsucuṇṇaṃ vā pana khipamāno	1951	
PA_atk-s02_01a:1951_8	mā nāgaṃ ghaṭṭayi. Namo karohi nāgassāti uparivātato apagamma suddhavatthaṃ nivāsetvā	1951	
PA_atk-s02_01a:1951_9	nāgassa namakkāraṃ karohi. Nāgena adhisayitaṃ dhanaṃ nāma yāva sattamā kulaparivaṭṭā	1951	
PA_atk-s02_01a:1951_10	khādato na khīyati, nāgo te adhisayitaṃ dhanaṃ dassati, tasmā namo karohi nāgassāti.	19511	
PA_atk-s02_01a:1951_11	Ito vā pana sutvāti yathā dukkhakkhandhe itoti sāsane nissakaṃ, na tathā idha. Idha	19511	
PA_atk-s02_01a:1951_12	pana devaputte nissakkaṃ, tasmā ito vā panāti mama vā pana santikā sutvāti ayamettha attho.	19511	
PA_atk-s02_01a:1952_0	251. Cātummahābhūtikassāti catumahābhūtamayassa. Kāyassetaṃ adhivacananti sarīrassa	1952	
PA_atk-s02_01a:1952_1	nāmaṃ. Yatheva hi bāhirako vammiko, vamatīti vantakoti vantussayoti vantasinehasambandhoti	1952	
PA_atk-s02_01a:1952_2	catūhi kāraṇehi vammikoti vuccati. So hi ahimaṅgusaundūragharagoḷikādayo nānappakāre	1952	
PA_atk-s02_01a:1952_3	pāṇake vamatīti vammiko. Upacikāhi vantakoti vammiko. Upacikāhi vamitvā mukhatuṇḍakena	1952	
PA_atk-s02_01a:1952_4	ukkhittapaṃsucuṇṇena kaṭippamāṇenapi porisappamāṇenapi ussitoti vammiko. Upacikāhi	1952	
PA_atk-s02_01a:1952_5	vantakheḷasinehena ābaddhatāya sattasattāhaṃ deve vassantepi na vippakiriyati, nidāghepi	1952	
PA_atk-s02_01a:1952_6	tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati, evaṃ vantasinehena	1952	
PA_atk-s02_01a:1952_7	sambaddhoti vammiko. Evamayaṃ kāyopi, “akkhimhā akkhigūthako”tiādinā nayena nānappakārakaṃ	1952	
PA_atk-s02_01a:1952_8	asucikalimalaṃ vamatīti vammiko. Buddhapaccekabuddhakhīṇāsavā imasmiṃ attabhāve nikantipariyādānena	1952	
PA_atk-s02_01a:1952_9	attabhāvaṃ chaḍḍetvā gatāti ariyehi vantakotipi vammiko. Yehi cāyaṃ tīhi aṭṭhisatehi	1952	
PA_atk-s02_01a:1952_10	ussito nhārusambaddho maṃsāvalepano allacammapariyonaddho chavirañjito satte vañceti,	19521	
PA_atk-s02_01a:1952_11	taṃ sabbaṃ ariyehi vantamevāti vantussayotipi vammiko. “Taṇhā janeti purisaṃ, cittamassa	19521	
PA_atk-s02_01a:1952_12	vidhāvatī”ti evaṃ taṇhāya janitattā ariyehi vanteneva taṇhāsinehena sambaddho ayanti	19521	
PA_atk-s02_01a:1952_13	vantasinehena sambaddhotipi vammiko. Yathā ca vammikassa anto nānappakārā pāṇakā	19521	
PA_atk-s02_01a:1952_14	tattheva jāyanti, uccārapassāvaṃ karonti, gilānā sayanti, matā patanti. Iti so tesaṃ	19521	
PA_atk-s02_01a:1952_15	sūtigharaṃ vaccakuṭi gilānasālā susānañca hoti. Evaṃ khattiyamahāsālādīnampi kāyo	19521	
PA_atk-s02_01a:1952_16	ayaṃ gopitarakkhito maṇḍitappasādhito mahānubhāvānaṃ kāyoti acintetvā chavinissitā	19521	
PA_atk-s02_01a:1952_17	pāṇā cammanissitā pāṇā maṃsanissitā pāṇā nhārunissitā pāṇā aṭṭhinissitā pāṇā aṭṭhimiñjanissitā	19521	
PA_atk-s02_01a:1952_18	pāṇāti evaṃ kulagaṇanāya asītimattāni kimikulasahassāni antokāyasmiṃyeva jāyanti,	19521	
PA_atk-s02_01a:1952_19	uccārapassāvaṃ karonti, gelaññena āturitāni sayanti, matāni patanti, iti ayampi tesaṃ	19521	
PA_atk-s02_01a:1952_20	pāṇānaṃ sūtigharaṃ vaccakuṭi gilānasālā susānañca hotīti “vammiko” tveva saṅkhaṃ	19522	
PA_atk-s02_01a:1952_21	gato. Tenāha bhagavā – “vammikoti kho, bhikkhu, imassa cātumahābhūtikassa kāyassetaṃ adhivacana”nti.	19522	
PA_atk-s02_01a:1953_0	Mātāpettikasambhavassāti mātito ca pitito ca nibbattena mātāpettikena sukkasoṇitena	1953	
PA_atk-s02_01a:1953_1	sambhūtassa. Odanakummāsūpacayassāti odanena ceva kummāsena ca upacitassa vaḍḍhitassa.	1953	
PA_atk-s02_01a:1953_2	Aniccucchādanaparimaddanabhedanaviddhaṃsanadhammassāti ettha ayaṃ kāyo hutvā abhāvaṭṭhena	1953	
PA_atk-s02_01a:1953_3	aniccadhammo. Duggandhavighātatthāya tanuvilepanena ucchādanadhammo. Aṅgapaccaṅgābādhavinodanatthāya	1953	
PA_atk-s02_01a:1953_4	khuddakasambāhanena parimaddanadhammo. Daharakāle vā ūrūsu sayāpetvā gabbhavāsena	1953	
PA_atk-s02_01a:1953_5	dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādivasena parimaddanadhammo.	1953	
PA_atk-s02_01a:1953_6	Evaṃ pariharatopi ca bhedanaviddhaṃsanadhammo bhijjati ceva vikirati ca, evaṃ sabhāvoti	1953	
PA_atk-s02_01a:1953_7	attho. Tattha mātāpettikasambhavaodanakummāsūpacayaucchādanaparimaddanapadehi samudayo	1953	
PA_atk-s02_01a:1953_8	kathito, aniccabhedaviddhaṃsanapadehi atthaṅgamo. Evaṃ sattahipi padehi cātumahābhūtikassa	1953	
PA_atk-s02_01a:1953_9	kāyassa uccāvacabhāvo vaḍḍhiparihāni samudayatthaṅgamo kathitoti veditabbo.	1953	
PA_atk-s02_01a:1954_0	Divā kammanteti divā kattabbakammante. Dhūmāyanāti ettha ayaṃ dhūmasaddo kodhe taṇhāya	1954	
PA_atk-s02_01a:1954_1	vitakke pañcasu kāmaguṇesu dhammadesanāya pakatidhūmeti imesu atthesu vattati. “Kodho	1954	
PA_atk-s02_01a:1954_2	dhūmo bhasmanimosavajja”nti ettha hi kodhe vattati. “Icchādhūmāyitā sattā”ti ettha	1954	
PA_atk-s02_01a:1954_3	taṇhāya. “Tena kho pana samayena aññataro bhikkhu bhagavato avidūre dhūmāyanto nisinno	1954	
PA_atk-s02_01a:1954_4	hotī”ti ettha vitakke.	1954	
PA_atk-s02_01a:1955	“Paṅko ca kāmā palipo ca kāmā,	195	
PA_atk-s02_01a:1956	Bhayañca metaṃ timūlaṃ pavuttaṃ;	195	
PA_atk-s02_01a:1957	Rajo ca dhūmo ca mayā pakāsitā;	195	
PA_atk-s02_01a:1958	Hitvā tuvaṃ pabbaja brahmadattā”ti. –	195	
PA_atk-s02_01a:1959_0	Ettha pañcakāmaguṇesu. “Dhūmaṃ kattā hotī”ti ettha dhammadesanāya. “Dhajo rathassa	1959	
PA_atk-s02_01a:1959_1	paññāṇaṃ, dhūmo paññāṇamaggino”ti ettha pakatidhūme. Idha panāyaṃ vitakke adhippeto.	1959	
PA_atk-s02_01a:1959_2	Tenāha “ayaṃ rattiṃ dhūmāyanā”ti.	1959	
PA_atk-s02_01a:1960_0	Tathāgatassetaṃ adhivacananti tathāgato hi sattannaṃ dhammānaṃ bāhitattā brāhmaṇo	1960	
PA_atk-s02_01a:1960_1	nāma. Yathāha – “sattannaṃ kho, bhikkhu, dhammānaṃ bāhitattā brāhmaṇo. Katamesaṃ	1960	
PA_atk-s02_01a:1960_2	sattannaṃ? Rāgo bāhito hoti, doso… moho… māno… sakkāyadiṭṭhi… vicikicchā… sīlabbataparāmāso	1960	
PA_atk-s02_01a:1960_3	bāhito hoti. Imesaṃ bhikkhu sattannaṃ dhammānaṃ bāhitattā brāhmaṇo”ti. Sumedhoti	1960	
PA_atk-s02_01a:1960_4	sundarapañño. Sekkhassāti ettha sikkhatīti sekkho. Yathāha – “sikkhatīti kho, bhikkhu,	1960	
PA_atk-s02_01a:1960_5	tasmā sekkhoti vuccati. Kiñca sikkhati? Adhisīlampi sikkhati, adhicittampi sikkhati,	1960	
PA_atk-s02_01a:1960_6	adhipaññampi sikkhatī”ti.	1960	
PA_atk-s02_01a:1961_0	Paññāya adhivacananti lokiyalokuttarāya paññāya etaṃ adhivacanaṃ, na āvudhasatthassa.	1961	
PA_atk-s02_01a:1961_1	Vīriyārambhassāti kāyikacetasikavīriyassa. Taṃ paññāgatikameva hoti. Lokiyāya paññāya	1961	
PA_atk-s02_01a:1961_2	lokiyaṃ, lokuttarāya paññāya lokuttaraṃ. Ettha panāyaṃ atthadīpanā –	1961	
PA_atk-s02_01a:1962_0	Eko kira jānapado brāhmaṇo pātova māṇavakehi saddhiṃ gāmato nikkhamma divasaṃ araññe	1962	
PA_atk-s02_01a:1962_1	mante vācetvā sāyaṃ gāmaṃ āgacchati. Antarāmagge ca eko vammiko atthi. So rattiṃ	1962	
PA_atk-s02_01a:1962_2	dhūmāyati, divā pajjalati. Brāhmaṇo antevāsiṃ sumedhaṃ māṇavaṃ āha – “tāta, ayaṃ	1962	
PA_atk-s02_01a:1962_3	vammiko rattiṃ dhūmāyati, divā pajjalati, vikāramassa passissāma, bhinditvā naṃ cattāro	1962	
PA_atk-s02_01a:1962_4	koṭṭhāse katvā khipāhī”ti. So sādhūti kudālaṃ gahetvā samehi pādehi pathaviyaṃ patiṭṭhāya	1962	
PA_atk-s02_01a:1962_5	tathā akāsi. Tatra ācariyabrāhmaṇo viya bhagavā. Sumedhamāṇavako viya sekkho bhikkhu.	1962	
PA_atk-s02_01a:1962_6	Vammiko viya kāyo. “Tāta, ayaṃ vammiko rattiṃ dhūmāyati, divā pajjalati, vikāramassa	1962	
PA_atk-s02_01a:1962_7	passissāma, bhinditvā naṃ cattāro koṭṭhāse katvā khipāhī”ti brāhmaṇena vuttakālo	1962	
PA_atk-s02_01a:1962_8	viya, “bhikkhu cātumahābhūtikaṃ kāyaṃ cattāro koṭṭhāse katvā pariggaṇhāhī”ti bhagavatā	1962	
PA_atk-s02_01a:1962_9	vuttakālo. Tassa sādhūti kudālaṃ gahetvā tathākaraṇaṃ viya sekkhassa bhikkhuno, “yo	1962	
PA_atk-s02_01a:1962_10	vīsatiyā koṭṭhāsesu thaddhabhāvo, ayaṃ pathavīdhātu. Yo dvādasasu koṭṭhāsesu ābandhanabhāvo,	19621	
PA_atk-s02_01a:1962_11	ayaṃ āpodhātu. Yo catūsu koṭṭhāsesu paripācanabhāvo, ayaṃ tejodhātu. Yo chasu koṭṭhāsesu	19621	
PA_atk-s02_01a:1962_12	vitthambhanabhāvo, ayaṃ vāyodhātū”ti evaṃ catudhātuvavatthānavasena kāyapariggaho veditabbo.	19621	
PA_atk-s02_01a:1963_0	Laṅgīti kho, bhikkhūti kasmā bhagavā avijjaṃ laṅgīti katvā dassesīti? Yathā hi nagarassa	1963	
PA_atk-s02_01a:1963_1	dvāraṃ pidhāya palighe yojite mahājanassa gamanaṃ pacchijjati, ye nagarassa anto,	1963	
PA_atk-s02_01a:1963_2	te antoyeva honti. Ye bahi, te bahiyeva. Evameva yassa ñāṇamukhe avijjālaṅgī patati,	1963	
PA_atk-s02_01a:1963_3	tassa nibbānasampāpakaṃ ñāṇagamanaṃ pacchijjati, tasmā avijjaṃ laṅgīti katvā dassesi.	1963	
PA_atk-s02_01a:1963_4	Pajaha avijjanti ettha kammaṭṭhānauggahaparipucchāvasena avijjāpahānaṃ kathitaṃ.	1963	
PA_atk-s02_01a:1964_0	Uddhumāyikāti kho, bhikkhūti ettha uddhumāyikamaṇḍūko nāma no mahanto, nakhapiṭṭhippamāṇo	1964	
PA_atk-s02_01a:1964_1	hoti, purāṇapaṇṇantare vā gacchantare vā valliantare vā vasati. So daṇḍakoṭiyā vā	1964	
PA_atk-s02_01a:1964_2	vallikoṭiyā vā paṃsucuṇṇakena vā ghaṭṭito āyamitvā mahanto parimaṇḍalo beluvapakkappamāṇo	1964	
PA_atk-s02_01a:1964_3	hutvā cattāro pāde ākāsagate katvā pacchinnagamano hutvā amittavasaṃ yāti, kākakulalādibhattameva	1964	
PA_atk-s02_01a:1964_4	hoti. Evameva ayaṃ kodho paṭhamaṃ uppajjanto cittāvilamattakova hoti. Tasmiṃ khaṇe	1964	
PA_atk-s02_01a:1964_5	aniggahito vaḍḍhitvā mukhavikulanaṃ pāpeti. Tadā aniggahito hanusañcopanaṃ pāpeti.	1964	
PA_atk-s02_01a:1964_6	Tadā aniggahito pharusavācānicchāraṇaṃ pāpeti. Tadā aniggahito disāvilokanaṃ pāpeti.	1964	
PA_atk-s02_01a:1964_7	Tadā aniggahito ākaḍḍhanaparikaḍḍhanaṃ pāpeti. Tadā aniggahito pāṇinā leḍḍudaṇḍasatthaparāmasanaṃ	1964	
PA_atk-s02_01a:1964_8	pāpeti. Tadā aniggahito daṇḍasatthābhinipātaṃ pāpeti. Tadā aniggahito paraghātanampi	1964	
PA_atk-s02_01a:1964_9	attaghātanampi pāpeti. Vuttampi hetaṃ – “yato ayaṃ kodho paraṃ ghātetvā attānaṃ ghāteti,	1964	
PA_atk-s02_01a:1964_10	ettāvatāyaṃ kodho paramussadagato hoti paramavepullappatto”ti. Tattha yathā uddhumāyikāya	19641	
PA_atk-s02_01a:1964_11	catūsu pādesu ākāsagatesu gamanaṃ pacchijjati, uddhumāyikā amittavasaṃ gantvā kākādibhattaṃ	19641	
PA_atk-s02_01a:1964_12	hoti, evameva kodhasamaṅgīpuggalo kammaṭṭhānaṃ gahetvā vaḍḍhetuṃ na sakkoti, amittavasaṃ	19641	
PA_atk-s02_01a:1964_13	yāti, sabbesaṃ mārānaṃ yathākāmakaraṇīyo hoti. Tenāha bhagavā – “uddhumāyikāti kho,	19641	
PA_atk-s02_01a:1964_14	bhikkhu, kodhūpāyāsassetaṃ adhivacana”nti. Tattha balavappatto kodhova kodhūpāyāso.	19641	
PA_atk-s02_01a:1964_15	Pajaha kodhūpāyāsanti ettha paṭisaṅkhānappahānaṃ kathitaṃ.	19641	
PA_atk-s02_01a:1965_0	Dvidhāpathoti ettha, yathā puriso sadhano sabhogo kantāraddhānamaggappaṭipanno dvedhāpathaṃ	1965	
PA_atk-s02_01a:1965_1	patvā, “iminā nu kho gantabbaṃ, iminā gantabba”nti nicchetuṃ asakkonto tattheva tiṭṭhati,	1965	
PA_atk-s02_01a:1965_2	atha naṃ corā uṭṭhahitvā anayabyasanaṃ pāpenti, evameva kho mūlakammaṭṭhānaṃ gahetvā	1965	
PA_atk-s02_01a:1965_3	nisinno bhikkhu buddhādīsu kaṅkhāya uppannāya kammaṭṭhānaṃ vaḍḍhetuṃ na sakkoti,	1965	
PA_atk-s02_01a:1965_4	atha naṃ kilesamārādayo sabbe mārā anayabyasanaṃ pāpenti, iti vicikicchā dvedhāpathasamā	1965	
PA_atk-s02_01a:1965_5	hoti. Tenāha bhagavā – “dvidhāpathoti kho, bhikkhu, vicikicchāyetaṃ adhivacana”nti.	1965	
PA_atk-s02_01a:1965_6	Pajaha vicikicchanti ettha kammaṭṭhānauggahaparipucchāvasena vicikicchāpahānaṃ kathitaṃ.	1965	
PA_atk-s02_01a:1966_0	Caṅgavāranti ettha, yathā rajakehi khāraparissāvanamhi udake pakkhitte eko udakaghaṭo	1966	
PA_atk-s02_01a:1966_1	dvepi dasapi vīsatipi ghaṭasatampi paggharatiyeva, pasaṭamattampi udakaṃ na tiṭṭhati,	1966	
PA_atk-s02_01a:1966_2	evameva nīvaraṇasamaṅgino puggalassa abbhantare kusaladhammo na tiṭṭhati. Tenāha	1966	
PA_atk-s02_01a:1966_3	bhagavā – “caṅgavāranti kho, bhikkhu, pañcannetaṃ nīvaraṇānaṃ adhivacana”nti. Pajaha	1966	
PA_atk-s02_01a:1966_4	pañcanīvaraṇeti ettha vikkhambhanatadaṅgavasena nīvaraṇappahānaṃ kathitaṃ.	1966	
PA_atk-s02_01a:1967_0	Kummoti ettha, yathā kacchapassa cattāro pādā sīsanti pañceva aṅgāni honti, evameva	1967	
PA_atk-s02_01a:1967_1	sabbepi saṅkhatā dhammā gayhamānā pañceva khandhā bhavanti. Tenāha bhagavā – “kummoti	1967	
PA_atk-s02_01a:1967_2	kho, bhikkhu, pañcannetaṃ upādānakkhandhānaṃ adhivacana”nti. Pajaha pañcupādānakkhandheti	1967	
PA_atk-s02_01a:1967_3	ettha pañcasu khandhesu chandarāgappahānaṃ kathitaṃ.	1967	
PA_atk-s02_01a:1968_0	Asisūnāti ettha, yathā sūnāya upari maṃsaṃ ṭhapetvā asinā koṭṭenti, evamime sattā	1968	
PA_atk-s02_01a:1968_1	vatthukāmatthāya kilesakāmehi ghātayamānā vatthukāmānaṃ upari katvā kilesakāmehi	1968	
PA_atk-s02_01a:1968_2	kantitā koṭṭitā ca honti. Tenāha bhagavā – “asisūnāti kho, bhikkhu, pañcannetaṃ kāmaguṇānaṃ	1968	
PA_atk-s02_01a:1968_3	adhivacana”nti. Pajaha pañca kāmaguṇeti ettha pañcasu kāmaguṇesu chandarāgappahānaṃ kathitaṃ.	1968	
PA_atk-s02_01a:1969_0	Maṃsapesīti kho, bhikkhūti ettha ayaṃ maṃsapesi nāma bahujanapatthitā khattiyādayo	1969	
PA_atk-s02_01a:1969_1	manussāpi naṃ patthenti kākādayo tiracchānāpi. Ime hi sattā avijjāya sammattā nandirāgaṃ	1969	
PA_atk-s02_01a:1969_2	upagamma vaṭṭaṃ vaḍḍhenti. Yathā vā maṃsapesi ṭhapitaṭhapitaṭṭhāne laggati, evamime	1969	
PA_atk-s02_01a:1969_3	sattā nandirāgabaddhā vaṭṭe lagganti, dukkhaṃ patvāpi na ukkaṇṭhanti, iti nandirāgo	1969	
PA_atk-s02_01a:1969_4	maṃsapesisadiso hoti. Tenāha bhagavā – “maṃsapesīti kho, bhikkhu, nandirāgassetaṃ	1969	
PA_atk-s02_01a:1969_5	adhivacana”nti. Pajaha nandīrāganti ettha catutthamaggena nandīrāgappahānaṃ kathitaṃ.	1969	
PA_atk-s02_01a:1970_0	Nāgoti kho, bhikkhu, khīṇāsavassetaṃ bhikkhuno adhivacananti ettha yenatthena khīṇāsavo	1970	
PA_atk-s02_01a:1970_1	nāgoti vuccati, so anaṅgaṇasutte pakāsito eva. Namo karohi nāgassāti khīṇāsavassa	1970	
PA_atk-s02_01a:1970_2	buddhanāgassa, “buddho so bhagavā bodhāya dhammaṃ deseti, danto so bhagavā damathāya	1970	
PA_atk-s02_01a:1970_3	dhammaṃ deseti, santo so bhagavā samathāya dhammaṃ deseti, tiṇṇo so bhagavā taraṇāya	1970	
PA_atk-s02_01a:1970_4	dhammaṃ deseti, parinibbuto so bhagavā parinibbānāya dhammaṃ desetī”ti evaṃ namakkāraṃ	1970	
PA_atk-s02_01a:1970_5	karohīti ayamettha attho. Iti idaṃ suttaṃ therassa kammaṭṭhānaṃ ahosi. Theropi idameva	1970	
PA_atk-s02_01a:1970_6	suttaṃ kammaṭṭhānaṃ katvā vipassanaṃ vaḍḍhetvā arahattaṃ patto. Ayametassa atthoti	1970	
PA_atk-s02_01a:1970_7	ayaṃ etassa pañhassa attho. Iti bhagavā ratanarāsimhi maṇikūṭaṃ gaṇhanto viya yathānusandhināva	1970	
PA_atk-s02_01a:1970_8	desanaṃ niṭṭhapesīti.	1970	
PA_atk-s02_01a:1971	Papañcasūdaniyā majjhimanikāyaṭṭhakathāya	197	
PA_atk-s02_01a:1972	Vammikasuttavaṇṇanā niṭṭhitā.	197	
PA_atk-s02_01a:1973	4. Rathavinītasuttavaṇṇanā	197	
PA_atk-s02_01a:1974_0	252. Evaṃ me sutanti rathavinītasuttaṃ. Tattha rājagaheti evaṃnāmake nagare, tañhi	1974	
PA_atk-s02_01a:1974_1	mandhātumahāgovindādīhi pariggahitattā rājagahanti vuccati. Aññepettha pakāre vaṇṇayanti.	1974	
PA_atk-s02_01a:1974_2	Kiṃ tehi? Nāmametaṃ tassa nagarassa. Taṃ panetaṃ buddhakāle ca cakkavattikāle ca	1974	
PA_atk-s02_01a:1974_3	nagaraṃ hoti, sesakāle suññaṃ hoti yakkhapariggahitaṃ, tesaṃ vasantavanaṃ hutvā tiṭṭhati.	1974	
PA_atk-s02_01a:1974_4	Veḷuvane kalandakanivāpeti veḷuvananti tassa uyyānassa nāmaṃ, taṃ kira veḷūhi parikkhittaṃ	1974	
PA_atk-s02_01a:1974_5	ahosi aṭṭhārasahatthena ca pākārena, gopuraṭṭālakayuttaṃ nīlobhāsaṃ manoramaṃ, tena	1974	
PA_atk-s02_01a:1974_6	veḷuvananti vuccati. Kalandakānañcettha nivāpaṃ adaṃsu, tena kalandakanivāpoti vuccati.	1974	
PA_atk-s02_01a:1975_0	Pubbe kira aññataro rājā tattha uyyānakīḷanatthaṃ āgato surāmadena matto divāseyyaṃ	1975	
PA_atk-s02_01a:1975_1	upagato supi. Parijanopissa, “sutto rājā”ti pupphaphalādīhi palobhiyamāno ito cito	1975	
PA_atk-s02_01a:1975_2	ca pakkāmi, atha surāgandhena aññatarasmā susirarukkhā kaṇhasappo nikkhamitvā raññābhimukho	1975	
PA_atk-s02_01a:1975_3	āgacchati. Taṃ disvā rukkhadevatā, “rañño jīvitaṃ dammī”ti kāḷakavesena āgantvā kaṇṇamūle	1975	
PA_atk-s02_01a:1975_4	saddamakāsi. Rājā paṭibujjhi, kaṇhasappo nivatto. So taṃ disvā, “imāya mama jīvitaṃ	1975	
PA_atk-s02_01a:1975_5	dinna”nti kāḷakānaṃ tattha nivāpaṃ paṭṭhapesi, abhayaghosanañca ghosāpesi. Tasmā	1975	
PA_atk-s02_01a:1975_6	taṃ tato pabhuti kalandakanivāpanti saṅkhyaṃ gataṃ. Kalandakāti kāḷakānaṃ nāmaṃ.	1975	
PA_atk-s02_01a:1976_0	Jātibhūmikāti jātibhūmivāsino. Tattha jātibhūmīti jātaṭṭhānaṃ. Taṃ kho panetaṃ neva	1976	
PA_atk-s02_01a:1976_1	kosalamahārājādīnaṃ na caṅkībrāhamaṇādīnaṃ na sakkasuyāmasantusitādīnaṃ na asītimahāsāvakādīnaṃ	1976	
PA_atk-s02_01a:1976_2	na aññesaṃ sattānaṃ jātaṭṭhānaṃ “jātibhūmī”ti vuccati. Yassa pana jātadivase dasasahassilokadhātu	1976	
PA_atk-s02_01a:1976_3	ekaddhajamālāvippakiṇṇakusumavāsacuṇṇagandhasugandhā sabbapāliphullamiva nandanavanaṃ	1976	
PA_atk-s02_01a:1976_4	virocamānā paduminipaṇṇe udakabindu viya akampittha, jaccandhādīnañca rūpadassanādīni	1976	
PA_atk-s02_01a:1976_5	anekāni pāṭihāriyāni pavattiṃsu, tassa sabbaññubodhisattassa jātaṭṭhānasākiyajanapado	1976	
PA_atk-s02_01a:1976_6	kapilavatthāhāro, sā “jātibhūmī”ti vuccati.	1976	
PA_atk-s02_01a:1977	Dhammagarubhāvavaṇṇanā	197	
PA_atk-s02_01a:1978_0	Vassaṃvuṭṭhāti temāsaṃ vassaṃvuṭṭhā pavāritapavāraṇā hutvā. Bhagavā etadavocāti “kacci,	1978	
PA_atk-s02_01a:1978_1	bhikkhave, khamanīya”ntiādīhi vacanehi āgantukapaṭisanthāraṃ katvā etaṃ, “ko nu kho,	1978	
PA_atk-s02_01a:1978_2	bhikkhave”tiādivacanamavoca. Te kira bhikkhu, – “kacci, bhikkhave, khamanīyaṃ kacci	1978	
PA_atk-s02_01a:1978_3	yāpanīyaṃ, kaccittha appakilamathena addhānaṃ āgatā, na ca piṇḍakena kilamittha,	1978	
PA_atk-s02_01a:1978_4	kuto ca tumhe, bhikkhave, āgacchathā”ti paṭisanthāravasena pucchitā – “bhagavā sākiyajanapade	1978	
PA_atk-s02_01a:1978_5	kapilavatthāhārato jātibhūmito āgacchāmā”ti āhaṃsu. Atha bhagavā neva suddhodanamahārājassa,	1978	
PA_atk-s02_01a:1978_6	na sakkodanassa, na sukkodanassa, na dhotodanassa, na amitodanassa, na amittāya deviyā,	1978	
PA_atk-s02_01a:1978_7	na mahāpajāpatiyā, na sakalassa sākiyamaṇḍalassa ārogyaṃ pucchi. Atha kho attanā	1978	
PA_atk-s02_01a:1978_8	ca dasakathāvatthulābhiṃ parañca tattha samādapetāraṃ paṭipattisampannaṃ bhikkhuṃ	1978	
PA_atk-s02_01a:1978_9	pucchanto idaṃ – “ko nu kho, bhikkhave”tiādivacanaṃ avoca.	1978	
PA_atk-s02_01a:1979_0	Kasmā pana bhagavā suddhodanādīnaṃ ārogyaṃ apucchitvā evarūpaṃ bhikkhumeva pucchati?	1979	
PA_atk-s02_01a:1979_1	Piyatāya. Buddhānañhi paṭipannakā bhikkhū bhikkhuniyo upāsakā upāsikāyo ca piyā honti	1979	
PA_atk-s02_01a:1979_2	manāpā. Kiṃ kāraṇā? Dhammagarutāya. Dhammagaruno hi tathāgatā, so ca nesaṃ dhammagarubhāvo,	1979	
PA_atk-s02_01a:1979_3	“dukkhaṃ kho agāravo viharati, appatisso”ti iminā ajapālanigrodhamūle uppannajjhāsayena	1979	
PA_atk-s02_01a:1979_4	veditabbo. Dhammagarutāyeva hi bhagavā mahākassapattherassa abhinikkhamanadivase	1979	
PA_atk-s02_01a:1979_5	paccuggamanaṃ karonto tigāvutaṃ maggaṃ agamāsi. Atirekatiyojanasataṃ maggaṃ gantvā	1979	
PA_atk-s02_01a:1979_6	gaṅgātīre dhammaṃ desetvā mahākappinaṃ saparisaṃ arahatte patiṭṭhapesi. Ekasmiṃ pacchābhatte	1979	
PA_atk-s02_01a:1979_7	pañcacattālīsayojanaṃ maggaṃ gantvā kumbhakārassa nivesane tiyāmarattiṃ dhammakathaṃ	1979	
PA_atk-s02_01a:1979_8	katvā pukkusātikulaputtaṃ anāgāmiphale patiṭṭhapesi. Vīsayojanasataṃ gantvā vanavāsisāmaṇerassa	1979	
PA_atk-s02_01a:1979_9	anuggahaṃ akāsi. Saṭṭhiyojanamaggaṃ gantvā khadiravaniyattherassa dhammaṃ desesi.	1979	
PA_atk-s02_01a:1979_10	Anuruddhatthero pācīnavaṃsadāye nisinno mahāpurisavitakkaṃ vitakketīti ñatvā tattha	19791	
PA_atk-s02_01a:1979_11	ākāsena gantvā therassa purato oruyha sādhukāramadāsi. Koṭikaṇṇasoṇattherassa ekagandhakuṭiyaṃ	19791	
PA_atk-s02_01a:1979_12	senāsanaṃ paññapāpetvā paccūsakāle dhammadesanaṃ ajjhesitvā sarabhaññapariyosāne	19791	
PA_atk-s02_01a:1979_13	sādhukāramadāsi. Tigāvutaṃ maggaṃ gantvā tiṇṇaṃ kulaputtānaṃ vasanaṭṭhāne gosiṅgasālavane	19791	
PA_atk-s02_01a:1979_14	sāmaggirasānisaṃsaṃ kathesi. Kassapopi bhagavā – “anāgāmiphale patiṭṭhito ariyasāvako	19791	
PA_atk-s02_01a:1979_15	aya”nti vissāsaṃ uppādetvā ghaṭikārassa kumbhakārassa nivesanaṃ gantvā sahatthā āmisaṃ gahetvā paribhuñji.	19791	
PA_atk-s02_01a:1980_0	Amhākaṃyeva bhagavā upakaṭṭhāya vassūpanāyikāya jetavanato bhikkhusaṅghaparivuto	1980	
PA_atk-s02_01a:1980_1	cārikaṃ nikkhami. Kosalamahārājaanāthapiṇḍikādayo nivattetuṃ nāsakkhiṃsu. Anāthapiṇḍiko	1980	
PA_atk-s02_01a:1980_2	gharaṃ āgantvā domanassappatto nisīdi. Atha naṃ puṇṇā nāma dāsī domanassappattosi	1980	
PA_atk-s02_01a:1980_3	sāmīti āha. “Āma je, satthāraṃ nivattetuṃ nāsakkhiṃ, atha me imaṃ temāsaṃ dhammaṃ	1980	
PA_atk-s02_01a:1980_4	vā sotuṃ, yathādhippāyaṃ vā dānaṃ dātuṃ na labhissāmī”ti cintā uppannāti. Ahampi	1980	
PA_atk-s02_01a:1980_5	sāmi satthāraṃ nivattessāmīti. Sace nivattetuṃ sakkosi, bhujissāyeva tvanti. Sā gantvā	1980	
PA_atk-s02_01a:1980_6	dasabalassa pādamūle nipajjitvā “nivattatha bhagavā”ti āha. Puṇṇe tvaṃ parapaṭibaddhajīvikā	1980	
PA_atk-s02_01a:1980_7	kiṃ me karissasīti. Bhagavā mayhaṃ deyyadhammo natthīti tumhepi jānātha, tumhākaṃ	1980	
PA_atk-s02_01a:1980_8	nivattanapaccayā panāhaṃ tīsu saraṇesu pañcasu sīlesu patiṭṭhahissāmīti. Bhagavā	1980	
PA_atk-s02_01a:1980_9	sādhu sādhu puṇṇeti sādhukāraṃ katvā nivattetvā jetavanameva paviṭṭho. Ayaṃ kathā	1980	
PA_atk-s02_01a:1980_10	pākaṭā ahosi. Seṭṭhi sutvā puṇṇāya kira bhagavā nivattitoti taṃ bhujissaṃ katvā dhītuṭṭhāne	19801	
PA_atk-s02_01a:1980_11	ṭhapesi. Sā pabbajjaṃ yācitvā pabbaji, pabbajitvā vipassanaṃ ārabhi. Athassā satthā	19801	
PA_atk-s02_01a:1980_12	āraddhavipassakabhāvaṃ ñatvā imaṃ obhāsagāthaṃ vissajjesi –	19801	
PA_atk-s02_01a:1981	“Puṇṇe pūresi saddhammaṃ, cando pannaraso yathā;	198	
PA_atk-s02_01a:1982	Paripuṇṇāya paññāya, dukkhassantaṃ karissasī”ti. ;	198	
PA_atk-s02_01a:1983	Gāthāpariyosāne arahattaṃ patvā abhiññātā sāvikā ahosīti. Evaṃ dhammagaruno tathāgatā.	198	
PA_atk-s02_01a:1984_0	Nandakatthere upaṭṭhānasālāyaṃ dhammaṃ desentepi bhagavā anahātova gantvā tiyāmarattiṃ	1984	
PA_atk-s02_01a:1984_1	ṭhitakova dhammakathaṃ sutvā desanāpariyosāne sādhukāramadāsi. Thero āgantvā vanditvā,	1984	
PA_atk-s02_01a:1984_2	“kāya velāya, bhante, āgatatthā”ti pucchi. Tayā suttante āraddhamatteti. Dukkaraṃ	1984	
PA_atk-s02_01a:1984_3	karittha, bhante, buddhasukhumālā tumheti. Sace tvaṃ, nanda, kappaṃ desetuṃ sakkuṇeyyāsi,	1984	
PA_atk-s02_01a:1984_4	kappamattampāhaṃ ṭhitakova suṇeyyanti bhagavā avoca. Evaṃ dhammagaruno tathāgatā.	1984	
PA_atk-s02_01a:1984_5	Tesaṃ dhammagarutāya paṭipannakā piyā honti, tasmā paṭipannake pucchi. Paṭipannako	1984	
PA_atk-s02_01a:1984_6	ca nāma attahitāya paṭipanno no parahitāya, parahitāya paṭipanno no attahitāya, no	1984	
PA_atk-s02_01a:1984_7	attahitāya ca paṭipanno no parahitāya ca, attahitāya ca paṭipanno parahitāya cāti catubbidho hoti.	1984	
PA_atk-s02_01a:1985_0	Tattha yo sayaṃ dasannaṃ kathāvatthūnaṃ lābhī hoti, paraṃ tattha na ovadati na anusāsati	1985	
PA_atk-s02_01a:1985_1	āyasmā bākulo viya. Ayaṃ attahitāya paṭipanno nāma no parahitāya paṭipanno, evarūpaṃ	1985	
PA_atk-s02_01a:1985_2	bhikkhuṃ bhagavā na pucchati. Kasmā? Na mayhaṃ sāsanassa vaḍḍhipakkhe ṭhitoti.	1985	
PA_atk-s02_01a:1986_0	Yo pana dasannaṃ kathāvatthūnaṃ alābhī, paraṃ tehi ovadati tena katavattasādiyanatthaṃ	1986	
PA_atk-s02_01a:1986_1	upanando sakyaputto viya, ayaṃ parahitāya paṭipanno nāma no attahitāya, evarūpampi	1986	
PA_atk-s02_01a:1986_2	na pucchati. Kasmā? Assa taṇhā mahāpacchi viya appahīnāti.	1986	
PA_atk-s02_01a:1987_0	Yo attanāpi dasannaṃ kathāvatthūnaṃ alābhī, parampi tehi na ovadati, lāḷudāyī viya,	1987	
PA_atk-s02_01a:1987_1	ayaṃ neva attahitāya paṭipanno na parahitāya, evarūpampi na pucchati. Kasmā? Assa	1987	
PA_atk-s02_01a:1987_2	anto kilesā pharasuchejjā viya mahantāti.	1987	
PA_atk-s02_01a:1988_0	Yo pana sayaṃ dasannaṃ kathāvatthūnaṃ lābhī, parampi tehi ovadati, ayaṃ attahitāya	1988	
PA_atk-s02_01a:1988_1	ceva parahitāya ca paṭipanno nāma sāriputtamoggallānamahākassapādayo asītimahātherā	1988	
PA_atk-s02_01a:1988_2	viya, evarūpaṃ bhikkhuṃ pucchati. Kasmā? Mayhaṃ sāsanassa vuḍḍhipakkhe ṭhitoti. Idhāpi	1988	
PA_atk-s02_01a:1988_3	evarūpameva pucchanto – “ko nu kho, bhikkhave”tiādimāha.	1988	
PA_atk-s02_01a:1989_0	Evaṃ bhagavatā puṭṭhānaṃ pana tesaṃ bhikkhūnaṃ bhagavā attano jātibhūmiyaṃ ubhayahitāya	1989	
PA_atk-s02_01a:1989_1	paṭipannaṃ dasakathāvatthulābhiṃ bhikkhuṃ pucchati, ko nu kho tattha evarūpoti na	1989	
PA_atk-s02_01a:1989_2	aññamaññaṃ cintanā vā samantanā vā ahosi. Kasmā? Āyasmā hi mantāṇiputto tasmiṃ janapade	1989	
PA_atk-s02_01a:1989_3	ākāsamajjhe ṭhito cando viya sūriyo viya ca pākaṭo paññāto. Tasmā te bhikkhū meghasaddaṃ	1989	
PA_atk-s02_01a:1989_4	sutvā ekajjhaṃ sannipatitamoraghaṭā viya ghanasajjhāyaṃ kātuṃ, āraddhabhikkhū viya	1989	
PA_atk-s02_01a:1989_5	ca attano ācariyaṃ puṇṇattheraṃ bhagavato ārocentā therassa ca guṇaṃ bhāsituṃ appahontehi	1989	
PA_atk-s02_01a:1989_6	mukhehi ekappahāreneva puṇṇo nāma, bhante, āyasmātiādimāhaṃsu. Tattha puṇṇoti tassa	1989	
PA_atk-s02_01a:1989_7	therassa nāmaṃ. Mantāṇiyā pana so putto, tasmā mantāṇiputtoti vuccati. Sambhāvitoti	1989	
PA_atk-s02_01a:1989_8	guṇasambhāvanāya sambhāvito.	1989	
PA_atk-s02_01a:1990	Appicchatādivaṇṇanā	199	
PA_atk-s02_01a:1991_0	Appicchoti icchāvirahito niiccho nittaṇho. Ettha hi byañjanaṃ sāvasesaṃ viya, attho	1991	
PA_atk-s02_01a:1991_1	pana niravaseso. Na hi tassa anto aṇumattāpi pāpikā icchā nāma atthi. Khīṇāsavo hesa	1991	
PA_atk-s02_01a:1991_2	sabbaso pahīnataṇho. Apicettha atricchatā pāpicchatā mahicchatā appicchatāti ayaṃ bhedo veditabbo.	1991	
PA_atk-s02_01a:1992_0	Tattha sakalābhe atittassa paralābhe patthanā atricchatā nāma. Tāya samannāgatassa	1992	
PA_atk-s02_01a:1992_1	ekabhājena pakkapūvopi attano patte patito na supakko viya khuddako viya ca khāyati.	1992	
PA_atk-s02_01a:1992_2	Sveva parassa patte pakkhitto supakko viya mahanto viya ca khāyati. Asantaguṇasambhāvanatā	1992	
PA_atk-s02_01a:1992_3	pana paṭiggahaṇe ca amattaññutā pāpicchatā nāma, sā, “idhekacco assaddho samāno saddhoti	1992	
PA_atk-s02_01a:1992_4	maṃ jano jānātū”tiādinā nayena abhidhamme āgatāyeva, tāya samannāgato puggalo kohaññe	1992	
PA_atk-s02_01a:1992_5	patiṭṭhāti. Santaguṇasambhāvanā pana paṭiggahaṇe ca amattaññutā mahicchatā nāma.	1992	
PA_atk-s02_01a:1992_6	Sāpi, “idhekacco saddho samāno saddhoti maṃ jano jānātūti icchati, sīlavā samāno	1992	
PA_atk-s02_01a:1992_7	sīlavāti maṃ jano jānātū”ti iminā nayena āgatāyeva, tāya samannāgato puggalo dussantappayo	1992	
PA_atk-s02_01a:1992_8	hoti, vijātamātāpissa cittaṃ gahetuṃ na sakkoti. Tenetaṃ vuccati –	1992	
PA_atk-s02_01a:1993	“Aggikkhandho samuddo ca, mahiccho cāpi puggalo;	199	
PA_atk-s02_01a:1994	Sakaṭena paccayaṃ detu, tayopete atappayā”ti.	199	
PA_atk-s02_01a:1995_0	Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato	1995	
PA_atk-s02_01a:1995_1	puggalo attani vijjamānampi guṇaṃ paṭicchādetukāmatāya, “saddho samāno saddhoti maṃ	1995	
PA_atk-s02_01a:1995_2	jano jānātūti na icchati. Sīlavā, pavivitto, bahussuto, āraddhavīriyo, samādhisampanno,	1995	
PA_atk-s02_01a:1995_3	paññavā, khīṇāsavo samāno khīṇāsavoti maṃ jano jānātū”ti na icchati, seyyathāpi majjhantikatthero.	1995	
PA_atk-s02_01a:1996_0	Thero kira mahākhīṇāsavo ahosi, pattacīvaraṃ panassa pādamattameva agghati, so asokassa	1996	
PA_atk-s02_01a:1996_1	dhammarañño vihāramahadivase saṅghatthero ahosi. Athassa atilūkhabhāvaṃ disvā manussā,	1996	
PA_atk-s02_01a:1996_2	“bhante, thokaṃ bahi hothā”ti āhaṃsu. Thero, “mādise khīṇāsave rañño saṅgahaṃ akaronte	1996	
PA_atk-s02_01a:1996_3	añño ko karissatī”ti pathaviyaṃ nimujjitvā saṅghattherassa ukkhittapiṇḍaṃ gaṇhantoyeva	1996	
PA_atk-s02_01a:1996_4	ummujji. Evaṃ khīṇāsavo samāno, “khīṇāsavoti maṃ jano jānātū”ti na icchati. Evaṃ	1996	
PA_atk-s02_01a:1996_5	appiccho pana bhikkhu anuppannaṃ lābhaṃ uppādeti, uppannaṃ lābhaṃ thāvaraṃ karoti,	1996	
PA_atk-s02_01a:1996_6	dāyakānaṃ cittaṃ ārādheti, yathā yathā hi so attano appicchatāya appaṃ gaṇhāti, tathā	1996	
PA_atk-s02_01a:1996_7	tathā tassa vatte pasannā manussā bahū denti.	1996	
PA_atk-s02_01a:1997_0	Aparopi catubbidho appiccho – paccayaappiccho dhutaṅgaappiccho pariyattiappiccho	1997	
PA_atk-s02_01a:1997_1	adhigamaappicchoti. Tattha catūsu paccayesu appiccho paccayaappiccho nāma, so dāyakassa	1997	
PA_atk-s02_01a:1997_2	vasaṃ jānāti, deyyadhammassa vasaṃ jānāti, attano thāmaṃ jānāti. Yadi hi deyyadhammo	1997	
PA_atk-s02_01a:1997_3	bahu hoti, dāyako appaṃ dātukāmo, dāyakassa vasena appaṃ gaṇhāti. Deyyadhammo appo,	1997	
PA_atk-s02_01a:1997_4	dāyako bahuṃ dātukāmo, deyyadhammassa vasena appaṃ gaṇhāti. Deyyadhammopi bahu, dāyakopi	1997	
PA_atk-s02_01a:1997_5	bahuṃ dātukāmo, attano thāmaṃ ñatvā pamāṇeneva gaṇhāti.	1997	
PA_atk-s02_01a:1998_0	Dhutaṅgasamādānassa attani atthibhāvaṃ najānāpetukāmo dhutaṅgaappiccho nāma. Tassa	1998	
PA_atk-s02_01a:1998_1	vibhāvanatthaṃ imāni vatthūni – sosānikamahāsumanatthero kira saṭṭhi vassāni susāne	1998	
PA_atk-s02_01a:1998_2	vasi, añño ekabhikkhupi na aññāsi, tenevāha –	1998	
PA_atk-s02_01a:1999	“Susāne saṭṭhi vassāni, abbokiṇṇaṃ vasāmahaṃ;	199	
PA_atk-s02_01a:2000	Dutiyo maṃ na jāneyya, aho sosānikuttamo”ti.	200	
PA_atk-s02_01a:2001_0	Cetiyapabbate dvebhātiyattherā vasiṃsu. Tesu kaniṭṭho upaṭṭhākena pesitā ucchukhaṇḍikā	2001	
PA_atk-s02_01a:2001_1	gahetvā jeṭṭhassa santikaṃ agamāsi. Paribhogaṃ, bhante, karothāti. Therassa ca bhattakiccaṃ	2001	
PA_atk-s02_01a:2001_2	katvā mukhaṃ vikkhālanakālo ahosi. So alaṃ, āvusoti āha. Kacci, bhante, ekāsanikatthāti.	2001	
PA_atk-s02_01a:2001_3	Āharāvuso, ucchukhaṇḍikāti paññāsa vassāni ekāsaniko samānopi dhutaṅgaṃ nigūhamāno	2001	
PA_atk-s02_01a:2001_4	paribhogaṃ katvā mukhaṃ vikkhāletvā puna dhutaṅgaṃ adhiṭṭhāya gato.	2001	
PA_atk-s02_01a:2002_0	Yo pana sāketakatissatthero viya bahussutabhāvaṃ jānāpetuṃ na icchati, ayaṃ pariyattiappiccho	2002	
PA_atk-s02_01a:2002_1	nāma. Thero kira khaṇo natthīti uddesaparipucchāsu okāsaṃ akaronto maraṇakkhayaṃ,	2002	
PA_atk-s02_01a:2002_2	bhante, labhissathāti codito gaṇaṃ vissajjetvā kaṇikāravālikasamuddavihāraṃ gato.	2002	
PA_atk-s02_01a:2002_3	Tattha antovassaṃ theranavamajjhimānaṃ upakāro hutvā mahāpavāraṇāya uposathadivase	2002	
PA_atk-s02_01a:2002_4	dhammakathāya janataṃ khobhetvā gato.	2002	
PA_atk-s02_01a:2003	Yo pana sotāpannādīsu aññataro hutvā sotāpannādibhāvaṃ jānāpetuṃ na icchati, ayaṃ adhigamaappiccho nāma, tayo kulaputtā viya ghaṭikārakumbhakāro viya ca.	200	
PA_atk-s02_01a:2004_0	Āyasmā pana puṇṇo atricchataṃ pāpicchataṃ mahicchatañca pahāya sabbaso icchāpaṭipakkhabhūtāya	2004	
PA_atk-s02_01a:2004_1	alobhasaṅkhātāya parisuddhāya appicchatāya samannāgatattā appiccho nāma ahosi. Bhikkhūnampi,	2004	
PA_atk-s02_01a:2004_2	“āvuso, atricchatā pāpicchatā mahicchatāti ime dhammā pahātabbā”ti tesu ādīnavaṃ	2004	
PA_atk-s02_01a:2004_3	dassetvā evarūpaṃ appicchataṃ samādāya vattitabbanti appicchakathaṃ kathesi. Tena	2004	
PA_atk-s02_01a:2004_4	vuttaṃ “attanā ca appiccho appicchakathañca bhikkhūnaṃ kattā”ti.	2004	
PA_atk-s02_01a:2005	Dvādasavidhasantosavaṇṇanā	200	
PA_atk-s02_01a:2006_0	Idāni attanā ca santuṭṭhotiādīsu visesatthameva dīpayissāma. Yojanā pana vuttanayeneva	2006	
PA_atk-s02_01a:2006_1	veditabbā. Santuṭṭhoti itarītarapaccayasantosena samannāgato. So panesa santoso dvādasavidho	2006	
PA_atk-s02_01a:2006_2	hoti. Seyyathidaṃ, cīvare yathālābhasantoso yathābalasantoso yathasāruppasantosoti	2006	
PA_atk-s02_01a:2006_3	tividho, evaṃ piṇḍapātādīsu. Tassāyaṃ pabhedasaṃvaṇṇanā.	2006	
PA_atk-s02_01a:2007_0	Idha bhikkhu cīvaraṃ labhati sundaraṃ vā asundaraṃ vā. So teneva yāpeti aññaṃ na	2007	
PA_atk-s02_01a:2007_1	pattheti, labhantopi na gaṇhāti, ayamassa cīvare yathālābhasantoso. Atha yo pakatidubbalo	2007	
PA_atk-s02_01a:2007_2	vā hoti ābādhajarābhibhūto vā, garucīvaraṃ pārupanto kilamati, so sabhāgena bhikkhunā	2007	
PA_atk-s02_01a:2007_3	saddhiṃ taṃ parivattetvā lahukena yāpentopi santuṭṭhova hoti, ayamassa cīvare yathābalasantoso.	2007	
PA_atk-s02_01a:2007_4	Aparo paṇītapaccayalābhī hoti, so paṭṭacīvarādīnaṃ aññataraṃ mahagghacīvaraṃ bahūni	2007	
PA_atk-s02_01a:2007_5	vā pana cīvarāni labhitvā idaṃ therānaṃ cirapabbajitānaṃ idaṃ bahussutānaṃ anurūpaṃ,	2007	
PA_atk-s02_01a:2007_6	idaṃ gilānānaṃ idaṃ appalābhānaṃ hotūti datvā tesaṃ purāṇacīvaraṃ vā saṅkārakūṭādito	2007	
PA_atk-s02_01a:2007_7	vā nantakāni uccinitvā tehi saṅghāṭiṃ katvā dhārentopi santuṭṭhova hoti, ayamassa	2007	
PA_atk-s02_01a:2007_8	cīvare yathāsāruppasantoso.	2007	
PA_atk-s02_01a:2008_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	2008	
PA_atk-s02_01a:2008_1	na pattheti, labhantopi na gaṇhāti, ayamassa piṇḍapāte yathālābhasantoso. Yo pana	2008	
PA_atk-s02_01a:2008_2	attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena	2008	
PA_atk-s02_01a:2008_3	aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā	2008	
PA_atk-s02_01a:2008_4	samaṇadhammaṃ karontopi santuṭṭhova hoti, ayamassa piṇḍapāte yathābalasantoso. Aparo	2008	
PA_atk-s02_01a:2008_5	bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajitabahussutaappalābhigilānānaṃ	2008	
PA_atk-s02_01a:2008_6	datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti,	2008	
PA_atk-s02_01a:2008_7	ayamassa piṇḍapāte yathāsāruppasantoso.	2008	
PA_atk-s02_01a:2009_0	Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ	2009	
PA_atk-s02_01a:2009_1	na paṭighaṃ uppādeti, antamaso tiṇasanthārakenāpi yathāladdheneva tussati, ayamassa	2009	
PA_atk-s02_01a:2009_2	senāsane yathālābhasantoso. Yo pana attano pakativiruddhaṃ vā byādhiviruddhaṃ vā	2009	
PA_atk-s02_01a:2009_3	senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā	2009	
PA_atk-s02_01a:2009_4	tassa santake sappāyasenāsane vasantopi santuṭṭhova hoti, ayamassa senāsane yathābalasantoso.	2009	
PA_atk-s02_01a:2009_5	Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni	2009	
PA_atk-s02_01a:2009_6	cīvarādīni viya cirapabbajitabahussutaappalābhigilānānaṃ datvā yattha katthaci vasantopi	2009	
PA_atk-s02_01a:2009_7	santuṭṭhova hoti, ayamassa senāsane yathāsāruppasantoso. Yopi, “uttamasenāsanaṃ nāma	2009	
PA_atk-s02_01a:2009_8	pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato	2009	
PA_atk-s02_01a:2009_9	pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,	2009	
PA_atk-s02_01a:2009_10	so taṃ paṭikkhipitvā abbhokāsarukkhamūlādīsu vasantopi santuṭṭhova hoti, ayampissa	20091	
PA_atk-s02_01a:2009_11	senāsane yathāsāruppasantoso.	20091	
PA_atk-s02_01a:2010_0	Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva	2010	
PA_atk-s02_01a:2010_1	santussati, aññaṃ na pattheti, labhantopi na gaṇhāti, ayamassa gilānapaccaye yathālābhasantoso.	2010	
PA_atk-s02_01a:2010_2	Yo pana telena atthiko phāṇitaṃ labhati, so taṃ sabhāgassa bhikkhuno datvā tassa	2010	
PA_atk-s02_01a:2010_3	hatthato telaṃ gahetvā aññadeva vā pariyesitvā tehi bhesajjaṃ karontopi santuṭṭhova	2010	
PA_atk-s02_01a:2010_4	hoti, ayamassa gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ	2010	
PA_atk-s02_01a:2010_5	labhati, so taṃ cīvaraṃ viya cirapabbajitabahussutaappalābhigilānānaṃ datvā tesaṃ	2010	
PA_atk-s02_01a:2010_6	ābhatakena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ	2010	
PA_atk-s02_01a:2010_7	ṭhapetvā ekasmiṃ catumadhuraṃ, “gaṇha, bhante, yadicchasī”ti vuccamāno sacassa tesu	2010	
PA_atk-s02_01a:2010_8	aññatarenapi rogo vūpasammati, atha muttaharītakaṃ nāma buddhādīhi vaṇṇitanti catumadhuraṃ	2010	
PA_atk-s02_01a:2010_9	paṭikkhipitvā muttaharītakeneva bhesajjaṃ karonto paramasantuṭṭhova hoti, ayamassa	2010	
PA_atk-s02_01a:2010_10	gilānapaccaye yathāsāruppasantoso.	20101	
PA_atk-s02_01a:2011_0	Imesaṃ pana paccekaṃ paccayesu tiṇṇaṃ tiṇṇaṃ santosānaṃ yathāsāruppasantosova aggo.	2011	
PA_atk-s02_01a:2011_1	Āyasmā puṇṇo ekekasmiṃ paccaye imehi tīhi santosehi santuṭṭho ahosi. Santuṭṭhikathañcāti	2011	
PA_atk-s02_01a:2011_2	bhikkhūnampi ca imaṃ santuṭṭhikathaṃ kattāva ahosi.	2011	
PA_atk-s02_01a:2012	Tividhapavivekavaṇṇanā	201	
PA_atk-s02_01a:2013_0	Pavivittoti kāyapaviveko cittapaviveko upadhipavivekoti imehi tīhi pavivekehi samannāgato.	2013	
PA_atk-s02_01a:2013_1	Tattha eko gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya	2013	
PA_atk-s02_01a:2013_2	pavisati, eko paṭikkamati, eko caṅkamamadhiṭṭhāti, eko carati, eko viharatīti ayaṃ	2013	
PA_atk-s02_01a:2013_3	kāyapaviveko nāma. Aṭṭha samāpattiyo pana cittapaviveko nāma. Nibbānaṃ upadhipaviveko	2013	
PA_atk-s02_01a:2013_4	nāma. Vuttampi hetaṃ – “kāyapaviveko ca vivekaṭṭhakāyānaṃ nekkhammābhiratānaṃ. Cittapaviveko	2013	
PA_atk-s02_01a:2013_5	ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ	2013	
PA_atk-s02_01a:2013_6	visaṅkhāragatāna”nti. Pavivekakathanti bhikkhūnampi ca imaṃ pavivekakathaṃ kattā.	2013	
PA_atk-s02_01a:2014	Pañcavidhasaṃsaggavaṇṇanā	201	
PA_atk-s02_01a:2015_0	Asaṃsaṭṭhoti pañcavidhena saṃsaggena virahito. Savanasaṃsaggo dassanasaṃsaggo samullapanasaṃsaggo	2015	
PA_atk-s02_01a:2015_1	sambhogasaṃsaggo kāyasaṃsaggoti pañcavidho saṃsaggo. Tesu idha bhikkhu suṇāti, “asukasmiṃ	2015	
PA_atk-s02_01a:2015_2	gāme vā nigame vā itthī vā kumārikā vā abhirūpā dassanīyā pāsādikā paramāya vaṇṇapokkharatāya	2015	
PA_atk-s02_01a:2015_3	samannāgatā”ti. So taṃ sutvā saṃsīdati visīdati na sakkoti brahmacariyaṃ sandhāretuṃ,	2015	
PA_atk-s02_01a:2015_4	sikkhādubbalyaṃ anāvikatvā hīnāyāvattatīti evaṃ parehi vā kathīyamānaṃ rūpādisampattiṃ	2015	
PA_atk-s02_01a:2015_5	attanā vā hasitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo	2015	
PA_atk-s02_01a:2015_6	nāma. So anitthigandhapaccekabodhisattassa ca pañcaggaḷaleṇavāsītissadaharassa ca vasena veditabbo –	2015	
PA_atk-s02_01a:2016_0	Daharo kira ākāsena gacchanto girigāmavāsikammāradhītāya pañcahi kumārīhi saddhiṃ	2016	
PA_atk-s02_01a:2016_1	padumasaraṃ gantvā nhatvā padumāni ca pilandhitvā madhurassarena gāyantiyā saddaṃ	2016	
PA_atk-s02_01a:2016_2	sutvā kāmarāgena viddho visesā parihāyitvā anayabyasanaṃ pāpuṇi. Idha bhikkhu na	2016	
PA_atk-s02_01a:2016_3	heva kho suṇāti, apica kho sāmaṃ passati itthiṃ vā kumāriṃ vā abhirūpaṃ dassanīyaṃ	2016	
PA_atk-s02_01a:2016_4	pāsādikaṃ paramāya vaṇṇapokkharatāya samannāgataṃ. So taṃ disvā saṃsīdati visīdati	2016	
PA_atk-s02_01a:2016_5	na sakkoti brahmacariyaṃ sandhāretuṃ, sikkhādubbalyaṃ anāvikatvā hīnāyāvattatīti	2016	
PA_atk-s02_01a:2016_6	evaṃ visabhāgarūpaṃ olokentassa pana cakkhuviññāṇavīthivasena uppannarāgo dassanasaṃsaggo	2016	
PA_atk-s02_01a:2016_7	nāma. So evaṃ veditabbo –	2016	
PA_atk-s02_01a:2017_0	Eko kira daharo kāladīghavāpidvāravihāraṃ uddesatthāya gato. Ācariyo tassa antarāyaṃ	2017	
PA_atk-s02_01a:2017_1	disvā okāsaṃ na karoti. So punappunnaṃ anubandhati. Ācariyo sace antogāme na carissasi.	2017	
PA_atk-s02_01a:2017_2	Dassāmi te uddesanti āha. So sādhūti sampaṭicchitvā uddese niṭṭhite ācariyaṃ vanditvā	2017	
PA_atk-s02_01a:2017_3	gacchanto ācariyo me imasmiṃ gāme carituṃ na deti, kiṃ nu kho kāraṇanti cīvaraṃ pārupitvā	2017	
PA_atk-s02_01a:2017_4	gāmaṃ pāvisi, ekā kuladhītā pītakavatthaṃ nivāsetvā gehe ṭhitā daharaṃ disvā sañjātarāgā	2017	
PA_atk-s02_01a:2017_5	uḷuṅkena yāguṃ āharitvā tassa patte pakkhipitvā nivattitvā mañcake nipajji. Atha	2017	
PA_atk-s02_01a:2017_6	naṃ mātāpitaro kiṃ ammāti pucchiṃsu, dvārena gataṃ daharaṃ labhamānā jīvissāmi, alabhamānā	2017	
PA_atk-s02_01a:2017_7	marissāmīti. Mātāpitaro vegena gantvā gāmadvāre daharaṃ patvā vanditvā, “nivattatha,	2017	
PA_atk-s02_01a:2017_8	bhante, bhikkhaṃ gaṇhāhī”ti āhaṃsu. Daharo alaṃ gacchāmīti. Te, “idaṃ nāma, bhante,	2017	
PA_atk-s02_01a:2017_9	kāraṇa”nti yācitvā – “amhākaṃ, bhante, gehe ettakaṃ nāma dhanaṃ atthi, ekāyeva no	2017	
PA_atk-s02_01a:2017_10	dhītā, tvaṃ no jeṭṭhaputtaṭṭhāne ṭhassasi, sukhena sakkā jīvitu”nti āhaṃsu. Daharo,	20171	
PA_atk-s02_01a:2017_11	“na mayhaṃ iminā palibodhena attho”ti anādiyitvāva pakkanto.	20171	
PA_atk-s02_01a:2018_0	Mātāpitaro gantvā, “amma, nāsakkhimhā daharaṃ nivattetuṃ, yaṃ aññaṃ sāmikaṃ icchasi,	2018	
PA_atk-s02_01a:2018_1	taṃ labhissasi, uṭṭhehi khāda ca piva cā”ti āhaṃsu. Sā anicchantī sattāhaṃ nirāhārā	2018	
PA_atk-s02_01a:2018_2	hutvā kālamakāsi. Mātāpitaro tassā sarīrakiccaṃ katvā taṃ pītakavatthaṃ dhuravihāre	2018	
PA_atk-s02_01a:2018_3	bhikkhusaṅghassa adaṃsu, bhikkhū vatthaṃ khaṇḍākhaṇḍaṃ katvā bhājayiṃsu. Eko mahallako	2018	
PA_atk-s02_01a:2018_4	attano koṭṭhāsaṃ gahetvā kalyāṇīvihāraṃ āgato. Sopi daharo cetiyaṃ vandissāmīti tattheva	2018	
PA_atk-s02_01a:2018_5	gantvā divāṭṭhāne nisīdi. Mahallako taṃ vatthakhaṇḍaṃ gahetvā, “iminā me parissāvanaṃ	2018	
PA_atk-s02_01a:2018_6	vicārethā”ti daharaṃ avoca. Daharo mahāthera “kuhiṃ laddha”nti āha. So sabbaṃ pavattiṃ	2018	
PA_atk-s02_01a:2018_7	kathesi. So taṃ sutvāva, “evarūpāya nāma saddhiṃ saṃvāsaṃ nālattha”nti rāgagginā	2018	
PA_atk-s02_01a:2018_8	daḍḍho tattheva kālamakāsi.	2018	
PA_atk-s02_01a:2019_0	Aññamaññaṃ ālāpasallāpavasena uppannarāgo pana samullapanasaṃsaggo nāma. Bhikkhuno	2019	
PA_atk-s02_01a:2019_1	bhikkhuniyā santakaṃ, bhikkhuniyā vā bhikkhussa santakaṃ gahetvā paribhogakaraṇavasena	2019	
PA_atk-s02_01a:2019_2	uppannarāgo sambhogasaṃsaggo nāma. So evaṃ veditabbo – maricavaṭṭivihāramahe kira	2019	
PA_atk-s02_01a:2019_3	bhikkhūnaṃ satasahassaṃ bhikkhunīnaṃ navutisahassāni eva ahesuṃ. Eko sāmaṇero uṇhayāguṃ	2019	
PA_atk-s02_01a:2019_4	gahetvā gacchanto sakiṃ cīvarakaṇṇe ṭhapesi, sakiṃ bhūmiyaṃ. Ekā sāmaṇerī disvā ettha	2019	
PA_atk-s02_01a:2019_5	pattaṃ ṭhapetvā yāhīti thālakaṃ adāsi. Te aparabhāge ekasmiṃ bhaye uppanne parasamuddaṃ	2019	
PA_atk-s02_01a:2019_6	agamaṃsu. Tesu bhikkhunī puretaraṃ agamāsi. Sā, “eko kira sīhaḷabhikkhu āgato”ti	2019	
PA_atk-s02_01a:2019_7	sutvā therassa santikaṃ gantvā paṭisanthāraṃ katvā nisinnā, – “bhante, maricavaṭṭivihāramahakāle	2019	
PA_atk-s02_01a:2019_8	tumhe kativassā”ti pucchi. Tadāhaṃ sattavassikasāmaṇero. Tvaṃ pana kativassāti? Ahaṃ	2019	
PA_atk-s02_01a:2019_9	sattavassikasāmaṇerīyeva ekassa sāmaṇerassa uṇhayāguṃ gahetvā gacchantassa pattaṭhapanatthaṃ	2019	
PA_atk-s02_01a:2019_10	thālakamadāsinti. Thero, “ahaṃ so”ti vatvā thālakaṃ nīharitvā dassesi. Te ettakeneva	20191	
PA_atk-s02_01a:2019_11	saṃsaggena brahmacariyaṃ sandhāretuṃ asakkontā dvepi saṭṭhivassakāle vibbhamiṃsu.	20191	
PA_atk-s02_01a:2020_0	Hatthagāhādivasena pana uppannarāgo kāyasaṃsaggo nāma. Tatridaṃ vatthu – mahācetiyaṅgaṇe	2020	
PA_atk-s02_01a:2020_1	kira daharabhikkhū sajjhāyaṃ gaṇhanti. Tesaṃ piṭṭhipasse daharabhikkhuniyo dhammaṃ	2020	
PA_atk-s02_01a:2020_2	suṇanti. Tatreko daharo hatthaṃ pasārento ekissā daharabhikkhuniyā kāyaṃ chupi. Sā	2020	
PA_atk-s02_01a:2020_3	taṃ hatthaṃ gahetvā attano urasmiṃ ṭhapesi, ettakena saṃsaggena dvepi vibbhamitvā gihibhāvaṃ pattā.	2020	
PA_atk-s02_01a:2021	Gāhagāhakādivaṇṇanā	202	
PA_atk-s02_01a:2022_0	Imesu pana pañcasu saṃsaggesu bhikkhuno bhikkhūhi saddhiṃ savanadassanasamullapanasambhogakāyaparāmāsā	2022	
PA_atk-s02_01a:2022_1	niccampi hontiyeva, bhikkhunīhi saddhiṃ ṭhapetvā kāyasaṃsaggaṃ sesā kālena kālaṃ	2022	
PA_atk-s02_01a:2022_2	honti; tathā upāsakaupāsikāhi saddhiṃ sabbepi kālena kālaṃ honti. Tesu hi kilesuppattito	2022	
PA_atk-s02_01a:2022_3	cittaṃ rakkhitabbaṃ. Eko hi bhikkhu gāhagāhako hoti, eko gāhamuttako, eko muttagāhako, eko muttamuttako.	2022	
PA_atk-s02_01a:2023_0	Tattha yaṃ bhikkhuṃ manussāpi āmisena upalāpetvā gahaṇavasena upasaṅkamanti, bhikkhupi	2023	
PA_atk-s02_01a:2023_1	pupphaphalādīhi upalāpetvā gahaṇavasena upasaṅkamati, ayaṃ gāhagāhako nāma. Yaṃ pana	2023	
PA_atk-s02_01a:2023_2	manussā vuttanayena upasaṅkamanti, bhikkhu dakkhiṇeyyavasena upasaṅkamati, ayaṃ gāhamuttako	2023	
PA_atk-s02_01a:2023_3	nāma. Yassa manussā dakkhiṇeyyavasena cattāro paccaye denti, bhikkhu pupphaphalādīhi	2023	
PA_atk-s02_01a:2023_4	upalāpetvā gahaṇavasena upasaṅkamati, ayaṃ muttagāhako nāma. Yassa manussāpi dakkhiṇeyyavasena	2023	
PA_atk-s02_01a:2023_5	cattāro paccaye denti, bhikkhupi cūḷapiṇḍapātiyatissatthero viya dakkhiṇeyyavasena	2023	
PA_atk-s02_01a:2023_6	paribhuñjati, ayaṃ muttamuttako nāma.	2023	
PA_atk-s02_01a:2024_0	Theraṃ kira ekā upāsikā dvādasa vassāni upaṭṭhahi. Ekadivasaṃ tasmiṃ gāme aggi uṭṭhahitvā	2024	
PA_atk-s02_01a:2024_1	gehāni jhāpesi. Aññesaṃ kulūpakabhikkhū āgantvā – “kiṃ upāsike, api kiñci bhaṇḍakaṃ	2024	
PA_atk-s02_01a:2024_2	arogaṃ kātuṃ asakkhitthā”ti paṭisanthāraṃ akaṃsu. Manussā, “amhākaṃ mātu kulūpakatthero	2024	
PA_atk-s02_01a:2024_3	bhuñjanavelāyameva āgamissatī”ti āhaṃsu. Theropi punadivase bhikkhācāravelaṃ sallakkhetvāva	2024	
PA_atk-s02_01a:2024_4	āgato. Upāsikā koṭṭhacchāyāya nisīdāpetvā bhikkhaṃ sampādetvā adāsi. There bhattakiccaṃ	2024	
PA_atk-s02_01a:2024_5	katvā pakkante manussā āhaṃsu – “amhākaṃ mātu kulūpakatthero bhuñjanavelāyameva āgato”ti.	2024	
PA_atk-s02_01a:2024_6	Upāsikā, “tumhākaṃ kulūpakā tumhākaṃyeva anucchavikā, mayhaṃ thero mayheva anucchaviko”ti	2024	
PA_atk-s02_01a:2024_7	āha. Āyasmā pana mantāṇiputto imehi pañcahi saṃsaggehi catūhipi parisāhi saddhiṃ	2024	
PA_atk-s02_01a:2024_8	asaṃsaṭṭho gāhamuttako ceva muttamuttako ca ahosi. Yathā ca sayaṃ asaṃsaṭṭho, evaṃ	2024	
PA_atk-s02_01a:2024_9	bhikkhūnampi taṃ asaṃsaggakathaṃ kattā ahosi.	2024	
PA_atk-s02_01a:2025_0	Āraddhavīriyoti paggahitavīriyo, paripuṇṇakāyikacetasikavīriyoti attho. Yo hi bhikkhu	2025	
PA_atk-s02_01a:2025_1	gamane uppannakilesaṃ ṭhānaṃ pāpuṇituṃ na deti, ṭhāne uppannakilesaṃ nisajjaṃ, nisajjāya	2025	
PA_atk-s02_01a:2025_2	uppannakilesaṃ sayanaṃ pāpuṇituṃ na deti, mantena kaṇhasappaṃ uppīḷetvā gaṇhanto	2025	
PA_atk-s02_01a:2025_3	viya, amittaṃ gīvāya akkamanto viya ca vicarati, ayaṃ āraddhavīriyo nāma. Thero ca	2025	
PA_atk-s02_01a:2025_4	tādiso ahosi. Bhikkhūnampi tatheva vīriyārambhakathaṃ kattā ahosi.	2025	
PA_atk-s02_01a:2026_0	Sīlasampannotiādīsu sīlanti catupārisuddhisīlaṃ. Samādhīti vipassanāpādakā aṭṭha	2026	
PA_atk-s02_01a:2026_1	samāpattiyo. Paññāti lokiyalokuttarañāṇaṃ. Vimuttīti ariyaphalaṃ. Vimuttiñāṇadassananti	2026	
PA_atk-s02_01a:2026_2	ekūnavīsatividhaṃ paccavekkhaṇañāṇaṃ. Thero sayampi sīlādīhi sampanno ahosi bhikkhūnampi	2026	
PA_atk-s02_01a:2026_3	sīlādikathaṃ kattā. Svāyaṃ dasahi kathāvatthūhi ovadatīti ovādako. Yathā pana eko	2026	
PA_atk-s02_01a:2026_4	ovadatiyeva, sukhumaṃ atthaṃ parivattetvā jānāpetuṃ na sakkoti. Na evaṃ thero. Thero	2026	
PA_atk-s02_01a:2026_5	pana tāni dasa kathāvatthūni viññāpetīti viññāpako. Eko viññāpetuṃ sakkoti, kāraṇaṃ	2026	
PA_atk-s02_01a:2026_6	dassetuṃ na sakkoti. Thero kāraṇampi sandassetīti sandassako. Eko vijjamānaṃ kāraṇaṃ	2026	
PA_atk-s02_01a:2026_7	dasseti, gāhetuṃ pana na sakkoti. Thero gāhetumpi sakkotīti samādapako. Evaṃ samādapetvā	2026	
PA_atk-s02_01a:2026_8	pana tesu kathāvatthūsu ussāhajananavasena bhikkhū samuttejetīti samuttejako. Ussāhajāte	2026	
PA_atk-s02_01a:2026_9	vaṇṇaṃ vatvā sampahaṃsetīti sampahaṃsako.	2026	
PA_atk-s02_01a:2027	Pañcalābhavaṇṇanā	202	
PA_atk-s02_01a:2028_0	253. Suladdhalābhāti aññesampi manussattabhāvapabbajjādiguṇalābhā nāma honti. Āyasmato	2028	
PA_atk-s02_01a:2028_1	pana puṇṇassa suladdhalābhā ete, yassa satthu sammukhā evaṃ vaṇṇo abbhuggatoti attho.	2028	
PA_atk-s02_01a:2028_2	Apica apaṇḍitehi vaṇṇakathanaṃ nāma na tathā lābho, paṇḍitehi vaṇṇakathanaṃ pana	2028	
PA_atk-s02_01a:2028_3	lābho. Gihī hi vā vaṇṇakathanaṃ na tathā lābho, gihī hi “vaṇṇaṃ kathessāmī”ti, “amhākaṃ	2028	
PA_atk-s02_01a:2028_4	ayyo saṇho sakhilo sukhasambhāso, vihāraṃ āgatānaṃ yāgubhattaphāṇitādīhi saṅgahaṃ	2028	
PA_atk-s02_01a:2028_5	karotī”ti kathento avaṇṇameva katheti. “Avaṇṇaṃ kathessāmī”ti “ayaṃ thero mandamando	2028	
PA_atk-s02_01a:2028_6	viya abalabalo viya bhākuṭikabhākuṭiko viya natthi iminā saddhiṃ vissāso”ti kathento	2028	
PA_atk-s02_01a:2028_7	vaṇṇameva katheti. Sabrahmacārīhipi satthu parammukhā vaṇṇakathanaṃ na tathā lābho,	2028	
PA_atk-s02_01a:2028_8	satthu sammukhā pana atilābhoti imampi atthavasaṃ paṭicca “suladdhalābhā”ti āha.	2028	
PA_atk-s02_01a:2028_9	Anumassa anumassāti dasa kathāvatthūni anupavisitvā anupavisitvā. Tañca satthā abbhanumodatīti	2028	
PA_atk-s02_01a:2028_10	tañcassa vaṇṇaṃ evametaṃ appiccho ca so bhikkhu santuṭṭho ca so bhikkhūti anumodati.	20281	
PA_atk-s02_01a:2028_11	Iti viññūhi vaṇṇabhāsanaṃ eko lābho, sabrahmacārīhi eko, satthu sammukhā eko, anumassa	20281	
PA_atk-s02_01a:2028_12	anumassa eko, satthārā abbhanumodanaṃ ekoti ime pañca lābhe sandhāya “suladdhalābhā”ti	20281	
PA_atk-s02_01a:2028_13	āha. Kadācīti kismiñcideva kāle. Karahacīti tasseva vevacanaṃ. Appeva nāma siyā kocideva	20281	
PA_atk-s02_01a:2028_14	kathāsallāpoti api nāma koci kathāsamudācāropi bhaveyya. Therena kira āyasmā puṇṇo	20281	
PA_atk-s02_01a:2028_15	neva diṭṭhapubbo, nassa dhammakathā sutapubbā. Iti so tassa dassanampi dhammakathampi	20281	
PA_atk-s02_01a:2028_16	patthayamāno evamāha.	20281	
PA_atk-s02_01a:2029	Cārikādivaṇṇanā	202	
PA_atk-s02_01a:2030_0	254. Yathābhirantanti yathāajjhāsayaṃ viharitvā. Buddhānañhi ekasmiṃ ṭhāne vasantānaṃ	2030	
PA_atk-s02_01a:2030_1	chāyūdakādivipattiṃ vā apphāsukasenāsanaṃ vā, manussānaṃ assaddhādibhāvaṃ vā āgamma	2030	
PA_atk-s02_01a:2030_2	anabhirati nāma natthi. Tesaṃ sampattiyā “idha phāsu viharāmā”ti abhiramitvā ciravihāropi	2030	
PA_atk-s02_01a:2030_3	natthi. Yattha pana tathāgate viharante sattā saraṇesu vā patiṭṭhahanti, sīlāni vā	2030	
PA_atk-s02_01a:2030_4	samādiyanti, pabbajanti vā, tato sotāpattimaggādīnaṃ vā pana tesaṃ upanissayo hoti.	2030	
PA_atk-s02_01a:2030_5	Tattha buddhā satte tāsu sampattīsu patiṭṭhāpanaajjhāsayena vasanti; tāsaṃ abhāve	2030	
PA_atk-s02_01a:2030_6	pakkamanti. Tena vuttaṃ – “yathāajjhāsayaṃ viharitvā”ti. Cārikaṃ caramānoti addhānagamanaṃ	2030	
PA_atk-s02_01a:2030_7	gacchanto. Cārikā ca nāmesā bhagavato duvidhā hoti turitacārikā ca, aturitacārikā ca.	2030	
PA_atk-s02_01a:2031_0	Tattha dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā	2031	
PA_atk-s02_01a:2031_1	nāma. Sā mahākassapapaccuggamanādīsu daṭṭhabbā. Bhagavā hi mahākassapaṃ paccuggacchanto	2031	
PA_atk-s02_01a:2031_2	muhuttena tigāvutaṃ maggaṃ agamāsi, āḷavakassatthāya tiṃsayojanaṃ, tathā aṅgulimālassa.	2031	
PA_atk-s02_01a:2031_3	Pukkusātissa pana pañcacattālīsayojanaṃ, mahākappinassa vīsayojanasataṃ, khadiravaniyassatthāya	2031	
PA_atk-s02_01a:2031_4	satta yojanasatāni agamāsi; dhammasenāpatino saddhivihārikassa vanavāsītissasāmaṇerassa	2031	
PA_atk-s02_01a:2031_5	tigāvutādhikaṃ vīsayojanasataṃ.	2031	
PA_atk-s02_01a:2032_0	Ekadivasaṃ kira thero, “tissasāmaṇerassa santikaṃ, bhante, gacchāmī”ti āha. Bhagavā,	2032	
PA_atk-s02_01a:2032_1	“ahampi gamissāmī”ti vatvā āyasmantaṃ ānandaṃ āmantesi – “ānanda, vīsatisahassānaṃ	2032	
PA_atk-s02_01a:2032_2	chaḷabhiññānaṃ ārocehi – ‘bhagavā vanavāsītissasāmaṇerassa santikaṃ gamissatī”’ti.	2032	
PA_atk-s02_01a:2032_3	Tato dutiyadivase vīsatisahassakhīṇāsavaparivuto ākāse uppatitvā vīsayojanasatamatthake	2032	
PA_atk-s02_01a:2032_4	tassa gocaragāmadvāre otaritvā cīvaraṃ pārupi. Kammantaṃ gacchamānā manussā disvā,	2032	
PA_atk-s02_01a:2032_5	“satthā, bho, āgato, mā kammantaṃ agamitthā”ti vatvā āsanāni paññapetvā yāguṃ datvā	2032	
PA_atk-s02_01a:2032_6	pānavattaṃ karontā, “kuhiṃ, bhante, bhagavā gacchatī”ti daharabhikkhū pucchiṃsu.	2032	
PA_atk-s02_01a:2032_7	Upāsakā, na bhagavā aññattha gacchati, idheva tissasāmaṇerassa dassanatthāya āgatoti.	2032	
PA_atk-s02_01a:2032_8	Te “amhākaṃ kira kulūpakattherassa dassanatthāya satthā āgato, no vata no thero oramattako”ti	2032	
PA_atk-s02_01a:2032_9	somanassajātā ahesuṃ.	2032	
PA_atk-s02_01a:2033_0	Atha bhagavato bhattakiccapariyosāne sāmaṇero gāmaṃ piṇḍāya caritvā “upāsakā mahā	2033	
PA_atk-s02_01a:2033_1	bhikkhusaṅgho”ti pucchi. Athassa te, “satthā, bhante, āgato”ti ārocesuṃ, so bhagavantaṃ	2033	
PA_atk-s02_01a:2033_2	upasaṅkamitvā piṇḍapātena āpucchi. Satthā tassa pattaṃ hatthena gahetvā, “alaṃ, tissa,	2033	
PA_atk-s02_01a:2033_3	niṭṭhitaṃ bhattakicca”nti āha. Tato upajjhāyaṃ āpucchitvā attano pattāsane nisīditvā	2033	
PA_atk-s02_01a:2033_4	bhattakiccamakāsi. Athassa bhattakiccapariyosāne satthā maṅgalaṃ vatvā nikkhamitvā	2033	
PA_atk-s02_01a:2033_5	gāmadvāre ṭhatvā, “kataro te, tissa, vasanaṭṭhānaṃ gamanamaggo”ti āha. “Ayaṃ bhagavā”ti.	2033	
PA_atk-s02_01a:2033_6	Maggaṃ desayamāno purato yāhi tissāti. Bhagavā kira sadevakassa lokassa maggadesako	2033	
PA_atk-s02_01a:2033_7	samānopi “sakalatigāvute magge sāmaṇeraṃ daṭṭhuṃ lacchāmī”ti taṃ maggadesakamakāsi.	2033	
PA_atk-s02_01a:2034_0	So attano vasanaṭṭhānaṃ gantvā bhagavato vattamakāsi. Atha naṃ bhagavā, “kataro te,	2034	
PA_atk-s02_01a:2034_1	tissa, caṅkamo”ti pucchitvā tattha gantvā sāmaṇerassa nisīdanapāsāṇe nisīditvā, “tissa,	2034	
PA_atk-s02_01a:2034_2	imasmiṃ ṭhāne sukhaṃ vasasī”ti pucchi. So āha – “āma, bhante, imasmiṃ me ṭhāne vasantassa	2034	
PA_atk-s02_01a:2034_3	sīhabyagghahatthimigamorādīnaṃ saddaṃ suṇato araññasaññā uppajjati, tāya sukhaṃ vasāmī”ti.	2034	
PA_atk-s02_01a:2034_4	Atha naṃ bhagavā, “tissa, bhikkhusaṅghaṃ sannipātehi, buddhadāyajjaṃ te dassāmī”ti	2034	
PA_atk-s02_01a:2034_5	vatvā sannipatite bhikkhusaṅghe upasampādetvā attano vasanaṭṭhānameva agamāsīti.	2034	
PA_atk-s02_01a:2034_6	Ayaṃ turitacārikā nāma.	2034	
PA_atk-s02_01a:2035_0	Yaṃ pana gāmanigamapaṭipāṭiyā devasikaṃ yojanaḍḍhayojanavasena piṇḍapātacariyādīhi	2035	
PA_atk-s02_01a:2035_1	lokaṃ anuggaṇhantassa gamanaṃ, ayaṃ aturitacārikā nāma. Imaṃ pana cārikaṃ caranto	2035	
PA_atk-s02_01a:2035_2	bhagavā mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ maṇḍalānaṃ aññatarasmiṃ	2035	
PA_atk-s02_01a:2035_3	carati. Tattha mahāmaṇḍalaṃ navayojanasatikaṃ, majjhimamaṇḍalaṃ chayojanasatikaṃ,	2035	
PA_atk-s02_01a:2035_4	antimamaṇḍalaṃ tiyojanasatikaṃ. Yadā mahāmaṇḍale cārikaṃ caritukāmo hoti, mahāpavāraṇāya	2035	
PA_atk-s02_01a:2035_5	pavāretvā pāṭipadadivase mahābhikkhusaṅghaparivāro nikkhamati. Samantā yojanasataṃ	2035	
PA_atk-s02_01a:2035_6	ekakolāhalaṃ ahosi, purimaṃ purimaṃ āgatā nimantetuṃ labhanti; itaresu dvīsu maṇḍalesu	2035	
PA_atk-s02_01a:2035_7	sakkāro mahāmaṇḍale osarati. Tatra bhagavā tesu tesu gāmanigamesu ekāhaṃ dvīhaṃ vasanto	2035	
PA_atk-s02_01a:2035_8	mahājanaṃ āmisapaṭiggahena anuggaṇhanto dhammadānena cassa vivaṭṭūpanissitaṃ kusalaṃ	2035	
PA_atk-s02_01a:2035_9	vaḍḍhento navahi māsehi cārikaṃ pariyosāpeti.	2035	
PA_atk-s02_01a:2036_0	Sace pana antovasse bhikkhūnaṃ samathavipassanā taruṇā hoti, mahāpavāraṇāya apavāretvā	2036	
PA_atk-s02_01a:2036_1	pavāraṇāsaṅgahaṃ datvā kattikapuṇṇamāya pavāretvā migasirassa paṭhamadivase mahābhikkhusaṅghaparivāro	2036	
PA_atk-s02_01a:2036_2	nikkhamitvā majjhimamaṇḍalaṃ osarati. Aññenapi kāraṇena majjhimamaṇḍale cārikaṃ caritukāmo	2036	
PA_atk-s02_01a:2036_3	catumāsaṃ vasitvāva nikkhamati. Vuttanayeneva itaresu dvīsu maṇḍalesu sakkāro majjhimamaṇḍale	2036	
PA_atk-s02_01a:2036_4	osarati. Bhagavā purimanayeneva lokaṃ anuggaṇhanto aṭṭhahi māsehi cārikaṃ pariyosāpeti.	2036	
PA_atk-s02_01a:2037_0	Sace pana catumāsaṃ vuṭṭhavassassāpi bhagavato veneyyasattā aparipakkindriyā honti,	2037	
PA_atk-s02_01a:2037_1	tesaṃ indriyaparipākaṃ āgamayamāno aparampi ekaṃ māsaṃ vā dviticatumāsaṃ vā tattheva	2037	
PA_atk-s02_01a:2037_2	vasitvā mahābhikkhusaṅghaparivāro nikkhamati. Vuttanayeneva itaresu dvīsu maṇḍalesu	2037	
PA_atk-s02_01a:2037_3	sakkāro antomaṇḍale osarati. Bhagavā purimanayeneva lokaṃ anuggaṇhanto sattahi vā	2037	
PA_atk-s02_01a:2037_4	chahi vā pañcahi vā catūhi vā māsehi cārikaṃ pariyosāpeti. Iti imesu tīsu maṇḍalesu	2037	
PA_atk-s02_01a:2037_5	yattha katthaci cārikaṃ caranto na cīvarādihetu carati. Atha kho ye duggatā bālā	2037	
PA_atk-s02_01a:2037_6	jiṇṇā byādhitā, te kadā tathāgataṃ āgantvā passissanti? Mayi pana cārikaṃ carante	2037	
PA_atk-s02_01a:2037_7	mahājano tathāgatadassanaṃ labhissati, tattha keci cittāni pasādessanti, keci mālādīhi	2037	
PA_atk-s02_01a:2037_8	pūjessanti, keci kaṭacchubhikkhaṃ dassanti, keci micchādassanaṃ pahāya sammādiṭṭhikā	2037	
PA_atk-s02_01a:2037_9	bhavissanti, taṃ tesaṃ bhavissati dīgharattaṃ hitāya sukhāyāti evaṃ lokānukampāya cārikaṃ carati.	2037	
PA_atk-s02_01a:2038_0	Apica catūhi kāraṇehi buddhā bhagavanto cārikaṃ caranti – jaṅghāvihāravasena sarīraphāsukatthāya,	2038	
PA_atk-s02_01a:2038_1	atthuppattikālaṃ abhikaṅkhanatthāya, bhikhūnaṃ sikkhāpadaṃ paññāpanatthāya, tattha	2038	
PA_atk-s02_01a:2038_2	tattha paripākagatindriye bodhaneyyasatte bodhanatthāyāti. Aparehipi catūhi kāraṇehi	2038	
PA_atk-s02_01a:2038_3	buddhā bhagavanto cārikaṃ caranti – buddhaṃ saraṇaṃ gacchissantīti vā, dhammaṃ saraṇaṃ	2038	
PA_atk-s02_01a:2038_4	gacchissantīti vā, saṅghaṃ saraṇaṃ gacchissantīti vā, mahatā dhammavassena catasso	2038	
PA_atk-s02_01a:2038_5	parisā santappessāmīti vāti. Aparehi pañcahi kāraṇehi buddhā bhagavanto cārikaṃ caranti	2038	
PA_atk-s02_01a:2038_6	– pāṇātipātā viramissantīti vā, adinnādānā… kāmesumicchācārā… musāvādā… surāmerayamajjapamādaṭṭhānā	2038	
PA_atk-s02_01a:2038_7	viramissantīti vāti. Aparehi aṭṭhahi kāraṇehi buddhā bhagavanto cārikaṃ caranti –	2038	
PA_atk-s02_01a:2038_8	paṭhamajjhānaṃ paṭilabhissantīti vā, dutiyaṃ…pe… nevasaññānāsaññāyatanasamāpattiṃ	2038	
PA_atk-s02_01a:2038_9	paṭilabhissantīti vāti. Aparehi aṭṭhahi kāraṇehi buddhā bhagavanto cārikaṃ caranti	2038	
PA_atk-s02_01a:2038_10	– sotāpattimaggaṃ adhigamissantīti vā, sotāpattiphalaṃ…pe… arahattaphalaṃ sacchikarissantīti	20381	
PA_atk-s02_01a:2038_11	vāti. Ayaṃ aturitacārikā, sā idha adhippetā. Sā panesā duvidhā hoti nibaddhacārikā,	20381	
PA_atk-s02_01a:2038_12	anibaddhacārikā ca. Tattha yaṃ ekasseva bodhaneyyasattassa atthāya gacchati, ayaṃ	20381	
PA_atk-s02_01a:2038_13	nibaddhacārikā nāma. Yaṃ pana gāmanigamanagarapaṭipāṭivasena carati, ayaṃ anibaddhacārikā	20381	
PA_atk-s02_01a:2038_14	nāma. Esā idha adhippetā.	20381	
PA_atk-s02_01a:2039_0	Senāsanaṃ saṃsāmetvāti senāsanaṃ paṭisāmetvā. Taṃ pana paṭisāmento thero na cūḷapattamahāpatta-cūḷathālakamahāthālaka-paṭṭuṇṇacīvara-dukūlacīvarādīnaṃ	2039	
PA_atk-s02_01a:2039_1	bhaṇḍikaṃ katvā sappitelādīnaṃ vā pana ghaṭe pūrāpetvā gabbhe nidahitvā dvāraṃ pidhāya	2039	
PA_atk-s02_01a:2039_2	kuñcikamuddikādīni yojāpesi. “Sace na hoti bhikkhu vā sāmaṇero vā ārāmiko vā upāsako	2039	
PA_atk-s02_01a:2039_3	vā, catūsu pāsāṇesu mañce mañcaṃ āropetvā pīṭhe pīṭhaṃ āropetvā cīvaravaṃse vā cīvararajjuyā	2039	
PA_atk-s02_01a:2039_4	vā upari puñjaṃ katvā dvāravātapānaṃ thaketvā pakkamitabba”nti vacanato pana nevāsikaṃ	2039	
PA_atk-s02_01a:2039_5	bhikkhuṃ āpucchanamattakeneva paṭisāmesi.	2039	
PA_atk-s02_01a:2040_0	Yena sāvatthi tena cārikaṃ pakkāmīti satthu dassanakāmo hutvā yena disābhāgena sāvatthi	2040	
PA_atk-s02_01a:2040_1	tena pakkāmi. Pakkamanto ca na suddhodanamahārājassa ārocāpetvā sappitelamadhuphāṇitādīni	2040	
PA_atk-s02_01a:2040_2	gāhāpetvā pakkanto. Yūthaṃ pahāya nikkhanto pana mattahatthī viya, asahāyakicco sīho	2040	
PA_atk-s02_01a:2040_3	viya, pattacīvaramattaṃ ādāya ekakova pakkāmi. Kasmā panesa pañcasatehi attano antevāsikehi	2040	
PA_atk-s02_01a:2040_4	saddhiṃ rājagahaṃ agantvā idāni nikkhantoti? Rājagahaṃ kapilavatthuto dūraṃ saṭṭhiyojanāni,	2040	
PA_atk-s02_01a:2040_5	sāvatthi pana pañcadasa. Satthā rājagahato pañcacattālīsayojanaṃ āgantvā sāvatthiyaṃ	2040	
PA_atk-s02_01a:2040_6	viharati, idāni āsanno jātoti sutvā nikkhamīti akāraṇametaṃ. Buddhānaṃ santikaṃ gacchanto	2040	
PA_atk-s02_01a:2040_7	hi esa yojanasahassampi gaccheyya, tadā pana kāyaviveko na sakkā laddhunti. Bahūhi	2040	
PA_atk-s02_01a:2040_8	saddhiṃ gamanakāle hi ekasmiṃ gacchāmāti vadante eko idheva vasāmāti vadati. Ekasmiṃ	2040	
PA_atk-s02_01a:2040_9	vasāmāti vadante eko gacchāmāti vadati. Tasmā icchiticchitakkhaṇe samāpattiṃ appetvā	2040	
PA_atk-s02_01a:2040_10	nisīdituṃ vā phāsukasenāsane kāyavivekaṃ laddhuṃ vā na sakkā hoti, ekakassa pana	20401	
PA_atk-s02_01a:2040_11	taṃ sabbaṃ sulabhaṃ hotīti tadā agantvā idāni pakkāmi.	20401	
PA_atk-s02_01a:2041_0	Cārikaṃ caramānoti ettha kiñcāpi ayaṃ cārikā nāma mahājanasaṅgahatthaṃ buddhānaṃyeva	2041	
PA_atk-s02_01a:2041_1	labbhati, buddhe upādāya pana ruḷhīsaddena sāvakānampi vuccati kilañjādīhi kataṃ	2041	
PA_atk-s02_01a:2041_2	bījanampi tālavaṇṭaṃ viya. Yena bhagavāti sāvatthiyā avidūre ekasmiṃ gāmake piṇḍāya	2041	
PA_atk-s02_01a:2041_3	caritvā katabhattakicco jetavanaṃ pavisitvā sāriputtattherassa vā mahāmoggallānattherassa	2041	
PA_atk-s02_01a:2041_4	vā vasanaṭṭhānaṃ gantvā pāde dhovitvā makkhetvā pānīyaṃ vā pānakaṃ vā pivitvā thokaṃ	2041	
PA_atk-s02_01a:2041_5	vissamitvā satthāraṃ passissāmīti cittampi anuppādetvā ujukaṃ gandhakuṭipariveṇameva	2041	
PA_atk-s02_01a:2041_6	agamāsi. Therassa hi satthāraṃ daṭṭhukāmassa aññena bhikkhunā kiccaṃ natthi. Tasmā	2041	
PA_atk-s02_01a:2041_7	rāhulaṃ vā ānandaṃ vā gahetvā okāsaṃ kāretvā satthāraṃ passissāmīti evampi cittaṃ na uppādesi.	2041	
PA_atk-s02_01a:2042_0	Thero hi sayameva buddhasāsane vallabho rañño saṅgāmavijayamahāyodho viya. Yathā	2042	
PA_atk-s02_01a:2042_1	hi tādisassa yodhassa rājānaṃ daṭṭhukāmassa aññaṃ sevitvā dassanakammaṃ nāma natthi;	2042	
PA_atk-s02_01a:2042_2	vallabhatāya sayameva passati. Evaṃ theropi buddhasāsane vallabho, tassa aññaṃ sevitvā	2042	
PA_atk-s02_01a:2042_3	satthudassanakiccaṃ natthīti pāde dhovitvā pādapuñchanamhi puñchitvā yena bhagavā	2042	
PA_atk-s02_01a:2042_4	tenupasaṅkami. Bhagavāpi “paccūsakāleyeva mantāṇiputto āgamissatī”ti addasa. Tasmā	2042	
PA_atk-s02_01a:2042_5	gandhakuṭiṃ pavisitvā sūcighaṭikaṃ adatvāva darathaṃ paṭippassambhetvā uṭṭhāya nisīdi.	2042	
PA_atk-s02_01a:2042_6	Thero kavāṭaṃ paṇāmetvā gandhakuṭiṃ pavisitvā bhagavantaṃ abhivādetvā ekamantaṃ nisīdi.	2042	
PA_atk-s02_01a:2042_7	Dhammiyā kathāyāti bhagavā dhammiṃ kathaṃ kathento cūḷagosiṅgasutte tiṇṇaṃ kulaputtānaṃ	2042	
PA_atk-s02_01a:2042_8	sāmaggirasānisaṃsaṃ kathesi; sekkhasutte āvasathānisaṃsaṃ, ghaṭikārasutte satipaṭilābhikaṃ	2042	
PA_atk-s02_01a:2042_9	pubbenivāsappaṭisaṃyuttakathaṃ; raṭṭhapālasutte cattāro dhammuddese, selasutte pānakānisaṃsakathaṃ,	2042	
PA_atk-s02_01a:2042_10	upakkilesasutte bhaguttherassa dhammakathaṃ kathento ekībhāve ānisaṃsaṃ kathesi.	20421	
PA_atk-s02_01a:2042_11	Imasmiṃ pana rathavinīte āyasmato puṇṇassa kathento dasakathāvatthunissayaṃ anantanayaṃ	20421	
PA_atk-s02_01a:2042_12	nāma dassesi puṇṇa, ayampi appicchakathāyeva santosakathāyevāti. Paṭisambhidāpattassa	20421	
PA_atk-s02_01a:2042_13	sāvakassa velante ṭhatvā mahāsamudde hatthappasāraṇaṃ viya ahosi.	20421	
PA_atk-s02_01a:2043_0	Yena andhavananti tadā kira pacchābhatte jetavanaṃ ākiṇṇaṃ hoti, bahū khattiyabrāhmaṇādayo	2043	
PA_atk-s02_01a:2043_1	jetavanaṃ osaranti; rañño cakkavattissa khandhāvāraṭṭhānaṃ viya hoti, na sakkā pavivekaṃ	2043	
PA_atk-s02_01a:2043_2	labhituṃ. Andhavanaṃ pana padhānagharasadisaṃ pavivittaṃ, tasmā yenandhavanaṃ tenupasaṅkami.	2043	
PA_atk-s02_01a:2043_3	Kasmā pana mahāthere na addasa? Evaṃ kirassa ahosi – “sāyanhasamaye āgantvā mahāthere	2043	
PA_atk-s02_01a:2043_4	disvā puna dasabalaṃ passissāmi, evaṃ mahātherānaṃ ekaṃ upaṭṭhānaṃ bhavissati, satthu	2043	
PA_atk-s02_01a:2043_5	dve bhavissanti, tato satthāraṃ vanditvā mama vasanaṭṭhānameva gamissāmī”ti.	2043	
PA_atk-s02_01a:2044	Sattavisuddhipañhavaṇṇanā	204	
PA_atk-s02_01a:2045_0	256. Abhiṇhaṃ kittayamāno ahosīti punappunaṃ vaṇṇaṃ kittayamāno vihāsi. Thero kira	2045	
PA_atk-s02_01a:2045_1	tato paṭṭhāya divase divase saṅghamajjhe “puṇṇo kira nāma mantāṇiputto catūhi parisāhi	2045	
PA_atk-s02_01a:2045_2	saddhiṃ asaṃsaṭṭho, so dasabalassa dassanatthāya āgamissati; kacci nu kho maṃ adisvāva	2045	
PA_atk-s02_01a:2045_3	gamissatī”ti theranavamajjhimānaṃ satikaraṇatthaṃ āyasmato puṇṇassa guṇaṃ bhāsati.	2045	
PA_atk-s02_01a:2045_4	Evaṃ kirassa ahosi – “mahallakabhikkhū nāma na sabbakālaṃ antovihāre honti; guṇakathāya	2045	
PA_atk-s02_01a:2045_5	panassa kathitāya yo ca naṃ bhikkhuṃ passissati; so āgantvā ārocessatī”ti. Athāyaṃ	2045	
PA_atk-s02_01a:2045_6	therasseva saddhivihāriko taṃ āyasmantaṃ mantāṇiputtaṃ pattacīvaramādāya gandhakuṭiṃ	2045	
PA_atk-s02_01a:2045_7	pavisantaṃ addasa. Kathaṃ pana naṃ esa aññāsīti? Puṇṇa, puṇṇāti vatvā kathentassa	2045	
PA_atk-s02_01a:2045_8	bhagavato dhammakathāya aññāsi – “ayaṃ so thero, yassa me upajjhāyo abhiṇhaṃ kittayamāno	2045	
PA_atk-s02_01a:2045_9	hotī”ti. Iti so āgantvā therassa ārocesi. Nisīdanaṃ ādāyāti nisīdanaṃ nāma sadasaṃ	2045	
PA_atk-s02_01a:2045_10	vuccati avāyimaṃ. Thero pana cammakhaṇḍaṃ gahetvā agamāsi. Piṭṭhito piṭṭhitoti pacchato	20451	
PA_atk-s02_01a:2045_11	pacchato. Sīsānulokīti yo unnataṭṭhāne piṭṭhiṃ passanto ninnaṭṭhāne sīsaṃ passanto	20451	
PA_atk-s02_01a:2045_12	gacchati, ayampi sīsānulokīti vuccati. Tādiso hutvā anubandhi. Thero hi kiñcāpi saṃyatapadasaddatāya	20451	
PA_atk-s02_01a:2045_13	accāsanno hutvā gacchantopi padasaddena na bādhati, “nāyaṃ sammodanakālo”ti ñatvā	20451	
PA_atk-s02_01a:2045_14	pana na accāsanno, andhavanaṃ nāma mahantaṃ, ekasmiṃ ṭhāne nilīnaṃ apassantena, āvuso	20451	
PA_atk-s02_01a:2045_15	puṇṇa, puṇṇāti aphāsukasaddo kātabbo hotīti nisinnaṭṭhānajānanatthaṃ nātidūre hutvā	20451	
PA_atk-s02_01a:2045_16	sīsānulokī agamāsi. Divāvihāraṃ nisīdīti divāvihāratthāya nisīdi.	20451	
PA_atk-s02_01a:2046_0	Tattha āyasmāpi puṇṇo udiccabrāhmaṇajacco, sāriputtattheropi. Puṇṇattheropi suvaṇṇavaṇṇo,	2046	
PA_atk-s02_01a:2046_1	sāriputtattheropi. Puṇṇattheropi arahattaphalasamāpattisamāpanno, sāriputtattheropi.	2046	
PA_atk-s02_01a:2046_2	Puṇṇattheropi kappasatasahassaṃ abhinīhārasampanno, sāriputtattheropi kappasatasahassādhikaṃ	2046	
PA_atk-s02_01a:2046_3	ekamasaṅkhyeyyaṃ. Puṇṇattheropi paṭisambhidāpatto mahākhīṇāsavo, sāriputtattheropi.	2046	
PA_atk-s02_01a:2046_4	Iti ekaṃ kanakaguhaṃ paviṭṭhā dve sīhā viya, ekaṃ vijambhanabhūmiṃ otiṇṇā dve byagghā	2046	
PA_atk-s02_01a:2046_5	viya, ekaṃ supupphitasālavanaṃ paviṭṭhā dve chaddantanāgarājāno viya, ekaṃ simbalivanaṃ	2046	
PA_atk-s02_01a:2046_6	paviṭṭhā dve supaṇṇarājāno viya, ekaṃ naravāhanayānaṃ abhiruḷhā dve vessavaṇā viya,	2046	
PA_atk-s02_01a:2046_7	ekaṃ paṇḍukambalasilaṃ abhinisinnā dve sakkā viya, ekavimānabbhantaragatā dve hāritamahābrahmāno	2046	
PA_atk-s02_01a:2046_8	viya ca te dvepi brāhmaṇajaccā dvepi suvaṇṇavaṇṇā dvepi samāpattilābhino dvepi abhinīhārasampannā	2046	
PA_atk-s02_01a:2046_9	dvepi paṭisambhidāpattā mahākhīṇāsavā ekaṃ vanasaṇḍaṃ anupaviṭṭhā taṃ vanaṭṭhānaṃ sobhayiṃsu.	2046	
PA_atk-s02_01a:2047_0	Bhagavati no, āvuso, brahmacariyaṃ vussatīti, āvuso, kiṃ amhākaṃ bhagavato santike	2047	
PA_atk-s02_01a:2047_1	āyasmatā brahmacariyaṃ vussatīti? Idaṃ āyasmā sāriputto tassa bhagavati brahmacariyavāsaṃ	2047	
PA_atk-s02_01a:2047_2	jānantopi kathāsamuṭṭhāpanatthaṃ pucchi. Purimakathāya hi appatiṭṭhitāya pacchimakathā	2047	
PA_atk-s02_01a:2047_3	na jāyati, tasmā evaṃ pucchi. Thero anujānanto “evamāvuso”ti āha. Athassa pañhavissajjanaṃ	2047	
PA_atk-s02_01a:2047_4	sotukāmo āyasmā sāriputto “kiṃ nu kho āvuso sīlavisuddhatthaṃ bhagavati brahmacariyaṃ	2047	
PA_atk-s02_01a:2047_5	vussatī”ti paṭipāṭiyā satta visuddhiyo pucchi. Tāsaṃ vitthārakathā visuddhimagge	2047	
PA_atk-s02_01a:2047_6	vuttā. Āyasmā pana puṇṇo yasmā catupārisuddhisīlādīsu ṭhitassāpi brahmacariyavāso	2047	
PA_atk-s02_01a:2047_7	matthakaṃ na pāpuṇāti, tasmā, “no hidaṃ, āvuso”ti sabbaṃ paṭikkhipi.	2047	
PA_atk-s02_01a:2048_0	Kimatthaṃ carahāvusoti yadi sīlavisuddhiādīnaṃ atthāya brahmacariyaṃ na vussati,	2048	
PA_atk-s02_01a:2048_1	atha kimatthaṃ vussatīti pucchi. Anupādāparinibbānatthaṃ kho, āvusoti ettha anupādāparinibbānaṃ	2048	
PA_atk-s02_01a:2048_2	nāma appaccayaparinibbānaṃ. Dvedhā upādānāni gahaṇūpādānañca paccayūpādānañca. Gahaṇūpādānaṃ	2048	
PA_atk-s02_01a:2048_3	nāma kāmupādānādikaṃ catubbidhaṃ, paccayūpādānaṃ nāma avijjāpaccayā saṅkhārāti evaṃ	2048	
PA_atk-s02_01a:2048_4	vuttapaccayā. Tattha gahaṇūpādānavādino ācariyā anupādāparinibbānanti catūsu upādānesu	2048	
PA_atk-s02_01a:2048_5	aññatarenāpi kañci dhammaṃ aggahetvā pavattaṃ arahattaphalaṃ anupādāparinibbānanti	2048	
PA_atk-s02_01a:2048_6	kathenti. Tañhi na ca upādānasampayuttaṃ hutvā kañci dhammaṃ upādiyati, kilesānañca	2048	
PA_atk-s02_01a:2048_7	parinibbutante jātattā parinibbānanti vuccati. Paccayūpādānavādino pana anupādāparinibbānanti	2048	
PA_atk-s02_01a:2048_8	appaccayaparinibbānaṃ. Paccayavasena anuppannaṃ asaṅkhataṃ amatadhātumeva anupādāparinibbānanti	2048	
PA_atk-s02_01a:2048_9	kathenti. Ayaṃ anto, ayaṃ koṭi, ayaṃ niṭṭhā. Appaccayaparinibbānaṃ pattassa hi brahmacariyavāso	2048	
PA_atk-s02_01a:2048_10	matthakaṃ patto nāma hoti, tasmā thero “anupādāparinibbānattha”nti āha. Atha naṃ	20481	
PA_atk-s02_01a:2048_11	anuyuñjanto āyasmā sāriputto “kiṃ nu kho, āvuso, sīlavisuddhi anupādāparinibbāna”nti	20481	
PA_atk-s02_01a:2048_12	puna pucchaṃ ārabhi.	20481	
PA_atk-s02_01a:2049_0	258. Theropi sabbaparivattesu tatheva paṭikkhipitvā pariyosāne dosaṃ dassento sīlavisuddhiṃ	2049	
PA_atk-s02_01a:2049_1	ce, āvusotiādimāha. Tattha paññapeyyāti yadi paññapeyya. Saupādānaṃyeva samānaṃ anupādāparinibbānaṃ	2049	
PA_atk-s02_01a:2049_2	paññapeyyāti saṅgahaṇadhammameva niggahaṇadhammaṃ sappaccayadhammameva appaccayadhammaṃ	2049	
PA_atk-s02_01a:2049_3	saṅkhatadhammameva asaṅkhatadhammanti paññapeyyāti attho. Ñāṇadassanavisuddhiyaṃ	2049	
PA_atk-s02_01a:2049_4	pana sappaccayadhammameva appaccayadhammaṃ saṅkhatadhammameva asaṅkhatadhammanti	2049	
PA_atk-s02_01a:2049_5	paññapeyyāti ayameva attho gahetabbo. Puthujjano hi, āvusoti ettha vaṭṭānugato lokiyabālaputhujjano	2049	
PA_atk-s02_01a:2049_6	daṭṭhabbo. So hi catupārisuddhisīlamattassāpi abhāvato sabbaso aññatra imehi dhammehi.	2049	
PA_atk-s02_01a:2049_7	Tena hīti yena kāraṇena ekacce paṇḍitā upamāya atthaṃ jānanti, tena kāraṇena upamaṃ	2049	
PA_atk-s02_01a:2049_8	te karissāmīti attho.	2049	
PA_atk-s02_01a:2050	Sattarathavinītavaṇṇanā	205	
PA_atk-s02_01a:2051_0	259. Satta rathavinītānīti vinītaassājāniyayutte satta rathe. Yāvadeva, cittavisuddhatthāti,	2051	
PA_atk-s02_01a:2051_1	āvuso, ayaṃ sīlavisuddhi nāma, yāvadeva, cittavisuddhatthā. Cittavisuddhatthāti nissakkavacanametaṃ.	2051	
PA_atk-s02_01a:2051_2	Ayaṃ panettha attho, yāvadeva, cittavisuddhisaṅkhātā atthā, tāva ayaṃ sīlavisuddhi	2051	
PA_atk-s02_01a:2051_3	nāma icchitabbā. Yā pana ayaṃ cittavisuddhi, esā sīlavisuddhiyā attho, ayaṃ koṭi,	2051	
PA_atk-s02_01a:2051_4	idaṃ pariyosānaṃ, cittavisuddhiyaṃ ṭhitassa hi sīlavisuddhikiccaṃ kataṃ nāma hotīti.	2051	
PA_atk-s02_01a:2051_5	Esa nayo sabbapadesu.	2051	
PA_atk-s02_01a:2052_0	Idaṃ panettha opammasaṃsandanaṃ – rājā pasenadi kosalo viya hi jarāmaraṇabhīruko	2052	
PA_atk-s02_01a:2052_1	yogāvacaro daṭṭhabbo. Sāvatthinagaraṃ viya sakkāyanagaraṃ, sāketanagaraṃ viya nibbānanagaraṃ,	2052	
PA_atk-s02_01a:2052_2	rañño sākete vaḍḍhiāvahassa sīghaṃ gantvā pāpuṇitabbassa accāyikassa kiccassa uppādakālo	2052	
PA_atk-s02_01a:2052_3	viya yogino anabhisametānaṃ catunnaṃ ariyasaccānaṃ abhisamayakiccassa uppādakālo.	2052	
PA_atk-s02_01a:2052_4	Satta rathavinītāni viya satta visuddhiyo, paṭhamaṃ rathavinītaṃ āruḷhakālo viya	2052	
PA_atk-s02_01a:2052_5	sīlavisuddhiyaṃ ṭhitakālo, paṭhamarathavinītādīhi dutiyādīni āruḷhakālo viya sīlavisuddhiādīhi	2052	
PA_atk-s02_01a:2052_6	cittavisuddhiādīsu ṭhitakālo. Sattamena rathavinītena sākete antepuradvāre oruyha	2052	
PA_atk-s02_01a:2052_7	uparipāsāde ñātimittagaṇaparivutassa surasabhojanaparibhogakālo viya yogino ñāṇadassanavisuddhiyā	2052	
PA_atk-s02_01a:2052_8	sabbakilese khepetvā dhammavarapāsādaṃ āruyha paropaṇṇāsakusaladhammaparivārassa	2052	
PA_atk-s02_01a:2052_9	nibbānārammaṇaṃ phalasamāpattiṃ appetvā nirodhasayane nisinnassa lokuttarasukhānubhavanakālo daṭṭhabbo.	2052	
PA_atk-s02_01a:2053_0	Iti āyasmantaṃ puṇṇaṃ dasakathāvatthulābhiṃ dhammasenāpatisāriputtatthero satta visuddhiyo	2053	
PA_atk-s02_01a:2053_1	pucchi. Āyasmā puṇṇo dasa kathāvatthūni vissajjesi. Evaṃ pucchanto pana dhammasenāpati	2053	
PA_atk-s02_01a:2053_2	kiṃ jānitvā pucchi, udāhu ajānitvā? Titthakusalo vā pana hutvā visayasmiṃ pucchi,	2053	
PA_atk-s02_01a:2053_3	udāhu atitthakusalo hutvā avisayasmiṃ? Puṇṇattheropi ca kiṃ jānitvā vissajjesi, udāhu	2053	
PA_atk-s02_01a:2053_4	ajānitvā? Titthakusalo vā pana hutvā visayasmiṃ vissajjesi, udāhu atitthakusalo hutvā	2053	
PA_atk-s02_01a:2053_5	avisayeti? Jānitvā titthakusalo hutvā visaye pucchīti hi vadamāno dhammasenāpatiṃyeva	2053	
PA_atk-s02_01a:2053_6	vadeyya. Jānitvā titthakusalo hutvā visaye vissajjesīti vadamāno puṇṇattheraṃyeva	2053	
PA_atk-s02_01a:2053_7	vadeyya. Yañhi visuddhīsu saṃkhittaṃ, taṃ kathāvatthūsu vitthiṇṇaṃ. Yaṃ kathāvatthūsu	2053	
PA_atk-s02_01a:2053_8	saṃkhittaṃ, taṃ visuddhīsu vitthiṇṇaṃ. Tadaminā nayena veditabbaṃ.	2053	
PA_atk-s02_01a:2054_0	Visuddhīsu hi ekā sīlavisuddhi cattāri kathāvatthūni hutvā āgatā appicchakathā santuṭṭhikathā	2054	
PA_atk-s02_01a:2054_1	asaṃsaggakathā, sīlakathāti. Ekā cittavisuddhi tīṇi kathāvatthūni hutvā āgatā – pavivekakathā,	2054	
PA_atk-s02_01a:2054_2	vīriyārambhakathā, samādhikathāti, evaṃ tāva yaṃ visuddhīsu saṃkhittaṃ, taṃ kathāvatthūsu	2054	
PA_atk-s02_01a:2054_3	vitthiṇṇaṃ. Kathāvatthūsu pana ekā paññākathā pañca visuddhiyo hutvā āgatā – diṭṭhivisuddhi,	2054	
PA_atk-s02_01a:2054_4	kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,	2054	
PA_atk-s02_01a:2054_5	ñāṇadassanavisuddhīti, evaṃ yaṃ kathāvatthūsu saṃkhittaṃ, taṃ visuddhīsu vitthiṇṇaṃ.	2054	
PA_atk-s02_01a:2054_6	Tasmā sāriputtatthero satta visuddhiyo pucchanto na aññaṃ pucchi, dasa kathāvatthūniyeva	2054	
PA_atk-s02_01a:2054_7	pucchi. Puṇṇattheropi satta visuddhiyo vissajjento na aññaṃ vissajjesi, dasa kathāvatthūniyeva	2054	
PA_atk-s02_01a:2054_8	vissajjesīti. Iti ubhopete jānitvā titthakusalā hutvā visayeva pañhaṃ pucchiṃsu ceva	2054	
PA_atk-s02_01a:2054_9	vissajjesuṃ cāti veditabbo.	2054	
PA_atk-s02_01a:2055_0	260. Ko nāmo āyasmāti na thero tassa nāmaṃ na jānāti. Jānantoyeva pana sammodituṃ	2055	
PA_atk-s02_01a:2055_1	labhissāmīti pucchi. Kathañca panāyasmantanti idaṃ pana thero sammodamāno āha. Mantāṇiputtoti	2055	
PA_atk-s02_01a:2055_2	mantāṇiyā brāhmaṇiyā putto. Yathā tanti ettha tanti nipātamattaṃ, yathā sutavatā	2055	
PA_atk-s02_01a:2055_3	sāvakena byākātabbā, evameva byākatāti ayamettha saṅkhepattho. Anumassa anumassāti	2055	
PA_atk-s02_01a:2055_4	dasa kathāvatthūni ogāhetvā anupavisitvā. Celaṇḍupakenāti ettha celaṃ vuccati vatthaṃ,	2055	
PA_atk-s02_01a:2055_5	aṇḍupakaṃ cumbaṭakaṃ. Vatthacumbaṭakaṃ sīse katvā āyasmantaṃ tattha nisīdāpetvā pariharantāpi	2055	
PA_atk-s02_01a:2055_6	sabrahmacārī dassanāya labheyyuṃ, evaṃ laddhadassanampi tesaṃ lābhāyevāti aṭṭhānaparikappena	2055	
PA_atk-s02_01a:2055_7	abhiṇhadassanassa upāyaṃ dassesi. Evaṃ apariharantena hi pañhaṃ vā pucchitukāmena	2055	
PA_atk-s02_01a:2055_8	dhammaṃ vā sotukāmena “thero kattha ṭhito kattha nisinno”ti pariyesantena caritabbaṃ	2055	
PA_atk-s02_01a:2055_9	hoti. Evaṃ pariharantā pana icchiticchitakkhaṇeyeva sīsato oropetvā mahārahe āsane	2055	
PA_atk-s02_01a:2055_10	nisīdāpetvā sakkā honti pañhaṃ vā pucchituṃ dhammaṃ vā sotuṃ. Iti aṭṭhānaparikappena	20551	
PA_atk-s02_01a:2055_11	abhiṇhadassanassa upāyaṃ dassesi.	20551	
PA_atk-s02_01a:2056_0	Sāriputtoti ca pana manti sāriyā brāhmaṇiyā puttoti ca pana evaṃ maṃ sabrahmacārī	2056	
PA_atk-s02_01a:2056_1	jānanti. Satthukappenāti satthusadisena. Iti ekapadeneva āyasmā puṇṇo sāriputtattheraṃ	2056	
PA_atk-s02_01a:2056_2	candamaṇḍalaṃ āhacca ṭhapento viya ukkhipi. Therassa hi imasmiṃ ṭhāne ekantadhammakathikabhāvo	2056	
PA_atk-s02_01a:2056_3	pākaṭo ahosi. Amaccañhi purohitaṃ mahantoti vadamāno rājasadisoti vadeyya, goṇaṃ	2056	
PA_atk-s02_01a:2056_4	hatthippamāṇoti, vāpiṃ samuddappamāṇoti, ālokaṃ candimasūriyālokappamāṇoti, ito paraṃ	2056	
PA_atk-s02_01a:2056_5	etesaṃ mahantabhāvakathā nāma natthi. Sāvakampi mahāti vadanto satthupaṭibhāgoti	2056	
PA_atk-s02_01a:2056_6	vadeyya, ito paraṃ tassa mahantabhāvakathā nāma natthi. Iccāyasmā puṇṇo ekapadeneva	2056	
PA_atk-s02_01a:2056_7	theraṃ candamaṇḍalaṃ āhacca ṭhapento viya ukkhipi.	2056	
PA_atk-s02_01a:2057_0	Ettakampi no nappaṭibhāseyyāti paṭisambhidāpattassa appaṭibhānaṃ nāma natthi. Yā	2057	
PA_atk-s02_01a:2057_1	panāyaṃ upamā āhaṭā, taṃ na āhareyyāma, atthameva katheyyāma. Upamā hi ajānantānaṃ	2057	
PA_atk-s02_01a:2057_2	āharīyatīti ayamettha adhippāyo. Aṭṭhakathāyaṃ pana idampi paṭikkhipitvā upamā nāma	2057	
PA_atk-s02_01a:2057_3	buddhānampi santike āharīyati, theraṃ panesa apacāyamāno evamāhāti.	2057	
PA_atk-s02_01a:2058_0	Anumassa anumassa pucchitāti dasa kathāvatthūni ogāhetvā ogāhetvā pucchitā. Kiṃ pana	2058	
PA_atk-s02_01a:2058_1	pañhassa pucchanaṃ bhāriyaṃ, udāhu vissajjananti? Uggahetvā pucchanaṃ no bhāriyaṃ,	2058	
PA_atk-s02_01a:2058_2	vissajjanaṃ pana bhāriyaṃ. Sahetukaṃ vā sakāraṇaṃ katvā pucchanampi vissajjanampi	2058	
PA_atk-s02_01a:2058_3	bhāriyameva. Samanumodiṃsūti samacittā hutvā anumodiṃsu. Iti yathānusandhināva desanā niṭṭhitāti.	2058	
PA_atk-s02_01a:2059	Papañcasūdaniyā majjhimanikāyaṭṭhakathāya	205	
PA_atk-s02_01a:2060	Rathavinītasuttavaṇṇanā niṭṭhitā.	206	
PA_atk-s02_01a:2061	5. Nivāpasuttavaṇṇanā	206	
PA_atk-s02_01a:2062_0	261. Evaṃ me sutanti nivāpasuttaṃ. Tattha nevāpikoti yo migānaṃ gahaṇatthāya araññe	2062	
PA_atk-s02_01a:2062_1	tiṇabījāni vapati “idaṃ tiṇaṃ khādituṃ āgate mige sukhaṃ gaṇhissāmī”ti. Nivāpanti	2062	
PA_atk-s02_01a:2062_2	vappaṃ. Nivuttanti vapitaṃ. Migajātāti migaghaṭā. Anupakhajjāti anupavisitvā. Mucchitāti	2062	
PA_atk-s02_01a:2062_3	taṇhāmucchanāya mucchitā, taṇhāya hadayaṃ pavisitvā mucchanākāraṃ pāpitāti attho.	2062	
PA_atk-s02_01a:2062_4	Madaṃ āpajjissantīti mānamadaṃ āpajjissanti. Pamādanti vissaṭṭhasatibhāvaṃ. Yathākāmakaraṇīyā	2062	
PA_atk-s02_01a:2062_5	bhavissantīti yathā icchissāma, tathā kātabbā bhavissanti. Imasmiṃ nivāpeti imasmiṃ	2062	
PA_atk-s02_01a:2062_6	nivāpaṭṭhāne. Ekaṃ kira nivāpatiṇaṃ nāma atthi nidāghabhaddakaṃ, taṃ yathā yathā	2062	
PA_atk-s02_01a:2062_7	nidāgho hoti, tathā tathā nīvāravanaṃ viya meghamālā viya ca ekagghanaṃ hoti, taṃ	2062	
PA_atk-s02_01a:2062_8	luddakā ekasmiṃ udakaphāsukaṭṭhāne kasitvā vapitvā vatiṃ katvā dvāraṃ yojetvā rakkhanti.	2062	
PA_atk-s02_01a:2062_9	Atha yadā mahānidāghe sabbatiṇāni sukkhāni honti, jivhātemanamattampi udakaṃ dullabhaṃ	2062	
PA_atk-s02_01a:2062_10	hoti, tadā migajātā sukkhatiṇāni ceva purāṇapaṇṇāni ca khādantā kampamānā viya vicarantā	20621	
PA_atk-s02_01a:2062_11	nivāpatiṇassa gandhaṃ ghāyitvā vadhabandhanādīni agaṇayitvā vatiṃ ajjhottharantā	20621	
PA_atk-s02_01a:2062_12	pavisanti. Tesañhi nivāpatiṇaṃ ativiya piyaṃ hoti manāpaṃ. Nevāpiko te disvā dve	20621	
PA_atk-s02_01a:2062_13	tīṇi divasāni pamatto viya hoti, dvāraṃ vivaritvā tiṭṭhati. Antonivāpaṭṭhāne tahiṃ	20621	
PA_atk-s02_01a:2062_14	tahiṃ udakaāvāṭakāpi honti, migā vivaṭadvārena pavisitvā khāditamattakaṃ pivitamattakameva	20621	
PA_atk-s02_01a:2062_15	katvā pakkamanti, punadivase kiñci na karontīti kaṇṇe cālayamānā khāditvā pivitvā	20621	
PA_atk-s02_01a:2062_16	ataramānā gacchanti, punadivase koci kiñci kattā natthīti yāvadatthaṃ khāditvā pivitvā	20621	
PA_atk-s02_01a:2062_17	maṇḍalagumbaṃ pavisitvā nipajjanti. Luddakā tesaṃ pamattabhāvaṃ jānitvā dvāraṃ pidhāya	20621	
PA_atk-s02_01a:2062_18	samparivāretvā koṭito paṭṭhāya koṭṭetvā gacchanti, evaṃ te tasmiṃ nivāpe nevāpikassa	20621	
PA_atk-s02_01a:2062_19	yathākāmakaraṇīyā bhavanti.	20621	
PA_atk-s02_01a:2063_0	262. Tatra, bhikkhaveti, bhikkhave, tesu migajātesu. Paṭhamā migajātāti, migajātā	2063	
PA_atk-s02_01a:2063_1	paṭhamadutiyā nāma natthi. Bhagavā pana āgatapaṭipāṭivasena kappetvā paṭhamā, dutiyā,	2063	
PA_atk-s02_01a:2063_2	tatiyā, catutthāti nāmaṃ āropetvā dassesi. Iddhānubhāvāti yathākāmaṃ kattabbabhāvato;	2063	
PA_atk-s02_01a:2063_3	vasībhāvoyeva hi ettha iddhīti ca ānubhāvoti ca adhippeto.	2063	
PA_atk-s02_01a:2064	263. Bhayabhogāti bhayena bhogato. Balavīriyanti aparāparaṃ sañcaraṇavāyodhātu, sā parihāyīti attho.	206	
PA_atk-s02_01a:2065_0	264. Upanissāya āsayaṃ kappeyyāmāti anto nipajjitvā khādantānampi bhayameva, bāhirato	2065	
PA_atk-s02_01a:2065_1	āgantvā khādantānampi bhayameva, mayaṃ pana amuṃ nivāpaṭṭhānaṃ nissāya ekamante āsayaṃ	2065	
PA_atk-s02_01a:2065_2	kappeyyāmāti cintayiṃsu. Upanissāya āsayaṃ kappayiṃsūti luddakā nāma na sabbakālaṃ	2065	
PA_atk-s02_01a:2065_3	appamattā honti. Mayaṃ tattha tattha maṇḍalagumbesu ceva vatipādesu ca nipajjitvā	2065	
PA_atk-s02_01a:2065_4	etesu mukhadhovanatthaṃ vā āhārakiccakaraṇatthaṃ vā pakkantesu nivāpavatthuṃ pavisitvā	2065	
PA_atk-s02_01a:2065_5	khāditamattaṃ katvā amhākaṃ vasanaṭṭhānaṃ pavisissāmāti nivāpavatthuṃ upanissāya	2065	
PA_atk-s02_01a:2065_6	gahanesu gumbavatipādādīsu āsayaṃ kappayiṃsu. Bhuñjiṃsūti vuttanayena luddakānaṃ	2065	
PA_atk-s02_01a:2065_7	pamādakālaṃ ñatvā sīghaṃ sīghaṃ pavisitvā bhuñjiṃsu. Ketabinoti sikkhitakerāṭikā.	2065	
PA_atk-s02_01a:2065_8	Iddhimantāti iddhimanto viya. Parajanāti yakkhā. Ime na migajātāti. Āgatiṃ vā gatiṃ	2065	
PA_atk-s02_01a:2065_9	vāti iminā nāma ṭhānena āgacchanti, amutra gacchantīti idaṃ nesaṃ na jānāma. Daṇḍavākarāhīti	2065	
PA_atk-s02_01a:2065_10	daṇḍavākarajālehi. Samantā sappadesaṃ anuparivāresunti atimāyāvino ete, na dūraṃ	20651	
PA_atk-s02_01a:2065_11	gamissanti, santikeyeva nipannā bhavissantīti nivāpakkhettassa samantā sappadesaṃ	20651	
PA_atk-s02_01a:2065_12	mahantaṃ okāsaṃ anuparivāresuṃ. Addasaṃsūti evaṃ parivāretvā vākarajālaṃ samantato	20651	
PA_atk-s02_01a:2065_13	cāletvā olokentā addasaṃsu. Yattha teti yasmiṃ ṭhāne te gāhaṃ agamaṃsu, taṃ ṭhānaṃ addasaṃsūti attho.	20651	
PA_atk-s02_01a:2066_0	265. Yaṃnūna mayaṃ yattha agatīti te kira evaṃ cintayiṃsu – “anto nipajjitvā anto	2066	
PA_atk-s02_01a:2066_1	khādantānampi bhayameva, bāhirato āgantvā khādantānampi santike vasitvā khādantānampi	2066	
PA_atk-s02_01a:2066_2	bhayameva, tepi hi vākarajālena parikkhipitvā gahitāyevā”ti, tena tesaṃ etadahosi	2066	
PA_atk-s02_01a:2066_3	– “yaṃnūna mayaṃ yattha nevāpikassa ca nevāpikaparisāya ca agati avisayo, tattha	2066	
PA_atk-s02_01a:2066_4	tattha seyyaṃ kappeyyāmā”ti. Aññe ghaṭṭessantīti tato tato dūrataravāsino aññe ghaṭṭessanti.	2066	
PA_atk-s02_01a:2066_5	Te ghaṭṭitā aññeti tepi ghaṭṭitā aññe tato dūrataravāsino ghaṭṭessanti. Evaṃ imaṃ	2066	
PA_atk-s02_01a:2066_6	nivāpaṃ nivuttaṃ sabbaso migajātā parimuccissantīti evaṃ imaṃ amhehi nivuttaṃ nivāpaṃ	2066	
PA_atk-s02_01a:2066_7	sabbe migaghaṭā migasaṅghā vissajjessanti pariccajissanti. Ajjhupekkheyyāmāti tesaṃ	2066	
PA_atk-s02_01a:2066_8	gahaṇe abyāvaṭā bhaveyyāmāti; yathā tathā āgacchantesu hi taruṇapotako vā mahallako	2066	
PA_atk-s02_01a:2066_9	vā dubbalo vā yūthaparihīno vā sakkā honti laddhuṃ, anāgacchantesu kiñci natthi.	2066	
PA_atk-s02_01a:2066_10	Ajjhupekkhiṃsu kho, bhikkhaveti evaṃ cintetvā abyāvaṭāva ahesuṃ.	20661	
PA_atk-s02_01a:2067_0	267. Amuṃ nivāpaṃ nivuttaṃ mārassa amūni ca lokāmisānīti ettha nivāpoti vā lokāmisānīti	2067	
PA_atk-s02_01a:2067_1	vā vaṭṭāmisabhūtānaṃ pañcannaṃ kāmaguṇānametaṃ adhivacanaṃ. Māro na ca bījāni viya	2067	
PA_atk-s02_01a:2067_2	kāmaguṇe vapento āhiṇḍati, kāmaguṇagiddhānaṃ pana upari vasaṃ vatteti, tasmā kāmaguṇā	2067	
PA_atk-s02_01a:2067_3	mārassa nivāpā nāma honti. Tena vuttaṃ – “amuṃ nivāpaṃ nivuttaṃ mārassā”ti. Na parimucciṃsu	2067	
PA_atk-s02_01a:2067_4	mārassa iddhānubhāvāti mārassa vasaṃ gatā ahesuṃ, yathākāmakaraṇīyā. Ayaṃ saputtabhariyapabbajjāya āgataupamā.	2067	
PA_atk-s02_01a:2068_0	268. Cetovimutti parihāyīti ettha cetovimutti nāma araññe vasissāmāti uppannaajjhāsayo;	2068	
PA_atk-s02_01a:2068_1	so parihāyīti attho. Tathūpame ahaṃ ime dutiyeti ayaṃ brāhmaṇadhammikapabbajjāya	2068	
PA_atk-s02_01a:2068_2	upamā. Brāhmaṇā hi aṭṭhacattālīsavassāni komārabrahmacariyaṃ caritvā vaṭṭupacchedabhayena	2068	
PA_atk-s02_01a:2068_3	paveṇiṃ ghaṭayissāmāti dhanaṃ pariyesitvā bhariyaṃ gahetvā agāramajjhe vasantā ekasmiṃ	2068	
PA_atk-s02_01a:2068_4	putte jāte “amhākaṃ putto jāto vaṭṭaṃ na ucchinnaṃ paveṇi ghaṭitā”ti puna nikkhamitvā	2068	
PA_atk-s02_01a:2068_5	pabbajanti vā tameva vā sa’kalattavāsaṃ vasanti.	2068	
PA_atk-s02_01a:2069_0	269. Evañhi te, bhikkhave, tatiyāpi samaṇabrāhmaṇā na parimucciṃsūti purimā viya	2069	
PA_atk-s02_01a:2069_1	tepi mārassa iddhānubhāvā na mucciṃsu; yathākāmakaraṇīyāva ahesuṃ. Kiṃ pana te akaṃsūti?	2069	
PA_atk-s02_01a:2069_2	Gāmanigamarājadhāniyo osaritvā tesu tesu ārāmauyyānaṭṭhānesu assamaṃ māpetvā nivasantā	2069	
PA_atk-s02_01a:2069_3	kuladārake hatthiassarathasippādīni nānappakārāni sippāni sikkhāpesuṃ. Iti te vākarajālena	2069	
PA_atk-s02_01a:2069_4	tatiyā migajātā viya mārassa pāpimato diṭṭhijālena parikkhipitvā yathākāmakaraṇīyā ahesuṃ.	2069	
PA_atk-s02_01a:2070	270. Tathūpame ahaṃ ime catuttheti ayaṃ imassa sāsanassa upamā āhaṭā.	207	
PA_atk-s02_01a:2071_0	271. Andhamakāsi māranti na mārassa akkhīni bhindi. Vipassanāpādakajjhānaṃ samāpannassa	2071	
PA_atk-s02_01a:2071_1	pana bhikkhuno imaṃ nāma ārammaṇaṃ nissāya cittaṃ vattatīti māro passituṃ na sakkoti.	2071	
PA_atk-s02_01a:2071_2	Tena vuttaṃ – “andhamakāsi māra”nti. Apadaṃ vadhitvā māracakkhunti teneva pariyāyena	2071	
PA_atk-s02_01a:2071_3	yathā mārassa cakkhu apadaṃ hoti nippadaṃ, appatiṭṭhaṃ, nirārammaṇaṃ, evaṃ vadhitvāti	2071	
PA_atk-s02_01a:2071_4	attho. Adassanaṃ gato pāpimatoti teneva pariyāyena mārassa pāpimato adassanaṃ gato.	2071	
PA_atk-s02_01a:2071_5	Na hi so attano maṃsacakkhunā tassa vipassanāpādakajjhānaṃ samāpannassa bhikkhuno	2071	
PA_atk-s02_01a:2071_6	ñāṇasarīraṃ daṭṭhuṃ sakkoti. Paññāya cassa disvā āsavā parikkhīṇā hontīti maggapaññāya	2071	
PA_atk-s02_01a:2071_7	cattāri ariyasaccāni disvā cattāro āsavā parikkhīṇā honti. Tiṇṇo loke visattikanti	2071	
PA_atk-s02_01a:2071_8	loke sattavisattabhāvena visattikāti evaṃ saṅkhaṃ gataṃ. Atha vā “visattikāti kenaṭṭhena	2071	
PA_atk-s02_01a:2071_9	visattikā? Visatāti visattikā visaṭāti visattikā, vipulāti visattikā, visālāti visattikā,	2071	
PA_atk-s02_01a:2071_10	visamāti visattikā, visakkatīti visattikā, visaṃ haratīti visattikā, visaṃvādikāti	20711	
PA_atk-s02_01a:2071_11	visattikā, visamūlāti visattikā, visaphalāti visattikā, visaparibhogāti visattikā,	20711	
PA_atk-s02_01a:2071_12	visālā vā pana sā taṇhā rūpe sadde gandhe rase phoṭṭhabbe”ti visattikā. Evaṃ visattikāti	20711	
PA_atk-s02_01a:2071_13	saṅkhaṃ gataṃ taṇhaṃ tiṇṇo nittiṇṇo uttiṇṇo. Tena vuccati – “tiṇṇo loke visattika”nti.	20711	
PA_atk-s02_01a:2072	Papañcasūdaniyā majjhimanikāyaṭṭhakathāya	207	
PA_atk-s02_01a:2073	Nivāpasuttavaṇṇanā niṭṭhitā.	207	
PA_atk-s02_01a:2074	6. Pāsarāsisuttavaṇṇanā	207	
PA_atk-s02_01a:2075_0	272. Evaṃ me sutanti pāsarāsisuttaṃ. Tattha sādhu mayaṃ, āvusoti āyācantā bhaṇanti.	2075	
PA_atk-s02_01a:2075_1	Ete kira pañcasatā bhikkhū janapadavāsino “dasabalaṃ passissāmā”ti sāvatthiṃ anuppattā.	2075	
PA_atk-s02_01a:2075_2	Satthudassanaṃ pana etehi laddhaṃ, dhammiṃ kathaṃ na tāva suṇanti. Te satthugāravena	2075	
PA_atk-s02_01a:2075_3	“amhākaṃ, bhante, dhammakathaṃ kathethā”ti vattuṃ na sakkonti. Buddhā hi garū honti,	2075	
PA_atk-s02_01a:2075_4	ekacāriko sīho migarājā viya, pabhinnakuñjaro viya, phaṇakataāsīviso viya, mahāaggikkhandho	2075	
PA_atk-s02_01a:2075_5	viya ca durāsadā vuttampi cetaṃ –	2075	
PA_atk-s02_01a:2076	“Āsīviso yathā ghoro, migarājāva kesarī;	207	
PA_atk-s02_01a:2077	Nāgova kuñjaro dantī, evaṃ buddhā durāsadā”ti.	207	
PA_atk-s02_01a:2078	Evaṃ durāsadaṃ satthāraṃ te bhikkhū sayaṃ yācituṃ asakkontā āyasmantaṃ ānandaṃ yācamānā “sādhu mayaṃ, āvuso”ti āhaṃsu.	207	
PA_atk-s02_01a:2079_0	Appeva nāmāti api nāma labheyyātha. Kasmā pana thero te bhikkhū “rammakassa brāhmaṇassa	2079	
PA_atk-s02_01a:2079_1	assamaṃ upasaṅkameyyāthā”ti āha? Pākaṭakiriyatāya. Dasabalassa hi kiriyā therassa	2079	
PA_atk-s02_01a:2079_2	pākaṭā hoti; jānāti thero, “ajja satthā jetavane vasitvā pubbārāme divāvihāraṃ karissati;	2079	
PA_atk-s02_01a:2079_3	ajja pubbārāme vasitvā jetavane divāvihāraṃ karissati; ajja ekakova piṇḍāya pavisissati;	2079	
PA_atk-s02_01a:2079_4	ajja bhikkhusaṅghaparivuto imasmiṃ kāle janapadacārikaṃ nikkhamissatī”ti. Kiṃ panassa	2079	
PA_atk-s02_01a:2079_5	evaṃ jānanatthaṃ cetopariyañāṇaṃ atthīti? Natthi. Anumānabuddhiyā pana katakiriyāya	2079	
PA_atk-s02_01a:2079_6	nayaggāhena jānāti. Yañhi divasaṃ bhagavā jetavane vasitvā pubbārāme divāvihāraṃ	2079	
PA_atk-s02_01a:2079_7	kātukāmo hoti, tadā senāsanaparikkhārabhaṇḍānaṃ paṭisāmanākāraṃ dasseti, thero sammajjanisaṅkārachaḍḍanakādīni	2079	
PA_atk-s02_01a:2079_8	paṭisāmeti. Pubbārāme vasitvā jetavanaṃ divāvihārāya āgamanakālepi eseva nayo.	2079	
PA_atk-s02_01a:2080_0	Yadā pana ekako piṇḍāya pavisitukāmo hoti, tadā pātova sarīrapaṭijagganaṃ katvā gandhakuṭiṃ	2080	
PA_atk-s02_01a:2080_1	pavisitvā dvāraṃ pidhāya phalasamāpattiṃ appetvā nisīdati. Thero “ajja bhagavā bodhaneyyabandhavaṃ	2080	
PA_atk-s02_01a:2080_2	disvā nisinno”ti tāya saññāya ñatvā “ajja, āvuso, bhagavā ekako pavisitukāmo, tumhe	2080	
PA_atk-s02_01a:2080_3	bhikkhācārasajjā hothā”ti bhikkhūnaṃ saññaṃ deti. Yadā pana bhikkhusaṅghaparivāro	2080	
PA_atk-s02_01a:2080_4	pavisitukāmo hoti, tadā gandhakuṭidvāraṃ upaḍḍhapidahitaṃ katvā phalasamāpattiṃ appetvā	2080	
PA_atk-s02_01a:2080_5	nisīdati, thero tāya saññāya ñatvā pattacīvaraggahaṇatthāya bhikkhūnaṃ saññaṃ deti.	2080	
PA_atk-s02_01a:2080_6	Yadā janapadacārikaṃ nikkhamitukāmo hoti, tadā ekaṃ dve ālope atirekaṃ bhuñjati,	2080	
PA_atk-s02_01a:2080_7	sabbakālaṃ caṅkamanañcāruyha aparāparaṃ caṅkamati, thero tāya saññāya ñatvā “bhagavā,	2080	
PA_atk-s02_01a:2080_8	āvuso, janapadacārikaṃ caritukāmo, tumhākaṃ kattabbaṃ karothā”ti bhikkhūnaṃ saññaṃ deti.	2080	
PA_atk-s02_01a:2081_0	Bhagavā paṭhamabodhiyaṃ vīsati vassāni anibaddhavāso ahosi, pacchā pañcavīsati vassāni	2081	
PA_atk-s02_01a:2081_1	abbokiṇṇaṃ sāvatthiṃyeva upanissāya vasanto ekadivase dve ṭhānāni paribhuñjati. Jetavane	2081	
PA_atk-s02_01a:2081_2	rattiṃ vasitvā punadivase bhikkhusaṅghaparivuto dakkhiṇadvārena sāvatthiṃ piṇḍāya	2081	
PA_atk-s02_01a:2081_3	pavisitvā pācīnadvārena nikkhamitvā pubbārāme divāvihāraṃ karoti. Pubbārāme rattiṃ	2081	
PA_atk-s02_01a:2081_4	vasitvā punadivase pācīnadvārena sāvatthiṃ piṇḍāya pavisitvā dakkhiṇadvārena nikkhamitvā	2081	
PA_atk-s02_01a:2081_5	jetavane divāvihāraṃ karoti. Kasmā? Dvinnaṃ kulānaṃ anukampāya. Manussattabhāve ṭhitena	2081	
PA_atk-s02_01a:2081_6	hi anāthapiṇḍikena viya aññena kenaci, mātugāmattabhāve ṭhitāya ca visākhāya viya	2081	
PA_atk-s02_01a:2081_7	aññāya itthiyā tathāgataṃ uddissa dhanapariccāgo kato nāma natthi, tasmā bhagavā	2081	
PA_atk-s02_01a:2081_8	tesaṃ anukampāya ekadivase imāni dve ṭhānāni paribhuñjati. Tasmiṃ pana divase jetavane	2081	
PA_atk-s02_01a:2081_9	vasi, tasmā thero – “ajja bhagavā sāvatthiyaṃ piṇḍāya caritvā sāyanhakāle gattāni	2081	
PA_atk-s02_01a:2081_10	parisiñcanatthāya pubbakoṭṭhakaṃ gamissati; athāhaṃ gattāni parisiñcitvā ṭhitaṃ bhagavantaṃ	20811	
PA_atk-s02_01a:2081_11	yācitvā rammakassa brāhmaṇassa assamaṃ gahetvā gamissāmi. Evamime bhikkhū bhagavato	20811	
PA_atk-s02_01a:2081_12	sammukhā labhissanti dhammakathaṃ savanāyā”ti cintetvā te bhikkhū evamāha.	20811	
PA_atk-s02_01a:2082_0	Migāramātupāsādoti visākhāya pāsādo. Sā hi migārena seṭṭhinā mātuṭṭhāne ṭhapitattā	2082	
PA_atk-s02_01a:2082_1	migāramātāti vuccati. Paṭisallānā vuṭṭhitoti tasmiṃ kira pāsāde dvinnaṃ mahāsāvakānaṃ	2082	
PA_atk-s02_01a:2082_2	sirigabbhānaṃ majjhe bhagavato sirigabbho ahosi. Thero dvāraṃ vivaritvā antogabbhaṃ	2082	
PA_atk-s02_01a:2082_3	sammajjitvā mālākacavaraṃ nīharitvā mañcapīṭhaṃ paññapetvā satthu saññaṃ adāsi. Satthā	2082	
PA_atk-s02_01a:2082_4	sirigabbhaṃ pavisitvā dakkhiṇena passena sato sampajāno sīhaseyyaṃ upagamma darathaṃ	2082	
PA_atk-s02_01a:2082_5	paṭippassambhetvā uṭṭhāya phalasamāpattiṃ appetvā nisīditvā sāyanhasamaye tato vuṭṭhāsi.	2082	
PA_atk-s02_01a:2082_6	Taṃ sandhāya vuttaṃ “paṭisallānā vuṭṭhito”ti.	2082	
PA_atk-s02_01a:2083_0	Parisiñcitunti yo hi cuṇṇamattikādīhi gattāni ubbaṭṭento mallakamuṭṭhādīhi vā ghaṃsanto	2083	
PA_atk-s02_01a:2083_1	nhāyati, so nhāyatīti vuccati. Yo tathā akatvā pakatiyāva nhāyati, so parisiñcatīti	2083	
PA_atk-s02_01a:2083_2	vuccati. Bhagavatopi sarīre tathā haritabbaṃ rajojallaṃ nāma na upalimpati, utuggahaṇatthaṃ	2083	
PA_atk-s02_01a:2083_3	pana bhagavā kevalaṃ udakaṃ otarati. Tenāha – “gattāni parisiñcitu”nti. Pubbakoṭṭhakoti pācīnakoṭṭhako.	2083	
PA_atk-s02_01a:2084_0	Sāvatthiyaṃ kira vihāro kadāci mahā hoti kadāci khuddako. Tathā hi so vipassissa	2084	
PA_atk-s02_01a:2084_1	bhagavato kāle yojaniko ahosi, sikhissa tigāvuto, vessabhussa aḍḍhayojaniko, kakusandhassa	2084	
PA_atk-s02_01a:2084_2	gāvutappamāṇo, koṇāgamanassa aḍḍhagāvutappamāṇo, kassapassa vīsatiusabhappamāṇo,	2084	
PA_atk-s02_01a:2084_3	amhākaṃ bhagavato kāle aṭṭhakarīsappamāṇo jāto. Tampi nagaraṃ tassa vihārassa kadāci	2084	
PA_atk-s02_01a:2084_4	pācīnato hoti, kadāci dakkhiṇato, kadāci pacchimato, kadāci uttarato. Jetavane gandhakuṭiyaṃ	2084	
PA_atk-s02_01a:2084_5	pana catunnaṃ mañcapādānaṃ patiṭṭhitaṭṭhānaṃ acalameva.	2084	
PA_atk-s02_01a:2085_0	Cattāri hi acalacetiyaṭṭhānāni nāma mahābodhipallaṅkaṭṭhānaṃ isipatane dhammacakkappavattanaṭṭhānaṃ	2085	
PA_atk-s02_01a:2085_1	saṅkassanagaradvāre devorohaṇakāle sopānassa patiṭṭhaṭṭhānaṃ mañcapādaṭṭhānanti.	2085	
PA_atk-s02_01a:2085_2	Ayaṃ pana pubbakoṭṭhako kassapadasabalassa vīsatiusabhavihārakāle pācīnadvāre koṭṭhako	2085	
PA_atk-s02_01a:2085_3	ahosi. So idānipi pubbakoṭṭhakotveva paññāyati. Kassapadasabalassa kāle aciravatī	2085	
PA_atk-s02_01a:2085_4	nagaraṃ parikkhipitvā sandamānā pubbakoṭṭhakaṃ patvā udakena bhinditvā mahantaṃ udakarahadaṃ	2085	
PA_atk-s02_01a:2085_5	māpesi samatitthaṃ anupubbagambhīraṃ. Tattha ekaṃ rañño nhānatitthaṃ, ekaṃ nāgarānaṃ,	2085	
PA_atk-s02_01a:2085_6	ekaṃ bhikkhusaṅghassa, ekaṃ buddhānanti evaṃ pāṭiyekkāni nhānatitthāni honti ramaṇīyāni	2085	
PA_atk-s02_01a:2085_7	vippakiṇṇarajatapaṭṭasadisavālikāni. Iti bhagavā āyasmatā ānandena saddhiṃ yena ayaṃ	2085	
PA_atk-s02_01a:2085_8	evarūpo pubbakoṭṭhako tenupasaṅkami gattāni parisiñcituṃ. Athāyasmā ānando udakasāṭikaṃ	2085	
PA_atk-s02_01a:2085_9	upanesi. Bhagavā rattadupaṭṭaṃ apanetvā udakasāṭikaṃ nivāsesi. Thero dupaṭṭena saddhiṃ	2085	
PA_atk-s02_01a:2085_10	mahācīvaraṃ attano hatthagatamakāsi. Bhagavā udakaṃ otari. Sahotaraṇenevassa udake	20851	
PA_atk-s02_01a:2085_11	macchakacchapā sabbe suvaṇṇavaṇṇā ahesuṃ. Yantanālikāhi suvaṇṇarasadhārānisiñcamānakālo	20851	
PA_atk-s02_01a:2085_12	viya suvaṇṇapaṭapasāraṇakālo viya ca ahosi. Atha bhagavato nhānavattaṃ dassetvā nhatvā	20851	
PA_atk-s02_01a:2085_13	paccuttiṇṇassa thero rattadupaṭṭaṃ upanesi. Bhagavā taṃ nivāsetvā vijjulatāsadisaṃ	20851	
PA_atk-s02_01a:2085_14	kāyabandhanaṃ bandhitvā mahācīvaraṃ antantena saṃharitvā padumagabbhasadisaṃ katvā	20851	
PA_atk-s02_01a:2085_15	upanītaṃ dvīsu kaṇṇesu gahetvā aṭṭhāsi. Tena vuttaṃ – “pubbakoṭṭhake gattāni parisiñcitvā	20851	
PA_atk-s02_01a:2085_16	paccuttaritvā ekacīvaro aṭṭhāsī”ti.	20851	
PA_atk-s02_01a:2086_0	Evaṃ ṭhitassa pana bhagavato sarīraṃ vikasitakamaluppalasaraṃ sabbapāliphullaṃ pāricchattakaṃ	2086	
PA_atk-s02_01a:2086_1	tārāmarīcivikasitaṃ ca gaganatalaṃ siriyā avahasamānaṃ viya virocittha. Byāmappabhāparikkhepavilāsinī	2086	
PA_atk-s02_01a:2086_2	cassa dvattiṃsavaralakkhaṇamālā ganthetvā ṭhapitā dvattiṃsacandamālā viya, dvattiṃsasūriyamālā	2086	
PA_atk-s02_01a:2086_3	viya, paṭipāṭiyā ṭhapitā dvattiṃsacakkavatti dvattiṃsadevarājā dvattiṃsamahābrahmāno	2086	
PA_atk-s02_01a:2086_4	viya ca ativiya virocittha, vaṇṇabhūmināmesā. Evarūpesu ṭhānesu buddhānaṃ sarīravaṇṇaṃ	2086	
PA_atk-s02_01a:2086_5	vā guṇavaṇṇaṃ vā cuṇṇiyapadehi vā gāthāhi vā atthañca upamāyo ca kāraṇāni ca āharitvā	2086	
PA_atk-s02_01a:2086_6	paṭibalena dhammakathikena pūretvā kathetuṃ vaṭṭatīti evarūpesu ṭhānesu dhammakathikassa thāmo veditabbo.	2086	
PA_atk-s02_01a:2087_0	273. Gattāni pubbāpayamānoti pakatibhāvaṃ gamayamāno nirudakāni kurumāno, sukkhāpayamānoti	2087	
PA_atk-s02_01a:2087_1	attho. Sodakena gattena cīvaraṃ pārupantassa hi cīvare kaṇṇikā uṭṭhahanti, parikkhārabhaṇḍaṃ	2087	
PA_atk-s02_01a:2087_2	dussati. Buddhānaṃ pana sarīre rajojallaṃ na upalimpati; padumapatte pakkhittaudakabindu	2087	
PA_atk-s02_01a:2087_3	viya udakaṃ vinivattetvā gacchati, evaṃ santepi sikkhāgāravatāya bhagavā, “pabbajitavattaṃ	2087	
PA_atk-s02_01a:2087_4	nāmeta”nti mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi.	2087	
PA_atk-s02_01a:2087_5	Tasmiṃ khaṇe thero cintesi – “bhagavā mahācīvaraṃ pārupitvā migāramātupāsādaṃ ārabbha	2087	
PA_atk-s02_01a:2087_6	gamanābhihārato paṭṭhāya dunnivattiyo bhavissati; buddhānañhi adhippāyakopanaṃ nāma	2087	
PA_atk-s02_01a:2087_7	ekacārikasīhassa gahaṇatthaṃ hatthappasāraṇaṃ viya; pabhinnavaravāraṇassa soṇḍāya	2087	
PA_atk-s02_01a:2087_8	parāmasanaṃ viya; uggatejassa āsīvisassa gīvāya gahaṇaṃ viya ca bhāriyaṃ hoti. Idheva	2087	
PA_atk-s02_01a:2087_9	rammakassa brāhmaṇassa assamassa vaṇṇaṃ kathetvā tattha gamanatthāya bhagavantaṃ	2087	
PA_atk-s02_01a:2087_10	yācissāmī”ti. So tathā akāsi. Tena vuttaṃ – “atha kho āyasmā ānando…pe… anukampaṃ upādāyā”ti.	20871	
PA_atk-s02_01a:2088_0	Tattha anukampaṃ upādāyāti bhagavato sammukhā dhammiṃ kathaṃ sossāmāti taṃ assamaṃ	2088	
PA_atk-s02_01a:2088_1	gatānaṃ pañcannaṃ bhikkhusatānaṃ anukampaṃ paṭicca, tesu kāruññaṃ katvāti attho.	2088	
PA_atk-s02_01a:2088_2	Dhammiyā kathāyāti dasasu pāramitāsu aññatarāya pāramiyā ceva mahābhinikkhamanassa	2088	
PA_atk-s02_01a:2088_3	ca vaṇṇaṃ kathayamānā sannisinnā honti. Āgamayamānoti olokayamāno. Ahaṃ buddhoti	2088	
PA_atk-s02_01a:2088_4	sahasā appavisitvā yāva sā kathā niṭṭhāti, tāva aṭṭhāsīti attho. Aggaḷaṃ ākoṭesīti	2088	
PA_atk-s02_01a:2088_5	agganakhena kavāṭe saññaṃ adāsi. Vivariṃsūti sotaṃ odahitvāva nisinnattā taṅkhaṇaṃyeva āgantvā vivariṃsu.	2088	
PA_atk-s02_01a:2089_0	Paññatte āsaneti buddhakāle kira yattha yattha ekopi bhikkhu viharati, sabbattha	2089	
PA_atk-s02_01a:2089_1	buddhāsanaṃ paññattameva hoti. Kasmā? Bhagavā kira attano santike kammaṭṭhānaṃ gahetvā	2089	
PA_atk-s02_01a:2089_2	phāsukaṭṭhāne viharante manasi karoti “asuko mayhaṃ santike kammaṭṭhānaṃ gahetvā	2089	
PA_atk-s02_01a:2089_3	gato, sakkhissati nu kho visesaṃ nibbattetuṃ no vā”ti. Atha naṃ passati kammaṭṭhānaṃ	2089	
PA_atk-s02_01a:2089_4	vissajjetvā akusalavitakke vitakkayamānaṃ, tato “kathañhi nāma mādisassa satthu santike	2089	
PA_atk-s02_01a:2089_5	kammaṭṭhānaṃ gahetvā viharantaṃ imaṃ kulaputtaṃ akusalavitakkā abhibhavitvā anamatagge	2089	
PA_atk-s02_01a:2089_6	vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā taṃ kulaputtaṃ	2089	
PA_atk-s02_01a:2089_7	ovaditvā ākāsaṃ uppatitvā puna attano vasanaṭṭhānameva gacchati. Athevaṃ ovadiyamānā	2089	
PA_atk-s02_01a:2089_8	te bhikkhū cintayiṃsu – “satthā amhākaṃ manaṃ jānitvā āgantvā amhākaṃ samīpe ṭhitaṃyeva	2089	
PA_atk-s02_01a:2089_9	attānaṃ dasseti; tasmiṃ khaṇe, ‘bhante, idha nisīdatha, idha nisīdathā’ti āsanapariyesanaṃ	2089	
PA_atk-s02_01a:2089_10	nāma bhāro”ti. Te āsanaṃ paññapetvāva viharanti. Yassa pīṭhaṃ atthi, so taṃ paññapeti.	20891	
PA_atk-s02_01a:2089_11	Yassa natthi, so mañcaṃ vā phalakaṃ vā kaṭṭhaṃ vā pāsāṇaṃ vā vālikapuñjaṃ vā paññapeti.	20891	
PA_atk-s02_01a:2089_12	Taṃ alabhamānā purāṇapaṇṇānipi saṅkaḍḍhitvā tattha paṃsukūlaṃ pattharitvā ṭhapenti.	20891	
PA_atk-s02_01a:2089_13	Idha pana pakatipaññattameva āsanaṃ ahosi, taṃ sandhāya vuttaṃ – “paññatte āsane nisīdī”ti.	20891	
PA_atk-s02_01a:2090_0	Kāya nutthāti katamāya nu kathāya sannisinnā bhavathāti attho. “Kāya netthā”tipi	2090	
PA_atk-s02_01a:2090_1	pāḷi, tassā katamāya nu etthāti attho. “Kāya notthā”tipi pāḷi, tassāpi purimoyeva	2090	
PA_atk-s02_01a:2090_2	attho. Antarā kathāti kammaṭṭhānamanasikārauddesaparipucchādīnaṃ antarā aññā ekā	2090	
PA_atk-s02_01a:2090_3	kathā. Vippakatāti mama āgamanapaccayā apariniṭṭhitā sikhaṃ appattā. Atha bhagavā	2090	
PA_atk-s02_01a:2090_4	anuppattoti atha etasmiṃ kāle bhagavā āgato. Dhammī vā kathāti dasakathāvatthunissitā	2090	
PA_atk-s02_01a:2090_5	vā dhammī kathā. Ariyo vā tuṇhībhāvoti ettha pana dutiyajjhānampi ariyo tuṇhībhāvo	2090	
PA_atk-s02_01a:2090_6	mūlakammaṭṭhānampi. Tasmā taṃ jhānaṃ appetvā nisinnopi, mūlakammaṭṭhānaṃ gahetvā	2090	
PA_atk-s02_01a:2090_7	nisinnopi bhikkhu ariyena tuṇhībhāvena nisinnoti veditabbo.	2090	
PA_atk-s02_01a:2091_0	274. Dvemā, bhikkhave, pariyesanāti ko anusandhi? Te bhikkhū sammukhā dhammiṃ kathaṃ	2091	
PA_atk-s02_01a:2091_1	sossāmāti therassa bhāraṃ akaṃsu, thero tesaṃ assamagamanamakāsi. Te tattha nisīditvā	2091	
PA_atk-s02_01a:2091_2	atiracchānakathikā hutvā dhammiyā kathāya nisīdiṃsu. Atha bhagavā “ayaṃ tumhākaṃ	2091	
PA_atk-s02_01a:2091_3	pariyesanā ariyapariyesanā nāmā”ti dassetuṃ imaṃ desanaṃ ārabhi. Tattha katamā ca,	2091	
PA_atk-s02_01a:2091_4	bhikkhave, anariyapariyesanāti ettha yathā maggakusalo puriso paṭhamaṃ vajjetabbaṃ	2091	
PA_atk-s02_01a:2091_5	apāyamaggaṃ dassento “vāmaṃ muñcitvā dakkhiṇaṃ gaṇhā”ti vadati. Evaṃ bhagavā desanākusalatāya	2091	
PA_atk-s02_01a:2091_6	paṭhamaṃ vajjetabbaṃ anariyapariyesanaṃ ācikkhitvā pacchā itaraṃ ācikkhissāmīti uddesānukkamaṃ	2091	
PA_atk-s02_01a:2091_7	bhinditvā evamāha. Jātidhammoti jāyanasabhāvo. Jarādhammoti jīraṇasabhāvo. Byādhidhammoti	2091	
PA_atk-s02_01a:2091_8	byādhisabhāvo. Maraṇadhammoti maraṇasabhāvo. Sokadhammoti socanakasabhāvo. Saṃkilesadhammoti	2091	
PA_atk-s02_01a:2091_9	saṃkilissanasabhāvo.	2091	
PA_atk-s02_01a:2092_0	Puttabhariyanti puttā ca bhariyā ca. Esa nayo sabbattha. Jātarūparajatanti ettha	2092	
PA_atk-s02_01a:2092_1	pana jātarūpanti suvaṇṇaṃ. Rajatanti yaṃkiñci vohārūpagaṃ lohamāsakādi. Jātidhammā	2092	
PA_atk-s02_01a:2092_2	hete, bhikkhave, upadhayoti ete pañcakāmaguṇūpadhayo nāma honti, te sabbepi jātidhammāti	2092	
PA_atk-s02_01a:2092_3	dasseti. Byādhidhammavārādīsu jātarūparajataṃ na gahitaṃ, na hetassa sīsarogādayo	2092	
PA_atk-s02_01a:2092_4	byādhayo nāma honti, na sattānaṃ viya cutisaṅkhātaṃ maraṇaṃ, na soko uppajjati. Ayādīhi	2092	
PA_atk-s02_01a:2092_5	pana saṃkilesehi saṃkilissatīti saṃkilesadhammavāre gahitaṃ. Tathā utusamuṭṭhānattā	2092	
PA_atk-s02_01a:2092_6	jātidhammavāre. Malaṃ gahetvā jīraṇato jarādhammavāre ca.	2092	
PA_atk-s02_01a:2093	275. Ayaṃ, bhikkhave, ariyā pariyesanāti, bhikkhave, ayaṃ niddosatāyapi ariyehi pariyesitabbatāyapi ariyapariyesanāti veditabbā.	209	
PA_atk-s02_01a:2094_0	276. Ahampi sudaṃ, bhikkhaveti kasmā ārabhi? Mūlato paṭṭhāya mahābhinikkhamanaṃ dassetuṃ.	2094	
PA_atk-s02_01a:2094_1	Evaṃ kirassa ahosi – “bhikkhave, ahampi pubbe anariyapariyesanaṃ pariyesiṃ. Svāhaṃ	2094	
PA_atk-s02_01a:2094_2	taṃ pahāya ariyapariyesanaṃ pariyesitvā sabbaññutaṃ patto. Pañcavaggiyāpi anariyapariyesanaṃ	2094	
PA_atk-s02_01a:2094_3	pariyesiṃsu. Te taṃ pahāya ariyapariyesanaṃ pariyesitvā khīṇāsavabhūmiṃ pattā. Tumhepi	2094	
PA_atk-s02_01a:2094_4	mama ceva pañcavaggiyānañca maggaṃ āruḷhā. Ariyapariyesanā tumhākaṃ pariyesanā”ti	2094	
PA_atk-s02_01a:2094_5	mūlato paṭṭhāya attano mahābhinikkhamanaṃ dassetuṃ imaṃ desanaṃ ārabhi.	2094	
PA_atk-s02_01a:2095_0	277. Tattha daharova samānoti taruṇova samāno. Susukāḷakesoti suṭṭhu kāḷakeso, añjanavaṇṇakesova	2095	
PA_atk-s02_01a:2095_1	hutvāti attho. Bhadrenāti bhaddakena. Paṭhamena vayasāti tiṇṇaṃ vayānaṃ paṭhamavayena.	2095	
PA_atk-s02_01a:2095_2	Akāmakānanti anicchamānānaṃ, anādaratthe sāmivacanaṃ. Assūni mukhe etesanti assumukhā;	2095	
PA_atk-s02_01a:2095_3	tesaṃ assumukhānaṃ, assukilinnamukhānanti attho. Rudantānanti kanditvā rodamānānaṃ.	2095	
PA_atk-s02_01a:2095_4	Kiṃ kusalagavesīti kiṃ kusalanti gavesamāno. Anuttaraṃ santivarapadanti uttamaṃ santisaṅkhātaṃ	2095	
PA_atk-s02_01a:2095_5	varapadaṃ, nibbānaṃ pariyesamānoti attho. Yena āḷāro kālāmoti ettha āḷāroti tassa	2095	
PA_atk-s02_01a:2095_6	nāmaṃ, dīghapiṅgalo kireso. Tenassa āḷāroti nāmaṃ ahosi. Kālāmoti gottaṃ. Viharatāyasmāti	2095	
PA_atk-s02_01a:2095_7	viharatu āyasmā. Yattha viññū purisoti yasmiṃ dhamme paṇḍito puriso. Sakaṃ ācariyakanti	2095	
PA_atk-s02_01a:2095_8	attano ācariyasamayaṃ. Upasampajja vihareyyāti paṭilabhitvā vihareyya. Ettāvatā tena	2095	
PA_atk-s02_01a:2095_9	okāso kato hoti. Taṃ dhammanti taṃ tesaṃ samayaṃ tantiṃ. Pariyāpuṇinti sutvāva uggaṇhiṃ.	2095	
PA_atk-s02_01a:2096_0	Oṭṭhapahatamattenāti tena vuttassa paṭiggahaṇatthaṃ oṭṭhapaharaṇamattena; aparāparaṃ	2096	
PA_atk-s02_01a:2096_1	katvā oṭṭhasañcaraṇamattakenāti attho. Lapitalāpanamattenāti tena lapitassa paṭilāpanamattakena.	2096	
PA_atk-s02_01a:2096_2	Ñāṇavādanti jānāmīti vādaṃ. Theravādanti thirabhāvavādaṃ, thero ahametthāti etaṃ	2096	
PA_atk-s02_01a:2096_3	vacanaṃ. Ahañceva aññe cāti na kevalaṃ ahaṃ, aññepi bahū evaṃ vadanti. Kevalaṃ saddhāmattakenāti	2096	
PA_atk-s02_01a:2096_4	paññāya asacchikatvā suddhena saddhāmattakeneva. Bodhisatto kira vācāya dhammaṃ uggaṇhantoyeva,	2096	
PA_atk-s02_01a:2096_5	“na kālāmassa vācāya pariyattimattameva asmiṃ dhamme, addhā esa sattannaṃ samāpattīnaṃ	2096	
PA_atk-s02_01a:2096_6	lābhī”ti aññāsi, tenassa etadahosi.	2096	
PA_atk-s02_01a:2097_0	Ākiñcaññāyatanaṃ pavedesīti ākiñcaññāyatanapariyosānā satta samāpattiyo maṃ jānāpesi.	2097	
PA_atk-s02_01a:2097_1	Saddhāti imāsaṃ sattannaṃ samāpattīnaṃ nibbattanatthāya saddhā. Vīriyādīsupi eseva	2097	
PA_atk-s02_01a:2097_2	nayo. Padaheyyanti payogaṃ kareyyaṃ. Nacirasseva taṃ dhammaṃ sayaṃ abhiññā sacchikatvā	2097	
PA_atk-s02_01a:2097_3	upasampajja vihāsinti bodhisatto kira vīriyaṃ paggahetvā katipāhaññeva satta suvaṇṇanisseṇiyo	2097	
PA_atk-s02_01a:2097_4	pasārento viya satta samāpattiyo nibbattesi; tasmā evamāha.	2097	
PA_atk-s02_01a:2098_0	Lābhā no, āvusoti anusūyako kiresa kālāmo. Tasmā “ayaṃ adhunāgato, kinti katvā imaṃ	2098	
PA_atk-s02_01a:2098_1	dhammaṃ nibbattesī”ti usūyaṃ akatvā pasanno pasādaṃ pavedento evamāha. Ubhova santā	2098	
PA_atk-s02_01a:2098_2	imaṃ gaṇaṃ pariharāmāti “mahā ayaṃ gaṇo, dvepi janā pariharāmā”ti vatvā gaṇassa saññaṃ	2098	
PA_atk-s02_01a:2098_3	adāsi, “ahampi sattannaṃ samāpattīnaṃ lābhī, mahāpurisopi sattannameva, ettakā janā	2098	
PA_atk-s02_01a:2098_4	mahāpurisassa santike parikammaṃ uggaṇhatha, ettakā mayha”nti majjhe bhinditvā adāsi.	2098	
PA_atk-s02_01a:2098_5	Uḷārāyāti uttamāya. Pūjāyāti kālāmassa kira upaṭṭhākā itthiyopi purisāpi gandhamālādīni	2098	
PA_atk-s02_01a:2098_6	gahetvā āgacchanti. Kālāmo – “gacchatha, mahāpurisaṃ pūjethā”ti vadati. Te taṃ pūjetvā	2098	
PA_atk-s02_01a:2098_7	yaṃ avasiṭṭhaṃ hoti, tena kālāmaṃ pūjenti. Mahagghāni mañcapīṭhāni āharanti; tānipi	2098	
PA_atk-s02_01a:2098_8	mahāpurisassa dāpetvā yadi avasiṭṭhaṃ hoti, attanā gaṇhāti. Gatagataṭṭhāne varasenāsanaṃ	2098	
PA_atk-s02_01a:2098_9	bodhisattassa jaggāpetvā sesakaṃ attanā gaṇhāti. Evaṃ uḷārāya pūjāya pūjesi. Nāyaṃ	2098	
PA_atk-s02_01a:2098_10	dhammo nibbidāyātiādīsu ayaṃ sattasamāpattidhammo neva vaṭṭe nibbindanatthāya, na	20981	
PA_atk-s02_01a:2098_11	virajjanatthāya, na rāgādinirodhatthāya, na upasamatthāya, na abhiññeyyadhammaṃ abhijānanatthāya,	20981	
PA_atk-s02_01a:2098_12	na catumaggasambodhāya, na nibbānasacchikiriyāya saṃvattatīti attho.	20981	
PA_atk-s02_01a:2099_0	Yāvadeva ākiñcaññāyatanūpapattiyāti yāva saṭṭhikappasahassāyuparimāṇe ākiñcaññāyatanabhave	2099	
PA_atk-s02_01a:2099_1	upapatti, tāvadeva saṃvattati, na tato uddhaṃ. Evamayaṃ punarāvattanadhammoyeva;	2099	
PA_atk-s02_01a:2099_2	yañca ṭhānaṃ pāpeti, taṃ jātijarāmaraṇehi aparimuttameva maccupāsaparikkhittamevāti.	2099	
PA_atk-s02_01a:2099_3	Tato paṭṭhāya ca pana mahāsatto yathā nāma chātajjhattapuriso manuññabhojanaṃ labhitvā	2099	
PA_atk-s02_01a:2099_4	sampiyāyamānopi bhuñjitvā pittavasena vā semhavasena vā makkhikāvasena vā chaḍḍetvā	2099	
PA_atk-s02_01a:2099_5	puna ekaṃ piṇḍampi bhuñjissāmīti manaṃ na uppādeti; evameva imā satta samāpattiyo	2099	
PA_atk-s02_01a:2099_6	mahantena ussāhena nibbattetvāpi, tāsu imaṃ punarāvattikādibhedaṃ ādīnavaṃ disvā,	2099	
PA_atk-s02_01a:2099_7	puna imaṃ dhammaṃ āvajjissāmi vā samāpajjissāmi vā adhiṭṭhahissāmi vā vuṭṭhahissāmi	2099	
PA_atk-s02_01a:2099_8	vā paccavekkhissāmi vāti cittameva na uppādesi. Analaṅkaritvāti alaṃ iminā, alaṃ	2099	
PA_atk-s02_01a:2099_9	imināti punappunaṃ alaṅkaritvā. Nibbijjāti nibbinditvā. Apakkaminti agamāsiṃ.	2099	
PA_atk-s02_01a:2100_0	278. Na kho rāmo imaṃ dhammanti idhāpi bodhisatto taṃ dhammaṃ uggaṇhantoyeva aññāsi	2100	
PA_atk-s02_01a:2100_1	– “nāyaṃ aṭṭhasamāpattidhammo udakassa vācāya uggahitamattova, addhā panesa aṭṭhasamāpattilābhī”ti.	2100	
PA_atk-s02_01a:2100_2	Tenassa etadahosi – “na kho rāmo…pe… jānaṃ passaṃ vihāsī”ti. Sesamettha purimavāre	2100	
PA_atk-s02_01a:2100_3	vuttanayeneva veditabbaṃ.	2100	
PA_atk-s02_01a:2101_0	279. Yena uruvelā senānigamoti ettha uruvelāti mahāvelā, mahāvālikarāsīti attho.	2101	
PA_atk-s02_01a:2101_1	Atha vā urūti vālikā vuccati; velāti mariyādā, velātikkamanahetu āhaṭā uru uruvelāti	2101	
PA_atk-s02_01a:2101_2	evamettha attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṃ	2101	
PA_atk-s02_01a:2101_3	pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –	2101	
PA_atk-s02_01a:2101_4	“kāyakammavacīkammāni nāma paresampi pākaṭāni honti, manokammaṃ pana apākaṭaṃ. Tasmā	2101	
PA_atk-s02_01a:2101_5	yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa añño codako	2101	
PA_atk-s02_01a:2101_6	nāma natthi; so attanāva attānaṃ codetvā pattapuṭena vālikaṃ āharitvā imasmiṃ ṭhāne	2101	
PA_atk-s02_01a:2101_7	ākiratu, idamassa daṇḍakamma”nti. Tato paṭṭhāya yo tādisaṃ vitakkaṃ vitakketi, so	2101	
PA_atk-s02_01a:2101_8	tattha pattapuṭena vālikaṃ ākirati, evaṃ tattha anukkamena mahāvālikarāsi jāto. Tato	2101	
PA_atk-s02_01a:2101_9	taṃ pacchimā janatā parikkhipitvā cetiyaṭṭhānamakāsi; taṃ sandhāya vuttaṃ – “uruvelāti	2101	
PA_atk-s02_01a:2101_10	mahāvelā, mahāvālikarāsīti attho”ti. Tameva sandhāya vuttaṃ – “atha vā urūti vālikā	21011	
PA_atk-s02_01a:2101_11	vuccati, velāti mariyādā. Velātikkamanahetu āhaṭā uru uruvelāti evamettha attho daṭṭhabbo”ti.	21011	
PA_atk-s02_01a:2102_0	Senānigamoti senāya nigamo. Paṭhamakappikānaṃ kira tasmiṃ ṭhāne senāniveso ahosi;	2102	
PA_atk-s02_01a:2102_1	tasmā so padeso senānigamoti vuccati. “Senāni-gāmo”tipi pāṭho. Senānī nāma sujātāya	2102	
PA_atk-s02_01a:2102_2	pitā, tassa gāmoti attho. Tadavasarinti tattha osariṃ. Ramaṇīyaṃ bhūmibhāganti supupphitanānappakārajalajathalajapupphavicittaṃ	2102	
PA_atk-s02_01a:2102_3	manorammaṃ bhūmibhāgaṃ. Pāsādikañca vanasaṇḍanti morapiñchakalāpasadisaṃ pasādajananavanasaṇḍañca	2102	
PA_atk-s02_01a:2102_4	addasaṃ. Nadiñca sandantinti sandamānañca maṇikkhandhasadisaṃ vimalanīlasītalasalilaṃ	2102	
PA_atk-s02_01a:2102_5	nerañjaraṃ nadiṃ addasaṃ. Setakanti parisuddhaṃ nikkaddamaṃ. Supatitthanti anupubbagambhīrehi	2102	
PA_atk-s02_01a:2102_6	sundarehi titthehi upetaṃ. Ramaṇīyanti rajatapaṭṭasadisaṃ vippakiṇṇavālikaṃ pahūtamacchakacchapaṃ	2102	
PA_atk-s02_01a:2102_7	abhirāmadassanaṃ. Samantā ca gocaragāmanti tassa padesassa samantā avidūre gamanāgamanasampannaṃ	2102	
PA_atk-s02_01a:2102_8	sampattapabbajitānaṃ sulabhapiṇḍaṃ gocaragāmañca addasaṃ. Alaṃ vatāti samatthaṃ vata.	2102	
PA_atk-s02_01a:2102_9	Tattheva nisīdinti bodhipallaṅke nisajjaṃ sandhāyāha. Uparisuttasmiñhi tatthevāti	2102	
PA_atk-s02_01a:2102_10	dukkarakārikaṭṭhānaṃ adhippetaṃ, idha pana bodhipallaṅko. Tenāha – “tattheva nisīdi”nti.	21021	
PA_atk-s02_01a:2102_11	Alamidaṃ padhānāyāti idaṃ ṭhānaṃ padhānatthāya samatthanti evaṃ cintetvā nisīdinti attho.	21021	
PA_atk-s02_01a:2103_0	280. Ajjhagamanti adhigacchiṃ paṭilabhiṃ. Ñāṇañca pana me dassananti sabbadhammadassanasamatthañca	2103	
PA_atk-s02_01a:2103_1	me sabbaññutaññāṇaṃ udapādi. Akuppā me vimuttīti mayhaṃ arahattaphalavimutti akuppatāya	2103	
PA_atk-s02_01a:2103_2	ca akuppārammaṇatāya ca akuppā, sā hi rāgādīhi na kuppatīti akuppatāyapi akuppā,	2103	
PA_atk-s02_01a:2103_3	akuppaṃ nibbānamassārammaṇantipi akuppā. Ayamantimā jātīti ayaṃ sabbapacchimā jāti.	2103	
PA_atk-s02_01a:2103_4	Natthi dāni punabbhavoti idāni me puna paṭisandhi nāma natthīti evaṃ paccavekkhaṇañāṇampi	2103	
PA_atk-s02_01a:2103_5	me uppannanti dasseti.	2103	
PA_atk-s02_01a:2104_0	281. Adhigatoti paṭividdho. Dhammoti catusaccadhammo. Gambhīroti uttānabhāvapaṭikkhepavacanametaṃ.	2104	
PA_atk-s02_01a:2104_1	Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṃ. Duddasattāva	2104	
PA_atk-s02_01a:2104_2	duranubodho, dukkhena avabujjhitabbo, na sakkā sukhena avabujjhituṃ. Santoti nibbuto.	2104	
PA_atk-s02_01a:2104_3	Paṇītoti atappako. Idaṃ dvayaṃ lokuttarameva sandhāya vuttaṃ. Atakkāvacaroti takkena	2104	
PA_atk-s02_01a:2104_4	avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti	2104	
PA_atk-s02_01a:2104_5	sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu kāmaguṇesu	2104	
PA_atk-s02_01a:2104_6	allīyanti. Tasmā te ālayāti vuccanti. Aṭṭhasatataṇhāvicaritāni ālayanti, tasmā ālayāti	2104	
PA_atk-s02_01a:2104_7	vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu suṭṭhu	2104	
PA_atk-s02_01a:2104_8	muditāti ālayasammuditā. Yatheva hi susajjitaṃ pupphaphalabharitarukkhādisampannaṃ	2104	
PA_atk-s02_01a:2104_9	uyyānaṃ paviṭṭho rājā tāya tāya sampattiyā ramati, sammudito āmoditapamodito hoti,	2104	
PA_atk-s02_01a:2104_10	na ukkaṇṭhati, sāyampi nikkhamituṃ na icchati; evamimehipi kāmālayataṇhālayehi sattā	21041	
PA_atk-s02_01a:2104_11	ramanti, saṃsāravaṭṭe sammuditā anukkaṇṭhitā vasanti. Tena nesaṃ bhagavā duvidhampi	21041	
PA_atk-s02_01a:2104_12	ālayaṃ uyyānabhūmiṃ viya dassento “ālayarāmā”tiādimāha.	21041	
PA_atk-s02_01a:2105_0	Yadidanti nipāto, tassa ṭhānaṃ sandhāya “yaṃ ida”nti, paṭiccasamuppādaṃ sandhāya	2105	
PA_atk-s02_01a:2105_1	“yo aya”nti evamattho daṭṭhabbo. Idappaccayatāpaṭiccasamuppādoti imesaṃ paccayā idappaccayā;	2105	
PA_atk-s02_01a:2105_2	idappaccayā eva idappaccayatā; idappaccayatā ca sā paṭiccasamuppādo cāti idappaccayatāpaṭiccasamuppādo.	2105	
PA_atk-s02_01a:2105_3	Saṅkhārādipaccayānametaṃ adhivacanaṃ. Sabbasaṅkhārasamathotiādi sabbaṃ nibbānameva.	2105	
PA_atk-s02_01a:2105_4	Yasmā hi taṃ āgamma sabbasaṅkhāravipphanditāni sammanti vūpasammanti, tasmā sabbasaṅkhārasamathoti	2105	
PA_atk-s02_01a:2105_5	vuccati. Yasmā ca taṃ āgamma sabbe upadhayo paṭinissaṭṭhā honti, sabbā taṇhā khīyanti,	2105	
PA_atk-s02_01a:2105_6	sabbe kilesarāgā virajjanti, sabbaṃ dukkhaṃ nirujjhati; tasmā sabbūpadhipaṭinissaggo	2105	
PA_atk-s02_01a:2105_7	taṇhākkhayo virāgo nirodhoti vuccati. Sā panesā taṇhā bhavena bhavaṃ, phalena vā	2105	
PA_atk-s02_01a:2105_8	saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti	2105	
PA_atk-s02_01a:2105_9	nibbānaṃ. So mamassa kilamathoti yā ajānantānaṃ desanā nāma, so mama kilamatho assa,	2105	
PA_atk-s02_01a:2105_10	sā mama vihesā assāti attho. Kāyakilamatho ceva kāyavihesā ca assāti vuttaṃ hoti.	21051	
PA_atk-s02_01a:2105_11	Citte pana ubhayampetaṃ buddhānaṃ natthi. Apissūti anubrūhanatthe nipāto, so “na	21051	
PA_atk-s02_01a:2105_12	kevalaṃ etadahosi, imāpi gāthā paṭibhaṃsū”ti dīpeti. Manti mama. Anacchariyāti anuacchariyā.	21051	
PA_atk-s02_01a:2105_13	Paṭibhaṃsūti paṭibhānasaṅkhātassa ñāṇassa gocarā ahesuṃ; parivitakkayitabbataṃ pāpuṇiṃsu.	21051	
PA_atk-s02_01a:2106_0	Kicchenāti dukkhena, na dukkhāya paṭipadāya. Buddhānañhi cattāropi maggā sukhappaṭipadāva	2106	
PA_atk-s02_01a:2106_1	honti. Pāramīpūraṇakāle pana sarāgasadosasamohasseva sato āgatāgatānaṃ yācakānaṃ,	2106	
PA_atk-s02_01a:2106_2	alaṅkatappaṭiyattaṃ sīsaṃ kantitvā, galalohitaṃ nīharitvā, suañjitāni akkhīni uppāṭetvā,	2106	
PA_atk-s02_01a:2106_3	kulavaṃsappadīpaṃ puttaṃ manāpacāriniṃ bhariyanti evamādīni dentassa, aññāni ca khantivādisadisesu	2106	
PA_atk-s02_01a:2106_4	attabhāvesu chejjabhejjādīni pāpuṇantassa āgamaniyapaṭipadaṃ sandhāyetaṃ vuttaṃ.	2106	
PA_atk-s02_01a:2106_5	Halanti ettha ha-kāro nipātamatto, alanti attho. Pakāsitunti desituṃ, evaṃ kicchena	2106	
PA_atk-s02_01a:2106_6	adhigatassa dhammassa alaṃ desituṃ, pariyattaṃ desituṃ, ko attho desitenāti vuttaṃ	2106	
PA_atk-s02_01a:2106_7	hoti. Rāgadosaparetehīti rāgadosapariphuṭṭhehi rāgadosānugatehi vā.	2106	
PA_atk-s02_01a:2107_0	Paṭisotagāminti niccādīnaṃ paṭisotaṃ aniccaṃ dukkhamanattā asubhanti evaṃ gataṃ catusaccadhammaṃ.	2107	
PA_atk-s02_01a:2107_1	Rāgarattāti kāmarāgena bhavarāgena diṭṭhirāgena ca rattā. Na dakkhantīti aniccaṃ	2107	
PA_atk-s02_01a:2107_2	dukkhamanattā asubhanti iminā sabhāvena na passissanti, te apassante ko sakkhissati	2107	
PA_atk-s02_01a:2107_3	evaṃ gāhāpetuṃ. Tamokhandhena āvuṭāti avijjārāsinā ajjhotthatā.	2107	
PA_atk-s02_01a:2108	282. Appossukkatāyāti nirussukkabhāvena, adesetukāmatāyāti attho. Kasmā panassa evaṃ cittaṃ nami, nanu esa mutto mocessāmi, tiṇṇo tāressāmi.	210	
PA_atk-s02_01a:2109	“Kiṃ me aññātavesena, dhammaṃ sacchikatenidha;	210	
PA_atk-s02_01a:2110	Sabbaññutaṃ pāpuṇitvā, tārayissaṃ sadevaka”nti. –	211	
PA_atk-s02_01a:2111_0	Patthanaṃ katvā pāramiyo pūretvā sabbaññutaṃ pattoti. Saccametaṃ, tadevaṃ paccavekkhaṇānubhāvena	2111	
PA_atk-s02_01a:2111_1	panassa evaṃ cittaṃ nami. Tassa hi sabbaññutaṃ patvā sattānaṃ kilesagahanataṃ, dhammassa	2111	
PA_atk-s02_01a:2111_2	ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena	2111	
PA_atk-s02_01a:2111_3	pākaṭā jātā. Athassa “ime sattā kañjikapuṇṇā lābu viya, takkabharitā cāṭi viya, vasātelapītapilotikā	2111	
PA_atk-s02_01a:2111_4	viya, añjanamakkhitahattho viya ca kilesabharitā atisaṃkiliṭṭhā rāgarattā dosaduṭṭhā	2111	
PA_atk-s02_01a:2111_5	mohamūḷhā, te kiṃ nāma paṭivijjhissantī”ti cintayato kilesagahanapaccavekkhaṇānubhāvenāpi evaṃ cittaṃ nami.	2111	
PA_atk-s02_01a:2112_0	“Ayañca dhammo pathavīsandhārakaudakakkhandho viya gambhīro, pabbatena paṭicchādetvā	2112	
PA_atk-s02_01a:2112_1	ṭhapito sāsapo viya duddaso, satadhā bhinnassa vālassa koṭiyā koṭipaṭipādanaṃ viya	2112	
PA_atk-s02_01a:2112_2	duranubodho. Nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma	2112	
PA_atk-s02_01a:2112_3	natthi, arakkhitaṃ sīlaṃ nāma natthi, aparipūritā kāci pāramī nāma natthi? Tassa	2112	
PA_atk-s02_01a:2112_4	me nirussāhaṃ viya mārabalaṃ vidhamantassāpi pathavī na kampittha, paṭhamayāme pubbenivāsaṃ	2112	
PA_atk-s02_01a:2112_5	anussarantassāpi na kampittha, majjhimayāme dibbacakkhuṃ sodhentassāpi na kampittha,	2112	
PA_atk-s02_01a:2112_6	pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.	2112	
PA_atk-s02_01a:2112_7	Iti mādisenāpi tikkhañāṇena kicchenevāyaṃ dhammo paṭividdho, taṃ lokiyamahājanā kathaṃ	2112	
PA_atk-s02_01a:2112_8	paṭivijjhissantī”ti dhammagambhīratāpaccavekkhaṇānubhāvenāpi evaṃ cittaṃ namīti veditabbaṃ.	2112	
PA_atk-s02_01a:2113_0	Apica brahmunā yācite desetukāmatāyapissa evaṃ cittaṃ nami. Jānāti hi bhagavā – “mama	2113	
PA_atk-s02_01a:2113_1	appossukkatāya citte namamāne maṃ mahābrahmā dhammadesanaṃ yācissati, ime ca sattā	2113	
PA_atk-s02_01a:2113_2	brahmagarukā, te ‘satthā kira dhammaṃ na desetukāmo ahosi, atha naṃ mahābrahmā yācitvā	2113	
PA_atk-s02_01a:2113_3	desāpesi, santo vata, bho, dhammo paṇīto vata, bho, dhammo’ti maññamānā sussūsissantī”ti.	2113	
PA_atk-s02_01a:2113_4	Idampissa kāraṇaṃ paṭicca appossukkatāya cittaṃ nami, no dhammadesanāyāti veditabbaṃ.	2113	
PA_atk-s02_01a:2114_0	Sahampatissāti so kira kassapassa bhagavato sāsane sahako nāma thero paṭhamajjhānaṃ	2114	
PA_atk-s02_01a:2114_1	nibbattetvā paṭhamajjhānabhūmiyaṃ kappāyukabrahmā hutvā nibbatto. Tatra naṃ sahampatibrahmāti	2114	
PA_atk-s02_01a:2114_2	paṭisañjānanti, taṃ sandhāyāha – “brahmuno sahampatissā”ti. Nassati vata, bhoti so	2114	
PA_atk-s02_01a:2114_3	kira imaṃ saddaṃ tathā nicchāresi, yathā dasasahassilokadhātubrahmāno sutvā sabbe	2114	
PA_atk-s02_01a:2114_4	sannipatiṃsu. Yatra hi nāmāti yasmiṃ nāma loke. Purato pāturahosīti tehi dasahi brahmasahassehi	2114	
PA_atk-s02_01a:2114_5	saddhiṃ pāturahosi. Apparajakkhajātikāti paññāmaye akkhimhi appaṃ parittaṃ rāgadosamoharajaṃ	2114	
PA_atk-s02_01a:2114_6	etesaṃ, evaṃsabhāvāti apparajakkhajātikā. Assavanatāti assavanatāya. Bhavissantīti	2114	
PA_atk-s02_01a:2114_7	purimabuddhesu dasapuññakiriyavasena katādhikārā paripākagatapadumāni viya sūriyarasmisamphassaṃ,	2114	
PA_atk-s02_01a:2114_8	dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na	2114	
PA_atk-s02_01a:2114_9	eko, na dve, anekasatasahassā dhammassa aññātāro bhavissantīti dasseti.	2114	
PA_atk-s02_01a:2115_0	Pāturahosīti pātubhavi. Samalehi cintitoti samalehi chahi satthārehi cintito. Te	2115	
PA_atk-s02_01a:2115_1	hi puretaraṃ uppajjitvā sakalajambudīpe kaṇṭake pattharamānā viya, visaṃ siñcamānā	2115	
PA_atk-s02_01a:2115_2	viya ca samalaṃ micchādiṭṭhidhammaṃ desayiṃsu. Apāpuretanti vivara etaṃ. Amatassa	2115	
PA_atk-s02_01a:2115_3	dvāranti amatassa nibbānassa dvārabhūtaṃ ariyamaggaṃ. Suṇantu dhammaṃ vimalenānubuddhanti	2115	
PA_atk-s02_01a:2115_4	ime sattā rāgādimalānaṃ abhāvato vimalena sammāsambuddhena anubuddhaṃ catusaccadhammaṃ	2115	
PA_atk-s02_01a:2115_5	suṇantu tāva bhagavāti yācati.	2115	
PA_atk-s02_01a:2116_0	Sele yathā pabbatamuddhaniṭṭhitoti selamaye ekagghane pabbatamuddhani yathā ṭhitova.	2116	
PA_atk-s02_01a:2116_1	Na hi tassa ṭhitassa dassanatthaṃ gīvukkhipanapasāraṇādikiccaṃ atthi. Tathūpamanti	2116	
PA_atk-s02_01a:2116_2	tappaṭibhāgaṃ selapabbatūpamaṃ. Ayaṃ panettha saṅkhepattho – yathā selapabbatamuddhani	2116	
PA_atk-s02_01a:2116_3	ṭhitova cakkhumā puriso samantato janataṃ passeyya, tathā tvampi, sumedha, sundarapañña-sabbaññutaññāṇena	2116	
PA_atk-s02_01a:2116_4	samantacakkhu bhagavā dhammamayaṃ pāsādamāruyha sayaṃ apetasoko sokāvatiṇṇaṃ jātijarābhibhūtaṃ	2116	
PA_atk-s02_01a:2116_5	janataṃ avekkhassu upadhāraya upaparikkha. Ayaṃ panettha adhippāyo – yathā hi pabbatapāde	2116	
PA_atk-s02_01a:2116_6	samantā mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ.	2116	
PA_atk-s02_01a:2116_7	Caturaṅgasamannāgatañca andhakāraṃ assa, atha tassa pabbatassa matthake ṭhatvā cakkhumato	2116	
PA_atk-s02_01a:2116_8	purisassa bhūmiṃ olokayato neva khettaṃ, na kedārapāḷiyo, na kuṭiyo, na tattha sayitamanussā	2116	
PA_atk-s02_01a:2116_9	paññāyeyyuṃ. Kuṭikāsu pana aggijālāmattakameva paññāyeyya. Evaṃ dhammapāsādaṃ āruyha	2116	
PA_atk-s02_01a:2116_10	sattanikāyaṃ olokayato tathāgatassa, ye te akatakalyāṇā sattā, te ekavihāre dakkhiṇajāṇupasse	21161	
PA_atk-s02_01a:2116_11	nisinnāpi buddhacakkhussa āpāthaṃ nāgacchanti, rattiṃ khittā sarā viya honti. Ye	21161	
PA_atk-s02_01a:2116_12	pana katakalyāṇā veneyyapuggalā, te evassa dūrepi ṭhitā āpāthaṃ āgacchanti, so aggi	21161	
PA_atk-s02_01a:2116_13	viya himavantapabbato viya ca. Vuttampi cetaṃ –	21161	
PA_atk-s02_01a:2117	“Dūre santo pakāsenti, himavantova pabbato;	211	
PA_atk-s02_01a:2118	Asantettha na dissanti, rattiṃ khittā yathā sarā”ti. ;	211	
PA_atk-s02_01a:2119_0	Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Vīrātiādīsu	2119	
PA_atk-s02_01a:2119_1	bhagavā vīriyavantatāya vīro. Devaputtamaccukilesamārānaṃ vijitattā vijitasaṅgāmo.	2119	
PA_atk-s02_01a:2119_2	Jātikantārādinittharaṇatthāya veneyyasatthavāhanasamatthatāya satthavāho. Kāmacchandaiṇassa	2119	
PA_atk-s02_01a:2119_3	abhāvato aṇaṇoti veditabbo.	2119	
PA_atk-s02_01a:2120_0	283. Ajjhesananti yācanaṃ. Buddhacakkhunāti indriyaparopariyattañāṇena ca āsayānusayañāṇena	2120	
PA_atk-s02_01a:2120_1	ca. Imesañhi dvinnaṃ ñāṇānaṃ buddhacakkhūti nāmaṃ, sabbaññutaññāṇassa samantacakkhūti,	2120	
PA_atk-s02_01a:2120_2	tiṇṇaṃ maggañāṇānaṃ dhammacakkhūti. Apparajakkhetiādīsu yesaṃ vuttanayeneva paññācakkhumhi	2120	
PA_atk-s02_01a:2120_3	rāgādirajaṃ appaṃ, te apparajakkhā. Yesaṃ taṃ mahantaṃ, te mahārajakkhā. Yesaṃ saddhādīni	2120	
PA_atk-s02_01a:2120_4	indriyāni tikkhāni, te tikkhindriyā. Yesaṃ tāni mudūni, te mudindriyā. Yesaṃ teyeva	2120	
PA_atk-s02_01a:2120_5	saddhādayo ākārā sundarā, te svākārā. Ye kathitakāraṇaṃ sallakkhenti, sukhena sakkā	2120	
PA_atk-s02_01a:2120_6	honti viññāpetuṃ, te suviññāpayā. Ye paralokañceva vajjañca bhayato passanti, te	2120	
PA_atk-s02_01a:2120_7	paralokavajjabhayadassāvino nāma.	2120	
PA_atk-s02_01a:2121_0	Ayaṃ panettha pāḷi – “saddho puggalo apparajakkho, assaddho puggalo mahārajakkho.	2121	
PA_atk-s02_01a:2121_1	Āraddhavīriyo…, kusito…, upaṭṭhitassati…, muṭṭhassati…, samāhito…, asamāhito…, paññavā…,	2121	
PA_atk-s02_01a:2121_2	duppañño puggalo mahārajakkho. Tathā saddho puggalo tikkhindriyo…pe… paññavā puggalo	2121	
PA_atk-s02_01a:2121_3	paralokavajjabhayadassāvī, duppañño puggalo na paralokavajjabhayadassāvī. Lokoti	2121	
PA_atk-s02_01a:2121_4	khandhaloko, āyatanaloko, dhātuloko, sampattibhavaloko, sampattisambhavaloko, vipattibhavaloko,	2121	
PA_atk-s02_01a:2121_5	vipattisambhavaloko, eko loko sabbe sattā āhāraṭṭhitikā. Dve lokā – nāmañca rūpañca.	2121	
PA_atk-s02_01a:2121_6	Tayo lokā – tisso vedanā. Cattāro lokā – cattāro āhārā. Pañca lokā – pañcupādānakkhandhā.	2121	
PA_atk-s02_01a:2121_7	Cha lokā – cha ajjhattikāni āyatanāni. Satta lokā – satta viññāṇaṭṭhitiyo. Aṭṭha	2121	
PA_atk-s02_01a:2121_8	lokā – aṭṭha lokadhammā. Nava lokā – nava sattāvāsā. Dasa lokā – dasāyatanāni. Dvādasa	2121	
PA_atk-s02_01a:2121_9	lokā – dvādasāyatanāni. Aṭṭhārasa lokā – aṭṭhārassa dhātuyo. Vajjanti sabbe kilesā	2121	
PA_atk-s02_01a:2121_10	vajjā, sabbe duccaritā vajjā, sabbe abhisaṅkhārā vajjā, sabbe bhavagāmikammā vajjā.	21211	
PA_atk-s02_01a:2121_11	Iti imasmiñca loke imasmiñca vajje tibbā bhayasaññā paccupaṭṭhitā hoti, seyyathāpi	21211	
PA_atk-s02_01a:2121_12	ukkhittāsike vadhake. Imehi paññāsāya ākārehi imāni pañcindriyāni jānāti passati	21211	
PA_atk-s02_01a:2121_13	aññāsi paṭivijjhi. Idaṃ tathāgatassa indriyaparopariyatte ñāṇa”nti.	21211	
PA_atk-s02_01a:2122_0	Uppaliniyanti uppalavane. Itaresupi eseva nayo. Antonimuggaposīnīti yāni anto nimuggāneva	2122	
PA_atk-s02_01a:2122_1	posiyanti. Udakaṃ accuggamma ṭhitānīti udakaṃ atikkamitvā ṭhitāni. Tattha yāni accuggamma	2122	
PA_atk-s02_01a:2122_2	ṭhitāni, tāni sūriyarasmisamphassaṃ āgamayamānāni ṭhitāni ajja pupphanakāni. Yāni	2122	
PA_atk-s02_01a:2122_3	samodakaṃ ṭhitāni, tāni sve pupphanakāni. Yāni udakānuggatāni antonimuggaposīni,	2122	
PA_atk-s02_01a:2122_4	tāni tatiyadivase pupphanakāni. Udakā pana anuggatāni aññānipi sarogauppalādīni nāma	2122	
PA_atk-s02_01a:2122_5	atthi, yāni neva pupphissanti, macchakacchapabhakkhāneva bhavissanti. Tāni pāḷiṃ	2122	
PA_atk-s02_01a:2122_6	nāruḷhāni. Āharitvā pana dīpetabbānīti dīpitāni.	2122	
PA_atk-s02_01a:2123_0	Yatheva hi tāni catubbidhāni pupphāni, evameva ugghaṭitaññū vipañcitaññū neyyo padaparamoti	2123	
PA_atk-s02_01a:2123_1	cattāro puggalā. Tattha “yassa puggalassa saha udāhaṭavelāya dhammābhisamayo hoti,	2123	
PA_atk-s02_01a:2123_2	ayaṃ vuccati puggalo ugghaṭitaññū. Yassa puggalassa saṃkhittena bhāsitassa vitthārena	2123	
PA_atk-s02_01a:2123_3	atthe vibhajiyamāne dhammābhisamayo hoti, ayaṃ vuccati puggalo vipañcitaññū. Yassa	2123	
PA_atk-s02_01a:2123_4	puggalassa uddesato paripucchato yoniso manasikaroto kalyāṇamitte sevato bhajato	2123	
PA_atk-s02_01a:2123_5	payirupāsato anupubbena dhammābhisamayo hoti, ayaṃ vuccati puggalo neyyo. Yassa puggalassa	2123	
PA_atk-s02_01a:2123_6	bahumpi suṇato bahumpi bhaṇato bahumpi dhārayato bahumpi vācayato na tāya jātiyā	2123	
PA_atk-s02_01a:2123_7	dhammābhisamayo hoti, ayaṃ vuccati puggalo padaparamo”. Tattha bhagavā uppalavanādisadisaṃ	2123	
PA_atk-s02_01a:2123_8	dasasahassilokadhātuṃ olokento “ajja pupphanakāni viya ugghaṭitaññū, sve pupphanakāni	2123	
PA_atk-s02_01a:2123_9	viya vipañcitaññū, tatiyadivase pupphanakāni viya neyyo, macchakacchapabhakkhāni	2123	
PA_atk-s02_01a:2123_10	pupphāni viya padaparamo”ti addasa. Passanto ca “ettakā apparajakkhā, ettakā mahārajakkhā,	21231	
PA_atk-s02_01a:2123_11	tatrāpi ettakā ugghaṭitaññū”ti evaṃ sabbākāratova addasa.	21231	
PA_atk-s02_01a:2124_0	Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti.	2124	
PA_atk-s02_01a:2124_1	Padaparamānaṃ anāgate vāsanatthāya hoti. Atha bhagavā imesaṃ catunnaṃ puggalānaṃ	2124	
PA_atk-s02_01a:2124_2	atthāvahaṃ dhammadesanaṃ viditvā desetukamyataṃ uppādetvā puna sabbepi tīsu bhavesu	2124	
PA_atk-s02_01a:2124_3	satte bhabbābhabbavasena dve koṭṭhāse akāsi. Ye sandhāya vuttaṃ – “katame te sattā	2124	
PA_atk-s02_01a:2124_4	abhabbā, ye te sattā kammāvaraṇena samannāgatā kilesāvaraṇena samannāgatā vipākāvaraṇena	2124	
PA_atk-s02_01a:2124_5	samannāgatā assaddhā acchandikā duppaññā abhabbā niyāmaṃ okkamituṃ kusalesu dhammesu	2124	
PA_atk-s02_01a:2124_6	sammattaṃ, ime te sattā abhabbā. Katame te sattā bhabbā? Ye te sattā na kammāvaraṇena…pe…	2124	
PA_atk-s02_01a:2124_7	ime te sattā bhabbā”ti. Tattha sabbepi abhabbapuggale pahāya bhabbapuggaleyeva ñāṇena	2124	
PA_atk-s02_01a:2124_8	pariggahetvā “ettakā rāgacaritā, ettakā dosamohacaritā vitakkasaddhābuddhicaritā”ti	2124	
PA_atk-s02_01a:2124_9	cha koṭṭhāse akāsi; evaṃ katvā dhammaṃ desissāmīti cintesi.	2124	
PA_atk-s02_01a:2125_0	Paccabhāsinti patiabhāsiṃ. Apārutāti vivaṭā. Amatassa dvārāti ariyamaggo. So hi amatasaṅkhātassa	2125	
PA_atk-s02_01a:2125_1	nibbānassa dvāraṃ, so mayā vivaritvā ṭhapitoti dasseti. Pamuñcantu saddhanti sabbe	2125	
PA_atk-s02_01a:2125_2	attano saddhaṃ pamuñcantu, vissajjentu. Pacchimapadadvaye ayamattho, ahañhi attano	2125	
PA_atk-s02_01a:2125_3	paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā	2125	
PA_atk-s02_01a:2125_4	na bhāsiṃ. Idāni pana sabbo jano saddhābhājanaṃ upanetu, pūressāmi nesaṃ saṅkappanti.	2125	
PA_atk-s02_01a:2126_0	284. Tassa mayhaṃ, bhikkhave, etadahosīti etaṃ ahosi – kassa nu kho ahaṃ paṭhamaṃ	2126	
PA_atk-s02_01a:2126_1	dhammaṃ deseyyanti ayaṃ dhammadesanāpaṭisaṃyutto vitakko udapādīti attho. Kadā panesa	2126	
PA_atk-s02_01a:2126_2	udapādīti? Buddhabhūtassa aṭṭhame sattāhe.	2126	
PA_atk-s02_01a:2127_0	Tatrāyaṃ anupubbikathā – bodhisatto kira mahābhinikkhamanadivase vivaṭaṃ itthāgāraṃ	2127	
PA_atk-s02_01a:2127_1	disvā saṃviggahadayo, “kaṇḍakaṃ āharā”ti channaṃ āmantetvā channasahāyo assarājapiṭṭhigato	2127	
PA_atk-s02_01a:2127_2	nagarato nikkhamitvā kaṇḍakanivattanacetiyaṭṭhānaṃ nāma dassetvā tīṇi rajjāni atikkamma	2127	
PA_atk-s02_01a:2127_3	anomānadītīre pabbajitvā anupubbena cārikaṃ caramāno rājagahe piṇḍāya caritvā paṇḍavapabbate	2127	
PA_atk-s02_01a:2127_4	nisinno magadhissarena raññā nāmagottaṃ pucchitvā, “imaṃ rajjaṃ sampaṭicchāhī”ti	2127	
PA_atk-s02_01a:2127_5	vutto, “alaṃ mahārāja, na mayhaṃ rajjena attho, ahaṃ rajjaṃ pahāya lokahitatthāya	2127	
PA_atk-s02_01a:2127_6	padhānaṃ anuyuñjitvā loke vivaṭacchado bhavissāmīti nikkhanto”ti vatvā, “tena hi	2127	
PA_atk-s02_01a:2127_7	buddho hutvā paṭhamaṃ mayhaṃ vijitaṃ osareyyāsī”ti paṭiññaṃ gahito kālāmañca udakañca	2127	
PA_atk-s02_01a:2127_8	upasaṅkamitvā tesaṃ dhammadesanāya sāraṃ avindanto tato pakkamitvā uruveḷāya chabbassāni	2127	
PA_atk-s02_01a:2127_9	dukkarakārikaṃ karontopi amataṃ paṭivijjhituṃ asakkonto oḷārikāhārapaṭisevanena kāyaṃ santappesi.	2127	
PA_atk-s02_01a:2128_0	Tadā ca uruvelagāme sujātā nāma kuṭumbiyadhītā ekasmiṃ nigrodharukkhe patthanamakāsi	2128	
PA_atk-s02_01a:2128_1	– “sacāhaṃ samānajātikaṃ kulagharaṃ gantvā paṭhamagabbhe puttaṃ labhissāmi, balikammaṃ	2128	
PA_atk-s02_01a:2128_2	karissāmī”ti. Tassā sā patthanā samijjhi. Sā visākhapuṇṇamadivase pātova balikammaṃ	2128	
PA_atk-s02_01a:2128_3	karissāmīti rattiyā paccūsasamaye eva pāyasaṃ paṭiyādesi. Tasmiṃ pāyase paccamāne	2128	
PA_atk-s02_01a:2128_4	mahantamahantā pupphuḷā uṭṭhahitvā dakkhiṇāvaṭṭā hutvā sañcaranti. Ekaphusitampi	2128	
PA_atk-s02_01a:2128_5	bahi na gacchati. Mahābrahmā chattaṃ dhāresi. Cattāro lokapālā khaggahatthā ārakkhaṃ	2128	
PA_atk-s02_01a:2128_6	gaṇhiṃsu. Sakko alātāni samānento aggiṃ jālesi. Devatā catūsu dīpesu ojaṃ saṃharitvā	2128	
PA_atk-s02_01a:2128_7	tattha pakkhipiṃsu. Bodhisatto bhikkhācārakālaṃ āgamayamāno pātova gantvā rukkhamūle	2128	
PA_atk-s02_01a:2128_8	nisīdi. Rukkhamūle sodhanatthāya gatā dhātī āgantvā sujātāya ārocesi – “devatā rukkhamūle	2128	
PA_atk-s02_01a:2128_9	nisinnā”ti. Sujātā, sabbaṃ pasādhanaṃ pasādhetvā satasahassagghanike suvaṇṇathāle	2128	
PA_atk-s02_01a:2128_10	pāyasaṃ vaḍḍhetvā aparāya suvaṇṇapātiyā pidahitvā ukkhipitvā gatā mahāpurisaṃ disvā	21281	
PA_atk-s02_01a:2128_11	saheva pātiyā hatthe ṭhapetvā vanditvā “yathā mayhaṃ manoratho nipphanno, evaṃ tumhākampi	21281	
PA_atk-s02_01a:2128_12	nipphajjatū”ti vatvā pakkāmi.	21281	
PA_atk-s02_01a:2129_0	Bodhisatto nerañjarāya tīraṃ gantvā suvaṇṇathālaṃ tīre ṭhapetvā nhatvā paccuttaritvā	2129	
PA_atk-s02_01a:2129_1	ekūnapaṇṇāsapiṇḍe karonto pāyasaṃ paribhuñjitvā “sacāhaṃ ajja buddho bhavāmi, thālaṃ	2129	
PA_atk-s02_01a:2129_2	paṭisotaṃ gacchatū”ti khipi. Thālaṃ paṭisotaṃ gantvā thokaṃ ṭhatvā kālanāgarājassa	2129	
PA_atk-s02_01a:2129_3	bhavanaṃ pavisitvā tiṇṇaṃ buddhānaṃ thālāni ukkhipitvā aṭṭhāsi.	2129	
PA_atk-s02_01a:2130_0	Mahāsatto vanasaṇḍe divāvihāraṃ katvā sāyanhasamaye sottiyena dinnā aṭṭha tiṇamuṭṭhiyo	2130	
PA_atk-s02_01a:2130_1	gahetvā bodhimaṇḍaṃ āruyha dakkhiṇadisābhāge aṭṭhāsi. So padeso paduminipatte udakabindu	2130	
PA_atk-s02_01a:2130_2	viya akampittha. Mahāsatto, “ayaṃ mama guṇaṃ dhāretuṃ na sakkotī”ti pacchimadisābhāgaṃ	2130	
PA_atk-s02_01a:2130_3	agamāsi, sopi tatheva akampittha. Uttaradisābhāgaṃ agamāsi, sopi tatheva akampittha.	2130	
PA_atk-s02_01a:2130_4	Puratthimadisābhāgaṃ agamāsi, tattha pallaṅkappamāṇaṃ ṭhānaṃ sunikhātaindakhilo viya	2130	
PA_atk-s02_01a:2130_5	niccalamahosi. Mahāsatto “idaṃ ṭhānaṃ sabbabuddhānaṃ kilesabhañjanaviddhaṃsanaṭṭhāna”nti	2130	
PA_atk-s02_01a:2130_6	tāni tiṇāni agge gahetvā cālesi. Tāni cittakārena tūlikaggena paricchinnāni viya	2130	
PA_atk-s02_01a:2130_7	ahesuṃ. Bodhisatto, “bodhiṃ appatvā imaṃ pallaṅkaṃ na bhindissāmī”ti caturaṅgavīriyaṃ	2130	
PA_atk-s02_01a:2130_8	adhiṭṭhahitvā pallaṅkaṃ ābhujitvā nisīdi.	2130	
PA_atk-s02_01a:2131_0	Taṅkhaṇaññeva māro bāhusahassaṃ māpetvā diyaḍḍhayojanasatikaṃ girimekhalaṃ nāma hatthiṃ	2131	
PA_atk-s02_01a:2131_1	āruyha navayojanaṃ mārabalaṃ gahetvā addhakkhikena olokayamāno pabbato viya ajjhottharanto	2131	
PA_atk-s02_01a:2131_2	upasaṅkami. Mahāsatto, “mayhaṃ dasa pāramiyo pūrentassa añño samaṇo vā brāhmaṇo vā	2131	
PA_atk-s02_01a:2131_3	devo vā māro vā brahmā vā sakkhi natthi, vessantarattabhāve pana mayhaṃ sattasu vāresu	2131	
PA_atk-s02_01a:2131_4	mahāpathavī sakkhi ahosi; idānipi me ayameva acetanā kaṭṭhakaliṅgarūpamā mahāpathavī	2131	
PA_atk-s02_01a:2131_5	sakkhī”ti hatthaṃ pasāreti. Mahāpathavī tāvadeva ayadaṇḍena pahataṃ kaṃsathālaṃ viya	2131	
PA_atk-s02_01a:2131_6	ravasataṃ ravasahassaṃ muñcamānā viravitvā parivattamānā mārabalaṃ cakkavāḷamukhavaṭṭiyaṃ	2131	
PA_atk-s02_01a:2131_7	muñcanamakāsi. Mahāsatto sūriye dharamāneyeva mārabalaṃ vidhamitvā paṭhamayāme pubbenivāsañāṇaṃ,	2131	
PA_atk-s02_01a:2131_8	majjhimayāme dibbacakkhuṃ visodhetvā pacchimayāme paṭiccasamuppāde ñāṇaṃ otāretvā	2131	
PA_atk-s02_01a:2131_9	vaṭṭavivaṭṭaṃ sammasitvā aruṇodaye buddho hutvā, “mayā anekakappakoṭisatasahassaṃ	2131	
PA_atk-s02_01a:2131_10	addhānaṃ imassa pallaṅkassa atthāya vāyāmo kato”ti sattāhaṃ ekapallaṅkena nisīdi.	21311	
PA_atk-s02_01a:2131_11	Athekaccānaṃ devatānaṃ, “kiṃ nu kho aññepi buddhattakarā dhammā atthī”ti kaṅkhā udapādi.	21311	
PA_atk-s02_01a:2132_0	Atha bhagavā aṭṭhame divase samāpattito vuṭṭhāya devatānaṃ kaṅkhaṃ ñatvā kaṅkhāvidhamanatthaṃ	2132	
PA_atk-s02_01a:2132_1	ākāse uppatitvā yamakapāṭihāriyaṃ dassetvā tāsaṃ kaṅkhaṃ vidhamitvā pallaṅkato īsakaṃ	2132	
PA_atk-s02_01a:2132_2	pācīnanissite uttaradisābhāge ṭhatvā cattāri asaṅkhyeyyāni kappasatasahassañca pūritānaṃ	2132	
PA_atk-s02_01a:2132_3	pāramīnaṃ phalādhigamaṭṭhānaṃ pallaṅkañceva bodhirukkhañca animisehi akkhīhi olokayamāno	2132	
PA_atk-s02_01a:2132_4	sattāhaṃ vītināmesi, taṃ ṭhānaṃ animisacetiyaṃ nāma jātaṃ.	2132	
PA_atk-s02_01a:2133_0	Atha pallaṅkassa ca ṭhitaṭṭhānassa ca antarā puratthimapacchimato āyate ratanacaṅkame	2133	
PA_atk-s02_01a:2133_1	caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ. Tato	2133	
PA_atk-s02_01a:2133_2	pacchimadisābhāge devatā ratanagharaṃ māpayiṃsu, tattha pallaṅkena nisīditvā abhidhammapiṭakaṃ	2133	
PA_atk-s02_01a:2133_3	visesato cettha anantanayasamantapaṭṭhānaṃ vicinanto sattāhaṃ vītināmesi, taṃ ṭhānaṃ	2133	
PA_atk-s02_01a:2133_4	ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni vītināmetvā	2133	
PA_atk-s02_01a:2133_5	pañcame sattāhe bodhirukkhamūlā yena ajapālanigrodho tenupasaṅkami, tatrāpi dhammaṃ	2133	
PA_atk-s02_01a:2133_6	vicinantoyeva vimuttisukhañca paṭisaṃvedento nisīdi, dhammaṃ vicinanto cettha evaṃ	2133	
PA_atk-s02_01a:2133_7	abhidhamme nayamaggaṃ sammasi – paṭhamaṃ dhammasaṅgaṇīpakaraṇaṃ nāma, tato vibhaṅgapakaraṇaṃ,	2133	
PA_atk-s02_01a:2133_8	dhātukathāpakaraṇaṃ, puggalapaññattipakaraṇaṃ, kathāvatthu nāma pakaraṇaṃ, yamakaṃ	2133	
PA_atk-s02_01a:2133_9	nāma pakaraṇaṃ, tato mahāpakaraṇaṃ paṭṭhānaṃ nāmāti.	2133	
PA_atk-s02_01a:2134_0	Tatthassa saṇhasukhumapaṭṭhānamhi citte otiṇṇe pīti uppajji; pītiyā uppannāya lohitaṃ	2134	
PA_atk-s02_01a:2134_1	pasīdi, lohite pasanne chavi pasīdi. Chaviyā pasannāya puratthimakāyato kūṭāgārādippamāṇā	2134	
PA_atk-s02_01a:2134_2	rasmiyo uṭṭhahitvā ākāse pakkhandachaddantanāgakulaṃ viya pācīnadisāya anantāni cakkavāḷāni	2134	
PA_atk-s02_01a:2134_3	pakkhandā, pacchimakāyato uṭṭhahitvā pacchimadisāya, dakkhiṇaṃsakūṭato uṭṭhahitvā	2134	
PA_atk-s02_01a:2134_4	dakkhiṇadisāya, vāmaṃsakūṭato uṭṭhahitvā uttaradisāya anantāni cakkavāḷāni pakkhandā,	2134	
PA_atk-s02_01a:2134_5	pādatalehi pavāḷaṅkuravaṇṇā rasmiyo nikkhamitvā mahāpathaviṃ vinivijjhitvā udakaṃ	2134	
PA_atk-s02_01a:2134_6	dvidhā bhinditvā vātakkhandhaṃ padāletvā ajaṭākāsaṃ pakkhandā, sīsato samparivattiyamānaṃ	2134	
PA_atk-s02_01a:2134_7	maṇidāmaṃ viya nīlavaṇṇā rasmivaṭṭi uṭṭhahitvā cha devaloke vinivijjhitvā nava brahmaloke	2134	
PA_atk-s02_01a:2134_8	vehapphale pañca suddhāvāse ca vinivijjhitvā cattāro āruppe atikkamma ajaṭākāsaṃ	2134	
PA_atk-s02_01a:2134_9	pakkhandā. Tasmiṃ divase aparimāṇesu cakkavāḷesu aparimāṇā sattā sabbe suvaṇṇavaṇṇāva	2134	
PA_atk-s02_01a:2134_10	ahesuṃ. Taṃ divasañca pana bhagavato sarīrā nikkhantā yāvajjadivasāpi tā rasmiyo	21341	
PA_atk-s02_01a:2134_11	anantā lokadhātuyo gacchantiyeva.	21341	
PA_atk-s02_01a:2135_0	Evaṃ bhagavā ajapālanigrodhe sattāhaṃ vītināmetvā tato aparaṃ sattāhaṃ mucalinde	2135	
PA_atk-s02_01a:2135_1	nisīdi, nisinnamattasseva cassa sakalaṃ cakkavāḷagabbhaṃ pūrento mahāakālamegho udapādi.	2135	
PA_atk-s02_01a:2135_2	Evarūpo kira mahāmegho dvīsuyeva kālesu vassati cakkavattimhi vā uppanne buddhe vā.	2135	
PA_atk-s02_01a:2135_3	Idha buddhakāle udapādi. Tasmiṃ pana uppanne mucalindo nāgarājā cintesi – “ayaṃ megho	2135	
PA_atk-s02_01a:2135_4	satthari mayhaṃ bhavanaṃ paviṭṭhamatteva uppanno, vāsāgāramassa laddhuṃ vaṭṭatī”ti.	2135	
PA_atk-s02_01a:2135_5	So sattaratanamayaṃ pāsādaṃ nimminituṃ sakkontopi evaṃ kate mayhaṃ mahapphalaṃ na	2135	
PA_atk-s02_01a:2135_6	bhavissati, dasabalassa kāyaveyyāvaccaṃ karissāmīti mahantaṃ attabhāvaṃ katvā satthāraṃ	2135	
PA_atk-s02_01a:2135_7	sattakkhattuṃ bhogehi parikkhipitvā upari phaṇaṃ dhāresi. Parikkhepassa anto okāso	2135	
PA_atk-s02_01a:2135_8	heṭṭhā lohapāsādappamāṇo ahosi. Icchiticchitena iriyāpathena satthā viharissatīti	2135	
PA_atk-s02_01a:2135_9	nāgarājassa ajjhāsayo ahosi. Tasmā evaṃ mahantaṃ okāsaṃ parikkhipi. Majjhe ratanapallaṅko	2135	
PA_atk-s02_01a:2135_10	paññatto hoti, upari suvaṇṇatārakavicittaṃ samosaritagandhadāmakusumadāmacelavitānaṃ	21351	
PA_atk-s02_01a:2135_11	ahosi. Catūsu koṇesu gandhatelena dīpā jalitā, catūsu disāsu vivaritvā candanakaraṇḍakā	21351	
PA_atk-s02_01a:2135_12	ṭhapitā. Evaṃ bhagavā taṃ sattāhaṃ tattha vītināmetvā tato aparaṃ sattāhaṃ rājāyatane nisīdi.	21351	
PA_atk-s02_01a:2136_0	Aṭṭhame sattāhe sakkena devānamindena ābhataṃ dantakaṭṭhañca osadhaharītakañca khāditvā	2136	
PA_atk-s02_01a:2136_1	mukhaṃ dhovitvā catūhi lokapālehi upanīte paccagghe selamaye patte tapussabhallikānaṃ	2136	
PA_atk-s02_01a:2136_2	piṇḍapātaṃ paribhuñjitvā puna paccāgantvā ajapālanigrodhe nisinnassa sabbabuddhānaṃ	2136	
PA_atk-s02_01a:2136_3	āciṇṇo ayaṃ vitakko udapādi.	2136	
PA_atk-s02_01a:2137_0	Tattha paṇḍitoti paṇḍiccena samannāgato. Viyattoti veyyattiyena samannāgato. Medhāvīti	2137	
PA_atk-s02_01a:2137_1	ṭhānuppattiyā paññāya samannāgato. Apparajakkhajātikoti samāpattiyā vikkhambhitattā	2137	
PA_atk-s02_01a:2137_2	nikkilesajātiko visuddhasatto. Ājānissatīti sallakkhessati paṭivijjhissati. Ñāṇañca	2137	
PA_atk-s02_01a:2137_3	pana meti mayhampi sabbaññutaññāṇaṃ uppajji. Bhagavā kira devatāya kathiteneva niṭṭhaṃ	2137	
PA_atk-s02_01a:2137_4	agantvā sayampi sabbaññutaññāṇena olokento ito sattamadivasamatthake kālaṃ katvā	2137	
PA_atk-s02_01a:2137_5	ākiñcaññāyatane nibbattoti addasa. Taṃ sandhāyāha – “ñāṇañca pana me dassanaṃ udapādī”ti.	2137	
PA_atk-s02_01a:2137_6	Mahājāniyoti sattadivasabbhantare pattabbamaggaphalato parihīnattā mahatī jāni assāti	2137	
PA_atk-s02_01a:2137_7	mahājāniyo. Akkhaṇe nibbattattā gantvā desiyamānaṃ dhammampissa sotuṃ sotappasādo	2137	
PA_atk-s02_01a:2137_8	natthi, idha dhammadesanaṭṭhānaṃ āgamanapādāpi natthi, evaṃ mahājāniyo jātoti dasseti.	2137	
PA_atk-s02_01a:2137_9	Abhidosakālaṅkatoti aḍḍharatte kālaṅkato. Ñāṇañca pana meti mayhampi sabbaññutaññāṇaṃ	2137	
PA_atk-s02_01a:2137_10	udapādi. Idhāpi kira bhagavā devatāya vacanena sanniṭṭhānaṃ akatvā sabbaññutaññāṇena	21371	
PA_atk-s02_01a:2137_11	olokento “hiyyo aḍḍharatte kālaṅkatvā udako rāmaputto nevasaññānāsaññāyatane nibbatto”ti	21371	
PA_atk-s02_01a:2137_12	addasa. Tasmā evamāha. Sesaṃ purimanayasadisameva. Bahukārāti bahūpakārā. Padhānapahitattaṃ	21371	
PA_atk-s02_01a:2137_13	upaṭṭhahiṃsūti padhānatthāya pesitattabhāvaṃ vasanaṭṭhāne pariveṇasammajjanena pattacīvaraṃ	21371	
PA_atk-s02_01a:2137_14	gahetvā anubandhanena mukhodakadantakaṭṭhadānādinā ca upaṭṭhahiṃsu. Ke pana te pañcavaggiyā nāma? Yete –	21371	
PA_atk-s02_01a:2138	Rāmo dhajo lakkhaṇo jotimanti,	213	
PA_atk-s02_01a:2139	Yañño subhojo suyāmo sudatto;	213	
PA_atk-s02_01a:2140	Ete tadā aṭṭha ahesuṃ brāhmaṇā,	214	
PA_atk-s02_01a:2141	Chaḷaṅgavā mantaṃ viyākariṃsūti.	214	
PA_atk-s02_01a:2142_0	Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.	2142	
PA_atk-s02_01a:2142_1	Tesu tayo dvedhā byākariṃsu – “imehi lakkhaṇehi samannāgato agāraṃ ajjhāvasamāno	2142	
PA_atk-s02_01a:2142_2	rājā hoti cakkavattī, pabbajamāno buddho”ti. Pañca brāhmaṇā ekaṃsabyākaraṇā ahesuṃ	2142	
PA_atk-s02_01a:2142_3	– “imehi lakkhaṇehi samannāgato agāre na tiṭṭhati, buddhova hotī”ti. Tesu purimā	2142	
PA_atk-s02_01a:2142_4	tayo yathāmantapadaṃ gatā, ime pana pañca mantapadaṃ atikkantā. Te attanā laddhaṃ	2142	
PA_atk-s02_01a:2142_5	puṇṇapattaṃ ñātakānaṃ vissajjetvā “ayaṃ mahāpuriso agāraṃ na ajjhāvasissati, ekantena	2142	
PA_atk-s02_01a:2142_6	buddho bhavissatī”ti nibbitakkā bodhisattaṃ uddissa samaṇapabbajjaṃ pabbajitā. Tesaṃ	2142	
PA_atk-s02_01a:2142_7	puttātipi vadanti. Taṃ aṭṭhakathāya paṭikkhittaṃ.	2142	
PA_atk-s02_01a:2143_0	Ete kira daharakāleyeva bahū mante jāniṃsu, tasmā te brāhmaṇā ācariyaṭṭhāne ṭhapayiṃsu.	2143	
PA_atk-s02_01a:2143_1	Te pacchā amhehi puttadārajaṭaṃ chaḍḍetvā na sakkā bhavissati pabbajitunti daharakāleyeva	2143	
PA_atk-s02_01a:2143_2	pabbajitvā ramaṇīyāni senāsanāni paribhuñjantā vicariṃsu. Kālena kālaṃ pana “kiṃ,	2143	
PA_atk-s02_01a:2143_3	bho, mahāpuriso mahābhinikkhamanaṃ nikkhanto”ti pucchanti. Manussā, “kuhiṃ tumhe	2143	
PA_atk-s02_01a:2143_4	mahāpurisaṃ passissatha, tīsu pāsādesu tividhanāṭakamajjhe devo viya sampattiṃ anubhotī”ti	2143	
PA_atk-s02_01a:2143_5	vadanti. Te sutvā, “na tāva mahāpurisassa ñāṇaṃ paripākaṃ gacchatī”ti appossukkā	2143	
PA_atk-s02_01a:2143_6	vihariṃsuyeva. Kasmā panettha bhagavā, “bahukārā kho ime pañcavaggiyā”ti āha? Kiṃ	2143	
PA_atk-s02_01a:2143_7	upakārakānaṃyeva esa dhammaṃ deseti, anupakārakānaṃ na desetīti? No na deseti. Paricayavasena	2143	
PA_atk-s02_01a:2143_8	hesa āḷārañceva kālāmaṃ udakañca rāmaputtaṃ olokesi. Etasmiṃ pana buddhakkhette ṭhapetvā	2143	
PA_atk-s02_01a:2143_9	aññāsikoṇḍaññaṃ paṭhamaṃ dhammaṃ sacchikātuṃ samattho nāma natthi. Kasmā? Tathāvidhaupanissayattā.	2143	
PA_atk-s02_01a:2144_0	Pubbe kira puññakaraṇakāle dve bhātaro ahesuṃ. Te ekatova sassaṃ akaṃsu. Tattha jeṭṭhakassa	2144	
PA_atk-s02_01a:2144_1	“ekasmiṃ sasse navavāre aggasassadānaṃ mayā dātabba”nti ahosi. So vappakāle bījaggaṃ	2144	
PA_atk-s02_01a:2144_2	nāma datvā gabbhakāle kaniṭṭhena saddhiṃ mantesi – “gabbhakāle gabbhaṃ phāletvā dassāmā”ti.	2144	
PA_atk-s02_01a:2144_3	Kaniṭṭho “taruṇasassaṃ nāsetukāmosī”ti āha. Jeṭṭho kaniṭṭhassa ananuvattanabhāvaṃ	2144	
PA_atk-s02_01a:2144_4	ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappiphāṇitehi	2144	
PA_atk-s02_01a:2144_5	yojetvā adāsi, puthukakāle puthukaṃ kāretvā adāsi, lāyane lāyanaggaṃ veṇikaraṇe veṇaggaṃ	2144	
PA_atk-s02_01a:2144_6	kalāpādīsu kalāpaggaṃ khaḷaggaṃ bhaṇḍaggaṃ koṭṭhagganti evaṃ ekasasse navavāre aggadānaṃ	2144	
PA_atk-s02_01a:2144_7	adāsi. Kaniṭṭho panassa uddharitvā adāsi, tesu jeṭṭho aññāsikoṇḍaññatthero jāto,	2144	
PA_atk-s02_01a:2144_8	kaniṭṭho subhaddaparibbājako. Iti ekasmiṃ sasse navannaṃ aggadānānaṃ dinnattā ṭhapetvā	2144	
PA_atk-s02_01a:2144_9	theraṃ añño paṭhamaṃ dhammaṃ sacchikātuṃ samattho nāma natthi. “Bahukārā kho ime	2144	
PA_atk-s02_01a:2144_10	pañcavaggiyā”ti idaṃ pana upakārānussaraṇamattakeneva vuttaṃ.	21441	
PA_atk-s02_01a:2145_0	Isipatane migadāyeti tasmiṃ kira padese anuppanne buddhe paccekasambuddhā gandhamādanapabbate	2145	
PA_atk-s02_01a:2145_1	sattāhaṃ nirodhasamāpattiyā vītināmetvā nirodhā vuṭṭhāya nāgalatādantakaṭṭhaṃ khāditvā	2145	
PA_atk-s02_01a:2145_2	anotattadahe mukhaṃ dhovitvā pattacīvaramādāya ākāsena āgantvā nipatanti. Tattha	2145	
PA_atk-s02_01a:2145_3	cīvaraṃ pārupitvā nagare piṇḍāya caritvā katabhattakiccā gamanakālepi tatoyeva uppatitvā	2145	
PA_atk-s02_01a:2145_4	gacchanti. Iti isayo ettha nipatanti uppatanti cāti taṃ ṭhānaṃ isipatananti saṅkhaṃ	2145	
PA_atk-s02_01a:2145_5	gataṃ. Migānaṃ pana abhayatthāya dinnattā migadāyoti vuccati. Tena vuttaṃ “isipatane migadāye”ti.	2145	
PA_atk-s02_01a:2146_0	285. Antarā ca gayaṃ antarā ca bodhinti gayāya ca bodhissa ca vivare tigāvutantare	2146	
PA_atk-s02_01a:2146_1	ṭhāne. Bodhimaṇḍato hi gayā tīṇi gāvutāni. Bārāṇasī aṭṭhārasa yojanāni. Upako bodhimaṇḍassa	2146	
PA_atk-s02_01a:2146_2	ca gayāya ca antare bhagavantaṃ addasa. Antarāsaddena pana yuttattā upayogavacanaṃ	2146	
PA_atk-s02_01a:2146_3	kataṃ. Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva	2146	
PA_atk-s02_01a:2146_4	antarāsaddaṃ payujjanti. So dutiyapadenapi yojetabbo hoti. Ayojiyamāne upayogavacanaṃ	2146	
PA_atk-s02_01a:2146_5	na pāpuṇāti. Idha pana yojetvā eva vuttoti. Addhānamaggapaṭipannanti addhānasaṅkhātaṃ	2146	
PA_atk-s02_01a:2146_6	maggaṃ paṭipannaṃ, dīghamaggapaṭipannanti attho. Addhānamaggagamanasamayassa hi vibhaṅge	2146	
PA_atk-s02_01a:2146_7	“addhayojanaṃ gacchissāmīti bhuñjitabba”ntiādivacanato addhayojanampi addhānamaggo	2146	
PA_atk-s02_01a:2146_8	hoti. Bodhimaṇḍato pana gayā tigāvutaṃ.	2146	
PA_atk-s02_01a:2147_0	Sabbābhibhūti sabbaṃ tebhūmakadhammaṃ abhibhavitvā ṭhito. Sabbavidūti sabbaṃ catubhūmakadhammaṃ	2147	
PA_atk-s02_01a:2147_1	avediṃ aññāsiṃ. Sabbesu dhammesu anupalittoti sabbesu tebhūmakadhammesu kilesalepanena	2147	
PA_atk-s02_01a:2147_2	anupalitto. Sabbaṃ jahoti sabbaṃ tebhūmakadhammaṃ jahitvā ṭhito. Taṇhākkhaye vimuttoti	2147	
PA_atk-s02_01a:2147_3	taṇhākkhaye nibbāne ārammaṇato vimutto. Sayaṃ abhiññāyāti sabbaṃ catubhūmakadhammaṃ	2147	
PA_atk-s02_01a:2147_4	attanāva jānitvā. Kamuddiseyyanti kaṃ aññaṃ “ayaṃ me ācariyo”ti uddiseyyaṃ.	2147	
PA_atk-s02_01a:2148_0	Na me ācariyo atthīti lokuttaradhamme mayhaṃ ācariyo nāma natthi. Natthi me paṭipuggaloti	2148	
PA_atk-s02_01a:2148_1	mayhaṃ paṭibhāgapuggalo nāma natthi. Sammāsambuddhoti sahetunā nayena cattāri saccāni	2148	
PA_atk-s02_01a:2148_2	sayaṃ buddho. Sītibhūtoti sabbakilesagginibbāpanena sītibhūto. Kilesānaṃyeva nibbutattā	2148	
PA_atk-s02_01a:2148_3	nibbuto. Kāsinaṃ puranti kāsiraṭṭhe nagaraṃ. Āhañchaṃ amatadundubhinti dhammacakkapaṭilābhāya	2148	
PA_atk-s02_01a:2148_4	amatabheriṃ paharissāmīti gacchāmi. Arahasi anantajinoti anantajinoti bhavituṃ yutto.	2148	
PA_atk-s02_01a:2148_5	Hupeyya pāvusoti, āvuso, evampi nāma bhaveyya. Pakkāmīti vaṅkahārajanapadaṃ nāma agamāsi.	2148	
PA_atk-s02_01a:2149_0	Tatthekaṃ migaluddakagāmakaṃ nissāya vāsaṃ kappesi. Jeṭṭhakaluddako taṃ upaṭṭhāsi.	2149	
PA_atk-s02_01a:2149_1	Tasmiñca janapade caṇḍā makkhikā honti. Atha naṃ ekāya cāṭiyā vasāpesuṃ, migaluddako	2149	
PA_atk-s02_01a:2149_2	dūre migavaṃ gacchanto “amhākaṃ arahante mā pamajjī”ti chāvaṃ nāma dhītaraṃ āṇāpetvā	2149	
PA_atk-s02_01a:2149_3	agamāsi saddhiṃ puttabhātukehi. Sā cassa dhītā dassanīyā hoti koṭṭhāsasampannā. Dutiyadivase	2149	
PA_atk-s02_01a:2149_4	upako gharaṃ āgato taṃ dārikaṃ sabbaṃ upacāraṃ katvā parivisituṃ upagataṃ disvā rāgena	2149	
PA_atk-s02_01a:2149_5	abhibhūto bhuñjitumpi asakkonto bhājanena bhattaṃ ādāya vasanaṭṭhānaṃ gantvā bhattaṃ	2149	
PA_atk-s02_01a:2149_6	ekamante nikkhipitvā sace chāvaṃ labhāmi, jīvāmi, no ce, marāmīti nirāhāro sayi.	2149	
PA_atk-s02_01a:2149_7	Sattame divase māgaviko āgantvā dhītaraṃ upakassa pavattiṃ pucchi. Sā “ekadivasameva	2149	
PA_atk-s02_01a:2149_8	āgantvā puna nāgatapubbo”ti āha. Māgaviko āgataveseneva naṃ upasaṅkamitvā pucchissāmīti	2149	
PA_atk-s02_01a:2149_9	taṃkhaṇaṃyeva gantvā “kiṃ, bhante, apphāsuka”nti pāde parāmasanto pucchi. Upako nitthunanto	2149	
PA_atk-s02_01a:2149_10	parivattatiyeva. So “vadatha bhante, yaṃ mayā sakkā kātuṃ, taṃ sabbaṃ karissāmī”ti	21491	
PA_atk-s02_01a:2149_11	āha. Upako, “sace chāvaṃ labhāmi, jīvāmi, no ce, idheva maraṇaṃ seyyo”ti āha. Jānāsi	21491	
PA_atk-s02_01a:2149_12	pana, bhante, kiñci sippanti. Na jānāmīti. Na, bhante, kiñci sippaṃ ajānantena sakkā	21491	
PA_atk-s02_01a:2149_13	gharāvāsaṃ adhiṭṭhātunti.	21491	
PA_atk-s02_01a:2150_0	So āha – “nāhaṃ kiñci sippaṃ jānāmi, apica tumhākaṃ maṃsahārako bhavissāmi, maṃsañca	2150	
PA_atk-s02_01a:2150_1	vikkīṇissāmī”ti. Māgaviko, “amhākampi etadeva ruccatī”ti uttarasāṭakaṃ datvā gharaṃ	2150	
PA_atk-s02_01a:2150_2	ānetvā dhītaraṃ adāsi. Tesaṃ saṃvāsamanvāya putto vijāyi. Subhaddotissa nāmaṃ akaṃsu.	2150	
PA_atk-s02_01a:2150_3	Chāvā tassa rodanakāle “maṃsahārakassa putta, migaluddakassa putta mā rodī”tiādīni	2150	
PA_atk-s02_01a:2150_4	vadamānā puttatosanagītena upakaṃ uppaṇḍesi. Bhadde tvaṃ maṃ anāthoti maññasi. Atthi	2150	
PA_atk-s02_01a:2150_5	me anantajino nāma sahāyo. Tassāhaṃ santike gamissāmīti āha. Chāvā evamayaṃ aṭṭīyatīti	2150	
PA_atk-s02_01a:2150_6	ñatvā punappunaṃ katheti. So ekadivasaṃ anārocetvāva majjhimadesābhimukho pakkāmi.	2150	
PA_atk-s02_01a:2151_0	Bhagavā ca tena samayena sāvatthiyaṃ viharati jetavane mahāvihāre. Atha kho bhagavā	2151	
PA_atk-s02_01a:2151_1	paṭikacceva bhikkhū āṇāpesi – “yo, bhikkhave, ‘anantajino’ti pucchamāno āgacchati,	2151	
PA_atk-s02_01a:2151_2	tassa maṃ dasseyyāthā”ti. Upakopi kho “kuhiṃ anantajino vasatī”ti pucchanto anupubbena	2151	
PA_atk-s02_01a:2151_3	sāvatthiṃ āgantvā vihāramajjhe ṭhatvā kuhiṃ anantajinoti pucchi. Taṃ bhikkhū bhagavato	2151	
PA_atk-s02_01a:2151_4	santikaṃ nayiṃsu. So bhagavantaṃ disvā – “sañjānātha maṃ bhagavā”ti āha. Āma, upaka,	2151	
PA_atk-s02_01a:2151_5	sañjānāmi, kuhiṃ pana tvaṃ vasitthāti. Vaṅkahārajanapade, bhanteti. Upaka, mahallakosi	2151	
PA_atk-s02_01a:2151_6	jāto pabbajituṃ sakkhissasīti. Pabbajissāmi, bhanteti. Bhagavā pabbājetvā tassa kammaṭṭhānaṃ	2151	
PA_atk-s02_01a:2151_7	adāsi. So kammaṭṭhāne kammaṃ karonto anāgāmiphale patiṭṭhāya kālaṃ katvā avihesu	2151	
PA_atk-s02_01a:2151_8	nibbatto. Nibbattakkhaṇeyeva arahattaṃ pāpuṇīti. Avihesu nibbattamattā hi satta janā	2151	
PA_atk-s02_01a:2151_9	arahattaṃ pāpuṇiṃsu, tesaṃ so aññataro.	2151	
PA_atk-s02_01a:2152	Vuttañhetaṃ –	215	
PA_atk-s02_01a:2153	“Avihaṃ upapannāse, vimuttā satta bhikkhavo;	215	
PA_atk-s02_01a:2154	Rāgadosaparikkhīṇā, tiṇṇā loke visattikaṃ.	215	
PA_atk-s02_01a:2155	Upako palagaṇḍo ca, pukkusāti ca te tayo;	215	
PA_atk-s02_01a:2156	Bhaddiyo khaṇḍadevo ca, bahuraggi ca saṅgiyo;	215	
PA_atk-s02_01a:2157	Te hitvā mānusaṃ dehaṃ, dibbayogaṃ upajjhagu”nti. ;	215	
PA_atk-s02_01a:2158_0	286. Saṇṭhapesunti katikaṃ akaṃsu. Bāhullikoti cīvarabāhullādīnaṃ atthāya paṭipanno.	2158	
PA_atk-s02_01a:2158_1	Padhānavibbhantoti padhānato vibbhanto bhaṭṭho parihīno. Āvatto bāhullāyāti cīvarādīnaṃ	2158	
PA_atk-s02_01a:2158_2	bahulabhāvatthāya āvatto. Apica kho āsanaṃ ṭhapetabbanti apica kho panassa uccakule	2158	
PA_atk-s02_01a:2158_3	nibbattassa āsanamattaṃ ṭhapetabbanti vadiṃsu. Nāsakkhiṃsūti buddhānubhāvena buddhatejasā	2158	
PA_atk-s02_01a:2158_4	abhibhūtā attano katikāya ṭhātuṃ nāsakkhiṃsu. Nāmena ca āvusovādena ca samudācarantīti	2158	
PA_atk-s02_01a:2158_5	gotamāti, āvusoti ca vadanti. Āvuso gotama, mayaṃ uruvelāyaṃ padhānakāle tuyhaṃ pattacīvaraṃ	2158	
PA_atk-s02_01a:2158_6	gahetvā vicarimhā, mukhodakaṃ dantakaṭṭhaṃ adamhā, vutthapariveṇaṃ sammajjimhā, pacchā	2158	
PA_atk-s02_01a:2158_7	ko te vattappaṭipattimakāsi, kacci amhesu pakkantesu na cintayitthāti evarūpiṃ kathaṃ	2158	
PA_atk-s02_01a:2158_8	kathentīti attho. Iriyāyāti dukkarairiyāya. Paṭipadāyāti dukkarapaṭipattiyā. Dukkarakārikāyāti	2158	
PA_atk-s02_01a:2158_9	pasatapasata-muggayūsādiāharakaraṇādinā dukkarakaraṇena. Abhijānātha me noti abhijānātha	2158	
PA_atk-s02_01a:2158_10	nu mama. Evarūpaṃ pabhāvitametanti etaṃ evarūpaṃ vākyabhedanti attho. Api nu ahaṃ	21581	
PA_atk-s02_01a:2158_11	uruvelāya padhāne tumhākaṃ saṅgaṇhanatthaṃ anukkaṇṭhanatthaṃ rattiṃ vā divā vā āgantvā,	21581	
PA_atk-s02_01a:2158_12	– “āvuso, mā vitakkayittha, mayhaṃ obhāso vā nimittaṃ vā paññāyatī”ti evarūpaṃ kañci	21581	
PA_atk-s02_01a:2158_13	vacanabhedaṃ akāsinti adhippāyo. Te ekapadeneva satiṃ labhitvā uppannagāravā, “handa	21581	
PA_atk-s02_01a:2158_14	addhā esa buddho jāto”ti saddahitvā no hetaṃ, bhanteti āhaṃsu. Asakkhiṃ kho ahaṃ,	21581	
PA_atk-s02_01a:2158_15	bhikkhave, pañcavaggiye bhikkhū saññāpetunti ahaṃ, bhikkhave, pañcavaggiye bhikkhū	21581	
PA_atk-s02_01a:2158_16	buddho ahanti jānāpetuṃ asakkhiṃ. Tadā pana bhagavā uposathadivaseyeva āgacchi. Attano	21581	
PA_atk-s02_01a:2158_17	buddhabhāvaṃ jānāpetvā koṇḍaññattheraṃ kāyasakkhiṃ katvā dhammacakkappavattanasuttaṃ	21581	
PA_atk-s02_01a:2158_18	kathesi. Suttapariyosāne thero aṭṭhārasahi brahmakoṭīhi saddhiṃ sotāpattiphale patiṭṭhāsi.	21581	
PA_atk-s02_01a:2158_19	Sūriye dharamāneyeva desanā niṭṭhāsi. Bhagavā tattheva vassaṃ upagacchi.	21581	
PA_atk-s02_01a:2159_0	Dvepi sudaṃ, bhikkhave, bhikkhū ovadāmītiādi pāṭipadadivasato paṭṭhāya piṇḍapātatthāyapi	2159	
PA_atk-s02_01a:2159_1	gāmaṃ appavisanadīpanatthaṃ vuttaṃ. Tesañhi bhikkhūnaṃ kammaṭṭhānesu uppannamalavisodhanatthaṃ	2159	
PA_atk-s02_01a:2159_2	bhagavā antovihāreyeva ahosi. Uppanne uppanne kammaṭṭhānamale tepi bhikkhū bhagavato	2159	
PA_atk-s02_01a:2159_3	santikaṃ gantvā pucchanti. Bhagavāpi tesaṃ nisinnaṭṭhānaṃ gantvā malaṃ vinodeti.	2159	
PA_atk-s02_01a:2159_4	Atha nesaṃ bhagavatā evaṃ nīhaṭabhattena ovadiyamānānaṃ vappatthero pāṭipadadivase	2159	
PA_atk-s02_01a:2159_5	sotāpanno ahosi. Bhaddiyatthero dutiyāyaṃ, mahānāmatthero tatiyāyaṃ, assajitthero	2159	
PA_atk-s02_01a:2159_6	catutthiyaṃ. Pakkhassa pana pañcamiyaṃ sabbeva te ekato sannipātetvā anattalakkhaṇasuttaṃ	2159	
PA_atk-s02_01a:2159_7	kathesi, suttapariyosāne sabbepi arahattaphale patiṭṭhahiṃsu. Tenāha – “atha kho,	2159	
PA_atk-s02_01a:2159_8	bhikkhave, pañcavaggiyā bhikkhū mayā evaṃ ovadiyamānā…pe… anuttaraṃ yogakkhemaṃ nibbānaṃ	2159	
PA_atk-s02_01a:2159_9	ajjhagamaṃsu…pe… natthi dāni punabbhavo”ti. Ettakaṃ kathāmaggaṃ bhagavā yaṃ pubbe	2159	
PA_atk-s02_01a:2159_10	avaca – “tumhepi mamañceva pañcavaggiyānañca maggaṃ āruḷhā, ariyapariyesanā tumhākaṃ	21591	
PA_atk-s02_01a:2159_11	pariyesanā”ti imaṃ ekameva anusandhiṃ dassento āhari.	21591	
PA_atk-s02_01a:2160_0	287. Idāni yasmā na agāriyānaṃyeva pañcakāmaguṇapariyesanā hoti, anagāriyānampi cattāro	2160	
PA_atk-s02_01a:2160_1	paccaye appaccavekkhitvā paribhuñjantānaṃ pañcakāmaguṇavasena anariyapariyesanā hoti,	2160	
PA_atk-s02_01a:2160_2	tasmā taṃ dassetuṃ pañcime, bhikkhave, kāmaguṇātiādimāha. Tattha navarattesu pattacīvarādīsu	2160	
PA_atk-s02_01a:2160_3	cakkhuviññeyyā rūpātiādayo cattāro kāmaguṇā labbhanti. Raso panettha paribhogaraso	2160	
PA_atk-s02_01a:2160_4	hoti. Manuññe piṇḍapāte bhesajje ca pañcapi labbhanti. Senāsanamhi cīvare viya cattāro.	2160	
PA_atk-s02_01a:2160_5	Raso pana etthāpi paribhogarasova. Ye hi keci, bhikkhaveti kasmā ārabhi? Evaṃ pañca	2160	
PA_atk-s02_01a:2160_6	kāmaguṇe dassetvā idāni ye evaṃ vadeyyuṃ, “pabbajitakālato paṭṭhāya anariyapariyesanā	2160	
PA_atk-s02_01a:2160_7	nāma kuto, ariyapariyesanāva pabbajitāna”nti, tesaṃ paṭisedhanatthāya “pabbajitānampi	2160	
PA_atk-s02_01a:2160_8	catūsu paccayesu appaccavekkhaṇaparibhogo anariyapariyesanā evā”ti dassetuṃ imaṃ	2160	
PA_atk-s02_01a:2160_9	desanaṃ ārabhi. Tattha gadhitāti taṇhāgedhena gadhitā. Mucchitāti taṇhāmucchāya mucchitā.	2160	
PA_atk-s02_01a:2160_10	Ajjhopannāti taṇhāya ajjhogāḷhā. Anādīnavadassāvinoti ādīnavaṃ apassantā. Anissaraṇapaññāti	21601	
PA_atk-s02_01a:2160_11	nissaraṇaṃ vuccati paccavekkhaṇañāṇaṃ. Te tena virahitā.	21601	
PA_atk-s02_01a:2161_0	Idāni tassatthassa sādhakaṃ upamaṃ dassento seyyathāpi, bhikkhavetiādimāha. Tatrevaṃ	2161	
PA_atk-s02_01a:2161_1	opammasaṃsandanaṃ veditabbaṃ – āraññakamago viya hi samaṇabrāhmaṇā, luddakena araññe	2161	
PA_atk-s02_01a:2161_2	ṭhapitapāso viya cattāro paccayā, tassa luddassa pāsarāsiṃ ajjhottharitvā sayanakālo	2161	
PA_atk-s02_01a:2161_3	viya tesaṃ cattāro paccaye appaccavekkhitvā paribhogakālo. Luddake āgacchante magassa	2161	
PA_atk-s02_01a:2161_4	yena kāmaṃ agamanakālo viya samaṇabrāhmaṇānaṃ mārassa yathākāmakaraṇīyakālo, māravasaṃ	2161	
PA_atk-s02_01a:2161_5	upagatabhāvoti attho. Magassa pana abaddhassa pāsarāsiṃ adhisayitakālo viya samaṇabrāhmaṇānaṃ	2161	
PA_atk-s02_01a:2161_6	catūsu paccayesu paccavekkhaṇaparibhogo, luddake āgacchante magassa yena kāmaṃ gamanaṃ	2161	
PA_atk-s02_01a:2161_7	viya samaṇabrāhmaṇānaṃ māravasaṃ anupagamanaṃ veditabbaṃ. Vissatthoti nibbhayo nirāsaṅko.	2161	
PA_atk-s02_01a:2161_8	Sesaṃ sabbattha uttānatthamevāti.	2161	
PA_atk-s02_01a:2162	Papañcasūdaniyā majjhimanikāyaṭṭhakathāya	216	
PA_atk-s02_01a:2163	Pāsarāsisuttavaṇṇanā niṭṭhitā.	216	
PA_atk-s02_01a:2164	Ariyapariyesanātipi etasseva nāmaṃ.	216	
PA_atk-s02_01a:2165	7. Cūḷahatthipadopamasuttavaṇṇanā	216	
PA_atk-s02_01a:2166_0	288. Evaṃ me sutanti cūḷahatthipadopamasuttaṃ. Tattha sabbasetena vaḷavābhirathenāti,	2166	
PA_atk-s02_01a:2166_1	“setā sudaṃ assā yuttā honti setālaṅkārā. Seto ratho setālaṅkāro setaparivāro, setā	2166	
PA_atk-s02_01a:2166_2	rasmiyo, setā patodalaṭṭhi, setaṃ chattaṃ, setaṃ uṇhīsaṃ, setāni vatthāni, setā upāhanā,	2166	
PA_atk-s02_01a:2166_3	setāya sudaṃ vālabījaniyā bījiyatī”ti evaṃ vuttena sakalasetena catūhi vaḷavāhi yuttarathena.	2166	
PA_atk-s02_01a:2167_0	Ratho ca nāmeso duvidho hoti – yodharatho, alaṅkārarathoti. Tattha yodharatho caturassasaṇṭhāno	2167	
PA_atk-s02_01a:2167_1	hoti nātimahā, dvinnaṃ tiṇṇaṃ vā janānaṃ gahaṇasamattho. Alaṅkāraratho mahā hoti,	2167	
PA_atk-s02_01a:2167_2	dīghato dīgho, puthulato puthulo. Tattha chattaggāhako vālabījaniggāhako tālavaṇṭaggāhakoti	2167	
PA_atk-s02_01a:2167_3	evaṃ aṭṭha vā dasa vā sukhena ṭhātuṃ vā nisīdituṃ vā nipajjituṃ vā sakkonti, ayampi	2167	
PA_atk-s02_01a:2167_4	alaṅkārarathoyeva. So sabbo sacakkapañjarakubbaro rajataparikkhitto ahosi. Vaḷavā	2167	
PA_atk-s02_01a:2167_5	pakatiyā setavaṇṇāva. Pasādhanampi tādisaṃ rajatamayaṃ ahosi. Rasmiyopi rajatapanāḷi	2167	
PA_atk-s02_01a:2167_6	suparikkhittā. Patodalaṭṭhipi rajataparikkhittā. Brāhmaṇopi setavatthaṃ nivāsetvā	2167	
PA_atk-s02_01a:2167_7	setaṃyeva uttarāsaṅgamakāsi, setavilepanaṃ vilimpi, setamālaṃ pilandhi, dasasu aṅgulīsu	2167	
PA_atk-s02_01a:2167_8	aṅgulimuddikā, kaṇṇesu kuṇḍalānīti evamādialaṅkāropissa rajatamayova ahosi. Parivārabrāhmaṇāpissa	2167	
PA_atk-s02_01a:2167_9	dasasahassamattā tatheva setavatthavilepanamālālaṅkārā ahesuṃ. Tena vuttaṃ “sabbasetena	2167	
PA_atk-s02_01a:2167_10	vaḷavābhirathenā”ti.	21671	
PA_atk-s02_01a:2168_0	Sāvatthiyā niyyātīti so kira channaṃ channaṃ māsānaṃ ekavāraṃ nagaraṃ padakkhiṇaṃ	2168	
PA_atk-s02_01a:2168_1	karoti. Ito ettakehi divasehi nagaraṃ padakkhiṇaṃ karissatīti puretarameva ghosanā	2168	
PA_atk-s02_01a:2168_2	karīyati; taṃ sutvā ye nagarato na pakkantā, te na pakkamanti. Ye pakkantā, tepi,	2168	
PA_atk-s02_01a:2168_3	“puññavato sirisampattiṃ passissāmā”ti āgacchanti. Yaṃ divasaṃ brāhmaṇo nagaraṃ anuvicarati,	2168	
PA_atk-s02_01a:2168_4	tadā pātova nagaravīthiyo sammajjitvā vālikaṃ okiritvā lājapañcamehi pupphehi abhippakiritvā	2168	
PA_atk-s02_01a:2168_5	puṇṇaghaṭe ṭhapetvā kadaliyo ca dhaje ca ussāpetvā sakalanagaraṃ dhūpitavāsitaṃ karonti.	2168	
PA_atk-s02_01a:2168_6	Brāhmaṇo pātova sīsaṃ nhāyitvā purebhattaṃ bhuñjitvā vuttanayeneva setavatthādīhi	2168	
PA_atk-s02_01a:2168_7	attānaṃ alaṅkaritvā pāsādā oruyha rathaṃ abhiruhati. Atha naṃ te brāhmaṇā sabbasetavatthavilepanamālālaṅkārā	2168	
PA_atk-s02_01a:2168_8	setacchattāni gahetvā parivārenti; tato mahājanassa sannipātanatthaṃ paṭhamaṃyeva	2168	
PA_atk-s02_01a:2168_9	taruṇadārakānaṃ phalāphalāni vikiritvā tadanantaraṃ māsakarūpāni; tadanantaraṃ kahāpaṇe	2168	
PA_atk-s02_01a:2168_10	vikiranti; mahājanā sannipatanti. Ukkuṭṭhiyo ceva celukkhepā ca pavattanti. Atha	21681	
PA_atk-s02_01a:2168_11	brāhmaṇo maṅgalikasovatthikādīsu maṅgalāni ceva suvatthiyo ca karontesu mahāsampattiyā	21681	
PA_atk-s02_01a:2168_12	nagaraṃ anuvicarati. Puññavantā manussā ekabhūmakādipāsāde āruyha sukapattasadisāni	21681	
PA_atk-s02_01a:2168_13	vātapānakavāṭāni vivaritvā olokenti. Brāhmaṇopi attano yasasirisampattiyā nagaraṃ	21681	
PA_atk-s02_01a:2168_14	ajjhottharanto viya dakkhiṇadvārābhimukho hoti. Tena vuttaṃ “sāvatthiyā niyyātī”ti.	21681	
PA_atk-s02_01a:2169_0	Divā divassāti divasassa divā, majjhanhakāleti attho. Pilotikaṃ paribbājakanti pilotikāti	2169	
PA_atk-s02_01a:2169_1	evaṃ itthiliṅgavohāravasena laddhanāmaṃ paribbājakaṃ. So kira paribbājako daharo	2169	
PA_atk-s02_01a:2169_2	paṭhamavaye ṭhito suvaṇṇavaṇṇo buddhupaṭṭhāko, pātova tathāgatassa ceva mahātherānañca	2169	
PA_atk-s02_01a:2169_3	upaṭṭhānaṃ katvā tidaṇḍakuṇḍikādiparikkhāraṃ ādāya jetavanā nikkhamitvā nagarābhimukho	2169	
PA_atk-s02_01a:2169_4	pāyāsi. Taṃ esa dūratova āgacchantaṃ addasa. Etadavocāti anukkamena santikaṃ āgataṃ	2169	
PA_atk-s02_01a:2169_5	sañjānitvā etaṃ, “handa kuto nu bhavaṃ vacchāyano āgacchatī”ti gottaṃ kittento vacanaṃ	2169	
PA_atk-s02_01a:2169_6	avoca. Paṇḍito maññeti bhavaṃ vacchāyano samaṇaṃ gotamaṃ paṇḍitoti maññati, udāhu	2169	
PA_atk-s02_01a:2169_7	noti ayamettha attho.	2169	
PA_atk-s02_01a:2170_0	Ko cāhaṃ, bhoti, bho, samaṇassa gotamassa paññāveyyattiyaṃ jānane ahaṃ ko nāma? Ko	2170	
PA_atk-s02_01a:2170_1	ca samaṇassa gotamassa paññāveyyattiyaṃ jānissāmīti kuto cāhaṃ samaṇassa gotamassa	2170	
PA_atk-s02_01a:2170_2	paññāveyyattiyaṃ jānissāmi, kena kāraṇena jānissāmīti? Evaṃ sabbathāpi attano ajānanabhāvaṃ	2170	
PA_atk-s02_01a:2170_3	dīpeti. Sopi nūnassa tādisovāti yo samaṇassa gotamassa paññāveyyattiyaṃ jāneyya,	2170	
PA_atk-s02_01a:2170_4	sopi nūna dasa pāramiyo pūretvā sabbaññutaṃ patto tādiso buddhoyeva bhaveyya. Sineruṃ	2170	
PA_atk-s02_01a:2170_5	vā himavantaṃ vā pathaviṃ vā ākāsaṃ vā pametukāmena tappamāṇova daṇḍo vā rajju vā	2170	
PA_atk-s02_01a:2170_6	laddhuṃ vaṭṭati. Samaṇassa gotamassa paññaṃ jānantenapi tassa ñāṇasadisameva sabbaññutaññāṇaṃ	2170	
PA_atk-s02_01a:2170_7	laddhuṃ vaṭṭatīti dīpeti. Ādaravasena panettha āmeḍitaṃ kataṃ. Uḷārāyāti uttarāya	2170	
PA_atk-s02_01a:2170_8	seṭṭhāya. Ko cāhaṃ, bhoti, bho, ahaṃ samaṇassa gotamassa pasaṃsane ko nāma? Ko ca	2170	
PA_atk-s02_01a:2170_9	samaṇaṃ gotamaṃ pasaṃsissāmīti kena kāraṇena pasaṃsissāmi? Pasatthapasatthoti sabbaguṇānaṃ	2170	
PA_atk-s02_01a:2170_10	uttaritarehi sabbalokapasatthehi attano guṇeheva pasattho, na tassa aññehi pasaṃsanakiccaṃ	21701	
PA_atk-s02_01a:2170_11	atthi. Yathā hi campakapupphaṃ vā nīluppalaṃ vā padumaṃ vā lohitacandanaṃ vā attano	21701	
PA_atk-s02_01a:2170_12	vaṇṇagandhasiriyāva pāsādikañceva sugandhañca, na tassa āgantukehi vaṇṇagandhehi	21701	
PA_atk-s02_01a:2170_13	thomanakiccaṃ atthi. Yathā ca maṇiratanaṃ vā candamaṇḍalaṃ vā attano ālokeneva obhāsati,	21701	
PA_atk-s02_01a:2170_14	na tassa aññena obhāsanakiccaṃ atthi. Evaṃ samaṇo gotamo sabbalokapasatthehi attano	21701	
PA_atk-s02_01a:2170_15	guṇeheva pasattho thomito sabbalokassa seṭṭhataṃ pāpito, na tassa aññena pasaṃsanakiccaṃ	21701	
PA_atk-s02_01a:2170_16	atthi. Pasatthehi vā pasatthotipi pasatthapasattho.	21701	
PA_atk-s02_01a:2171_0	Ke pasatthā nāma? Rājā pasenadi kosalo kāsikosalavāsikehi pasattho, bimbisāro aṅgamagadhavāsīhi.	2171	
PA_atk-s02_01a:2171_1	Vesālikā licchavī vajjiraṭṭhavāsīhi pasatthā. Pāveyyakā mallā, kosinārakā mallā,	2171	
PA_atk-s02_01a:2171_2	aññepi te te khattiyā tehi tehi jānapadehi pasatthā. Caṅkīādayo brāhmaṇā brāhmaṇagaṇehi,	2171	
PA_atk-s02_01a:2171_3	anāthapiṇḍikādayo upāsakā anekasatehi upāsakagaṇehi, visākhādayo upāsikā anekasatāhi	2171	
PA_atk-s02_01a:2171_4	upāsikāhi, sakuludāyiādayo paribbājakā anekehi paribbājakasatehi, uppalavaṇṇātheriādikā	2171	
PA_atk-s02_01a:2171_5	mahāsāvikā anekehi bhikkhunisatehi, sāriputtattherādayo mahāsāvakā anekasatehi bhikkhūhi,	2171	
PA_atk-s02_01a:2171_6	sakkādayo devā anekasahassehi devehi, mahābrahmādayo brahmāno anekasahassehi brahmehi	2171	
PA_atk-s02_01a:2171_7	pasatthā. Te sabbepi dasabalaṃ thomenti vaṇṇenti, pasaṃsantīti bhagavā “pasatthapasattho”ti vuccati.	2171	
PA_atk-s02_01a:2172_0	Atthavasanti atthānisaṃsaṃ. Athassa paribbājako attano pasādakāraṇaṃ ācikkhanto seyyathāpi,	2172	
PA_atk-s02_01a:2172_1	bho, kusalo nāgavanikotiādimāha. Tattha nāgavanikoti nāgavanavāsiko anuggahitasippo	2172	
PA_atk-s02_01a:2172_2	puriso. Parato pana uggahitasippo puriso nāgavanikoti āgato. Cattāri padānīti cattāri	2172	
PA_atk-s02_01a:2172_3	ñāṇapadāni ñāṇavalañjāni, ñāṇena akkantaṭṭhānānīti attho.	2172	
PA_atk-s02_01a:2173_0	289. Khattiyapaṇḍitetiādīsu paṇḍiteti paṇḍiccena samannāgate. Nipuṇeti saṇhe sukhumabuddhino,	2173	
PA_atk-s02_01a:2173_1	sukhumaatthantarapaṭivijjhanasamatthe. Kataparappavādeti viññātaparappavāde ceva	2173	
PA_atk-s02_01a:2173_2	parehi saddhiṃ katavādaparicaye ca. Vālavedhirūpeti vālavedhidhanuggahasadise. Te	2173	
PA_atk-s02_01a:2173_3	bhindantā maññe carantīti vālavedhi viya vālaṃ sukhumānipi paresaṃ diṭṭhigatāni attano	2173	
PA_atk-s02_01a:2173_4	paññāgatena bhindantā viya carantīti attho. Pañhaṃ abhisaṅkharontīti dupadampi tipadampi	2173	
PA_atk-s02_01a:2173_5	catuppadampi pañhaṃ karonti. Vādaṃ āropessāmāti dosaṃ āropessāma. Na ceva samaṇaṃ	2173	
PA_atk-s02_01a:2173_6	gotamaṃ pañhaṃ pucchantīti; kasmā na pucchanti? Bhagavā kira parisamajjhe dhammaṃ	2173	
PA_atk-s02_01a:2173_7	desento parisāya ajjhāsayaṃ oloketi, tato passati – “ime khattiyapaṇḍitā guḷhaṃ rahassaṃ	2173	
PA_atk-s02_01a:2173_8	pañhaṃ ovaṭṭikasāraṃ katvā āgatā”ti. So tehi apuṭṭhoyeva evarūpe pañhe pucchāya ettakā	2173	
PA_atk-s02_01a:2173_9	dosā, vissajjane ettakā, atthe pade akkhare ettakāti ime pañhe pucchanto evaṃ puccheyya,	2173	
PA_atk-s02_01a:2173_10	vissajjento evaṃ vissajjeyyāti, iti ovaṭṭikasāraṃ katvā ānīte pañhe dhammakathāya	21731	
PA_atk-s02_01a:2173_11	antare pakkhipitvā viddhaṃseti. Khattiyapaṇḍitā “seyyo vata no, ye mayaṃ ime pañhe	21731	
PA_atk-s02_01a:2173_12	na pucchimhā, sace hi mayaṃ puccheyyāma, appatiṭṭheva no katvā samaṇo gotamo khipeyyā”ti attamanā bhavanti.	21731	
PA_atk-s02_01a:2174_0	Apica buddhā nāma dhammaṃ desentā parisaṃ mettāya pharanti, mettāpharaṇena dasabale	2174	
PA_atk-s02_01a:2174_1	mahājanassa cittaṃ pasīdati, buddhā ca nāma rūpaggappattā honti dassanasampannā madhurassarā	2174	
PA_atk-s02_01a:2174_2	mudujivhā suphusitadantāvaraṇā amatena hadayaṃ siñcantā viya dhammaṃ kathenti. Tatra	2174	
PA_atk-s02_01a:2174_3	nesaṃ mettāpharaṇena pasannacittānaṃ evaṃ hoti – “evarūpaṃ advejjhakathaṃ amoghakathaṃ	2174	
PA_atk-s02_01a:2174_4	niyyānikakathaṃ kathentena bhagavatā saddhiṃ na sakkhissāma paccanīkaggāhaṃ gaṇhitu”nti	2174	
PA_atk-s02_01a:2174_5	attano pasannabhāveneva na pucchanti.	2174	
PA_atk-s02_01a:2175_0	Aññadatthūti ekaṃsena. Sāvakā sampajjantīti saraṇagamanavasena sāvakā honti. Tadanuttaranti	2175	
PA_atk-s02_01a:2175_1	taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ arahattaphalaṃ,	2175	
PA_atk-s02_01a:2175_2	tadatthāya hi te pabbajanti. Manaṃ vata, bho, anassāmāti, bho, sace mayaṃ na upasaṅkameyyāma,	2175	
PA_atk-s02_01a:2175_3	iminā thokena anupasaṅkamanamattena apayirupāsanamatteneva naṭṭhā bhaveyyāma. Upasaṅkamanamattakena	2175	
PA_atk-s02_01a:2175_4	panamhā na naṭṭhāti attho. Dutiyapadaṃ purimasseva vevacanaṃ. Assamaṇāva samānātiādīsu	2175	
PA_atk-s02_01a:2175_5	pāpānaṃ asamitattā assamaṇāva. Abāhitattā ca pana abrāhmaṇāva. Kilesārīnaṃ ahatattā	2175	
PA_atk-s02_01a:2175_6	anarahantoyeva samānāti attho.	2175	
PA_atk-s02_01a:2176_0	290. Udānaṃ udānesīti udāhāraṃ udāhari. Yathā hi yaṃ telaṃ mānaṃ gahetuṃ na sakkoti,	2176	
PA_atk-s02_01a:2176_1	vissanditvā gacchati, taṃ avasekoti vuccati, yañca jalaṃ taḷākaṃ gahetuṃ na sakkoti,	2176	
PA_atk-s02_01a:2176_2	ajjhottharitvā gacchati, taṃ oghoti vuccati. Evameva yaṃ pītimayaṃ vacanaṃ hadayaṃ	2176	
PA_atk-s02_01a:2176_3	gahetuṃ na sakkoti, adhikaṃ hutvā anto asaṇṭhahitvā bahi nikkhamati, taṃ udānanti	2176	
PA_atk-s02_01a:2176_4	vuccati. Evarūpaṃ pītimayaṃ vacanaṃ nicchāresīti attho. Hatthipadopamoti hatthipadaṃ	2176	
PA_atk-s02_01a:2176_5	upamā assa dhammassāti hatthipadopamo. So na ettāvatā vitthārena paripūro hotīti	2176	
PA_atk-s02_01a:2176_6	dasseti. Nāgavanikoti uggahitahatthisippo hatthivanacāriko. Atha kasmā idha kusaloti	2176	
PA_atk-s02_01a:2176_7	na vuttoti? Parato “yo hoti kusalo”ti vibhāgadassanato. Yo hi koci pavisati, yo pana	2176	
PA_atk-s02_01a:2176_8	kusalo hoti, so neva tāva niṭṭhaṃ gacchati. Tasmā idha kusaloti avatvā parato vutto.	2176	
PA_atk-s02_01a:2177_0	291. Vāmanikāti rassā āyāmatopi na dīghā mahākucchihatthiniyo. Uccā ca nisevitanti	2177	
PA_atk-s02_01a:2177_1	sattaṭṭharatanubbedhe vaṭarukkhādīnaṃ khandhappadese ghaṃsitaṭṭhānaṃ. Uccā kāḷārikāti	2177	
PA_atk-s02_01a:2177_2	uccā ca yaṭṭhisadisapādā hutvā, kāḷārikā ca dantānaṃ kaḷāratāya. Tāsaṃ kira eko danto	2177	
PA_atk-s02_01a:2177_3	unnato hoti, eko onato. Ubhopi ca viraḷā honti, na āsannā. Uccā ca dantehi ārañjitānīti	2177	
PA_atk-s02_01a:2177_4	sattaṭṭharatanubbedhe vaṭarukkhādīnaṃ khandhappadese pharasunā pahataṭṭhānaṃ viya	2177	
PA_atk-s02_01a:2177_5	dāṭṭhāhi chinnaṭṭhānaṃ. Uccā kaṇerukā nāmāti uccā ca yaṭṭhisadisadīghapādā hutvā,	2177	
PA_atk-s02_01a:2177_6	kaṇerukā ca dantānaṃ kaṇerutāya, tā kira makuḷadāṭhā honti. Tasmā kaṇerukāti vuccanti.	2177	
PA_atk-s02_01a:2177_7	So niṭṭhaṃ gacchatīti so nāgavaniko yassa vatāhaṃ nāgassa anupadaṃ āgato, ayameva	2177	
PA_atk-s02_01a:2177_8	so, na añño. Yañhi ahaṃ paṭhamaṃ padaṃ disvā vāmanikānaṃ padaṃ idaṃ bhavissatīti	2177	
PA_atk-s02_01a:2177_9	niṭṭhaṃ na gato, yampi tato orabhāge disvā kāḷārikānaṃ bhavissati, kaṇerukānaṃ bhavissatīti	2177	
PA_atk-s02_01a:2177_10	niṭṭhaṃ na gato, sabbaṃ taṃ imasseva mahāhatthino padanti mahāhatthiṃ disvāva niṭṭhaṃ gacchati.	21771	
PA_atk-s02_01a:2178_0	Evameva khoti ettha idaṃ opammasaṃsandanaṃ – nāgavanaṃ viya hi ādito paṭṭhāya yāva	2178	
PA_atk-s02_01a:2178_1	nīvaraṇappahānā dhammadesanā veditabbā. Kusalo nāgavaniko viya yogāvacaro; mahānāgo	2178	
PA_atk-s02_01a:2178_2	viya sammāsambuddho; mahantaṃ hatthipadaṃ viya jhānābhiññā. Nāgavanikassa tattha	2178	
PA_atk-s02_01a:2178_3	tattha hatthipadaṃ disvāpi vāmanikānaṃ padaṃ bhavissati, kāḷārikānaṃ kaṇerukānaṃ	2178	
PA_atk-s02_01a:2178_4	padaṃ bhavissatīti aniṭṭhaṅgatabhāvo viya yogino, imā jhānābhiññā nāma bāhirakaparibbājakānampi	2178	
PA_atk-s02_01a:2178_5	santīti aniṭṭhaṅgatabhāvo. Nāgavanikassa, tattha tattha mayā diṭṭhaṃ padaṃ imasseva	2178	
PA_atk-s02_01a:2178_6	mahāhatthino, na aññassāti mahāhatthiṃ disvā niṭṭhaṅgamanaṃ viya ariyasāvakassa arahattaṃ	2178	
PA_atk-s02_01a:2178_7	patvāva niṭṭhaṅgamanaṃ. Idañca pana opammasaṃsandanaṃ matthake ṭhatvāpi kātuṃ vaṭṭati.	2178	
PA_atk-s02_01a:2178_8	Imasmimpi ṭhāne vaṭṭatiyeva. Anukkamāgataṃ pana pāḷipadaṃ gahetvā idheva kataṃ. Tattha	2178	
PA_atk-s02_01a:2178_9	idhāti desāpadese nipāto. Svāyaṃ katthaci lokaṃ upādāya vuccati. Yathāha – “idha	2178	
PA_atk-s02_01a:2178_10	tathāgato loke uppajjatī”ti. Katthaci sāsanaṃ. Yathāha – “idheva, bhikkhave, samaṇo,	21781	
PA_atk-s02_01a:2178_11	idha dutiyo samaṇo”ti. Katthaci okāsaṃ. Yathāha –	21781	
PA_atk-s02_01a:2179	“Idheva tiṭṭhamānassa, devabhūtassa me sato;	217	
PA_atk-s02_01a:2180	Punarāyu ca me laddho, evaṃ jānāhi mārisā”ti. ;	218	
PA_atk-s02_01a:2181_0	Katthaci padapūraṇamattameva. Yathāha – “idhāhaṃ, bhikkhave, bhuttāvī assaṃ pavārito”ti.	2181	
PA_atk-s02_01a:2181_1	Idha pana lokaṃ upādāya vuttoti veditabbo. Idaṃ vuttaṃ hoti “brāhmaṇa imasmiṃ loke	2181	
PA_atk-s02_01a:2181_2	tathāgato uppajjati arahaṃ…pe… buddho bhagavā”ti.	2181	
PA_atk-s02_01a:2182_0	Tattha tathāgatasaddo mūlapariyāye, arahantiādayo visuddhimagge vitthāritā. Loke	2182	
PA_atk-s02_01a:2182_1	uppajjatīti ettha pana lokoti okāsaloko sattaloko saṅkhāralokoti tividho. Idha pana	2182	
PA_atk-s02_01a:2182_2	sattaloko adhippeto. Sattaloke uppajjamānopi ca tathāgato na devaloke, na brahmaloke,	2182	
PA_atk-s02_01a:2182_3	manussalokeyeva uppajjati. Manussalokepi na aññasmiṃ cakkavāḷe, imasmiṃyeva cakkavāḷe.	2182	
PA_atk-s02_01a:2182_4	Tatrāpi na sabbaṭṭhānesu, “puratthimāya disāya gajaṅgalaṃ nāma nigamo. Tassāparena	2182	
PA_atk-s02_01a:2182_5	mahāsālo, tato parā paccantimā janapadā, orato majjhe. Puratthimadakkhiṇāya disāya	2182	
PA_atk-s02_01a:2182_6	sallavatī nāma nadī, tato parā paccantimā janapadā, orato majjhe. Dakkhiṇāya disāya	2182	
PA_atk-s02_01a:2182_7	setakaṇṇikaṃ nāma nigamo, tato parā paccantimā janapadā, orato majjhe. Pacchimāya	2182	
PA_atk-s02_01a:2182_8	disāya thūṇaṃ nāma brāhmaṇagāmo, tato parā paccantimā janapadā, orato majjhe. Uttarāya	2182	
PA_atk-s02_01a:2182_9	disāya usiraddhajo nāma pabbato, tato parā paccantimā janapadā, orato majjhe”ti evaṃ	2182	
PA_atk-s02_01a:2182_10	paricchinne āyāmato tiyojanasate vitthārato aḍḍhateyyayojanasate parikkhepato navayojanasate	21821	
PA_atk-s02_01a:2182_11	majjhimapadese uppajjati. Na kevalañca tathāgatova, paccekabuddhā aggasāvakā asīti	21821	
PA_atk-s02_01a:2182_12	mahātherā buddhamātā buddhapitā cakkavattī rājā aññe ca sārappattā brāhmaṇagahapatikā	21821	
PA_atk-s02_01a:2182_13	ettheva uppajjanti. Tattha tathāgato sujātāya dinnamadhupāyasabhojanato paṭṭhāya	21821	
PA_atk-s02_01a:2182_14	yāva arahattamaggo, tāva uppajjati nāma. Arahattaphale uppanno nāma. Mahābhinikkhamanato	21821	
PA_atk-s02_01a:2182_15	vā yāva arahattamaggo. Tusitabhavanato vā yāva arahattamaggo. Dīpaṅkarapādamūlato	21821	
PA_atk-s02_01a:2182_16	vā yāva arahattamaggo, tāva uppajjati nāma. Arahattaphale uppanno nāma. Idha sabbapaṭhamaṃ	21821	
PA_atk-s02_01a:2182_17	uppannabhāvaṃ sandhāya uppajjatīti vuttaṃ, tathāgato loke uppanno hotīti ayañhettha attho.	21821	
PA_atk-s02_01a:2183_0	So imaṃ lokanti so bhagavā imaṃ lokaṃ, idāni vattabbaṃ nidasseti. Sadevakanti saha	2183	
PA_atk-s02_01a:2183_1	devehi sadevakaṃ. Evaṃ saha mārena samārakaṃ. Saha brahmunā sabrahmakaṃ. Saha samaṇabrāhmaṇehi	2183	
PA_atk-s02_01a:2183_2	sassamaṇabrāhmaṇiṃ. Pajātattā pajā, taṃ pajaṃ. Saha devamanussehi sadevamanussaṃ.	2183	
PA_atk-s02_01a:2183_3	Tattha sadevakavacanena pañcakāmāvacaradevaggahaṇaṃ veditabbaṃ. Samārakavacanena	2183	
PA_atk-s02_01a:2183_4	chaṭṭhakāmāvacaradevaggahaṇaṃ. Sabrahmakavacanena brahmakāyikādibrahmaggahaṇaṃ. Sassamaṇabrāhmaṇivacanena	2183	
PA_atk-s02_01a:2183_5	sāsanassa paccatthipaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.	2183	
PA_atk-s02_01a:2183_6	Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.	2183	
PA_atk-s02_01a:2183_7	Evamettha tīhi padehi okāsalokena saddhiṃ sattaloko, dvīhi pajāvasena sattalokova gahitoti veditabbo.	2183	
PA_atk-s02_01a:2184_0	Aparo nayo – sadevakaggahaṇena arūpāvacaradevaloko gahito. Samārakaggahaṇena chakāmāvacaradevaloko.	2184	
PA_atk-s02_01a:2184_1	Sabrahmakaggahaṇena rūpī brahmaloko. Sassamaṇabrāhmaṇādiggahaṇena catuparisavasena	2184	
PA_atk-s02_01a:2184_2	sammutidevehi vā saha manussaloko avasesasabbasattaloko vā.	2184	
PA_atk-s02_01a:2185_0	Apicettha sadevakavacanena ukkaṭṭhaparicchedato sabbassa lokassa sacchikatabhāvamāha.	2185	
PA_atk-s02_01a:2185_1	Tato yesaṃ ahosi – “māro mahānubhāvo chakāmāvacarissaro vasavattī. Kiṃ sopi etena	2185	
PA_atk-s02_01a:2185_2	sacchikato”ti? Tesaṃ vimatiṃ vidhamanto samārakanti āha. Yesaṃ pana ahosi – “brahmā	2185	
PA_atk-s02_01a:2185_3	mahānubhāvo, ekaṅguliyā ekasmiṃ cakkavāḷasahasse ālokaṃ pharati, dvīhi…pe… dasahi	2185	
PA_atk-s02_01a:2185_4	aṅgulīhi dasasu cakkavāḷasahassesu ālokaṃ pharati, anuttarañca jhānasamāpattisukhaṃ	2185	
PA_atk-s02_01a:2185_5	paṭisaṃvedeti. Kiṃ sopi sacchikato”ti? Tesaṃ vimatiṃ vidhamanto sabrahmakanti āha.	2185	
PA_atk-s02_01a:2185_6	Tato ye cintesuṃ – “puthū samaṇabrāhmaṇā sāsanassa paccatthikā, kiṃ tepi sacchikatā”ti?	2185	
PA_atk-s02_01a:2185_7	Tesaṃ vimatiṃ vidhamanto sassamaṇabrāhmaṇiṃ pajanti āha. Evaṃ ukkaṭṭhukkaṭṭhānaṃ	2185	
PA_atk-s02_01a:2185_8	sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena	2185	
PA_atk-s02_01a:2185_9	sesasattalokassa sacchikatabhāvaṃ pakāsento sadevamanussanti āha. Ayamettha bhāvānukkamo.	2185	
PA_atk-s02_01a:2185_10	Porāṇā panāhu – sadevakanti devatāhi saddhiṃ avasesalokaṃ. Samārakanti mārena saddhiṃ	21851	
PA_atk-s02_01a:2185_11	avasesalokaṃ. Sabrahmakanti brahmehi saddhiṃ avasesalokaṃ. Evaṃ sabbepi tibhavūpage	21851	
PA_atk-s02_01a:2185_12	satte tīhākārehi tīsu padesu pakkhipetvā puna dvīhi padehi pariyādiyanto “sassamaṇabrāhmaṇiṃ	21851	
PA_atk-s02_01a:2185_13	pajaṃ sadevamanussa”nti āha. Evaṃ pañcahi padehi tena tenākārena tedhātukameva pariyādinnanti.	21851	
PA_atk-s02_01a:2186_0	Sayaṃ abhiññā sacchikatvā pavedetīti sayanti sāmaṃ aparaneyyo hutvā. Abhiññāti abhiññāya,	2186	
PA_atk-s02_01a:2186_1	adhikena ñāṇena ñatvāti attho. Sacchikatvāti paccakkhaṃ katvā. Etena anumānādipaṭikkhepo	2186	
PA_atk-s02_01a:2186_2	kato hoti. Pavedetīti bodheti viññāpeti pakāseti. So dhammaṃ deseti ādikalyāṇaṃ…pe…	2186	
PA_atk-s02_01a:2186_3	pariyosānakalyāṇanti so bhagavā sattesu kāruññataṃ paṭicca hitvāpi anuttaraṃ vivekasukhaṃ	2186	
PA_atk-s02_01a:2186_4	dhammaṃ deseti. Tañca kho appaṃ vā bahuṃ vā desento ādikalyāṇādippakārameva deseti.	2186	
PA_atk-s02_01a:2186_5	Ādimhipi kalyāṇaṃ bhaddakaṃ anavajjameva katvā deseti. Majjhepi… pariyosānepi kalyāṇaṃ	2186	
PA_atk-s02_01a:2186_6	bhaddakaṃ anavajjameva katvā desetīti vuttaṃ hoti.	2186	
PA_atk-s02_01a:2187_0	Tattha atthi desanāya ādimajjhapariyosānaṃ, atthi sāsanassa. Desanāya tāva catuppadikāyapi	2187	
PA_atk-s02_01a:2187_1	gāthāya paṭhamapādo ādi nāma, tato dve majjhaṃ nāma, ante eko pariyosānaṃ nāma. Ekānusandhikassa	2187	
PA_atk-s02_01a:2187_2	suttassa nidānamādi, idamavocāti pariyosānaṃ, ubhinnaṃ antarā majjhaṃ. Anekānusandhikassa	2187	
PA_atk-s02_01a:2187_3	suttassa paṭhamānusandhi ādi, ante anusandhi pariyosānaṃ, majjhe eko vā dve vā bahū	2187	
PA_atk-s02_01a:2187_4	vā majjhameva. Sāsanassa pana sīlasamādhivipassanā ādi nāma. Vuttampi cetaṃ – “ko	2187	
PA_atk-s02_01a:2187_5	cādi kusalānaṃ dhammānaṃ, sīlañca suvisuddhaṃ, diṭṭhi ca ujukā”ti. “Atthi, bhikkhave,	2187	
PA_atk-s02_01a:2187_6	majjhimā paṭipadā tathāgatena abhisambuddhā”ti evaṃ vutto pana ariyamaggo majjhaṃ	2187	
PA_atk-s02_01a:2187_7	nāma, phalañceva nibbānañca pariyosānaṃ nāma. “Etadatthamidaṃ, brāhmaṇa, brahmacariyametaṃ	2187	
PA_atk-s02_01a:2187_8	sāraṃ, etaṃ pariyosāna”nti hi ettha phalaṃ pariyosānanti vuttaṃ. “Nibbānogadhañhi,	2187	
PA_atk-s02_01a:2187_9	āvuso visākha, brahmacariyaṃ vussati nibbānaparāyaṇaṃ nibbānapariyosāna”nti ettha	2187	
PA_atk-s02_01a:2187_10	nibbānaṃ pariyosānanti vuttaṃ. Idha desanāya ādimajjhapariyosānaṃ adhippetaṃ. Bhagavā	21871	
PA_atk-s02_01a:2187_11	hi dhammaṃ desento ādimhi sīlaṃ dassetvā majjhe maggaṃ pariyosāne nibbānaṃ dasseti.	21871	
PA_atk-s02_01a:2187_12	Tena vuttaṃ – “so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti.	21871	
PA_atk-s02_01a:2187_13	Tasmā aññopi dhammakathiko dhammaṃ kathento –	21871	
PA_atk-s02_01a:2188	“Ādimhi sīlaṃ dasseyya, majjhe maggaṃ vibhāvaye;	218	
PA_atk-s02_01a:2189	Pariyosānamhi nibbānaṃ, esā kathikasaṇṭhitī”ti. ;	218	
PA_atk-s02_01a:2190_0	Sātthaṃ sabyañjananti yassa hi yāgubhattaitthipurisādivaṇṇanā nissitā desanā hoti,	2190	
PA_atk-s02_01a:2190_1	na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ	2190	
PA_atk-s02_01a:2190_2	desanaṃ deseti. Tasmā “sātthaṃ desetī”ti vuccati. Yassa pana desanā ekabyañjanādiyuttā	2190	
PA_atk-s02_01a:2190_3	vā sabbaniroṭṭhabyañjanā vā sabbavissaṭṭhasabbaniggahītabyañjanā vā, tassa damiḷakirāsavarādimilakkhūnaṃ	2190	
PA_atk-s02_01a:2190_4	bhāsā viya byañjanapāripūriyā abhāvato abyañjanā nāma desanā hoti. Bhagavā pana –	2190	
PA_atk-s02_01a:2191	“Sithilaṃ dhanitañca dīgharassaṃ, garukaṃ lahukañca niggahītaṃ;	219	
PA_atk-s02_01a:2192	Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –	219	
PA_atk-s02_01a:2193	Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti. Tasmā “sabyañjanaṃ dhammaṃ desetī”ti vuccati.	219	
PA_atk-s02_01a:2194_0	Kevalaparipuṇṇanti ettha kevalanti sakalādhivacanaṃ. Paripuṇṇanti anūnādhikavacanaṃ.	2194	
PA_atk-s02_01a:2194_1	Idaṃ vuttaṃ hoti – “sakalaparipuṇṇameva deseti, ekadesanāpi aparipuṇṇā natthī”ti.	2194	
PA_atk-s02_01a:2194_2	Parisuddhanti nirupakkilesaṃ. Yo hi idaṃ dhammadesanaṃ nissāya lābhaṃ vā sakkāraṃ	2194	
PA_atk-s02_01a:2194_3	vā labhissāmīti deseti, tassa aparisuddhā desanā hoti. Bhagavā pana lokāmisanirapekkho	2194	
PA_atk-s02_01a:2194_4	hitapharaṇena mettābhāvanāya muduhadayo ullumpanasabhāvasaṇṭhitena cittena deseti.	2194	
PA_atk-s02_01a:2194_5	Tasmā “parisuddhaṃ dhammaṃ desetī”ti vuccati. Brahmacariyaṃ pakāsetīti ettha brahmacariyanti	2194	
PA_atk-s02_01a:2194_6	sikkhattayasaṅgahaṃ sakalasāsanaṃ. Tasmā brahmacariyaṃ pakāsetīti so dhammaṃ deseti	2194	
PA_atk-s02_01a:2194_7	ādikalyāṇaṃ…pe… parisuddhaṃ, evaṃ desento ca sikkhattayasaṅgahitaṃ sakalasāsanaṃ	2194	
PA_atk-s02_01a:2194_8	brahmacariyaṃ pakāsetīti evamettha attho daṭṭhabbo. Brahmacariyanti seṭṭhaṭṭhena	2194	
PA_atk-s02_01a:2194_9	brahmabhūtaṃ cariyaṃ. Brahmabhūtānaṃ vā buddhādīnaṃ cariyanti vuttaṃ hoti.	2194	
PA_atk-s02_01a:2195_0	Taṃ dhammanti taṃ vuttappakārasampadaṃ dhammaṃ. Suṇāti gahapati vāti kasmā paṭhamaṃ	2195	
PA_atk-s02_01a:2195_1	gahapatiṃ niddisatīti? Nihatamānattā ussannattā ca. Yebhuyyena hi khattiyakulato	2195	
PA_atk-s02_01a:2195_2	pabbajitā jātiṃ nissāya mānaṃ karonti. Brāhmaṇakulā pabbajitā mante nissāya mānaṃ	2195	
PA_atk-s02_01a:2195_3	karonti. Hīnajaccakulā pabbajitā attano vijātitāya patiṭṭhātuṃ na sakkonti. Gahapatidārakā	2195	
PA_atk-s02_01a:2195_4	pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā nihatamānadappā	2195	
PA_atk-s02_01a:2195_5	honti. Te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā	2195	
PA_atk-s02_01a:2195_6	vipassanāya kammaṃ karontā sakkonti arahatte patiṭṭhātuṃ. Itarehi ca kulehi nikkhamitvā	2195	
PA_atk-s02_01a:2195_7	pabbajitā nāma na bahukā, gahapatikāva bahukā, iti nihatamānattā ussannattā ca paṭhamaṃ	2195	
PA_atk-s02_01a:2195_8	gahapatiṃ niddisatīti.	2195	
PA_atk-s02_01a:2196_0	Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate	2196	
PA_atk-s02_01a:2196_1	saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate “sammāsambuddho	2196	
PA_atk-s02_01a:2196_2	vata bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati. Sambādho	2196	
PA_atk-s02_01a:2196_3	gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,	2196	
PA_atk-s02_01a:2196_4	tathāpi nesaṃ sakiñcanasapalibodhaṭṭhena gharāvāso sambādhoyeva. Rajopathoti rāgarajādīnaṃ	2196	
PA_atk-s02_01a:2196_5	uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vaṭṭati. Alagganaṭṭhena	2196	
PA_atk-s02_01a:2196_6	abbhokāso viyāti abbhokāso. Pabbajito hi kūṭāgāraratanapāsādadevavimānādīsu pihitadvāravātapānesu	2196	
PA_atk-s02_01a:2196_7	paṭicchannesu vasantopi neva laggati na sajjati na bajjhati. Tena vuttaṃ – “abbhokāso	2196	
PA_atk-s02_01a:2196_8	pabbajjā”ti. Apica sambādho gharāvāso kusalakiriyāya okāsābhāvato. Rajopatho asaṃvutasaṅkāraṭṭhānaṃ	2196	
PA_atk-s02_01a:2196_9	viya rajānaṃ kilesarajānaṃ sannipātaṭṭhānato. Abbhokāso pabbajjā kusalakiriyāya yathāsukhaṃ okāsasabbhāvato.	2196	
PA_atk-s02_01a:2197_0	Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ sikkhattayabrahmacariyaṃ	2197	
PA_atk-s02_01a:2197_1	ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ. Ekadivasampi	2197	
PA_atk-s02_01a:2197_2	ca kilesamalena amalinaṃ katvā carimakacittaṃ pāpetabbatāya ekantaparisuddhaṃ, saṅkhalikhitaṃ	2197	
PA_atk-s02_01a:2197_3	likhitasaṅkhasadisaṃ dhotasaṅkhasappaṭibhāgaṃ caritabbaṃ, idaṃ na sukaraṃ agāraṃ	2197	
PA_atk-s02_01a:2197_4	ajjhāvasatā agāramajjhe vasantena ekantaparipuṇṇaṃ…pe… carituṃ. Yaṃnūnāhaṃ kese ca	2197	
PA_atk-s02_01a:2197_5	massuñca ohāretvā kāsāyarasapītatāya kāsāyāni brahmacariyaṃ carantānaṃ anucchavikāni	2197	
PA_atk-s02_01a:2197_6	vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha	2197	
PA_atk-s02_01a:2197_7	ca yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya	2197	
PA_atk-s02_01a:2197_8	natthi. Tasmā pabbajjā anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ.	2197	
PA_atk-s02_01a:2197_9	Appaṃ vāti sahassato heṭṭhā bhogakkhandho appo nāma hoti, sahassato paṭṭhāya mahā.	2197	
PA_atk-s02_01a:2197_10	Ābandhanaṭṭhena ñāti eva parivaṭṭo ñātiparivaṭṭo. So vīsatiyā heṭṭhā appo hoti, vīsatiyā paṭṭhāya mahā.	21971	
PA_atk-s02_01a:2198_0	292. Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca,	2198	
PA_atk-s02_01a:2198_1	yattha cete saha jīvanti ekajīvikā sabhāgavuttino honti, taṃ bhagavatā paññattasikkhāpadasaṅkhātaṃ	2198	
PA_atk-s02_01a:2198_2	sājīvañca tattha sikkhanabhāvena samāpannoti bhikkhūnaṃ sikkhāsājīvasamāpanno. Samāpannoti	2198	
PA_atk-s02_01a:2198_3	sikkhaṃ paripūrento, sājīvañca avītikkamanto hutvā tadubhayaṃ upagatoti attho. Pāṇātipātaṃ	2198	
PA_atk-s02_01a:2198_4	pahāyātiādīsu pāṇātipātādikathā heṭṭhā vitthāritā eva. Pahāyāti imaṃ pāṇātipātacetanāsaṅkhātaṃ	2198	
PA_atk-s02_01a:2198_5	dussīlyaṃ pajahitvā. Paṭivirato hotīti pahīnakālato paṭṭhāya tato dussīlyato orato	2198	
PA_atk-s02_01a:2198_6	viratova hoti. Nihitadaṇḍo nihitasatthoti parūpaghātatthāya daṇḍaṃ vā satthaṃ vā	2198	
PA_atk-s02_01a:2198_7	ādāya avattanato nikkhittadaṇḍo ceva nikkhittasattho cāti attho. Ettha ca ṭhapetvā	2198	
PA_atk-s02_01a:2198_8	daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato satthanti veditabbaṃ.	2198	
PA_atk-s02_01a:2198_9	Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ vā gahetvā vicaranti,	2198	
PA_atk-s02_01a:2198_10	na taṃ parūpaghātatthāya. Tasmā nihitadaṇḍo nihitasatthotveva saṅkhaṃ gacchati. Lajjīti	21981	
PA_atk-s02_01a:2198_11	pāpajigucchanalakkhaṇāya lajjāya samannāgato. Dayāpannoti dayaṃ mettacittataṃ āpanno.	21981	
PA_atk-s02_01a:2198_12	Sabbapāṇabhūtahitānukampīti sabbe pāṇabhūte hitena anukampako. Tāya dayāpannatāya	21981	
PA_atk-s02_01a:2198_13	sabbesaṃ pāṇabhūtānaṃ hitacittakoti attho. Viharatīti iriyati pāleti.	21981	
PA_atk-s02_01a:2199_0	Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.	2199	
PA_atk-s02_01a:2199_1	Thenetīti theno. Na thenena athenena. Athenattāyeva sucibhūtena. Attanāti attabhāvena,	2199	
PA_atk-s02_01a:2199_2	athenaṃ sucibhūtaṃ attabhāvaṃ katvā viharatīti vuttaṃ hoti.	2199	
PA_atk-s02_01a:2200_0	Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī. Ārācārīti	2200	
PA_atk-s02_01a:2200_1	abrahmacariyato dūracārī. Methunāti rāgapariyuṭṭhānavasena sadisattā methunakāti	2200	
PA_atk-s02_01a:2200_2	laddhavohārehi paṭisevitabbato methunāti saṅkhaṃ gatā asaddhammā. Gāmadhammāti gāmavāsīnaṃ dhammā.	2200	
PA_atk-s02_01a:2201_0	Saccaṃ vadatīti saccavādī. Saccena saccaṃ sandahati ghaṭetīti saccasandho, na antarantarā	2201	
PA_atk-s02_01a:2201_1	musā vadatīti attho. Yo hi puriso kadāci musā vadati, kadāci saccaṃ, tassa musāvādena	2201	
PA_atk-s02_01a:2201_2	antaritattā saccaṃ saccena na ghaṭīyati. Tasmā na so saccasandho, ayaṃ pana na tādiso,	2201	
PA_atk-s02_01a:2201_3	jīvitahetupi musāvādaṃ avatvā saccena saccaṃ sandahatiyevāti saccasandho. Thetoti	2201	
PA_atk-s02_01a:2201_4	thiro, thirakathoti attho. Eko hi puggalo haliddirāgo viya, thusarāsimhi nikhātakhāṇu	2201	
PA_atk-s02_01a:2201_5	viya, assapiṭṭhe ṭhapitakumbhaṇḍamiva ca na thirakatho hoti. Eko pāsāṇalekhā viya	2201	
PA_atk-s02_01a:2201_6	indakhilo viya ca thirakatho hoti; asinā sīse chijjantepi dve kathā na katheti; ayaṃ	2201	
PA_atk-s02_01a:2201_7	vuccati theto. Paccayikoti pattiyāyitabbako, saddhāyikoti attho. Ekacco hi puggalo	2201	
PA_atk-s02_01a:2201_8	na paccayiko hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti	2201	
PA_atk-s02_01a:2201_9	vattabbataṃ āpajjati. Eko paccayiko hoti, “idaṃ kena vuttaṃ, asukenā”ti vutte, “yadi	2201	
PA_atk-s02_01a:2201_10	tena vuttaṃ, idameva pamāṇaṃ, idāni upaparikkhitabbaṃ natthi, evameva ida”nti vattabbataṃ	22011	
PA_atk-s02_01a:2201_11	āpajjati, ayaṃ vuccati paccayiko. Avisaṃvādako lokassāti tāya saccavāditāya lokaṃ	22011	
PA_atk-s02_01a:2201_12	na visaṃvādetīti attho.	22011	
PA_atk-s02_01a:2202_0	Imesaṃ bhedāyāti yesaṃ ito sutvāti vuttānaṃ santike sutaṃ, tesaṃ bhedāya. Bhinnānaṃ	2202	
PA_atk-s02_01a:2202_1	vā sandhātāti dvinnampi mittānaṃ vā samānupajjhāyakādīnaṃ vā kenacideva kāraṇena	2202	
PA_atk-s02_01a:2202_2	bhinnānaṃ ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ	2202	
PA_atk-s02_01a:2202_3	na yutta”ntiādīni vatvā sandhānaṃ kattā. Anuppadātāti sandhānānuppadātā, dve jane	2202	
PA_atk-s02_01a:2202_4	samagge disvā, “tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni	2202	
PA_atk-s02_01a:2202_5	vatvā daḷhīkammaṃ kattāti attho. Samaggo ārāmo assāti samaggārāmo. Yattha samaggā	2202	
PA_atk-s02_01a:2202_6	natthi, tattha vasitumpi na icchatīti attho. “Samaggarāmo”tipi pāḷi, ayamevettha	2202	
PA_atk-s02_01a:2202_7	attho. Samaggaratoti samaggesu rato, te pahāya aññatra gantumpi na icchatīti attho.	2202	
PA_atk-s02_01a:2202_8	Samagge disvāpi sutvāpi nandatīti samagganandī. Samaggakaraṇiṃ vācaṃ bhāsitāti yā	2202	
PA_atk-s02_01a:2202_9	vācā satte samaggeyeva karoti, taṃ sāmaggiguṇaparidīpakameva vācaṃ bhāsati, na itaranti.	2202	
PA_atk-s02_01a:2203_0	Nelāti elaṃ vuccati doso, nāssā elanti nelā, niddosāti attho. “Nelaṅgo setapacchādo”ti	2203	
PA_atk-s02_01a:2203_1	ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ	2203	
PA_atk-s02_01a:2203_2	viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti	2203	
PA_atk-s02_01a:2203_3	pemanīyā. Hadayaṃ gacchati, apaṭihaññamānā sukhena cittaṃ pavisatīti hadayaṅgamā.	2203	
PA_atk-s02_01a:2203_4	Guṇaparipuṇṇatāya pure bhavāti porī, pure saṃvaddhanārī viya sukumārātipi porī, purassa	2203	
PA_atk-s02_01a:2203_5	esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ	2203	
PA_atk-s02_01a:2203_6	pitāti, mātimattaṃ mātāti, bhātimattaṃ bhātāti vadanti. Evarūpī kathā bahuno janassa	2203	
PA_atk-s02_01a:2203_7	kantā hotīti bahujanakantā. Kantabhāveneva bahuno janassa manāpā cittavuddhikarāti bahujanamanāpā.	2203	
PA_atk-s02_01a:2204_0	Kālena vadatīti kālavādī, vattabbayuttakālaṃ sallakkhetvā vadatīti attho. Bhūtaṃ	2204	
PA_atk-s02_01a:2204_1	tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva	2204	
PA_atk-s02_01a:2204_2	katvā vadatīti atthavādī. Navalokuttaradhammasannissitaṃ katvā vadatīti dhammavādī.	2204	
PA_atk-s02_01a:2204_3	Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati	2204	
PA_atk-s02_01a:2204_4	ṭhapanokāso, nidhānamassā atthīti nidhānavatī, hadaye nidhātabba yuttavācaṃ bhāsitāti	2204	
PA_atk-s02_01a:2204_5	attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na	2204	
PA_atk-s02_01a:2204_6	akālena bhāsati, yuttakālaṃ pana avekkhitvā bhāsatīti attho. Sāpadesanti saupamaṃ,	2204	
PA_atk-s02_01a:2204_7	sakāraṇanti attho. Pariyantavatinti paricchedaṃ dassetvā yathāssā paricchedo paññāyati,	2204	
PA_atk-s02_01a:2204_8	evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ asakkuṇeyyatāya	2204	
PA_atk-s02_01a:2204_9	atthasampannaṃ, yaṃ vā so atthavādī atthaṃ vadati, tena atthena saṃhitattā atthasaṃhitaṃ	2204	
PA_atk-s02_01a:2204_10	vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.	22041	
PA_atk-s02_01a:2205_0	293. Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti	2205	
PA_atk-s02_01a:2205_1	pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca	2205	
PA_atk-s02_01a:2205_2	samārambhā, chedanabhedanapacanādibhāvena vikopanā paṭiviratoti attho. Ekabhattikoti	2205	
PA_atk-s02_01a:2205_3	pātarāsabhattaṃ sāyamāsabhattanti dve bhattāni. Tesu pātarāsabhattaṃ antomajjhanhikena	2205	
PA_atk-s02_01a:2205_4	paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike dasakkhattuṃ	2205	
PA_atk-s02_01a:2205_5	bhuñjamānopi ekabhattikova hoti, taṃ sandhāya vuttaṃ “ekabhattiko”ti. Rattiyā bhojanaṃ	2205	
PA_atk-s02_01a:2205_6	ratti, tato uparatoti rattūparato. Atikkante majjhanhike yāva sūriyatthaṃgamanā bhojanaṃ	2205	
PA_atk-s02_01a:2205_7	vikālabhojanaṃ nāma. Tato viratattā virato vikālabhojanā. Sāsanassa ananulomattā	2205	
PA_atk-s02_01a:2205_8	visūkaṃ paṭāṇībhūtaṃ dassananti visūkadassanaṃ. Attanā naccananaccāpanādivasena naccā	2205	
PA_atk-s02_01a:2205_9	ca gītā ca vāditā ca, antamaso mayūranaccanādivasenāpi pavattānaṃ naccādīnaṃ visūkabhūtā	2205	
PA_atk-s02_01a:2205_10	dassanā cāti naccagītavāditavisūkadassanā. Naccādīni hi attanā payojetuṃ vā parehi	22051	
PA_atk-s02_01a:2205_11	payojāpetuṃ vā payuttāni passituṃ vā neva bhikkhūnaṃ na bhikkhunīnaṃ vaṭṭanti. Mālādīsu	22051	
PA_atk-s02_01a:2205_12	mālāti yaṃkiñci pupphaṃ. Gandhanti yaṃkiñci gandhajātaṃ. Vilepananti chavirāgakaraṇaṃ.	22051	
PA_atk-s02_01a:2205_13	Tattha piḷandhanto dhāreti nāma. Ūnaṭṭhānaṃ pūrento maṇḍeti nāma. Gandhavasena chavirāgavasena	22051	
PA_atk-s02_01a:2205_14	ca sādiyanto vibhūseti nāma. Ṭhānaṃ vuccati kāraṇaṃ. Tasmā yāya dussīlyacetanāya	22051	
PA_atk-s02_01a:2205_15	tāni mālādhāraṇādīni mahājano karoti, tato paṭiviratoti attho.	22051	
PA_atk-s02_01a:2206_0	Uccāsayanaṃ vuccati pamāṇātikkantaṃ. Mahāsayanaṃ akappiyattharaṇaṃ. Tato paṭiviratoti	2206	
PA_atk-s02_01a:2206_1	attho. Jātarūpanti suvaṇṇaṃ. Rajatanti kahāpaṇo lohamāsako jatumāsako dārumāsakoti	2206	
PA_atk-s02_01a:2206_2	ye vohāraṃ gacchanti, tassa ubhayassapi paṭiggahaṇā paṭivirato, neva naṃ uggaṇhāti,	2206	
PA_atk-s02_01a:2206_3	na uggaṇhāpeti, na upanikkhittaṃ sādiyatīti attho. Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa	2206	
PA_atk-s02_01a:2206_4	sattavidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva,	2206	
PA_atk-s02_01a:2206_5	āmasanampi bhikkhūnaṃ na vaṭṭatiyeva. Āmakamaṃsapaṭiggahaṇāti ettha aññatra odissa	2206	
PA_atk-s02_01a:2206_6	anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasanaṃ.	2206	
PA_atk-s02_01a:2207_0	Itthikumārikapaṭiggahaṇāti ettha itthīti purisantaragatā, itarā kumārikā nāma. Tāsaṃ	2207	
PA_atk-s02_01a:2207_1	paṭiggahaṇampi āmasanampi akappiyameva. Dāsidāsapaṭiggahaṇāti ettha dāsidāsavaseneva	2207	
PA_atk-s02_01a:2207_2	tesaṃ paṭiggahaṇaṃ na vaṭṭati, “kappiyakārakaṃ dammi, ārāmikaṃ dammī”ti evaṃ vutte	2207	
PA_atk-s02_01a:2207_3	pana vaṭṭati. Ajeḷakādīsu khettavatthupariyosānesu kappiyākappiyanayo vinayavasena	2207	
PA_atk-s02_01a:2207_4	upaparikkhitabbo. Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ	2207	
PA_atk-s02_01a:2207_5	aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya akatabhūmibhāgo	2207	
PA_atk-s02_01a:2207_6	vatthu. Khettavatthusīsena cettha vāpitaḷākādīnipi saṅgahitāneva. Dūteyyaṃ vuccati	2207	
PA_atk-s02_01a:2207_7	dūtakammaṃ, gihīnaṃ paṇṇaṃ vā sāsanaṃ vā gahetvā tattha tattha gamanaṃ. Pahiṇagamanaṃ	2207	
PA_atk-s02_01a:2207_8	vuccati gharā gharaṃ pesitassa khuddakagamanaṃ. Anuyogo nāma tadubhayakaraṇaṃ, tasmā	2207	
PA_atk-s02_01a:2207_9	dūteyyapahiṇagamanānaṃ anuyogāti evamettha attho veditabbo.	2207	
PA_atk-s02_01a:2208_0	Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ	2208	
PA_atk-s02_01a:2208_1	tāva rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti. Tattha	2208	
PA_atk-s02_01a:2208_2	rūpakūṭaṃ nāma dve tulā sarūpā katvā gaṇhanto mahatiyā gaṇhāti, dadanto khuddikāya	2208	
PA_atk-s02_01a:2208_3	deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge.	2208	
PA_atk-s02_01a:2208_4	Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma	2208	
PA_atk-s02_01a:2208_5	tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto	2208	
PA_atk-s02_01a:2208_6	aggabhāge. Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ	2208	
PA_atk-s02_01a:2208_7	katvā aññā dve tisso lohapātiyo suvaṇṇavaṇṇā karoti, tato janapadaṃ gantvā kiñcideva	2208	
PA_atk-s02_01a:2208_8	addhakulaṃ pavisitvā, “suvaṇṇabhājanāni kiṇathā”ti vatvā agghe pucchite samagghataraṃ	2208	
PA_atk-s02_01a:2208_9	dātukāmā honti. Tato tehi “kathaṃ imesaṃ suvaṇṇabhāvo jānitabbo”ti vutte – “vīmaṃsitvā	2208	
PA_atk-s02_01a:2208_10	gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.	22081	
PA_atk-s02_01a:2209_0	Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo	2209	
PA_atk-s02_01a:2209_1	sappitelādiminanakāle labbhati. Tāni hi gaṇhanto heṭṭhā chiddena mānena, “saṇikaṃ	2209	
PA_atk-s02_01a:2209_2	āsiñcā”ti vatvā antobhājane bahuṃ paggharāpetvā gaṇhāti; dadanto chiddaṃ pidhāya	2209	
PA_atk-s02_01a:2209_3	sīghaṃ pūretvā deti. Sikhābhedo tilataṇḍulādiminanakāle labbhati. Tāni hi gaṇhanto	2209	
PA_atk-s02_01a:2209_4	saṇikaṃ sikhaṃ ussāpetvā gaṇhāti, dadanto vegena pūretvā sikhaṃ chindanto deti. Rajjubhedo	2209	
PA_atk-s02_01a:2209_5	khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.	2209	
PA_atk-s02_01a:2210_0	Ukkoṭanādīsu ukkoṭananti sāmike assāmike kātuṃ lañjaggahaṇaṃ. Vañcananti tehi tehi	2210	
PA_atk-s02_01a:2210_1	upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca	2210	
PA_atk-s02_01a:2210_2	gahetvā āgacchati. Tameko dhutto, “kiṃ, bho, migo agghati, kiṃ migapotako”ti āha.	2210	
PA_atk-s02_01a:2210_3	“Migo dve kahāpaṇe migapotako eka”nti ca vutte kahāpaṇaṃ datvā migapotakaṃ gahetvā	2210	
PA_atk-s02_01a:2210_4	thokaṃ gantvā nivatto, “na me, bho, migapotakena attho, migaṃ me dehī”ti āha. Tena	2210	
PA_atk-s02_01a:2210_5	hi “dve kahāpaṇe dehī”ti. So āha – “nanu te, bho, mayā paṭhamaṃ eko kahāpaṇo dinno”ti.	2210	
PA_atk-s02_01a:2210_6	Āma dinnoti. “Imampi migapotakaṃ gaṇha, evaṃ so ca kahāpaṇo ayañca kahāpaṇagghanako	2210	
PA_atk-s02_01a:2210_7	migapotakoti dve kahāpaṇā bhavissantī”ti. So kāraṇaṃ vadatīti sallakkhetvā migapotakaṃ	2210	
PA_atk-s02_01a:2210_8	gahetvā migaṃ adāsīti.	2210	
PA_atk-s02_01a:2211_0	Nikatīti yogavasena vā māyāvasena vā apāmaṅgaṃ pāmaṅganti, amaṇiṃ maṇinti, asuvaṇṇaṃ	2211	
PA_atk-s02_01a:2211_1	suvaṇṇanti katvā paṭirūpakena vañcanaṃ. Sāciyogoti kuṭilayogo, etesaṃyeva ukkoṭanādīnametaṃ	2211	
PA_atk-s02_01a:2211_2	nāmaṃ, tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.	2211	
PA_atk-s02_01a:2211_3	Keci aññaṃ dassetvā aññassa parivattanaṃ sāciyogoti vadanti. Taṃ pana vañcaneneva	2211	
PA_atk-s02_01a:2211_4	saṅgahitaṃ. Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi	2211	
PA_atk-s02_01a:2211_5	bandhanaṃ. Viparāmosoti himaviparāmoso gumbaviparāmosoti duvidho. Yaṃ himapātasamaye	2211	
PA_atk-s02_01a:2211_6	himena paṭicchannā hutvā maggapaṭipannaṃ janaṃ musanti, ayaṃ himaviparāmoso. Yaṃ	2211	
PA_atk-s02_01a:2211_7	gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ	2211	
PA_atk-s02_01a:2211_8	vilopakaraṇaṃ. Sahasākāroti sāhasikakiriyā, gehaṃ pavisitvā manussānaṃ ure satthaṃ	2211	
PA_atk-s02_01a:2211_9	ṭhapetvā icchitabhaṇḍaggahaṇaṃ. Evametasmā chedana…pe… sahasākārā paṭivirato hoti.	2211	
PA_atk-s02_01a:2212_0	294. So santuṭṭho hotīti svāyaṃ bhikkhu heṭṭhā vuttena catūsu paccayesu dvādasavidhena	2212	
PA_atk-s02_01a:2212_1	itarītarapaccayasantosena samannāgato hoti. Iminā pana dvādasavidhena itarītarapaccayasantosena	2212	
PA_atk-s02_01a:2212_2	samannāgatassa bhikkhuno aṭṭha parikkhārā vaṭṭanti tīṇi cīvarāni patto dantakaṭṭhacchedanavāsi	2212	
PA_atk-s02_01a:2212_3	ekā sūci kāyabandhanaṃ parissāvananti. Vuttampi cetaṃ –	2212	
PA_atk-s02_01a:2213	“Ticīvarañca patto ca, vāsi sūci ca bandhanaṃ;	221	
PA_atk-s02_01a:2214	Parissāvanena aṭṭhete, yuttayogassa bhikkhuno”ti.	221	
PA_atk-s02_01a:2215_0	Te sabbepi kāyaparihārikāpi honti kucchiparihārikāpi. Kathaṃ? Ticīvaraṃ tāva nivāsetvā	2215	
PA_atk-s02_01a:2215_1	pārupitvā ca vicaraṇakāle kāyaṃ pariharati posetīti kāyaparihārikaṃ hoti, cīvarakaṇṇena	2215	
PA_atk-s02_01a:2215_2	udakaṃ parissāvetvā pivanakāle khāditabbaphalāphalaggahaṇakāle ca kucchiṃ pariharati	2215	
PA_atk-s02_01a:2215_3	posetīti kucchiparihārikaṃ hoti. Pattopi tena udakaṃ uddharitvā nahānakāle kuṭiparibhaṇḍakaraṇakāle	2215	
PA_atk-s02_01a:2215_4	ca kāyaparihāriko hoti, āhāraṃ gahetvā bhuñjanakāle kucchiparihāriko hoti. Vāsipi	2215	
PA_atk-s02_01a:2215_5	tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca	2215	
PA_atk-s02_01a:2215_6	kāyaparihārikā hoti, ucchucchedananāḷikerāditacchanakāle kucchiparihārikā. Sūcipi	2215	
PA_atk-s02_01a:2215_7	cīvarasibbanakāle kāyaparihārikā hoti, pūvaṃ vā phalaṃ vā vijjhitvā khādanakāle kucchiparihārikā.	2215	
PA_atk-s02_01a:2215_8	Kāyabandhanaṃ bandhitvā vicaraṇakāle kāyaparihārikaṃ, ucchuādīni bandhitvā gahaṇakāle	2215	
PA_atk-s02_01a:2215_9	kucchiparihārikaṃ. Parissāvanaṃ tena udakaṃ parissāvetvā nahānakāle, senāsanaparibhaṇḍakaraṇakāle	2215	
PA_atk-s02_01a:2215_10	ca kāyaparihārikaṃ, pānīyaparissāvanakāle teneva tilataṇḍulaputhukādīni gahetvā khādanakāle	22151	
PA_atk-s02_01a:2215_11	ca kucchiparihārikaṃ. Ayaṃ tāva aṭṭhaparikkhārikassa parikkhāramattā.	22151	
PA_atk-s02_01a:2216_0	Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā	2216	
PA_atk-s02_01a:2216_1	vā vaṭṭati. Dasaparikkhārikassa nisīdanaṃ vā cammakhaṇḍaṃ vā vaṭṭati. Ekādasaparikkhārikassa	2216	
PA_atk-s02_01a:2216_2	kattarayaṭṭhi vā telanāḷikā vā vaṭṭati. Dvādasaparikkhārikassa chattaṃ vā upāhanā	2216	
PA_atk-s02_01a:2216_3	vā vaṭṭati. Etesu ca aṭṭhaparikkhārikova santuṭṭho, itare asantuṭṭhā, mahicchā mahābhārāti	2216	
PA_atk-s02_01a:2216_4	na vattabbā. Etepi hi appicchāva santuṭṭhāva subharāva sallahukavuttinova. Bhagavā	2216	
PA_atk-s02_01a:2216_5	pana nayimaṃ suttaṃ tesaṃ vasena kathesi, aṭṭhaparikkhārikassa vasena kathesi. So	2216	
PA_atk-s02_01a:2216_6	hi khuddakavāsiñca sūciñca parissāvane pakkhipitvā pattassa anto ṭhapetvā pattaṃ	2216	
PA_atk-s02_01a:2216_7	aṃsakūṭe laggetvā ticīvaraṃ kāyapaṭibaddhaṃ katvā yenicchakaṃ sukhaṃ pakkamati. Paṭinivattetvā	2216	
PA_atk-s02_01a:2216_8	gahetabbaṃ nāmassa na hoti, iti imassa bhikkhuno sallahukavuttitaṃ dassento bhagavā,	2216	
PA_atk-s02_01a:2216_9	santuṭṭho hoti kāyaparihārikena cīvarenātiādimāha.	2216	
PA_atk-s02_01a:2217_0	Tattha kāyaparihārikenāti kāyapariharaṇamattakena. Kucchiparihārikenāti kucchipariharaṇamattakena.	2217	
PA_atk-s02_01a:2217_1	Samādāyeva pakkamatīti taṃ aṭṭhaparikkhāramattakaṃ sabbaṃ gahetvā kāyapaṭibaddhaṃ	2217	
PA_atk-s02_01a:2217_2	katvāva gacchati, “mama vihāro pariveṇaṃ upaṭṭhāko”tissa saṅgo vā baddho vā na hoti,	2217	
PA_atk-s02_01a:2217_3	so jiyā mutto saro viya, yūthā apakkanto mattahatthī viya icchiticchitaṃ senāsanaṃ	2217	
PA_atk-s02_01a:2217_4	vanasaṇḍaṃ rukkhamūlaṃ vanapabbhāraṃ paribhuñjanto ekova tiṭṭhati, ekova nisīdati,	2217	
PA_atk-s02_01a:2217_5	sabbiriyāpathesu ekova adutiyo.	2217	
PA_atk-s02_01a:2218	“Cātuddiso appaṭigho ca hoti,	221	
PA_atk-s02_01a:2219	Santussamāno itarītarena;	221	
PA_atk-s02_01a:2220	Parissayānaṃ sahitā achambhī,	222	
PA_atk-s02_01a:2221	Eko care khaggavisāṇakappo”ti. ;	222	
PA_atk-s02_01a:2222	Evaṃ vaṇṇitaṃ khaggavisāṇakappataṃ āpajjati.	222	
PA_atk-s02_01a:2223_0	Idāni tamatthaṃ upamāya sādhento seyyathāpītiādimāha. Tattha pakkhī sakuṇoti pakkhayutto	2223	
PA_atk-s02_01a:2223_1	sakuṇo. Ḍetīti uppatati. Ayaṃ panettha saṅkhepattho – sakuṇā nāma “asukasmiṃ padese	2223	
PA_atk-s02_01a:2223_2	rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni	2223	
PA_atk-s02_01a:2223_3	vijjhantā vidhunantā khādanti. “Idaṃ ajjatanāya idaṃ svātanāya bhavissatī”ti nesaṃ	2223	
PA_atk-s02_01a:2223_4	na hoti. Phale pana khīṇe neva rukkhassa ārakkhaṃ ṭhapenti, na tattha pattaṃ vā nakhaṃ	2223	
PA_atk-s02_01a:2223_5	vā tuṇḍaṃ vā ṭhapenti, atha kho tasmiṃ rukkhe anapekkho hutvā yo yaṃ disābhāgaṃ icchati,	2223	
PA_atk-s02_01a:2223_6	so tena sapattabhārova – uppatitvā gacchati. Evameva ayaṃ bhikkhu nissaṅgo nirapekkhoyeva	2223	
PA_atk-s02_01a:2223_7	pakkamati. Tena vuttaṃ “samādāyeva pakkamatī”ti. Ariyenāti niddosena. Ajjhattanti	2223	
PA_atk-s02_01a:2223_8	sake attabhāve. Anavajjasukhanti niddosasukhaṃ.	2223	
PA_atk-s02_01a:2224_0	295. So cakkhunā rūpaṃ disvāti so iminā ariyena sīlakkhandhena samannāgato bhikkhu	2224	
PA_atk-s02_01a:2224_1	cakkhuviññāṇena rūpaṃ passitvāti attho. Sesapadesu yaṃ vattabbaṃ siyā, taṃ sabbaṃ	2224	
PA_atk-s02_01a:2224_2	visuddhimagge vuttaṃ. Abyāsekasukhanti kilesehi anavasittasukhaṃ, avikiṇṇasukhantipi	2224	
PA_atk-s02_01a:2224_3	vuttaṃ. Indriyasaṃvarasukhañhi diṭṭhādīsu diṭṭhamattādivasena pavattatāya avikiṇṇaṃ	2224	
PA_atk-s02_01a:2224_4	hoti. So abhikkante paṭikkanteti so manacchaṭṭhānaṃ indriyānaṃ saṃvarena samannāgato	2224	
PA_atk-s02_01a:2224_5	bhikkhu imesu abhikkantapaṭikkantādīsu sattasu ṭhānesu satisampajaññavasena sampajānakārī	2224	
PA_atk-s02_01a:2224_6	hoti. Tattha yaṃ vattabbaṃ siyā, taṃ satipaṭṭhāne vuttameva.	2224	
PA_atk-s02_01a:2225_0	296. So iminā cātiādinā kiṃ dasseti? Araññavāsassa paccayasampattiṃ dasseti. Yassa	2225	
PA_atk-s02_01a:2225_1	hi ime cattāro paccayā natthi, tassa araññavāso na ijjhati, tiracchānagatehi vā vanacarakehi	2225	
PA_atk-s02_01a:2225_2	vā saddhiṃ vattabbataṃ āpajjati, araññe adhivatthā devatā, “kiṃ evarūpassa pāpabhikkhuno	2225	
PA_atk-s02_01a:2225_3	araññavāsenā”ti bheravasaddaṃ sāventi, hatthehi sīsaṃ paharitvā palāyanākāraṃ karonti.	2225	
PA_atk-s02_01a:2225_4	“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.	2225	
PA_atk-s02_01a:2225_5	Yassa panete cattāro paccayā atthi, tassa araññavāso ijjhati, so hi attano sīlaṃ	2225	
PA_atk-s02_01a:2225_6	paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato	2225	
PA_atk-s02_01a:2225_7	vayato sammasanto ariyabhūmiṃ okkamati, araññe adhivatthā devatā attamanā vaṇṇaṃ	2225	
PA_atk-s02_01a:2225_8	bhāsanti, itissa udake pakkhittatelabindu viya yaso vitthāriko hoti.	2225	
PA_atk-s02_01a:2226_0	Tattha vivittanti suññaṃ appasaddaṃ, appanigghosanti attho. Etadeva hi sandhāya vibhaṅge,	2226	
PA_atk-s02_01a:2226_1	“vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi,	2226	
PA_atk-s02_01a:2226_2	tena taṃ vivitta”nti vuttaṃ. Seti ceva āsati ca etthāti senāsanaṃ, mañcapīṭhādīnametaṃ	2226	
PA_atk-s02_01a:2226_3	adhivacanaṃ. Tenāha – “senāsananti mañcopi senāsanaṃ, pīṭhampi bhisipi bimbohanampi,	2226	
PA_atk-s02_01a:2226_4	vihāropi aḍḍhayogopi, pāsādopi, hammiyampi, guhāpi, aṭṭopi, māḷopi, leṇampi, veḷugumbopi,	2226	
PA_atk-s02_01a:2226_5	rukkhamūlampi, maṇḍapopi senāsanaṃ, yattha vā pana bhikkhū paṭikkamanti, sabbametaṃ	2226	
PA_atk-s02_01a:2226_6	senāsana”nti. Apica “vihāro aḍḍhayogo pāsādo hammiyaṃ guhā”ti idaṃ vihārasenāsanaṃ	2226	
PA_atk-s02_01a:2226_7	nāma. “Mañco pīṭhaṃ, bhisi bimbohana”nti idaṃ mañcapīṭhasenāsanaṃ nāma. “Cimilikā,	2226	
PA_atk-s02_01a:2226_8	cammakhaṇḍo, tiṇasanthāro, paṇṇasanthāro”ti idaṃ santhatasenāsanaṃ nāma. “Yattha	2226	
PA_atk-s02_01a:2226_9	vā pana bhikkhū paṭikkamantī”ti idaṃ okāsasenāsanaṃ nāmāti evaṃ catubbidhaṃ senāsanaṃ	2226	
PA_atk-s02_01a:2226_10	hoti, taṃ sabbampi senāsanaggahaṇena gahitameva. Imassa pana sakuṇasadisassa cātuddisassa	22261	
PA_atk-s02_01a:2226_11	bhikkhuno anucchavikaṃ dassento araññaṃ rukkhamūlantiādimāha.	22261	
PA_atk-s02_01a:2227_0	Tattha araññanti “nikkhamitvā bahi indakhīlā, sabbametaṃ arañña”nti idaṃ bhikkhunīnaṃ	2227	
PA_atk-s02_01a:2227_1	vasena āgataṃ araññaṃ. “Āraññakaṃ nāma senāsanaṃ pañcadhanusatikaṃ pacchima”nti idaṃ	2227	
PA_atk-s02_01a:2227_2	pana imassa bhikkhuno anurūpaṃ, tassa lakkhaṇaṃ visuddhimagge dhutaṅganiddese vuttaṃ.	2227	
PA_atk-s02_01a:2227_3	Rukkhamūlanti yaṃkiñci sandacchāyaṃ vivittaṃ rakkhamūlaṃ. Pabbatanti selaṃ. Tattha	2227	
PA_atk-s02_01a:2227_4	hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu	2227	
PA_atk-s02_01a:2227_5	sītena vātena vījiyamānassa cittaṃ ekaggaṃ hoti. Kandaranti kaṃ vuccati udakaṃ, tena	2227	
PA_atk-s02_01a:2227_6	dāritaṃ, udakena bhinnaṃ pabbatappadesaṃ, yaṃ nadītumbantipi nadīkuñjantipi vadanti.	2227	
PA_atk-s02_01a:2227_7	Tattha hi rajatapaṭṭasadisā vālikā honti, matthake maṇivitānaṃ viya vanagahanaṃ,	2227	
PA_atk-s02_01a:2227_8	maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni	2227	
PA_atk-s02_01a:2227_9	sītāni katvā vālikaṃ ussāpetvā paṃsukūlacīvaraṃ paññāpetvā nisinnassa samaṇadhammaṃ	2227	
PA_atk-s02_01a:2227_10	karoto cittaṃ ekaggaṃ hoti. Giriguhanti dvinnaṃ pabbatānaṃ antarā, ekasmiṃyeva vā	22271	
PA_atk-s02_01a:2227_11	umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ. Vanapatthanti atikkamitvā	22271	
PA_atk-s02_01a:2227_12	manussānaṃ upacāraṭṭhānaṃ, yattha na kasanti na vapanti. Tenevāha – “vanapatthanti	22271	
PA_atk-s02_01a:2227_13	dūrānametaṃ senāsanānaṃ adhivacana”ntiādi. Abbhokāsanti acchannaṃ, ākaṅkhamāno panettha	22271	
PA_atk-s02_01a:2227_14	cīvarakuṭiṃ katvā vasati. Palālapuñjanti palālarāsiṃ. Mahāpalālapuñjato hi palālaṃ	22271	
PA_atk-s02_01a:2227_15	nikkaḍḍhitvā pabbhāraleṇasadise ālaye karonti, gacchagumbādīnampi upari palālaṃ pakkhipitvā	22271	
PA_atk-s02_01a:2227_16	heṭṭhā nisinnā samaṇadhammaṃ karonti, taṃ sandhāyetaṃ vuttaṃ.	22271	
PA_atk-s02_01a:2228_0	Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.	2228	
PA_atk-s02_01a:2228_1	Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti	2228	
PA_atk-s02_01a:2228_2	uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.	2228	
PA_atk-s02_01a:2228_3	Evañhi nisinnassa cammamaṃsanahārūni na paṇamanti. Athassa yā tesaṃ paṇamanapaccayā	2228	
PA_atk-s02_01a:2228_4	khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ	2228	
PA_atk-s02_01a:2228_5	hoti, kammaṭṭhānaṃ na paripatati, vuddhiṃ phātiṃ upagacchati. Parimukhaṃ satiṃ upaṭṭhapetvāti	2228	
PA_atk-s02_01a:2228_6	kammaṭṭhānābhimukhaṃ satiṃ ṭhapayitvā, mukhasamīpe vā katvāti attho. Teneva vibhaṅge	2228	
PA_atk-s02_01a:2228_7	vuttaṃ – “ayaṃ sati upaṭṭhitā hoti sūpaṭṭhitā nāsikagge vā mukhanimitte vā, tena	2228	
PA_atk-s02_01a:2228_8	vuccati parimukhaṃ satiṃ upaṭṭhapetvā”ti. Atha vā “parīti pariggahaṭṭho, mukhanti	2228	
PA_atk-s02_01a:2228_9	niyyānattho, satīti upaṭṭhānattho, tena vuccati parimukhaṃ sati”nti evaṃ paṭisambhidāyaṃ	2228	
PA_atk-s02_01a:2228_10	vuttanayenapettha attho daṭṭhabbo. Tatrāyaṃ saṅkhepo “pariggahitaniyyānasatiṃ katvā”ti.	22281	
PA_atk-s02_01a:2229_0	Abhijjhaṃ loketi ettha lujjanapalujjanaṭṭhena pañcupādānakkhandhā loko, tasmā pañcasu	2229	
PA_atk-s02_01a:2229_1	upādānakkhandhesu rāgaṃ pahāya kāmacchandaṃ vikkhambhetvāti ayamettha attho. Vigatābhijjhenāti	2229	
PA_atk-s02_01a:2229_2	vikkhambhanavasena pahīnattā vigatābhijjhena, na cakkhuviññāṇasadisenāti attho. Abhijjhāya	2229	
PA_atk-s02_01a:2229_3	cittaṃ parisodhetīti abhijjhāto cittaṃ parimoceti. Yathā naṃ sā muñcati ceva, muñcitvā	2229	
PA_atk-s02_01a:2229_4	ca na puna gaṇhāti, evaṃ karotīti attho. Byāpādapadosaṃ pahāyātiādīsupi eseva nayo.	2229	
PA_atk-s02_01a:2229_5	Byāpajjati iminā cittaṃ pūtikammāsādayo viya purimapakatiṃ pajahatīti byāpādo. Vikārāpattiyā	2229	
PA_atk-s02_01a:2229_6	padussati, paraṃ vā padūseti vināsetīti padoso. Ubhayametaṃ kodhassevādhivacanaṃ.	2229	
PA_atk-s02_01a:2229_7	Thinaṃ cittagelaññaṃ. Middhaṃ cetasikagelaññaṃ. Thinañca middhañca thinamiddhaṃ.	2229	
PA_atk-s02_01a:2229_8	Ālokasaññīti rattimpi divā diṭṭhaālokasañjānanasamatthatāya vigatanīvaraṇāya parisuddhāya	2229	
PA_atk-s02_01a:2229_9	saññāya samannāgato. Sato sampajānoti satiyā ca ñāṇena ca samannāgato. Idaṃ ubhayaṃ	2229	
PA_atk-s02_01a:2229_10	ālokasaññāya upakārattā vuttaṃ. Uddhaccañca kukkuccañca uddhaccakukkuccaṃ. Tiṇṇavicikicchoti	22291	
PA_atk-s02_01a:2229_11	vicikicchaṃ taritvā atikkamitvā ṭhito. “Kathamidaṃ kathamida”nti evaṃ nappavattatīti	22291	
PA_atk-s02_01a:2229_12	akathaṃkathī. Kusalesu dhammesūti anavajjesu dhammesu. “Ime nu kho kusalā, kathamime	22291	
PA_atk-s02_01a:2229_13	kusalā”ti evaṃ na vicikicchati na kaṅkhatīti attho. Ayamettha saṅkhepo, imesu pana	22291	
PA_atk-s02_01a:2229_14	nīvaraṇesu vacanatthalakkhaṇādibhedato yaṃ vattabbaṃ siyā, taṃ sabbaṃ visuddhimagge vuttaṃ.	22291	
PA_atk-s02_01a:2230_0	297. Paññāya dubbalīkaraṇeti ime pañca nīvaraṇā uppajjamānā anuppannāya lokiyalokuttarāya	2230	
PA_atk-s02_01a:2230_1	paññāya uppajjituṃ na denti, uppannā api aṭṭha samāpattiyo pañca vā abhiññā ucchinditvā	2230	
PA_atk-s02_01a:2230_2	pātenti; tasmā “paññāya dubbalīkaraṇā”ti vuccanti. Tathāgatapadaṃ itipīti idampi	2230	
PA_atk-s02_01a:2230_3	tathāgatassa ñāṇapadaṃ ñāṇavaḷañjaṃ ñāṇena akkantaṭṭhānanti vuccati. Tathāgatanisevitanti	2230	
PA_atk-s02_01a:2230_4	tathāgatassa ñāṇaphāsukāya nighaṃsitaṭṭhānaṃ. Tathāgatārañjitanti tathāgatassa ñāṇadāṭhāya ārañjitaṭṭhānaṃ.	2230	
PA_atk-s02_01a:2231_0	299. Yathābhūtaṃ pajānātīti yathāsabhāvaṃ pajānāti. Natveva tāva ariyasāvako niṭṭhaṃ	2231	
PA_atk-s02_01a:2231_1	gato hotīti imā jhānābhiññā bāhirakehipi sādhāraṇāti na tāva niṭṭhaṃ gato hoti. Maggakkhaṇepi	2231	
PA_atk-s02_01a:2231_2	apariyositakiccatāya na tāva niṭṭhaṃ gato hoti. Apica kho niṭṭhaṃ gacchatīti apica	2231	
PA_atk-s02_01a:2231_3	kho pana maggakkhaṇe mahāhatthiṃ passanto nāgavaniko viya sammāsambuddho bhagavāti	2231	
PA_atk-s02_01a:2231_4	iminā ākārena tīsu ratanesu niṭṭhaṃ gacchati. Niṭṭhaṃ gato hotīti evaṃ maggakkhaṇe	2231	
PA_atk-s02_01a:2231_5	niṭṭhaṃ gacchanto arahattaphalakkhaṇe pariyositasabbakiccatāya sabbākārena tīsu ratanesu	2231	
PA_atk-s02_01a:2231_6	niṭṭhaṃ gato hoti. Sesaṃ uttānatthamevāti.	2231	
PA_atk-s02_01a:2232	Papañcasūdaniyā majjhimanikāyaṭṭhakathāya	223	
PA_atk-s02_01a:2233	Cūḷahatthipadopamasuttavaṇṇanā niṭṭhitā.	223	
PA_atk-s02_01a:2234	8. Mahāhatthipadopamasuttavaṇṇanā	223	
PA_atk-s02_01a:2235_0	300. Evaṃ me sutanti mahāhatthipadopamasuttaṃ. Tattha jaṅgalānanti pathavītalacārīnaṃ.	2235	
PA_atk-s02_01a:2235_1	Pāṇānanti sapādakapāṇānaṃ. Padajātānīti padāni. Samodhānaṃ gacchantīti odhānaṃ pakkhepaṃ	2235	
PA_atk-s02_01a:2235_2	gacchanti. Aggamakkhāyatīti seṭṭhaṃ akkhāyati. Yadidaṃ mahantattenāti mahantabhāvena	2235	
PA_atk-s02_01a:2235_3	aggaṃ akkhāyati, na guṇavasenāti attho. Ye keci kusalā dhammāti ye keci lokiyā vā	2235	
PA_atk-s02_01a:2235_4	lokuttarā vā kusalā dhammā. Saṅgahaṃ gacchantīti ettha catubbidho saṅgaho – sajātisaṅgaho,	2235	
PA_atk-s02_01a:2235_5	sañjātisaṅgaho, kiriyasaṅgaho, gaṇanasaṅgahoti. Tattha “sabbe khattiyā āgacchantu	2235	
PA_atk-s02_01a:2235_6	sabbe brāhmaṇā”ti evaṃ samānajātivasena saṅgaho sajātisaṅgaho nāma. “Sabbe kosalakā	2235	
PA_atk-s02_01a:2235_7	sabbe māgadhakā”ti evaṃ sañjātidesavasena saṅgaho sañjātisaṅgaho nāma. “Sabbe rathikā	2235	
PA_atk-s02_01a:2235_8	sabbe dhanuggahā”ti evaṃ kiriyavasena saṅgaho kiriyasaṅgaho nāma. “Cakkhāyatanaṃ	2235	
PA_atk-s02_01a:2235_9	katamakkhandhagaṇanaṃ gacchatīti? Cakkhāyatanaṃ rūpakkhandhagaṇanaṃ gacchati. Hañci	2235	
PA_atk-s02_01a:2235_10	cakkhāyatanaṃ rūpakkhandhagaṇanaṃ gacchati, tena vata re vattabbe cakkhāyatanaṃ rūpakkhandhena	22351	
PA_atk-s02_01a:2235_11	saṅgahita”nti, ayaṃ gaṇanasaṅgaho nāma. Imasmimpi ṭhāne ayameva adhippeto.	22351	
PA_atk-s02_01a:2236_0	Nanu ca “catunnaṃ ariyasaccānaṃ kati kusalā kati akusalā kati abyākatāti pañhassa	2236	
PA_atk-s02_01a:2236_1	vissajjane samudayasaccaṃ akusalaṃ, maggasaccaṃ kusalaṃ, nirodhasaccaṃ abyākataṃ,	2236	
PA_atk-s02_01a:2236_2	dukkhasaccaṃ siyā kusalaṃ, siyā akusalaṃ, siyā abyākata”nti āgatattā catubhūmakampi	2236	
PA_atk-s02_01a:2236_3	kusalaṃ diyaḍḍhameva saccaṃ bhajati. Atha kasmā mahāthero catūsu ariyasaccesu gaṇanaṃ	2236	
PA_atk-s02_01a:2236_4	gacchatīti āhāti? Saccānaṃ antogadhattā. Yathā hi “sādhikamidaṃ, bhikkhave, diyaḍḍhasikkhāpadasataṃ	2236	
PA_atk-s02_01a:2236_5	anvaddhamāsaṃ uddesaṃ āgacchati, yattha attakāmā kulaputtā sikkhanti. Tisso imā,	2236	
PA_atk-s02_01a:2236_6	bhikkhave, sikkhā adhisīlasikkhā adhicittasikkhā adhipaññāsikkhā”ti ettha sādhikamidaṃ	2236	
PA_atk-s02_01a:2236_7	diyaḍḍhasikkhāpadasataṃ ekā adhisīlasikkhāva hoti, taṃ sikkhantopi tisso sikkhā sikkhatīti	2236	
PA_atk-s02_01a:2236_8	dassito, sikkhānaṃ antogadhattā. Yathā ca ekassa hatthipadassa catūsu koṭṭhāsesu	2236	
PA_atk-s02_01a:2236_9	ekasmiṃ koṭṭhāse otiṇṇānipi dvīsu tīsu catūsu koṭṭhāsesu otiṇṇānipi siṅgālasasamigādīnaṃ	2236	
PA_atk-s02_01a:2236_10	pādāni hatthipade samodhānaṃ gatāneva honti. Hatthipadato amuccitvā tasseva antogadhattā.	22361	
PA_atk-s02_01a:2236_11	Evameva ekasmimpi dvīsupi tīsupi catūsupi saccesu gaṇanaṃ gatā dhammā catūsu saccesu	22361	
PA_atk-s02_01a:2236_12	gaṇanaṃ gatāva honti; saccānaṃ antogadhattāti diyaḍḍhasaccagaṇanaṃ gatepi kusaladhamme	22361	
PA_atk-s02_01a:2236_13	“sabbe te catūsu ariyasaccesu saṅgahaṃ gacchantī”ti āha. “Dukkhe ariyasacce”tiādīsu	22361	
PA_atk-s02_01a:2236_14	uddesapadesu ceva jātipi dukkhātiādīsu niddesapadesu ca yaṃ vattabbaṃ, taṃ visuddhimagge	22361	
PA_atk-s02_01a:2236_15	vuttameva. Kevalaṃ panettha desanānukkamova veditabbo.	22361	
PA_atk-s02_01a:2237_0	301. Yathā hi cheko vilīvakāro sujātaṃ veḷuṃ labhitvā catudhā chetvā tato tayo koṭṭhāse	2237	
PA_atk-s02_01a:2237_1	ṭhapetvā ekaṃ gaṇhitvā pañcadhā bhindeyya, tatopi cattāro ṭhapetvā ekaṃ gaṇhitvā	2237	
PA_atk-s02_01a:2237_2	phālento pañca pesiyo kareyya, tato catasso ṭhapetvā ekaṃ gaṇhitvā kucchibhāgaṃ piṭṭhibhāganti	2237	
PA_atk-s02_01a:2237_3	dvidhā phāletvā piṭṭhibhāgaṃ ṭhapetvā kucchibhāgaṃ ādāya tato samuggabījanitālavaṇṭādinānappakāraṃ	2237	
PA_atk-s02_01a:2237_4	veḷuvikatiṃ kareyya, so piṭṭhibhāgañca itarā ca catasso pesiyo itare ca cattāro koṭṭhāse	2237	
PA_atk-s02_01a:2237_5	itare ca tayo koṭṭhāse kammāya na upanessatīti na vattabbo. Ekappahārena pana upanetuṃ	2237	
PA_atk-s02_01a:2237_6	na sakkā, anupubbena upanessati. Evameva ayaṃ mahātheropi vilīvakāro sujātaṃ veḷuṃ	2237	
PA_atk-s02_01a:2237_7	labhitvā cattāro koṭṭhāse viya, imaṃ mahantaṃ suttantaṃ ārabhitvā catuariyasaccavasena	2237	
PA_atk-s02_01a:2237_8	mātikaṃ ṭhapesi. Vilīvakārassa tayo koṭṭhāse ṭhapetvā ekaṃ gahetvā tassa pañcadhā	2237	
PA_atk-s02_01a:2237_9	karaṇaṃ viya therassa tīṇi ariyasaccāni ṭhapetvā ekaṃ dukkhasaccaṃ gahetvā bhājentassa	2237	
PA_atk-s02_01a:2237_10	khandhavasena pañcadhā karaṇaṃ. Tato yathā so vilīvakāro cattāro koṭṭhāse ṭhapetvā	22371	
PA_atk-s02_01a:2237_11	ekaṃ bhāgaṃ gahetvā pañcadhā phālesi, evaṃ thero cattāro arūpakkhandhe ṭhapetvā rūpakkhandhaṃ	22371	
PA_atk-s02_01a:2237_12	vibhajanto cattāri ca mahābhūtāni catunnañca mahābhūtānaṃ upādāya rūpanti pañcadhā	22371	
PA_atk-s02_01a:2237_13	akāsi. Tato yathā so vilīvakāro catasso pesiyo ṭhapetvā ekaṃ gahetvā kucchibhāgaṃ	22371	
PA_atk-s02_01a:2237_14	piṭṭhibhāganti dvidhā phālesi, evaṃ thero upādāya rūpañca tisso ca dhātuyo ṭhapetvā	22371	
PA_atk-s02_01a:2237_15	ekaṃ pathavīdhātuṃ vibhajanto ajjhattikabāhiravasena dvidhā dassesi. Yathā so vilīvakāro	22371	
PA_atk-s02_01a:2237_16	piṭṭhibhāgaṃ ṭhapetvā kucchibhāgaṃ ādāya nānappakāraṃ vilīvavikatiṃ akāsi, evaṃ thero	22371	
PA_atk-s02_01a:2237_17	bāhiraṃ pathavīdhātuṃ ṭhapetvā ajjhattikaṃ pathavīdhātuṃ vīsatiyā ākārehi vibhajitvā	22371	
PA_atk-s02_01a:2237_18	dassetuṃ katamā cāvuso, ajjhattikā pathavīdhātūtiādimāha.	22371	
PA_atk-s02_01a:2238_0	Yathā pana vilīvakāro piṭṭhibhāgañca itarā ca cattasso pesiyo itare ca cattāro koṭṭhāse	2238	
PA_atk-s02_01a:2238_1	itare ca tayo koṭṭhāse anupubbena kammāya upanessati, na hi sakkā ekappahārena upanetuṃ,	2238	
PA_atk-s02_01a:2238_2	evaṃ theropi bāhirañca pathavīdhātuṃ itarā ca tisso dhātuyo upādārūpañca itare ca	2238	
PA_atk-s02_01a:2238_3	cattāro arūpino khandhe itarāni ca tīṇi ariyasaccāni anupubbena vibhajitvā dassessati,	2238	
PA_atk-s02_01a:2238_4	na hi sakkā ekappahārena dassetuṃ. Apica rājaputtūpamāyapi ayaṃ kamo vibhāvetabbo –	2238	
PA_atk-s02_01a:2239_0	Eko kira mahārājā, tassa parosahassaṃ puttā. So tesaṃ piḷandhanaparikkhāraṃ catūsu	2239	
PA_atk-s02_01a:2239_1	peḷāsu ṭhapetvā jeṭṭhaputtassa appesi – “idaṃ te, tāta, bhātikānaṃ piḷandhanabhaṇḍaṃ	2239	
PA_atk-s02_01a:2239_2	tathārūpe chaṇe sampatte piḷandhanaṃ no dehīti yācantānaṃ dadeyyāsī”ti. So “sādhu	2239	
PA_atk-s02_01a:2239_3	devā”ti sāragabbhe paṭisāmesi, tathārūpe chaṇadivase rājaputtā rañño santikaṃ gantvā	2239	
PA_atk-s02_01a:2239_4	“piḷandhanaṃ no, tāta, detha, nakkhattaṃ kīḷissāmā”ti āhaṃsu. Tātā, jeṭṭhabhātikassa	2239	
PA_atk-s02_01a:2239_5	vo hatthe mayā piḷandhanaṃ ṭhapitaṃ, taṃ āharāpetvā piḷandhathāti. Te sādhūti paṭissuṇitvā	2239	
PA_atk-s02_01a:2239_6	tassa santikaṃ gantvā, “tumhākaṃ kira no hatthe piḷandhanabhaṇḍaṃ, taṃ dethā”ti āhaṃsu.	2239	
PA_atk-s02_01a:2239_7	So evaṃ karissāmīti gabbhaṃ vivaritvā, catasso peḷāyo nīharitvā tisso ṭhapetvā ekaṃ	2239	
PA_atk-s02_01a:2239_8	vivaritvā, tato pañca samugge nīharitvā cattāro ṭhapetvā ekaṃ vivaritvā, tato pañcasu	2239	
PA_atk-s02_01a:2239_9	karaṇḍesu nīharitesu cattāro ṭhapetvā ekaṃ vivaritvā pidhānaṃ passe ṭhapetvā tato	2239	
PA_atk-s02_01a:2239_10	hatthūpagapādūpagādīni nānappakārāni piḷandhanāni nīharitvā adāsi. So kiñcāpi itarehi	22391	
PA_atk-s02_01a:2239_11	catūhi karaṇḍehi itarehi catūhi samuggehi itarāhi tīhi peḷāhi na tāva bhājetvā deti,	22391	
PA_atk-s02_01a:2239_12	anupubbena pana dassati, na hi sakkā ekappahārena dātuṃ.	22391	
PA_atk-s02_01a:2240_0	Tattha mahārājā viya bhagavā daṭṭhabbo. Vuttampi cetaṃ – “rājāhamasmi selāti bhagavā,	2240	
PA_atk-s02_01a:2240_1	dhammarājā anuttaro”ti. Jeṭṭhaputto viya sāriputtatthero, vuttampi cetaṃ – “yaṃ kho	2240	
PA_atk-s02_01a:2240_2	taṃ, bhikkhave, sammā vadamāno vadeyya, ‘bhagavato putto oraso mukhato jāto dhammajo	2240	
PA_atk-s02_01a:2240_3	dhammanimmito dhammadāyādo, no āmisadāyādo’ti sāriputtameva taṃ sammā vadamāno vadeyya,	2240	
PA_atk-s02_01a:2240_4	bhagavato putto…pe… no āmisadāyādo”ti. Parosahassarājaputtā viya bhikkhusaṅgho daṭṭhabbo. Vuttampi cetaṃ –	2240	
PA_atk-s02_01a:2241	“Parosahassaṃ bhikkhūnaṃ, sugataṃ payirupāsati;	224	
PA_atk-s02_01a:2242	Desentaṃ virajaṃ dhammaṃ, nibbānaṃ akutobhaya”nti. ;	224	
PA_atk-s02_01a:2243_0	Rañño tesaṃ puttānaṃ piḷandhanaṃ catūsu peḷāsu pakkhipitvā jeṭṭhaputtassa hatthe	2243	
PA_atk-s02_01a:2243_1	ṭhapitakālo viya bhagavato dhammasenāpatissa hatthe catusaccappakāsanāya ṭhapitakālo,	2243	
PA_atk-s02_01a:2243_2	tenevāha – “sāriputto, bhikkhave, pahoti cattāri ariyasaccāni vitthārena ācikkhituṃ	2243	
PA_atk-s02_01a:2243_3	desetuṃ paññāpetuṃ paṭṭhapetuṃ vivarituṃ vibhajituṃ uttānīkātu”nti. Tathārūpe khaṇe	2243	
PA_atk-s02_01a:2243_4	tesaṃ rājaputtānaṃ taṃ rājānaṃ upasaṅkamitvā piḷandhanaṃ yācanakālo viya bhikkhusaṅghassa	2243	
PA_atk-s02_01a:2243_5	vassūpanāyikasamaye āgantvā dhammadesanāya yācitakālo. Upakaṭṭhāya kira vassūpanāyikāya	2243	
PA_atk-s02_01a:2243_6	idaṃ suttaṃ desitaṃ. Rañño, “tātā, jeṭṭhabhātikassa vo hatthe mayā piḷandhanaṃ ṭhapitaṃ	2243	
PA_atk-s02_01a:2243_7	taṃ āharāpetvā piḷandhathā”ti vuttakālo viya sambuddhenāpi, “sevetha, bhikkhave,	2243	
PA_atk-s02_01a:2243_8	sāriputtamoggallāne, bhajatha, bhikkhave, sāriputtamoggallāne. Paṇḍitā bhikkhū anuggāhakā	2243	
PA_atk-s02_01a:2243_9	sabrahmacārīna”nti evaṃ dhammasenāpatino santike bhikkhūnaṃ pesitakālo.	2243	
PA_atk-s02_01a:2244_0	Rājaputtehi rañño kathaṃ sutvā jeṭṭhabhātikassa santikaṃ gantvā piḷandhanaṃ yācitakālo	2244	
PA_atk-s02_01a:2244_1	viya bhikkhūhi satthukathaṃ sutvā dhammasenāpatiṃ upasaṅkamma dhammadesanaṃ āyācitakālo.	2244	
PA_atk-s02_01a:2244_2	Jeṭṭhabhātikassa gabbhaṃ vivaritvā catasso peḷāyo nīharitvā ṭhapanaṃ viya dhammasenāpatissa	2244	
PA_atk-s02_01a:2244_3	imaṃ suttantaṃ ārabhitvā catunnaṃ ariyasaccānaṃ vasena mātikāya ṭhapanaṃ. Tisso peḷāyo	2244	
PA_atk-s02_01a:2244_4	ṭhapetvā ekaṃ vivaritvā tato pañcasamugganīharaṇaṃ viya tīṇi ariyasaccāni ṭhapetvā	2244	
PA_atk-s02_01a:2244_5	dukkhaṃ ariyasaccaṃ vibhajantassa pañcakkhandhadassanaṃ. Cattāro samugge ṭhapetvā	2244	
PA_atk-s02_01a:2244_6	ekaṃ vivaritvā tato pañcakaraṇḍanīharaṇaṃ viya cattāro arūpakkhandhe ṭhapetvā ekaṃ	2244	
PA_atk-s02_01a:2244_7	rūpakkhandhaṃ vibhajantassa catumahābhūtaupādārūpavasena pañcakoṭṭhāsadassanaṃ.	2244	
PA_atk-s02_01a:2245_0	302. Cattāro karaṇḍe ṭhapetvā ekaṃ vivaritvā pidhānaṃ passe ṭhapetvā hatthūpagapādūpagādipiḷandhanadānaṃ	2245	
PA_atk-s02_01a:2245_1	viya tīṇi mahābhūtāni upādārūpañca ṭhapetvā ekaṃ pathavīdhātuṃ vibhajantassa bāhiraṃ	2245	
PA_atk-s02_01a:2245_2	tāva pidhānaṃ viya ṭhapetvā ajjhattikāya pathavīdhātuyā nānāsabhāvato vīsatiyā ākārehi	2245	
PA_atk-s02_01a:2245_3	dassanatthaṃ “katamā cāvuso ajjhattikā pathavīdhātū”tiādivacanaṃ.	2245	
PA_atk-s02_01a:2246_0	Tassa pana rājaputtassa tehi catūhi karaṇḍehi catūhi samuggehi tīhi ca peḷāhi pacchā	2246	
PA_atk-s02_01a:2246_1	anupubbena nīharitvā piḷandhanadānaṃ viya therassāpi itaresañca tiṇṇaṃ mahābhūtānaṃ	2246	
PA_atk-s02_01a:2246_2	upādārūpānañca catunnaṃ arūpakkhandhānañca tiṇṇaṃ ariyasaccānañca pacchā anupubbena	2246	
PA_atk-s02_01a:2246_3	bhājetvā dassanaṃ veditabbaṃ. Yaṃ panetaṃ “katamā cāvuso, ajjhattikā pathavīdhātū”tiādi	2246	
PA_atk-s02_01a:2246_4	vuttaṃ. Tattha ajjhattaṃ paccattanti ubhayampetaṃ niyakādhivacanameva. Kakkhaḷanti	2246	
PA_atk-s02_01a:2246_5	thaddhaṃ. Kharigatanti pharusaṃ. Upādinnanti na kammasamuṭṭhānameva, avisesena pana	2246	
PA_atk-s02_01a:2246_6	sarīraṭṭhakassetaṃ gahaṇaṃ. Sarīraṭṭhakañhi upādinnaṃ vā hotu, anupādinnaṃ vā, ādinnagahitaparāmaṭṭhavasena	2246	
PA_atk-s02_01a:2246_7	sabbaṃ upādinnameva nāma. Seyyathidaṃ – kesā lomā…pe… udariyaṃ karīsanti idaṃ dhātukammaṭṭhānikassa	2246	
PA_atk-s02_01a:2246_8	kulaputtassa ajjhattikapathavīdhātuvasena tāva kammaṭṭhānaṃ vibhattaṃ. Ettha pana	2246	
PA_atk-s02_01a:2246_9	manasikāraṃ ārabhitvā vipassanaṃ vaḍḍhetvā arahattaṃ gahetukāmena yaṃ kātabbaṃ, taṃ	2246	
PA_atk-s02_01a:2246_10	sabbaṃ visuddhimagge vitthāritameva. Matthaluṅgaṃ pana na idha pāḷiāruḷhaṃ. Tampi	22461	
PA_atk-s02_01a:2246_11	āharitvā, visuddhimagge vuttanayeneva vaṇṇasaṇṭhānādivasena vavatthapetvā, “ayampi	22461	
PA_atk-s02_01a:2246_12	acetanā abyākatā suññā thaddhā pathavīdhātu evā”ti manasi kātabbaṃ. Yaṃ vā panaññampīti	22461	
PA_atk-s02_01a:2246_13	idaṃ itaresu tīsu koṭṭhāsesu anugatāya pathavīdhātuyā gahaṇatthaṃ vuttaṃ. Yā ceva	22461	
PA_atk-s02_01a:2246_14	kho pana ajjhattikā pathavīdhātūti yā ca ayaṃ vuttappakārā ajjhattikā pathavīdhātu.	22461	
PA_atk-s02_01a:2246_15	Yā ca bāhirāti yā ca vibhaṅge, “ayo lohaṃ tipu sīsa”ntiādinā nayena āgatā bāhirā pathavīdhātu.	22461	
PA_atk-s02_01a:2247_0	Ettāvatā therena ajjhattikā pathavīdhātu nānāsabhāvato vīsatiyā ākārehi vitthārena	2247	
PA_atk-s02_01a:2247_1	dassitā, bāhirā saṅkhepena. Kasmā? Yasmiñhi ṭhāne sattānaṃ ālayo nikanti patthanā	2247	
PA_atk-s02_01a:2247_2	pariyuṭṭhānaṃ gahaṇaṃ parāmāso balavā hoti, tattha tesaṃ ālayādīnaṃ uddharaṇatthaṃ	2247	
PA_atk-s02_01a:2247_3	buddhā vā buddhasāvakā vā vitthārakathaṃ kathenti. Yattha pana na balavā, tattha	2247	
PA_atk-s02_01a:2247_4	kattabbakiccābhāvato saṅkhepena kathenti. Yathā hi kassako khettaṃ kasamāno yattha	2247	
PA_atk-s02_01a:2247_5	mūlasantānakānaṃ balavatāya naṅgalaṃ laggati, tattha goṇe ṭhapetvā paṃsuṃ viyūhitvā	2247	
PA_atk-s02_01a:2247_6	mūlasantānakāni chetvā chetvā uddharanto bahuṃ vāyāmaṃ karoti. Yattha tāni natthi,	2247	
PA_atk-s02_01a:2247_7	tattha balavaṃ payogaṃ katvā goṇe piṭṭhiyaṃ paharamāno kasatiyeva, evaṃsampadamidaṃ veditabbaṃ.	2247	
PA_atk-s02_01a:2248_0	Pathavīdhāturevesāti duvidhāpesā thaddhaṭṭhena kakkhaḷaṭṭhena pharusaṭṭhena ekalakkhaṇā	2248	
PA_atk-s02_01a:2248_1	pathavīdhātuyeva, āvusoti ajjhattikaṃ bāhirāya saddhiṃ yojetvā dasseti. Yasmā bāhirāya	2248	
PA_atk-s02_01a:2248_2	pathavīdhātuyā acetanābhāvo pākaṭo, na ajjhattikāya, tasmā sā bāhirāya saddhiṃ ekasadisā	2248	
PA_atk-s02_01a:2248_3	acetanāyevāti gaṇhantassa sukhapariggaho hoti. Yathā kiṃ? Yathā dantena goṇena saddhiṃ	2248	
PA_atk-s02_01a:2248_4	yojito adanto katipāhameva visūkāyati vipphandati, atha na cirasseva damathaṃ upeti.	2248	
PA_atk-s02_01a:2248_5	Evaṃ ajjhattikāpi bāhirāya saddhiṃ ekasadisāti gaṇhantassa katipāhameva acetanābhāvo	2248	
PA_atk-s02_01a:2248_6	na upaṭṭhāti, atha na cirenevassā acetanābhāvo pākaṭo hoti. Taṃ netaṃ mamāti taṃ	2248	
PA_atk-s02_01a:2248_7	ubhayampi na etaṃ mama, na esohamasmi, na eso me attāti evaṃ yathābhūtaṃ sammappaññāya	2248	
PA_atk-s02_01a:2248_8	daṭṭhabbaṃ. Yathābhūtanti yathāsabhāvaṃ, tañhi aniccādisabhāvaṃ, tasmā aniccaṃ dukkhamanattāti	2248	
PA_atk-s02_01a:2248_9	evaṃ daṭṭhabbanti attho.	2248	
PA_atk-s02_01a:2249_0	Hoti kho so, āvusoti kasmā ārabhi? Bāhiraāpodhātuvasena bāhirāya pathavīdhātuyā vināsaṃ	2249	
PA_atk-s02_01a:2249_1	dassetvā tato visesatarena upādinnāya sarīraṭṭhakapathavīdhātuyā vināsadassanatthaṃ.	2249	
PA_atk-s02_01a:2249_2	Pakuppatīti āposaṃvaṭṭavasena vaḍḍhamānā kuppati. Antarahitā tasmiṃ samaye bāhirā	2249	
PA_atk-s02_01a:2249_3	pathavīdhātu hotīti tasmiṃ samaye koṭisatasahassacakkavāḷe khārodakena vilīyamānā	2249	
PA_atk-s02_01a:2249_4	udakānugatā hutvā sabbā pabbatādivasena saṇṭhitā pathavīdhātu antarahitā hoti. Vilīyitvā	2249	
PA_atk-s02_01a:2249_5	udakameva hoti. Tāva mahallikāyāti tāva mahantāya.	2249	
PA_atk-s02_01a:2250	Duve satasahassāni, cattāri nahutāni ca;	225	
PA_atk-s02_01a:2251	Ettakaṃ bahalattena, saṅkhātāyaṃ vasundharāti. –	225	
PA_atk-s02_01a:2252_0	Evaṃ bahalatteneva mahantāya, vitthārato pana koṭisatasahassacakkavāḷappamāṇāya.	2252	
PA_atk-s02_01a:2252_1	Aniccatāti hutvā abhāvatā. Khayadhammatāti khayaṃ gamanasabhāvatā. Vayadhammatāti	2252	
PA_atk-s02_01a:2252_2	vayaṃ gamanasabhāvatā. Vipariṇāmadhammatāti pakativijahanasabhāvatā, iti sabbehipi	2252	
PA_atk-s02_01a:2252_3	imehi padehi aniccalakkhaṇameva vuttaṃ. Yaṃ pana aniccaṃ, taṃ dukkhaṃ. Yaṃ dukkhaṃ,	2252	
PA_atk-s02_01a:2252_4	taṃ anattāti tīṇipi lakkhaṇāni āgatāneva honti. Mattaṭṭhakassāti parittaṭṭhitikassa,	2252	
PA_atk-s02_01a:2252_5	tattha dvīhākārehi imassa kāyassa parittaṭṭhititā veditabbā ṭhitiparittatāya ca sarasaparittatāya	2252	
PA_atk-s02_01a:2252_6	ca. Ayañhi atīte cittakkhaṇe jīvittha, na jīvati, na jīvissati. Anāgate cittakkhaṇe	2252	
PA_atk-s02_01a:2252_7	jīvissati, na jīvati, na jīvittha. Paccuppanne cittakkhaṇe jīvati, na jīvittha, na	2252	
PA_atk-s02_01a:2252_8	jīvissatīti vuccati.	2252	
PA_atk-s02_01a:2253	“Jīvitaṃ attabhāvo ca, sukhadukkhā ca kevalā;	225	
PA_atk-s02_01a:2254	Ekacittasamāyuttā, lahu so vattate khaṇo”ti. –	225	
PA_atk-s02_01a:2255	Idaṃ etasseva parittaṭṭhitidassanatthaṃ vuttaṃ. Evaṃ ṭhitiparittatāya parittaṭṭhititā veditabbā.	225	
PA_atk-s02_01a:2256_0	Assāsapassāsūpanibaddhādibhāvena panassa sarasaparittatā veditabbā. Sattānañhi assāsūpanibaddhaṃ	2256	
PA_atk-s02_01a:2256_1	jīvitaṃ, passāsūpanibaddhaṃ jīvitaṃ, assāsapassāsūpanibaddhaṃ jīvitaṃ, mahābhūtūpanibaddhaṃ	2256	
PA_atk-s02_01a:2256_2	jīvitaṃ, kabaḷīkārāhārūpanibaddhaṃ jīvitaṃ, viññāṇūpanibaddhaṃ jīvitanti visuddhimagge vitthāritaṃ.	2256	
PA_atk-s02_01a:2257_0	Taṇhupādinnassāti taṇhāya ādinnagahitaparāmaṭṭhassa ahanti vā mamanti vā asmīti vā.	2257	
PA_atk-s02_01a:2257_1	Atha khvāssa notevettha hotīti atha kho assa bhikkhuno evaṃ tīṇi lakkhaṇāni āropetvā	2257	
PA_atk-s02_01a:2257_2	passantassa ettha ajjhattikāya pathavīdhātuyā ahanti vātiādi tividho taṇhāmānadiṭṭhiggāho	2257	
PA_atk-s02_01a:2257_3	noteva hoti, na hotiyevāti attho. Yathā ca āpodhātuvasena, evaṃ tejodhātuvāyodhātuvasenapi	2257	
PA_atk-s02_01a:2257_4	bāhirāya pathavīdhātuyā antaradhānaṃ hoti. Idha pana ekaṃyeva āgataṃ. Itarānipi atthato veditabbāni.	2257	
PA_atk-s02_01a:2258_0	Tañce, āvusoti idha tassa dhātukammaṭṭhānikassa bhikkhuno sotadvāre pariggahaṃ paṭṭhapento	2258	
PA_atk-s02_01a:2258_1	balaṃ dasseti. Akkosantīti dasahi akkosavatthūhi akkosanti. Paribhāsantīti tayā idañcidañca	2258	
PA_atk-s02_01a:2258_2	kataṃ, evañca evañca taṃ karissāmāti vācāya paribhāsanti. Rosentīti ghaṭṭenti. Vihesentīti	2258	
PA_atk-s02_01a:2258_3	dukkhāpenti, sabbaṃ vācāya ghaṭṭanameva vuttaṃ. So evanti so dhātukammaṭṭhāniko evaṃ	2258	
PA_atk-s02_01a:2258_4	sampajānāti. Uppannā kho me ayanti sampativattamānuppannabhāvena ca samudācāruppannabhāvena	2258	
PA_atk-s02_01a:2258_5	ca uppannā. Sotasamphassajāti upanissayavasena sotasamphassato jātā sotadvārajavanavedanā,	2258	
PA_atk-s02_01a:2258_6	phasso aniccoti sotasamphasso hutvā abhāvaṭṭhena aniccoti passati. Vedanādayopi sotasamphassasampayuttāva	2258	
PA_atk-s02_01a:2258_7	veditabbā. Dhātārammaṇamevāti dhātusaṅkhātameva ārammaṇaṃ. Pakkhandatīti otarati.	2258	
PA_atk-s02_01a:2258_8	Pasīdatīti tasmiṃ ārammaṇe pasīdati, bhummavacanameva vā etaṃ. Byañjanasandhivasena	2258	
PA_atk-s02_01a:2258_9	“dhātārammaṇamevā”ti vuttaṃ, dhātārammaṇeyevāti ayamettha attho. Adhimuccatīti dhātuvasena	2258	
PA_atk-s02_01a:2258_10	evanti adhimokkhaṃ labhati, na rajjati, na dussati. Ayañhi sotadvāramhi ārammaṇe	22581	
PA_atk-s02_01a:2258_11	āpāthagate mūlapariññāāgantukatāvakālikavasena pariggahaṃ karoti, tassa vitthārakathā	22581	
PA_atk-s02_01a:2258_12	satipaṭṭhāne satisampajaññapabbe vuttā. Sā pana tattha cakkhudvāravasena vuttā, idha	22581	
PA_atk-s02_01a:2258_13	sotadvāravasena veditabbā.	22581	
PA_atk-s02_01a:2259_0	Evaṃ katapariggahassa hi dhātukammaṭṭhānikassa balavavipassakassa sacepi cakkhudvārādīsu	2259	
PA_atk-s02_01a:2259_1	ārammaṇe āpāthagate ayoniso āvajjanaṃ uppajjati, voṭṭhabbanaṃ patvā ekaṃ dve vāre	2259	
PA_atk-s02_01a:2259_2	āsevanaṃ labhitvā cittaṃ bhavaṅgameva otarati, na rāgādivasena uppajjati, ayaṃ koṭippatto	2259	
PA_atk-s02_01a:2259_3	tikkhavipassako. Aparassa rāgādivasena ekaṃ vāraṃ javanaṃ javati, javanapariyosāne	2259	
PA_atk-s02_01a:2259_4	pana rāgādivasena evaṃ me javanaṃ javitanti āvajjato ārammaṇaṃ pariggahitameva hoti,	2259	
PA_atk-s02_01a:2259_5	puna vāraṃ tathā na javati. Aparassa ekavāraṃ evaṃ āvajjato puna dutiyavāraṃ rāgādivasena	2259	
PA_atk-s02_01a:2259_6	javanaṃ javatiyeva, dutiyavārāvasāne pana evaṃ me javanaṃ javitanti āvajjato ārammaṇaṃ	2259	
PA_atk-s02_01a:2259_7	pariggahitameva hoti, tatiyavāre tathā na uppajjati. Ettha pana paṭhamo atitikkho,	2259	
PA_atk-s02_01a:2259_8	tatiyo atimando, dutiyassa pana vasena imasmiṃ sutte, laṭukikopame, indriyabhāvane	2259	
PA_atk-s02_01a:2259_9	ca ayamattho veditabbo.	2259	
PA_atk-s02_01a:2260_0	Evaṃ sotadvāre pariggahitavasena dhātukammaṭṭhānikassa balaṃ dassetvā idāni kāyadvāre	2260	
PA_atk-s02_01a:2260_1	dīpento tañce, āvusotiādimāha. Aniṭṭhārammaṇañhi patvā dvīsu vāresu kilamati sotadvāre	2260	
PA_atk-s02_01a:2260_2	ca kāyadvāre ca. Tasmā yathā nāma khettassāmī puriso kudālaṃ gahetvā khettaṃ anusañcaranto	2260	
PA_atk-s02_01a:2260_3	yattha vā tattha vā mattikapiṇḍaṃ adatvā dubbalaṭṭhānesuyeva kudālena bhūmiṃ bhinditvā	2260	
PA_atk-s02_01a:2260_4	satiṇamattikapiṇḍaṃ deti. Evameva mahāthero anāgate sikkhākāmā padhānakammikā kulaputtā	2260	
PA_atk-s02_01a:2260_5	imesu dvāresu saṃvaraṃ paṭṭhapetvā khippameva jātijarāmaraṇassa antaṃ karissantīti	2260	
PA_atk-s02_01a:2260_6	imesuyeva dvīsu dvāresu gāḷhaṃ katvā saṃvaraṃ desento imaṃ desanaṃ ārabhi.	2260	
PA_atk-s02_01a:2261_0	Tattha samudācarantīti upakkamanti. Pāṇisamphassenāti pāṇippahārena, itaresupi eseva	2261	
PA_atk-s02_01a:2261_1	nayo. Tathābhūtoti tathāsabhāvo. Yathābhūtasminti yathāsabhāve. Kamantīti pavattanti.	2261	
PA_atk-s02_01a:2261_2	Evaṃ buddhaṃ anussaratotiādīsu itipi so bhagavātiādinā nayena anussarantopi buddhaṃ	2261	
PA_atk-s02_01a:2261_3	anussarati, vuttaṃ kho panetaṃ bhagavatāti anussarantopi anussaratiyeva. Svākkhāto	2261	
PA_atk-s02_01a:2261_4	bhagavatā dhammotiādinā nayena anussarantopi dhammaṃ anussarati, kakacūpamovādaṃ	2261	
PA_atk-s02_01a:2261_5	anussarantopi anussaratiyeva. Suppaṭipannotiādinā nayena anussarantopi saṅghaṃ anussarati,	2261	
PA_atk-s02_01a:2261_6	kakacokantanaṃ adhivāsayamānassa bhikkhuno guṇaṃ anussaramānopi anussaratiyeva.	2261	
PA_atk-s02_01a:2262_0	Upekkhā kusalanissitā na saṇṭhātīti idha vipassanupekkhā adhippetā. Upekkhā kusalanissitā	2262	
PA_atk-s02_01a:2262_1	saṇṭhātīti idha chaḷaṅgupekkhā, sā panesā kiñcāpi khīṇāsavassa iṭṭhāniṭṭhesu ārammaṇesu	2262	
PA_atk-s02_01a:2262_2	arajjanādivasena pavattati, ayaṃ pana bhikkhu vīriyabalena bhāvanāsiddhiyā attano	2262	
PA_atk-s02_01a:2262_3	vipassanaṃ khīṇāsavassa chaḷaṅgupekkhāṭhāne ṭhapetīti vipassanāva chaḷaṅgupekkhā nāma jātā.	2262	
PA_atk-s02_01a:2263_0	303. Āpodhātuniddese āpogatanti sabbaāpesu gataṃ allayūsabhāvalakkhaṇaṃ. Pittaṃ semhantiādīsu	2263	
PA_atk-s02_01a:2263_1	pana yaṃ vattabbaṃ, taṃ sabbaṃ saddhiṃ bhāvanānayena visuddhimagge vuttaṃ. Pakuppatīti	2263	
PA_atk-s02_01a:2263_2	oghavasena vaḍḍhati, samuddato vā udakaṃ uttarati, ayamassa pākatiko pakopo, āposaṃvaṭṭakāle	2263	
PA_atk-s02_01a:2263_3	pana koṭisatasahassacakkavāḷaṃ udakapūrameva hoti. Ogacchantīti heṭṭhā gacchanti,	2263	
PA_atk-s02_01a:2263_4	uddhane āropitaudakaṃ viya khayaṃ vināsaṃ pāpuṇanti. Sesaṃ purimanayeneva veditabbaṃ.	2263	
PA_atk-s02_01a:2264_0	304. Tejodhātuniddese tejogatanti sabbatejesu gataṃ uṇhattalakkhaṇaṃ. Tejo eva vā	2264	
PA_atk-s02_01a:2264_1	tejobhāvaṃ gatanti tejogataṃ. Purime āpogatepi pacchime vāyogatepi eseva nayo. Yena	2264	
PA_atk-s02_01a:2264_2	cāti yena tejogatena. Tasmiṃ kuppite ayaṃ kāyo santappati, ekāhikajarādibhāvena usumajāto	2264	
PA_atk-s02_01a:2264_3	hoti. Yena ca jīrīyatīti yena ayaṃ kāyo jīrati, indriyavekallattaṃ balaparikkhayaṃ	2264	
PA_atk-s02_01a:2264_4	valipalitādibhāvañca pāpuṇāti. Yena ca pariḍayhatīti yena kuppitena ayaṃ kāyo dayhati,	2264	
PA_atk-s02_01a:2264_5	so ca puggalo dayhāmi dayhāmīti kandanto satadhotasappigosītacandanādilepañca tālavaṇṭavātañca	2264	
PA_atk-s02_01a:2264_6	paccāsīsati. Yena ca asitapītakhāyitasāyitaṃ sammā pariṇāmaṃ gacchatīti yena taṃ	2264	
PA_atk-s02_01a:2264_7	asitaṃ vā odanādi, pītaṃ vā pānakādi, khāyitaṃ vā piṭṭhakhajjakādi, sāyitaṃ vā ambapakkamadhuphāṇitādi	2264	
PA_atk-s02_01a:2264_8	sammā paripākaṃ gacchati, rasādibhāvena vivekaṃ gacchatīti attho. Ayamettha saṅkhepo.	2264	
PA_atk-s02_01a:2264_9	Vitthārato pana yaṃ vattabbaṃ siyā, taṃ sabbaṃ saddhiṃ bhāvanānayena visuddhimagge vuttaṃ.	2264	
PA_atk-s02_01a:2265_0	Haritantanti haritameva. Allatiṇādiṃ āgamma nibbāyatīti attho. Panthantanti mahāmaggameva.	2265	
PA_atk-s02_01a:2265_1	Selantanti pabbataṃ. Udakantanti udakaṃ. Ramaṇīyaṃ vā bhūmibhāganti tiṇagumbādirahitaṃ,	2265	
PA_atk-s02_01a:2265_2	vivittaṃ abbhokāsaṃ bhūmibhāgaṃ. Anāhārāti nirāhārā nirupādānā, ayampi pakatiyāva	2265	
PA_atk-s02_01a:2265_3	tejovikāro vutto, tejosaṃvaṭṭakāle pana koṭisatasahassacakkavāḷaṃ jhāpetvā chārikāmattampi	2265	
PA_atk-s02_01a:2265_4	na tiṭṭhati. Nhārudaddulenāti cammanillekhanena. Aggiṃ gavesantīti evarūpaṃ sukhumaṃ	2265	
PA_atk-s02_01a:2265_5	upādānaṃ gahetvā aggiṃ pariyesanti, yaṃ appamattakampi usumaṃ labhitvā pajjalati,	2265	
PA_atk-s02_01a:2265_6	sesamidhāpi purimanayeneva veditabbaṃ.	2265	
PA_atk-s02_01a:2266_0	305. Vāyodhātuniddese uddhaṅgamā vātāti uggārahikkārādipavattakā uddhaṃ ārohanavātā.	2266	
PA_atk-s02_01a:2266_1	Adhogamā vātāti uccārapassāvādinīharaṇakā adho orohanavātā. Kucchisayā vātāti antānaṃ	2266	
PA_atk-s02_01a:2266_2	bahivātā. Koṭṭhāsayā vātāti antānaṃ antovātā. Aṅgamaṅgānusārinoti dhamanījālānusārena	2266	
PA_atk-s02_01a:2266_3	sakalasarīre aṅgamaṅgāni anusaṭā samiñjanapasāraṇādinibbattakavātā. Assāsoti antopavisananāsikavāto.	2266	
PA_atk-s02_01a:2266_4	Passāsoti bahinikkhamananāsikavāto. Ayamettha saṅkhepo. Vitthārato pana yaṃ vattabbaṃ	2266	
PA_atk-s02_01a:2266_5	siyā, taṃ sabbaṃ saddhiṃ bhāvanānayena visuddhimagge vuttaṃ.	2266	
PA_atk-s02_01a:2267_0	Gāmampi vahatīti sakalagāmampi cuṇṇavicuṇṇaṃ kurumānā ādāya gacchati, nigamādīsupi	2267	
PA_atk-s02_01a:2267_1	eseva nayo. Idha vāyosaṃvaṭṭakāle koṭisatasahassacakkavāḷaviddhaṃsanavasena vāyodhātuvikāro	2267	
PA_atk-s02_01a:2267_2	dassito. Vidhūpanenāti aggibījanakena. Ossavaneti chadanagge, tena hi udakaṃ savati,	2267	
PA_atk-s02_01a:2267_3	tasmā taṃ “ossavana”nti vuccati. Sesamidhāpi purimanayeneva yojetabbaṃ.	2267	
PA_atk-s02_01a:2268_0	306. Seyyathāpi, āvusoti idha kiṃ dasseti? Heṭṭhā kathitānaṃ mahābhūtānaṃ nissattabhāvaṃ.	2268	
PA_atk-s02_01a:2268_1	Kaṭṭhanti dabbasambhāraṃ. Vallinti ābandhanavalliṃ. Tiṇanti chadanatiṇaṃ. Mattikanti	2268	
PA_atk-s02_01a:2268_2	anulepamattikaṃ. Ākāso parivāritoti etāni kaṭṭhādīni anto ca bahi ca parivāretvā	2268	
PA_atk-s02_01a:2268_3	ākāso ṭhitoti attho. Agāraṃtveva saṅkhaṃ gacchatīti agāranti paṇṇattimattaṃ hoti.	2268	
PA_atk-s02_01a:2268_4	Kaṭṭhādīsu pana visuṃ visuṃ rāsikatesu kaṭṭharāsivallirāsītveva vuccati. Evameva	2268	
PA_atk-s02_01a:2268_5	khoti evameva aṭṭhiādīni anto ca bahi ca parivāretvā ṭhito ākāso, tāneva aṭṭhiādīni	2268	
PA_atk-s02_01a:2268_6	paṭicca rūpaṃtveva saṅkhaṃ gacchati, sarīranti vohāraṃ gacchati. Yathā kaṭṭhādīni	2268	
PA_atk-s02_01a:2268_7	paṭicca gehanti saṅkhaṃ gataṃ agāraṃ khattiyagehaṃ brāhmaṇagehanti vuccati, evamidampi	2268	
PA_atk-s02_01a:2268_8	khattiyasarīraṃ brāhmaṇasarīranti vuccati, na hettha koci satto vā jīvo vā vijjati.	2268	
PA_atk-s02_01a:2269_0	Ajjhattikañceva, āvuso, cakkhūti idaṃ kasmā āraddhaṃ? Heṭṭhā upādārūpaṃ cattāro ca	2269	
PA_atk-s02_01a:2269_1	arūpino khandhā tīṇi ca ariyasaccāni na kathitāni, idāni tāni kathetuṃ ayaṃ desanā	2269	
PA_atk-s02_01a:2269_2	āraddhāti. Tattha cakkhuṃ aparibhinnanti cakkhupasāde niruddhepi upahatepi pittasemhalohitehi	2269	
PA_atk-s02_01a:2269_3	palibuddhepi cakkhu cakkhuviññāṇassa paccayo bhavituṃ na sakkoti, paribhinnameva	2269	
PA_atk-s02_01a:2269_4	hoti, cakkhuviññāṇassa pana paccayo bhavituṃ samatthaṃ aparibhinnaṃ nāma. Bāhirā	2269	
PA_atk-s02_01a:2269_5	ca rūpāti bāhirā catusamuṭṭhānikarūpā. Tajjo samannāhāroti taṃ cakkhuñca rūpe ca	2269	
PA_atk-s02_01a:2269_6	paṭicca bhavaṅgaṃ āvaṭṭetvā uppajjanamanasikāro, bhavaṅgāvaṭṭanasamatthaṃ cakkhudvāre	2269	
PA_atk-s02_01a:2269_7	kiriyamanodhātucittanti attho. Taṃ rūpānaṃ anāpāthagatattāpi aññāvihitassapi na hoti,	2269	
PA_atk-s02_01a:2269_8	tajjassāti tadanurūpassa. Viññāṇabhāgassāti viññāṇakoṭṭhāsassa.	2269	
PA_atk-s02_01a:2270_0	Yaṃ tathābhūtassātiādīsu dvāravasena cattāri saccāni dasseti. Tattha tathābhūtassāti	2270	
PA_atk-s02_01a:2270_1	cakkhuviññāṇena sahabhūtassa, cakkhuviññāṇasamaṅginoti attho. Rūpanti cakkhuviññāṇassa	2270	
PA_atk-s02_01a:2270_2	na rūpajanakattā cakkhuviññāṇakkhaṇe tisamuṭṭhānarūpaṃ, tadanantaracittakkhaṇe catusamuṭṭhānampi	2270	
PA_atk-s02_01a:2270_3	labbhati. Saṅgahaṃ gacchatīti gaṇanaṃ gacchati. Vedanādayo cakkhuviññāṇasampayuttāva.	2270	
PA_atk-s02_01a:2270_4	Viññāṇampi cakkhuviññāṇameva. Ettha ca saṅkhārāti cetanāva vuttā. Saṅgahoti ekato	2270	
PA_atk-s02_01a:2270_5	saṅgaho. Sannipātoti samāgamo. Samavāyoti rāsi. Yo paṭiccasamuppādaṃ passatīti yo	2270	
PA_atk-s02_01a:2270_6	paccaye passati. So dhammaṃ passatīti so paṭiccasamuppannadhamme passati, chandotiādi	2270	
PA_atk-s02_01a:2270_7	sabbaṃ taṇhāvevacanameva, taṇhā hi chandakaraṇavasena chando. Ālayakaraṇavasena ālayo.	2270	
PA_atk-s02_01a:2270_8	Anunayakaraṇavasena anunayo. Ajjhogāhitvā gilitvā gahanavasena ajjhosānanti vuccati.	2270	
PA_atk-s02_01a:2270_9	Chandarāgavinayo chandarāgappahānanti nibbānasseva vevacanaṃ, iti tīṇi saccāni pāḷiyaṃ	2270	
PA_atk-s02_01a:2270_10	āgatāneva maggasaccaṃ āharitvā gahetabbaṃ, yā imesu tīsu ṭhānesu diṭṭhi saṅkappo	22701	
PA_atk-s02_01a:2270_11	vācā kammanto ājīvo vāyāmo sati samādhi bhāvanāpaṭivedho, ayaṃ maggoti. Bahukataṃ	22701	
PA_atk-s02_01a:2270_12	hotīti ettāvatāpi bahuṃ bhagavato sāsanaṃ kataṃ hoti, ajjhattikañceva, āvuso, sotantiādivāresupi eseva nayo.	22701	
PA_atk-s02_01a:2271_0	Manodvāre pana ajjhattiko mano nāma bhavaṅgacittaṃ. Taṃ niruddhampi āvajjanacittassa	2271	
PA_atk-s02_01a:2271_1	paccayo bhavituṃ asamatthaṃ mandathāmagatameva pavattamānampi paribhinnaṃ nāma hoti.	2271	
PA_atk-s02_01a:2271_2	Āvajjanassa pana paccayo bhavituṃ samatthaṃ aparibhinnaṃ nāma. Bāhirā ca dhammāti	2271	
PA_atk-s02_01a:2271_3	dhammārammaṇaṃ. Neva tāva tajjassāti idaṃ bhavaṅgasamayeneva kathitaṃ. Dutiyavāro	2271	
PA_atk-s02_01a:2271_4	paguṇajjhānapaccavekkhaṇena vā, paguṇakammaṭṭhānamanasikārena vā, paguṇabuddhavacanasajjhāyakaraṇādinā	2271	
PA_atk-s02_01a:2271_5	vā, aññavihitakaṃ sandhāya vutto. Imasmiṃ vāre rūpanti catusamuṭṭhānampi labbhati.	2271	
PA_atk-s02_01a:2271_6	Manoviññāṇañhi rūpaṃ samuṭṭhāpeti, vedanādayo manoviññāṇasampayuttā, viññāṇaṃ manoviññāṇameva.	2271	
PA_atk-s02_01a:2271_7	Saṅkhārā panettha phassacetanāvaseneva gahitā. Sesaṃ vuttanayeneva veditabbaṃ. Iti	2271	
PA_atk-s02_01a:2271_8	mahāthero heṭṭhā ekadesameva sammasanto āgantvā imasmiṃ ṭhāne ṭhatvā heṭṭhā parihīnadesanaṃ	2271	
PA_atk-s02_01a:2271_9	sabbaṃ taṃtaṃdvāravasena bhājetvā dassento yathānusandhināva suttantaṃ niṭṭhapesīti.	2271	
PA_atk-s02_01a:2272	Papañcasūdaniyā majjhimanikāyaṭṭhakathāya	227	
PA_atk-s02_01a:2273	Mahāhatthipadopamasuttavaṇṇanā niṭṭhitā.	227	
PA_atk-s02_01a:2274	9. Mahāsāropamasuttavaṇṇanā	227	
PA_atk-s02_01a:2275	307. Evaṃ me sutanti mahāsāropamasuttaṃ. Tattha acirapakkanteti saṅghaṃ bhinditvā ruhiruppādakammaṃ katvā nacirapakkante saliṅgeneva pāṭiyekke jāte.	227	
PA_atk-s02_01a:2276_0	Idha, bhikkhave, ekacco kulaputtoti kiñcāpi asukakulaputtoti na niyāmito, devadattaṃyeva	2276	
PA_atk-s02_01a:2276_1	pana sandhāya idaṃ vuttanti veditabbaṃ. So hi asambhinnāya mahāsammatapaveṇiyā okkākavaṃse	2276	
PA_atk-s02_01a:2276_2	jātattā jātikulaputto. Otiṇṇoti yassa jāti anto anupaviṭṭhā, so jātiyā otiṇṇo nāma.	2276	
PA_atk-s02_01a:2276_3	Jarādīsupi eseva nayo. Lābhasakkārādīsupi lābhoti cattāro paccayā. Sakkāroti tesaṃyeva	2276	
PA_atk-s02_01a:2276_4	sukatabhāvo. Silokoti vaṇṇabhaṇanaṃ. Abhinibbattetīti uppādeti. Apaññātāti dvinnaṃ	2276	
PA_atk-s02_01a:2276_5	janānaṃ ṭhitaṭṭhāne na paññāyanti, ghāsacchādanamattampi na labhanti. Appesakkhāti	2276	
PA_atk-s02_01a:2276_6	appaparivārā, purato vā pacchato vā gacchantaṃ na labhanti.	2276	
PA_atk-s02_01a:2277_0	Sārena sārakaraṇīyanti rukkhasārena kattabbaṃ akkhacakkayuganaṅgalādikaṃ yaṃkiñci.	2277	
PA_atk-s02_01a:2277_1	Sākhāpalāsaṃ aggahesi brahmacariyassāti maggaphalasārassa sāsanabrahmacariyassa cattāro	2277	
PA_atk-s02_01a:2277_2	paccayā sākhāpalāsaṃ nāma, taṃ aggahesi. Tena ca vosānaṃ āpādīti teneva ca alamettāvatā	2277	
PA_atk-s02_01a:2277_3	sāro me pattoti vosānaṃ āpanno.	2277	
PA_atk-s02_01a:2278_0	310. Ñāṇadassanaṃ ārādhetīti devadatto pañcābhiñño, dibbacakkhu ca pañcannaṃ abhiññānaṃ	2278	
PA_atk-s02_01a:2278_1	matthake ṭhitaṃ, taṃ imasmiṃ sutte “ñāṇadassana”nti vuttaṃ. Ajānaṃ apassaṃ viharantīti	2278	
PA_atk-s02_01a:2278_2	kiñci sukhumaṃ rūpaṃ ajānantā antamaso paṃsupisācakampi apassantā viharanti.	2278	
PA_atk-s02_01a:2279_0	311. Asamayavimokkhaṃ ārādhetīti, “katamo asamayavimokkho? Cattāro ca ariyamaggā	2279	
PA_atk-s02_01a:2279_1	cattāri ca sāmaññaphalāni, nibbānañca, ayaṃ asamayavimokkho”ti evaṃ vutte navalokuttaradhamme	2279	
PA_atk-s02_01a:2279_2	ārādheti sampādeti paṭilabhati. Lokiyasamāpattiyo hi appitappitakkhaṇeyeva paccanīkadhammehi	2279	
PA_atk-s02_01a:2279_3	vimuccanti, tasmā, “katamo samayavimokkho? Cattāri ca jhānāni catasso ca arūpāvacarasamāpattiyo,	2279	
PA_atk-s02_01a:2279_4	ayaṃ samayavimokkho”ti evaṃ samayavimokkhoti vuttā. Lokuttaradhammā pana kālena kālaṃ	2279	
PA_atk-s02_01a:2279_5	vimuccanti, sakiṃ vimuttāni hi maggaphalāni vimuttāneva honti. Nibbānaṃ sabbakilesehi	2279	
PA_atk-s02_01a:2279_6	accantaṃ vimuttamevāti ime nava dhammā asamayavimokkhoti vuttā.	2279	
PA_atk-s02_01a:2280_0	Akuppā cetovimuttīti arahattaphalavimutti. Ayamattho etassāti etadatthaṃ, arahattaphalatthamidaṃ	2280	
PA_atk-s02_01a:2280_1	brahmacariyaṃ. Ayaṃ etassa atthoti vuttaṃ hoti. Etaṃ sāranti etaṃ arahattaphalaṃ	2280	
PA_atk-s02_01a:2280_2	brahmacariyassa sāraṃ. Etaṃ pariyosānanti etaṃ arahattaphalaṃ brahmacariyassa pariyosānaṃ,	2280	
PA_atk-s02_01a:2280_3	esā koṭi, na ito paraṃ pattabbaṃ atthīti yathānusandhināva desanaṃ niṭṭhapesīti.	2280	
PA_atk-s02_01a:2281	Papañcasūdaniyā majjhimanikāyaṭṭhakathāya	228	
PA_atk-s02_01a:2282	Mahāsāropamasuttavaṇṇanā niṭṭhitā.	228	
PA_atk-s02_01a:2283	10. Cūḷasāropamasuttavaṇṇanā	228	
PA_atk-s02_01a:2284_0	312. Evaṃ me sutanti cūḷasāropamasuttaṃ. Tattha piṅgalakocchoti so brāhmaṇo piṅgaladhātuko.	2284	
PA_atk-s02_01a:2284_1	Kocchoti panassa nāmaṃ, tasmā “piṅgalakoccho”ti vuccati. Saṅghinotiādīsu pabbajitasamūhasaṅkhāto	2284	
PA_atk-s02_01a:2284_2	saṅgho etesaṃ atthīti saṅghino. Sveva gaṇo etesaṃ atthīti gaṇino. Ācārasikkhāpanavasena	2284	
PA_atk-s02_01a:2284_3	tassa gaṇassa ācariyāti gaṇācariyā. Ñātāti paññātā pākaṭā. “Appicchā santuṭṭhā, appicchatāya	2284	
PA_atk-s02_01a:2284_4	vatthampi na nivāsentī”tiādinā nayena samuggato yaso etesaṃ atthīti yasassino. Titthakarāti	2284	
PA_atk-s02_01a:2284_5	laddhikarā. Sādhusammatāti ime sādhu sundarā sappurisāti evaṃ sammatā. Bahujanassāti	2284	
PA_atk-s02_01a:2284_6	assutavato andhabālaputhujjanassa. Idāni te dassento seyyathidaṃ pūraṇotiādimāha.	2284	
PA_atk-s02_01a:2284_7	Tattha pūraṇoti tassa satthupaṭiññassa nāmaṃ. Kassapoti gottaṃ. So kira aññatarassa	2284	
PA_atk-s02_01a:2284_8	kulassa ekūnadāsasataṃ pūrayamāno jāto, tenassa “pūraṇo”ti nāmaṃ akaṃsu. Maṅgaladāsattā	2284	
PA_atk-s02_01a:2284_9	cassa “dukkaṭa”nti vattā natthi, akataṃ vā na katanti. “So kimahamettha vasāmī”ti	2284	
PA_atk-s02_01a:2284_10	palāyi. Athassa corā vatthāni acchindiṃsu. So paṇṇena vā tiṇena vā paṭicchādetumpi	22841	
PA_atk-s02_01a:2284_11	ajānanto jātarūpeneva ekaṃ gāmaṃ pāvisi. Manussā taṃ disvā, “ayaṃ samaṇo arahā appiccho,	22841	
PA_atk-s02_01a:2284_12	natthi iminā sadiso”ti pūvabhattādīni gahetvā upasaṅkamanti. So “mayhaṃ sāṭakaṃ anivatthabhāvena	22841	
PA_atk-s02_01a:2284_13	idaṃ uppanna”nti tato paṭṭhāya sāṭakaṃ labhitvāpi na nivāsesi, tadeva pabbajjaṃ aggahesi.	22841	
PA_atk-s02_01a:2284_14	Tassa santike aññepi pañcasatā manussā pabbajiṃsu, taṃ sandhāyāha “pūraṇo kassapo”ti.	22841	
PA_atk-s02_01a:2285_0	Makkhalīti tassa nāmaṃ. Gosālāya jātattā gosāloti dutiyaṃ nāmaṃ. Taṃ kira sakaddamāya	2285	
PA_atk-s02_01a:2285_1	bhūmiyā telaghaṭaṃ gahetvā gacchantaṃ, “tāta, mā khalī”ti sāmiko āha. So pamādena	2285	
PA_atk-s02_01a:2285_2	khalitvā patitvā sāmikassa bhayena palāyituṃ āraddho. Sāmiko upadhāvitvā sāṭakakaṇṇe	2285	
PA_atk-s02_01a:2285_3	aggahesi. Sopi sāṭakaṃ chaḍḍetvā acelako hutvā palāyi, sesaṃ pūraṇasadisameva.	2285	
PA_atk-s02_01a:2286_0	Ajitoti tassa nāmaṃ. Kesakambalaṃ dhāretīti kesakambalo. Iti nāmadvayaṃ saṃsanditvā	2286	
PA_atk-s02_01a:2286_1	“ajito kesakambalo”ti vuccati. Tattha kesakambalo nāma manussakesehi katakambalo,	2286	
PA_atk-s02_01a:2286_2	tato paṭikiṭṭhataraṃ vatthaṃ nāma natthi. Yathāha – “seyyathāpi, bhikkhave, yāni	2286	
PA_atk-s02_01a:2286_3	kānici tantāvutānaṃ vatthānaṃ, kesakambalo tesaṃ paṭikiṭṭho akkhāyati, kesakambalo,	2286	
PA_atk-s02_01a:2286_4	bhikkhave, sīte sīto uṇhe uṇho dubbaṇṇo duggandho dukkhasamphasso”ti.	2286	
PA_atk-s02_01a:2287_0	Pakudhoti tassa nāmaṃ. Kaccāyanoti gottaṃ. Iti nāmagottaṃ saṃsanditvā, “pakudho kaccāyano”ti	2287	
PA_atk-s02_01a:2287_1	vuccati. Sītudakapaṭikkhittako esa, vaccaṃ katvāpi udakakiccaṃ na karoti, uṇhodakaṃ	2287	
PA_atk-s02_01a:2287_2	vā kañjiyaṃ vā labhitvā karoti, nadiṃ vā maggodakaṃ vā atikkamma, “sīlaṃ me bhinna”nti	2287	
PA_atk-s02_01a:2287_3	vālikathūpaṃ katvā sīlaṃ adhiṭṭhāya gacchati, evarūpo nissirikaladdhiko esa.	2287	
PA_atk-s02_01a:2288_0	Sañjayoti tassa nāmaṃ. Belaṭṭhassa puttoti belaṭṭhaputto. Amhākaṃ gaṇṭhanakileso	2288	
PA_atk-s02_01a:2288_1	palibujjhanakileso natthi, kilesagaṇṭharahitā mayanti evaṃ vāditāya laddhanāmavasena	2288	
PA_atk-s02_01a:2288_2	nigaṇṭho. Nāṭassa puttoti nāṭaputto. Abbhaññaṃsūti yathā tesaṃ paṭiññā, tatheva jāniṃsu.	2288	
PA_atk-s02_01a:2288_3	Idaṃ vuttaṃ hoti – sace nesaṃ sā paṭiññā niyyānikā sabbe abbhaññaṃsu. No ce, na abbhaññaṃsu.	2288	
PA_atk-s02_01a:2288_4	Tasmā kiṃ tesaṃ paṭiññā niyyānikā na niyyānikāti, ayametassa pañhassa attho. Atha	2288	
PA_atk-s02_01a:2288_5	bhagavā nesaṃ aniyyānikabhāvakathanena atthābhāvato alanti paṭikkhipitvā upamāya	2288	
PA_atk-s02_01a:2288_6	atthaṃ pavedento dhammameva desetuṃ, dhammaṃ, te brāhmaṇa, desessāmīti āha.	2288	
PA_atk-s02_01a:2289_0	320. Tattha sacchikiriyāyāti sacchikaraṇatthaṃ. Na chandaṃ janetīti kattukamyatāchandaṃ	2289	
PA_atk-s02_01a:2289_1	na janayati. Na vāyamatīti vāyāmaṃ parakkamaṃ na karoti. Olīnavuttiko ca hotīti līnajjhāsayo	2289	
PA_atk-s02_01a:2289_2	hoti. Sāthalikoti sithilaggāhī, sāsanaṃ sithilaṃ katvā gaṇhāti, daḷhaṃ na gaṇhāti.	2289	
PA_atk-s02_01a:2290_0	323. Idha, brāhmaṇa bhikkhu, vivicceva kāmehīti kathaṃ ime paṭhamajjhānādidhammā	2290	
PA_atk-s02_01a:2290_1	ñāṇadassanena uttaritarā jātāti? Nirodhapādakattā. Heṭṭhā paṭhamajjhānādidhammā hi	2290	
PA_atk-s02_01a:2290_2	vipassanāpādakā, idha nirodhapādakā, tasmā uttaritarā jātāti veditabbā. Iti bhagavā	2290	
PA_atk-s02_01a:2290_3	idampi suttaṃ yathānusandhināva niṭṭhapesi. Desanāvasāne brāhmaṇo saraṇesu patiṭṭhitoti.	2290	
PA_atk-s02_01a:2291	Papañcasūdaniyā majjhimanikāyaṭṭhakathāya	229	
PA_atk-s02_01a:2292	Cūḷasāropamasuttavaṇṇanā niṭṭhitā.	229	
PA_atk-s02_01a:2293	Tatiyavaggavaṇṇanā niṭṭhitā.	229	
PA_atk-s02_01a:2294	4. Mahāyamakavaggo	229	
PA_atk-s02_01a:2295	1. Cūḷagosiṅgasuttavaṇṇanā	229	
PA_atk-s02_01a:2296_0	325. Evaṃ me sutanti cūḷagosiṅgasuttaṃ. Tattha nātike viharatīti nātikā nāma ekaṃ	2296	
PA_atk-s02_01a:2296_1	taḷākaṃ nissāya dvinnaṃ cūḷapitimahāpitiputtānaṃ dve gāmā, tesu ekasmiṃ gāme. Giñjakāvasatheti	2296	
PA_atk-s02_01a:2296_2	iṭṭhakāmaye āvasathe. Ekasmiṃ kira samaye bhagavā mahājanasaṅgahaṃ karonto vajjiraṭṭhe	2296	
PA_atk-s02_01a:2296_3	cārikaṃ caramāno nātikaṃ anuppatto. Nātikavāsino manussā bhagavato mahādānaṃ datvā	2296	
PA_atk-s02_01a:2296_4	dhammakathaṃ sutvā pasannahadayā, “satthu vasanaṭṭhānaṃ karissāmā”ti mantetvā iṭṭhakāheva	2296	
PA_atk-s02_01a:2296_5	bhittisopānatthambhe vāḷarūpādīni dassento pāsādaṃ katvā sudhāya limpitvā mālākammalatākammādīni	2296	
PA_atk-s02_01a:2296_6	niṭṭhāpetvā bhummattharaṇamañcapīṭhādīni paññapetvā satthu niyyātesuṃ. Aparāparaṃ	2296	
PA_atk-s02_01a:2296_7	panettha manussā bhikkhusaṅghassa rattiṭṭhānadivāṭṭhānamaṇḍapacaṅkamādīni kārayiṃsu.	2296	
PA_atk-s02_01a:2296_8	Iti so vihāro mahā ahosi. Taṃ sandhāya vuttaṃ “giñjakāvasathe”ti.	2296	
PA_atk-s02_01a:2297_0	Gosiṅgasālavanadāyeti tattha ekassa jeṭṭhakarukkhassa khandhato gosiṅgasaṇṭhānaṃ	2297	
PA_atk-s02_01a:2297_1	hutvā viṭapaṃ uṭṭhahi, taṃ rukkhaṃ upādāya sabbampi taṃ vanaṃ gosiṅgasālavananti	2297	
PA_atk-s02_01a:2297_2	saṅkhaṃ gataṃ. Dāyoti avisesena araññassetaṃ nāmaṃ. Tasmā gosiṅgasālavanadāyeti gosiṅgasālavanaaraññeti	2297	
PA_atk-s02_01a:2297_3	attho. Viharantīti sāmaggirasaṃ anubhavamānā viharanti. Imesañhi kulaputtānaṃ uparipaṇṇāsake	2297	
PA_atk-s02_01a:2297_4	puthujjanakālo kathito, idha khīṇāsavakālo. Tadā hi te laddhassādā laddhapatiṭṭhā	2297	
PA_atk-s02_01a:2297_5	adhigatapaṭisambhidā khīṇāsavā hutvā sāmaggirasaṃ anubhavamānā tattha vihariṃsu.	2297	
PA_atk-s02_01a:2297_6	Taṃ sandhāyetaṃ vuttaṃ.	2297	
PA_atk-s02_01a:2298_0	Yena gosiṅgasālavanadāyo tenupasaṅkamīti dhammasenāpatimahāmoggallānattheresu vā	2298	
PA_atk-s02_01a:2298_1	asītimahāsāvakesu vā, antamaso dhammabhaṇḍāgārikaānandattherampi kañci anāmantetvā	2298	
PA_atk-s02_01a:2298_2	sayameva pattacīvaraṃ ādāya anīkā nissaṭo hatthī viya, yūthā nissaṭo kāḷasīho viya,	2298	
PA_atk-s02_01a:2298_3	vātacchinno valāhako viya ekakova upasaṅkami. Kasmā panettha bhagavā sayaṃ agamāsīti?	2298	
PA_atk-s02_01a:2298_4	Tayo kulaputtā sāmaggirasaṃ anubhavantā viharanti, tesaṃ paggaṇhanato, pacchimajanataṃ	2298	
PA_atk-s02_01a:2298_5	anukampanato dhammagarubhāvato ca. Evaṃ kirassa ahosi – “ahaṃ ime kulaputte paggaṇhitvā	2298	
PA_atk-s02_01a:2298_6	ukkaṃsitvā paṭisanthāraṃ katvā dhammaṃ nesaṃ desessāmī”ti. Evaṃ tāva paggaṇhanato	2298	
PA_atk-s02_01a:2298_7	agamāsi. Aparampissa ahosi – “anāgate kulaputtā sammāsambuddho samaggavāsaṃ vasantānaṃ	2298	
PA_atk-s02_01a:2298_8	santikaṃ sayaṃ gantvā paṭisanthāraṃ katvā dhammaṃ kathetvā tayo kulaputte paggaṇhi,	2298	
PA_atk-s02_01a:2298_9	ko nāma samaggavāsaṃ na vaseyyāti samaggavāsaṃ vasitabbaṃ maññamānā khippameva dukkhassantaṃ	2298	
PA_atk-s02_01a:2298_10	karissantī”ti. Evaṃ pacchimajanataṃ anukampanatopi agamāsi. Buddhā ca nāma dhammagaruno	22981	
PA_atk-s02_01a:2298_11	honti, so ca nesaṃ dhammagarubhāvo rathavinīte āvikatova. Iti imasmā dhammagarubhāvatopi	22981	
PA_atk-s02_01a:2298_12	dhammaṃ paggaṇhissāmīti agamāsi.	22981	
PA_atk-s02_01a:2299_0	Dāyapāloti araññapālo. So taṃ araññaṃ yathā icchiticchitappadesena manussā pavisitvā	2299	
PA_atk-s02_01a:2299_1	tattha pupphaṃ vā phalaṃ vā niyyāsaṃ vā dabbasambhāraṃ vā na haranti, evaṃ vatiyā	2299	
PA_atk-s02_01a:2299_2	parikkhittassa tassa araññassa yojite dvāre nisīditvā taṃ araññaṃ rakkhati, pāleti.	2299	
PA_atk-s02_01a:2299_3	Tasmā “dāyapālo”ti vutto. Attakāmarūpāti attano hitaṃ kāmayamānasabhāvā hutvā viharanti.	2299	
PA_atk-s02_01a:2299_4	Yo hi imasmiṃ sāsane pabbajitvāpi vejjakammadūtakammapahiṇagamanādīnaṃ vasena ekavīsatianesanāhi	2299	
PA_atk-s02_01a:2299_5	jīvikaṃ kappeti, ayaṃ na attakāmarūpo nāma. Yo pana imasmiṃ sāsane pabbajitvā ekavīsatianesanaṃ	2299	
PA_atk-s02_01a:2299_6	pahāya catupārisuddhisīle patiṭṭhāya buddhavacanaṃ uggaṇhitvā sappāyadhutaṅgaṃ adhiṭṭhāya	2299	
PA_atk-s02_01a:2299_7	aṭṭhatiṃsāya ārammaṇesu cittaruciyaṃ kammaṭṭhānaṃ gahetvā gāmantaṃ pahāya araññaṃ	2299	
PA_atk-s02_01a:2299_8	pavisitvā samāpattiyo nibbattetvā vipassanāya kammaṃ kurumāno viharati, ayaṃ attakāmo	2299	
PA_atk-s02_01a:2299_9	nāma. Tepi tayo kulaputtā evarūpā ahesuṃ. Tena vuttaṃ – “attakāmarūpā viharantī”ti.	2299	
PA_atk-s02_01a:2300_0	Mā tesaṃ aphāsumakāsīti tesaṃ mā aphāsukaṃ akāsīti bhagavantaṃ vāresi. Evaṃ kirassa	2300	
PA_atk-s02_01a:2300_1	ahosi – “ime kulaputtā samaggā viharanti, ekaccassa ca gataṭṭhāne bhaṇḍanakalahavivādā	2300	
PA_atk-s02_01a:2300_2	vattanti, tikhiṇasiṅgo caṇḍagoṇo viya ovijjhanto vicarati, athekamaggena dvinnaṃ	2300	
PA_atk-s02_01a:2300_3	gamanaṃ na hoti, kadāci ayampi evaṃ karonto imesaṃ kulaputtānaṃ samaggavāsaṃ bhindeyya.	2300	
PA_atk-s02_01a:2300_4	Pāsādiko ca panesa suvaṇṇavaṇṇo surasagiddho maññe, gatakālato paṭṭhāya paṇītadāyakānaṃ	2300	
PA_atk-s02_01a:2300_5	attano upaṭṭhākānañca vaṇṇakathanādīhi imesaṃ kulaputtānaṃ appamādavihāraṃ bhindeyya.	2300	
PA_atk-s02_01a:2300_6	Vasanaṭṭhānāni cāpi etesaṃ kulaputtānaṃ nibaddhāni paricchinnāni tisso ca paṇṇasālā	2300	
PA_atk-s02_01a:2300_7	tayo caṅkamā tīṇi divāṭṭhānāni tīṇi mañcapīṭhāni. Ayaṃ pana samaṇo mahākāyo vuḍḍhataro	2300	
PA_atk-s02_01a:2300_8	maññe bhavissati. So akāle ime kulaputte senāsanā vuṭṭhāpessati. Evaṃ sabbathāpi	2300	
PA_atk-s02_01a:2300_9	etesaṃ aphāsu bhavissatī”ti. Taṃ anicchanto, “mā tesaṃ aphāsukamakāsī”ti bhagavantaṃ vāresi.	2300	
PA_atk-s02_01a:2301_0	Kiṃ panesa jānanto vāresi, ajānantoti? Ajānanto. Kiñcāpi hi tathāgatassa paṭisandhiggahaṇato	2301	
PA_atk-s02_01a:2301_1	paṭṭhāya dasasahassacakkavāḷakampanādīni pāṭihāriyāni pavattiṃsu, araññavāsino pana	2301	
PA_atk-s02_01a:2301_2	dubbalamanussā sakammappasutā tāni sallakkhetuṃ na sakkonti. Sammāsambuddho ca nāma	2301	
PA_atk-s02_01a:2301_3	yadā anekabhikkhusahassaparivāro byāmappabhāya asītianubyañjanehi dvattiṃsamahāpurisalakkhaṇasiriyā	2301	
PA_atk-s02_01a:2301_4	ca buddhānubhāvaṃ dassento vicarati, tadā ko esoti apucchitvāva jānitabbo hoti. Tadā	2301	
PA_atk-s02_01a:2301_5	pana bhagavā sabbampi taṃ buddhānubhāvaṃ cīvaragabbhena paṭicchādetvā valāhakagabbhena	2301	
PA_atk-s02_01a:2301_6	paṭicchanno puṇṇacando viya sayameva pattacīvaramādāya aññātakavesena agamāsi. Iti	2301	
PA_atk-s02_01a:2301_7	naṃ ajānantova dāyapālo nivāresi.	2301	
PA_atk-s02_01a:2302_0	Etadavocāti thero kira mā samaṇāti dāyapālassa kathaṃ sutvāva cintesi – “mayaṃ tayo	2302	
PA_atk-s02_01a:2302_1	janā idha viharāma, aññe pabbajitā nāma natthi, ayañca dāyapālo pabbajitena viya	2302	
PA_atk-s02_01a:2302_2	saddhiṃ katheti, ko nu kho bhavissatī”ti divāṭṭhānato vuṭṭhāya dvāre ṭhatvā maggaṃ	2302	
PA_atk-s02_01a:2302_3	olokento bhagavantaṃ addasa. Bhagavāpi therassa saha dassaneneva sarīrobhāsaṃ muñci,	2302	
PA_atk-s02_01a:2302_4	asītianubyañjanavirājitā byāmappabhā pasāritasuvaṇṇapaṭo viya virocittha. Thero,	2302	
PA_atk-s02_01a:2302_5	“ayaṃ dāyapālo phaṇakataṃ āsivisaṃ gīvāya gahetuṃ hatthaṃ pasārento viya loke aggapuggalena	2302	
PA_atk-s02_01a:2302_6	saddhiṃ kathentova na jānāti, aññatarabhikkhunā viya saddhiṃ kathetī”ti nivārento	2302	
PA_atk-s02_01a:2302_7	etaṃ, “mā, āvuso dāyapālā”tiādivacanaṃ avoca.	2302	
PA_atk-s02_01a:2303_0	Tenupasaṅkamīti kasmā bhagavato paccuggamanaṃ akatvā upasaṅkami? Evaṃ kirassa ahosi	2303	
PA_atk-s02_01a:2303_1	– “mayaṃ tayo janā samaggavāsaṃ vasāma, sacāhaṃ ekakova paccuggamanaṃ karissāmi,	2303	
PA_atk-s02_01a:2303_2	samaggavāso nāma na bhavissatī”ti piyamitte gahetvāva paccuggamanaṃ karissāmi. Yathā	2303	
PA_atk-s02_01a:2303_3	ca bhagavā mayhaṃ piyo, evaṃ sahāyānampi me piyoti, tehi saddhiṃ paccuggamanaṃ kātukāmo	2303	
PA_atk-s02_01a:2303_4	sayaṃ akatvāva upasaṅkami. Keci pana tesaṃ therānaṃ paṇṇasāladvāre caṅkamanakoṭiyā	2303	
PA_atk-s02_01a:2303_5	bhagavato āgamanamaggo hoti, tasmā thero tesaṃ saññaṃ dadamānova gatoti. Abhikkamathāti	2303	
PA_atk-s02_01a:2303_6	ito āgacchatha. Pāde pakkhālesīti vikasitapadumasannibhehi jālahatthehi maṇivaṇṇaṃ	2303	
PA_atk-s02_01a:2303_7	udakaṃ gahetvā suvaṇṇavaṇṇesu piṭṭhipādesu udakamabhisiñcitvā pādena pādaṃ ghaṃsanto	2303	
PA_atk-s02_01a:2303_8	pakkhālesi. Buddhānaṃ kāye rajojallaṃ nāma na upalimpati, kasmā pakkhālesīti? Sarīrassa	2303	
PA_atk-s02_01a:2303_9	utuggahaṇatthaṃ, tesañca cittasampahaṃsanatthaṃ. Amhehi abhihaṭena udakena bhagavā	2303	
PA_atk-s02_01a:2303_10	pāde pakkhālesi, paribhogaṃ akāsīti tesaṃ bhikkhūnaṃ balavasomanassavasena cittaṃ	23031	
PA_atk-s02_01a:2303_11	pīṇitaṃ hoti, tasmā pakkhālesi. Āyasmantaṃ anuruddhaṃ bhagavā etadavocāti so kira tesaṃ vuḍḍhataro.	23031	
PA_atk-s02_01a:2304_0	326. Tassa saṅgahe kate sesānaṃ katova hotīti theraññeva etaṃ kacci vo anuruddhātiādivacanaṃ	2304	
PA_atk-s02_01a:2304_1	avoca. Tattha kaccīti pucchanatthe nipāto. Voti sāmivacanaṃ. Idaṃ vuttaṃ hoti – kacci	2304	
PA_atk-s02_01a:2304_2	anuruddhā tumhākaṃ khamanīyaṃ, iriyāpatho vo khamati? Kacci yāpanīyaṃ, kacci vo jīvitaṃ	2304	
PA_atk-s02_01a:2304_3	yāpeti ghaṭiyati? Kacci piṇḍakena na kilamatha, kacci tumhākaṃ sulabhapiṇḍaṃ, sampatte	2304	
PA_atk-s02_01a:2304_4	vo disvā manussā uḷuṅkayāguṃ vā kaṭacchubhikkhaṃ vā dātabbaṃ maññantīti bhikkhācāravattaṃ	2304	
PA_atk-s02_01a:2304_5	pucchati. Kasmā? Paccayena akilamantena hi sakkā samaṇadhammo kātuṃ, vattameva vā	2304	
PA_atk-s02_01a:2304_6	etaṃ pabbajitānaṃ. Atha tena paṭivacane dinne, “anuruddhā, tumhe rājapabbajitā mahāpuññā,	2304	
PA_atk-s02_01a:2304_7	manussā tumhākaṃ araññe vasantānaṃ adatvā kassa aññassa dātabbaṃ maññissanti, tumhe	2304	
PA_atk-s02_01a:2304_8	pana etaṃ bhuñjitvā kiṃ nu kho migapotakā viya aññamaññaṃ saṅghaṭṭentā viharatha,	2304	
PA_atk-s02_01a:2304_9	udāhu sāmaggibhāvo vo atthī”ti sāmaggirasaṃ pucchanto, kacci pana vo, anuruddhā, samaggātiādimāha.	2304	
PA_atk-s02_01a:2305_0	Tattha khīrodakībhūtāti yathā khīrañca udakañca aññamaññaṃ saṃsandati, visuṃ na hoti,	2305	
PA_atk-s02_01a:2305_1	ekattaṃ viya upeti, kacci evaṃ sāmaggivasena ekattūpagatacittuppādā viharathāti pucchati.	2305	
PA_atk-s02_01a:2305_2	Piyacakkhūhīti mettacittaṃ paccupaṭṭhapetvā olokanacakkhūni piyacakkhūni nāma. Kacci	2305	
PA_atk-s02_01a:2305_3	tathārūpehi cakkhūhi aññamaññaṃ sampassantā viharathāti pucchati. Tagghāti ekaṃsatthe	2305	
PA_atk-s02_01a:2305_4	nipāto. Ekaṃsena mayaṃ, bhanteti vuttaṃ hoti. Yathā kathaṃ panāti ettha yathāti nipātamattaṃ.	2305	
PA_atk-s02_01a:2305_5	Kathanti kāraṇapucchā. Kathaṃ pana tumhe evaṃ viharatha, kena kāraṇena viharatha,	2305	
PA_atk-s02_01a:2305_6	taṃ me kāraṇaṃ brūthāti vuttaṃ hoti. Mettaṃ kāyakammanti mettacittavasena pavattaṃ	2305	
PA_atk-s02_01a:2305_7	kāyakammaṃ. Āvi ceva raho cāti sammukhā ceva parammukhā ca. Itaresupi eseva nayo.	2305	
PA_atk-s02_01a:2306_0	Tattha sammukhā kāyavacīkammāni sahavāse labbhanti, itarāni vippavāse. Manokammaṃ	2306	
PA_atk-s02_01a:2306_1	sabbattha labbhati. Yañhi sahavasantesu ekena mañcapīṭhaṃ vā dārubhaṇḍaṃ vā mattikābhaṇḍaṃ	2306	
PA_atk-s02_01a:2306_2	vā bahi dunnikkhittaṃ hoti, taṃ disvā kenidaṃ vaḷañjitanti avaññaṃ akatvā attanā	2306	
PA_atk-s02_01a:2306_3	dunnikkhittaṃ viya gahetvā paṭisāmentassa paṭijaggitabbayuttaṃ vā pana ṭhānaṃ paṭijaggantassa	2306	
PA_atk-s02_01a:2306_4	sammukhā mettaṃ kāyakammaṃ nāma hoti. Ekasmiṃ pakkante tena dunnikkhittaṃ senāsanaparikkhāraṃ	2306	
PA_atk-s02_01a:2306_5	tatheva nikkhipantassa paṭijaggitabbayuttaṭṭhānaṃ vā pana paṭijaggantassa parammukhā	2306	
PA_atk-s02_01a:2306_6	mettaṃ kāyakammaṃ nāma hoti. Sahavasantassa pana tehi saddhiṃ madhuraṃ sammodanīyaṃ	2306	
PA_atk-s02_01a:2306_7	kathaṃ paṭisanthārakathaṃ sāraṇīyakathaṃ dhammīkathaṃ sarabhaññaṃ sākacchaṃ pañhapucchanaṃ	2306	
PA_atk-s02_01a:2306_8	pañhavissajjananti evamādikaraṇe sammukhā mettaṃ vacīkammaṃ nāma hoti. Theresu pana	2306	
PA_atk-s02_01a:2306_9	pakkantesu mayhaṃ piyasahāyo nandiyatthero kimilatthero evaṃ sīlasampanno, evaṃ ācārasampannotiādiguṇakathanaṃ	2306	
PA_atk-s02_01a:2306_10	parammukhā mettaṃ vacīkammaṃ nāma hoti. Mayhaṃ piyamitto nandiyatthero kimilatthero	23061	
PA_atk-s02_01a:2306_11	avero hotu, abyāpajjo sukhī hotūti evaṃ samannāharato pana sammukhāpi parammukhāpi	23061	
PA_atk-s02_01a:2306_12	mettaṃ manokammaṃ hotiyeva.	23061	
PA_atk-s02_01a:2307_0	Nānā hi kho no, bhante, kāyāti kāyañhi piṭṭhaṃ viya mattikā viya ca omadditvā ekato	2307	
PA_atk-s02_01a:2307_1	kātuṃ na sakkā. Ekañca pana maññe cittanti cittaṃ pana no hitaṭṭhena nirantaraṭṭhena	2307	
PA_atk-s02_01a:2307_2	aviggahaṭṭhena samaggaṭṭhena ekamevāti dasseti. Kathaṃ panetaṃ sakaṃ cittaṃ nikkhipitvā	2307	
PA_atk-s02_01a:2307_3	itaresaṃ cittavasena vattiṃsūti? Ekassa patte malaṃ uṭṭhahati, ekassa cīvaraṃ kiliṭṭhaṃ	2307	
PA_atk-s02_01a:2307_4	hoti, ekassa paribhaṇḍakammaṃ hoti. Tattha yassa patte malaṃ uṭṭhitaṃ, tena mamāvuso,	2307	
PA_atk-s02_01a:2307_5	patte malaṃ uṭṭhitaṃ pacituṃ vaṭṭatīti vutte itare mayhaṃ cīvaraṃ kiliṭṭhaṃ dhovitabbaṃ,	2307	
PA_atk-s02_01a:2307_6	mayhaṃ paribhaṇḍaṃ kātabbanti avatvā araññaṃ pavisitvā dārūni āharitvā chinditvā	2307	
PA_atk-s02_01a:2307_7	pattakaṭāhe paribhaṇḍaṃ katvā tato paraṃ cīvaraṃ vā dhovanti, paribhaṇḍaṃ vā karonti.	2307	
PA_atk-s02_01a:2307_8	Mamāvuso, cīvaraṃ kiliṭṭhaṃ dhovituṃ vaṭṭati, mama paṇṇasālā uklāpā paribhaṇḍaṃ kātuṃ	2307	
PA_atk-s02_01a:2307_9	vaṭṭatīti paṭhamataraṃ ārocitepi eseva nayo.	2307	
PA_atk-s02_01a:2308_0	327. Sādhu sādhu, anuruddhāti bhagavā heṭṭhā na ca mayaṃ, bhante, piṇḍakena kilamimhāti	2308	
PA_atk-s02_01a:2308_1	vutte na sādhukāramadāsi. Kasmā? Ayañhi kabaḷīkāro āhāro nāma imesaṃ sattānaṃ apāyalokepi	2308	
PA_atk-s02_01a:2308_2	devamanussalokepi āciṇṇasamāciṇṇova. Ayaṃ pana lokasannivāso yebhuyyena vivādapakkhando,	2308	
PA_atk-s02_01a:2308_3	apāyaloke devamanussalokepi ime sattā paṭiviruddhā eva, etesaṃ sāmaggikālo dullabho,	2308	
PA_atk-s02_01a:2308_4	kadācideva hotīti samaggavāsassa dullabhattā idha bhagavā sādhukāramadāsi. Idāni	2308	
PA_atk-s02_01a:2308_5	tesaṃ appamādalakkhaṇaṃ pucchanto kacci pana vo, anuruddhātiādimāha. Tattha voti	2308	
PA_atk-s02_01a:2308_6	nipātamattaṃ paccattavacanaṃ vā, kacci tumheti attho. Amhākanti amhesu tīsu janesu.	2308	
PA_atk-s02_01a:2308_7	Piṇḍāya paṭikkamatīti gāme piṇḍāya caritvā paccāgacchati. Avakkārapātinti atirekapiṇḍapātaṃ	2308	
PA_atk-s02_01a:2308_8	apanetvā ṭhapanatthāya ekaṃ samuggapātiṃ dhovitvā ṭhapeti.	2308	
PA_atk-s02_01a:2309_0	Yo pacchāti te kira therā na ekatova bhikkhācāraṃ pavisanti, phalasamāpattiratā hete.	2309	
PA_atk-s02_01a:2309_1	Pātova sarīrappaṭijagganaṃ katvā vattappaṭipattiṃ pūretvā senāsanaṃ pavisitvā kālaparicchedaṃ	2309	
PA_atk-s02_01a:2309_2	katvā phalasamāpattiṃ appetvā nisīdanti. Tesu yo paṭhamataraṃ nisinno attano kālaparicchedavasena	2309	
PA_atk-s02_01a:2309_3	paṭhamataraṃ uṭṭhāti; so piṇḍāya caritvā paṭinivatto bhattakiccaṭṭhānaṃ āgantvā jānāti	2309	
PA_atk-s02_01a:2309_4	– “dve bhikkhū pacchā, ahaṃ paṭhamataraṃ āgato”ti. Atha pattaṃ pidahitvā āsanapaññāpanādīni	2309	
PA_atk-s02_01a:2309_5	katvā yadi patte paṭivisamattameva hoti, nisīditvā bhuñjati. Yadi atirekaṃ hoti,	2309	
PA_atk-s02_01a:2309_6	avakkārapātiyaṃ pakkhipitvā pātiṃ pidhāya bhuñjati. Katabhattakicco pattaṃ dhovitvā	2309	
PA_atk-s02_01a:2309_7	vodakaṃ katvā thavikāya osāpetvā pattacīvaraṃ gahetvā attano vasanaṭṭhānaṃ pavisati.	2309	
PA_atk-s02_01a:2309_8	Dutiyopi āgantvāva jānāti – “eko paṭhamaṃ āgato, eko pacchato”ti. So sace patte bhattaṃ	2309	
PA_atk-s02_01a:2309_9	pamāṇameva hoti, bhuñjati. Sace mandaṃ, avakkārapātito gahetvā bhuñjati. Sace atirekaṃ	2309	
PA_atk-s02_01a:2309_10	hoti, avakkārapātiyaṃ pakkhipitvā pamāṇameva bhuñjitvā purimatthero viya vasanaṭṭhānaṃ	23091	
PA_atk-s02_01a:2309_11	pavisati. Tatiyopi āgantvāva jānāti – “dve paṭhamaṃ āgatā, ahaṃ pacchato”ti. Sopi	23091	
PA_atk-s02_01a:2309_12	dutiyatthero viya bhuñjitvā katabhattakicco pattaṃ dhovitvā vodakaṃ katvā thavikāya	23091	
PA_atk-s02_01a:2309_13	osāpetvā āsanāni ukkhipitvā paṭisāmeti; pānīyaghaṭe vā paribhojanīyaghaṭe vā avasesaṃ	23091	
PA_atk-s02_01a:2309_14	udakaṃ chaḍḍetvā ghaṭe nikujjitvā avakkārapātiyaṃ sace avasesabhattaṃ hoti, taṃ vuttanayena	23091	
PA_atk-s02_01a:2309_15	jahitvā pātiṃ dhovitvā paṭisāmeti; bhattaggaṃ sammajjati. Tato kacavaraṃ chaḍḍetvā	23091	
PA_atk-s02_01a:2309_16	sammajjaniṃ ukkhipitvā upacikāhi muttaṭṭhāne ṭhapetvā pattacīvaramādāya vasanaṭṭhānaṃ	23091	
PA_atk-s02_01a:2309_17	pavisati. Idaṃ therānaṃ bahivihāre araññe bhattakiccakaraṇaṭṭhāne bhojanasālāyaṃ	23091	
PA_atk-s02_01a:2309_18	vattaṃ. Idaṃ sandhāya, “yo pacchā”tiādi vuttaṃ.	23091	
PA_atk-s02_01a:2310_0	Yo passatītiādi pana nesaṃ antovihāre vattanti veditabbaṃ. Tattha vaccaghaṭanti ācamanakumbhiṃ.	2310	
PA_atk-s02_01a:2310_1	Rittanti rittakaṃ. Tucchanti tasseva vevacanaṃ. Avisayhanti ukkhipituṃ asakkuṇeyyaṃ,	2310	
PA_atk-s02_01a:2310_2	atibhāriyaṃ. Hatthavikārenāti hatthasaññāya. Te kira pānīyaghaṭādīsu yaṃkiñci tucchakaṃ	2310	
PA_atk-s02_01a:2310_3	gahetvā pokkharaṇiṃ gantvā anto ca bahi ca dhovitvā udakaṃ parissāvetvā tīre ṭhapetvā	2310	
PA_atk-s02_01a:2310_4	aññaṃ bhikkhuṃ hatthavikārena āmantenti, odissa vā anodissa vā saddaṃ na karonti.	2310	
PA_atk-s02_01a:2310_5	Kasmā odissa saddaṃ na karonti? Taṃ bhikkhuṃ saddo bādheyyāti. Kasmā anodissa saddaṃ	2310	
PA_atk-s02_01a:2310_6	na karonti? Anodissa sadde dinne, “ahaṃ pure, ahaṃ pure”ti dvepi nikkhameyyuṃ, tato	2310	
PA_atk-s02_01a:2310_7	dvīhi kattabbakamme tatiyassa kammacchedo bhaveyya. Saṃyatapadasaddo pana hutvā aparassa	2310	
PA_atk-s02_01a:2310_8	bhikkhuno divāṭṭhānasantikaṃ gantvā tena diṭṭhabhāvaṃ ñatvā hatthasaññaṃ karoti,	2310	
PA_atk-s02_01a:2310_9	tāya saññāya itaro āgacchati, tato dve janā hatthena hatthaṃ saṃsibbantā dvīsu hatthesu	2310	
PA_atk-s02_01a:2310_10	ṭhapetvā upaṭṭhapenti. Taṃ sandhāyāha – “hatthavikārena dutiyaṃ āmantetvā hatthavilaṅghakena upaṭṭhapemā”ti.	23101	
PA_atk-s02_01a:2311_0	Pañcāhikaṃ kho panāti cātuddase pannarase aṭṭhamiyanti idaṃ tāva pakatidhammassavanameva,	2311	
PA_atk-s02_01a:2311_1	taṃ akhaṇḍaṃ katvā pañcame pañcame divase dve therā nātivikāle nhāyitvā anuruddhattherassa	2311	
PA_atk-s02_01a:2311_2	vasanaṭṭhānaṃ gacchanti. Tattha tayopi nisīditvā tiṇṇaṃ piṭakānaṃ aññatarasmiṃ aññamaññaṃ	2311	
PA_atk-s02_01a:2311_3	pañhaṃ pucchanti, aññamaññaṃ vissajjenti, tesaṃ evaṃ karontānaṃyeva aruṇaṃ uggacchati.	2311	
PA_atk-s02_01a:2311_4	Taṃ sandhāyetaṃ vuttaṃ. Ettāvatā therena bhagavatā appamādalakkhaṇaṃ pucchitena pamādaṭṭhānesuyeva	2311	
PA_atk-s02_01a:2311_5	appamādalakkhaṇaṃ vissajjitaṃ hoti. Aññesañhi bhikkhūnaṃ bhikkhācāraṃ pavisanakālo,	2311	
PA_atk-s02_01a:2311_6	nikkhamanakālo, nivāsanaparivattanaṃ, cīvarapārupanaṃ, antogāme piṇḍāya caraṇaṃ dhammakathanaṃ,	2311	
PA_atk-s02_01a:2311_7	anumodanaṃ, gāmato nikkhamitvā bhattakiccakaraṇaṃ, pattadhovanaṃ, pattaosāpanaṃ,	2311	
PA_atk-s02_01a:2311_8	pattacīvarapaṭisāmananti papañcakaraṇaṭṭhānāni etāni. Tasmā thero amhākaṃ ettakaṃ	2311	
PA_atk-s02_01a:2311_9	ṭhānaṃ muñcitvā pamādakālo nāma natthīti dassento pamādaṭṭhānesuyeva appamādalakkhaṇaṃ vissajjesi.	2311	
PA_atk-s02_01a:2312_0	328. Athassa bhagavā sādhukāraṃ datvā paṭhamajjhānaṃ pucchanto puna atthi pana votiādimāha.	2312	
PA_atk-s02_01a:2312_1	Tattha uttari manussadhammāti manussadhammato uttari. Alamariyañāṇadassanavisesoti	2312	
PA_atk-s02_01a:2312_2	ariyabhāvakaraṇasamattho ñāṇaviseso. Kiñhi no siyā, bhanteti kasmā, bhante, nādhigato	2312	
PA_atk-s02_01a:2312_3	bhavissati, adhigatoyevāti. Yāva devāti yāva eva.	2312	
PA_atk-s02_01a:2313_0	329. Evaṃ paṭhamajjhānādhigame byākate dutiyajjhānādīni pucchanto etassa pana votiādimāha.	2313	
PA_atk-s02_01a:2313_1	Tattha samatikkamāyāti samatikkamatthāya. Paṭippassaddhiyāti paṭippassaddhatthāya.	2313	
PA_atk-s02_01a:2313_2	Sesaṃ sabbattha vuttanayeneva veditabbaṃ. Pacchimapañhe pana lokuttarañāṇadassanavasena	2313	
PA_atk-s02_01a:2313_3	adhigataṃ nirodhasamāpattiṃ pucchanto alamariyañāṇadassanavisesoti āha. Theropi pucchānurūpeneva	2313	
PA_atk-s02_01a:2313_4	byākāsi. Tattha yasmā vedayitasukhato avedayitasukhaṃ santataraṃ paṇītataraṃ hoti,	2313	
PA_atk-s02_01a:2313_5	tasmā aññaṃ phāsuvihāraṃ uttaritaraṃ vā paṇītataraṃ vā na samanupassāmāti āha.	2313	
PA_atk-s02_01a:2314_0	330. Dhammiyā kathāyāti sāmaggirasānisaṃsappaṭisaṃyuttāya dhammiyā kathāya. Sabbepi	2314	
PA_atk-s02_01a:2314_1	te catūsu saccesu pariniṭṭhitakiccā, tena tesaṃ paṭivedhatthāya kiñci kathetabbaṃ	2314	
PA_atk-s02_01a:2314_2	natthi. Sāmaggirasena pana ayañca ayañca ānisaṃsoti sāmaggirasānisaṃsameva nesaṃ	2314	
PA_atk-s02_01a:2314_3	bhagavā kathesi. Bhagavantaṃ anusaṃyāyitvāti anugantvā. Te kira bhagavato pattacīvaraṃ	2314	
PA_atk-s02_01a:2314_4	gahetvā thokaṃ agamaṃsu, atha bhagavā vihārassa pariveṇapariyantaṃ gatakāle, “āharatha	2314	
PA_atk-s02_01a:2314_5	me pattacīvaraṃ, tumhe idheva tiṭṭhathā”ti pakkāmi. Tato paṭinivattitvāti tato ṭhitaṭṭhānato	2314	
PA_atk-s02_01a:2314_6	nivattitvā. Kiṃ nu kho mayaṃ āyasmatoti bhagavantaṃ nissāya pabbajjādīni adhigantvāpi	2314	
PA_atk-s02_01a:2314_7	attano guṇakathāya aṭṭiyamānā adhigamappicchatāya āhaṃsu. Imāsañca imāsañcāti paṭhamajjhānādīnaṃ	2314	
PA_atk-s02_01a:2314_8	lokiyalokuttarānaṃ. Cetasā ceto paricca viditoti ajja me āyasmanto lokiyasamāpattiyā	2314	
PA_atk-s02_01a:2314_9	vītināmesuṃ, ajja lokuttarāyāti evaṃ cittena cittaṃ paricchinditvā viditaṃ. Devatāpi	2314	
PA_atk-s02_01a:2314_10	meti, bhante anuruddha, ajja ayyo nandiyatthero, ajja ayyo kimilatthero imāya ca	23141	
PA_atk-s02_01a:2314_11	imāya ca samāpattiyā vītināmesīti evamārocesunti attho. Pañhābhipuṭṭhenāti tampi	23141	
PA_atk-s02_01a:2314_12	mayā sayaṃ viditanti vā devatāhi ārocitanti vā ettakeneva mukhaṃ me sajjanti kathaṃ	23141	
PA_atk-s02_01a:2314_13	samuṭṭhāpetvā apuṭṭheneva me na kathitaṃ. Bhagavatā pana pañhābhipuṭṭhena pañhaṃ	23141	
PA_atk-s02_01a:2314_14	abhipucchitena satā byākataṃ, tatra me kiṃ na rocathāti āha.	23141	
PA_atk-s02_01a:2315_0	331. Dīghoti “maṇi māṇivaro dīgho, atho serīsako sahā”ti evaṃ āgato aṭṭhavīsatiyā	2315	
PA_atk-s02_01a:2315_1	yakkhasenāpatīnaṃ abbhantaro eko devarājā. Parajanoti tasseva yakkhassa nāmaṃ. Yena	2315	
PA_atk-s02_01a:2315_2	bhagavā tenupasaṅkamīti so kira vessavaṇena pesito etaṃ ṭhānaṃ gacchanto bhagavantaṃ	2315	
PA_atk-s02_01a:2315_3	sayaṃ pattacīvaraṃ gahetvā giñjakāvasathato gosiṅgasālavanassa antare disvā bhagavā	2315	
PA_atk-s02_01a:2315_4	attanā pattacīvaraṃ gahetvā gosiṅgasālavane tiṇṇaṃ kulaputtānaṃ santikaṃ gacchati.	2315	
PA_atk-s02_01a:2315_5	Ajja mahatī dhammadesanā bhavissati. Mayāpi tassā desanāya bhāginā bhavitabbanti	2315	
PA_atk-s02_01a:2315_6	adissamānena kāyena satthu padānupadiko gantvā avidūre ṭhatvā dhammaṃ sutvā satthari	2315	
PA_atk-s02_01a:2315_7	gacchantepi na gato, – “ime therā kiṃ karissantī”ti dassanatthaṃ pana tattheva ṭhito.	2315	
PA_atk-s02_01a:2315_8	Atha te dve there anuruddhattheraṃ paliveṭhente disvā, – “ime therā bhagavantaṃ nissāya	2315	
PA_atk-s02_01a:2315_9	pabbajjādayo sabbaguṇe adhigantvāpi bhagavatova maccharāyanti, na sahanti, ativiya	2315	
PA_atk-s02_01a:2315_10	nilīyanti paṭicchādenti, na dāni tesaṃ paṭicchādetuṃ dassāmi, pathavito yāva brahmalokā	23151	
PA_atk-s02_01a:2315_11	etesaṃ guṇe pakāsessāmī”ti cintetvā yena bhagavā tenupasaṅkami.	23151	
PA_atk-s02_01a:2316_0	Lābhā vata, bhanteti ye, bhante, vajjiraṭṭhavāsino bhagavantañca ime ca tayo kulaputte	2316	
PA_atk-s02_01a:2316_1	passituṃ labhanti, vandituṃ labhanti, deyyadhammaṃ dātuṃ labhanti, dhammaṃ sotuṃ	2316	
PA_atk-s02_01a:2316_2	labhanti, tesaṃ lābhā, bhante, vajjīnanti attho. Saddaṃ sutvāti so kira attano yakkhānubhāvena	2316	
PA_atk-s02_01a:2316_3	mahantaṃ saddaṃ katvā sakalaṃ vajjiraṭṭhaṃ ajjhottharanto taṃ vācaṃ nicchāresi. Tena	2316	
PA_atk-s02_01a:2316_4	cassa tesu rukkhapabbatādīsu adhivatthā bhummā devatā saddaṃ assosuṃ. Taṃ sandhāya	2316	
PA_atk-s02_01a:2316_5	vuttaṃ – “saddaṃ sutvā”ti. Anussāvesunti mahantaṃ saddaṃ sutvā sāvesuṃ. Esa nayo	2316	
PA_atk-s02_01a:2316_6	sabbattha. Yāva brahmalokāti yāva akaniṭṭhabrahmalokā. Tañcepi kulanti, “amhākaṃ	2316	
PA_atk-s02_01a:2316_7	kulato nikkhamitvā ime kulaputtā pabbajitā evaṃ sīlavanto guṇavanto ācārasampannā	2316	
PA_atk-s02_01a:2316_8	kalyāṇadhammā”ti evaṃ tañcepi kulaṃ ete tayo kulaputte pasannacittaṃ anussareyyāti	2316	
PA_atk-s02_01a:2316_9	evaṃ sabbattha attho daṭṭhabbo. Iti bhagavā yathānusandhināva desanaṃ niṭṭhapesīti.	2316	
PA_atk-s02_01a:2317	Papañcasūdaniyā majjhimanikāyaṭṭhakathāya	231	
PA_atk-s02_01a:2318	Cūḷagosiṅgasuttavaṇṇanā niṭṭhitā.	231	
PA_atk-s02_01a:2319	2. Mahāgosiṅgasuttavaṇṇanā	231	
PA_atk-s02_01a:2320_0	332. Evaṃ me sutanti mahāgosiṅgasuttaṃ. Tattha gosiṅgasālavanadāyeti idaṃ vasanaṭṭhānadassanatthaṃ	2320	
PA_atk-s02_01a:2320_1	vuttaṃ. Aññesu hi suttesu, “sāvatthiyaṃ viharati jetavane anāthapiṇḍikassa ārāme”ti	2320	
PA_atk-s02_01a:2320_2	evaṃ paṭhamaṃ gocaragāmaṃ dassetvā pacchā vasanaṭṭhānaṃ dasseti. Imasmiṃ pana mahāgosiṅgasutte	2320	
PA_atk-s02_01a:2320_3	bhagavato gocaragāmo anibandho, kocideva gocaragāmo bhavissati. Tasmā vasanaṭṭhānameva	2320	
PA_atk-s02_01a:2320_4	paridīpitaṃ. Araññanidānakaṃ nāmetaṃ suttanti. Sambahulehīti bahukehi. Abhiññātehi	2320	
PA_atk-s02_01a:2320_5	abhiññātehīti sabbattha vissutehi pākaṭehi. Therehi sāvakehi saddhinti pātimokkhasaṃvarādīhi	2320	
PA_atk-s02_01a:2320_6	thirakārakeheva dhammehi samannāgatattā therehi, savanante jātattā sāvakehi saddhiṃ	2320	
PA_atk-s02_01a:2320_7	ekato. Idāni te there sarūpato dassento, āyasmatā ca sāriputtenātiādimāha. Tatthāyasmā	2320	
PA_atk-s02_01a:2320_8	sāriputto attano sīlādīhi guṇehi buddhasāsane abhiññāto. Cakkhumantānaṃ gaganamajjhe	2320	
PA_atk-s02_01a:2320_9	ṭhito sūriyo viya cando viya, samuddatīre ṭhitānaṃ sāgaro viya ca pākaṭo paññāto.	2320	
PA_atk-s02_01a:2320_10	Na kevalañcassa imasmiṃ sutte āgataguṇavaseneva mahantatā veditabbā, ito aññesaṃ	23201	
PA_atk-s02_01a:2320_11	dhammadāyādasuttaṃ anaṅgaṇasuttaṃ sammādiṭṭhisuttaṃ sīhanādasuttaṃ rathavinītaṃ mahāhatthipadopamaṃ	23201	
PA_atk-s02_01a:2320_12	mahāvedallaṃ cātumasuttaṃ dīghanakhaṃ anupadasuttaṃ sevitabbāsevitabbasuttaṃ saccavibhaṅgasuttaṃ	23201	
PA_atk-s02_01a:2320_13	piṇḍapātapārisuddhi sampasādanīyaṃ saṅgītisuttaṃ dasuttarasuttaṃ pavāraṇāsuttaṃ susimasuttaṃ	23201	
PA_atk-s02_01a:2320_14	therapañhasuttaṃ mahāniddeso paṭisambhidāmaggo therasīhanādasuttaṃ abhinikkhamanaṃ	23201	
PA_atk-s02_01a:2320_15	etadagganti imesampi suttānaṃ vasena therassa mahantatā veditabbā. Etadaggasmiñhi,	23201	
PA_atk-s02_01a:2320_16	“etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto”ti vuttaṃ.	23201	
PA_atk-s02_01a:2321_0	Mahāmoggallānopi sīlādiguṇehi ceva imasmiṃ sutte āgataguṇehi ca thero viya abhiññāto	2321	
PA_atk-s02_01a:2321_1	pākaṭo mahā. Apicassa anumānasuttaṃ, cūḷataṇhāsaṅkhayasuttaṃ māratajjaniyasuttaṃ	2321	
PA_atk-s02_01a:2321_2	pāsādakampanaṃ sakalaṃ iddhipādasaṃyuttaṃ nandopanandadamanaṃ yamakapāṭihāriyakāle	2321	
PA_atk-s02_01a:2321_3	devalokagamanaṃ vimānavatthu petavatthu therassa abhinikkhamanaṃ etadagganti imesampi	2321	
PA_atk-s02_01a:2321_4	vasena mahantabhāvo veditabbo. Etadaggasmiñhi, “etadaggaṃ, bhikkhave, mama sāvakānaṃ	2321	
PA_atk-s02_01a:2321_5	bhikkhūnaṃ iddhimantānaṃ yadidaṃ mahāmoggallāno”ti vuttaṃ.	2321	
PA_atk-s02_01a:2322_0	Mahākassapopi sīlādiguṇehi ceva imasmiṃ sutte āgataguṇehi ca thero viya abhiññāto	2322	
PA_atk-s02_01a:2322_1	pākaṭo mahā. Apicassa cīvaraparivattanasuttaṃ jiṇṇacīvarasuttaṃ candopamaṃ sakalaṃ	2322	
PA_atk-s02_01a:2322_2	kassapasaṃyuttaṃ mahāariyavaṃsasuttaṃ therassa abhinikkhamanaṃ etadagganti imesampi	2322	
PA_atk-s02_01a:2322_3	vasena mahantabhāvo veditabbo. Etadaggasmiñhi, “etadaggaṃ, bhikkhave, mama sāvakānaṃ	2322	
PA_atk-s02_01a:2322_4	bhikkhūnaṃ dhutavādānaṃ yadidaṃ mahākassapo”ti vuttaṃ.	2322	
PA_atk-s02_01a:2323_0	Anuruddhattheropi sīlādiguṇehi ceva imasmiṃ sutte āgataguṇehi ca thero viya abhiññāto	2323	
PA_atk-s02_01a:2323_1	pākaṭo mahā. Apicassa cūḷagosiṅgasuttaṃ naḷakapānasuttaṃ anuttariyasuttaṃ upakkilesasuttaṃ	2323	
PA_atk-s02_01a:2323_2	anuruddhasaṃyuttaṃ mahāpurisavitakkasuttaṃ therassa abhinikkhamanaṃ etadagganti imesampi	2323	
PA_atk-s02_01a:2323_3	vasena mahantabhāvo veditabbo. Etadaggasmiñhi, “etadaggaṃ, bhikkhave, mama sāvakānaṃ	2323	
PA_atk-s02_01a:2323_4	bhikkhūnaṃ dibbacakkhukānaṃ yadidaṃ anuruddho”ti vuttaṃ.	2323	
PA_atk-s02_01a:2324_0	Āyasmatā ca revatenāti ettha pana dve revatā khadiravaniyarevato ca kaṅkhārevato	2324	
PA_atk-s02_01a:2324_1	ca. Tattha khadiravaniyarevato dhammasenāpatittherassa kaniṭṭhabhātiko, na so idha	2324	
PA_atk-s02_01a:2324_2	adhippeto. “Akappiyo guḷo, akappiyā muggā”ti evaṃ kaṅkhābahulo pana thero idha revatoti	2324	
PA_atk-s02_01a:2324_3	adhippeto. Sopi sīlādiguṇehi ceva imasmiṃ sutte āgataguṇehi ca thero viya abhiññāto	2324	
PA_atk-s02_01a:2324_4	pākaṭo mahā. Apicassa abhinikkhamanenapi etadaggenapi mahantabhāvo veditabbo. Etadaggasmiñhi,	2324	
PA_atk-s02_01a:2324_5	“etadaggaṃ, bhikkhave, mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti vuttaṃ.	2324	
PA_atk-s02_01a:2325_0	Ānandattheropi sīlādiguṇehi ceva imasmiṃ sutte āgataguṇehi ca thero viya abhiññāto	2325	
PA_atk-s02_01a:2325_1	pākaṭo mahā. Apicassa sekkhasuttaṃ bāhitikasuttaṃ āneñjasappāyaṃ gopakamoggallānaṃ	2325	
PA_atk-s02_01a:2325_2	bahudhātukaṃ cūḷasuññataṃ mahāsuññataṃ acchariyabbhutasuttaṃ bhaddekarattaṃ mahānidānaṃ	2325	
PA_atk-s02_01a:2325_3	mahāparinibbānaṃ subhasuttaṃ cūḷaniyalokadhātusuttaṃ abhinikkhamanaṃ etadagganti	2325	
PA_atk-s02_01a:2325_4	imesampi vasena mahantabhāvo veditabbo. Etadaggasmiñhi, “etadaggaṃ, bhikkhave, mama	2325	
PA_atk-s02_01a:2325_5	sāvakānaṃ bhikkhūnaṃ bahussutānaṃ yadidaṃ ānando”ti vuttaṃ.	2325	
PA_atk-s02_01a:2326_0	Aññehi ca abhiññātehi abhiññātehīti na kevalañca eteheva, aññehi ca mahāguṇatāya	2326	
PA_atk-s02_01a:2326_1	pākaṭehi abhiññātehi bahūhi therehi sāvakehi saddhiṃ bhagavā gosiṅgasālavanadāye	2326	
PA_atk-s02_01a:2326_2	viharatīti attho. Āyasmā hi sāriputto sayaṃ mahāpañño aññepi bahū mahāpaññe bhikkhū	2326	
PA_atk-s02_01a:2326_3	gahetvā tadā dasabalaṃ parivāretvā vihāsi. Āyasmā mahāmoggallāno sayaṃ iddhimā, āyasmā	2326	
PA_atk-s02_01a:2326_4	mahākassapo sayaṃ dhutavādo, āyasmā anuruddho sayaṃ dibbacakkhuko, āyasmā revato	2326	
PA_atk-s02_01a:2326_5	sayaṃ jhānābhirato, āyasmā ānando sayaṃ bahussuto aññepi bahū bahussute bhikkhū gahetvā	2326	
PA_atk-s02_01a:2326_6	tadā dasabalaṃ parivāretvā vihāsi, evaṃ tadā ete ca aññe ca abhiññātā mahātherā tiṃsasahassamattā	2326	
PA_atk-s02_01a:2326_7	bhikkhū dasabalaṃ parivāretvā vihariṃsūti veditabbā.	2326	
PA_atk-s02_01a:2327_0	Paṭisallānā vuṭṭhitoti phalasamāpattivivekato vuṭṭhito. Yenāyasmā mahākassapo tenupasaṅkamīti	2327	
PA_atk-s02_01a:2327_1	thero kira paṭisallānā vuṭṭhito pacchimalokadhātuṃ olokento vanante kīḷantassa mattakhattiyassa	2327	
PA_atk-s02_01a:2327_2	kaṇṇato patamānaṃ kuṇḍalaṃ viya, saṃharitvā samugge pakkhipamānaṃ rattakambalaṃ viya,	2327	
PA_atk-s02_01a:2327_3	maṇināgadantato patamānaṃ satasahassagghanikaṃ suvaṇṇapātiṃ viya ca atthaṃ gacchamānaṃ	2327	
PA_atk-s02_01a:2327_4	paripuṇṇapaṇṇāsayojanaṃ sūriyamaṇḍalaṃ addasa. Tadanantaraṃ pācīnalokadhātuṃ olokento	2327	
PA_atk-s02_01a:2327_5	nemiyaṃ gahetvā parivattayamānaṃ rajatacakkaṃ viya, rajatakūṭato nikkhamantaṃ khīradhārāmaṇḍaṃ	2327	
PA_atk-s02_01a:2327_6	viya, sapakkhe papphoṭetvā gaganatale pakkhandamānaṃ setahaṃsaṃ viya ca meghavaṇṇāya	2327	
PA_atk-s02_01a:2327_7	samuddakucchito uggantvā pācīnacakkavāḷapabbatamatthake sasalakkhaṇappaṭimaṇḍitaṃ	2327	
PA_atk-s02_01a:2327_8	ekūnapaṇṇāsayojanaṃ candamaṇḍalaṃ addasa. Tato sālavanaṃ olokesi. Tasmiñhi samaye	2327	
PA_atk-s02_01a:2327_9	sālarukkhā mūlato paṭṭhāya yāva aggā sabbapāliphullā dukūlapārutā viya, muttākalāpavinaddhā	2327	
PA_atk-s02_01a:2327_10	viya ca virociṃsu. Bhūmitalaṃ pupphasantharapūjāya paṭimaṇḍitaṃ viya, tattha tattha	23271	
PA_atk-s02_01a:2327_11	nipatantena pupphareṇunā lākhārasena siñcamānaṃ viya ca ahosi. Bhamaramadhukaragaṇā	23271	
PA_atk-s02_01a:2327_12	kusumareṇumadamattā upagāyamānā viya vanantaresu vicaranti. Tadā ca uposathadivasova	23271	
PA_atk-s02_01a:2327_13	hoti. Atha thero, “kāya nu kho ajja ratiyā vītināmessāmī”ti cintesi, ariyasāvakā	23271	
PA_atk-s02_01a:2327_14	ca nāma piyadhammassavanā honti. Athassa etadahosi – “ajja mayhaṃ jeṭṭhabhātikassa	23271	
PA_atk-s02_01a:2327_15	dhammasenāpatittherassa santikaṃ gantvā dhammaratiyā vītināmessāmī”ti. Gacchanto	23271	
PA_atk-s02_01a:2327_16	pana ekakova agantvā “mayhaṃ piyasahāyaṃ mahākassapattheraṃ gahetvā gamissāmī”ti	23271	
PA_atk-s02_01a:2327_17	nisinnaṭṭhānato vuṭṭhāya cammakhaṇḍaṃ papphoṭetvā yenāyasmā mahākassapo tenupasaṅkami.	23271	
PA_atk-s02_01a:2328_0	Evamāvusoti kho āyasmā mahākassapoti theropi yasmā piyadhammassavanova ariyasāvako,	2328	
PA_atk-s02_01a:2328_1	tasmā tassa vacanaṃ sutvā gacchāvuso, tvaṃ, mayhaṃ sīsaṃ vā rujjati piṭṭhi vāti kiñci	2328	
PA_atk-s02_01a:2328_2	lesāpadesaṃ akatvā tuṭṭhahadayova, “evamāvuso”tiādimāha. Paṭissutvā ca nisinnaṭṭhānato	2328	
PA_atk-s02_01a:2328_3	vuṭṭhāya cammakhaṇḍaṃ papphoṭetvā mahāmoggallānaṃ anubandhi. Tasmiṃ samaye dve mahātherā	2328	
PA_atk-s02_01a:2328_4	paṭipāṭiyā ṭhitāni dve candamaṇḍalāni viya, dve sūriyamaṇḍalāni viya, dve chaddantanāgarājāno	2328	
PA_atk-s02_01a:2328_5	viya, dve sīhā viya, dve byagghā viya ca virociṃsu. Anuruddhattheropi tasmiṃ samaye	2328	
PA_atk-s02_01a:2328_6	divāṭṭhāne nisinno dve mahāthere sāriputtattherassa santikaṃ gacchante disvā pacchimalokadhātuṃ	2328	
PA_atk-s02_01a:2328_7	olokento sūriyaṃ vanantaṃ pavisantaṃ viya, pācīnalokadhātuṃ olokento candaṃ vanantato	2328	
PA_atk-s02_01a:2328_8	uggacchantaṃ viya, sālavanaṃ olokento sabbapāliphullameva sālavanañca disvā ajja	2328	
PA_atk-s02_01a:2328_9	uposathadivaso, ime ca me jeṭṭhabhātikā dhammasenāpatissa santikaṃ gacchanti, mahantena	2328	
PA_atk-s02_01a:2328_10	dhammassavanena bhavitabbaṃ, ahampi dhammassavanassa bhāgī bhavissāmīti nisinnaṭṭhānato	23281	
PA_atk-s02_01a:2328_11	vuṭṭhāya cammakhaṇḍaṃ papphoṭetvā mahātherānaṃ padānupadiko hutvā nikkhami. Tena	23281	
PA_atk-s02_01a:2328_12	vuttaṃ – “atha kho āyasmā ca mahāmoggallāno āyasmā ca mahākassapo āyasmā ca anuruddho	23281	
PA_atk-s02_01a:2328_13	yenāyasmā sāriputto tenupasaṅkamiṃsū”ti. Upasaṅkamiṃsūti. Paṭipāṭiyā ṭhitā tayo candā	23281	
PA_atk-s02_01a:2328_14	viya, sūriyā viya, sīhā viya ca virocamānā upasaṅkamiṃsu.	23281	
PA_atk-s02_01a:2329_0	333. Evaṃ upasaṅkamante pana te mahāthere āyasmā ānando attano divāṭṭhāne nisinnoyeva	2329	
PA_atk-s02_01a:2329_1	disvā, “ajja mahantaṃ dhammassavanaṃ bhavissati, mayāpi tassa bhāginā bhavitabbaṃ,	2329	
PA_atk-s02_01a:2329_2	na kho pana ekakova gamissāmi, mayhaṃ piyasahāyampi revatattheraṃ gahetvā gamissāmī”ti	2329	
PA_atk-s02_01a:2329_3	sabbaṃ mahāmoggallānassa mahākassapassa anuruddhassa upasaṅkamane vuttanayeneva vitthārato	2329	
PA_atk-s02_01a:2329_4	veditabbaṃ. Iti te dve janā paṭipāṭiyā ṭhitā dve candā viya, sūriyā viya, sīhā viya	2329	
PA_atk-s02_01a:2329_5	ca virocamānā upasaṅkamiṃsu. Tena vuttaṃ – “addasā kho āyasmā sāriputto”tiādi. Disvāna	2329	
PA_atk-s02_01a:2329_6	āyasmantaṃ ānandaṃ etadavocāti dūratova disvā anukkamena kathāupacāraṃ sampattametaṃ,	2329	
PA_atk-s02_01a:2329_7	“etu kho āyasmā”tiādivacanaṃ avoca. Ramaṇīyaṃ, āvusoti ettha duvidhaṃ rāmaṇeyyakaṃ	2329	
PA_atk-s02_01a:2329_8	vanarāmaṇeyyakaṃ puggalarāmaṇeyyakañca. Tattha vanaṃ nāma nāgasalaḷasālacampakādīhi	2329	
PA_atk-s02_01a:2329_9	sañchannaṃ hoti bahalacchāyaṃ pupphaphalūpagaṃ vividharukkhaṃ udakasampannaṃ gāmato	2329	
PA_atk-s02_01a:2329_10	nissaṭaṃ, idaṃ vanarāmaṇeyyakaṃ nāma. Yaṃ sandhāya vuttaṃ –	23291	
PA_atk-s02_01a:2330	“Ramaṇīyāni araññāni, yattha na ramatī jano;	233	
PA_atk-s02_01a:2331	Vītarāgā ramissanti, na te kāmagavesino”ti. ;	233	
PA_atk-s02_01a:2332	Vanaṃ pana sacepi ujjaṅgale hoti nirudakaṃ viralacchāyaṃ kaṇṭakasamākiṇṇaṃ, buddhādayopettha ariyā viharanti, idaṃ puggalarāmaṇeyyakaṃ nāma. Yaṃ sandhāya vuttaṃ –	233	
PA_atk-s02_01a:2333	“Gāme vā yadi vāraññe, ninne vā yadi vā thale;	233	
PA_atk-s02_01a:2334	Yattha arahanto viharanti, taṃ bhūmirāmaṇeyyaka”nti. ;	233	
PA_atk-s02_01a:2335_0	Idha pana taṃ duvidhampi labbhati. Tadā hi gosiṅgasālavanaṃ sabbapāliphullaṃ hoti	2335	
PA_atk-s02_01a:2335_1	kusumagandhasugandhaṃ, sadevake cettha loke aggapuggalo sammāsambuddho tiṃsasahassamattehi	2335	
PA_atk-s02_01a:2335_2	abhiññātabhikkhūhi saddhiṃ viharati. Taṃ sandhāya vuttaṃ – “ramaṇīyaṃ, āvuso ānanda,	2335	
PA_atk-s02_01a:2335_3	gosiṅgasālavana”nti.	2335	
PA_atk-s02_01a:2336_0	Dosināti dosāpagatā, abbhaṃ mahikā dhūmo rajo rāhūti imehi pañcahi upakkilesehi virahitāti	2336	
PA_atk-s02_01a:2336_1	vuttaṃ hoti. Sabbapāliphullāti sabbattha pāliphullā, mūlato paṭṭhāya yāva aggā apupphitaṭṭhānaṃ	2336	
PA_atk-s02_01a:2336_2	nāma natthi. Dibbā maññe gandhā sampavantīti dibbā mandārapupphakoviḷārapāricchattakacandanacuṇṇagandhā	2336	
PA_atk-s02_01a:2336_3	viya samantā pavāyanti, sakkasuyāsantusitanimmānaratiparanimmitamahābrahmānaṃ otiṇṇaṭṭhānaṃ	2336	
PA_atk-s02_01a:2336_4	viya vāyantīti vuttaṃ hoti.	2336	
PA_atk-s02_01a:2337_0	Kathaṃrūpena, āvuso ānandāti ānandatthero tesaṃ pañcannaṃ therānaṃ saṅghanavakova.	2337	
PA_atk-s02_01a:2337_1	Kasmā thero taṃyeva paṭhamaṃ pucchatīti? Mamāyitattā. Te hi dve therā aññamaññaṃ	2337	
PA_atk-s02_01a:2337_2	mamāyiṃsu. Sāriputtatthero, “mayā kattabbaṃ satthu upaṭṭhānaṃ karotī”ti ānandattheraṃ	2337	
PA_atk-s02_01a:2337_3	mamāyi. Ānandatthero bhagavato sāvakānaṃ aggoti sāriputtattheraṃ mamāyi, kuladārake	2337	
PA_atk-s02_01a:2337_4	pabbājetvā sāriputtattherassa santike upajjhaṃ gaṇhāpesi. Sāriputtattheropi tatheva	2337	
PA_atk-s02_01a:2337_5	akāsi. Evaṃ ekamekena attano pattacīvaraṃ datvā pabbājetvā upajjhaṃ gaṇhāpitāni pañca	2337	
PA_atk-s02_01a:2337_6	bhikkhusatāni ahesuṃ. Āyasmā ānando paṇītāni cīvarādīnipi labhitvā therasseva deti.	2337	
PA_atk-s02_01a:2338_0	Eko kira brāhmaṇo cintesi – “buddharatanassa ca saṅgharatanassa ca pūjā paññāyati,	2338	
PA_atk-s02_01a:2338_1	kathaṃ nu kho dhammaratanaṃ pūjitaṃ nāma hotī”ti? So bhagavantaṃ upasaṅkamitvā etamatthaṃ	2338	
PA_atk-s02_01a:2338_2	pucchi. Bhagavā āha – “sacesi, brāhmaṇa, dhammaratanaṃ pūjitukāmo, ekaṃ bahussutaṃ	2338	
PA_atk-s02_01a:2338_3	pūjehī”ti bahussutaṃ, bhante, ācikkhathāti bhikkhusaṅghaṃ pucchati. So bhikkhusaṅghaṃ	2338	
PA_atk-s02_01a:2338_4	upasaṅkamitvā bahussutaṃ, bhante, ācikkhathāti āha. Ānandatthero brāhmaṇāti. Brāhmaṇo	2338	
PA_atk-s02_01a:2338_5	theraṃ sahassagghanikena cīvarena pūjesi. Thero taṃ gahetvā bhagavato santikaṃ agamāsi.	2338	
PA_atk-s02_01a:2338_6	Bhagavā “kuto, ānanda, laddha”nti āha. Ekena, bhante, brāhmaṇena dinnaṃ, idaṃ panāhaṃ	2338	
PA_atk-s02_01a:2338_7	āyasmato sāriputtassa dātukāmoti. Dehi, ānandāti. Cārikaṃ pakkanto, bhanteti. Āgatakāle	2338	
PA_atk-s02_01a:2338_8	dehīti. Sikkhāpadaṃ, bhante, paññattanti. Kadā pana sāriputto āgamissatīti? Dasāhamattena,	2338	
PA_atk-s02_01a:2338_9	bhanteti. “Anujānāmi, ānanda, dasāhaparamaṃ atirekacīvaraṃ nikkhipitu”nti sikkhāpadaṃ	2338	
PA_atk-s02_01a:2338_10	paññapesi. Sāriputtattheropi tatheva yaṃkiñci manāpaṃ labhati, taṃ ānandattherassa	23381	
PA_atk-s02_01a:2338_11	deti. Evaṃ te therā aññamaññaṃ mamāyiṃsu, iti mamāyitattā paṭhamaṃ pucchi.	23381	
PA_atk-s02_01a:2339_0	Apica anumatipucchā nāmesā khuddakato paṭṭhāya pucchitabbā hoti. Tasmā thero cintesi	2339	
PA_atk-s02_01a:2339_1	– “ahaṃ paṭhamaṃ ānandaṃ pucchissāmi, ānando attano paṭibhānaṃ byākarissati. Tato	2339	
PA_atk-s02_01a:2339_2	revataṃ, anuruddhaṃ, mahākassapaṃ, mahāmoggallānaṃ pucchissāmi. Mahāmoggallāno attano	2339	
PA_atk-s02_01a:2339_3	paṭibhānaṃ byākarissati. Tato pañcapi therā maṃ pucchissanti, ahampi attano paṭibhānaṃ	2339	
PA_atk-s02_01a:2339_4	byākarissāmī”ti. Ettāvatāpi ayaṃ dhammadesanā sikhāppattā vepullappattā na bhavissati,	2339	
PA_atk-s02_01a:2339_5	atha mayaṃ sabbepi dasabalaṃ upasaṅkamitvā pucchissāma, satthā sabbaññutaññāṇena	2339	
PA_atk-s02_01a:2339_6	byākarissati. Ettāvatā ayaṃ dhammadesanā sikhāppattā vepullappattā bhavissati. Yathā	2339	
PA_atk-s02_01a:2339_7	hi janapadamhi uppanno aṭṭo gāmabhojakaṃ pāpuṇāti, tasmiṃ nicchituṃ asakkonte janapadabhojakaṃ	2339	
PA_atk-s02_01a:2339_8	pāpuṇāti, tasmiṃ asakkonte mahāvinicchayaamaccaṃ, tasmiṃ asakkonte senāpatiṃ, tasmiṃ	2339	
PA_atk-s02_01a:2339_9	asakkonte uparājaṃ, tasmiṃ vinicchituṃ asakkonte rājānaṃ pāpuṇāti, raññā vinicchitakālato	2339	
PA_atk-s02_01a:2339_10	paṭṭhāya aṭṭo aparāparaṃ na sañcarati, rājavacaneneva chijjati. Evamevaṃ ahañhi paṭhamaṃ	23391	
PA_atk-s02_01a:2339_11	ānandaṃ pucchissāmi…pe… atha mayaṃ sabbepi dasabalaṃ upasaṅkamitvā pucchissāma, satthā	23391	
PA_atk-s02_01a:2339_12	sabbaññutaññāṇena byākarissati. Ettāvatā ayaṃ dhammadesanā sikhāppattā vepullappattā	23391	
PA_atk-s02_01a:2339_13	bhavissati. Evaṃ anumatipucchaṃ pucchanto thero paṭhamaṃ ānandattheraṃ pucchi.	23391	
PA_atk-s02_01a:2340_0	Bahussuto hotīti bahu assa sutaṃ hoti, navaṅgaṃ satthusāsanaṃ pāḷianusandhipubbāparavasena	2340	
PA_atk-s02_01a:2340_1	uggahitaṃ hotīti attho. Sutadharoti sutassa ādhārabhūto. Yassa hi ito gahitaṃ ito	2340	
PA_atk-s02_01a:2340_2	palāyati, chiddaghaṭe udakaṃ viya na tiṭṭhati, parisamajjhe ekaṃ suttaṃ vā jātakaṃ	2340	
PA_atk-s02_01a:2340_3	vā kathetuṃ vā vācetuṃ vā na sakkoti, ayaṃ na sutadharo nāma. Yassa pana uggahitaṃ	2340	
PA_atk-s02_01a:2340_4	buddhavacanaṃ uggahitakālasadisameva hoti, dasapi vīsatipi vassāni sajjhāyaṃ akarontassa	2340	
PA_atk-s02_01a:2340_5	na nassati, ayaṃ sutadharo nāma. Sutasannicayoti sutassa sannicayabhūto. Yathā hi	2340	
PA_atk-s02_01a:2340_6	sutaṃ hadayamañjūsāya sannicitaṃ silāyaṃ lekhā viya, suvaṇṇaghaṭe pakkhittasīhavasā	2340	
PA_atk-s02_01a:2340_7	viya ca ajjhosāya tiṭṭhati, ayaṃ sutasannicayo nāma. Dhātāti ṭhitā paguṇā. Ekaccassa	2340	
PA_atk-s02_01a:2340_8	hi uggahitaṃ buddhavacanaṃ dhātaṃ paguṇaṃ niccalitaṃ na hoti, asukasuttaṃ vā jātakaṃ	2340	
PA_atk-s02_01a:2340_9	vā kathehīti vutte sajjhāyitvā saṃsanditvā samanuggāhitvā jānissāmīti vadati. Ekaccassa	2340	
PA_atk-s02_01a:2340_10	dhātaṃ paguṇaṃ bhavaṅgasotasadisaṃ hoti, asukasuttaṃ vā jātakaṃ vā kathehīti vutte	23401	
PA_atk-s02_01a:2340_11	uddharitvā tameva katheti. Taṃ sandhāya vuttaṃ “dhātā”ti.	23401	
PA_atk-s02_01a:2341_0	Vacasā paricitāti suttadasaka-vaggadasaka-paṇṇāsadasakānaṃ vasena vācāya sajjhāyitā.	2341	
PA_atk-s02_01a:2341_1	Manasānupekkhitāti cittena anupekkhitā, yassa vācāya sajjhāyitaṃ buddhavacanaṃ manasā	2341	
PA_atk-s02_01a:2341_2	cintentassa tattha tattha pākaṭaṃ hoti. Mahādīpaṃ jāletvā ṭhitassa rūpagataṃ viya	2341	
PA_atk-s02_01a:2341_3	paññāyati. Taṃ sandhāya vuttaṃ – “vacasā paricitā manasānupekkhitā”ti. Diṭṭhiyā suppaṭividdhāti	2341	
PA_atk-s02_01a:2341_4	atthato ca kāraṇato ca paññāya suppaṭividdhā. Parimaṇḍalehi padabyañjanehīti ettha	2341	
PA_atk-s02_01a:2341_5	padameva atthassa byañjanato padabyañjanaṃ, taṃ akkharapāripūriṃ katvā dasavidhabyañjanabuddhiyo	2341	
PA_atk-s02_01a:2341_6	aparihāpetvā vuttaṃ parimaṇḍalaṃ nāma hoti, evarūpehi padabyañjanehīti attho. Apica	2341	
PA_atk-s02_01a:2341_7	yo bhikkhu parisati dhammaṃ desento suttaṃ vā jātakaṃ vā nikkhapitvā aññaṃ upārambhakaraṃ	2341	
PA_atk-s02_01a:2341_8	suttaṃ āharati, tassa upamaṃ katheti, tadatthaṃ ohāreti, evamidaṃ gahetvā ettha khipanto	2341	
PA_atk-s02_01a:2341_9	ekapasseneva pariharanto kālaṃ ñatvā vuṭṭhahati. Nikkhittasuttaṃ pana nikkhattamattameva	2341	
PA_atk-s02_01a:2341_10	hoti, tassa kathā aparimaṇḍalā nāma hoti. Yo pana suttaṃ vā jātakaṃ vā nikkhipitvā	23411	
PA_atk-s02_01a:2341_11	bahi ekapadampi agantvā pāḷiyā anusandhiñca pubbāparañca amakkhento ācariyehi dinnanaye	23411	
PA_atk-s02_01a:2341_12	ṭhatvā tulikāya paricchindanto viya, gambhīramātikāya udakaṃ pesento viya, padaṃ	23411	
PA_atk-s02_01a:2341_13	koṭṭento sindhavājānīyo viya gacchati, tassa kathā parimaṇḍalā nāma hoti. Evarūpiṃ	23411	
PA_atk-s02_01a:2341_14	kathaṃ sandhāya – “parimaṇḍalehi padabyañjanehī”ti vuttaṃ.	23411	
PA_atk-s02_01a:2342_0	Anuppabandhehīti ettha yo bhikkhu dhammaṃ kathento suttaṃ vā jātakaṃ vā ārabhitvā	2342	
PA_atk-s02_01a:2342_1	āraddhakālato paṭṭhāya turitaturito araṇiṃ manthento viya, uṇhakhādanīyaṃ khādanto	2342	
PA_atk-s02_01a:2342_2	viya, pāḷiyā anusandhipubbāparesu gahitaṃ gahitameva aggahitaṃ aggahitameva ca katvā	2342	
PA_atk-s02_01a:2342_3	purāṇapaṇṇantaresu caramānaṃ godhaṃ uṭṭhapento viya tattha tattha paharanto osāpento	2342	
PA_atk-s02_01a:2342_4	ohāya gacchati. Yopi dhammaṃ kathento kālena sīghaṃ kālena dandhaṃ kālena mahāsaddaṃ	2342	
PA_atk-s02_01a:2342_5	kālena khuddakasaddaṃ karoti. Yathā petaggi kālena jalati, kālena nibbāyati, evameva	2342	
PA_atk-s02_01a:2342_6	idha petaggidhammakathiko nāma hoti, parisāya uṭṭhātukāmāya punappunaṃ ārabhati.	2342	
PA_atk-s02_01a:2342_7	Yopi kathento tattha tattha vitthāyati, nitthunanto kandanto viya katheti, imesaṃ	2342	
PA_atk-s02_01a:2342_8	sabbesampi kathā appabandhā nāma hoti. Yo pana suttaṃ ārabhitvā ācariyehi dinnanaye	2342	
PA_atk-s02_01a:2342_9	ṭhito acchinnadhāraṃ katvā nadīsotaṃ viya pavatteti, ākāsagaṅgato bhassamānaṃ udakaṃ	2342	
PA_atk-s02_01a:2342_10	viya nirantaraṃ kathaṃ pavatteti, tassa kathā anuppabandhā hoti. Taṃ sandhāya vuttaṃ	23421	
PA_atk-s02_01a:2342_11	“anuppabandhehī”ti. Anusayasamugghātāyāti sattannaṃ anusayānaṃ samugghātatthāya.	23421	
PA_atk-s02_01a:2342_12	Evarūpenāti evarūpena bahussutena bhikkhunā tathārūpeneva bhikkhusatena bhikkhusahassena	23421	
PA_atk-s02_01a:2342_13	vā saṅghāṭikaṇṇena vā saṅghāṭikaṇṇaṃ, pallaṅkena vā pallaṅkaṃ āhacca nisinnena gosiṅgasālavanaṃ	23421	
PA_atk-s02_01a:2342_14	sobheyya. Iminā nayena sabbavāresu attho veditabbo.	23421	
PA_atk-s02_01a:2343	334. Paṭisallānaṃ assa ārāmoti paṭisallānārāmo. Paṭisallāne ratoti paṭisallānarato.	234	
PA_atk-s02_01a:2344_0	335. Sahassaṃ lokānanti sahassaṃ lokadhātūnaṃ. Ettakañhi therassa dhuvasevanaṃ āvajjanapaṭibaddhaṃ,	2344	
PA_atk-s02_01a:2344_1	ākaṅkhamāno pana thero anekānipi cakkavāḷasahassāni voloketiyeva. Uparipāsādavaragatoti	2344	
PA_atk-s02_01a:2344_2	sattabhūmakassa vā navabhūmakassa vā pāsādavarassa upari gato. Sahassaṃ nemimaṇḍalānaṃ	2344	
PA_atk-s02_01a:2344_3	volokeyyāti pāsādapariveṇe nābhiyā patiṭṭhitānaṃ nemivaṭṭiyā nemivaṭṭiṃ āhacca ṭhitānaṃ	2344	
PA_atk-s02_01a:2344_4	nemimaṇḍalānaṃ sahassaṃ vātapānaṃ vivaritvā olokeyya, tassa nābhiyopi pākaṭā honti,	2344	
PA_atk-s02_01a:2344_5	arāpi arantarānipi nemiyopi. Evameva kho, āvusoti, āvuso, evaṃ ayampi dibbacakkhuko	2344	
PA_atk-s02_01a:2344_6	bhikkhu dibbena cakkhunā atikkantamānusakena sahassaṃ lokānaṃ voloketi. Tassa pāsāde	2344	
PA_atk-s02_01a:2344_7	ṭhitapurisassa cakkanābhiyo viya cakkavāḷasahasse sinerusahassaṃ pākaṭaṃ hoti. Arā	2344	
PA_atk-s02_01a:2344_8	viya dīpā pākaṭā honti. Arantarāni viya dīpaṭṭhitamanussā pākaṭā honti. Nemiyo viya	2344	
PA_atk-s02_01a:2344_9	cakkavāḷapabbatā pākaṭā honti.	2344	
PA_atk-s02_01a:2345	336. Āraññikoti samādiṇṇaaraññadhutaṅgo. Sesapadesupi eseva nayo.	234	
PA_atk-s02_01a:2346_0	337. No ca saṃsādentīti na osādenti. Sahetukañhi sakāraṇaṃ katvā pañhaṃ pucchituṃ	2346	
PA_atk-s02_01a:2346_1	vissajjitumpi asakkonto saṃsādeti nāma. Evaṃ na karontīti attho. Pavattinī hotīti	2346	
PA_atk-s02_01a:2346_2	nadīsotodakaṃ viya pavattati.	2346	
PA_atk-s02_01a:2347	338. Yāya vihārasamāpattiyāti yāya lokiyāya vihārasamāpattiyā, yāya lokuttarāya vihārasamāpattiyā.	234	
PA_atk-s02_01a:2348_0	339. Sādhu sādhu sāriputtāti ayaṃ sādhukāro ānandattherassa dinno. Sāriputtattherena	2348	
PA_atk-s02_01a:2348_1	pana saddhiṃ bhagavā ālapati. Esa nayo sabbattha. Yathā taṃ ānandovāti yathā ānandova	2348	
PA_atk-s02_01a:2348_2	sammā byākaraṇamāno byākareyya, evaṃ byākataṃ ānandena attano anucchavikameva, ajjhāsayānurūpameva	2348	
PA_atk-s02_01a:2348_3	byākatanti attho. Ānandatthero hi attanāpi bahussuto, ajjhāsayopissa evaṃ hoti –	2348	
PA_atk-s02_01a:2348_4	“aho vata sāsane sabrahmacārī bahussutā bhaveyyu”nti. Kasmā? Bahussutassa hi kappiyākappiyaṃ	2348	
PA_atk-s02_01a:2348_5	sāvajjānavajjaṃ, garukalahukaṃ satekicchātekicchaṃ pākaṭaṃ hoti. Bahussuto uggahitabuddhavacanaṃ	2348	
PA_atk-s02_01a:2348_6	āvajjitvā imasmiṃ ṭhāne sīlaṃ kathitaṃ, imasmiṃ samādhi, imasmiṃ vipassanā, imasmiṃ	2348	
PA_atk-s02_01a:2348_7	maggaphalanibbānānīti sīlassa āgataṭṭhāne sīlaṃ pūretvā, samādhissa āgataṭṭhāne samādhiṃ	2348	
PA_atk-s02_01a:2348_8	pūretvā vipassanāya āgataṭṭhāne vipassanāgabbhaṃ gaṇhāpetvā maggaṃ bhāvetvā phalaṃ	2348	
PA_atk-s02_01a:2348_9	sacchikaroti. Tasmā therassa evaṃ ajjhāsayo hoti – “aho vata sabrahmacārī ekaṃ vā	2348	
PA_atk-s02_01a:2348_10	dve vā tayo vā cattāro vā pañca vā nikāye uggahetvā āvajjantā sīlādīnaṃ āgataṭṭhānesu	23481	
PA_atk-s02_01a:2348_11	sīlādīni paripūretvā anukkamena maggaphalanibbānāni sacchikareyyu”nti. Sesavāresupi eseva nayo.	23481	
PA_atk-s02_01a:2349_0	340. Āyasmā hi revato jhānajjhāsayo jhānābhirato, tasmāssa evaṃ hoti – “aho vata	2349	
PA_atk-s02_01a:2349_1	sabrahmacārī ekikā nisīditvā kasiṇaparikammaṃ katvā aṭṭha samāpattiyo nibbattetvā	2349	
PA_atk-s02_01a:2349_2	jhānapadaṭṭhānaṃ vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.	2349	
PA_atk-s02_01a:2350_0	341. Āyasmā anuruddho dibbacakkhuko, tassa evaṃ hoti – “aho vata sabrahmacārī ālokaṃ	2350	
PA_atk-s02_01a:2350_1	vaḍḍhetvā dibbena cakkhunā anekesu cakkavāḷasahassesu cavamāne ca upapajjamāne ca	2350	
PA_atk-s02_01a:2350_2	satte disvā vaṭṭabhayena cittaṃ saṃvejetvā vipassanaṃ vaḍḍhetvā lokuttaradhammaṃ	2350	
PA_atk-s02_01a:2350_3	sacchikareyyu”nti. Tasmā evaṃ byākāsi.	2350	
PA_atk-s02_01a:2351_0	342. Āyasmā mahākassapo dhutavādo, tassa evaṃ hoti – “aho vata sabrahmacārī dhutavādā	2351	
PA_atk-s02_01a:2351_1	hutvā dhutaṅgānubhāvena paccayataṇhaṃ milāpetvā aparepi nānappakāre kilese dhunitvā	2351	
PA_atk-s02_01a:2351_2	vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.	2351	
PA_atk-s02_01a:2352_0	343. Āyasmā mahāmoggallāno samādhipāramiyā matthakaṃ patto, sukhumaṃ pana cittantaraṃ	2352	
PA_atk-s02_01a:2352_1	khandhantaraṃ dhātvantaraṃ āyatanantaraṃ jhānokkantikaṃ ārammaṇokkantikaṃ aṅgavavatthānaṃ	2352	
PA_atk-s02_01a:2352_2	ārammaṇavavatthānaṃ aṅgasaṅkanti ārammaṇasaṅkanti ekatovaḍḍhanaṃ ubhatovaḍḍhananti	2352	
PA_atk-s02_01a:2352_3	ābhidhammikadhammakathikasseva pākaṭaṃ. Anābhidhammiko hi dhammaṃ kathento – “ayaṃ	2352	
PA_atk-s02_01a:2352_4	sakavādo ayaṃ paravādo”ti na jānāti. Sakavādaṃ dīpessāmīti paravādaṃ dīpeti, paravādaṃ	2352	
PA_atk-s02_01a:2352_5	dīpessāmīti sakavādaṃ dīpeti, dhammantaraṃ visaṃvādeti. Ābhidhammiko sakavādaṃ sakavādaniyāmeneva,	2352	
PA_atk-s02_01a:2352_6	paravādaṃ paravādaniyāmeneva dīpeti, dhammantaraṃ na visaṃvādeti. Tasmā therassa	2352	
PA_atk-s02_01a:2352_7	evaṃ hoti – “aho vata sabrahmacārī ābhidhammikā hutvā sukhumesu ṭhānesu ñāṇaṃ otāretvā	2352	
PA_atk-s02_01a:2352_8	vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.	2352	
PA_atk-s02_01a:2353_0	344. Āyasmā sāriputto paññāpāramiyā matthakaṃ patto, paññavāyeva ca cittaṃ attano	2353	
PA_atk-s02_01a:2353_1	vase vattetuṃ sakkoti, na duppañño. Duppañño hi uppannassa cittassa vase vattetvā	2353	
PA_atk-s02_01a:2353_2	ito cito ca vipphanditvāpi katipāheneva gihibhāvaṃ patvā anayabyasanaṃ pāpuṇāti.	2353	
PA_atk-s02_01a:2353_3	Tasmā therassa evaṃ hoti – “aho vata sabrahmacārī acittavasikā hutvā cittaṃ attano	2353	
PA_atk-s02_01a:2353_4	vase vattetvā sabbānassa visevitavipphanditāni bhañjitvā īsakampi bahi nikkhamituṃ	2353	
PA_atk-s02_01a:2353_5	adentā vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.	2353	
PA_atk-s02_01a:2354_0	345. Sabbesaṃ vo, sāriputta, subhāsitaṃ pariyāyenāti sāriputta, yasmā saṅghārāmassa	2354	
PA_atk-s02_01a:2354_1	nāma bahussutabhikkhūhipi sobhanakāraṇaṃ atthi, jhānābhiratehipi, dibbacakkhukehipi,	2354	
PA_atk-s02_01a:2354_2	dhutavādehipi, ābhidhammikehipi, acittavasikehipi sobhanakāraṇaṃ atthi. Tasmā sabbesaṃ	2354	
PA_atk-s02_01a:2354_3	vo subhāsitaṃ pariyāyena, tena tena kāraṇena subhāsitameva, no dubbhāsitaṃ. Apica	2354	
PA_atk-s02_01a:2354_4	mamapi suṇāthāti apica mamapi vacanaṃ suṇātha. Na tāvāhaṃ imaṃ pallaṅkaṃ bhindissāmīti	2354	
PA_atk-s02_01a:2354_5	na tāva ahaṃ imaṃ caturaṅgavīriyaṃ adhiṭṭhāya ābhujitaṃ pallaṅkaṃ bhindissāmi, na	2354	
PA_atk-s02_01a:2354_6	mocessāmīti attho. Idaṃ kira bhagavā paripākagate ñāṇe rajjasiriṃ pahāya katābhinikkhamano	2354	
PA_atk-s02_01a:2354_7	anupubbena bodhimaṇḍaṃ āruyha caturaṅgavīriyaṃ adhiṭṭhāya aparājitapallaṅkaṃ ābhujitvā	2354	
PA_atk-s02_01a:2354_8	daḷhasamādāno hutvā nisinno tiṇṇaṃ mārānaṃ matthakaṃ bhinditvā paccūsasamaye dasasahassilokadhātuṃ	2354	
PA_atk-s02_01a:2354_9	unnādento sabbaññutaññāṇaṃ paṭivijjhi, taṃ attano mahābodhipallaṅkaṃ sandhāya evamāha.	2354	
PA_atk-s02_01a:2354_10	Apica pacchimaṃ janataṃ anukampamānopi paṭipattisāraṃ puthujjanakalyāṇakaṃ dassento	23541	
PA_atk-s02_01a:2354_11	evamāha. Passati hi bhagavā – “anāgate evaṃ ajjhāsayā kulaputtā iti paṭisañcikkhissanti,	23541	
PA_atk-s02_01a:2354_12	‘bhagavā mahāgosiṅgasuttaṃ kathento idha, sāriputta, bhikkhu pacchābhattaṃ…pe… evarūpena	23541	
PA_atk-s02_01a:2354_13	kho, sāriputta, bhikkhunā gosiṅgasālavanaṃ sobheyyāti āha, mayaṃ bhagavato ajjhāsayaṃ	23541	
PA_atk-s02_01a:2354_14	gaṇhissāmā’ti pacchābhattaṃ piṇḍapātapaṭikkantā caturaṅgavīriyaṃ adhiṭṭhāya daḷhasamādānā	23541	
PA_atk-s02_01a:2354_15	hutvā ‘arahattaṃ appatvā imaṃ pallaṅkaṃ na bhindissāmā’ti samaṇadhammaṃ kātabbaṃ	23541	
PA_atk-s02_01a:2354_16	maññissanti, te evaṃ paṭipannā katipāheneva jātijarāmaraṇassa antaṃ karissantī”ti,	23541	
PA_atk-s02_01a:2354_17	imaṃ pacchimaṃ janataṃ anukampamāno paṭipattisāraṃ puthujjanakalyāṇakaṃ dassento	23541	
PA_atk-s02_01a:2354_18	evamāha. Evarūpena kho, sāriputta, bhikkhunā gosiṅgasālavanaṃ sobheyyāti, sāriputta,	23541	
PA_atk-s02_01a:2354_19	evarūpena bhikkhunā nippariyāyeneva gosiṅgasālavanaṃ sobheyyāti yathānusandhināva	23541	
PA_atk-s02_01a:2354_20	desanaṃ niṭṭhapesīti.	23542	
PA_atk-s02_01a:2355	Papañcasūdaniyā majjhimanikāyaṭṭhakathāya	235	
PA_atk-s02_01a:2356	Mahāgosiṅgasuttavaṇṇanā niṭṭhitā.	235	
PA_atk-s02_01a:2357	3. Mahāgopālakasuttavaṇṇanā	235	
PA_atk-s02_01a:2358_0	346. Evaṃ me sutanti mahāgopālakasuttaṃ. Tattha tisso kathā ekanāḷikā, caturassā,	2358	
PA_atk-s02_01a:2358_1	nisinnavattikāti. Tattha pāḷiṃ vatvā ekekapadassa atthakathanaṃ ekanāḷikā nāma. Apaṇḍitaṃ	2358	
PA_atk-s02_01a:2358_2	gopālakaṃ dassetvā, apaṇḍitaṃ bhikkhuṃ dassetvā, paṇḍitaṃ gopālakaṃ dassetvā, paṇḍitaṃ	2358	
PA_atk-s02_01a:2358_3	bhikkhuṃ dassetvāti catukkaṃ bandhitvā kathanaṃ caturassā nāma. Apaṇḍitaṃ gopālakaṃ	2358	
PA_atk-s02_01a:2358_4	dassetvā pariyosānagamanaṃ, apaṇḍitaṃ bhikkhuṃ dassetvā pariyosānagamanaṃ, paṇḍitaṃ	2358	
PA_atk-s02_01a:2358_5	gopālakaṃ dassetvā pariyosānagamanaṃ, paṇḍitaṃ bhikkhuṃ dassetvā pariyosānagamananti	2358	
PA_atk-s02_01a:2358_6	ayaṃ nisinnavattikā nāma. Ayaṃ idha sabbācariyānaṃ āciṇṇā.	2358	
PA_atk-s02_01a:2359_0	Ekādasahi, bhikkhave, aṅgehīti ekādasahi aguṇakoṭṭhāsehi. Gogaṇanti gomaṇḍalaṃ. Pariharitunti	2359	
PA_atk-s02_01a:2359_1	pariggahetvā vicarituṃ. Phātiṃ kātunti vaḍḍhiṃ āpādetuṃ. Idhāti imasmiṃ loke. Na	2359	
PA_atk-s02_01a:2359_2	rūpaññū hotīti gaṇanato vā vaṇṇato vā rūpaṃ na jānāti. Gaṇanato na jānāti nāma attano	2359	
PA_atk-s02_01a:2359_3	gunnaṃ sataṃ vā sahassaṃ vāti saṅkhyaṃ na jānāti. So gāvīsu haṭāsu vā palātāsu vā	2359	
PA_atk-s02_01a:2359_4	gogaṇaṃ gaṇetvā, ajja ettikā na dissantīti dve tīṇi gāmantarāni vā aṭaviṃ vā vicaranto	2359	
PA_atk-s02_01a:2359_5	na pariyesati, aññesaṃ gāvīsu attano gogaṇaṃ paviṭṭhāsupi gogaṇaṃ gaṇetvā, “imā ettikā	2359	
PA_atk-s02_01a:2359_6	gāvo na amhāka”nti yaṭṭhiyā pothetvā na nīharati, tassa naṭṭhā gāviyo naṭṭhāva honti.	2359	
PA_atk-s02_01a:2359_7	Paragāviyo gahetvā vicarantaṃ gosāmikā disvā, “ayaṃ ettakaṃ kālaṃ amhākaṃ dhenuṃ	2359	
PA_atk-s02_01a:2359_8	gaṇhātī”ti tajjetvā attano gāviyo gahetvā gacchanti. Tassa gogaṇopi parihāyati, pañcagorasaparibhogatopi	2359	
PA_atk-s02_01a:2359_9	paribāhiro hoti. Vaṇṇato na jānāti nāma – “ettikā gāvo setā, ettikā rattā, ettikā	2359	
PA_atk-s02_01a:2359_10	kāḷā, ettikā kabarā ettikā nīlā”ti na jānāti, so gāvīsu haṭāsu vā…pe… pañcagorasaparibhogatopi paribāhiro hoti.	23591	
PA_atk-s02_01a:2360_0	Na lakkhaṇakusalo hotīti gāvīnaṃ sarīre kataṃ dhanusattisūlādibhedaṃ lakkhaṇaṃ na	2360	
PA_atk-s02_01a:2360_1	jānāti, so gāvīsu haṭāsu vā palātāsu vā ajja asukalakkhaṇā ca asukalakkhaṇā ca gāvo	2360	
PA_atk-s02_01a:2360_2	na dissanti…pe… pañcagorasaparibhogatopi paribāhiro hoti.	2360	
PA_atk-s02_01a:2361_0	Na āsāṭikaṃ hāretāti gunnaṃ khāṇukaṇṭakādīhi pahaṭaṭṭhānesu vaṇo hoti. Tattha nīlamakkhikā	2361	
PA_atk-s02_01a:2361_1	aṇḍakāni pātenti, tesaṃ āsāṭikāti nāma. Tāni daṇḍena apanetvā bhesajjaṃ dātabbaṃ	2361	
PA_atk-s02_01a:2361_2	hoti. Bālo gopālako tathā na karoti, tena vuttaṃ – “na āsāṭikaṃ hāretā hotī”ti. Tassa	2361	
PA_atk-s02_01a:2361_3	gunnaṃ vaṇā vaḍḍhanti, gambhīrā honti, pāṇakā kucchiṃ pavisanti, gāvo gelaññābhibhūtā	2361	
PA_atk-s02_01a:2361_4	neva yāvadatthaṃ tiṇāni khādituṃ, na pānīyaṃ pātuṃ sakkonti. Tattha gunnaṃ khīraṃ	2361	
PA_atk-s02_01a:2361_5	chijjati, goṇānaṃ javo hāyati, ubhayesaṃ jīvitantarāyo hoti. Evamassa gogaṇopi parihāyati,	2361	
PA_atk-s02_01a:2361_6	pañcagorasatopi paribāhiro hoti.	2361	
PA_atk-s02_01a:2362_0	Na vaṇaṃ paṭicchādetā hotīti gunnaṃ vuttanayeneva sañjāto vaṇo bhesajjaṃ datvā vākena	2362	
PA_atk-s02_01a:2362_1	vā cīrakena vā bandhitvā paṭicchādetabbo hoti. Bālo gopālako tathā na karoti, athassa	2362	
PA_atk-s02_01a:2362_2	gunnaṃ vaṇehi yūsā paggharanti, tā aññamaññaṃ nighaṃsenti, tena aññesampi vaṇā jāyanti.	2362	
PA_atk-s02_01a:2362_3	Evaṃ gāvo gelaññābhibhūtā neva yāvadatthaṃ tiṇāni khādituṃ…pe… paribāhiro hoti.	2362	
PA_atk-s02_01a:2363_0	Na dhūmaṃ kattā hotīti antovasse ḍaṃsamakasādīnaṃ ussannakāle gogaṇe vajaṃ paviṭṭhe	2363	
PA_atk-s02_01a:2363_1	tattha tattha dhūmo kātabbo hoti, apaṇḍito gopālako taṃ na karoti. Gogaṇo sabbarattiṃ	2363	
PA_atk-s02_01a:2363_2	ḍaṃsādīhi upadduto niddaṃ alabhitvā punadivase araññe tattha tattha rukkhamūlādīsu	2363	
PA_atk-s02_01a:2363_3	nipajjitvā niddāyati, neva yāvadatthaṃ tiṇāni khādituṃ…pe… pañcagorasaparibhogatopi paribāhiro hoti.	2363	
PA_atk-s02_01a:2364_0	Na titthaṃ jānātīti titthaṃ samanti vā visamanti vā sagāhanti vā niggāhanti vā na	2364	
PA_atk-s02_01a:2364_1	jānāti, so atitthena gāviyo otāreti. Tāsaṃ visamatitthe pāsāṇādīni akkamantīnaṃ pādā	2364	
PA_atk-s02_01a:2364_2	bhijjanti, sagāhaṃ gambhīraṃ titthaṃ otiṇṇā kumbhīlādayo gāhā gaṇhanti. Ajja ettikā	2364	
PA_atk-s02_01a:2364_3	gāvo naṭṭhā, ajja ettikāti vattabbataṃ āpajjati. Evamassa gogaṇopi parihāyati, pañcagorasatopi paribāhiro hoti.	2364	
PA_atk-s02_01a:2365_0	Na pītaṃ jānātīti pītampi apītampi na jānāti. Gopālakena hi “imāya gāviyā pītaṃ,	2365	
PA_atk-s02_01a:2365_1	imāya na pītaṃ, imāya pānīyatitthe okāso laddho, imāya na laddho”ti evaṃ pītāpītaṃ	2365	
PA_atk-s02_01a:2365_2	jānitabbaṃ hoti. Ayaṃ pana divasabhāgaṃ araññe gogaṇaṃ rakkhitvā pānīyaṃ pāyessāmīti	2365	
PA_atk-s02_01a:2365_3	nadiṃ vā taḷākaṃ vā gahetvā gacchati. Tattha mahāusabhā ca anuusabhā ca balavagāviyo	2365	
PA_atk-s02_01a:2365_4	ca dubbalāni ceva mahallakāni ca gorūpāni siṅgehi vā phāsukāhi vā paharitvā attano	2365	
PA_atk-s02_01a:2365_5	okāsaṃ katvā ūruppamāṇaṃ udakaṃ pavisitvā yathākāmaṃ pivanti. Avasesā okāsaṃ alabhamānā	2365	
PA_atk-s02_01a:2365_6	tīre ṭhatvā kalalamissakaṃ udakaṃ pivanti, apītā eva vā honti. Atha ne gopālako piṭṭhiyaṃ	2365	
PA_atk-s02_01a:2365_7	paharitvā puna araññaṃ paveseti, tattha apītagāviyo pipāsāya sukkhamānā yāvadatthaṃ	2365	
PA_atk-s02_01a:2365_8	tiṇāni khādituṃ na sakkonti, tattha gunnaṃ khīraṃ chijjati, goṇānaṃ javo hāyati…pe… paribāhiro hoti.	2365	
PA_atk-s02_01a:2366_0	Na vīthiṃ jānātīti “ayaṃ maggo samo khemo, ayaṃ visamo sāsaṅko sappaṭibhayo”ti na	2366	
PA_atk-s02_01a:2366_1	jānāti. So samaṃ khemaṃ maggaṃ vajjetvā gogaṇaṃ itaraṃ maggaṃ paṭipādeti, tattha	2366	
PA_atk-s02_01a:2366_2	gāvo sīhabyagghādīnaṃ gandhena coraparissayena vā abhibhūtā bhantamigasappaṭibhāgā	2366	
PA_atk-s02_01a:2366_3	gīvaṃ ukkhipitvā tiṭṭhanti, neva yāvadatthaṃ tiṇāni khādanti, na pānīyaṃ pivanti,	2366	
PA_atk-s02_01a:2366_4	tattha gunnaṃ khīraṃ chijjati…pe… paribāhiro hoti.	2366	
PA_atk-s02_01a:2367_0	Na gocarakusalo hotīti gopālakena hi gocarakusalena bhavitabbaṃ, pañcāhikavāro vā	2367	
PA_atk-s02_01a:2367_1	sattāhikavāro vā jānitabbo, ekadisāya gogaṇaṃ cāretvā punadivase tattha na cāretabbo.	2367	
PA_atk-s02_01a:2367_2	Mahatā hi gogaṇena ciṇṇaṭṭhānaṃ bheritalaṃ viya suddhaṃ hoti nittiṇaṃ, udakampi āluḷīyati.	2367	
PA_atk-s02_01a:2367_3	Tasmā pañcame vā sattame vā divase puna tattha cāretuṃ vaṭṭati, ettakena hi tiṇampi	2367	
PA_atk-s02_01a:2367_4	paṭiviruhati, udakampi pasīdati. Ayaṃ pana imaṃ pañcāhikavāraṃ vā sattāhikavāraṃ	2367	
PA_atk-s02_01a:2367_5	vā na jānāti, divase divase rakkhitaṭṭhāneyeva rakkhati. Athassa gogaṇo haritatiṇaṃ	2367	
PA_atk-s02_01a:2367_6	na labhati, sukkhatiṇaṃ khādanto kalalamissakaṃ udakaṃ pivati, tattha gunnaṃ khīraṃ	2367	
PA_atk-s02_01a:2367_7	chijjati…pe… paribāhiro hoti.	2367	
PA_atk-s02_01a:2368_0	Anavasesadohī ca hotīti paṇḍitagopālakena yāva vacchakassa maṃsalohitaṃ saṇṭhāti,	2368	
PA_atk-s02_01a:2368_1	tāva ekaṃ dve thane ṭhapetvā sāvasesadohinā bhavitabbaṃ. Ayaṃ vacchakassa kiñci anavasesetvā	2368	
PA_atk-s02_01a:2368_2	duhati, khīrapako vaccho khīrapipāsāya sukkhati, saṇṭhātuṃ asakkonto kampamāno mātu	2368	
PA_atk-s02_01a:2368_3	purato patitvā kālaṅkaroti. Mātā puttakaṃ disvā, “mayhaṃ puttako attano mātukhīraṃ	2368	
PA_atk-s02_01a:2368_4	pātumpi na labhatī”ti puttasokena na yāvadatthaṃ tiṇāni khādituṃ, na pānīyaṃ pātuṃ	2368	
PA_atk-s02_01a:2368_5	sakkoti, thanesu khīraṃ chijjati. Evamassa gogaṇopi parihāyati, pañcagorasatopi paribāhiro hoti.	2368	
PA_atk-s02_01a:2369_0	Gunnaṃ pituṭṭhānaṃ karontīti gopitaro. Gāvo pariṇayanti yathāruciṃ gahetvā gacchantīti	2369	
PA_atk-s02_01a:2369_1	gopariṇāyakā. Na atirekapūjāyāti paṇḍito hi gopālako evarūpe usabhe atirekapūjāya	2369	
PA_atk-s02_01a:2369_2	pūjeti, paṇītaṃ gobhattaṃ deti, gandhapañcaṅgulikehi maṇḍeti, mālaṃ pilandheti, siṅge	2369	
PA_atk-s02_01a:2369_3	suvaṇṇarajatakosake ca dhāreti, rattiṃ dīpaṃ jāletvā celavitānassa heṭṭhā sayāpeti.	2369	
PA_atk-s02_01a:2369_4	Ayaṃ pana tato ekasakkārampi na karoti, usabhā atirekapūjaṃ alabhamānā gogaṇaṃ na	2369	
PA_atk-s02_01a:2369_5	rakkhanti, parissayaṃ na vārenti. Evamassa gogaṇo parihāyati, pañcagorasato paribāhiro hoti.	2369	
PA_atk-s02_01a:2370_0	347. Idhāti imasmiṃ sāsane. Na rūpaññū hotīti, “cattāri mahābhūtāni catunnañca mahābhūtānaṃ	2370	
PA_atk-s02_01a:2370_1	upādāyarūpa”nti evaṃ vuttarūpaṃ dvīhākārehi na jānāti gaṇanato vā samuṭṭhānato vā.	2370	
PA_atk-s02_01a:2370_2	Gaṇanato na jānāti nāma, “cakkhāyatanaṃ, sota-ghāna-jivhā-kāyāyatanaṃ, rūpa-sadda-gandha-rasa-phoṭṭhabbāyatanaṃ,	2370	
PA_atk-s02_01a:2370_3	itthindriyaṃ, purisindriyaṃ, jīvitindriyaṃ, kāyaviññatti, vacīviññatti, ākāsadhātu,	2370	
PA_atk-s02_01a:2370_4	āpodhātu, rūpassa lahutā, mudutā, kammaññatā, upacayo, santati, jaratā, rūpassa aniccatā,	2370	
PA_atk-s02_01a:2370_5	kabaḷīkāro āhāro”ti evaṃ pāḷiyaṃ āgatā pañcavīsati rūpakoṭṭhāsāti na jānāti. Seyyathāpi	2370	
PA_atk-s02_01a:2370_6	so gopālako gaṇanato gunnaṃ rūpaṃ na jānāti, tathūpamo ayaṃ bhikkhu. So gaṇanato	2370	
PA_atk-s02_01a:2370_7	rūpaṃ ajānanto rūpaṃ pariggahetvā arūpaṃ vavatthapetvā rūpārūpaṃ pariggahetvā paccayaṃ	2370	
PA_atk-s02_01a:2370_8	sallakkhetvā lakkhaṇaṃ āropetvā kammaṭṭhānaṃ matthakaṃ pāpetuṃ na sakkoti. So yathā	2370	
PA_atk-s02_01a:2370_9	tassa gopālakassa gogaṇo na vaḍḍhati, evaṃ imasmiṃ sāsane sīlasamādhivipassanāmaggaphalanibbānehi	2370	
PA_atk-s02_01a:2370_10	na vaḍḍhati, yathā ca so gopālako pañcahi gorasehi paribāhiro hoti, evaṃ asekkhena	23701	
PA_atk-s02_01a:2370_11	sīlakkhandhena, asekkhena samādhi, paññā, vimutti, vimuttiñāṇadassanakkhandhenāti	23701	
PA_atk-s02_01a:2370_12	pañcahi dhammakkhandhehi paribāhiro hoti.	23701	
PA_atk-s02_01a:2371_0	Samuṭṭhānato na jānāti nāma, “ettakaṃ rūpaṃ ekasamuṭṭhānaṃ, ettakaṃ dvisamuṭṭhānaṃ,	2371	
PA_atk-s02_01a:2371_1	ettakaṃ tisamuṭṭhānaṃ, ettakaṃ catusamuṭṭhānaṃ, ettakaṃ na kutocisamuṭṭhātī”ti na	2371	
PA_atk-s02_01a:2371_2	jānāti. Seyyathāpi so gopālako vaṇṇato gunnaṃ rūpaṃ na jānāti, tathūpamo ayaṃ bhikkhu.	2371	
PA_atk-s02_01a:2371_3	So samuṭṭhānato rūpaṃ ajānanto rūpaṃ pariggahetvā arūpaṃ vavatthapetvā…pe… paribāhiro hoti.	2371	
PA_atk-s02_01a:2372_0	Na lakkhaṇakusalo hotīti kammalakkhaṇo bālo, kammalakkhaṇo paṇḍitoti evaṃ vuttaṃ	2372	
PA_atk-s02_01a:2372_1	kusalākusalaṃ kammaṃ paṇḍitabālalakkhaṇanti na jānāti. So evaṃ ajānanto bāle vajjetvā	2372	
PA_atk-s02_01a:2372_2	paṇḍite na sevati, bāle vajjetvā paṇḍite asevanto kappiyākappiyaṃ kusalākusalaṃ sāvajjānavajjaṃ	2372	
PA_atk-s02_01a:2372_3	garukalahukaṃ satekicchaatekicchaṃ kāraṇākāraṇaṃ na jānāti; taṃ ajānanto kammaṭṭhānaṃ	2372	
PA_atk-s02_01a:2372_4	gahetvā vaḍḍhetuṃ na sakkoti. So yathā tassa gopālakassa gogaṇo na vaḍḍhati, evaṃ	2372	
PA_atk-s02_01a:2372_5	imasmiṃ sāsane yathāvuttehi sīlādīhi na vaḍḍhati, gopālako viya ca pañcahi gorasehi	2372	
PA_atk-s02_01a:2372_6	pañcahi dhammakkhandhehi paribāhiro hoti.	2372	
PA_atk-s02_01a:2373_0	Na āsāṭikaṃ hāretā hotīti uppannaṃ kāmavitakkanti evaṃ vutte kāmavitakkādike na vinodeti,	2373	
PA_atk-s02_01a:2373_1	so imaṃ akusalavitakkaṃ āsāṭikaṃ ahāretvā vitakkavasiko hutvā vicaranto kammaṭṭhānaṃ	2373	
PA_atk-s02_01a:2373_2	gahetvā vaḍḍhetuṃ na sakkoti, so yathā tassa gopālakassa…pe… paribāhiro hoti.	2373	
PA_atk-s02_01a:2374_0	Na vaṇaṃ paṭicchādetā hotīti cakkhunā rūpaṃ disvā nimittaggāhī hotītiādinā nayena	2374	
PA_atk-s02_01a:2374_1	sabbārammaṇesu nimittaṃ gaṇhanto yathā so gopālako vaṇaṃ na paṭicchādeti, evaṃ saṃvaraṃ	2374	
PA_atk-s02_01a:2374_2	na sampādeti. So vivaṭadvāro vicaranto kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.	2374	
PA_atk-s02_01a:2375_0	Na dhūmaṃ kattā hotīti so gopālako dhūmaṃ viya dhammadesanādhūmaṃ na karoti, dhammakathaṃ	2375	
PA_atk-s02_01a:2375_1	vā sarabhaññaṃ vā upanisinnakathaṃ vā anumodanaṃ vā na karoti. Tato naṃ manussā bahussuto	2375	
PA_atk-s02_01a:2375_2	guṇavāti na jānanti, te guṇāguṇaṃ ajānantā catūhi paccayehi saṅgahaṃ na karonti.	2375	
PA_atk-s02_01a:2375_3	So paccayehi kilamamāno buddhavacanaṃ sajjhāyaṃ kātuṃ vattapaṭipattiṃ pūretuṃ kammaṭṭhānaṃ	2375	
PA_atk-s02_01a:2375_4	gahetvā vaḍḍhetuṃ na sakkoti…pe… paribāhiro hoti.	2375	
PA_atk-s02_01a:2376_0	Na titthaṃ jānātīti titthabhūte bahussutabhikkhū na upasaṅkamati, upasaṅkamanto,	2376	
PA_atk-s02_01a:2376_1	“idaṃ, bhante, byañjanaṃ kathaṃ ropetabbaṃ, imassa bhāsitassa ko attho, imasmiṃ ṭhāne	2376	
PA_atk-s02_01a:2376_2	pāḷi kiṃ vadeti, imasmiṃ ṭhāne attho kiṃ dīpetī”ti evaṃ na paripucchati na paripañhati,	2376	
PA_atk-s02_01a:2376_3	na jānāpetīti attho. Tassa te evaṃ aparipucchato avivaṭañceva na vivaranti, bhājetvā	2376	
PA_atk-s02_01a:2376_4	na dassenti, anuttānīkatañca na uttānīkaronti, apākaṭaṃ na pākaṭaṃ karonti. Anekavihitesu	2376	
PA_atk-s02_01a:2376_5	ca kaṅkhāṭhāniyesu dhammesūti anekavidhāsu kaṅkhāsu ekaṃ kaṅkhampi na paṭivinodenti.	2376	
PA_atk-s02_01a:2376_6	Kaṅkhā eva hi kaṅkhāṭhāniyā dhammā nāma. Tattha ekaṃ kaṅkhampi na nīharantīti attho.	2376	
PA_atk-s02_01a:2376_7	So evaṃ bahussutatitthaṃ anupasaṅkamitvā sakaṅkho kammaṭṭhānaṃ gahetvā vaḍḍhetuṃ	2376	
PA_atk-s02_01a:2376_8	na sakkoti. Yathā ca so gopālako titthaṃ na jānāti, evaṃ ayampi bhikkhu dhammatitthaṃ	2376	
PA_atk-s02_01a:2376_9	na jānāti, ajānanto avisaye pañhaṃ pucchati, abhidhammikaṃ upasaṅkamitvā kappiyākappiyaṃ	2376	
PA_atk-s02_01a:2376_10	pucchati, vinayadharaṃ upasaṅkamitvā rūpārūpaparicchedaṃ pucchati. Te avisaye puṭṭhā	23761	
PA_atk-s02_01a:2376_11	kathetuṃ na sakkonti, so attanā sakaṅkho kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.	23761	
PA_atk-s02_01a:2377_0	Na pītaṃ jānātīti yathā so gopālako pītāpītaṃ na jānāti, evaṃ dhammūpasañhitaṃ pāmojjaṃ	2377	
PA_atk-s02_01a:2377_1	na jānāti na labhati, savanamayaṃ puññakiriyavatthuṃ nissāya ānisaṃsaṃ na vindati,	2377	
PA_atk-s02_01a:2377_2	dhammassavanaggaṃ gantvā sakkaccaṃ na suṇāti, nisinno niddāyati, kathaṃ katheti,	2377	
PA_atk-s02_01a:2377_3	aññavihitako hoti, so sakkaccaṃ dhammaṃ asuṇanto kammaṭṭhānaṃ gahetvā vaḍḍhetuṃ na	2377	
PA_atk-s02_01a:2377_4	sakkoti…pe… paribāhiro hoti.	2377	
PA_atk-s02_01a:2378_0	Na vīthiṃ jānātīti so gopālako maggāmaggaṃ viya, – “ayaṃ lokiyo ayaṃ lokuttaro”ti	2378	
PA_atk-s02_01a:2378_1	ariyaṃ aṭṭhaṅgikaṃ maggaṃ yathābhūtaṃ na pajānāti. Ajānanto lokiyamagge abhinivisitvā	2378	
PA_atk-s02_01a:2378_2	lokuttaraṃ nibbattetuṃ na sakkoti…pe… paribāhiro hoti.	2378	
PA_atk-s02_01a:2379_0	Na gocarakusalo hotīti so gopālako pañcāhikavāre sattāhikavāre viya cattāro satipaṭṭhāne,	2379	
PA_atk-s02_01a:2379_1	“ime lokiyā ime lokuttarā”ti yathābhūtaṃ na pajānāti. Ajānanto sukhumaṭṭhānesu attano	2379	
PA_atk-s02_01a:2379_2	ñāṇaṃ carāpetvā lokiyasatipaṭṭhāne abhinivisitvā lokuttaraṃ nibbattetuṃ na sakkoti…pe… paribāhiro hoti.	2379	
PA_atk-s02_01a:2380_0	Anavasesadohī ca hotīti paṭiggahaṇe mattaṃ ajānanto anavasesaṃ duhati. Niddesavāre	2380	
PA_atk-s02_01a:2380_1	panassa abhihaṭṭhuṃ pavārentīti abhiharitvā pavārenti. Ettha dve abhihārā vācābhihāro	2380	
PA_atk-s02_01a:2380_2	ca paccayābhihāro ca. Vācābhihāro nāma manussā bhikkhussa santikaṃ gantvā, “vadeyyātha,	2380	
PA_atk-s02_01a:2380_3	bhante, yenattho”ti pavārenti. Paccayābhihāro nāma vatthādīni vā telaphāṇitādīni	2380	
PA_atk-s02_01a:2380_4	vā gahetvā bhikkhussa santikaṃ gantvā, “gaṇhatha, bhante, yāvatakena attho”ti vadanti.	2380	
PA_atk-s02_01a:2380_5	Tatra bhikkhu mattaṃ na jānātīti bhikkhu tesu paccayesu pamāṇaṃ na jānāti, – “dāyakassa	2380	
PA_atk-s02_01a:2380_6	vaso veditabbo, deyyadhammassa vaso veditabbo, attano thāmo veditabbo”ti rathavinīte	2380	
PA_atk-s02_01a:2380_7	vuttanayena pamāṇayuttaṃ aggahetvā yaṃ āharanti, taṃ sabbaṃ gaṇhātīti attho. Manussā	2380	
PA_atk-s02_01a:2380_8	vippaṭisārino na puna abhiharitvā pavārenti. So paccayehi kilamanto kammaṭṭhānaṃ	2380	
PA_atk-s02_01a:2380_9	gahetvā vaḍḍhetuṃ na sakkoti…pe… paribāhiro hoti.	2380	
PA_atk-s02_01a:2381_0	Te na atirekapūjāya pūjetā hotīti so gopālako mahāusabhe viya te there bhikkhū imāya	2381	
PA_atk-s02_01a:2381_1	āvi ceva raho ca mettāya kāyakammādikāya atirekapūjāya na pūjeti. Tato therā, – “ime	2381	
PA_atk-s02_01a:2381_2	amhesu garucittīkāraṃ na karontī”ti navake bhikkhū dvīhi saṅgahehi na saṅgaṇhanti,	2381	
PA_atk-s02_01a:2381_3	na āmisasaṅgahena cīvarena vā pattena vā pattapariyāpannena vā vasanaṭṭhānena vā.	2381	
PA_atk-s02_01a:2381_4	Kilamante milāyantepi nappaṭijagganti. Pāḷiṃ vā aṭṭhakathaṃ vā dhammakathābandhaṃ	2381	
PA_atk-s02_01a:2381_5	vā guyhaganthaṃ vā na sikkhāpenti. Navakā therānaṃ santikā sabbaso ime dve saṅgahe	2381	
PA_atk-s02_01a:2381_6	alabhamānā imasmiṃ sāsane patiṭṭhātuṃ na sakkonti. Yathā tassa gopālakassa gogaṇo	2381	
PA_atk-s02_01a:2381_7	na vaḍḍhati, evaṃ sīlādīni na vaḍḍhanti. Yathā ca so gopālako pañcahi gorasehi paribāhiro	2381	
PA_atk-s02_01a:2381_8	hoti, evaṃ pañcahi dhammakkhandhehi paribāhirā honti. Sukkapakkho kaṇhapakkhe vuttavipallāsavasena	2381	
PA_atk-s02_01a:2381_9	yojetvā veditabboti.	2381	
PA_atk-s02_01a:2382	Papañcasūdaniyā majjhimanikāyaṭṭhakathāya	238	
PA_atk-s02_01a:2383	Mahāgopālakasuttavaṇṇanā niṭṭhitā.	238	
PA_atk-s02_01a:2384	4. Cūḷagopālakasuttavaṇṇanā	238	
PA_atk-s02_01a:2385_0	350. Evaṃ me sutanti cūḷagopālakasuttaṃ. Tattha ukkacelāyanti evaṃnāmake nagare.	2385	
PA_atk-s02_01a:2385_1	Tasmiṃ kira māpiyamāne rattiṃ gaṅgāsotato maccho thalaṃ patto. Manussā celāni telapātiyaṃ	2385	
PA_atk-s02_01a:2385_2	temetvā ukkā katvā macchaṃ gaṇhiṃsu. Nagare niṭṭhite tassa nāmaṃ karonte amhehi nagaraṭṭhānassa	2385	
PA_atk-s02_01a:2385_3	gahitadivase celukkāhi maccho gahitoti ukkacelā-tvevassa nāmaṃ akaṃsu. Bhikkhū āmantesīti	2385	
PA_atk-s02_01a:2385_4	yasmiṃ ṭhāne nisinnassa sabbā gaṅgā pākaṭā hutvā paññāyati, tādise vālikussade gaṅgātitthe	2385	
PA_atk-s02_01a:2385_5	sāyanhasamaye mahābhikkhusaṅghaparivuto nisīditvā mahāgaṅgaṃ paripuṇṇaṃ sandamānaṃ	2385	
PA_atk-s02_01a:2385_6	olokento, – “atthi nu kho imaṃ gaṅgaṃ nissāya koci pubbe vaḍḍhiparihāniṃ patto”ti	2385	
PA_atk-s02_01a:2385_7	āvajjitvā, pubbe ekaṃ bālagopālakaṃ nissāya anekasatasahassā gogaṇā imissā gaṅgāya	2385	
PA_atk-s02_01a:2385_8	āvaṭṭe patitvā samuddameva paviṭṭhā, aparaṃ pana paṇḍitagopālakaṃ nissāya anekasatasahassagogaṇassa	2385	
PA_atk-s02_01a:2385_9	sotthi jātā vaḍḍhi jātā ārogyaṃ jātanti addasa. Disvā imaṃ kāraṇaṃ nissāya bhikkhūnaṃ	2385	
PA_atk-s02_01a:2385_10	dhammaṃ desessāmīti cintetvā bhikkhū āmantesi.	23851	
PA_atk-s02_01a:2386_0	Māgadhakoti magadharaṭṭhavāsī. Duppaññajātikoti nippaññasabhāvo dandho mahājaḷo.	2386	
PA_atk-s02_01a:2386_1	Asamavekkhitvāti asallakkhetvā anupadhāretvā. Patāresīti tāretuṃ ārabhi. Uttaraṃ	2386	
PA_atk-s02_01a:2386_2	tīraṃ suvidehānanti gaṅgāya orime tīre magadharaṭṭhaṃ, pārime tīre videharaṭṭhaṃ,	2386	
PA_atk-s02_01a:2386_3	gāvo magadharaṭṭhato videharaṭṭhaṃ netvā rakkhissāmīti uttaraṃ tīraṃ patāresi. Taṃ	2386	
PA_atk-s02_01a:2386_4	sandhāya vuttaṃ – “uttaraṃ tīraṃ suvidehāna”nti. Āmaṇḍalikaṃ karitvāti maṇḍalikaṃ	2386	
PA_atk-s02_01a:2386_5	katvā. Anayabyasanaṃ āpajjiṃsūti avaḍḍhiṃ vināsaṃ pāpuṇiṃsu, mahāsamuddameva pavisiṃsu.	2386	
PA_atk-s02_01a:2386_6	Tena hi gopālakena gāvo otārentena gaṅgāya orimatīre samatitthañca visamatitthañca	2386	
PA_atk-s02_01a:2386_7	oloketabbaṃ assa, majjhe gaṅgāya gunnaṃ vissamaṭṭhānatthaṃ dve tīṇi vālikatthalāni	2386	
PA_atk-s02_01a:2386_8	sallakkhetabbāni assu. Tathā pārimatīre tīṇi cattāri titthāni, imasmā titthā bhaṭṭhā	2386	
PA_atk-s02_01a:2386_9	imaṃ titthaṃ gaṇhissanti, imasmā bhaṭṭhā imanti. Ayaṃ pana bālagopālako orimatīre	2386	
PA_atk-s02_01a:2386_10	gunnaṃ otaraṇatitthaṃ samaṃ vā visamaṃ vā anoloketvāva majjhe gaṅgāya gunnaṃ vissamaṭṭhānatthaṃ	23861	
PA_atk-s02_01a:2386_11	dve tīṇi vālikatthalānipi asallakkhetvāva paratīre cattāri pañca uttaraṇatitthāni	23861	
PA_atk-s02_01a:2386_12	asamavekkhitvāva atittheneva gāvo otāresi. Athassa mahāusabho javanasampannatāya	23861	
PA_atk-s02_01a:2386_13	ceva thāmasampannatāya ca tiriyaṃ gaṅgāya sotaṃ chetvā pārimaṃ tīraṃ patvā chinnataṭañceva	23861	
PA_atk-s02_01a:2386_14	kaṇṭakagumbagahanañca disvā, “dubbiniviṭṭhameta”nti ñatvā dhuragga-patiṭṭhānokāsampi	23861	
PA_atk-s02_01a:2386_15	alabhitvā paṭinivatti. Gāvo mahāusabho nivatto mayampi nivattissāmāti nivattā. Mahato	23861	
PA_atk-s02_01a:2386_16	gogaṇassa nivattaṭṭhāne udakaṃ chijjitvā majjhe gaṅgāya āvaṭṭaṃ uṭṭhapesi. Gogaṇo	23861	
PA_atk-s02_01a:2386_17	āvaṭṭaṃ pavisitvā samuddameva patto. Ekopi goṇo arogo nāma nāhosi. Tenāha – “tattheva	23861	
PA_atk-s02_01a:2386_18	anayabyasanaṃ āpajjiṃsū”ti.	23861	
PA_atk-s02_01a:2387_0	Akusalā imassa lokassāti idha loke khandhadhātāyatanesu akusalā achekā, paralokepi	2387	
PA_atk-s02_01a:2387_1	eseva nayo. Māradheyyaṃ vuccati tebhūmakadhammā. Amāradheyyaṃ nava lokuttaradhammā.	2387	
PA_atk-s02_01a:2387_2	Maccudheyyampi tebhūmakadhammāva. Amaccudheyyaṃ nava lokuttaradhammā. Tattha akusalā	2387	
PA_atk-s02_01a:2387_3	achekā. Vacanatthato pana mārassa dheyyaṃ māradheyyaṃ. Dheyyanti ṭhānaṃ vatthu nivāso	2387	
PA_atk-s02_01a:2387_4	gocaro. Maccudheyyepi eseva nayo. Tesanti tesaṃ evarūpānaṃ samaṇabrāhmaṇānaṃ, iminā	2387	
PA_atk-s02_01a:2387_5	cha satthāro dassitāti veditabbā.	2387	
PA_atk-s02_01a:2388_0	351. Evaṃ kaṇhapakkhaṃ niṭṭhapetvā sukkapakkhaṃ dassento bhūtapubbaṃ, bhikkhavetiādimāha.	2388	
PA_atk-s02_01a:2388_1	Tattha balavagāvoti dantagoṇe ceva dhenuyo ca. Dammagāvoti dametabbagoṇe ceva avijātagāvo	2388	
PA_atk-s02_01a:2388_2	ca. Vacchatareti vacchabhāvaṃ taritvā ṭhite balavavacche. Vacchaketi dhenupake taruṇavacchake.	2388	
PA_atk-s02_01a:2388_3	Kisābalaketi appamaṃsalohite mandathāme. Tāvadeva jātakoti taṃdivase jātako. Mātugoravakena	2388	
PA_atk-s02_01a:2388_4	vuyhamānoti mātā purato purato huṃhunti goravaṃ katvā saññaṃ dadamānā urena udakaṃ	2388	
PA_atk-s02_01a:2388_5	chindamānā gacchati, vacchako tāya goravasaññāya dhenuyā vā urena chinnodakena gacchamāno	2388	
PA_atk-s02_01a:2388_6	“mātugoravakena vuyhamāno”ti vuccati.	2388	
PA_atk-s02_01a:2389_0	352. Mārassa sotaṃ chetvāti arahattamaggena mārassa taṇhāsotaṃ chetvā. Pāraṃ gatāti	2389	
PA_atk-s02_01a:2389_1	mahāusabhā nadīpāraṃ viya saṃsārapāraṃ nibbānaṃ gatā. Pāraṃ agamaṃsūti mahāusabhānaṃ	2389	
PA_atk-s02_01a:2389_2	pāraṅgatakkhaṇe gaṅgāya sotassa tayo koṭṭhāse atikkamma ṭhitā mahāusabhe pāraṃ patte	2389	
PA_atk-s02_01a:2389_3	disvā tesaṃ gatamaggaṃ paṭipajjitvā pāraṃ agamaṃsu. Pāraṃ gamissantīti catumaggavajjhānaṃ	2389	
PA_atk-s02_01a:2389_4	kilesānaṃ tayo koṭṭhāse khepetvā ṭhitā idāni arahattamaggena avasesaṃ taṇhāsotaṃ	2389	
PA_atk-s02_01a:2389_5	chetvā balavagāvo viya nadīpāraṃ saṃsārapāraṃ nibbānaṃ gamissantīti. Iminā nayena	2389	
PA_atk-s02_01a:2389_6	sabbavāresu attho veditabbo. Dhammānusārino, saddhānusārinoti ime dve paṭhamamaggasamaṅgino.	2389	
PA_atk-s02_01a:2390_0	Jānatāti sabbadhamme jānantena buddhena. Suppakāsitoti sukathito. Vivaṭanti vivaritaṃ.	2390	
PA_atk-s02_01a:2390_1	Amatadvāranti ariyamaggo. Nibbānapattiyāti tadatthāya vivaṭaṃ. Vinaḷīkatanti vigatamānanaḷaṃ	2390	
PA_atk-s02_01a:2390_2	kataṃ. Khemaṃ patthethāti kattukamyatāchandena arahattaṃ patthetha, kattukāmā nibbattetukāmā	2390	
PA_atk-s02_01a:2390_3	hothāti attho. “Patta’tthā”tipi pāṭho. Evarūpaṃ satthāraṃ labhitvā tumhe pattāyeva	2390	
PA_atk-s02_01a:2390_4	nāmāti attho. Sesaṃ sabbattha uttānameva. Bhagavā pana yathānusandhināva desanaṃ niṭṭhapesīti.	2390	
PA_atk-s02_01a:2391	Papañcasūdaniyā majjhimanikāyaṭṭhakathāya	239	
PA_atk-s02_01a:2392	Cūḷagopālakasuttavaṇṇanā niṭṭhitā.	239	
PA_atk-s02_01a:2393	5. Cūḷasaccakasuttavaṇṇanā	239	
PA_atk-s02_01a:2394_0	353. Evaṃ me sutanti cūḷasaccakasuttaṃ. Tattha mahāvane kūṭāgārasālāyanti mahāvanaṃ	2394	
PA_atk-s02_01a:2394_1	nāma sayaṃjātaṃ aropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ	2394	
PA_atk-s02_01a:2394_2	himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ	2394	
PA_atk-s02_01a:2394_3	na hoti. Saparicchedaṃ mahantaṃ vananti mahāvanaṃ. Kūṭāgārasālā pana mahāvanaṃ nissāya	2394	
PA_atk-s02_01a:2394_4	kate ārāme kūṭāgāraṃ antokatvā haṃsavaṭṭakacchannena katā sabbākārasampannā buddhassa	2394	
PA_atk-s02_01a:2394_5	bhagavato gandhakuṭi veditabbā.	2394	
PA_atk-s02_01a:2395_0	Saccako nigaṇṭhaputtoti pubbe kira eko nigaṇṭho ca nigaṇṭhī ca pañca pañca vādasatāni	2395	
PA_atk-s02_01a:2395_1	uggahetvā, vādaṃ āropessāmāti jambudīpe vicarantā vesāliyaṃ samāgatā. Licchavirājāno	2395	
PA_atk-s02_01a:2395_2	disvā, – “tvaṃ ko, tvaṃ kā”ti pucchiṃsu. Nigaṇṭho – “ahaṃ vādaṃ āropessāmīti jambudīpe	2395	
PA_atk-s02_01a:2395_3	vicarāmī”ti āha. Nigaṇṭhīpi tathā āha. Licchavino, “idheva aññamaññaṃ vādaṃ āropethā”ti	2395	
PA_atk-s02_01a:2395_4	āhaṃsu. Nigaṇṭhī attanā uggahitāni pañcavādasatāni pucchi, nigaṇṭho kathesi. Nigaṇṭhena	2395	
PA_atk-s02_01a:2395_5	pucchitepi nigaṇṭhī kathesiyeva. Ekassapi na jayo, na parājayo, ubho samasamāva ahesuṃ.	2395	
PA_atk-s02_01a:2395_6	Licchavino, – “tumhe ubhopi samasamā āhiṇḍitvā kiṃ karissatha, idheva vasathā”ti	2395	
PA_atk-s02_01a:2395_7	gehaṃ datvā baliṃ paṭṭhapesuṃ. Tesaṃ saṃvāsamanvāya catasso dhītaro jātā, – ekā saccā	2395	
PA_atk-s02_01a:2395_8	nāma, ekā lolā nāma, ekā paṭācārā nāma, ekā ācāravatī nāma. Tāpi paṇḍitāva ahesuṃ,	2395	
PA_atk-s02_01a:2395_9	mātāpitūhi uggahitāni pañca pañca vādasatāni uggahesuṃ. Tā vayapattā mātāpitaro avocuṃ	2395	
PA_atk-s02_01a:2395_10	– “amhākaṃ ammā kule dārikā nāma hiraññasuvaṇṇādīni datvā kulagharaṃ pesitapubbā	23951	
PA_atk-s02_01a:2395_11	nāma natthi. Yo pana agāriko tāsaṃ vādaṃ maddituṃ sakkoti, tassa pādaparicārikā honti.	23951	
PA_atk-s02_01a:2395_12	Yo pabbajito tāsaṃ maddituṃ sakkoti, tassa santike pabbajanti. Tumhe kiṃ karissathā”ti?	23951	
PA_atk-s02_01a:2395_13	Mayampi evameva karissāmāti. Catassopi paribbājikavesaṃ gahetvā, “ayaṃ jambudīpo	23951	
PA_atk-s02_01a:2395_14	nāma jambuyā paññāyatī”ti jambusākhaṃ gahetvā cārikaṃ pakkamiṃsu. Yaṃ gāmaṃ pāpuṇanti,	23951	
PA_atk-s02_01a:2395_15	tassa dvāre paṃsupuñje vā vālikapuñje vā jambudhajaṃ ṭhapetvā, – “yo vādaṃ āropetuṃ	23951	
PA_atk-s02_01a:2395_16	sakkoti, so imaṃ maddatū”ti vatvā gāmaṃ pavisanti. Evaṃ gāmena gāmaṃ vicarantiyo	23951	
PA_atk-s02_01a:2395_17	sāvatthiṃ pāpuṇitvā tatheva gāmadvāre jambudhajaṃ ṭhapetvā sampattamanussānaṃ ārocetvā	23951	
PA_atk-s02_01a:2395_18	antonagaraṃ paviṭṭhā.	23951	
PA_atk-s02_01a:2396_0	Tena samayena bhagavā sāvatthiṃ nissāya jetavane viharati. Athāyasmā sāriputto gilāne	2396	
PA_atk-s02_01a:2396_1	pucchanto ajaggitaṭṭhānaṃ jagganto attano kiccamahantatāya aññehi bhikkhūhi divātaraṃ	2396	
PA_atk-s02_01a:2396_2	gāmaṃ piṇḍāya pavisanto gāmadvāre jambudhajaṃ disvā, – “kimida”nti dārake pucchi.	2396	
PA_atk-s02_01a:2396_3	Te tamatthaṃ ārocesuṃ. Tena hi maddathāti. Na sakkoma, bhante, bhāyāmāti. “Kumārā	2396	
PA_atk-s02_01a:2396_4	mā bhāyatha, ‘kena amhākaṃ jambudhajo maddāpito’ti vutte, buddhasāvakena sāriputtattherena	2396	
PA_atk-s02_01a:2396_5	maddāpito, vādaṃ āropetukāmā jetavane therassa santikaṃ gacchathāti vadeyyāthā”ti	2396	
PA_atk-s02_01a:2396_6	āha. Te therassa vacanaṃ sutvā jambudhajaṃ madditvā chaḍḍesuṃ. Thero piṇḍāya caritvā	2396	
PA_atk-s02_01a:2396_7	vihāraṃ gato. Paribbājikāpi gāmato nikkhamitvā, “amhākaṃ dhajo kena maddāpito”ti	2396	
PA_atk-s02_01a:2396_8	pucchiṃsu. Dārakā tamatthaṃ ārocesuṃ. Paribbājikā puna gāmaṃ pavisitvā ekekaṃ vīthiṃ	2396	
PA_atk-s02_01a:2396_9	gahetvā, – “buddhasāvako kira sāriputto nāma amhehi saddhiṃ vādaṃ karissati, sotukāmā	2396	
PA_atk-s02_01a:2396_10	nikkhamathā”ti ārocesuṃ. Mahājano nikkhami, tena saddhiṃ paribbājikā jetavanaṃ agamiṃsu.	23961	
PA_atk-s02_01a:2397_0	Thero – “amhākaṃ vasanaṭṭhāne mātugāmassa āgamanaṃ nāma aphāsuka”nti vihāramajjhe	2397	
PA_atk-s02_01a:2397_1	nisīdi. Paribbājikāyo gantvā theraṃ pucchiṃsu – “tumhehi amhākaṃ dhajo maddāpito”ti?	2397	
PA_atk-s02_01a:2397_2	Āma, mayā maddāpitoti. Mayaṃ tumhehi saddhiṃ vādaṃ karissāmāti. Sādhu karotha, kassa	2397	
PA_atk-s02_01a:2397_3	pucchā kassa vissajjanaṃ hotūti? Pucchā nāma amhākaṃ pattā, tumhe pana mātugāmā nāma	2397	
PA_atk-s02_01a:2397_4	paṭhamaṃ pucchathāti āha. Tā catassopi catūsu disāsu ṭhatvā mātāpitūnaṃ santike uggahitaṃ	2397	
PA_atk-s02_01a:2397_5	vādasahassaṃ pucchiṃsu. Thero khaggena kumudanāḷaṃ chindanto viya pucchitaṃ pucchitaṃ	2397	
PA_atk-s02_01a:2397_6	nijjaṭaṃ niggaṇṭhiṃ katvā kathesi, kathetvā puna pucchathāti āha. Ettakameva, bhante,	2397	
PA_atk-s02_01a:2397_7	mayaṃ jānāmāti. Thero āha – “tumhehi vādasahassaṃ pucchitaṃ mayā kathitaṃ, ahaṃ pana	2397	
PA_atk-s02_01a:2397_8	ekaṃ yeva pañhaṃ pucchissāmi, taṃ tumhe kathethā”ti. Tā therassa visayaṃ disvā, “pucchatha,	2397	
PA_atk-s02_01a:2397_9	bhante, byākarissāmā”ti vattuṃ nāsakkhiṃsu. “Vada, bhante, jānamānā byākarissāmā”ti puna āhaṃsu.	2397	
PA_atk-s02_01a:2398_0	Thero ayaṃ pana kulaputte pabbājetvā paṭhamaṃ sikkhāpetabbapañhoti vatvā, – “ekaṃ	2398	
PA_atk-s02_01a:2398_1	nāma ki”nti pucchi. Tā neva antaṃ, na koṭiṃ addasaṃsu. Thero kathethāti āha. Na passāma,	2398	
PA_atk-s02_01a:2398_2	bhanteti. Tumhehi vādasahassaṃ pucchitaṃ mayā kathitaṃ, mayhaṃ tumhe ekaṃ pañhampi	2398	
PA_atk-s02_01a:2398_3	kathetuṃ na sakkotha, evaṃ sante kassa jayo kassa parājayoti? Tumhākaṃ, bhante, jayo,	2398	
PA_atk-s02_01a:2398_4	amhākaṃ parājayoti. Idāni kiṃ karissathāti? Tā mātāpitūhi vuttavacanaṃ ārocetvā,	2398	
PA_atk-s02_01a:2398_5	“tumhākaṃ santike pabbajissāmā”ti āhaṃsu. Tumhe mātugāmā nāma amhākaṃ santike pabbajituṃ	2398	
PA_atk-s02_01a:2398_6	na vaṭṭati, amhākaṃ pana sāsanaṃ gahetvā bhikkhuniupassayaṃ gantvā pabbajathāti.	2398	
PA_atk-s02_01a:2398_7	Tā sādhūti therassa sāsanaṃ gahetvā bhikkhunisaṅghassa santikaṃ gantvā pabbajiṃsu.	2398	
PA_atk-s02_01a:2398_8	Pabbajitā ca pana appamattā ātāpiniyo hutvā nacirasseva arahattaṃ pāpuṇiṃsu.	2398	
PA_atk-s02_01a:2399_0	Ayaṃ saccako tāsaṃ catunnampi kaniṭṭhabhātiko. Tāhi catūhipi uttaritarapañño, mātāpitūnampi	2399	
PA_atk-s02_01a:2399_1	santikā vādasahassaṃ, tato bahutarañca bāhirasamayaṃ uggahetvā katthaci agantvā rājadārake	2399	
PA_atk-s02_01a:2399_2	sippaṃ sikkhāpento tattheva vesāliyaṃ vasati, paññāya atipūritattā kucchi me bhijjeyyāti	2399	
PA_atk-s02_01a:2399_3	bhīto ayapaṭṭena kucchiṃ parikkhipitvā carati, imaṃ sandhāya vuttaṃ “saccako nigaṇṭhaputto”ti.	2399	
PA_atk-s02_01a:2400_0	Bhassappavādakoti bhassaṃ vuccati kathāmaggo, taṃ pavadati kathetīti bhassappavādako.	2400	
PA_atk-s02_01a:2400_1	Paṇḍitavādoti ahaṃ paṇḍitoti evaṃ vādo. Sādhusammato bahujanassāti yaṃ yaṃ nakkhattacārena	2400	
PA_atk-s02_01a:2400_2	ādisati, taṃ taṃ yebhuyyena tatheva hoti, tasmā ayaṃ sādhuladdhiko bhaddakoti evaṃ	2400	
PA_atk-s02_01a:2400_3	sammato mahājanassa. Vādena vādaṃ samāraddhoti kathāmaggena dosaṃ āropito. Āyasmā	2400	
PA_atk-s02_01a:2400_4	assajīti sāriputtattherassa ācariyo assajitthero. Jaṅghāvihāraṃ anucaṅkamamānoti	2400	
PA_atk-s02_01a:2400_5	tato tato licchavirājagehato taṃ taṃ gehaṃ gamanatthāya anucaṅkamamāno. Yenāyasmā	2400	
PA_atk-s02_01a:2400_6	assaji tenupasaṅkamīti kasmā upasaṅkami? Samayajānanatthaṃ.	2400	
PA_atk-s02_01a:2401_0	Evaṃ kirassa ahosi – “ahaṃ ‘samaṇassa gotamassa vādaṃ āropessāmī’ti āhiṇḍāmi, ‘samayaṃ	2401	
PA_atk-s02_01a:2401_1	panassa na jānāmī’ti na āropesiṃ. Parassa hi samayaṃ ñatvā āropito vādo svāropito	2401	
PA_atk-s02_01a:2401_2	nāma hoti. Ayaṃ pana samaṇassa gotamassa sāvako paññāyati assajitthero; so attano	2401	
PA_atk-s02_01a:2401_3	satthu samaye kovido, etāhaṃ pucchitvā kathaṃ patiṭṭhāpetvā samaṇassa gotamassa vādaṃ	2401	
PA_atk-s02_01a:2401_4	āropessāmī”ti. Tasmā upasaṅkami. Vinetīti kathaṃ vineti, kathaṃ sikkhāpetīti pucchati.	2401	
PA_atk-s02_01a:2401_5	Thero pana yasmā dukkhanti vutte upārambhassa okāso hoti, maggaphalānipi pariyāyena	2401	
PA_atk-s02_01a:2401_6	dukkhanti āgatāni, ayañca dukkhanti vutte theraṃ puccheyya – “bho assaji, kimatthaṃ	2401	
PA_atk-s02_01a:2401_7	tumhe pabbajitā”ti. Tato “maggaphalatthāyā”ti vutte, – “nayidaṃ, bho assaji, tumhākaṃ	2401	
PA_atk-s02_01a:2401_8	sāsanaṃ nāma, mahāāghātanaṃ nāmetaṃ, nirayussado nāmesa, natthi tumhākaṃ sukhāsā,	2401	
PA_atk-s02_01a:2401_9	uṭṭhāyuṭṭhāya dukkhameva jirāpentā āhiṇḍathā”ti dosaṃ āropeyya, tasmā paravādissa	2401	
PA_atk-s02_01a:2401_10	pariyāyakathaṃ kātuṃ na vaṭṭati. Yathā esa appatiṭṭho hoti, evamassa nippariyāyakathaṃ	24011	
PA_atk-s02_01a:2401_11	kathessāmīti cintetvā, “rūpaṃ, bhikkhave, anicca”nti imaṃ aniccānattavaseneva kathaṃ	24011	
PA_atk-s02_01a:2401_12	katheti. Dussutanti sotuṃ ayuttaṃ.	24011	
PA_atk-s02_01a:2402_0	354. Santhāgāreti rājakulānaṃ atthānusāsanasanthāgārasālāyaṃ. Yena te licchavī tenupasaṅkamīti	2402	
PA_atk-s02_01a:2402_1	evaṃ kirassa ahosi – “ahaṃ pubbe samayaṃ ajānanabhāvena samaṇassa gotamassa vādaṃ	2402	
PA_atk-s02_01a:2402_2	na āropesiṃ, idāni panassa mahāsāvakena kathitaṃ samayaṃ jānāmi, ime ca mama antevāsikā	2402	
PA_atk-s02_01a:2402_3	pañcasatā licchavī sannipatitā. Etehi saddhiṃ gantvā samaṇassa gotamassa vādaṃ āropessāmī”ti	2402	
PA_atk-s02_01a:2402_4	tasmā upasaṅkami. Ñātaññatarenāti ñātesu abhiññātesu pañcavaggiyattheresu aññatarena.	2402	
PA_atk-s02_01a:2402_5	Patiṭṭhitanti yathā tena patiṭṭhitaṃ. Sace evaṃ patiṭṭhissati, atha pana aññadeva	2402	
PA_atk-s02_01a:2402_6	vakkhati, tatra mayā kiṃ sakkā kātunti idāneva piṭṭhiṃ parivattento āha. Ākaḍḍheyyāti	2402	
PA_atk-s02_01a:2402_7	attano abhimukhaṃ kaḍḍheyya. Parikaḍḍheyyāti purato paṭipaṇāmeyya. Samparikaḍḍheyyāti	2402	
PA_atk-s02_01a:2402_8	kālena ākaḍḍheyya, kālena parikaḍḍheyya. Soṇḍikākilañjanti surāghare piṭṭhakilañjaṃ.	2402	
PA_atk-s02_01a:2402_9	Soṇḍikādhuttoti surādhutto. Vālaṃ kaṇṇe gahetvāti surāparissāvanatthavikaṃ dhovitukāmo	2402	
PA_atk-s02_01a:2402_10	kasaṭanidhunanatthaṃ ubhosu kaṇṇesu gahetvā. Odhuneyyāti adhomukhaṃ katvā dhuneyya.	24021	
PA_atk-s02_01a:2402_11	Niddhuneyyāti uddhaṃmukhaṃ katvā dhuneyya. Nipphoṭeyyāti punappunaṃ papphoṭeyya.	24021	
PA_atk-s02_01a:2402_12	Sāṇadhovikaṃ nāmāti ettha manussā sāṇasāṭakakaraṇatthaṃ sāṇavāke gahetvā muṭṭhiṃ	24021	
PA_atk-s02_01a:2402_13	muṭṭhiṃ bandhitvā udake pakkhipanti. Te tatiyadivase suṭṭhu kilinnā honti. Atha manussā	24021	
PA_atk-s02_01a:2402_14	ambilayāgusurādīni ādāya tattha gantvā sāṇamuṭṭhiṃ gahetvā, dakkhiṇato vāmato sammukhā	24021	
PA_atk-s02_01a:2402_15	cāti tīsu phalakesu sakiṃ dakkhiṇaphalake, sakiṃ vāmaphalake, sakiṃ sammukhaphalake	24021	
PA_atk-s02_01a:2402_16	paharantā ambilayāgusurādīni bhuñjantā pivantā khādantā dhovanti. Mahantā kīḷā hoti.	24021	
PA_atk-s02_01a:2402_17	Rañño nāgo taṃ kīḷaṃ disvā gambhīraṃ udakaṃ anupavisitvā soṇḍāya udakaṃ gahetvā sakiṃ	24021	
PA_atk-s02_01a:2402_18	kumbhe sakiṃ piṭṭhiyaṃ sakiṃ ubhosu passesu sakiṃ antarasatthiyaṃ pakkhipanto kīḷittha.	24021	
PA_atk-s02_01a:2402_19	Tadupādāya taṃ kīḷitajātaṃ sāṇadhovikaṃ nāma vuccati, taṃ sandhāya vuttaṃ – “sāṇadhovikaṃ	24021	
PA_atk-s02_01a:2402_20	nāma kīḷitajātaṃ kīḷatī”ti. Kiṃ so bhavamāno saccako nigaṇṭhaputto, yo bhagavato	24022	
PA_atk-s02_01a:2402_21	vādaṃ āropessatīti yo saccako nigaṇṭhaputto bhagavato vādaṃ āropessati, so kiṃ bhavamāno	24022	
PA_atk-s02_01a:2402_22	kiṃ yakkho bhavamāno udāhu indo, udāhu brahmā bhavamāno bhagavato vādaṃ āropessati?	24022	
PA_atk-s02_01a:2402_23	Na hi sakkā pakatimanussena bhagavato vādaṃ āropetunti ayamettha adhippāyo.	24022	
PA_atk-s02_01a:2403_0	355. Tena kho pana samayenāti yasmiṃ samaye saccako ārāmaṃ pāvisi, tasmiṃ. Kismiṃ	2403	
PA_atk-s02_01a:2403_1	pana samaye pāvisīti? Mahāmajjhanhikasamaye. Kasmā pana tasmiṃ samaye caṅkamantīti?	2403	
PA_atk-s02_01a:2403_2	Paṇītabhojanapaccayassa thinamiddhassa vinodanatthaṃ. Divāpadhānikā vā te. Tādisānañhi	2403	
PA_atk-s02_01a:2403_3	pacchābhattaṃ caṅkamitvā nhatvā sarīraṃ utuṃ gaṇhāpetvā nisajja samaṇadhammaṃ karontānaṃ	2403	
PA_atk-s02_01a:2403_4	cittaṃ ekaggaṃ hoti. Yena te bhikkhūti so kira kuhiṃ samaṇo gotamoti pariveṇato pariveṇaṃ	2403	
PA_atk-s02_01a:2403_5	gantvā pucchitvā pavisissāmīti vilokento araññe hatthī viya caṅkame caṅkamamāne paṃsukūlikabhikkhū	2403	
PA_atk-s02_01a:2403_6	disvā tesaṃ santikaṃ agamāsi. Taṃ sandhāya, “yena te bhikkhū”tiādi vuttaṃ. Kahaṃ	2403	
PA_atk-s02_01a:2403_7	nu kho, bhoti katarasmiṃ āvāse vā maṇḍape vāti attho. Esa, aggivessana, bhagavāti	2403	
PA_atk-s02_01a:2403_8	tadā kira bhagavā paccūsakāle mahākaruṇā samāpattiṃ samāpajjitvā dasasahassacakkavāḷe	2403	
PA_atk-s02_01a:2403_9	sabbaññutaññāṇajālaṃ pattharitvā bodhaneyyasattaṃ olokento addasa – “sve saccako	2403	
PA_atk-s02_01a:2403_10	nigaṇṭhaputto mahatiṃ licchaviparisaṃ gahetvā mama vādaṃ āropetukāmo āgamissatī”ti.	24031	
PA_atk-s02_01a:2403_11	Tasmā pātova sarīrapaṭijagganaṃ katvā bhikkhusaṅghaparivāro vesāliyaṃ piṇḍāya caritvā	24031	
PA_atk-s02_01a:2403_12	piṇḍapātapaṭikkanto mahāparisāya nisīdituṃ sukhaṭṭhāne nisīdissāmīti gandhakuṭiṃ	24031	
PA_atk-s02_01a:2403_13	apavisitvā mahāvane aññatarasmiṃ rukkhamūle divāvihāraṃ nisīdi. Te bhikkhū bhagavato	24031	
PA_atk-s02_01a:2403_14	vattaṃ dassetvā āgatā, saccakena puṭṭhā dūre nisinnaṃ bhagavantaṃ dassentā, “esa	24031	
PA_atk-s02_01a:2403_15	aggivessana bhagavā”ti āhaṃsu.	24031	
PA_atk-s02_01a:2404_0	Mahatiyā licchaviparisāya saddhinti heṭṭhā pañcamattehi licchavisatehi parivutoti	2404	
PA_atk-s02_01a:2404_1	vuttaṃ. Te etassa antevāsikāyeva, antovesāliyaṃ pana saccako pañcamattāni licchavirājasatāni	2404	
PA_atk-s02_01a:2404_2	gahetvā, “vādatthiko bhagavantaṃ upasaṅkamanto”ti sutvā dvinnaṃ paṇḍitānaṃ kathāsallāpaṃ	2404	
PA_atk-s02_01a:2404_3	sossāmāti yebhuyyena manussā nikkhantā, evaṃ sā parisā mahatī aparicchinnagaṇanā	2404	
PA_atk-s02_01a:2404_4	ahosi. Taṃ sandhāyetaṃ vuttaṃ. Añjaliṃ paṇāmetvāti ete ubhatopakkhikā, te evaṃ cintesuṃ	2404	
PA_atk-s02_01a:2404_5	– “sace no micchādiṭṭhikā codessanti, ‘kasmā tumhe samaṇaṃ gotamaṃ vanditthā’ti,	2404	
PA_atk-s02_01a:2404_6	tesaṃ, ‘kiṃ añjalimattakaraṇenapi vanditaṃ hotī’ti vakkhāma. Sace no sammādiṭṭhikā	2404	
PA_atk-s02_01a:2404_7	codessanti, ‘kasmā bhagavantaṃ na vanditthā’ti, ‘kiṃ sīsena bhūmiṃ paharanteneva	2404	
PA_atk-s02_01a:2404_8	vanditaṃ hoti, nanu añjalikammampi vandanā evā’ti vakkhāmā”ti. Nāma gottanti, bho	2404	
PA_atk-s02_01a:2404_9	gotama, ahaṃ asukassa putto datto nāma mitto nāma idha āgatoti vadantā nāmaṃ sāventi	2404	
PA_atk-s02_01a:2404_10	nāma. Bho gotama, ahaṃ vāsiṭṭho nāma kaccāno nāma idha āgatoti vadantā gottaṃ sāventi	24041	
PA_atk-s02_01a:2404_11	nāma. Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti	24041	
PA_atk-s02_01a:2404_12	evaṃ akaṃsu. Ye pana tuṇhībhūtā nisīdiṃsu, te kerāṭikā ceva andhabālā ca. Tattha	24041	
PA_atk-s02_01a:2404_13	kerāṭikā, “ekaṃ dve kathāsallāpe karonto vissāsiko hoti, atha vissāse sati ekaṃ dve	24041	
PA_atk-s02_01a:2404_14	bhikkhā adātuṃ na yutta”nti tato attānaṃ mocentā tuṇhī nisīdanti. Andhabālā aññāṇatāyeva	24041	
PA_atk-s02_01a:2404_15	avakkhittamattikāpiṇḍo viya yattha katthaci tuṇhībhūtā nisīdanti.	24041	
PA_atk-s02_01a:2405_0	356. Kiñcideva desanti kañci okāsaṃ kiñci kāraṇaṃ, athassa bhagavā pañhapucchane	2405	
PA_atk-s02_01a:2405_1	ussāhaṃ janento āha – puccha, aggivessana, yadākaṅkhasīti. Tassattho – “puccha yadi	2405	
PA_atk-s02_01a:2405_2	ākaṅkhasi, na me pañhavissajjane bhāro atthi”. Atha vā “puccha yaṃ ākaṅkhasi, sabbaṃ	2405	
PA_atk-s02_01a:2405_3	te vissajjessāmī”ti sabbaññupavāraṇaṃ pavāresi asādhāraṇaṃ paccekabuddhaaggasāvamahāsāvakehi.	2405	
PA_atk-s02_01a:2405_4	Te hi yadākaṅkhasīti na vadanti, sutvā vedissāmāti vadanti. Buddhā pana “pucchāvuso,	2405	
PA_atk-s02_01a:2405_5	yadākaṅkhasī”ti vā, “puccha, mahārāja, yadākaṅkhasī”ti vā,	2405	
PA_atk-s02_01a:2406	“Puccha vāsava maṃ pañhaṃ, yaṃ kiñci manasicchasi;	240	
PA_atk-s02_01a:2407	Tassa tasseva pañhassa, ahaṃ antaṃ karomi te” iti. vā,	240	
PA_atk-s02_01a:2408	“Tena hi tvaṃ, bhikkhu, sake āsane nisīditvā puccha yadākaṅkhasī”ti vā,	240	
PA_atk-s02_01a:2409	“Bāvarissa ca tuyhaṃ vā, sabbesaṃ sabbasaṃsayaṃ;	240	
PA_atk-s02_01a:2410	Katāvakāsā pucchavho, yaṃ kiñci manasicchathā”ti. vā,	241	
PA_atk-s02_01a:2411	“Puccha maṃ sabhiya pañhaṃ, yaṃ kiñci manasicchasi;	241	
PA_atk-s02_01a:2412	Tassa tasseva pañhassa, ahaṃ antaṃ karomi te” iti. vā –	241	
PA_atk-s02_01a:2413_0	Tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññupavāraṇaṃ pavārenti.	2413	
PA_atk-s02_01a:2413_1	Anacchariyañcetaṃ, yaṃ bhagavā buddhabhūmiṃ patvā etaṃ pavāraṇaṃ pavāreyya. Yo bodhisattabhūmiyaṃ padesañāṇepi ṭhito	2413	
PA_atk-s02_01a:2414	“Koṇḍañña pañhāni viyākarohi,	241	
PA_atk-s02_01a:2415	Yācanti taṃ isayo sādhurūpā;	241	
PA_atk-s02_01a:2416	Koṇḍañña eso manujesu dhammo,	241	
PA_atk-s02_01a:2417	Yaṃ vuddhamāgacchati esa bhāro”ti. –	241	
PA_atk-s02_01a:2418	Evaṃ sakkādīnaṃ atthāya isīhi yācito	241	
PA_atk-s02_01a:2419	“Katāvakāsā pucchantu bhonto,	241	
PA_atk-s02_01a:2420	Yaṃ kiñci pañhaṃ manasābhipatthitaṃ;	242	
PA_atk-s02_01a:2421	Ahañhi taṃ taṃ vo viyākarissaṃ,	242	
PA_atk-s02_01a:2422	Ñatvā sayaṃ lokamimaṃ parañcā”ti. ;	242	
PA_atk-s02_01a:2423_0	Evaṃ sarabhaṅgakāle, sambhavajātake ca sakalajambudīpaṃ tikkhattuṃ vicaritvā pañhānaṃ	2423	
PA_atk-s02_01a:2423_1	antakaraṃ adisvā suciratena brāhmaṇena pañhaṃ puṭṭho okāse kārite, jātiyā sattavasso	2423	
PA_atk-s02_01a:2423_2	rathikāyaṃ paṃsuṃ kīḷanto pallaṅkaṃ ābhujitvā antaravīthiyaṃ nisinnova –	2423	
PA_atk-s02_01a:2424	“Taggha te ahamakkhissaṃ, yathāpi kusalo tathā;	242	
PA_atk-s02_01a:2425	Rājā ca kho taṃ jānāti, yadi kāhati vā na vā”ti. –	242	
PA_atk-s02_01a:2426	Sabbaññupavāraṇaṃ pavāresi.	242	
PA_atk-s02_01a:2427	Evaṃ bhagavatā sabbaññupavāraṇāya pavāritāya attamano pañhaṃ pucchanto, “kathaṃ pana, bho gotamā”tiādimāha.	242	
PA_atk-s02_01a:2428_0	Athassa bhagavā, “passatha, bho, aññaṃ sāvakena kathitaṃ, aññaṃ satthā katheti, nanu	2428	
PA_atk-s02_01a:2428_1	mayā paṭikacceva vuttaṃ, ‘sace tathā patiṭṭhissati, yathāssa sāvakena patiṭṭhitaṃ,	2428	
PA_atk-s02_01a:2428_2	evāhaṃ vādaṃ āropessāmī’ti. Ayaṃ pana aññameva katheti, tattha kiṃ mayā sakkā kātu”nti	2428	
PA_atk-s02_01a:2428_3	evaṃ nigaṇṭhassa vacanokāso mā hotūti heṭṭhā assajittherena kathitaniyāmeneva kathento,	2428	
PA_atk-s02_01a:2428_4	evaṃ kho ahaṃ, aggivessanātiādimāha. Upamā maṃ, bho gotama, paṭibhātīti, bho gotama,	2428	
PA_atk-s02_01a:2428_5	mayhaṃ ekā upamā upaṭṭhāti, āharāmi taṃ upamanti vadati. Paṭibhātu taṃ, aggivessanāti	2428	
PA_atk-s02_01a:2428_6	upaṭṭhātu te, aggivessana, āhara taṃ upamaṃ visatthoti bhagavā avoca. Balakaraṇīyāti	2428	
PA_atk-s02_01a:2428_7	bāhubalena kattabbā kasivāṇijjādikā kammantā. Rūpattāyaṃ purisapuggaloti rūpaṃ attā	2428	
PA_atk-s02_01a:2428_8	assāti rūpattā, rūpaṃ attāti gahetvā ṭhitapuggalaṃ dīpeti. Rūpe patiṭṭhāyāti tasmiṃ	2428	
PA_atk-s02_01a:2428_9	attāti gahitarūpe patiṭṭhahitvā. Puññaṃ vā apuññaṃ vā pasavatīti kusalaṃ vā akusalaṃ	2428	
PA_atk-s02_01a:2428_10	vā paṭilabhati. Vedanattādīsupi eseva nayo. Iminā kiṃ dīpeti? Ime pañcakkhandhā imesaṃ	24281	
PA_atk-s02_01a:2428_11	sattānaṃ pathavī viya patiṭṭhā, te imesu pañcasu khandhesu patiṭṭhāya kusalākusalakammaṃ	24281	
PA_atk-s02_01a:2428_12	nāma āyūhanti. Tumhe evarūpaṃ vijjamānameva attānaṃ paṭisedhento pañcakkhandhā anattāti	24281	
PA_atk-s02_01a:2428_13	dīpethāti ativiya sakāraṇaṃ katvā upamaṃ āhari. Iminā ca nigaṇṭhena āhaṭaopammaṃ	24281	
PA_atk-s02_01a:2428_14	niyatameva, sabbaññubuddhato añño tassa kathaṃ chinditvā vāde dosaṃ dātuṃ samattho	24281	
PA_atk-s02_01a:2428_15	nāma natthi. Duvidhā hi puggalā buddhaveneyyā ca sāvakaveneyyā ca. Sāvakaveneyye	24281	
PA_atk-s02_01a:2428_16	sāvakāpi vinenti buddhāpi. Buddhaveneyye pana sāvakā vinetuṃ na sakkonti, buddhāva	24281	
PA_atk-s02_01a:2428_17	vinenti. Ayampi nigaṇṭho buddhaveneyyo, tasmā etassa vādaṃ chinditvā añño dosaṃ dātuṃ	24281	
PA_atk-s02_01a:2428_18	samattho nāma natthi. Tenassa bhagavā sayameva vāde dosadassanatthaṃ nanu tvaṃ, aggivessanātiādimāha.	24281	
PA_atk-s02_01a:2429_0	Atha nigaṇṭho cintesi – “ativiya samaṇo gotamo mama vādaṃ patiṭṭhapeti, sace upari	2429	
PA_atk-s02_01a:2429_1	koci doso bhavissati, mamaṃ ekakaṃyeva niggaṇhissati. Handāhaṃ imaṃ vādaṃ mahājanassāpi	2429	
PA_atk-s02_01a:2429_2	matthake pakkhipāmī”ti, tasmā evamāha – ahampi, bho gotama, evaṃ vadāmi rūpaṃ me	2429	
PA_atk-s02_01a:2429_3	attā…pe… viññāṇaṃ me attāti, ayañca mahatī janatāti. Bhagavā pana nigaṇṭhato sataguṇenapi	2429	
PA_atk-s02_01a:2429_4	sahassaguṇenapi satasahassaguṇenapi vādīvarataro, tasmā cintesi – “ayaṃ nigaṇṭho	2429	
PA_atk-s02_01a:2429_5	attānaṃ mocetvā mahājanassa matthake vādaṃ pakkhipati, nāssa attānaṃ mocetuṃ dassāmi,	2429	
PA_atk-s02_01a:2429_6	mahājanato nivattetvā ekakaṃyeva naṃ niggaṇhissāmī”ti. Atha naṃ kiñhi te, aggivessanātiādimāha.	2429	
PA_atk-s02_01a:2429_7	Tassattho – nāyaṃ janatā mama vādaṃ āropetuṃ āgatā, tvaṃyeva sakalaṃ vesāliṃ saṃvaṭṭitvā	2429	
PA_atk-s02_01a:2429_8	mama vādaṃ āropetuṃ āgato, tasmā tvaṃ sakameva vādaṃ niveṭhehi, mā mahājanassa matthake	2429	
PA_atk-s02_01a:2429_9	pakkhipasīti. So paṭijānanto ahañhi, bho gotamātiādimāha.	2429	
PA_atk-s02_01a:2430_0	357. Iti bhagavā nigaṇṭhassa vādaṃ patiṭṭhapetvā, tena hi, aggivessanāti pucchaṃ	2430	
PA_atk-s02_01a:2430_1	ārabhi. Tattha tena hīti kāraṇatthe nipāto. Yasmā tvaṃ pañcakkhandhe attato paṭijānāsi,	2430	
PA_atk-s02_01a:2430_2	tasmāti attho. Sakasmiṃ vijiteti attano raṭṭhe. Ghātetāyaṃ vā ghātetunti ghātārahaṃ	2430	
PA_atk-s02_01a:2430_3	ghātetabbayuttakaṃ ghātetuṃ. Jāpetāyaṃ vā jāpetunti dhanajānirahaṃ jāpetabbayuttaṃ	2430	
PA_atk-s02_01a:2430_4	jāpetuṃ jiṇṇadhanaṃ kātuṃ. Pabbājetāyaṃ vā pabbājetunti sakaraṭṭhato pabbājanārahaṃ	2430	
PA_atk-s02_01a:2430_5	pabbājetuṃ, nīharituṃ. Vattituñca arahatīti vattati ceva vattituñca arahati. Vattituṃ	2430	
PA_atk-s02_01a:2430_6	yuttoti dīpeti. Iti nigaṇṭho attano vādabhedanatthaṃ āhaṭakāraṇameva attano māraṇatthāya	2430	
PA_atk-s02_01a:2430_7	āvudhaṃ tikhiṇaṃ karonto viya visesetvā dīpeti, yathā taṃ bālo. Evaṃ me rūpaṃ hotūti	2430	
PA_atk-s02_01a:2430_8	mama rūpaṃ evaṃvidhaṃ hotu, pāsādikaṃ abhirūpaṃ alaṅkatappaṭiyattaṃ suvaṇṇatoraṇaṃ	2430	
PA_atk-s02_01a:2430_9	viya susajjitacittapaṭo viya ca manāpadassananti. Evaṃ me rūpaṃ mā ahosīti mama rūpaṃ	2430	
PA_atk-s02_01a:2430_10	evaṃvidhaṃ mā hotu, dubbaṇṇaṃ dussaṇṭhitaṃ valitapalitaṃ tilakasamākiṇṇanti.	24301	
PA_atk-s02_01a:2431_0	Tuṇhī ahosīti nigaṇṭho imasmiṃ ṭhāne viraddhabhāvaṃ ñatvā, “samaṇo gotamo mama vādaṃ	2431	
PA_atk-s02_01a:2431_1	bhindanatthāya kāraṇaṃ āhari, ahaṃ bālatāya tameva visesetvā dīpesiṃ, idāni naṭṭhomhi,	2431	
PA_atk-s02_01a:2431_2	sace vattatīti vakkhāmi, ime rājāno uṭṭhahitvā, ‘aggivessana, tvaṃ mama rūpe vaso	2431	
PA_atk-s02_01a:2431_3	vattatīti vadasi, yadi te rūpe vaso vattati, kasmā tvaṃ yathā ime licchavirājāno	2431	
PA_atk-s02_01a:2431_4	tāvatiṃsadevasadisehi attabhāvehi virocanti abhirūpā pāsādikā, evaṃ na virocasī’ti.	2431	
PA_atk-s02_01a:2431_5	Sace na vattatīti vakkhāmi, samaṇo gotamo uṭṭhahitvā, ‘aggivessana, tvaṃ pubbe vattati	2431	
PA_atk-s02_01a:2431_6	me rūpasmiṃ vasoti vatvā idāni paṭikkhipasī’ti vādaṃ āropessati. Iti vattatīti vuttepi	2431	
PA_atk-s02_01a:2431_7	eko doso, na vattatīti vuttepi eko doso”ti tuṇhī ahosi. Dutiyampi bhagavā pucchi,	2431	
PA_atk-s02_01a:2431_8	dutiyampi tuṇhī ahosi. Yasmā pana yāvatatiyaṃ bhagavatā pucchite abyākarontassa sattadhā	2431	
PA_atk-s02_01a:2431_9	muddhā phalati, buddhā ca nāma sattānaṃyeva atthāya kappasatasahassādhikāni cattāri	2431	
PA_atk-s02_01a:2431_10	asaṅkhyeyyāni pāramīnaṃ pūritattā sattesu balavaanuddayā honti. Tasmā yāvatatiyaṃ	24311	
PA_atk-s02_01a:2431_11	apucchitvā atha kho bhagavā saccakaṃ nigaṇṭhaputtaṃ etadavoca – etaṃ “byākarohī dānī”tiādivacanaṃ avoca.	24311	
PA_atk-s02_01a:2432_0	Tattha sahadhammikanti sahetukaṃ sakāraṇaṃ. Vajiraṃ pāṇimhi assāti vajirapāṇi. Yakkhoti	2432	
PA_atk-s02_01a:2432_1	na yo vā so vā yakkho, sakko devarājāti veditabbo. Ādittanti aggivaṇṇaṃ. Sampajjalitanti	2432	
PA_atk-s02_01a:2432_2	suṭṭhu pajjalitaṃ. Sajotibhūtanti samantato jotibhūtaṃ, ekaggijālabhūtanti attho.	2432	
PA_atk-s02_01a:2432_3	Ṭhito hotīti mahantaṃ sīsaṃ, kandalamakulasadisā dāṭhā, bhayānakāni akkhināsādīnīti	2432	
PA_atk-s02_01a:2432_4	evaṃ virūparūpaṃ māpetvā ṭhito. Kasmā panesa āgatoti? Diṭṭhivissajjāpanatthaṃ. Apica,	2432	
PA_atk-s02_01a:2432_5	“ahañceva kho pana dhammaṃ deseyyaṃ, pare ca me na ājāneyyu”nti evaṃ dhammadesanāya	2432	
PA_atk-s02_01a:2432_6	appossukkabhāvaṃ āpanne bhagavati sakko mahābrahmunā saddhiṃ āgantvā, “bhagavā dhammaṃ	2432	
PA_atk-s02_01a:2432_7	desetha, tumhākaṃ āṇāya avattamāne mayaṃ vattāpessāma, tumhākaṃ dhammacakkaṃ hotu,	2432	
PA_atk-s02_01a:2432_8	amhākaṃ āṇācakka”nti paṭiññamakāsi. Tasmā “ajja saccakaṃ tāsetvā pañhaṃ vissajjāpessāmī”ti āgato.	2432	
PA_atk-s02_01a:2433_0	Bhagavā ceva passati, saccako ca nigaṇṭhaputtoti yadi hi taṃ aññepi passeyyuṃ. Taṃ	2433	
PA_atk-s02_01a:2433_1	kāraṇaṃ agaru assa, “samaṇo gotamo saccakaṃ attano vāde anotarantaṃ ñatvā yakkhaṃ	2433	
PA_atk-s02_01a:2433_2	āvāhetvā dassesi, tato saccako bhayena kathesī”ti vadeyyuṃ. Tasmā bhagavā ceva passati	2433	
PA_atk-s02_01a:2433_3	saccako ca. Tassa taṃ disvāva sakalasarīrato sedā mucciṃsu, antokucchi viparivattamānā	2433	
PA_atk-s02_01a:2433_4	mahāravaṃ ravi. So “aññepi nu kho passantī”ti olokento kassaci lomahaṃsamattampi	2433	
PA_atk-s02_01a:2433_5	na addasa. Tato – “idaṃ bhayaṃ mameva uppannaṃ. Sacāhaṃ yakkhoti vakkhāmi, ‘kiṃ tuyhameva	2433	
PA_atk-s02_01a:2433_6	akkhīni atthi, tvameva yakkhaṃ passasi, paṭhamaṃ yakkhaṃ adisvā samaṇena gotamena	2433	
PA_atk-s02_01a:2433_7	vādasaṅghāṭe khittova yakkhaṃ passasī’ti vadeyyu”nti cintetvā – “na dāni me idha	2433	
PA_atk-s02_01a:2433_8	aññaṃ paṭisaraṇaṃ atthi, aññatra samaṇā gotamā”ti maññamāno, atha kho saccako nigaṇṭhaputto…pe…	2433	
PA_atk-s02_01a:2433_9	bhagavantaṃ etadavoca. Tāṇaṃ gavesīti tāṇanti gavesamāno. Leṇaṃ gavesīti leṇanti	2433	
PA_atk-s02_01a:2433_10	gavesamāno. Saraṇaṃ gavesīti saraṇanti gavesamāno. Ettha ca tāyati rakkhatīti tāṇaṃ.	24331	
PA_atk-s02_01a:2433_11	Nilīyanti etthāti leṇaṃ. Saratīti saraṇaṃ, bhayaṃ hiṃsati viddhaṃsetīti attho.	24331	
PA_atk-s02_01a:2434_0	358. Manasi karitvāti manamhi katvā paccavekkhitvā upadhāretvā. Evaṃ me vedanā hotūti	2434	
PA_atk-s02_01a:2434_1	kusalāva hotu, sukhāva hotu. Evaṃ me saññā hotūti kusalāva hotu, sukhāva hotu, somanassasampayuttāva	2434	
PA_atk-s02_01a:2434_2	hotūti. Saṅkhāraviññāṇesupi eseva nayo. Mā ahosīti ettha pana vuttavipariyāyena attho	2434	
PA_atk-s02_01a:2434_3	veditabbo. Kallaṃ nūti yuttaṃ nu. Samanupassitunti “etaṃ mama esohamasmi eso me attā”ti	2434	
PA_atk-s02_01a:2434_4	evaṃ taṇhāmānadiṭṭhivasena passituṃ. No hidaṃ, bho gotamāti na yuttametaṃ, bho gotama.	2434	
PA_atk-s02_01a:2434_5	Iti bhagavā yathā nāma cheko ahituṇḍiko sappadaṭṭhavisaṃ teneva sappena puna ḍaṃsāpetvā	2434	
PA_atk-s02_01a:2434_6	ubbāheyya, evaṃ tassaṃyeva parisati saccakaṃ nigaṇṭhaputtaṃ teneva mukhena pañcakkhandhā	2434	
PA_atk-s02_01a:2434_7	aniccā dukkhā anattāti vadāpesi. Dukkhaṃ allīnoti imaṃ pañcakkhandhadukkhaṃ taṇhādiṭṭhīhi	2434	
PA_atk-s02_01a:2434_8	allīno. Upagato ajjhositotipi taṇhādiṭṭhivaseneva veditabbo. Dukkhaṃ etaṃ mamātiādīsu	2434	
PA_atk-s02_01a:2434_9	pañcakkhandhadukkhaṃ taṇhāmānadiṭṭhivasena samanupassatīti attho. Parijāneyyāti aniccaṃ	2434	
PA_atk-s02_01a:2434_10	dukkhaṃ anattāti tīraṇapariññāya parito jāneyya. Parikkhepetvāti khayaṃ vayaṃ anuppādaṃ upanetvā.	24341	
PA_atk-s02_01a:2435_0	359. Navanti taruṇaṃ. Akukkukajātanti pupphaggahaṇakāle anto aṅguṭṭhappamāṇo eko	2435	
PA_atk-s02_01a:2435_1	ghanadaṇḍako nibbattati, tena virahitanti attho. Rittoti suñño antosāravirahito.	2435	
PA_atk-s02_01a:2435_2	Rittattāva tuccho. Aparaddhoti parājito. Bhāsitā kho pana teti idaṃ bhagavā tassa	2435	
PA_atk-s02_01a:2435_3	mukharabhāvaṃ pakāsetvā niggaṇhanto āha. So kira pubbe pūraṇādayo cha satthāro upasaṅkamitvā	2435	
PA_atk-s02_01a:2435_4	pañhaṃ pucchati. Te vissajjetuṃ na sakkonti. Atha nesaṃ parisamajjhe mahantaṃ vippakāraṃ	2435	
PA_atk-s02_01a:2435_5	āropetvā uṭṭhāya jayaṃ pavedento gacchati. So sammāsambuddhampi tatheva viheṭhessāmīti	2435	
PA_atk-s02_01a:2435_6	saññāya upasaṅkamitvā –	2435	
PA_atk-s02_01a:2436	“Ambho ko nāma yaṃ rukkho, sinnapatto sakaṇṭako;	243	
PA_atk-s02_01a:2437	Yattha ekappahārena, uttamaṅgaṃ vibhijjita”nti.	243	
PA_atk-s02_01a:2438_0	Ayaṃ khadiraṃ āhacca asārakarukkhaparicito mudutuṇḍasakuṇo viya sabbaññutaññāṇasāraṃ	2438	
PA_atk-s02_01a:2438_1	āhacca ñāṇatuṇḍabhedaṃ patto sabbaññutaññāṇassa thaddhabhāvaṃ aññāsi. Tadassa parisamajjhe	2438	
PA_atk-s02_01a:2438_2	pakāsento bhāsitā kho pana tetiādimāha. Natthi etarahīti upādinnakasarīre sedo nāma	2438	
PA_atk-s02_01a:2438_3	natthīti na vattabbaṃ, etarahi pana natthīti vadati. Suvaṇṇavaṇṇaṃ kāyaṃ vivarīti	2438	
PA_atk-s02_01a:2438_4	na sabbaṃ kāyaṃ vivari. Buddhā nāma gaṇṭhikaṃ paṭimuñcitvā paṭicchannasarīrā parisati	2438	
PA_atk-s02_01a:2438_5	dhammaṃ desenti. Atha bhagavā galavāṭakasammukhaṭṭhāne cīvaraṃ gahetvā caturaṅgulamattaṃ	2438	
PA_atk-s02_01a:2438_6	otāresi. Otāritamatte pana tasmiṃ suvaṇṇavaṇṇā rasmiyo puñjapuñjā hutvā suvaṇṇaghaṭato	2438	
PA_atk-s02_01a:2438_7	rattasuvaṇṇarasadhārā viya, rattavaṇṇavalāhakato vijjulatā viya ca nikkhamitvā suvaṇṇamurajasadisaṃ	2438	
PA_atk-s02_01a:2438_8	mahākhandhaṃ uttamasiraṃ padakkhiṇaṃ kurumānā ākāse pakkhandiṃsu. Kasmā pana bhagavā	2438	
PA_atk-s02_01a:2438_9	evamakāsīti? Mahājanassa kaṅkhāvinodanatthaṃ. Mahājano hi samaṇo gotamo mayhaṃ sedo	2438	
PA_atk-s02_01a:2438_10	natthīti vadati, saccakassa tāva nigaṇṭhaputtassa yantāruḷhassa viya sedā paggharanti.	24381	
PA_atk-s02_01a:2438_11	Samaṇo pana gotamo ghanadupaṭṭacīvaraṃ pārupitvā nisinno, anto sedassa atthitā vā	24381	
PA_atk-s02_01a:2438_12	natthitā vā kathaṃ sakkā ñātunti kaṅkhaṃ kareyya, tassa kaṅkhāvinodanatthaṃ evamakāsi.	24381	
PA_atk-s02_01a:2438_13	Maṅkubhūtoti nittejabhūto. Pattakkhandhoti patitakkhandho. Appaṭibhānoti uttari appassanto.	24381	
PA_atk-s02_01a:2438_14	Nisīdīti pādaṅguṭṭhakena bhūmiṃ kasamāno nisīdi.	24381	
PA_atk-s02_01a:2439_0	360. Dummukhoti na virūpamukho, abhirūpo hi so pāsādiko. Nāmaṃ panassa etaṃ. Abhabbo	2439	
PA_atk-s02_01a:2439_1	taṃ pokkharaṇiṃ puna otaritunti sabbesaṃ aḷānaṃ bhaggattā pacchinnagamano otarituṃ	2439	
PA_atk-s02_01a:2439_2	abhabbo, tattheva kākakulalādīnaṃ bhattaṃ hotīti dasseti. Visūkāyikānīti diṭṭhivisūkāni.	2439	
PA_atk-s02_01a:2439_3	Visevitānīti diṭṭhisañcaritāni. Vipphanditānīti diṭṭhivipphanditāni. Yadidaṃ vādādhippāyoti	2439	
PA_atk-s02_01a:2439_4	ettha yadidanti nipātamattaṃ; vādādhippāyo hutvā vādaṃ āropessāmīti ajjhāsayena upasaṅkamituṃ	2439	
PA_atk-s02_01a:2439_5	abhabbo; dhammassavanāya pana upasaṅkameyyāti dasseti. Dummukhaṃ licchaviputtaṃ etadavocāti	2439	
PA_atk-s02_01a:2439_6	kasmā avoca? Dummukhassa kirassa upamāharaṇakāle sesa licchavikumārāpi cintesuṃ –	2439	
PA_atk-s02_01a:2439_7	“iminā nigaṇṭhena amhākaṃ sippuggahaṇaṭṭhāne ciraṃ avamāno kato, ayaṃ dāni amittassa	2439	
PA_atk-s02_01a:2439_8	piṭṭhiṃ passituṃ kālo. Mayampi ekekaṃ upamaṃ āharitvā pāṇippahārena patitaṃ muggarena	2439	
PA_atk-s02_01a:2439_9	pothento viya tathā naṃ karissāma, yathā na puna parisamajjhe sīsaṃ ukkhipituṃ sakkhissatī”ti,	2439	
PA_atk-s02_01a:2439_10	te opammāni karitvā dummukhassa kathāpariyosānaṃ āgamayamānā nisīdiṃsu. Saccako tesaṃ	24391	
PA_atk-s02_01a:2439_11	adhippāyaṃ ñatvā, ime sabbeva gīvaṃ ukkhipitvā oṭṭhehi calamānehi ṭhitā; sace paccekā	24391	
PA_atk-s02_01a:2439_12	upamā harituṃ labhissanti, puna mayā parisamajjhe sīsaṃ ukkhipituṃ na sakkā bhavissati,	24391	
PA_atk-s02_01a:2439_13	handāhaṃ dummukhaṃ apasādetvā yathā aññassa okāso na hoti, evaṃ kathāvāraṃ pacchinditvā	24391	
PA_atk-s02_01a:2439_14	samaṇaṃ gotamaṃ pañhaṃ pucchissāmīti tasmā etadavoca. Tattha āgamehīti tiṭṭha, mā	24391	
PA_atk-s02_01a:2439_15	puna bhaṇāhīti attho.	24391	
PA_atk-s02_01a:2440_0	361. Tiṭṭhatesā, bho gotamāti, bho gotama, esā amhākañceva aññesañca puthusamaṇabrāhmaṇānaṃ	2440	
PA_atk-s02_01a:2440_1	vācā tiṭṭhatu. Vilāpaṃ vilapitaṃ maññeti etañhi vacanaṃ vilapitaṃ viya hoti, vippalapitamattaṃ	2440	
PA_atk-s02_01a:2440_2	hotīti attho. Atha vā tiṭṭhatesāti ettha kathāti āharitvā vattabbā. Vācāvilāpaṃ vilapitaṃ	2440	
PA_atk-s02_01a:2440_3	maññeti ettha panidaṃ vācānicchāraṇaṃ vilapitamattaṃ maññe hotīti attho.	2440	
PA_atk-s02_01a:2441_0	Idāni pañhaṃ pucchanto kittāvatātiādimāha. Tattha vesārajjapattoti ñāṇapatto. Aparappaccayoti	2441	
PA_atk-s02_01a:2441_1	aparappattiyo. Athassa bhagavā pañhaṃ vissajjento idha, aggivessanātiādimāha, taṃ	2441	
PA_atk-s02_01a:2441_2	uttānatthameva. Yasmā panettha passatīti vuttattā sekkhabhūmi dassitā. Tasmā uttari	2441	
PA_atk-s02_01a:2441_3	asekkhabhūmiṃ pucchanto dutiyaṃ pañhaṃ pucchi, tampissa bhagavā byākāsi. Tattha dassanānuttariyenātiādīsu	2441	
PA_atk-s02_01a:2441_4	dassanānuttariyanti lokiyalokuttarā paññā. Paṭipadānuttariyanti lokiyalokuttarā paṭipadā.	2441	
PA_atk-s02_01a:2441_5	Vimuttānuttariyanti lokiyalokuttarā vimutti. Suddhalokuttarameva vā gahetvā dassanānuttariyanti	2441	
PA_atk-s02_01a:2441_6	arahattamaggasammādiṭṭhi. Paṭipadānuttariyanti sesāni maggaṅgāni. Vimuttānuttariyanti	2441	
PA_atk-s02_01a:2441_7	aggaphalavimutti. Khīṇāsavassa vā nibbānadassanaṃ dassanānuttariyaṃ nāma. Maggaṅgāni	2441	
PA_atk-s02_01a:2441_8	paṭipadānuttariyaṃ. Aggaphalaṃ vimuttānuttariyanti veditabbaṃ. Buddho so bhagavāti	2441	
PA_atk-s02_01a:2441_9	so bhagavā sayampi cattāri saccāni buddho. Bodhāyāti paresampi catusaccabodhāya dhammaṃ	2441	
PA_atk-s02_01a:2441_10	deseti. Dantotiādīsu dantoti nibbisevano. Damathāyāti nibbisevanatthāya. Santoti	24411	
PA_atk-s02_01a:2441_11	sabbakilesavūpasamena santo. Samathāyāti kilesavūpasamāya. Tiṇṇoti caturoghatiṇṇo.	24411	
PA_atk-s02_01a:2441_12	Taraṇāyāti caturoghataraṇāya. Parinibbutoti kilesaparinibbānena parinibbuto. Parinibbānāyāti	24411	
PA_atk-s02_01a:2441_13	kilesaparinibbānatthāya.	24411	
PA_atk-s02_01a:2442_0	362. Dhaṃsīti guṇadhaṃsakā. Pagabbāti vācāpāgabbiyena samannāgatā. Āsādetabbanti	2442	
PA_atk-s02_01a:2442_1	ghaṭṭetabbaṃ. Āsajjāti ghaṭṭetvā. Natveva bhavantaṃ gotamanti bhavantaṃ gotamaṃ āsajja	2442	
PA_atk-s02_01a:2442_2	kassaci attano vādaṃ anupahataṃ sakalaṃ ādāya pakkamituṃ thāmo natthīti dasseti.	2442	
PA_atk-s02_01a:2442_3	Na hi bhagavā hatthiādayo viya kassaci jīvitantarāyaṃ karoti. Ayaṃ pana nigaṇṭho	2442	
PA_atk-s02_01a:2442_4	imā tisso upamā na bhagavato ukkaṃsanatthaṃ āhari, attukkaṃsanatthameva āhari. Yathā	2442	
PA_atk-s02_01a:2442_5	hi rājā kañci paccatthikaṃ ghātetvā evaṃ nāma sūro evaṃ thāmasampanno puriso bhavissatīti	2442	
PA_atk-s02_01a:2442_6	paccatthikaṃ thomentopi attānameva thometi. Evameva sopi siyā hi, bho gotama, hatthiṃ	2442	
PA_atk-s02_01a:2442_7	pabhinnantiādīhi bhagavantaṃ ukkaṃsentopi mayameva sūrā mayaṃ paṇḍitā mayaṃ bahussutāyeva	2442	
PA_atk-s02_01a:2442_8	evaṃ pabhinnahatthiṃ viya, jalitaaggikkhandhaṃ viya, phaṇakataāsīvisaṃ viya ca vādatthikā	2442	
PA_atk-s02_01a:2442_9	sammāsambuddhaṃ upasaṅkamimhāti attānaṃyeva ukkaṃseti. Evaṃ attānaṃ ukkaṃsetvā bhagavantaṃ	2442	
PA_atk-s02_01a:2442_10	nimantayamāno adhivāsetu metiādimāha. Tattha adhivāsetūti sampaṭicchatu. Svātanāyāti	24421	
PA_atk-s02_01a:2442_11	yaṃ me tumhesu kāraṃ karoto sve bhavissati puññañca pītipāmojjañca, tadatthāya. Adhivāsesi	24421	
PA_atk-s02_01a:2442_12	bhagavā tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ	24421	
PA_atk-s02_01a:2442_13	dhārento tuṇhībhāvena adhivāsesi. Saccakassa anuggahakaraṇatthaṃ manasāva sampaṭicchīti vuttaṃ hoti.	24421	
PA_atk-s02_01a:2443_0	363. Yamassa patirūpaṃ maññeyyāthāti te kira licchavī tassa pañcathālipākasatāni	2443	
PA_atk-s02_01a:2443_1	niccabhattaṃ āharanti. Tadeva sandhāya esa sve tumhe yaṃ assa samaṇassa gotamassa	2443	
PA_atk-s02_01a:2443_2	patirūpaṃ kappiyanti maññeyyātha, taṃ āhareyyātha; samaṇassa hi gotamassa tumhe paricārakā	2443	
PA_atk-s02_01a:2443_3	kappiyākappiyaṃ yuttāyuttaṃ jānāthāti vadati. Bhattābhihāraṃ abhihariṃsūti abhiharitabbaṃ	2443	
PA_atk-s02_01a:2443_4	bhattaṃ abhihariṃsu. Paṇītenāti uttamena. Sahatthāti sahatthena. Santappetvāti suṭṭhu	2443	
PA_atk-s02_01a:2443_5	tappetvā, paripuṇṇaṃ suhitaṃ yāvadatthaṃ katvā. Sampavāretvāti suṭṭhu pavāretvā,	2443	
PA_atk-s02_01a:2443_6	alaṃ alanti hatthasaññāya paṭikkhipāpetvā. Bhuttāvinti bhuttavantaṃ. Onītapattapāṇinti	2443	
PA_atk-s02_01a:2443_7	pattato onītapāṇiṃ, apanītahatthanti vuttaṃ hoti. “Onittapattapāṇi”ntipi pāṭho, tassattho,	2443	
PA_atk-s02_01a:2443_8	onittaṃ nānābhūtaṃ pattaṃ pāṇito assāti onittapattapāṇī. Taṃ onittapattapāṇiṃ, hatthe	2443	
PA_atk-s02_01a:2443_9	ca pattañca dhovitvā ekamante pattaṃ nikkhipitvā nisinnanti attho. Ekamantaṃ nisīdīti	2443	
PA_atk-s02_01a:2443_10	bhagavantaṃ evaṃbhūtaṃ ñatvā ekasmiṃ okāse nisīdīti attho. Puññañcāti yaṃ imasmiṃ	24431	
PA_atk-s02_01a:2443_11	dāne puññaṃ, āyatiṃ vipākakkhandhāti attho. Puññamahīti vipākakkhandhānaṃyeva parivāro.	24431	
PA_atk-s02_01a:2443_12	Taṃ dāyakānaṃ sukhāya hotūti taṃ imesaṃ licchavīnaṃ sukhatthāya hotu. Idaṃ kira so	24431	
PA_atk-s02_01a:2443_13	ahaṃ pabbajito nāma, pabbajitena ca na yuttaṃ attano dānaṃ niyyātetunti tesaṃ niyyātento	24431	
PA_atk-s02_01a:2443_14	evamāha. Atha bhagavā yasmā licchavīhi saccakassa dinnaṃ, na bhagavato. Saccakena	24431	
PA_atk-s02_01a:2443_15	pana bhagavato dinnaṃ, tasmā tamatthaṃ dīpento yaṃ kho, aggivessanātiādimāha. Iti	24431	
PA_atk-s02_01a:2443_16	bhagavā nigaṇṭhassa matena vināyeva attano dinnaṃ dakkhiṇaṃ nigaṇṭhassa niyyātesi,	24431	
PA_atk-s02_01a:2443_17	sā cassa anāgate vāsanā bhavissatīti.	24431	
PA_atk-s02_01a:2444	Papañcasūdaniyā majjhimanikāyaṭṭhakathāya	244	
PA_atk-s02_01a:2445	Cūḷasaccakasuttavaṇṇanā niṭṭhitā.	244	
PA_atk-s02_01a:2446	6. Mahāsaccakasuttavaṇṇanā	244	
PA_atk-s02_01a:2447_0	364. Evaṃ me sutanti mahāsaccakasuttaṃ. Tattha ekaṃ samayanti ca tena kho pana samayenāti	2447	
PA_atk-s02_01a:2447_1	ca pubbaṇhasamayanti ca tīhi padehi ekova samayo vutto. Bhikkhūnañhi vattapaṭipattiṃ	2447	
PA_atk-s02_01a:2447_2	katvā mukhaṃ dhovitvā pattacīvaramādāya cetiyaṃ vanditvā kataraṃ gāmaṃ pavisissāmāti	2447	
PA_atk-s02_01a:2447_3	vitakkamāḷake ṭhitakālo nāma hoti. Bhagavā evarūpe samaye rattadupaṭṭaṃ nivāsetvā	2447	
PA_atk-s02_01a:2447_4	kāyabandhanaṃ bandhitvā paṃsukūlacīvaraṃ ekaṃsaṃ pārupitvā gandhakuṭito nikkhamma	2447	
PA_atk-s02_01a:2447_5	bhikkhusaṅghaparivuto gandhakuṭipamukhe aṭṭhāsi. Taṃ sandhāya, – “ekaṃ samayanti	2447	
PA_atk-s02_01a:2447_6	ca tena kho pana samayenāti ca pubbaṇhasamaya”nti ca vuttaṃ. Pavisitukāmoti piṇḍāya	2447	
PA_atk-s02_01a:2447_7	pavisissāmīti evaṃ katasanniṭṭhāno. Tenupasaṅkamīti kasmā upasaṅkamīti? Vādāropanajjhāsayena.	2447	
PA_atk-s02_01a:2447_8	Evaṃ kirassa ahosi – “pubbepāhaṃ apaṇḍitatāya sakalaṃ vesāliparisaṃ gahetvā samaṇassa	2447	
PA_atk-s02_01a:2447_9	gotamassa santikaṃ gantvā parisamajjhe maṅku jāto. Idāni tathā akatvā ekakova gantvā	2447	
PA_atk-s02_01a:2447_10	vādaṃ āropessāmi. Yadi samaṇaṃ gotamaṃ parājetuṃ sakkhissāmi, attano laddhiṃ dīpetvā	24471	
PA_atk-s02_01a:2447_11	jayaṃ karissāmi. Yadi samaṇassa gotamassa jayo bhavissati, andhakāre naccaṃ viya	24471	
PA_atk-s02_01a:2447_12	na koci jānissatī”ti niddāpañhaṃ nāma gahetvā iminā vādajjhāsayena upasaṅkami.	24471	
PA_atk-s02_01a:2448_0	Anukampaṃ upādāyāti saccakassa nigaṇṭhaputtassa anukampaṃ paṭicca. Therassa kirassa	2448	
PA_atk-s02_01a:2448_1	evaṃ ahosi – “bhagavati muhuttaṃ nisinne buddhadassanaṃ dhammassavanañca labhissati.	2448	
PA_atk-s02_01a:2448_2	Tadassa dīgharattaṃ hitāya sukhāya saṃvattissatī”ti. Tasmā bhagavantaṃ yācitvā paṃsukūlacīvaraṃ	2448	
PA_atk-s02_01a:2448_3	catugguṇaṃ paññapetvā nisīdatu bhagavāti āha. “Kāraṇaṃ ānando vadatī”ti sallakkhetvā	2448	
PA_atk-s02_01a:2448_4	nisīdi bhagavā paññatte āsane. Bhagavantaṃ etadavocāti yaṃ pana pañhaṃ ovaṭṭikasāraṃ	2448	
PA_atk-s02_01a:2448_5	katvā ādāya āgato taṃ ṭhapetvā passena tāva pariharanto etaṃ santi, bho gotamātiādivacanaṃ avoca.	2448	
PA_atk-s02_01a:2449_0	365. Phusanti hi te, bho gotamāti te samaṇabrāhmaṇā sarīre uppannaṃ sārīrikaṃ dukkhaṃ	2449	
PA_atk-s02_01a:2449_1	vedanaṃ phusanti labhanti, anubhavantīti attho. Ūrukkhambhoti khambhakataūrubhāvo,	2449	
PA_atk-s02_01a:2449_2	ūruthaddhatāti attho. Vimhayatthavasena panettha bhavissatīti anāgatavacanaṃ kataṃ.	2449	
PA_atk-s02_01a:2449_3	Kāyanvayaṃ hotīti kāyānugataṃ hoti kāyassa vasavatti. Kāyabhāvanāti pana vipassanā	2449	
PA_atk-s02_01a:2449_4	vuccati, tāya cittavikkhepaṃ pāpuṇanto nāma natthi, iti nigaṇṭho asantaṃ abhūtaṃ	2449	
PA_atk-s02_01a:2449_5	yaṃ natthi, tadevāha. Cittabhāvanātipi samatho vuccati, samādhiyuttassa ca puggalassa	2449	
PA_atk-s02_01a:2449_6	ūrukkhambhādayo nāma natthi, iti nigaṇṭho idaṃ abhūtameva āha. Aṭṭhakathāyaṃ pana	2449	
PA_atk-s02_01a:2449_7	vuttaṃ – “yatheva ‘bhūtapubbanti vatvā ūrukkhambhopi nāma bhavissatī’tiādīni vadato	2449	
PA_atk-s02_01a:2449_8	anāgatarūpaṃ na sameti, tathā atthopi na sameti, asantaṃ abhūtaṃ yaṃ natthi, taṃ kathetī”ti.	2449	
PA_atk-s02_01a:2450_0	No kāyabhāvananti pañcātapatappanādiṃ attakilamathānuyogaṃ sandhāyāha. Ayañhi tesaṃ	2450	
PA_atk-s02_01a:2450_1	kāyabhāvanā nāma. Kiṃ pana so disvā evamāha? So kira divādivassa vihāraṃ āgacchati,	2450	
PA_atk-s02_01a:2450_2	tasmiṃ kho pana samaye bhikkhū pattacīvaraṃ paṭisāmetvā attano attano rattiṭṭhānadivāṭṭhānesu	2450	
PA_atk-s02_01a:2450_3	paṭisallānaṃ upagacchanti. So te paṭisallīne disvā cittabhāvanāmattaṃ ete anuyuñjanti,	2450	
PA_atk-s02_01a:2450_4	kāyabhāvanā panetesaṃ natthīti maññamāno evamāha.	2450	
PA_atk-s02_01a:2451_0	366. Atha naṃ bhagavā anuyuñjanto kinti pana te, aggivessana, kāyabhāvanā sutāti	2451	
PA_atk-s02_01a:2451_1	āha. So taṃ vitthārento seyyathidaṃ, nando vacchotiādimāha. Tattha nandoti tassa	2451	
PA_atk-s02_01a:2451_2	nāmaṃ. Vacchoti gottaṃ. Kisoti nāmaṃ. Saṃkiccoti gottaṃ. Makkhaligosālo heṭṭhā āgatova.	2451	
PA_atk-s02_01a:2451_3	Eteti ete tayo janā, te kira kiliṭṭhatapānaṃ matthakapattā ahesuṃ. Uḷārāni uḷārānīti	2451	
PA_atk-s02_01a:2451_4	paṇītāni paṇītāni. Gāhenti nāmāti balaṃ gaṇhāpenti nāma. Brūhentīti vaḍḍhenti. Medentīti	2451	
PA_atk-s02_01a:2451_5	jātamedaṃ karonti. Purimaṃ pahāyāti purimaṃ dukkarakāraṃ pahāya. Pacchā upacinantīti	2451	
PA_atk-s02_01a:2451_6	pacchā uḷārakhādanīyādīhi santappenti, vaḍḍhenti. Ācayāpacayo hotīti vaḍḍhi ca avaḍḍhi	2451	
PA_atk-s02_01a:2451_7	ca hoti, iti imassa kāyassa kālena vaḍḍhi, kālena parihānīti vaḍḍhiparihānimattameva	2451	
PA_atk-s02_01a:2451_8	paññāyati, kāyabhāvanā pana na paññāyatīti dīpetvā cittabhāvanaṃ pucchanto, “kinti	2451	
PA_atk-s02_01a:2451_9	pana te, aggivessana, cittabhāvanā sutā”ti āha. Na sampāyāsīti sampādetvā kathetuṃ	2451	
PA_atk-s02_01a:2451_10	nāsakkhi, yathā taṃ bālaputhujjano.	24511	
PA_atk-s02_01a:2452_0	367. Kuto pana tvanti yo tvaṃ evaṃ oḷārikaṃ dubbalaṃ kāyabhāvanaṃ na jānāsi? So tvaṃ	2452	
PA_atk-s02_01a:2452_1	kuto saṇhaṃ sukhumaṃ cittabhāvanaṃ jānissasīti. Imasmiṃ pana ṭhāne codanālayatthero,	2452	
PA_atk-s02_01a:2452_2	“abuddhavacanaṃ nāmetaṃ pada”nti bījaniṃ ṭhapetvā pakkamituṃ ārabhi. Atha naṃ mahāsīvatthero	2452	
PA_atk-s02_01a:2452_3	āha – “dissati, bhikkhave, imassa cātumahābhūtikassa kāyassa ācayopi apacayopi ādānampi	2452	
PA_atk-s02_01a:2452_4	nikkhepanampī”ti. Taṃ sutvā sallakkhesi – “oḷārikaṃ kāyaṃ pariggaṇhantassa uppannavipassanā	2452	
PA_atk-s02_01a:2452_5	oḷārikāti vattuṃ vaṭṭatī”ti.	2452	
PA_atk-s02_01a:2453_0	368. Sukhasārāgīti sukhasārāgena samannāgato. Sukhāya vedanāya nirodhā uppajjati	2453	
PA_atk-s02_01a:2453_1	dukkhā vedanāti na anantarāva uppajjati, sukhadukkhānañhi anantarapaccayatā paṭṭhāne	2453	
PA_atk-s02_01a:2453_2	paṭisiddhā. Yasmā pana sukhe aniruddhe dukkhaṃ nuppajjati, tasmā idha evaṃ vuttaṃ.	2453	
PA_atk-s02_01a:2453_3	Pariyādāya tiṭṭhatīti khepetvā gaṇhitvā tiṭṭhati. Ubhatopakkhanti sukhaṃ ekaṃ pakkhaṃ	2453	
PA_atk-s02_01a:2453_4	dukkhaṃ ekaṃ pakkhanti evaṃ ubhatopakkhaṃ hutvā.	2453	
PA_atk-s02_01a:2454_0	369. Uppannāpi sukhā vedanā cittaṃ na pariyādāya tiṭṭhati, bhāvitattā kāyassa. Uppannāpi	2454	
PA_atk-s02_01a:2454_1	dukkhā vedanā cittaṃ na pariyādāya tiṭṭhati, bhāvitattā cittassāti ettha kāyabhāvanā	2454	
PA_atk-s02_01a:2454_2	vipassanā, cittabhāvanā samādhi. Vipassanā ca sukhassa paccanīkā, dukkhassa āsannā.	2454	
PA_atk-s02_01a:2454_3	Samādhi dukkhassa paccanīko, sukhassa āsanno. Kathaṃ? Vipassanaṃ paṭṭhapetvā nisinnassa	2454	
PA_atk-s02_01a:2454_4	hi addhāne gacchante gacchante tattha tattha aggiuṭṭhānaṃ viya hoti, kacchehi sedā	2454	
PA_atk-s02_01a:2454_5	muccanti, matthakato usumavaṭṭiuṭṭhānaṃ viya hotīti cittaṃ haññati vihaññati vipphandati.	2454	
PA_atk-s02_01a:2454_6	Evaṃ tāva vipassanā sukhassa paccanīkā, dukkhassa āsannā. Uppanne pana kāyike vā	2454	
PA_atk-s02_01a:2454_7	cetasike vā dukkhe taṃ dukkhaṃ vikkhambhetvā samāpattiṃ samāpannassa samāpattikkhaṇe	2454	
PA_atk-s02_01a:2454_8	dukkhaṃ dūrāpagataṃ hoti, anappakaṃ sukhaṃ okkamati. Evaṃ samādhi dukkhassa paccanīko,	2454	
PA_atk-s02_01a:2454_9	sukhassa āsanno. Yathā vipassanā sukhassa paccanīkā, dukkhassa āsannā, na tathā samādhi.	2454	
PA_atk-s02_01a:2454_10	Yathā samādhi dukkhassa paccanīko, sukhassa āsanno, na ca tathā vipassanāti. Tena	24541	
PA_atk-s02_01a:2454_11	vuttaṃ – “uppannāpi sukhā vedanā cittaṃ na pariyādāya tiṭṭhati, bhāvitattā kāyassa.	24541	
PA_atk-s02_01a:2454_12	Uppannāpi dukkhā vedanā cittaṃ na pariyādāya tiṭṭhati, bhāvitattā cittassā”ti.	24541	
PA_atk-s02_01a:2455	370. Āsajja upanīyāti guṇe ghaṭṭetvā ceva upanetvā ca. Taṃ vata meti taṃ vata mama cittaṃ.	245	
PA_atk-s02_01a:2456_0	371. Kiñhi no siyā, aggivessanāti, aggivessana, kiṃ na bhavissati, bhavissateva,	2456	
PA_atk-s02_01a:2456_1	mā evaṃ saññī hohi, uppajjiyeva me sukhāpi dukkhāpi vedanā, uppannāya panassā ahaṃ	2456	
PA_atk-s02_01a:2456_2	cittaṃ pariyādāya ṭhātuṃ na demi. Idānissa tamatthaṃ pakāsetuṃ upari pasādāvahaṃ	2456	
PA_atk-s02_01a:2456_3	dhammadesanaṃ desetukāmo mūlato paṭṭhāya mahābhinikkhamanaṃ ārabhi. Tattha idha me,	2456	
PA_atk-s02_01a:2456_4	aggivessana, pubbeva sambodhā…pe… tattheva nisīdiṃ, alamidaṃ padhānāyāti idaṃ sabbaṃ	2456	
PA_atk-s02_01a:2456_5	heṭṭhā pāsarāsisutte vuttanayeneva veditabbaṃ. Ayaṃ pana viseso, tattha bodhipallaṅke	2456	
PA_atk-s02_01a:2456_6	nisajjā, idha dukkarakārikā.	2456	
PA_atk-s02_01a:2457_0	374. Allakaṭṭhanti allaṃ udumbarakaṭṭhaṃ. Sasnehanti sakhīraṃ. Kāmehīti vatthukāmehi.	2457	
PA_atk-s02_01a:2457_1	Avūpakaṭṭhāti anapagatā. Kāmacchandotiādīsu kilesakāmova chandakaraṇavasena chando.	2457	
PA_atk-s02_01a:2457_2	Sinehakaraṇavasena sneho. Mucchākaraṇavasena mucchā. Pipāsākaraṇavasena pipāsā. Anudahanavasena	2457	
PA_atk-s02_01a:2457_3	pariḷāhoti veditabbo. Opakkamikāti upakkamanibbattā. Ñāṇāya dassanāya anuttarāya	2457	
PA_atk-s02_01a:2457_4	sambodhāyāti sabbaṃ lokuttaramaggavevacanameva.	2457	
PA_atk-s02_01a:2458_0	Idaṃ panettha opammasaṃsandanaṃ – allaṃ sakhīraṃ udumbarakaṭṭhaṃ viya hi kilesakāmena	2458	
PA_atk-s02_01a:2458_1	vatthukāmato anissaṭapuggalā. Udake pakkhittabhāvo viya kilesakāmena tintatā; manthanenāpi	2458	
PA_atk-s02_01a:2458_2	aggino anabhinibbattanaṃ viya kilesakāmena vatthukāmato anissaṭānaṃ opakkamikāhi	2458	
PA_atk-s02_01a:2458_3	vedanāhi lokuttaramaggassa anadhigamo. Amanthanenāpi aggino anabhinibbattanaṃ viya	2458	
PA_atk-s02_01a:2458_4	tesaṃ puggalānaṃ vināpi opakkamikāhi vedanāhi lokuttaramaggassa anadhigamo. Dutiyaupamāpi	2458	
PA_atk-s02_01a:2458_5	imināva nayena veditabbā. Ayaṃ pana viseso, purimā saputtabhariyapabbajjāya upamā;	2458	
PA_atk-s02_01a:2458_6	pacchimā brāhmaṇadhammikapabbajjāya.	2458	
PA_atk-s02_01a:2459_0	376. Tatiyaupamāya koḷāpanti chinnasinehaṃ nirāpaṃ. Thale nikkhittanti pabbatathale	2459	
PA_atk-s02_01a:2459_1	vā bhūmithale vā nikkhittaṃ. Etthāpi idaṃ opammasaṃsandanaṃ – sukkhakoḷāpakaṭṭhaṃ	2459	
PA_atk-s02_01a:2459_2	viya hi kilesakāmena vatthukāmato nissaṭapuggalā, ārakā udakā thale nikkhittabhāvo	2459	
PA_atk-s02_01a:2459_3	viya kilesakāmena atintatā. Manthanenāpi aggino abhinibbattanaṃ viya kilesakāmena	2459	
PA_atk-s02_01a:2459_4	vatthukāmato nissaṭānaṃ abbhokāsikanesajjikādivasena opakkamikāhipi vedanāhi lokuttaramaggassa	2459	
PA_atk-s02_01a:2459_5	adhigamo. Aññassa rukkhassa sukkhasākhāya saddhiṃ ghaṃsanamatteneva aggino abhinibbattanaṃ	2459	
PA_atk-s02_01a:2459_6	viya vināpi opakkamikāhi vedanāhi sukhāyeva paṭipadāya lokuttaramaggassa adhigamoti.	2459	
PA_atk-s02_01a:2459_7	Ayaṃ upamā bhagavatā attano atthāya āhaṭā.	2459	
PA_atk-s02_01a:2460_0	377. Idāni attano dukkarakārikaṃ dassento, tassa mayhantiādimāha. Kiṃ pana bhagavā	2460	
PA_atk-s02_01a:2460_1	dukkaraṃ akatvā buddho bhavituṃ na samatthoti? Katvāpi akatvāpi samatthova. Atha	2460	
PA_atk-s02_01a:2460_2	kasmā akāsīti? Sadevakassa lokassa attano parakkamaṃ dassessāmi. So ca maṃ vīriyanimmathanaguṇo	2460	
PA_atk-s02_01a:2460_3	hāsessatīti. Pāsāde nisinnoyeva hi paveṇiāgataṃ rajjaṃ labhitvāpi khattiyo na tathāpamudito	2460	
PA_atk-s02_01a:2460_4	hoti, yathā balakāyaṃ gahetvā saṅgāme dve tayo sampahāre datvā amittamathanaṃ katvā	2460	
PA_atk-s02_01a:2460_5	pattarajjo. Evaṃ pattarajjassa hi rajjasiriṃ anubhavantassa parisaṃ oloketvā attano	2460	
PA_atk-s02_01a:2460_6	parakkamaṃ anussaritvā, “asukaṭṭhāne asukakammaṃ katvā asukañca asukañca amittaṃ	2460	
PA_atk-s02_01a:2460_7	evaṃ vijjhitvā evaṃ paharitvā imaṃ rajjasiriṃ pattosmī”ti cintayato balavasomanassaṃ	2460	
PA_atk-s02_01a:2460_8	uppajjati. Evamevaṃ bhagavāpi sadevakassa lokassa parakkamaṃ dassessāmi, so hi maṃ	2460	
PA_atk-s02_01a:2460_9	parakkamo ativiya hāsessati, somanassaṃ uppādessatīti dukkaramakāsi.	2460	
PA_atk-s02_01a:2461_0	Apica pacchimaṃ janataṃ anukampamānopi akāsiyeva, pacchimā hi janatā sammāsambuddho	2461	
PA_atk-s02_01a:2461_1	kappasatasahassādhikāni cattāri asaṅkhyeyyāni pāramiyo pūretvāpi padhānaṃ padahitvāva	2461	
PA_atk-s02_01a:2461_2	sabbaññutaññāṇaṃ patto, kimaṅgaṃ pana mayanti padhānavīriyaṃ kattabbaṃ maññissati;	2461	
PA_atk-s02_01a:2461_3	evaṃ sante khippameva jātijarāmaraṇassa antaṃ karissatīti pacchimaṃ janataṃ anukampamāno akāsiyeva.	2461	
PA_atk-s02_01a:2462_0	Dantebhidantamādhāyāti heṭṭhādante uparidantaṃ ṭhapetvā. Cetasā cittanti kusalacittena	2462	
PA_atk-s02_01a:2462_1	akusalacittaṃ. Abhiniggaṇheyyanti niggaṇheyyaṃ. Abhinippīḷeyyanti nippīḷeyyaṃ. Abhisantāpeyyanti	2462	
PA_atk-s02_01a:2462_2	tāpetvā vīriyanimmathanaṃ kareyyaṃ. Sāraddhoti sadaratho. Padhānābhitunnassāti padhānena	2462	
PA_atk-s02_01a:2462_3	abhitunnassa, viddhassa satoti attho.	2462	
PA_atk-s02_01a:2463_0	378. Appāṇakanti nirassāsakaṃ. Kammāragaggariyāti kammārassa gaggaranāḷiyā. Sīsavedanā	2463	
PA_atk-s02_01a:2463_1	hontīti kutoci nikkhamituṃ alabhamānehi vātehi samuṭṭhāpitā balavatiyo sīsavedanā	2463	
PA_atk-s02_01a:2463_2	honti. Sīsaveṭhaṃ dadeyyāti sīsaveṭhanaṃ dadeyya. Devatāti bodhisattassa caṅkamanakoṭiyaṃ	2463	
PA_atk-s02_01a:2463_3	paṇṇasālapariveṇasāmantā ca adhivatthā devatā.	2463	
PA_atk-s02_01a:2464_0	Tadā kira bodhisattassa adhimatte kāyadāhe uppanne mucchā udapādi. So caṅkameva nisinno	2464	
PA_atk-s02_01a:2464_1	hutvā papati. Taṃ disvā devatā evamāhaṃsu – “vihārotveva so arahato”ti, “arahanto	2464	
PA_atk-s02_01a:2464_2	nāma evarūpā honti matakasadisā”ti laddhiyā vadanti. Tattha yā devatā “kālaṅkato”ti	2464	
PA_atk-s02_01a:2464_3	āhaṃsu, tā gantvā suddhodanamahārājassa ārocesuṃ – “tumhākaṃ putto kālaṅkato”ti.	2464	
PA_atk-s02_01a:2464_4	Mama putto buddho hutvā kālaṅkato, no ahutvāti? Buddho bhavituṃ nāsakkhi, padhānabhūmiyaṃyeva	2464	
PA_atk-s02_01a:2464_5	patitvā kālaṅkatoti. Nāhaṃ saddahāmi, mama puttassa bodhiṃ apatvā kālaṅkiriyā nāma natthīti.	2464	
PA_atk-s02_01a:2465_0	Aparabhāge sammāsambuddhassa dhammacakkaṃ pavattetvā anupubbena rājagahaṃ gantvā	2465	
PA_atk-s02_01a:2465_1	kapilavatthuṃ anuppattassa suddhodanamahārājā pattaṃ gahetvā pāsādaṃ āropetvā yāgukhajjakaṃ	2465	
PA_atk-s02_01a:2465_2	datvā antarābhattasamaye etamatthaṃ ārocesi – tumhākaṃ bhagavā padhānakaraṇakāle	2465	
PA_atk-s02_01a:2465_3	devatā āgantvā, “putto te, mahārāja, kālaṅkato”ti āhaṃsūti. Kiṃ saddahasi mahārājāti?	2465	
PA_atk-s02_01a:2465_4	Na bhagavā saddahinti. Idāni, mahārāja, supinappaṭiggahaṇato paṭṭhāya acchariyāni	2465	
PA_atk-s02_01a:2465_5	passanto kiṃ saddahissasi? Ahampi buddho jāto, tvampi buddhapitā jāto, pubbe pana	2465	
PA_atk-s02_01a:2465_6	mayhaṃ aparipakke ñāṇe bodhicariyaṃ carantassa dhammapālakumārakālepi sippaṃ uggahetuṃ	2465	
PA_atk-s02_01a:2465_7	gatassa, “tumhākaṃ putto dhammapālakumāro kālaṅkato, idamassa aṭṭhī”ti eḷakaṭṭhiṃ	2465	
PA_atk-s02_01a:2465_8	āharitvā dassesuṃ, tadāpi tumhe, “mama puttassa antarāmaraṇaṃ nāma natthi, nāhaṃ	2465	
PA_atk-s02_01a:2465_9	saddahāmī”ti avocuttha, mahārājāti imissā aṭṭhuppattiyā bhagavā mahādhammapālajātakaṃ kathesi.	2465	
PA_atk-s02_01a:2466_0	379. Mā kho tvaṃ mārisāti sampiyāyamānā āhaṃsu. Devatānaṃ kirāyaṃ piyamanāpavohāro,	2466	
PA_atk-s02_01a:2466_1	yadidaṃ mārisāti. Ajajjitanti abhojanaṃ. Halanti vadāmīti alanti vadāmi, alaṃ iminā	2466	
PA_atk-s02_01a:2466_2	evaṃ mā karittha, yāpessāmahanti evaṃ paṭisedhemīti attho.	2466	
PA_atk-s02_01a:2467_0	380-1. Maṅguracchavīti maṅguramacchacchavi. Etāva paramanti tāsampi vedanānametaṃyeva	2467	
PA_atk-s02_01a:2467_1	paramaṃ, uttamaṃ pamāṇaṃ. Pitu sakkassa kammante…pe… paṭhamaṃ jhānaṃ upasampajja	2467	
PA_atk-s02_01a:2467_2	viharitāti rañño kira vappamaṅgaladivaso nāma hoti, tadā anekappakāraṃ khādanīyaṃ	2467	
PA_atk-s02_01a:2467_3	bhojanīyaṃ paṭiyādenti. Nagaravīthiyo sodhāpetvā puṇṇaghaṭe ṭhapāpetvā dhajapaṭākādayo	2467	
PA_atk-s02_01a:2467_4	ussāpetvā sakalanagaraṃ devavimānaṃ viya alaṅkaronti. Sabbe dāsakammakarādayo ahatavatthanivatthā	2467	
PA_atk-s02_01a:2467_5	gandhamālādipaṭimaṇḍitā rājakule sannipatanti. Rañño kammante naṅgalasatasahassaṃ	2467	
PA_atk-s02_01a:2467_6	yojīyati. Tasmiṃ pana divase ekena ūnaṃ aṭṭhasataṃ yojenti. Sabbanaṅgalāni saddhiṃ	2467	
PA_atk-s02_01a:2467_7	balibaddarasmiyottehi jāṇussoṇissa ratho viya rajataparikkhittāni honti. Rañño ālambananaṅgalaṃ	2467	
PA_atk-s02_01a:2467_8	rattasuvaṇṇaparikkhittaṃ hoti. Balibaddānaṃ siṅgānipi rasmipatodāpi suvaṇṇaparikkhittā	2467	
PA_atk-s02_01a:2467_9	honti. Rājā mahāparivārena nikkhamanto puttaṃ gahetvā agamāsi.	2467	
PA_atk-s02_01a:2468_0	Kammantaṭṭhāne eko jamburukkho bahalapattapalāso sandacchāyo ahosi. Tassa heṭṭhā	2468	
PA_atk-s02_01a:2468_1	kumārassa sayanaṃ paññapetvā upari suvaṇṇatārakakhacitaṃ vitānaṃ bandhāpetvā sāṇipākārena	2468	
PA_atk-s02_01a:2468_2	parikkhipāpetvā ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto	2468	
PA_atk-s02_01a:2468_3	naṅgalakaraṇaṭṭhānaṃ agamāsi. Tattha rājā suvaṇṇanaṅgalaṃ gaṇhāti. Amaccā ekenūnaaṭṭhasatarajatanaṅgalāni	2468	
PA_atk-s02_01a:2468_4	gahetvā ito cito ca kasanti. Rājā pana orato pāraṃ gacchati, pārato vā oraṃ gacchati.	2468	
PA_atk-s02_01a:2468_5	Etasmiṃ ṭhāne mahāsampatti hoti, bodhisattaṃ parivāretvā nisinnā dhātiyo rañño sampattiṃ	2468	
PA_atk-s02_01a:2468_6	passissāmāti antosāṇito bahi nikkhantā. Bodhisatto ito cito ca olokento kañci adisvā	2468	
PA_atk-s02_01a:2468_7	vegena uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.	2468	
PA_atk-s02_01a:2468_8	Dhātiyo khajjabhojjantare vicaramānā thokaṃ cirāyiṃsu, sesarukkhānaṃ chāyā nivattā,	2468	
PA_atk-s02_01a:2468_9	tassa pana rukkhassa parimaṇḍalā hutvā aṭṭhāsi. Dhātiyo ayyaputto ekakoti vegena	2468	
PA_atk-s02_01a:2468_10	sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ tañca pāṭihāriyaṃ	24681	
PA_atk-s02_01a:2468_11	disvā gantvā rañño ārocayiṃsu – “kumāro deva, evaṃ nisinno aññesaṃ rukkhānaṃ chāyā	24681	
PA_atk-s02_01a:2468_12	nivattā, jamburukkhassa parimaṇḍalā ṭhitā”ti. Rājā vegenāgantvā pāṭihāriyaṃ disvā,	24681	
PA_atk-s02_01a:2468_13	“idaṃ te, tāta, dutiyaṃ vandana”nti puttaṃ vandi. Idametaṃ sandhāya vuttaṃ – “pitu	24681	
PA_atk-s02_01a:2468_14	sakkassa kammante…pe… paṭhamajjhānaṃ upasampajja viharitā”ti. Siyā nu kho eso maggo	24681	
PA_atk-s02_01a:2468_15	bodhāyāti bhaveyya nu kho etaṃ ānāpānassatipaṭhamajjhānaṃ bujjhanatthāya maggoti.	24681	
PA_atk-s02_01a:2468_16	Satānusāriviññāṇanti nayidaṃ bodhāya maggo bhavissati, ānāpānassatipaṭhamajjhānaṃ	24681	
PA_atk-s02_01a:2468_17	pana bhavissatīti evaṃ ekaṃ dve vāre uppannasatiyā anantaraṃ uppannaviññāṇaṃ satānusāriviññāṇaṃ	24681	
PA_atk-s02_01a:2468_18	nāma. Yaṃ taṃ sukhanti yaṃ taṃ ānāpānassatipaṭhamajjhānasukhaṃ.	24681	
PA_atk-s02_01a:2469_0	382. Paccupaṭṭhitā hontīti paṇṇasālapariveṇasammajjanādivattakaraṇena upaṭṭhitā honti.	2469	
PA_atk-s02_01a:2469_1	Bāhullikoti paccayabāhulliko. Āvatto bāhullāyāti rasagiddho hutvā paṇītapiṇḍapātādīnaṃ	2469	
PA_atk-s02_01a:2469_2	atthāya āvatto. Nibbijja pakkamiṃsūti ukkaṇṭhitvā dhammaniyāmeneva pakkantā bodhisattassa	2469	
PA_atk-s02_01a:2469_3	sambodhiṃ pattakāle kāyavivekassa okāsadānatthaṃ dhammatāya gatā. Gacchantā ca aññaṭṭhānaṃ	2469	
PA_atk-s02_01a:2469_4	agantvā bārāṇasimeva agamaṃsu. Bodhisatto tesu gatesu addhamāsaṃ kāyavivekaṃ labhitvā	2469	
PA_atk-s02_01a:2469_5	bodhimaṇḍe aparājitapallaṅke nisīditvā sabbaññutaññāṇaṃ paṭivijjhi.	2469	
PA_atk-s02_01a:2470	383. Vivicceva kāmehītiādi bhayabherave vuttanayeneva veditabbaṃ.	247	
PA_atk-s02_01a:2471_0	387. Abhijānāmi kho panāhanti ayaṃ pāṭiyekko anusandhi. Nigaṇṭho kira cintesi – “ahaṃ	2471	
PA_atk-s02_01a:2471_1	samaṇaṃ gotamaṃ ekaṃ pañhaṃ pucchiṃ. Samaṇo gotamo ‘aparāpi maṃ, aggivessana, aparāpi	2471	
PA_atk-s02_01a:2471_2	maṃ, aggivessanā’ti pariyosānaṃ adassento kathetiyeva. Kupito nu kho”ti? Atha bhagavā,	2471	
PA_atk-s02_01a:2471_3	aggivessana, tathāgate anekasatāya parisāya dhammaṃ desente kupito samaṇo gotamoti	2471	
PA_atk-s02_01a:2471_4	ekopi vattā natthi, paresaṃ bodhanatthāya paṭivijjhanatthāya eva tathāgato dhammaṃ	2471	
PA_atk-s02_01a:2471_5	desetīti dassento imaṃ dhammadesanaṃ ārabhi. Tattha ārabbhāti sandhāya. Yāvadevāti	2471	
PA_atk-s02_01a:2471_6	payojanavidhi paricchedaniyamanaṃ. Idaṃ vuttaṃ hoti – paresaṃ viññāpanameva tathāgatassa	2471	
PA_atk-s02_01a:2471_7	dhammadesanāya payojanaṃ, tasmā na ekasseva deseti, yattakā viññātāro atthi, sabbesaṃ	2471	
PA_atk-s02_01a:2471_8	desetīti. Tasmiṃyeva purimasminti iminā kiṃ dassetīti? Saccako kira cintesi – “samaṇo	2471	
PA_atk-s02_01a:2471_9	gotamo abhirūpo pāsādiko suphusitaṃ dantāvaraṇaṃ, jivhā mudukā, madhuraṃ vākkaraṇaṃ,	2471	
PA_atk-s02_01a:2471_10	parisaṃ rañjento maññe vicarati, anto panassa cittekaggatā natthī”ti. Atha bhagavā,	24711	
PA_atk-s02_01a:2471_11	aggivessana, na tathāgato parisaṃ rañjento vicarati, cakkavāḷapariyantāyapi parisāya	24711	
PA_atk-s02_01a:2471_12	tathāgato dhammaṃ deseti, asallīno anupalitto ettakaṃ ekavihārī, suññataphalasamāpattiṃ	24711	
PA_atk-s02_01a:2471_13	anuyuttoti dassetuṃ evamāha.	24711	
PA_atk-s02_01a:2472_0	Ajjhattamevāti gocarajjhattameva. Sannisādemīti sannisīdāpemi, tathāgato hi yasmiṃ	2472	
PA_atk-s02_01a:2472_1	khaṇe parisā sādhukāraṃ deti, tasmiṃ khaṇe pubbābhogena paricchinditvā phalasamāpattiṃ	2472	
PA_atk-s02_01a:2472_2	samāpajjati, sādhukārasaddassa nigghose avicchinneyeva samāpattito vuṭṭhāya ṭhitaṭṭhānato	2472	
PA_atk-s02_01a:2472_3	paṭṭhāya dhammaṃ deseti, buddhānañhi bhavaṅgaparivāso lahuko hotīti assāsavāre passāsavāre	2472	
PA_atk-s02_01a:2472_4	samāpattiṃ samāpajjanti. Yena sudaṃ niccakappanti yena suññena phalasamādhinā niccakālaṃ	2472	
PA_atk-s02_01a:2472_5	viharāmi, tasmiṃ samādhinimitte cittaṃ saṇṭhapemi samādahāmīti dasseti.	2472	
PA_atk-s02_01a:2473_0	Okappaniyametanti saddahaniyametaṃ. Evaṃ bhagavato ekaggacittataṃ sampaṭicchitvā	2473	
PA_atk-s02_01a:2473_1	idāni attano ovaṭṭikasāraṃ katvā ānītapañhaṃ pucchanto abhijānāti kho pana bhavaṃ	2473	
PA_atk-s02_01a:2473_2	gotamo divā supitāti āha. Yathā hi sunakho nāma asambhinnakhīrapakkapāyasaṃ sappinā	2473	
PA_atk-s02_01a:2473_3	yojetvā udarapūraṃ bhojitopi gūthaṃ disvā akhāditvā gantuṃ na sakkā, akhādamāno ghāyitvāpi	2473	
PA_atk-s02_01a:2473_4	gacchati, aghāyitvāva gatassa kirassa sīsaṃ rujjati; evamevaṃ imassapi satthā asambhinnakhīrapakkapāyasasadisaṃ	2473	
PA_atk-s02_01a:2473_5	abhinikkhamanato paṭṭhāya yāva āsavakkhayā pasādanīyaṃ dhammadesanaṃ deseti. Etassa	2473	
PA_atk-s02_01a:2473_6	pana evarūpaṃ dhammadesanaṃ sutvā satthari pasādamattampi na uppannaṃ, tasmā ovaṭṭikasāraṃ	2473	
PA_atk-s02_01a:2473_7	katvā ānītapañhaṃ apucchitvā gantuṃ asakkonto evamāha. Tattha yasmā thinamiddhaṃ	2473	
PA_atk-s02_01a:2473_8	sabbakhīṇāsavānaṃ arahattamaggeneva pahīyati, kāyadaratho pana upādinnakepi hoti	2473	
PA_atk-s02_01a:2473_9	anupādinnakepi. Tathā hi kamaluppalādīni ekasmiṃ kāle vikasanti, ekasmiṃ makulāni	2473	
PA_atk-s02_01a:2473_10	honti, sāyaṃ kesañci rukkhānampi pattāni patilīyanti, pāto vipphārikāni honti. Evaṃ	24731	
PA_atk-s02_01a:2473_11	upādinnakassa kāyassa darathoyeva darathavasena bhavaṅgasotañca idha niddāti adhippetaṃ,	24731	
PA_atk-s02_01a:2473_12	taṃ khīṇāsavānampi hoti. Taṃ sandhāya, “abhijānāmaha”ntiādimāha. Sammohavihārasmiṃ	24731	
PA_atk-s02_01a:2473_13	vadantīti sammohavihāroti vadanti.	24731	
PA_atk-s02_01a:2474_0	389. Āsajja āsajjāti ghaṭṭetvā ghaṭṭetvā. Upanītehīti upanetvā kathitehi. Vacanappathehīti	2474	
PA_atk-s02_01a:2474_1	vacanehi. Abhinanditvā anumoditvāti alanti cittena sampaṭicchanto abhinanditvā vācāyapi	2474	
PA_atk-s02_01a:2474_2	pasaṃsanto anumoditvā. Bhagavatā imassa nigaṇṭhassa dve suttāni kathitāni. Purimasuttaṃ	2474	
PA_atk-s02_01a:2474_3	eko bhāṇavāro, idaṃ diyaḍḍho, iti aḍḍhatiye bhāṇavāre sutvāpi ayaṃ nigaṇṭho neva	2474	
PA_atk-s02_01a:2474_4	abhisamayaṃ patto, na pabbajito, na saraṇesu patiṭṭhito. Kasmā etassa bhagavā dhammaṃ	2474	
PA_atk-s02_01a:2474_5	desesīti? Anāgate vāsanatthāya. Passati hi bhagavā, “imassa idāni upanissayo natthi,	2474	
PA_atk-s02_01a:2474_6	mayhaṃ pana parinibbānato samadhikānaṃ dvinnaṃ vassasatānaṃ accayena tambapaṇṇidīpe	2474	
PA_atk-s02_01a:2474_7	sāsanaṃ patiṭṭhahissati. Tatrāyaṃ kulaghare nibbattitvā sampatte kāle pabbajitvā	2474	
PA_atk-s02_01a:2474_8	tīṇi piṭakāni uggahetvā vipassanaṃ vaḍḍhetvā saha paṭisambhidāhi arahattaṃ patvā	2474	
PA_atk-s02_01a:2474_9	kāḷabuddharakkhito nāma mahākhīṇāsavo bhavissatī”ti. Idaṃ disvā anāgate vāsanatthāya dhammaṃ desesi.	2474	
PA_atk-s02_01a:2475_0	Sopi tattheva tambapaṇṇidīpamhi sāsane patiṭṭhite devalokato cavitvā dakkhiṇagirivihārassa	2475	
PA_atk-s02_01a:2475_1	bhikkhācāragāme ekasmiṃ amaccakule nibbatto pabbajjāsamatthayobbane pabbajitvā tepiṭakaṃ	2475	
PA_atk-s02_01a:2475_2	buddhavacanaṃ uggahetvā gaṇaṃ pariharanto mahābhikkhusaṅghaparivuto upajjhāyaṃ passituṃ	2475	
PA_atk-s02_01a:2475_3	agamāsi. Athassa upajjhāyo saddhivihārikaṃ codessāmīti tepiṭakaṃ buddhavacanaṃ uggahetvā	2475	
PA_atk-s02_01a:2475_4	āgatena tena saddhiṃ mukhaṃ datvā kathāmattampi na akāsi. So paccūsasamaye vuṭṭhāya	2475	
PA_atk-s02_01a:2475_5	therassa santikaṃ gantvā, – “tumhe, bhante, mayi ganthakammaṃ katvā tumhākaṃ santikaṃ	2475	
PA_atk-s02_01a:2475_6	āgate mukhaṃ datvā kathāmattampi na karittha, ko mayhaṃ doso”ti pucchi. Thero āha	2475	
PA_atk-s02_01a:2475_7	– “tvaṃ, āvuso, buddharakkhita ettakeneva ‘pabbajjākiccaṃ me matthakaṃ patta’nti	2475	
PA_atk-s02_01a:2475_8	saññaṃ karosī”ti. Kiṃ karomi, bhanteti? Gaṇaṃ vinodetvā tvaṃ papañcaṃ chinditvā cetiyapabbatavihāraṃ	2475	
PA_atk-s02_01a:2475_9	gantvā samaṇadhammaṃ karohīti. So upajjhāyassa ovāde ṭhatvā saha paṭisambhidāhi arahattaṃ	2475	
PA_atk-s02_01a:2475_10	patvā puññavā rājapūjito hutvā mahābhikkhusaṅghaparivāro cetiyapabbatavihāre vasi.	24751	
PA_atk-s02_01a:2476_0	Tasmiñhi kāle tissamahārājā uposathakammaṃ karonto cetiyapabbate rājaleṇe vasati.	2476	
PA_atk-s02_01a:2476_1	So therassa upaṭṭhākabhikkhuno saññaṃ adāsi – “yadā mayhaṃ ayyo pañhaṃ vissajjeti,	2476	
PA_atk-s02_01a:2476_2	dhammaṃ vā katheti, tadā me saññaṃ dadeyyāthā”ti. Theropi ekasmiṃ dhammassavanadivase	2476	
PA_atk-s02_01a:2476_3	bhikkhusaṅghaparivāro kaṇṭakacetiyaṅgaṇaṃ āruyha cetiyaṃ vanditvā kāḷatimbarurukkhamūle	2476	
PA_atk-s02_01a:2476_4	aṭṭhāsi. Atha naṃ eko piṇḍapātikatthero kāḷakārāmasuttante pañhaṃ pucchi. Thero nanu,	2476	
PA_atk-s02_01a:2476_5	āvuso, ajja dhammassavanadivasoti āha. Āma, bhante, dhammassavanadivasoti. Tena hi	2476	
PA_atk-s02_01a:2476_6	pīṭhakaṃ ānetha, idheva nisinnā dhammassavanaṃ karissāmāti. Athassa rukkhamūle āsanaṃ	2476	
PA_atk-s02_01a:2476_7	paññapetvā adaṃsu. Thero pubbagāthā vatvā kāḷakārāmasuttaṃ ārabhi. Sopissa upaṭṭhākadaharo	2476	
PA_atk-s02_01a:2476_8	rañño saññaṃ dāpesi. Rājā pubbagāthāsu aniṭṭhitāsuyeva pāpuṇi. Patvā ca aññātakaveseneva	2476	
PA_atk-s02_01a:2476_9	parisante ṭhatvā tiyāmarattiṃ ṭhitakova dhammaṃ sutvā therassa, idamavoca bhagavāti	2476	
PA_atk-s02_01a:2476_10	vacanakāle sādhukāraṃ adāsi. Thero ñatvā, kadā āgatosi, mahārājāti pucchi. Pubbagāthā	24761	
PA_atk-s02_01a:2476_11	osāraṇakāleyeva, bhanteti. Dukkaraṃ te mahārāja, katanti. Nayidaṃ, bhante, dukkaraṃ,	24761	
PA_atk-s02_01a:2476_12	yadi pana me ayyassa dhammakathaṃ āraddhakālato paṭṭhāya ekapadepi aññavihitabhāvo	24761	
PA_atk-s02_01a:2476_13	ahosi, tambapaṇṇidīpassa patodayaṭṭhinitudanamattepi ṭhāne sāmibhāvo nāma me mā hotūti sapathamakāsi.	24761	
PA_atk-s02_01a:2477_0	Tasmiṃ pana sutte buddhaguṇā paridīpitā, tasmā rājā pucchi – “ettakāva, bhante, buddhaguṇā,	2477	
PA_atk-s02_01a:2477_1	udāhu aññepi atthī”ti. Mayā kathitato, mahārāja, akathitameva bahu appamāṇanti. Upamaṃ,	2477	
PA_atk-s02_01a:2477_2	bhante, karothāti. Yathā, mahārāja, karīsasahassamatte sālikkhette ekasālisīsato	2477	
PA_atk-s02_01a:2477_3	avasesasālīyeva bahū, evaṃ mayā kathitaguṇā appā, avasesā bahūti. Aparampi, bhante,	2477	
PA_atk-s02_01a:2477_4	upamaṃ karothāti. Yathā, mahārāja, mahāgaṅgāya oghapuṇṇāya sūcipāsaṃ sammukhaṃ kareyya,	2477	
PA_atk-s02_01a:2477_5	sūcipāsena gataudakaṃ appaṃ, sesaṃ bahu, evameva mayā kathitaguṇā appā, avasesā bahūti.	2477	
PA_atk-s02_01a:2477_6	Aparampi, bhante, upamaṃ karothāti. Idha, mahārāja, cātakasakuṇā nāma ākāse kīḷantā	2477	
PA_atk-s02_01a:2477_7	vicaranti. Khuddakā sā sakuṇajāti, kiṃ nu kho tassa sakuṇassa ākāse pakkhapasāraṇaṭṭhānaṃ	2477	
PA_atk-s02_01a:2477_8	bahu, avaseso ākāso appoti? Kiṃ, bhante, vadatha, appo tassa pakkhapasāraṇokāso,	2477	
PA_atk-s02_01a:2477_9	avasesova bahūti. Evameva, mahārāja, appakā mayā buddhaguṇā kathitā, avasesā bahū	2477	
PA_atk-s02_01a:2477_10	anantā appameyyāti. Sukathitaṃ, bhante, anantā buddhaguṇā ananteneva ākāsena upamitā.	24771	
PA_atk-s02_01a:2477_11	Pasannā mayaṃ ayyassa, anucchavikaṃ pana kātuṃ na sakkoma. Ayaṃ me duggatapaṇṇākāro	24771	
PA_atk-s02_01a:2477_12	imasmiṃ tambapaṇṇidīpe imaṃ tiyojanasatikaṃ rajjaṃ ayyassa demāti. Tumhehi, mahārāja,	24771	
PA_atk-s02_01a:2477_13	attano pasannākāro kato, mayaṃ pana amhākaṃ dinnaṃ rajjaṃ tumhākaṃyeva dema, dhammena	24771	
PA_atk-s02_01a:2477_14	samena rajjaṃ kārehi mahārājāti.	24771	
PA_atk-s02_01a:2478	Papañcasūdaniyā majjhimanikāyaṭṭhakathāya	247	
PA_atk-s02_01a:2479	Mahāsaccakasuttavaṇṇanā niṭṭhitā.	247	
PA_atk-s02_01a:2480	7. Cūḷataṇhāsaṅkhayasuttavaṇṇanā	248	
PA_atk-s02_01a:2481_0	390. Evaṃ me sutanti cūḷataṇhāsaṅkhayasuttaṃ. Tattha pubbārāme migāramātupāsādeti	2481	
PA_atk-s02_01a:2481_1	pubbārāmasaṅkhāte vihāre migāramātuyā pāsāde. Tatrāyaṃ anupubbīkathāatīte satasahassakappamatthake	2481	
PA_atk-s02_01a:2481_2	ekā upāsikā padumuttaraṃ bhagavantaṃ nimantetvā buddhappamukhassa bhikkhusaṅghassa	2481	
PA_atk-s02_01a:2481_3	satasahassaṃ dānaṃ datvā bhagavato pādamūle nipajjitvā, “anāgate tumhādisassa buddhassa	2481	
PA_atk-s02_01a:2481_4	aggupaṭṭhāyikā homī”ti patthanamakāsi. Sā kappasatasahassaṃ devesu ceva manussesu	2481	
PA_atk-s02_01a:2481_5	ca saṃsaritvā amhākaṃ bhagavato kāle bhaddiyanagare meṇḍakaseṭṭhiputtassa dhanañjayassa	2481	
PA_atk-s02_01a:2481_6	seṭṭhino gahe sumanadeviyā kucchimhi paṭisandhiṃ gaṇhi. Jātakāle cassā visākhāti	2481	
PA_atk-s02_01a:2481_7	nāmaṃ akaṃsu. Sā yadā bhagavā bhaddiyanagaraṃ agamāsi, tadā pañcahi dārikāsatehi	2481	
PA_atk-s02_01a:2481_8	saddhiṃ bhagavato paccuggamanaṃ katvā paṭhamadassanamhiyeva sotāpannā ahosi. Aparabhāge	2481	
PA_atk-s02_01a:2481_9	sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā, tattha naṃ migāraseṭṭhi	2481	
PA_atk-s02_01a:2481_10	mātiṭṭhāne ṭhapesi, tasmā migāramātāti vuccati.	24811	
PA_atk-s02_01a:2482_0	Patikulaṃ gacchantiyā cassā pitā mahālatāpiḷandhanaṃ nāma kārāpesi. Tasmiṃ piḷandhane	2482	
PA_atk-s02_01a:2482_1	catasso vajiranāḷiyo upayogaṃ agamaṃsu, muttānaṃ ekādasa nāḷiyo, pavāḷānaṃ dvāvīsati	2482	
PA_atk-s02_01a:2482_2	nāḷiyo, maṇīnaṃ tettiṃsa nāḷiyo, iti etehi ca aññehi ca sattavaṇṇehi ratanehi niṭṭhānaṃ	2482	
PA_atk-s02_01a:2482_3	agamāsi. Taṃ sīse paṭimukkaṃ yāva pādapiṭṭhiyā bhassati, pañcannaṃ hatthīnaṃ balaṃ	2482	
PA_atk-s02_01a:2482_4	dhārayamānāva naṃ itthī dhāretuṃ sakkoti. Sā aparabhāge dasabalassa aggupaṭṭhāyikā	2482	
PA_atk-s02_01a:2482_5	hutvā taṃ pasādhanaṃ vissajjetvā navahi koṭīhi bhagavato vihāraṃ kārayamānā karīsamatte	2482	
PA_atk-s02_01a:2482_6	bhūmibhāge pāsādaṃ kāresi. Tassa uparibhūmiyaṃ pañca gabbhasatāni honti, heṭṭhābhūmiyaṃ	2482	
PA_atk-s02_01a:2482_7	pañcāti gabbhasahassappaṭimaṇḍito ahosi. Sā “suddhapāsādova na sobhatī”ti taṃ parivāretvā	2482	
PA_atk-s02_01a:2482_8	pañca dvikūṭagehasatāni, pañca cūḷapāsādasatāni, pañca dīghasālasatāni ca kārāpesi.	2482	
PA_atk-s02_01a:2482_9	Vihāramaho catūhi māsehi niṭṭhānaṃ agamāsi.	2482	
PA_atk-s02_01a:2483_0	Mātugāmattabhāve ṭhitāya visākhāya viya aññissā buddhasāsane dhanapariccāgo nāma	2483	
PA_atk-s02_01a:2483_1	natthi, purisattabhāve ṭhitassa ca anāthapiṇḍikassa viya aññassa buddhasāsane dhanapariccāgo	2483	
PA_atk-s02_01a:2483_2	nāma natthi. So hi catupaññāsakoṭiyo vissajjetvā sāvatthiyā dakkhiṇabhāge anurādhapurassa	2483	
PA_atk-s02_01a:2483_3	mahāvihārasadise ṭhāne jetavanamahāvihāraṃ nāma kāresi. Visākhā, sāvatthiyā pācīnabhāge	2483	
PA_atk-s02_01a:2483_4	uttamadevīvihārasadise ṭhāne pubbārāmaṃ nāma kāresi. Bhagavā imesaṃ dvinnaṃ kulānaṃ	2483	
PA_atk-s02_01a:2483_5	anukampāya sāvatthiṃ nissāya viharanto imesu dvīsu vihāresu nibaddhavāsaṃ vasi. Ekaṃ	2483	
PA_atk-s02_01a:2483_6	antovassaṃ jetavane vasati, ekaṃ pubbārāme, etasmiṃ pana samaye bhagavā pubbārāme	2483	
PA_atk-s02_01a:2483_7	viharati. Tena vuttaṃ – “pubbārāme migāramātupāsāde”ti.	2483	
PA_atk-s02_01a:2484_0	Kittāvatā nu kho, bhanteti kittakena nu kho, bhante. Saṃkhittena taṇhāsaṅkhayavimutto	2484	
PA_atk-s02_01a:2484_1	hotīti taṇhāsaṅkhaye nibbāne taṃ ārammaṇaṃ katvā vimuttacittatāya taṇhāsaṅkhayavimutto	2484	
PA_atk-s02_01a:2484_2	nāma saṃkhittena kittāvatā hoti? Yāya paṭipattiyā taṇhāsaṅkhayavimutto hoti, taṃ	2484	
PA_atk-s02_01a:2484_3	me khīṇāsavassa bhikkhuno pubbabhāgappaṭipadaṃ saṃkhittena desethāti pucchati. Accantaniṭṭhoti	2484	
PA_atk-s02_01a:2484_4	khayavayasaṅkhātaṃ antaṃ atītāti accantā. Accantā niṭṭhā assāti accantaniṭṭho, ekantaniṭṭho	2484	
PA_atk-s02_01a:2484_5	satataniṭṭhoti attho. Accantaṃ yogakkhemīti accantayogakkhemī, niccayogakkhemīti	2484	
PA_atk-s02_01a:2484_6	attho. Accantaṃ brahmacārīti accantabrahmacārī, niccabrahmacārīti attho. Accantaṃ	2484	
PA_atk-s02_01a:2484_7	pariyosānamassāti purimanayeneva accantapariyosāno. Seṭṭho devamanussānanti devānañca	2484	
PA_atk-s02_01a:2484_8	manussānañca seṭṭho uttamo. Evarūpo bhikkhu kittāvatā hoti, khippametassa saṅkhepeneva	2484	
PA_atk-s02_01a:2484_9	paṭipattiṃ kathethāti bhagavantaṃ yācati. Kasmā panesa evaṃ vegāyatīti? Kīḷaṃ anubhavitukāmatāya.	2484	
PA_atk-s02_01a:2485_0	Ayaṃ kira uyyānakīḷaṃ āṇāpetvā catūhi mahārājūhi catūsu disāsu ārakkhaṃ gāhāpetvā	2485	
PA_atk-s02_01a:2485_1	dvīsu devalokesu devasaṅghena parivuto aḍḍhatiyāhi nāṭakakoṭīhi saddhiṃ erāvaṇaṃ	2485	
PA_atk-s02_01a:2485_2	āruyha uyyānadvāre ṭhito imaṃ pañhaṃ sallakkhesi – “kittakena nu kho taṇhāsaṅkhayavimuttassa	2485	
PA_atk-s02_01a:2485_3	khīṇāsavassa saṅkhepato āgamaniyapubbabhāgapaṭipadā hotī”ti. Athassa etadahosi –	2485	
PA_atk-s02_01a:2485_4	“ayaṃ pañho ativiya sassiriko, sacāhaṃ imaṃ pañhaṃ anuggaṇhitvāva uyyānaṃ pavisissāmi,	2485	
PA_atk-s02_01a:2485_5	chadvārikehi ārammaṇehi nimmathito na puna imaṃ pañhaṃ sallakkhessāmi, tiṭṭhatu tāva	2485	
PA_atk-s02_01a:2485_6	uyyānakīḷā, satthu santikaṃ gantvā imaṃ pañhaṃ pucchitvā uggahitapañho uyyāne kīḷissāmī”ti	2485	
PA_atk-s02_01a:2485_7	hatthikkhandhe antarahito bhagavato santike pāturahosi. Tepi cattāro mahārājāno ārakkhaṃ	2485	
PA_atk-s02_01a:2485_8	gahetvā ṭhitaṭṭhāneyeva ṭhitā, paricārikadevasaṅghāpi nāṭakānipi erāvaṇopi nāgarājā	2485	
PA_atk-s02_01a:2485_9	tattheva uyyānadvāre aṭṭhāsi, evamesa kīḷaṃ anubhavitukāmatāya vegāyanto evamāha.	2485	
PA_atk-s02_01a:2486_0	Sabbe dhammā nālaṃ abhinivesāyāti ettha sabbe dhammā nāma pañcakkhandhā dvādasāyatanāni	2486	
PA_atk-s02_01a:2486_1	aṭṭhārasa dhātuyo. Te sabbepi taṇhādiṭṭhivasena abhinivesāya nālaṃ na pariyattā na	2486	
PA_atk-s02_01a:2486_2	samatthā na yuttā, kasmā? Gahitākārena atiṭṭhanato. Te hi niccāti gahitāpi aniccāva	2486	
PA_atk-s02_01a:2486_3	sampajjanti, sukhāti gahitāpi dukkhāva sampajjanti, attāti gahitāpi anattāva sampajjanti,	2486	
PA_atk-s02_01a:2486_4	tasmā nālaṃ abhinivesāya. Abhijānātīti aniccaṃ dukkhaṃ anattāti ñātapariññāya abhijānāti.	2486	
PA_atk-s02_01a:2486_5	Parijānātīti tatheva tīraṇapariññāya parijānāti. Yaṃkiñci vedananti antamaso pañcaviññāṇasampayuttampi	2486	
PA_atk-s02_01a:2486_6	yaṃkiñci appamattakampi vedanaṃ anubhavati. Iminā bhagavā sakkassa devānamindassa	2486	
PA_atk-s02_01a:2486_7	vedanāvasena nibbattetvā arūpapariggahaṃ dasseti. Sace pana vedanākammaṭṭhānaṃ heṭṭhā	2486	
PA_atk-s02_01a:2486_8	na kathitaṃ bhaveyya, imasmiṃ ṭhāne kathetabbaṃ siyā. Heṭṭhā pana kathitaṃ, tasmā	2486	
PA_atk-s02_01a:2486_9	satipaṭṭhāne vuttanayeneva veditabbaṃ. Aniccānupassīti ettha aniccaṃ veditabbaṃ,	2486	
PA_atk-s02_01a:2486_10	aniccānupassanā veditabbā, aniccānupassī veditabbo. Tattha aniccanti pañcakkhandhā,	24861	
PA_atk-s02_01a:2486_11	te hi uppādavayaṭṭhena aniccā. Aniccānupassanāti pañcakkhandhānaṃ khayato vayato	24861	
PA_atk-s02_01a:2486_12	dassanañāṇaṃ. Aniccānupassīti tena ñāṇena samannāgato puggalo. Tasmā “aniccānupassī	24861	
PA_atk-s02_01a:2486_13	viharatī”ti aniccato anupassanto viharatīti ayamettha attho.	24861	
PA_atk-s02_01a:2487_0	Virāgānupassīti ettha dve virāgā khayavirāgo ca accantavirāgo ca. Tattha saṅkhārānaṃ	2487	
PA_atk-s02_01a:2487_1	khayavayato anupassanāpi, accantavirāgaṃ nibbānaṃ virāgato dassanamaggañāṇampi virāgānupassanā.	2487	
PA_atk-s02_01a:2487_2	Tadubhayasamāṅgīpuggalo virāgānupassī nāma, taṃ sandhāya vuttaṃ “virāgānupassī”ti,	2487	
PA_atk-s02_01a:2487_3	virāgato anupassantoti attho. Nirodhānupassimhipi eseva nayo, nirodhopi hi khayanirodho	2487	
PA_atk-s02_01a:2487_4	ca accantanirodho cāti duvidhoyeva. Paṭinissaggānupassīti ettha paṭinissaggo vuccati	2487	
PA_atk-s02_01a:2487_5	vossaggo, so ca pariccāgavossaggo pakkhandanavossaggoti duvidho hoti. Tattha pariccāgavossaggoti	2487	
PA_atk-s02_01a:2487_6	vipassanā, sā hi tadaṅgavasena kilese ca khandhe ca vossajjati. Pakkhandanavossaggoti	2487	
PA_atk-s02_01a:2487_7	maggo, so hi nibbānaṃ ārammaṇaṃ ārammaṇato pakkhandati. Dvīhipi vā kāraṇehi vossaggoyeva,	2487	
PA_atk-s02_01a:2487_8	samucchedavasena khandhānaṃ kilesānañca vossajjanato, nibbānañca pakkhandanato. Tasmā	2487	
PA_atk-s02_01a:2487_9	kilese ca khandhe ca pariccajatīti pariccāgavossaggo, nirodhe nibbānadhātuyā cittaṃ	2487	
PA_atk-s02_01a:2487_10	pakkhandatīti pakkhandanavossaggoti ubhayampetaṃ magge sameti. Tadubhayasamaṅgīpuggalo	24871	
PA_atk-s02_01a:2487_11	imāya paṭinissaggānupassanāya samannāgatattā paṭinissaggānupassī nāma hoti. Taṃ sandhāya	24871	
PA_atk-s02_01a:2487_12	vuttaṃ “paṭinissaggānupassī”ti. Na kiñci loke upādiyatīti kiñci ekampi saṅkhāragataṃ	24871	
PA_atk-s02_01a:2487_13	taṇhāvasena na upādiyati na gaṇhāti na parāmasati. Anupādiyaṃ na paritassatīti aggaṇhanto	24871	
PA_atk-s02_01a:2487_14	taṇhāparitassanāya na paritassati. Paccattaññeva parinibbāyatīti sayameva kilesaparinibbānena	24871	
PA_atk-s02_01a:2487_15	parinibbāyati. Khīṇā jātītiādinā panassa paccavekkhaṇāva dassitā. Iti bhagavā sakkassa	24871	
PA_atk-s02_01a:2487_16	devānamindassa saṃkhittena khīṇāsavassa pubbabhāgappaṭipadaṃ pucchito sallahukaṃ	24871	
PA_atk-s02_01a:2487_17	katvā saṃkhitteneva khippaṃ kathesi.	24871	
PA_atk-s02_01a:2488_0	391. Avidūre nisinno hotīti anantare kūṭāgāre nisinno hoti. Abhisameccāti ñāṇena	2488	
PA_atk-s02_01a:2488_1	abhisamāgantvā, jānitvāti attho. Idaṃ vuttaṃ hoti – kiṃ nu kho esa jānitvā anumodi,	2488	
PA_atk-s02_01a:2488_2	udāhu ajānitvā vāti. Kasmā panassa evamahosīti? Thero kira na bhagavato pañhavissajjanasaddaṃ	2488	
PA_atk-s02_01a:2488_3	assosi, sakkassa pana devarañño, “evametaṃ bhagavā evametaṃ sugatā”ti anumodanasaddaṃ	2488	
PA_atk-s02_01a:2488_4	assosi. Sakko kira devarājā mahatā saddena anumodi. Atha kasmā na bhagavato saddaṃ	2488	
PA_atk-s02_01a:2488_5	assosīti? Yathāparisaviññāpakattā. Buddhānañhi dhammaṃ kathentānaṃ ekābaddhāya cakkavāḷapariyantāyapi	2488	
PA_atk-s02_01a:2488_6	parisāya saddo suyyati, pariyantaṃ pana muñcitvā aṅgulimattampi bahiddhā na niccharati.	2488	
PA_atk-s02_01a:2488_7	Kasmā? Evarūpā madhurakathā mā niratthakā agamāsīti. Tadā bhagavā migāramātupāsāde	2488	
PA_atk-s02_01a:2488_8	sattaratanamaye kūṭāgāre sirigabbhamhi nisinno hoti, tassa dakkhiṇapasse sāriputtattherassa	2488	
PA_atk-s02_01a:2488_9	vasanakūṭāgāraṃ, vāmapasse mahāmoggallānassa, antare chiddavivarokāso natthi, tasmā	2488	
PA_atk-s02_01a:2488_10	thero na bhagavato saddaṃ assosi, sakkasseva assosīti.	24881	
PA_atk-s02_01a:2489_0	Pañcahi tūriyasatehīti pañcaṅgikānaṃ tūriyānaṃ pañcahi satehi. Pañcaṅgikaṃ tūriyaṃ	2489	
PA_atk-s02_01a:2489_1	nāma ātataṃ vitataṃ ātatavitataṃ susiraṃ ghananti imehi pañcahi aṅgehi samannāgataṃ.	2489	
PA_atk-s02_01a:2489_2	Tattha ātataṃ nāma cammapariyonaddhesu bheriādīsu ekatalatūriyaṃ. Vitataṃ nāma ubhayatalaṃ.	2489	
PA_atk-s02_01a:2489_3	Ātatavitataṃ nāma tantibaddhapaṇavādi. Susiraṃ vaṃsādi. Ghanaṃ sammādi. Samappitoti	2489	
PA_atk-s02_01a:2489_4	upagato. Samaṅgībhūtoti tasseva vevacanaṃ. Paricāretīti taṃ sampattiṃ anubhavanto	2489	
PA_atk-s02_01a:2489_5	tato tato indriyāni cāreti. Idaṃ vuttaṃ hoti – parivāretvā vajjamānehi pañcahi tūriyasatehi	2489	
PA_atk-s02_01a:2489_6	samannāgato hutvā dibbasampattiṃ anubhavatī. Paṭipaṇāmetvāti apanetvā, nissaddāni	2489	
PA_atk-s02_01a:2489_7	kārāpetvāti attho. Yatheva hi idāni saddhā rājāno garubhāvaniyaṃ bhikkhuṃ disvā –	2489	
PA_atk-s02_01a:2489_8	“asuko nāma ayyo āgacchati, mā, tātā, gāyatha, mā vādetha, mā naccathā”ti nāṭakāni	2489	
PA_atk-s02_01a:2489_9	paṭivinenti, sakkopi theraṃ disvā evamakāsi. Cirassaṃ kho, mārisa moggallāna, imaṃ	2489	
PA_atk-s02_01a:2489_10	pariyāyamakāsīti evarūpaṃ loke pakatiyā piyasamudāhāravacanaṃ hoti, lokiyā hi cirassaṃ	24891	
PA_atk-s02_01a:2489_11	āgatampi anāgatapubbampi manāpajātiyaṃ āgataṃ disvā, – “kuto bhavaṃ āgato, cirassaṃ	24891	
PA_atk-s02_01a:2489_12	bhavaṃ āgato, kathaṃ te idhāgamanamaggo ñāto maggamūḷhosī”tiādīni vadanti. Ayaṃ pana	24891	
PA_atk-s02_01a:2489_13	āgatapubbattāyeva evamāha. Thero hi kālena kālaṃ devacārikaṃ gacchatiyeva. Tattha	24891	
PA_atk-s02_01a:2489_14	pariyāyamakāsīti vāramakāsi. Yadidaṃ idhāgamanāyāti yo ayaṃ idhāgamanāya vāro, taṃ,	24891	
PA_atk-s02_01a:2489_15	bhante, cirassamakāsīti vuttaṃ hoti. Idamāsanaṃ paññattanti yojanikaṃ maṇipallaṅkaṃ	24891	
PA_atk-s02_01a:2489_16	paññapāpetvā evamāha.	24891	
PA_atk-s02_01a:2490_0	392. Bahukiccā bahukaraṇīyāti ettha yesaṃ bahūni kiccāni, te bahukiccā. Bahukaraṇīyāti	2490	
PA_atk-s02_01a:2490_1	tasseva vevacanaṃ. Appeva sakena karaṇīyenāti sakaraṇīyameva appaṃ mandaṃ, na bahu,	2490	
PA_atk-s02_01a:2490_2	devānaṃ karaṇīyaṃ pana bahu, pathavito paṭṭhāya hi kapparukkhamātugāmādīnaṃ atthāya	2490	
PA_atk-s02_01a:2490_3	aṭṭā sakkassa santike chijjanti, tasmā niyamento āha – apica devānaṃyeva tāvatiṃsānaṃ	2490	
PA_atk-s02_01a:2490_4	karaṇīyenāti. Devānañhi dhītā ca puttā ca aṅke nibbattanti, pādaparicārikā itthiyo	2490	
PA_atk-s02_01a:2490_5	sayane nibbattanti, tāsaṃ maṇḍanapasādhanakārikā devadhītā sayanaṃ parivāretvā nibbattanti,	2490	
PA_atk-s02_01a:2490_6	veyyāvaccakarā antovimāne nibbattanti, etesaṃ atthāya aṭṭakaraṇaṃ natthi. Ye pana	2490	
PA_atk-s02_01a:2490_7	sīmantare nibbattanti, te “mama santakā tava santakā”ti nicchetuṃ asakkontā aṭṭaṃ	2490	
PA_atk-s02_01a:2490_8	karonti, sakkaṃ devarājānaṃ pucchanti, so yassa vimānaṃ āsannataraṃ, tassa santakoti	2490	
PA_atk-s02_01a:2490_9	vadati. Sace dvepi samaṭṭhāne honti, yassa vimānaṃ olokento ṭhito, tassa santakoti	2490	
PA_atk-s02_01a:2490_10	vadati. Sace ekampi na oloketi, taṃ ubhinnaṃ kalahupacchedanatthaṃ attano santakaṃ	24901	
PA_atk-s02_01a:2490_11	karoti. Taṃ sandhāya, “devānaṃyeva tāvatiṃsānaṃ karaṇīyenā”ti āha. Apicassa evarūpaṃ	24901	
PA_atk-s02_01a:2490_12	kīḷākiccampi karaṇīyameva.	24901	
PA_atk-s02_01a:2491_0	Yaṃ no khippameva antaradhāyatīti yaṃ amhākaṃ sīghameva andhakāre rūpagataṃ viya	2491	
PA_atk-s02_01a:2491_1	na dissati. Iminā – “ahaṃ, bhante, taṃ pañhavissajjanaṃ na sallakkhemī”ti dīpeti.	2491	
PA_atk-s02_01a:2491_2	Thero – “kasmā nu kho ayaṃ yakkho asallakkhaṇabhāvaṃ dīpeti, passena pariharatī”ti	2491	
PA_atk-s02_01a:2491_3	āvajjanto – “devā nāma mahāmūḷhā honti. Chadvārikehi ārammaṇehi nimmathīyamānā attano	2491	
PA_atk-s02_01a:2491_4	bhuttābhuttabhāvampi pītāpītabhāvampi na jānanti, idha katamettha pamussantī”ti aññāsi.	2491	
PA_atk-s02_01a:2491_5	Keci panāhu – “thero etassa garu bhāvaniyo, tasmā ‘idāneva loke aggapuggalassa santike	2491	
PA_atk-s02_01a:2491_6	pañhaṃ uggahetvā āgato, idāneva nāṭakānaṃ antaraṃ paviṭṭhoti evaṃ maṃ thero tajjeyyā’ti	2491	
PA_atk-s02_01a:2491_7	bhayena evamāhā”ti. Etaṃ pana kohaññaṃ nāma hoti, na ariyasāvakassa evarūpaṃ kohaññaṃ	2491	
PA_atk-s02_01a:2491_8	nāma hoti, tasmā mūḷhabhāveneva na sallakkhesīti veditabbaṃ. Upari kasmā sallakkhesīti?	2491	
PA_atk-s02_01a:2491_9	Thero tassa somanassasaṃvegaṃ janayitvā tamaṃ nīhari, tasmā sallakkhesīti.	2491	
PA_atk-s02_01a:2492_0	Idāni sakko pubbe attano evaṃ bhūtakāraṇaṃ therassa ārocetuṃ bhūtapubbantiādimāha.	2492	
PA_atk-s02_01a:2492_1	Tattha samupabyūḷhoti sannipatito rāsibhūto. Asurā parājiniṃsūti asurā parājayaṃ	2492	
PA_atk-s02_01a:2492_2	pāpuṇiṃsu. Kadā panete parājitāti? Sakkassa nibbattakāle. Sakko kira anantare attabhāve	2492	
PA_atk-s02_01a:2492_3	magadharaṭṭhe macalagāme magho nāma māṇavo ahosi, paṇḍito byatto, bodhisattacariyā	2492	
PA_atk-s02_01a:2492_4	viyassa cariyā ahosi. So tettiṃsa purise gahetvā kalyāṇamakāsi. Ekadivasaṃ attanova	2492	
PA_atk-s02_01a:2492_5	paññāya upaparikkhitvā gāmamajjhe mahājanassa sannipatitaṭṭhāne kacavaraṃ ubhayato	2492	
PA_atk-s02_01a:2492_6	apabbahitvā taṃ ṭhānaṃ atiramaṇīyamakāsi, puna tattheva maṇḍapaṃ kāresi, puna gacchante	2492	
PA_atk-s02_01a:2492_7	kāle sālaṃ kāresi. Gāmato ca nikkhamitvā gāvutampi aḍḍhayojanampi tigāvutampi yojanampi	2492	
PA_atk-s02_01a:2492_8	vicaritvā tehi sahāyehi saddhiṃ visamaṃ samaṃ akāsi. Te sabbepi ekacchandā tattha	2492	
PA_atk-s02_01a:2492_9	tattha setuyuttaṭṭhānesu setuṃ, maṇḍapasālāpokkharaṇīmālāgaccharopanādīnaṃ yuttaṭṭhānesu	2492	
PA_atk-s02_01a:2492_10	maṇḍapādīni karontā bahuṃ puññamakaṃsu. Magho satta vatapadāni pūretvā kāyassa bhedā	24921	
PA_atk-s02_01a:2492_11	saddhiṃ sahāyehi tāvatiṃsabhavane nibbatti.	24921	
PA_atk-s02_01a:2493_0	Tasmiṃ kāle asuragaṇā tāvatiṃsadevaloke paṭivasanti. Sabbe te devānaṃ samānāyukā	2493	
PA_atk-s02_01a:2493_1	samānavaṇṇā ca honti, te sakkaṃ saparisaṃ disvā adhunā nibbattā navakadevaputtā āgatāti	2493	
PA_atk-s02_01a:2493_2	mahāpānaṃ sajjayiṃsu. Sakko devaputtānaṃ saññaṃ adāsi – “amhehi kusalaṃ karontehi	2493	
PA_atk-s02_01a:2493_3	na parehi saddhiṃ sādhāraṇaṃ kataṃ, tumhe gaṇḍapānaṃ mā pivittha pītamattameva karothā”ti.	2493	
PA_atk-s02_01a:2493_4	Te tathā akaṃsu. Bālaasurā gaṇḍapānaṃ pivitvā mattā niddaṃ okkamiṃsu. Sakko devānaṃ	2493	
PA_atk-s02_01a:2493_5	saññaṃ datvā te pādesu gāhāpetvā sinerupāde khipāpesi, sinerussa heṭṭhimatale asurabhavanaṃ	2493	
PA_atk-s02_01a:2493_6	nāma atthi, tāvatiṃsadevalokappamāṇameva. Tattha asurā vasanti. Tesampi cittapāṭali	2493	
PA_atk-s02_01a:2493_7	nāma rukkho atthi. Te tassa pupphanakāle jānanti – “nāyaṃ tāvatiṃsā, sakkena vañcitā	2493	
PA_atk-s02_01a:2493_8	maya”nti. Te gaṇhatha nanti vatvā sineruṃ pariharamānā deve vuṭṭhe vammikapādato	2493	
PA_atk-s02_01a:2493_9	vammikamakkhikā viya abhiruhiṃsu. Tattha kālena devā jinanti, kālena asurā. Yadā	2493	
PA_atk-s02_01a:2493_10	devānaṃ jayo hoti, asure yāva samuddapiṭṭhā anubandhanti. Yadā asurānaṃ jayo hoti,	24931	
PA_atk-s02_01a:2493_11	deve yāva vedikapādā anubandhanti. Tasmiṃ pana saṅgāme devānaṃ jayo ahosi, devā asure	24931	
PA_atk-s02_01a:2493_12	yāva samuddapiṭṭhā anubandhiṃsu. Sakko asure palāpetvā pañcasu ṭhānesu ārakkhaṃ ṭhapesi.	24931	
PA_atk-s02_01a:2493_13	Evaṃ ārakkhaṃ datvā vedikapāde vajirahatthā indapaṭimāyo ṭhapesi. Asurā kālena kālaṃ	24931	
PA_atk-s02_01a:2493_14	uṭṭhahitvā tā paṭimāyo disvā, “sakko appamatto tiṭṭhatī”ti tatova nivattanti. Tato	24931	
PA_atk-s02_01a:2493_15	paṭinivattitvāti vijitaṭṭhānato nivattitvā. Paricārikāyoti mālāgandhādikammakārikāyo.	24931	
PA_atk-s02_01a:2494_0	393. Vessavaṇo ca mahārājāti so kira sakkassa vallabho, balavavissāsiko, tasmā sakkena	2494	
PA_atk-s02_01a:2494_1	saddhiṃ agamāsi. Purakkhatvāti purato katvā. Pavisiṃsūti pavisitvā pana upaḍḍhapihitāni	2494	
PA_atk-s02_01a:2494_2	dvārāni katvā olokayamānā aṭṭhaṃsu. Idampi, mārisa moggallāna, passa vejayantassa	2494	
PA_atk-s02_01a:2494_3	pāsādassa rāmaṇeyyakanti, mārisa moggallāna, idampi vejayantassa pāsādassa rāmaṇeyyakaṃ	2494	
PA_atk-s02_01a:2494_4	passa, suvaṇṇatthambhe passa, rajatatthambhe maṇitthambhe pavāḷatthambhe lohitaṅgatthambhe	2494	
PA_atk-s02_01a:2494_5	masāragallatthambhe muttatthambhe sattaratanatthambhe, tesaṃyeva suvaṇṇādimaye ghaṭake	2494	
PA_atk-s02_01a:2494_6	vāḷarūpakāni ca passāti evaṃ thambhapantiyo ādiṃ katvā rāmaṇeyyakaṃ dassento evamāha.	2494	
PA_atk-s02_01a:2494_7	Yathā taṃ pubbekatapuññassāti yathā pubbe katapuññassa upabhogaṭṭhānena sobhitabbaṃ,	2494	
PA_atk-s02_01a:2494_8	evamevaṃ sobhatīti attho. Atibāḷhaṃ kho ayaṃ yakkho pamatto viharatīti attano pāsāde	2494	
PA_atk-s02_01a:2494_9	nāṭakaparivārena sampattiyā vasena ativiya matto.	2494	
PA_atk-s02_01a:2495_0	Iddhābhisaṅkhāraṃ abhisaṅkhāsīti iddhimakāsi. Āpokasiṇaṃ samāpajjitvā pāsādapatiṭṭhitokāsaṃ	2495	
PA_atk-s02_01a:2495_1	udakaṃ hotūti iddhiṃ adhiṭṭhāya pāsādakaṇṇike pādaṅguṭṭhakena pahari. So pāsādo yathā	2495	
PA_atk-s02_01a:2495_2	nāma udakapiṭṭhe ṭhapitapattaṃ mukhavaṭṭiyaṃ aṅguliyā pahaṭaṃ aparāparaṃ kampati	2495	
PA_atk-s02_01a:2495_3	calati na santiṭṭhati. Evamevaṃ saṃkampi sampakampi sampavedhi, thambhapiṭṭhasaṅghāṭakaṇṇikagopānasiādīni	2495	
PA_atk-s02_01a:2495_4	karakarāti saddaṃ muñcantāni patituṃ viya āraddhāni. Tena vuttaṃ – “saṅkampesi sampakampesi	2495	
PA_atk-s02_01a:2495_5	sampavedhesī”ti. Acchariyabbhutacittajātāti aho acchariyaṃ, aho abbhutanti evaṃ sañjātaacchariyaabbhutā	2495	
PA_atk-s02_01a:2495_6	ceva sañjātatuṭṭhino ca ahesuṃ uppannabalavasomanassā. Saṃvigganti ubbiggaṃ. Lomahaṭṭhajātanti	2495	
PA_atk-s02_01a:2495_7	jātalomahaṃsaṃ, kañcanabhittiyaṃ ṭhapitamaṇināgadantehi viya uddhaggehi lomehi ākiṇṇasarīranti	2495	
PA_atk-s02_01a:2495_8	attho. Lomahaṃso ca nāmesa somanassenapi hoti domanassenapi, idha pana somanassena	2495	
PA_atk-s02_01a:2495_9	jāto. Thero hi sakkassa somanassavegena saṃvejetuṃ taṃ pāṭihāriyamakāsi. Tasmā somanassavegena	2495	
PA_atk-s02_01a:2495_10	saṃviggalomahaṭṭhaṃ viditvāti attho.	24951	
PA_atk-s02_01a:2496_0	394. Idhāhaṃ, mārisāti idānissa yasmā therena somanassasaṃvegaṃ janayitvā tamaṃ vinoditaṃ,	2496	
PA_atk-s02_01a:2496_1	tasmā sallakkhetvā evamāha. Eso nu te, mārisa, so bhagavā satthāti, mārisa, tvaṃ	2496	
PA_atk-s02_01a:2496_2	kuhiṃ gatosīti vutte mayhaṃ satthu santikanti vadesi, imasmiṃ devaloke ekapādakena	2496	
PA_atk-s02_01a:2496_3	viya tiṭṭhasi, yaṃ tvaṃ evaṃ vadesi, eso nu te, mārisa, so bhagavā satthāti pucchiṃsu.	2496	
PA_atk-s02_01a:2496_4	Sabrahmacārī me esoti ettha kiñcāpi thero anagāriyo abhinīhārasampanno aggasāvako,	2496	
PA_atk-s02_01a:2496_5	sakko agāriyo, maggabrahmacariyavasena panete sabrahmacārino honti, tasmā evamāha.	2496	
PA_atk-s02_01a:2496_6	Aho nūna te so bhagavā satthāti sabrahmacārī tāva te evaṃmahiddhiko, so pana te bhagavā	2496	
PA_atk-s02_01a:2496_7	satthā aho nūna mahiddhikoti satthu iddhipāṭihāriyadassane jātābhilāpā hutvā evamāhaṃsu.	2496	
PA_atk-s02_01a:2497	395. Ñātaññatarassāti paññātaññatarassa, sakko hi paññātānaṃ aññataro. Sesaṃ sabbattha pākaṭameva, desanaṃ pana bhagavā yathānusandhināva niṭṭhāpesīti.	249	
PA_atk-s02_01a:2498	Papañcasūdaniyā majjhimanikāyaṭṭhakathāya	249	
PA_atk-s02_01a:2499	Cūḷataṇhāsaṅkhayasuttavaṇṇanā niṭṭhitā.	249	
PA_atk-s02_01a:2500	8. Mahātaṇhāsaṅkhayasuttavaṇṇanā	250	
PA_atk-s02_01a:2501_0	396. Evaṃ me sutanti mahātaṇhāsaṅkhayasuttaṃ. Tattha diṭṭhigatanti alagaddūpamasutte	2501	
PA_atk-s02_01a:2501_1	laddhimattaṃ diṭṭhigatanti vuttaṃ, idha sassatadiṭṭhi. So ca bhikkhu bahussuto, ayaṃ	2501	
PA_atk-s02_01a:2501_2	appassuto, jātakabhāṇako bhagavantaṃ jātakaṃ kathetvā, “ahaṃ, bhikkhave, tena samayena	2501	
PA_atk-s02_01a:2501_3	vessantaro ahosiṃ, mahosadho, vidhurapaṇḍito, senakapaṇḍito, mahājanako rājā ahosi”nti	2501	
PA_atk-s02_01a:2501_4	samodhānentaṃ suṇāti. Athassa etadahosi – “ime rūpavedanāsaññāsaṅkhārā tattha tattheva	2501	
PA_atk-s02_01a:2501_5	nirujjhanti, viññāṇaṃ pana idhalokato paralokaṃ, paralokato imaṃ lokaṃ sandhāvati	2501	
PA_atk-s02_01a:2501_6	saṃsaratī”ti sassatadassanaṃ uppannaṃ. Tenāha – “tadevidaṃ viññāṇaṃ sandhāvati saṃsarati anañña”nti.	2501	
PA_atk-s02_01a:2502_0	Sammāsambuddhena pana, “viññāṇaṃ paccayasambhavaṃ, sati paccaye uppajjati, vinā paccayaṃ	2502	
PA_atk-s02_01a:2502_1	natthi viññāṇassa sambhavo”ti vuttaṃ. Tasmā ayaṃ bhikkhu buddhena akathitaṃ katheti,	2502	
PA_atk-s02_01a:2502_2	jinacakke pahāraṃ deti, vesārajjañāṇaṃ paṭibāhati, sotukāmaṃ janaṃ visaṃvādeti, ariyapathe	2502	
PA_atk-s02_01a:2502_3	tiriyaṃ nipatitvā mahājanassa ahitāya dukkhāya paṭipanno. Yathā nāma rañño rajje	2502	
PA_atk-s02_01a:2502_4	mahācoro uppajjamāno mahājanassa ahitāya dukkhāya uppajjati, evaṃ jinasāsane coro	2502	
PA_atk-s02_01a:2502_5	hutvā mahājanassa ahitāya dukkhāya uppannoti veditabbo. Sambahulā bhikkhūti janapadavāsino	2502	
PA_atk-s02_01a:2502_6	piṇḍapātikabhikkhū. Tenupasaṅkamiṃsūti ayaṃ parisaṃ labhitvā sāsanampi antaradhāpeyya,	2502	
PA_atk-s02_01a:2502_7	yāva pakkhaṃ na labhati, tāvadeva naṃ diṭṭhigatā vivecemāti sutasutaṭṭhānatoyeva	2502	
PA_atk-s02_01a:2502_8	aṭṭhatvā anisīditvā upasaṅkamiṃsu.	2502	
PA_atk-s02_01a:2503_0	398. Katamaṃ taṃ sāti viññāṇanti sāti yaṃ tvaṃ viññāṇaṃ sandhāya vadesi, katamaṃ	2503	
PA_atk-s02_01a:2503_1	taṃ viññāṇanti? Yvāyaṃ, bhante, vado vedeyyo tatra tatra kalyāṇapāpakānaṃ kammānaṃ	2503	
PA_atk-s02_01a:2503_2	vipākaṃ paṭisaṃvedetīti, bhante, yo ayaṃ vadati vedayati, yo cāyaṃ tahiṃ tahiṃ kusalākusalakammānaṃ	2503	
PA_atk-s02_01a:2503_3	vipākaṃ paccanubhoti. Idaṃ, bhante, viññāṇaṃ, yamahaṃ sandhāya vademīti. Kassa nu	2503	
PA_atk-s02_01a:2503_4	kho nāmāti kassa khattiyassa vā brāhmaṇassa vā vessasuddagahaṭṭhapabbajitadevamanussānaṃ vā aññatarassa.	2503	
PA_atk-s02_01a:2504_0	399. Atha kho bhagavā bhikkhū āmantesīti kasmā āmantesi? Sātissa kira evaṃ ahosi	2504	
PA_atk-s02_01a:2504_1	– “satthā maṃ ‘moghapuriso’ti vadati, na ca moghapurisoti vuttamatteneva maggaphalānaṃ	2504	
PA_atk-s02_01a:2504_2	upanissayo na hoti. Upasenampi hi vaṅgantaputtaṃ, ‘atilahuṃ kho tvaṃ moghapurisa	2504	
PA_atk-s02_01a:2504_3	bāhullāya āvatto’ti bhagavā moghapurisavādena ovadi. Thero aparabhāge ghaṭento vāyamanto	2504	
PA_atk-s02_01a:2504_4	cha abhiññā sacchākāsi. Ahampi tathārūpaṃ vīriyaṃ paggaṇhitvā maggaphalāni nibbattessāmī”ti.	2504	
PA_atk-s02_01a:2504_5	Athassa bhagavā chinnapaccayo ayaṃ sāsane aviruḷhadhammoti dassento bhikkhū āmantesi.	2504	
PA_atk-s02_01a:2504_6	Usmīkatotiādi heṭṭhā vuttādhippāyameva. Atha kho bhagavāti ayampi pāṭiyekko anusandhi.	2504	
PA_atk-s02_01a:2504_7	Sātissa kira etadahosi – “bhagavā mayhaṃ maggaphalānaṃ upanissayo natthīti vadati,	2504	
PA_atk-s02_01a:2504_8	kiṃ sakkā upanissaye asati kātuṃ? Na hi tathāgatā saupanissayasseva dhammaṃ desenti,	2504	
PA_atk-s02_01a:2504_9	yassa kassaci desentiyeva. Ahaṃ buddhassa santikā sugatovādaṃ labhitvā saggasampattūpagaṃ	2504	
PA_atk-s02_01a:2504_10	kusalaṃ karissāmī”ti. Athassa bhagavā, “nāhaṃ, moghapurisa, tuyhaṃ ovādaṃ vā anusāsaniṃ	25041	
PA_atk-s02_01a:2504_11	vā demī”ti sugatovādaṃ paṭippassambhento imaṃ desanaṃ ārabhi. Tassattho heṭṭhā vuttanayeneva	25041	
PA_atk-s02_01a:2504_12	veditabbo. Idāni parisāya laddhiṃ sodhento, “idhāhaṃ bhikkhū paṭipucchissāmī”tiādimāha.	25041	
PA_atk-s02_01a:2504_13	Taṃ sabbampi heṭṭhā vuttanayeneva veditabbaṃ.	25041	
PA_atk-s02_01a:2505_0	400. Idāni viññāṇassa sappaccayabhāvaṃ dassetuṃ yaṃ yadeva, bhikkhavetiādimāha. Tattha	2505	
PA_atk-s02_01a:2505_1	manañca paṭicca dhamme cāti sahāvajjanena bhavaṅgamanañca tebhūmakadhamme ca paṭicca.	2505	
PA_atk-s02_01a:2505_2	Kaṭṭhañca paṭiccātiādi opammanidassanatthaṃ vuttaṃ. Tena kiṃ dīpeti? Dvārasaṅkantiyā	2505	
PA_atk-s02_01a:2505_3	abhāvaṃ. Yathā hi kaṭṭhaṃ paṭicca jalamāno aggi upādānapaccaye satiyeva jalati, tasmiṃ	2505	
PA_atk-s02_01a:2505_4	asati paccayavekallena tattheva vūpasammati, na sakalikādīni saṅkamitvā sakalikaggītiādisaṅkhyaṃ	2505	
PA_atk-s02_01a:2505_5	gacchati, evameva cakkhuñca paṭicca rūpe ca uppannaṃ viññāṇaṃ tasmiṃ dvāre cakkhurūpaālokamanasikārasaṅkhāte	2505	
PA_atk-s02_01a:2505_6	paccayamhi satiyeva uppajjati, tasmiṃ asati paccayavekallena tattheva nirujjhati,	2505	
PA_atk-s02_01a:2505_7	na sotādīni saṅkamitvā sotaviññāṇantiādisaṅkhyaṃ gacchati. Esa nayo sabbavāresu.	2505	
PA_atk-s02_01a:2505_8	Iti bhagavā nāhaṃ viññāṇappavatte dvārasaṅkantimattampi vadāmi, ayaṃ pana sāti moghapuriso	2505	
PA_atk-s02_01a:2505_9	bhavasaṅkantiṃ vadatīti sātiṃ niggahesi.	2505	
PA_atk-s02_01a:2506_0	401. Evaṃ viññāṇassa sappaccayabhāvaṃ dassetvā idāni pana pañcannampi khandhānaṃ	2506	
PA_atk-s02_01a:2506_1	sappaccayabhāvaṃ dassento, bhūtamidantiādimāha. Tattha bhūtamidanti idaṃ khandhapañcakaṃ	2506	
PA_atk-s02_01a:2506_2	jātaṃ bhūtaṃ nibbattaṃ, tumhepi taṃ bhūtamidanti, bhikkhave, passathāti. Tadāhārasambhavanti	2506	
PA_atk-s02_01a:2506_3	taṃ panetaṃ khandhapañcakaṃ āhārasambhavaṃ paccayasambhavaṃ, sati paccaye uppajjati	2506	
PA_atk-s02_01a:2506_4	evaṃ passathāti pucchati. Tadāhāranirodhāti tassa paccayassa nirodhā. Bhūtamidaṃ	2506	
PA_atk-s02_01a:2506_5	nossūti bhūtaṃ nu kho idaṃ, na nu kho bhūtanti. Tadāhārasambhavaṃ nossūti taṃ bhūtaṃ	2506	
PA_atk-s02_01a:2506_6	khandhapañcakaṃ paccayasambhavaṃ nu kho, na nu khoti. Tadāhāranirodhāti tassa paccayassa	2506	
PA_atk-s02_01a:2506_7	nirodhā. Nirodhadhammaṃ nossūti taṃ dhammaṃ nirodhadhammaṃ nu kho, na nu khoti. Sammappaññāya	2506	
PA_atk-s02_01a:2506_8	passatoti idaṃ khandhapañcakaṃ jātaṃ bhūtaṃ nibbattanti yāthāvasarasalakkhaṇato vipassanāpaññāya	2506	
PA_atk-s02_01a:2506_9	sammā passantassa. Paññāya sudiṭṭhanti vuttanayeneva vipassanāpaññāya suṭṭhu diṭṭhaṃ.	2506	
PA_atk-s02_01a:2506_10	Evaṃ ye ye taṃ pucchaṃ sallakkhesuṃ, tesaṃ tesaṃ paṭiññaṃ gaṇhanto pañcannaṃ khandhānaṃ	25061	
PA_atk-s02_01a:2506_11	sappaccayabhāvaṃ dasseti.	25061	
PA_atk-s02_01a:2507_0	Idāni yāya paññāya tehi taṃ sappaccayaṃ sanirodhaṃ khandhapañcakaṃ sudiṭṭhaṃ, tattha	2507	
PA_atk-s02_01a:2507_1	nittaṇhabhāvaṃ pucchanto imaṃ ce tumhetiādimāha. Tattha diṭṭhinti vipassanāsammādiṭṭhiṃ.	2507	
PA_atk-s02_01a:2507_2	Sabhāvadassanena parisuddhaṃ. Paccayadassanena pariyodātaṃ. Allīyethāti taṇhādiṭṭhīhi	2507	
PA_atk-s02_01a:2507_3	allīyitvā vihareyyātha. Kelāyethāti taṇhādiṭṭhīhi kīḷamānā vihareyyātha. Dhanāyethāti	2507	
PA_atk-s02_01a:2507_4	dhanaṃ viya icchantā gedhaṃ āpajjeyyātha. Mamāyethāti taṇhādiṭṭhīhi mamattaṃ uppādeyyātha.	2507	
PA_atk-s02_01a:2507_5	Nittharaṇatthāya no gahaṇatthāyāti yo so mayā caturoghanittharaṇatthāya kullūpamo	2507	
PA_atk-s02_01a:2507_6	dhammo desito, no nikantivasena gahaṇatthāya. Api nu taṃ tumhe ājāneyyāthāti. Vipariyāyena	2507	
PA_atk-s02_01a:2507_7	sukkapakkho veditabbo.	2507	
PA_atk-s02_01a:2508_0	402. Idāni tesaṃ khandhānaṃ paccayaṃ dassento, cattārome, bhikkhave, āhārātiādimāha,	2508	
PA_atk-s02_01a:2508_1	tampi vuttatthameva. Yathā pana eko imaṃ jānāsīti vutto, “na kevalaṃ imaṃ, mātarampissa	2508	
PA_atk-s02_01a:2508_2	jānāmi, mātu mātarampī”ti evaṃ paveṇivasena jānanto suṭṭhu jānāti nāma. Evamevaṃ	2508	
PA_atk-s02_01a:2508_3	bhagavā na kevalaṃ khandhamattameva jānāti, khandhānaṃ paccayampi tesampi paccayānaṃ	2508	
PA_atk-s02_01a:2508_4	paccayanti evaṃ sabbapaccayaparamparaṃ jānāti. So taṃ, buddhabalaṃ dīpento idāni	2508	
PA_atk-s02_01a:2508_5	paccayaparamparaṃ dassetuṃ, ime ca, bhikkhave, cattāro āhārātiādimāha. Taṃ vuttatthameva.	2508	
PA_atk-s02_01a:2508_6	Iti kho, bhikkhave, avijjāpaccayā saṅkhārā…pe… dukkhakkhandhassa samudayo hotīti	2508	
PA_atk-s02_01a:2508_7	ettha pana paṭiccasamuppādakathā vitthāretabbā bhaveyya, sā visuddhimagge vitthāritāva.	2508	
PA_atk-s02_01a:2509_0	404. Imasmiṃ sati idaṃ hotīti imasmiṃ avijjādike paccaye sati idaṃ saṅkhārādikaṃ	2509	
PA_atk-s02_01a:2509_1	phalaṃ hoti. Imassuppādā idaṃ uppajjatīti imassa avijjādikassa paccayassa uppādā	2509	
PA_atk-s02_01a:2509_2	idaṃ saṅkhārādikaṃ phalaṃ uppajjati, tenevāha – “yadidaṃ avijjāpaccayā saṅkhārā…pe…	2509	
PA_atk-s02_01a:2509_3	samudayo hotī”ti. Evaṃ vaṭṭaṃ dassetvā idāni vivaṭṭaṃ dassento, avijjāya tveva asesavirāganirodhātiādimāha.	2509	
PA_atk-s02_01a:2509_4	Tattha avijjāya tvevāti avijjāya eva tu. Asesavirāganirodhāti virāgasaṅkhātena maggena	2509	
PA_atk-s02_01a:2509_5	asesanirodhā anuppādanirodhā. Saṅkhāranirodhoti saṅkhārānaṃ anuppādanirodho hoti,	2509	
PA_atk-s02_01a:2509_6	evaṃ niruddhānaṃ pana saṅkhārānaṃ nirodhā viññāṇanirodho hoti, viññāṇādīnañca nirodhā	2509	
PA_atk-s02_01a:2509_7	nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādiṃ	2509	
PA_atk-s02_01a:2509_8	vatvā evametassa kevalassa dukkhakkhandhassa nirodho hotīti vuttaṃ. Tattha kevalassāti	2509	
PA_atk-s02_01a:2509_9	sakalassa, suddhassa vā, sattavirahitassāti attho. Dukkhakkhandhassāti dukkharāsissa.	2509	
PA_atk-s02_01a:2509_10	Nirodho hotīti anuppādo hoti.	25091	
PA_atk-s02_01a:2510	406. Imasmiṃ asatītiādi vuttapaṭipakkhanayena veditabbaṃ.	251	
PA_atk-s02_01a:2511_0	407. Evaṃ vaṭṭavivaṭṭaṃ kathetvā idāni imaṃ dvādasaṅgapaccayavaṭṭaṃ saha vipassanāya	2511	
PA_atk-s02_01a:2511_1	maggena jānantassa yā paṭidhāvanā pahīyati, tassā abhāvaṃ pucchanto api nu tumhe,	2511	
PA_atk-s02_01a:2511_2	bhikkhavetiādimāha. Tattha evaṃ jānantāti evaṃ sahavipassanāya maggena jānantā. Evaṃ	2511	
PA_atk-s02_01a:2511_3	passantāti tasseva vevacanaṃ. Pubbantanti purimakoṭṭhāsaṃ, atītakhandhadhātuāyatanānīti	2511	
PA_atk-s02_01a:2511_4	attho. Paṭidhāveyyāthāti taṇhādiṭṭhivasena paṭidhāveyyātha. Sesaṃ sabbāsavasutte vitthāritameva.	2511	
PA_atk-s02_01a:2512_0	Idāni nesaṃ tattha niccalabhāvaṃ pucchanto, api nu tumhe, bhikkhave, evaṃ jānantā	2512	
PA_atk-s02_01a:2512_1	evaṃ passantā evaṃ vadeyyātha, satthā no garūtiādimāha. Tattha garūti bhāriko akāmā	2512	
PA_atk-s02_01a:2512_2	anuvattitabbo. Samaṇoti buddhasamaṇo. Aññaṃ satthāraṃ uddiseyyāthāti ayaṃ satthā	2512	
PA_atk-s02_01a:2512_3	amhākaṃ kiccaṃ sādhetuṃ na sakkotīti api nu evaṃsaññino hutvā aññaṃ bāhirakaṃ satthāraṃ	2512	
PA_atk-s02_01a:2512_4	uddiseyyātha. Puthusamaṇabrāhmaṇānanti evaṃsaññino hutvā puthūnaṃ titthiyasamaṇānaṃ	2512	
PA_atk-s02_01a:2512_5	ceva brāhmaṇānañca. Vatakotūhalamaṅgalānīti vatasamādānāni ca diṭṭhikutūhalāni ca	2512	
PA_atk-s02_01a:2512_6	diṭṭhasutamutamaṅgalāni ca. Tāni sārato paccāgaccheyyāthāti etāni sāranti evaṃsaññino	2512	
PA_atk-s02_01a:2512_7	hutvā paṭiāgaccheyyātha. Evaṃ nissaṭṭhāni ca puna gaṇheyyāthāti attho. Sāmaṃ ñātanti	2512	
PA_atk-s02_01a:2512_8	sayaṃ ñāṇena ñātaṃ. Sāmaṃ diṭṭhanti sayaṃ paññācakkhunā diṭṭhaṃ. Sāmaṃ viditanti	2512	
PA_atk-s02_01a:2512_9	sayaṃ vibhāvitaṃ pākaṭaṃ kataṃ. Upanītā kho me tumheti mayā, bhikkhave, tumhe iminā	2512	
PA_atk-s02_01a:2512_10	sandiṭṭhikādisabhāvena dhammena nibbānaṃ upanītā, pāpitāti attho. Sandiṭṭhikotiādīnamattho	25121	
PA_atk-s02_01a:2512_11	visuddhimagge vitthārito. Idametaṃ paṭicca vuttanti etaṃ vacanamidaṃ tumhehi sāmaṃ	25121	
PA_atk-s02_01a:2512_12	ñātādibhāvaṃ paṭicca vuttaṃ.	25121	
PA_atk-s02_01a:2513_0	408. Tiṇṇaṃ kho pana, bhikkhaveti kasmā ārabhi? Nanu heṭṭhā vaṭṭavivaṭṭavasena desanā	2513	
PA_atk-s02_01a:2513_1	matthakaṃ pāpitāti? Āma pāpitā. Ayaṃ pana pāṭiekko anusandhi, “ayañhi lokasannivāso	2513	
PA_atk-s02_01a:2513_2	paṭisandhisammūḷho, tassa sammohaṭṭhānaṃ viddhaṃsetvā pākaṭaṃ karissāmī”ti imaṃ desanaṃ	2513	
PA_atk-s02_01a:2513_3	ārabhi. Apica vaṭṭamūlaṃ avijjā, vivaṭṭamūlaṃ buddhuppādo, iti vaṭṭamūlaṃ avijjaṃ	2513	
PA_atk-s02_01a:2513_4	vivaṭṭamūlañca buddhuppādaṃ dassetvāpi, “puna ekavāraṃ vaṭṭavivaṭṭavasena desanaṃ	2513	
PA_atk-s02_01a:2513_5	matthakaṃ pāpessāmī”ti imaṃ desanaṃ ārabhi. Tattha sannipātāti samodhānena piṇḍabhāvena.	2513	
PA_atk-s02_01a:2513_6	Gabbhassāti gabbhe nibbattanakasattassa. Avakkanti hotīti nibbatti hoti. Katthaci	2513	
PA_atk-s02_01a:2513_7	hi gabbhoti mātukucchi vutto. Yathāha –	2513	
PA_atk-s02_01a:2514	“Yamekarattiṃ paṭhamaṃ, gabbhe vasati māṇavo;	251	
PA_atk-s02_01a:2515	Abbhuṭṭhitova so yāti, sa gacchaṃ na nivattatī”ti. ;	251	
PA_atk-s02_01a:2516_0	Katthaci gabbhe nibbattanasatto. Yathāha – “yathā kho, panānanda, aññā itthikā nava	2516	
PA_atk-s02_01a:2516_1	vā dasa vā māse gabbhaṃ kucchinā pariharitvā vijāyantī”ti. Idha satto adhippeto,	2516	
PA_atk-s02_01a:2516_2	taṃ sandhāya vuttaṃ “gabbhassa avakkanti hotī”ti.	2516	
PA_atk-s02_01a:2517_0	Idhāti imasmiṃ sattaloke. Mātā ca utunī hotīti idaṃ utusamayaṃ sandhāya vuttaṃ. Mātugāmassa	2517	
PA_atk-s02_01a:2517_1	kira yasmiṃ okāse dārako nibbattati, tattha mahatī lohitapīḷakā saṇṭhahitvā bhijjitvā	2517	
PA_atk-s02_01a:2517_2	paggharati, vatthu suddhaṃ hoti, suddhe vatthumhi mātāpitūsu ekavāraṃ sannipatitesu	2517	
PA_atk-s02_01a:2517_3	yāva satta divasāni khettameva hoti. Tasmiṃ samaye hatthaggāhaveṇiggāhādinā aṅgaparāmasanenapi	2517	
PA_atk-s02_01a:2517_4	dārako nibbattatiyeva. Gandhabboti tatrūpagasatto. Paccupaṭṭhito hotīti na mātāpitūnaṃ	2517	
PA_atk-s02_01a:2517_5	sannipātaṃ olokayamāno samīpe ṭhito paccupaṭṭhito nāma hoti. Kammayantayantito pana	2517	
PA_atk-s02_01a:2517_6	eko satto tasmiṃ okāse nibbattanako hotīti ayamettha adhippāyo. Saṃsayenāti “arogo	2517	
PA_atk-s02_01a:2517_7	nu kho bhavissāmi ahaṃ vā, putto vā me”ti evaṃ mahantena jīvitasaṃsayena. Lohitañhetaṃ,	2517	
PA_atk-s02_01a:2517_8	bhikkhaveti tadā kira mātulohitaṃ taṃ ṭhānaṃ sampattaṃ puttasinehena paṇḍaraṃ hoti.	2517	
PA_atk-s02_01a:2517_9	Tasmā evamāha. Vaṅkakanti gāmadārakānaṃ kīḷanakaṃ khuddakanaṅgalaṃ. Ghaṭikā vuccati	2517	
PA_atk-s02_01a:2517_10	dīghadaṇḍena rassadaṇḍakaṃ paharaṇakīḷā. Mokkhacikanti samparivattakakīḷā, ākāse	25171	
PA_atk-s02_01a:2517_11	vā daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷananti	25171	
PA_atk-s02_01a:2517_12	vuttaṃ hoti. Ciṅgulakaṃ vuccati tālapaṇṇādīhi kataṃ vātappahārena paribbhamanacakkaṃ.	25171	
PA_atk-s02_01a:2517_13	Pattāḷhakaṃ vuccati paṇṇanāḷikā, tāya vālikādīni minantā kīḷanti. Rathakanti khuddakarathaṃ.	25171	
PA_atk-s02_01a:2517_14	Dhanukampi khuddakadhanumeva.	25171	
PA_atk-s02_01a:2518_0	409. Sārajjatīti rāgaṃ uppādeti. Byāpajjatīti byāpādaṃ uppādeti. Anupaṭṭhitakāyasatīti	2518	
PA_atk-s02_01a:2518_1	kāye sati kāyasati, taṃ anupaṭṭhapetvāti attho. Parittacetasoti akusalacitto. Yatthassa	2518	
PA_atk-s02_01a:2518_2	te pāpakāti yassaṃ phalasamāpattiyaṃ ete nirujjhanti, taṃ na jānāti nādhigacchatīti	2518	
PA_atk-s02_01a:2518_3	attho. Anurodhavirodhanti rāgañceva dosañca. Abhinandatīti taṇhāvasena abhinandati,	2518	
PA_atk-s02_01a:2518_4	taṇhāvaseneva aho sukhantiādīni vadanto abhivadati. Ajjhosāya tiṭṭhatīti taṇhāajjhosānagahaṇena	2518	
PA_atk-s02_01a:2518_5	gilitvā pariniṭṭhapetvā gaṇhāti. Sukhaṃ vā adukkhamasukhaṃ vā abhinandatu, dukkhaṃ	2518	
PA_atk-s02_01a:2518_6	kathaṃ abhinandatīti? “Ahaṃ dukkhito mama dukkha”nti gaṇhanto abhinandati nāma. Uppajjati	2518	
PA_atk-s02_01a:2518_7	nandīti taṇhā uppajjati. Tadupādānanti sāva taṇhā gahaṇaṭṭhena upādānaṃ nāma. Tassa	2518	
PA_atk-s02_01a:2518_8	upādānapaccayā bhavo…pe… samudayo hotīti, idañhi bhagavatā puna ekavāraṃ dvisandhi	2518	
PA_atk-s02_01a:2518_9	tisaṅkhepaṃ paccayākāravaṭṭaṃ dassitaṃ.	2518	
PA_atk-s02_01a:2519_0	410-4. Idāni vivaṭṭaṃ dassetuṃ idha, bhikkhave, tathāgato loke uppajjatītiādimāha.	2519	
PA_atk-s02_01a:2519_1	Tattha appamāṇacetasoti appamāṇaṃ lokuttaraṃ ceto assāti appamāṇacetaso, maggacittasamaṅgīti	2519	
PA_atk-s02_01a:2519_2	attho. Imaṃ kho me tumhe, bhikkhave, saṃkhittena taṇhāsaṅkhayavimuttiṃ dhārethāti,	2519	
PA_atk-s02_01a:2519_3	bhikkhave, imaṃ saṃkhittena desitaṃ mayhaṃ, taṇhāsaṅkhayavimuttidesanaṃ tumhe niccakālaṃ	2519	
PA_atk-s02_01a:2519_4	dhāreyyātha mā pamajjeyyātha. Desanā hi ettha vimuttipaṭilābhahetuto vimuttīti vuttā.	2519	
PA_atk-s02_01a:2519_5	Mahātaṇhājālataṇhāsaṅghāṭapaṭimukkanti taṇhāva saṃsibbitaṭṭhena mahātaṇhājālaṃ, saṅghaṭitaṭṭhena	2519	
PA_atk-s02_01a:2519_6	saṅghāṭanti vuccati; iti imasmiṃ mahātaṇhājāle taṇhāsaṅghāṭe ca imaṃ sātiṃ bhikkhuṃ	2519	
PA_atk-s02_01a:2519_7	kevaṭṭaputtaṃ paṭimukkaṃ dhāretha. Anupaviṭṭho antogadhoti naṃ dhārethāti attho.	2519	
PA_atk-s02_01a:2519_8	Sesaṃ sabbattha uttānatthamevāti.	2519	
PA_atk-s02_01a:2520	Papañcasūdaniyā majjhimanikāyaṭṭhakathāya	252	
PA_atk-s02_01a:2521	Mahātaṇhāsaṅkhayasuttavaṇṇanā niṭṭhitā.	252	
PA_atk-s02_01a:2522	9. Mahāassapurasuttavaṇṇanā	252	
PA_atk-s02_01a:2523_0	415. Evaṃ me sutanti mahāassapurasuttaṃ. Tattha aṅgesūti aṅgā nāma jānapadino rājakumārā,	2523	
PA_atk-s02_01a:2523_1	tesaṃ nivāso ekopi janapado ruḷhīsaddena “aṅgā”ti vuccati, tasmiṃ aṅgesu janapade.	2523	
PA_atk-s02_01a:2523_2	Assapuraṃ nāma aṅgānaṃ nigamoti assapuranti nagaranāmena laddhavohāro aṅgānaṃ janapadassa	2523	
PA_atk-s02_01a:2523_3	eko nigamo, taṃ gocaragāmaṃ katvā viharatīti attho. Bhagavā etadavocāti etaṃ “samaṇā	2523	
PA_atk-s02_01a:2523_4	samaṇāti vo, bhikkhave, jano sañjānātī”tiādivacanamavoca.	2523	
PA_atk-s02_01a:2524_0	Kasmā pana evaṃ avocāti. Tasmiṃ kira nigame manussā saddhā pasannā buddhamāmakā dhammamāmakā	2524	
PA_atk-s02_01a:2524_1	saṅghamāmakā, tadahupabbajitasāmaṇerampi vassasatikattherasadisaṃ katvā pasaṃsanti;	2524	
PA_atk-s02_01a:2524_2	pubbaṇhasamayaṃ bhikkhusaṅghaṃ piṇḍāya pavisantaṃ disvā bījanaṅgalādīni gahetvā khettaṃ	2524	
PA_atk-s02_01a:2524_3	gacchantāpi, pharasuādīni gahetvā araññaṃ pavisantāpi tāni upakaraṇāni nikkhipitvā	2524	
PA_atk-s02_01a:2524_4	bhikkhusaṅghassa nisīdanaṭṭhānaṃ āsanasālaṃ vā maṇḍapaṃ vā rukkhamūlaṃ vā sammajjitvā	2524	
PA_atk-s02_01a:2524_5	āsanāni paññapetvā arajapānīyaṃ paccupaṭṭhāpetvā bhikkhusaṅghaṃ nisīdāpetvā yāgukhajjakādīni	2524	
PA_atk-s02_01a:2524_6	datvā katabhattakiccaṃ bhikkhusaṅghaṃ uyyojetvā tato tāni upakaraṇāni ādāya khettaṃ	2524	
PA_atk-s02_01a:2524_7	vā araññaṃ vā gantvā attano kammāni karonti, kammantaṭṭhānepi nesaṃ aññā kathā nāma	2524	
PA_atk-s02_01a:2524_8	natthi. Cattāro maggaṭṭhā cattāro phalaṭṭhāti aṭṭha puggalā ariyasaṅgho nāma; te	2524	
PA_atk-s02_01a:2524_9	“evarūpena sīlena, evarūpena ācārena, evarūpāya paṭipattiyā samannāgatā lajjino pesalā	2524	
PA_atk-s02_01a:2524_10	uḷāraguṇā”ti bhikkhusaṅghasseva vaṇṇaṃ kathenti. Kammantaṭṭhānato āgantvā bhuttasāyamāsā	25241	
PA_atk-s02_01a:2524_11	gharadvāre nisinnāpi, sayanigharaṃ pavisitvā nisinnāpi bhikkhusaṅghasseva vaṇṇaṃ	25241	
PA_atk-s02_01a:2524_12	kathenti. Bhagavā tesaṃ manussānaṃ nipaccakāraṃ disvā bhikkhusaṅghaṃ piṇḍapātāpacāyane	25241	
PA_atk-s02_01a:2524_13	niyojetvā etadavoca.	25241	
PA_atk-s02_01a:2525_0	Ye dhammā samaṇakaraṇā ca brāhmaṇakaraṇā cāti ye dhammā samādāya paripūritā samitapāpasamaṇañca	2525	
PA_atk-s02_01a:2525_1	bāhitapāpabrāhmaṇañca karontīti attho. “Tīṇimāni, bhikkhave, samaṇassa samaṇiyāni	2525	
PA_atk-s02_01a:2525_2	samaṇakaraṇīyāni. Katamāni tīṇi? Adhisīlasikkhāsamādānaṃ, adhicittasikkhāsamādānaṃ,	2525	
PA_atk-s02_01a:2525_3	adhipaññāsikkhāsamādāna”nti ettha pana samaṇena kattabbadhammā vuttā. Tepi ca samaṇakaraṇā	2525	
PA_atk-s02_01a:2525_4	hontiyeva. Idha pana hirottappādivasena desanā vitthāritā. Evaṃ no ayaṃ amhākanti	2525	
PA_atk-s02_01a:2525_5	ettha noti nipātamattaṃ. Evaṃ ayaṃ amhākanti attho. Mahapphalā mahānisaṃsāti ubhayampi	2525	
PA_atk-s02_01a:2525_6	atthato ekameva. Avañjhāti amoghā. Saphalāti ayaṃ tasseva attho. Yassā hi phalaṃ	2525	
PA_atk-s02_01a:2525_7	natthi, sā vañjhā nāma hoti. Saudrayāti savaḍḍhi, idaṃ saphalatāya vevacanaṃ. Evañhi	2525	
PA_atk-s02_01a:2525_8	vo, bhikkhave, sikkhitabbanti, bhikkhave, evaṃ tumhehi sikkhitabbaṃ. Iti bhagavā	2525	
PA_atk-s02_01a:2525_9	iminā ettakena ṭhānena hirottappādīnaṃ dhammānaṃ vaṇṇaṃ kathesi. Kasmā? Vacanapathapacchindanatthaṃ.	2525	
PA_atk-s02_01a:2525_10	Sace hi koci acirapabbajito bālabhikkhu evaṃ vadeyya – “bhagavā hirottappādidhamme	25251	
PA_atk-s02_01a:2525_11	samādāya vattathāti vadati, ko nu kho tesaṃ samādāya vattane ānisaṃso”ti? Tassa vacanapathapacchindanatthaṃ.	25251	
PA_atk-s02_01a:2525_12	Ayañca ānisaṃso, ime hi dhammā samādāya paripūritā samitapāpasamaṇaṃ nāma bāhitapāpabrāhmaṇaṃ	25251	
PA_atk-s02_01a:2525_13	nāma karonti, catupaccayalābhaṃ uppādenti, paccayadāyakānaṃ mahapphalataṃ sampādenti,	25251	
PA_atk-s02_01a:2525_14	pabbajjaṃ avañjhaṃ saphalaṃ saudrayaṃ karontīti vaṇṇaṃ abhāsi. Ayamettha saṅkhepo.	25251	
PA_atk-s02_01a:2525_15	Vitthārato pana vaṇṇakathā satipaṭṭhāne vuttanayeneva veditabbā.	25251	
PA_atk-s02_01a:2526_0	416. Hirottappenāti “yaṃ hirīyati hirīyitabbena, ottappati ottappitabbenā”ti evaṃ	2526	
PA_atk-s02_01a:2526_1	vitthāritāya hiriyā ceva ottappena ca. Apicettha ajjhattasamuṭṭhānā hirī, bahiddhāsamuṭṭhānaṃ	2526	
PA_atk-s02_01a:2526_2	ottappaṃ. Attādhipateyyā hirī, lokādhipateyyaṃ ottappaṃ. Lajjāsabhāvasaṇṭhitā hirī,	2526	
PA_atk-s02_01a:2526_3	bhayasabhāvasaṇṭhitaṃ ottappaṃ, vitthārakathā panettha sabbākārena visuddhimagge	2526	
PA_atk-s02_01a:2526_4	vuttā. Apica ime dve dhammā lokaṃ pālanato lokapāladhammā nāmāti kathitā. Yathāha	2526	
PA_atk-s02_01a:2526_5	– “dveme, bhikkhave, sukkā dhammā lokaṃ pālenti. Katame dve? Hirī ca ottappañca.	2526	
PA_atk-s02_01a:2526_6	Ime kho, bhikkhave, dve sukkā dhammā lokaṃ pālenti. Ime ca kho, bhikkhave, dve sukkā	2526	
PA_atk-s02_01a:2526_7	dhammā lokaṃ na pāleyyuṃ, nayidha paññāyetha, ‘mātā’ti vā, ‘mātucchā’ti vā, ‘mātulānī’ti	2526	
PA_atk-s02_01a:2526_8	vā, ‘ācariyabhariyā’ti vā, ‘garūnaṃ dārā’ti vā, sambhedaṃ loko agamissa, yathā ajeḷakā	2526	
PA_atk-s02_01a:2526_9	kukkuṭasūkarā soṇasiṅgālā”ti. Imeyeva jātake “devadhammā”ti kathitā. Yathāha –	2526	
PA_atk-s02_01a:2527	“Hiriottappasampannā, sukkadhammasamāhitā;	252	
PA_atk-s02_01a:2528	Santo sappurisā loke, devadhammāti vuccare”ti. ;	252	
PA_atk-s02_01a:2529_0	Mahācundattherassa pana kilesasallekhanapaṭipadāti katvā dassitā. Yathāha – “pare	2529	
PA_atk-s02_01a:2529_1	ahirikā bhavissanti, mayamettha hirimanā bhavissāmāti sallekho karaṇīyo. Pare anottāpī	2529	
PA_atk-s02_01a:2529_2	bhavissanti, mayamettha ottāpī bhavissāmāti sallekho karaṇīyo”ti. Imeva mahākassapattherassa	2529	
PA_atk-s02_01a:2529_3	ovādūpasampadāti katvā dassitā. Vuttañhetaṃ – “tasmā tiha te, kassapa, evaṃ sikkhitabbaṃ,	2529	
PA_atk-s02_01a:2529_4	tibbaṃ me hirottappaṃ paccupaṭṭhitaṃ bhavissati theresu navesu majjhimesūti. Evañhi	2529	
PA_atk-s02_01a:2529_5	te, kassapa, sikkhitabba”nti. Idha panete samaṇadhammā nāmāti dassitā.	2529	
PA_atk-s02_01a:2530_0	Yasmā pana ettāvatā sāmaññattho matthakaṃ patto nāma hoti, tasmā aparepi samaṇakaraṇadhamme	2530	
PA_atk-s02_01a:2530_1	dassetuṃ siyā kho pana, bhikkhave, tumhākantiādimāha. Tattha sāmaññatthoti saṃyuttake	2530	
PA_atk-s02_01a:2530_2	tāva, “katamañca, bhikkhave, sāmaññaṃ? Ayameva ariyo aṭṭhaṅgiko maggo. Seyyathidaṃ,	2530	
PA_atk-s02_01a:2530_3	sammādiṭṭhi…pe… sammāsamādhi, idaṃ vuccati, bhikkhave, sāmaññaṃ. Katamo ca, bhikkhave,	2530	
PA_atk-s02_01a:2530_4	sāmaññattho? Yo, bhikkhave, rāgakkhayo dosakkhayo mohakkhayo, ayaṃ vuccati, bhikkhave,	2530	
PA_atk-s02_01a:2530_5	sāmaññattho”ti maggo “sāmañña”nti, phalanibbānāni “sāmaññattho”ti vuttāni. Imasmiṃ	2530	
PA_atk-s02_01a:2530_6	pana ṭhāne maggampi phalampi ekato katvā sāmaññattho kathitoti veditabbo. Ārocayāmīti	2530	
PA_atk-s02_01a:2530_7	kathemi. Paṭivedayāmīti jānāpemi.	2530	
PA_atk-s02_01a:2531_0	417. Parisuddho no kāyasamācāroti ettha kāyasamācāro parisuddho aparisuddhoti duvidho.	2531	
PA_atk-s02_01a:2531_1	Yo hi bhikkhu pāṇaṃ hanati adinnaṃ ādiyati, kāmesu micchā carati, tassa kāyasamācāro	2531	
PA_atk-s02_01a:2531_2	aparisuddho nāma, ayaṃ pana kammapathavaseneva vārito. Yo pana pāṇinā vā leḍḍunā	2531	
PA_atk-s02_01a:2531_3	vā daṇḍena vā satthena vā paraṃ potheti viheṭheti, tassa kāyasamācāro aparisuddho	2531	
PA_atk-s02_01a:2531_4	nāma, ayampi sikkhāpadabaddheneva paṭikkhitto. Imasmiṃ sutte ubhayampetaṃ akathetvā	2531	
PA_atk-s02_01a:2531_5	paramasallekho nāma kathito. Yo hi bhikkhu pānīyaghaṭe vā pānīyaṃ pivantānaṃ, patte	2531	
PA_atk-s02_01a:2531_6	vā bhattaṃ bhuñjantānaṃ kākānaṃ nivāraṇavasena hatthaṃ vā daṇḍaṃ vā leḍḍuṃ vā uggirati,	2531	
PA_atk-s02_01a:2531_7	tassa kāyasamācāro aparisuddho. Viparīto parisuddho nāma. Uttānoti uggato pākaṭo.	2531	
PA_atk-s02_01a:2531_8	Vivaṭoti anāvaṭo asañchanno. Ubhayenāpi parisuddhataṃyeva dīpeti. Na ca chiddavāti	2531	
PA_atk-s02_01a:2531_9	sadā ekasadiso antarantare chiddarahito. Saṃvutoti kilesānaṃ dvāra pidahanena pidahito,	2531	
PA_atk-s02_01a:2531_10	na vajjapaṭicchādanatthāya.	25311	
PA_atk-s02_01a:2532_0	418. Vacīsamācārepi yo bhikkhu musā vadati, pisuṇaṃ katheti, pharusaṃ bhāsati, samphaṃ	2532	
PA_atk-s02_01a:2532_1	palapati, tassa vacīsamācāro aparisuddho nāma. Ayaṃ pana kammapathavasena vārito.	2532	
PA_atk-s02_01a:2532_2	Yo pana gahapatikāti vā dāsāti vā pessāti vā ādīhi khuṃsento vadati, tassa vacīsamācāro	2532	
PA_atk-s02_01a:2532_3	aparisuddho nāma. Ayaṃ pana sikkhāpadabaddheneva paṭikkhitto. Imasmiṃ sutte ubhayampetaṃ	2532	
PA_atk-s02_01a:2532_4	akathetvā paramasallekho nāma kathito. Yo hi bhikkhu daharena vā sāmaṇerena vā, “kacci,	2532	
PA_atk-s02_01a:2532_5	bhante, amhākaṃ upajjhāyaṃ passathā”ti vutte, sambahulā, āvuso, bhikkhubhikkhuniyo	2532	
PA_atk-s02_01a:2532_6	ekasmiṃ padese vicadiṃsu, upajjhāyo te vikkāyikasākabhaṇḍikaṃ ukkhipitvā gato bhavissatī”tiādinā	2532	
PA_atk-s02_01a:2532_7	nayena hasādhippāyopi evarūpaṃ kathaṃ katheti, tassa vacīsamācāro aparisuddho. Viparīto parisuddho nāma.	2532	
PA_atk-s02_01a:2533_0	419. Manosamācāre yo bhikkhu abhijjhālu byāpannacitto micchādiṭṭhiko hoti, tassa	2533	
PA_atk-s02_01a:2533_1	manosamācāro aparisuddho nāma. Ayaṃ pana kammapathavaseneva vārito. Yo pana upanikkhittaṃ	2533	
PA_atk-s02_01a:2533_2	jātarūparajataṃ sādiyati, tassa manosamācāro aparisuddho nāma. Ayampi sikkhāpadabaddheneva	2533	
PA_atk-s02_01a:2533_3	paṭikkhitto. Imasmiṃ sutte ubhayampetaṃ akathetvā paramasallekho nāma kathito. Yo	2533	
PA_atk-s02_01a:2533_4	pana bhikkhu kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa	2533	
PA_atk-s02_01a:2533_5	manosamācāro aparisuddho. Viparīto parisuddho nāma.	2533	
PA_atk-s02_01a:2534_0	420. Ājīvasmiṃ yo bhikkhu ājīvahetu vejjakammaṃ pahiṇagamanaṃ gaṇḍaphālanaṃ karoti,	2534	
PA_atk-s02_01a:2534_1	arumakkhanaṃ deti, telaṃ pacatīti ekavīsatianesanāvasena jīvikaṃ kappeti. Yo vā pana	2534	
PA_atk-s02_01a:2534_2	viññāpetvā bhuñjati, tassa ājīvo aparisuddho nāma. Ayaṃ pana sikkhāpadabaddheneva	2534	
PA_atk-s02_01a:2534_3	paṭikkhitto. Imasmiṃ sutte ubhayampetaṃ akathetvā paramasallekho nāma kathito. Yo	2534	
PA_atk-s02_01a:2534_4	hi bhikkhu sappinavanītatelamadhuphāṇitādīni labhitvā, “sve vā punadivase vā bhavissatī”ti	2534	
PA_atk-s02_01a:2534_5	sannidhikārakaṃ paribhuñjati, yo vā pana nimbaṅkurādīni disvā sāmaṇere vadati – “aṃṅkure	2534	
PA_atk-s02_01a:2534_6	khādathā”ti, sāmaṇerā thero khāditukāmoti kappiyaṃ katvā denti, dahare pana sāmaṇere	2534	
PA_atk-s02_01a:2534_7	vā pānīyaṃ pivatha, āvusoti vadati, te thero pānīyaṃ pivitukāmoti pānīyasaṅkhaṃ dhovitvā	2534	
PA_atk-s02_01a:2534_8	denti, tampi paribhuñjantassa ājīvo aparisuddho nāma hoti. Viparīto parisuddho nāma.	2534	
PA_atk-s02_01a:2535	422. Mattaññūti pariyesanapaṭiggahaṇaparibhogesu mattaññū, yuttaññū, pamāṇaññū.	253	
PA_atk-s02_01a:2536_0	423. Jāgariyamanuyuttāti rattindivaṃ cha koṭṭhāse katvā ekasmiṃ koṭṭhāse niddāya	2536	
PA_atk-s02_01a:2536_1	okāsaṃ datvā pañca koṭṭhāse jāgariyamhi yuttā payuttā. Sīhaseyyanti ettha kāmabhogiseyyā,	2536	
PA_atk-s02_01a:2536_2	petaseyyā, sīhaseyyā, tathāgataseyyāti catasso seyyā. Tattha “yebhuyyena, bhikkhave,	2536	
PA_atk-s02_01a:2536_3	kāmabhogī sattā vāmena passena sentī”ti ayaṃ kāmabhogiseyyā, tesu hi yebhuyyena dakkhiṇapassena sayāno nāma natthi.	2536	
PA_atk-s02_01a:2537	“Yebhuyyena, bhikkhave, petā uttānā sentī”ti ayaṃ petaseyyā, petā hi appamaṃsalohitattā aṭṭhisaṅghātajaṭitā ekena passena sayituṃ na sakkonti, uttānāva senti.	253	
PA_atk-s02_01a:2538_0	“Yebhuyyena, bhikkhave, sīho migarājā naṅguṭṭhaṃ antarasatthimhi anupakkhipitvā dakkhiṇena	2538	
PA_atk-s02_01a:2538_1	passena setī”ti ayaṃ sīhaseyyā. Tejussadattā hi sīho migarājā dve purimapāde ekasmiṃ	2538	
PA_atk-s02_01a:2538_2	ṭhāne pacchimapāde ekasmiṃ ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ	2538	
PA_atk-s02_01a:2538_3	ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati. Divasampi	2538	
PA_atk-s02_01a:2538_4	sayitvā pabujjhamāno na utrāsanto pabujjhati. Sīsaṃ pana ukkhipitvā purimapādānaṃ	2538	
PA_atk-s02_01a:2538_5	ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ	2538	
PA_atk-s02_01a:2538_6	jātiyā, na sūrabhāvassa ca anurūpa”nti anattamano hutvā tattheva sayati, na gocarāya	2538	
PA_atk-s02_01a:2538_7	pakkamati. Avijahitvā ṭhite pana “tuyhaṃ jātiyā sūrabhāvassa ca anurūpamida”nti haṭṭhatuṭṭho	2538	
PA_atk-s02_01a:2538_8	uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ sīhanādaṃ	2538	
PA_atk-s02_01a:2538_9	naditvā gocarāya pakkamati. Catutthajjhānaseyyā pana tathāgataseyyāti vuccati. Tāsu	2538	
PA_atk-s02_01a:2538_10	idha sīhaseyyā āgatā. Ayañhi tejussadairiyāpathattā uttamaseyyā nāma. Pāde pādanti	25381	
PA_atk-s02_01a:2538_11	dakkhiṇapāde vāmapādaṃ. Accādhāyāti atiādhāya īsakaṃ atikkamma ṭhapetvā, gopphakena	25381	
PA_atk-s02_01a:2538_12	hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati, cittaṃ	25381	
PA_atk-s02_01a:2538_13	ekaggaṃ na hoti, seyyā aphāsukā hoti. Yathā pana na saṅghaṭṭeti, evaṃ atikkamma ṭhapite	25381	
PA_atk-s02_01a:2538_14	vedanā nuppajjati, cittaṃ ekaggaṃ hoti, seyyā phāsukā hoti, tasmā evamāha.	25381	
PA_atk-s02_01a:2539	425. Abhijjhaṃ loketiādi cūḷahatthipade vitthāritaṃ.	253	
PA_atk-s02_01a:2540_0	426. Yā panāyaṃ seyyathāpi, bhikkhaveti upamā vuttā. Tattha iṇaṃ ādāyāti vaḍḍhiyā	2540	
PA_atk-s02_01a:2540_1	dhanaṃ gahetvā. Byantī kareyyāti vigatantāni kareyya. Yathā tesaṃ kākaṇikamattopi	2540	
PA_atk-s02_01a:2540_2	pariyanto nāma nāvasissati, evaṃ kareyya, sabbaso paṭiniyyāteyyāti attho. Tatonidānanti	2540	
PA_atk-s02_01a:2540_3	āṇaṇyanidānaṃ. So hi aṇaṇomhīti āvajjanto balavapāmojjaṃ labhati, balavasomanassamadhigacchati.	2540	
PA_atk-s02_01a:2540_4	Tena vuttaṃ – “labhetha pāmojjaṃ, adhigaccheyya somanassa”nti.	2540	
PA_atk-s02_01a:2541_0	Visabhāgavedanuppattiyā kakaceneva catuiriyāpathaṃ chindanto ābādhatīti ābādho, svāssa	2541	
PA_atk-s02_01a:2541_1	atthīti ābādhiko. Taṃsamuṭṭhānena dukkhena dukkhito. Adhimattagilānoti bāḷhagilāno.	2541	
PA_atk-s02_01a:2541_2	Nacchādeyyāti adhimattabyādhiparetatāya na rucceyya. Balamattāti balameva, balañcassa	2541	
PA_atk-s02_01a:2541_3	kāye na bhaveyyāti attho. Tatonidānanti ārogyanidānaṃ, tassa hi arogomhīti āvajjayato	2541	
PA_atk-s02_01a:2541_4	tadubhayaṃ hoti. Tena vuttaṃ – “labhetha pāmojjaṃ, adhigaccheyya somanassa”nti. Na	2541	
PA_atk-s02_01a:2541_5	cassa kiñci bhogānaṃ vayoti kākaṇikamattampi bhogānaṃ vayo na bhaveyya. Tatonidānanti	2541	
PA_atk-s02_01a:2541_6	bandhanāmokkhanidānaṃ, sesaṃ vuttanayeneva sabbapadesu yojetabbaṃ. Anattādhīnoti	2541	
PA_atk-s02_01a:2541_7	na attani adhīno, attano ruciyā kiñci kātuṃ na labhati. Parādhīnoti paresu adhīno,	2541	
PA_atk-s02_01a:2541_8	parasseva ruciyā pavattati. Na yena kāmaṃ gamoti yena disābhāgenassa kāmo hoti. Icchā	2541	
PA_atk-s02_01a:2541_9	uppajjati gamanāya, tena gantuṃ na labhati. Dāsabyāti dāsabhāvā. Bhujissoti attano	2541	
PA_atk-s02_01a:2541_10	santako. Tatonidānanti bhujissanidānaṃ. Kantāraddhānamagganti kantāraṃ addhānamaggaṃ,	25411	
PA_atk-s02_01a:2541_11	nirudakaṃ dīghamagganti attho. Tatonidānanti khemantabhūminidānaṃ.	25411	
PA_atk-s02_01a:2542_0	Ime pañca nīvaraṇe appahīneti ettha bhagavā appahīnaṃ kāmacchandanīvaraṇaṃ iṇasadisaṃ,	2542	
PA_atk-s02_01a:2542_1	sesāni rogādisadisāni katvā dasseti. Tatrāyaṃ sadisatā – yo hi paresaṃ iṇaṃ gahetvā	2542	
PA_atk-s02_01a:2542_2	vināseti. So tehi iṇaṃ dehīti vuccamānopi pharusaṃ vuccamānopi bajjhamānopi pahariyamānopi	2542	
PA_atk-s02_01a:2542_3	kiñci paṭibāhituṃ na sakkoti, sabbaṃ titikkhati, titikkhakāraṇañhissa taṃ iṇaṃ hoti.	2542	
PA_atk-s02_01a:2542_4	Evamevaṃ yo yamhi kāmacchandena rajjati, taṇhāgaṇena taṃ vatthuṃ gaṇhāti, so tena	2542	
PA_atk-s02_01a:2542_5	pharusaṃ vuccamānopi bajjhamānopi pahariyamānopi sabbaṃ titikkhati. Titikkhakāraṇañhissa	2542	
PA_atk-s02_01a:2542_6	so kāmacchando hoti gharasāmikehi vadhīyamānānaṃ itthīnaṃ viyāti. Evaṃ iṇaṃ viya	2542	
PA_atk-s02_01a:2542_7	kāmacchando daṭṭhabbo.	2542	
PA_atk-s02_01a:2543_0	Yathā pana pittarogāturo madhusakkarādīsupi dinnesu pittarogāturatāya tesaṃ rasaṃ	2543	
PA_atk-s02_01a:2543_1	na vindati, tittakaṃ tittakanti uggiratiyeva. Evamevaṃ byāpannacitto hitakāmehi ācariyupajjhāyehi	2543	
PA_atk-s02_01a:2543_2	appamattakampi ovadīyamāno ovādaṃ na gaṇhāti, “ati viya me tumhe upaddavethā”tiādīni	2543	
PA_atk-s02_01a:2543_3	vatvā vibbhamati. Pittarogāturatāya so puriso madhusakkarādirasaṃ viya, kodhāturatāya	2543	
PA_atk-s02_01a:2543_4	jhānasukhādibhedaṃ sāsanarasaṃ na vindatīti. Evaṃ rogo viya byāpādo daṭṭhabbo.	2543	
PA_atk-s02_01a:2544_0	Yathā pana nakkhattadivase bandhanāgāre baddho puriso nakkhattassa neva ādiṃ, na	2544	
PA_atk-s02_01a:2544_1	majjhaṃ, na pariyosānaṃ passati. So dutiyadivase mutto, “aho hiyyo nakkhattaṃ manāpaṃ,	2544	
PA_atk-s02_01a:2544_2	aho naccaṃ, aho gīta”ntiādīni sutvāpi paṭivacanaṃ na deti. Kiṃ kāraṇā? Nakkhattassa	2544	
PA_atk-s02_01a:2544_3	ananubhūtattā. Evamevaṃ thinamiddhābhibhūto bhikkhu vicittanayepi dhammassavane pavattamāne	2544	
PA_atk-s02_01a:2544_4	neva tassa ādiṃ, na majjhaṃ, na pariyosānaṃ jānāti. So uṭṭhite dhammassavane, “aho	2544	
PA_atk-s02_01a:2544_5	dhammassavanaṃ, aho kāraṇaṃ, aho upamā”ti dhammassavanassa vaṇṇaṃ bhaṇamānānaṃ sutvāpi	2544	
PA_atk-s02_01a:2544_6	paṭivacanaṃ na deti. Kiṃ kāraṇā? Thinamiddhavasena dhammakathāya ananubhūtattāti.	2544	
PA_atk-s02_01a:2544_7	Evaṃ bandhanāgāraṃ viya thinamiddhaṃ daṭṭhabbaṃ.	2544	
PA_atk-s02_01a:2545_0	Yathā pana nakkhattaṃ kīḷantopi dāso, “idaṃ nāma accāyikaṃ karaṇīyaṃ atthi, sīghaṃ,	2545	
PA_atk-s02_01a:2545_1	tattha gaccha, no ce gacchasi, hatthapādaṃ vā te chindāmi kaṇṇanāsaṃ vā”ti vutto	2545	
PA_atk-s02_01a:2545_2	sīghaṃ gacchatiyeva, nakkhattassa ādimajjhapariyosānaṃ anubhavituṃ na labhati. Kasmā?	2545	
PA_atk-s02_01a:2545_3	Parādhīnatāya. Evamevaṃ vinaye appakataññunā vivekatthāya araññaṃ paviṭṭhenāpi kismiñcideva	2545	
PA_atk-s02_01a:2545_4	antamaso kappiyamaṃsepi akappiyamaṃsasaññāya uppannāya vivekaṃ pahāya sīlavisodhanatthaṃ	2545	
PA_atk-s02_01a:2545_5	vinayadharassa santike gantabbaṃ hoti. Vivekasukhaṃ anubhavituṃ na labhati. Kasmā?	2545	
PA_atk-s02_01a:2545_6	Uddhaccakukkuccābhibhūtatāyāti, evaṃ dāsabyaṃ viya uddhaccakukkuccaṃ daṭṭabbaṃ.	2545	
PA_atk-s02_01a:2546_0	Yathā pana kantāraddhānamaggapaṭipanno puriso corehi manussānaṃ viluttokāsaṃ pahatokāsañca	2546	
PA_atk-s02_01a:2546_1	disvā daṇḍakasaddenapi sakuṇasaddenapi corā āgatāti ussaṅkitaparisaṅkito hoti, gacchatipi,	2546	
PA_atk-s02_01a:2546_2	tiṭṭhatipi, nivattatipi, gataṭṭhānato āgataṭṭhānameva bahutaraṃ hoti. So kicchena	2546	
PA_atk-s02_01a:2546_3	kasirena khemantabhūmiṃ pāpuṇāti vā, na vā pāpuṇāti. Evamevaṃ yassa aṭṭhasu ṭhānesu	2546	
PA_atk-s02_01a:2546_4	vicikicchā uppannā hoti. So “buddho nu kho, na nu kho buddho”tiādinā nayena vicikicchanto	2546	
PA_atk-s02_01a:2546_5	adhimuccitvā saddhāya gaṇhituṃ na sakkoti. Asakkonto maggaṃ vā phalaṃ vā na pāpuṇātīti	2546	
PA_atk-s02_01a:2546_6	yathā kantāraddhānamagge “corā atthi natthī”ti punappunaṃ āsappanaparisappanaṃ apariyogāhanaṃ	2546	
PA_atk-s02_01a:2546_7	chambhitatta cittassa uppādento khemantapattiyā antarāyaṃ karoti, evaṃ vicikicchāpi	2546	
PA_atk-s02_01a:2546_8	“buddho nu kho na buddho”tiādinā nayena punappunaṃ āsappanaparisappanaṃ apariyogāhanaṃ	2546	
PA_atk-s02_01a:2546_9	chambhitattaṃ cittassa uppādayamānā ariyabhūmippattiyā antarāyaṃ karotīti kantāraddhānamaggo viya daṭṭhabbā.	2546	
PA_atk-s02_01a:2547_0	Idāni seyyathāpi, bhikkhave, āṇaṇyanti ettha bhagavā pahīnakāmacchandanīvaraṇaṃ āṇaṇyasadisaṃ,	2547	
PA_atk-s02_01a:2547_1	sesāni ārogyādisadisāni katvā dasseti. Tatrāyaṃ sadisatā – yathā hi puriso iṇaṃ ādāya	2547	
PA_atk-s02_01a:2547_2	kammante payojetvā samiddhakammanto, “idaṃ iṇaṃ nāma palibodhamūla”nti cintetvā savaḍḍhikaṃ	2547	
PA_atk-s02_01a:2547_3	iṇaṃ niyyātetvā paṇṇaṃ phālāpeyya. Athassa tato paṭṭhāya neva koci dūtaṃ peseti,	2547	
PA_atk-s02_01a:2547_4	na paṇṇaṃ, so iṇasāmike disvāpi sace icchati, āsanā uṭṭhahati, no ce, na uṭṭhahati.	2547	
PA_atk-s02_01a:2547_5	Kasmā? Tehi saddhiṃ nillepatāya alaggatāya. Evameva bhikkhu, “ayaṃ kāmacchando nāma	2547	
PA_atk-s02_01a:2547_6	palibodhamūla”nti satipaṭṭhāne vuttanayeneva cha dhamme bhāvetvā kāmacchandanīvaraṇaṃ	2547	
PA_atk-s02_01a:2547_7	pajahati. Tassevaṃ pahīnakāmacchandassa yathā iṇamuttassa purisassa iṇasāmike disvā	2547	
PA_atk-s02_01a:2547_8	neva bhayaṃ na chambhitattaṃ hoti. Evameva paravatthumhi neva saṅgo na bandho hoti.	2547	
PA_atk-s02_01a:2547_9	Dibbānipi rūpāni passato kileso na samudācarati. Tasmā bhagavā āṇaṇyamiva kāmacchandappahānamāha.	2547	
PA_atk-s02_01a:2548_0	Yathā pana so pittarogāturo puriso bhesajjakiriyāya taṃ rogaṃ vūpasametvā tato paṭṭhāya	2548	
PA_atk-s02_01a:2548_1	madhusakkarādīnaṃ rasaṃ vindati. Evamevaṃ bhikkhu, “ayaṃ byāpādo nāma anatthakārako”ti	2548	
PA_atk-s02_01a:2548_2	cha dhamme bhāvetvā byāpādanīvaraṇaṃ pajahati. So evaṃ pahīnabyāpādo yathā pittarogavimutto	2548	
PA_atk-s02_01a:2548_3	puriso madhusakkarādīni madhurāni sampiyāyamāno paṭisevati. Evamevaṃ ācārapaṇṇattiādīni	2548	
PA_atk-s02_01a:2548_4	sikkhāpiyamāno sirasā sampaṭicchitvā sampiyāyamāno sikkhati. Tasmā bhagavā ārogyamiva byāpādappahānamāha.	2548	
PA_atk-s02_01a:2549_0	Yathā so nakkhattadivase bandhanāgāraṃ pavesito puriso aparasmiṃ nakkhattadivase,	2549	
PA_atk-s02_01a:2549_1	“pubbepi ahaṃ pamādadosena baddho taṃ nakkhattaṃ nānubhavāmi, idāni appamatto bhavissāmī”ti	2549	
PA_atk-s02_01a:2549_2	yathāssa paccatthikā okāsaṃ na labhanti. Evaṃ appamatto hutvā nakkhattaṃ anubhavitvā	2549	
PA_atk-s02_01a:2549_3	– “aho nakkhattaṃ aho nakkhatta”nti udānaṃ udānesi. Evameva bhikkhu, “idaṃ thinamiddhaṃ	2549	
PA_atk-s02_01a:2549_4	nāma mahāanatthakara”nti cha dhamme bhāvetvā thinamiddhanīvaraṇaṃ pajahati. So evaṃ	2549	
PA_atk-s02_01a:2549_5	pahīnathinamiddho yathā bandhanā mutto puriso sattāhampi nakkhattassa ādimajjhapariyosānaṃ	2549	
PA_atk-s02_01a:2549_6	anubhavati. Evamevaṃ bhikkhu dhammanakkhattassa ādimajjhapariyosānaṃ anubhavanto	2549	
PA_atk-s02_01a:2549_7	saha paṭisambhidāhi arahattaṃ pāpuṇāti. Tasmā bhagavā bandhanā mokkhamiva thinamiddhappahānamāha.	2549	
PA_atk-s02_01a:2550_0	Yathā pana dāso kañcideva mittaṃ upanissāya sāmikānaṃ dhanaṃ datvā attānaṃ bhujissaṃ	2550	
PA_atk-s02_01a:2550_1	katvā tato paṭṭhāya yaṃ icchati, taṃ kareyya. Evameva bhikkhu, “idaṃ uddhaccakukkuccaṃ	2550	
PA_atk-s02_01a:2550_2	nāma mahāanatthakara”nti cha dhamme bhāvetvā uddhaccakukkuccaṃ pajahati. So evaṃ	2550	
PA_atk-s02_01a:2550_3	pahīnuddhaccakukkucco yathā bhujisso puriso yaṃ icchati, taṃ karoti. Na taṃ koci	2550	
PA_atk-s02_01a:2550_4	balakkārena tato nivatteti. Evamevaṃ bhikkhu yathāsukhaṃ nekkhammapaṭipadaṃ paṭipajjati,	2550	
PA_atk-s02_01a:2550_5	na naṃ uddhaccakukkuccaṃ balakkārena tato nivatteti. Tasmā bhagavā bhujissaṃ viya	2550	
PA_atk-s02_01a:2550_6	uddhaccakukkuccappahānamāha.	2550	
PA_atk-s02_01a:2551_0	Yathā balavā puriso hatthasāraṃ gahetvā sajjāvudho saparivāro kantāraṃ paṭipajjeyya.	2551	
PA_atk-s02_01a:2551_1	Taṃ corā dūratova disvā palāyeyyuṃ. So sotthinā taṃ kantāraṃ nittharitvā khemantaṃ	2551	
PA_atk-s02_01a:2551_2	patto haṭṭhatuṭṭho assa. Evamevaṃ bhikkhu, “ayaṃ vicikicchā nāma anatthakārikā”ti	2551	
PA_atk-s02_01a:2551_3	cha dhamme bhāvetvā vicikicchaṃ pajahati. So evaṃ pahīnavicikiccho yathā balavā sajjāvudho	2551	
PA_atk-s02_01a:2551_4	saparivāro puriso nibbhayo core tiṇaṃ viya agaṇetvā sotthinā nikkhamitvā khemantabhūmiṃ	2551	
PA_atk-s02_01a:2551_5	pāpuṇāti. Evamevaṃ duccaritakantāraṃ nittharitvā paramakhemantabhūmiṃ amataṃ nibbānaṃ	2551	
PA_atk-s02_01a:2551_6	pāpuṇāti. Tasmā bhagavā khemantabhūmiṃ viya vicikicchāpahānamāha.	2551	
PA_atk-s02_01a:2552_0	427. Imameva kāyanti imaṃ karajakāyaṃ. Abhisandetīti temeti sneheti, sabbattha pavattapītisukhaṃ	2552	
PA_atk-s02_01a:2552_1	karoti. Parisandetīti samantato sandeti. Paripūretīti vāyunā bhastaṃ viya pūreti.	2552	
PA_atk-s02_01a:2552_2	Parippharatīti samantato phusati. Sabbāvato kāyassāti assa bhikkhuno sabbakoṭṭhāsavato	2552	
PA_atk-s02_01a:2552_3	kāyassa. Kiñci upādinnakasantatipavattiṭṭhāne chavimaṃsalohitānugataṃ aṇumattampi	2552	
PA_atk-s02_01a:2552_4	ṭhānaṃ paṭhamajjhānasukhena aphuṭṭhaṃ nāma na hoti. Dakkhoti cheko paṭibalo nhānīyacuṇṇāni	2552	
PA_atk-s02_01a:2552_5	kātuñceva yojetuñca sannetuñca. Kaṃsathāleti yena kenaci lohena katabhājane. Mattikabhājanaṃ	2552	
PA_atk-s02_01a:2552_6	pana thiraṃ na hoti, sannentassa bhijjati, tasmā taṃ na dasseti. Paripphosakaṃ paripphosakanti	2552	
PA_atk-s02_01a:2552_7	siñcitvā siñcitvā. Sanneyyāti vāmahatthena kaṃsathālaṃ gahetvā dakkhiṇena hatthena	2552	
PA_atk-s02_01a:2552_8	pamāṇayuttaṃ udakaṃ siñcitvā siñcitvā parimaddanto piṇḍaṃ kareyya. Snehānugatāti	2552	
PA_atk-s02_01a:2552_9	udakasinehena anugatā. Snehaparetāti udakasinehena parigatā. Santarabāhirāti saddhiṃ	2552	
PA_atk-s02_01a:2552_10	antopadesena ceva bahipadesena ca, sabbatthakameva udakasinehena phuṭāti attho. Na	25521	
PA_atk-s02_01a:2552_11	ca pagghariṇīti na bindu bindu udakaṃ paggharati, sakkā hoti hatthenapi dvīhipi tīhipi	25521	
PA_atk-s02_01a:2552_12	aṅgulīhi gahetuṃ ovaṭṭikampi kātunti attho.	25521	
PA_atk-s02_01a:2553_0	428. Dutiyajjhānasukhaupamāyaṃ ubbhitodakoti ubbhinnaudako, na heṭṭhā ubbhijjitvā	2553	
PA_atk-s02_01a:2553_1	uggacchanaudako, antoyeva pana ubbhijjanaudakoti attho. Āyamukhanti āgamanamaggo.	2553	
PA_atk-s02_01a:2553_2	Devoti megho. Kālenakālanti kāle kāle, anvaddhamāsaṃ vā anudasāhaṃ vāti attho. Dhāranti	2553	
PA_atk-s02_01a:2553_3	vuṭṭhiṃ. Nānuppaveccheyyāti na paveseyya, na vasseyyāti attho. Sītā vāridhārā ubbhijjitvāti	2553	
PA_atk-s02_01a:2553_4	sītaṃ vāri taṃ udakarahadaṃ pūrayamānaṃ ubbhijjitvā. Heṭṭhā uggacchanaudakañhi uggantvā	2553	
PA_atk-s02_01a:2553_5	uggantvā bhijjantaṃ udakaṃ khobheti. Catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi	2553	
PA_atk-s02_01a:2553_6	udakaṃ khobheti. Vuṭṭhiudakaṃ dhārānipātapupphuḷakehi udakaṃ khobheti. Sannisinnameva	2553	
PA_atk-s02_01a:2553_7	pana hutvā iddhinimmitamiva uppajjamānaṃ udakaṃ imaṃ padesaṃ pharati, imaṃ padesaṃ	2553	
PA_atk-s02_01a:2553_8	na pharatīti natthi. Tena aphuṭokāso nāma na hotīti. Tattha rahado viya karajakāyo,	2553	
PA_atk-s02_01a:2553_9	udakaṃ viya dutiyajjhānasukhaṃ. Sesaṃ purimanayeneva veditabbaṃ.	2553	
PA_atk-s02_01a:2554_0	429. Tatiyajjhānasukhaupamāyaṃ uppalāni ettha santīti uppalinī. Sesapadadvayesupi	2554	
PA_atk-s02_01a:2554_1	eseva nayo. Ettha ca setarattanīlesu yaṃkiñci uppalaṃ uppalameva, ūnakasatapattaṃ	2554	
PA_atk-s02_01a:2554_2	puṇḍarīkaṃ, satapattaṃ padumaṃ. Pattaniyamaṃ vā vināpi setaṃ padumaṃ, rattaṃ puṇḍarīkanti	2554	
PA_atk-s02_01a:2554_3	ayamettha vinicchayo. Udakānuggatānīti udakato na uggatāni. Antonimuggaposīnīti udakatalassa	2554	
PA_atk-s02_01a:2554_4	anto nimuggāniyeva hutvā posīni, vaḍḍhīnīti attho. Sesaṃ purimanayeneva veditabbaṃ.	2554	
PA_atk-s02_01a:2555_0	430. Catutthajjhānasukhaupamāyaṃ parisuddhena cetasā pariyodātenāti ettha nirupakkilesaṭṭhena	2555	
PA_atk-s02_01a:2555_1	parisuddhaṃ. Pabhassaraṭṭhena pariyodātaṃ veditabbaṃ. Odātena vatthenāti idaṃ utupharaṇatthaṃ	2555	
PA_atk-s02_01a:2555_2	vuttaṃ. Kiliṭṭhavatthena hi utupharaṇaṃ na hoti, taṅkhaṇadhotaparisuddhena utupharaṇaṃ	2555	
PA_atk-s02_01a:2555_3	balavaṃ hoti. Imissā hi upamāya vatthaṃ viya karajakāyo. Utupharaṇaṃ viya catutthajjhānasukhaṃ.	2555	
PA_atk-s02_01a:2555_4	Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa	2555	
PA_atk-s02_01a:2555_5	sarīrato utu sabbameva vatthaṃ pharati, na koci vatthassa aphuṭokāso hoti. Evaṃ catutthajjhānasukhena	2555	
PA_atk-s02_01a:2555_6	bhikkhuno karajakāyassa na koci okāso aphuṭo hotīti evamettha attho daṭṭhabbo. Catutthajjhānacittameva	2555	
PA_atk-s02_01a:2555_7	vā vatthaṃ viya, taṃsamuṭṭhānarūpaṃ utupharaṇaṃ viya. Yathā hi katthaci odātavatthe	2555	
PA_atk-s02_01a:2555_8	kāyaṃ apphusantepi taṃsamuṭṭhānena utunā sabbatthakameva kāyo phuṭṭho hoti. Evaṃ	2555	
PA_atk-s02_01a:2555_9	catutthajjhānasamuṭṭhitena sukhumarūpena sabbatthakameva bhikkhuno karajakāyo phuṭo	2555	
PA_atk-s02_01a:2555_10	hotīti evamettha attho daṭṭhabbo.	25551	
PA_atk-s02_01a:2556_0	431. Pubbenivāsañāṇaupamāyaṃ taṃdivasaṃ katakiriyā pākaṭā hotīti taṃdivasaṃ gatagāmattayameva	2556	
PA_atk-s02_01a:2556_1	gahitaṃ. Tattha gāmattayaṃ gatapuriso viya pubbenivāsañāṇalābhī daṭṭhabbo. Tayo gāmā	2556	
PA_atk-s02_01a:2556_2	viya tayo bhavā daṭṭhabbā. Tassa purisassa tīsu gāmesu taṃdivasaṃ katakiriyāya āvibhāvo	2556	
PA_atk-s02_01a:2556_3	viya pubbenivāsāya cittaṃ abhinīharitvā nisinnassa bhikkhuno tīsu bhavesu katakiriyāya āvibhāvo daṭṭhabbo.	2556	
PA_atk-s02_01a:2557_0	432. Dibbacakkhuupamāyaṃ dve agārāti dve gharā. Sadvārāti sammukhadvārā. Anucaṅkamanteti	2557	
PA_atk-s02_01a:2557_1	aparāparaṃ sañcarante. Anuvicaranteti ito cito ca vicarante, ito pana gehā nikkhamitvā	2557	
PA_atk-s02_01a:2557_2	etaṃ gehaṃ, etasmā vā nikkhamitvā imaṃ gehaṃ pavisanavasenapi daṭṭhabbā. Tattha dve	2557	
PA_atk-s02_01a:2557_3	agārā sadvārā viya cutipaṭisandhiyo, cakkhumā puriso viya dibbacakkhuñāṇalābhī, cakkhumato	2557	
PA_atk-s02_01a:2557_4	purisassa dvinnaṃ gehānaṃ antare ṭhatvā passato dve agāre pavisanakanikkhamanakapurisānaṃ	2557	
PA_atk-s02_01a:2557_5	pākaṭakālo viya dibbacakkhulābhino ālokaṃ vaḍḍhetvā olokentassa cavanakaupapajjanakasattānaṃ	2557	
PA_atk-s02_01a:2557_6	pākaṭakālo. Kiṃ pana te ñāṇassa pākaṭā, puggalassāti? Ñāṇassa. Tassa pākaṭattā pana	2557	
PA_atk-s02_01a:2557_7	puggalassa pākaṭāyevāti.	2557	
PA_atk-s02_01a:2558_0	433. Āsavakkhayañāṇaupamāyaṃ pabbatasaṅkhepeti pabbatamatthake. Anāviloti nikkaddamo.	2558	
PA_atk-s02_01a:2558_1	Sippiyo ca sambukā ca sippisambukaṃ. Sakkharā ca kathalā ca sakkharakathalaṃ. Macchānaṃ	2558	
PA_atk-s02_01a:2558_2	gumbā ghaṭāti macchagumbaṃ. Tiṭṭhantampi carantampīti ettha sakkharakathalaṃ tiṭṭhatiyeva,	2558	
PA_atk-s02_01a:2558_3	itarāni carantipi tiṭṭhantipi. Yathā pana antarantarā ṭhitāsupi nisinnāsupi vijjamānāsupi,	2558	
PA_atk-s02_01a:2558_4	“etā gāvo carantī”ti carantiyo upādāya itarāpi carantīti vuccanti. Evaṃ tiṭṭhantameva	2558	
PA_atk-s02_01a:2558_5	sakkharakathalaṃ upādāya itarampi dvayaṃ tiṭṭhantanti vuttaṃ. Itarañca dvayaṃ carantaṃ	2558	
PA_atk-s02_01a:2558_6	upādāya sakkharakathalampi carantanti vuttaṃ. Tattha cakkhumato purisassa tīre ṭhatvā	2558	
PA_atk-s02_01a:2558_7	passato sippisambukādīnaṃ vibhūtakālo viya āsavānaṃ khayāya cittaṃ nīharitvā nisinnassa	2558	
PA_atk-s02_01a:2558_8	bhikkhuno catunnaṃ saccānaṃ vibhūtakālo daṭṭhabbo.	2558	
PA_atk-s02_01a:2559_0	434. Idāni sattahākārehi saliṅgato saguṇato khīṇāsavassa nāmaṃ gaṇhanto, ayaṃ vuccati,	2559	
PA_atk-s02_01a:2559_1	bhikkhave, bhikkhu samaṇo itipītiādimāha. Tattha evaṃ kho, bhikkhave, bhikkhu samaṇo	2559	
PA_atk-s02_01a:2559_2	hotītiādīsu, bhikkhave, evaṃ bhikkhu samitapāpattā samaṇo hoti. Bāhitapāpattā brāhmaṇo	2559	
PA_atk-s02_01a:2559_3	hoti. Nhātakilesattā nhātako hoti, dhotakilesattāti attho. Catumaggañāṇasaṅkhātehi	2559	
PA_atk-s02_01a:2559_4	vedehi akusaladhammānaṃ gatattā vedagū hoti, viditattāti attho. Teneva viditāssa	2559	
PA_atk-s02_01a:2559_5	hontītiādimāha. Kilesānaṃ sutattā sottiyo hoti, nissutattā apahatattāti attho. Kilesānaṃ	2559	
PA_atk-s02_01a:2559_6	ārakattā ariyo hoti, hatattāti attho. Tehi ārakattā arahaṃ hoti, dūrībhūtattāti attho.	2559	
PA_atk-s02_01a:2559_7	Sesaṃ sabattha pākaṭamevāti.	2559	
PA_atk-s02_01a:2560	Papañcasūdaniyā majjhimanikāyaṭṭhakathāya	256	
PA_atk-s02_01a:2561	Mahāassapurasuttavaṇṇanā niṭṭhitā.	256	
PA_atk-s02_01a:2562	10. Cūḷaassapurasuttavaṇṇanā	256	
PA_atk-s02_01a:2563	435. Evaṃ me sutanti cūḷaassapurasuttaṃ. Tassa desanākāraṇaṃ purimasadisameva. Samaṇasāmīcippaṭipadāti samaṇānaṃ anucchavikā samaṇānaṃ anulomappaṭipadā.	256	
PA_atk-s02_01a:2564_0	436. Samaṇamalānantiādīsu ete dhammā uppajjamānā samaṇe maline karonti malaggahite,	2564	
PA_atk-s02_01a:2564_1	tasmā “samaṇamalā”ti vuccanti. Etehi samaṇā dussanti, padussanti, tasmā samaṇadosāti	2564	
PA_atk-s02_01a:2564_2	vuccanti. Ete uppajjitvā samaṇe kasaṭe niroje karonti milāpenti, tasmā samaṇakasaṭāti	2564	
PA_atk-s02_01a:2564_3	vuccanti. Āpāyikānaṃ ṭhānānanti apāye nibbattāpakānaṃ kāraṇānaṃ. Duggativedaniyānanti	2564	
PA_atk-s02_01a:2564_4	duggatiyaṃ vipākavedanāya paccayānaṃ. Matajaṃ nāmāti manussā tikhiṇaṃ ayaṃ ayena	2564	
PA_atk-s02_01a:2564_5	sughaṃsitvā taṃ ayacuṇṇaṃ maṃsena saddhiṃ madditvā koñcasakuṇe khādāpenti. Te uccāraṃ	2564	
PA_atk-s02_01a:2564_6	kātuṃ asakkontā maranti. No ce maranti, paharitvā mārenti. Atha tesaṃ kucchiṃ phāletvā	2564	
PA_atk-s02_01a:2564_7	naṃ udakena dhovitvā cuṇṇaṃ gahetvā maṃsena saddhiṃ madditvā puna khādāpentīti evaṃ	2564	
PA_atk-s02_01a:2564_8	satta vāre khādāpetvā gahitena ayacuṇṇena āvudhaṃ karonti. Susikkhitā ca naṃ ayakārā	2564	
PA_atk-s02_01a:2564_9	bahuhatthakammamūlaṃ labhitvā karonti. Taṃ matasakuṇato jātattā “mataja”nti vuccati,	2564	
PA_atk-s02_01a:2564_10	atitikhiṇaṃ hoti. Pītanisitanti udakapītañceva silāya ca sunighaṃsitaṃ. Saṅghāṭiyāti	25641	
PA_atk-s02_01a:2564_11	kosiyā. Sampārutanti pariyonaddhaṃ. Sampaliveṭhitanti samantato veṭhitaṃ.	25641	
PA_atk-s02_01a:2565_0	437. Rajojallikassāti rajojalladhārino. Udakorohakassāti divasassa tikkhattuṃ udakaṃ	2565	
PA_atk-s02_01a:2565_1	orohantassa. Rukkhamūlikassāti rukkhamūlavāsino. Abbhokāsikassāti abbhokāsavāsino.	2565	
PA_atk-s02_01a:2565_2	Ubbhaṭṭhakassāti uddhaṃ ṭhitakassa. Pariyāyabhattikassāti māsavārena vā aḍḍhamāsavārena	2565	
PA_atk-s02_01a:2565_3	vā bhuñjantassa. Sabbametaṃ bāhirasamayeneva kathitaṃ. Imasmiñhi sāsane cīvaradharo	2565	
PA_atk-s02_01a:2565_4	bhikkhu saṅghāṭikoti na vuccati. Rajojalladhāraṇādivatāni imasmiṃ sāsane natthiyeva.	2565	
PA_atk-s02_01a:2565_5	Buddhavacanassa buddhavacanameva nāmaṃ, na mantāti. Rukkhamūliko, abbhokāsikoti ettakaṃyeva	2565	
PA_atk-s02_01a:2565_6	pana labbhati. Tampi bāhirasamayeneva kathitaṃ. Jātameva nanti taṃdivase jātamattaṃyeva	2565	
PA_atk-s02_01a:2565_7	naṃ. Saṅghāṭikaṃ kareyyunti saṅghāṭikaṃ vatthaṃ nivāsetvā ca pārupitvā ca saṅghāṭikaṃ	2565	
PA_atk-s02_01a:2565_8	kareyyuṃ. Esa nayo sabbattha.	2565	
PA_atk-s02_01a:2566_0	438. Visuddhamattānaṃ samanupassatīti attānaṃ visujjhantaṃ passati. Visuddhoti pana	2566	
PA_atk-s02_01a:2566_1	na tāva vattabbo. Pāmojjaṃ jāyatīti tuṭṭhākāro jāyati. Pamuditassa pītīti tuṭṭhassa	2566	
PA_atk-s02_01a:2566_2	sakalasarīraṃ khobhayamānā pīti jāyati. Pītimanassa kāyoti pītisampayuttassa puggalassa	2566	
PA_atk-s02_01a:2566_3	nāmakāyo. Passambhatīti vigatadaratho hoti. Sukhaṃ vedetīti kāyikampi cetasikampi	2566	
PA_atk-s02_01a:2566_4	sukhaṃ vediyati. Cittaṃ samādhiyatīti iminā nekkhammasukhena sukhitassa cittaṃ samādhiyati,	2566	
PA_atk-s02_01a:2566_5	appanāpattaṃ viya hoti. So mettāsahagatena cetasāti heṭṭhā kilesavasena āraddhā desanā	2566	
PA_atk-s02_01a:2566_6	pabbate vuṭṭhavuṭṭhi viya nadiṃ yathānusandhinā brahmavihārabhāvanaṃ otiṇṇā. Tattha	2566	
PA_atk-s02_01a:2566_7	yaṃ vattabbaṃ siyā, taṃ sabbaṃ visuddhimagge vuttameva. Seyyathāpi, bhikkhave, pokkharaṇīti	2566	
PA_atk-s02_01a:2566_8	mahāsīhanādasutte maggo pokkharaṇiyā upamito, idha sāsanaṃ upamitanti veditabbaṃ.	2566	
PA_atk-s02_01a:2566_9	Āsavānaṃ khayā samaṇo hotīti sabbakilesānaṃ samitattā paramatthasamaṇo hotīti. Sesaṃ	2566	
PA_atk-s02_01a:2566_10	sabbattha uttānamevāti.	25661	
PA_atk-s02_01a:2567	Papañcasūdaniyā majjhimanikāyaṭṭhakathāya	256	
PA_atk-s02_01a:2568	Cūḷaassapurasuttavaṇṇanā niṭṭhitā.	256	
PA_atk-s02_01a:2569	Catutthavaggavaṇṇanā niṭṭhitā.	256	
PA_atk-s02_01a:2570	5. Cūḷayamakavaggo	257	
PA_atk-s02_01a:2571	1. Sāleyyakasuttavaṇṇanā	257	
PA_atk-s02_01a:2572_0	439. Evaṃ me sutanti sāleyyakasuttaṃ. Tattha kosalesūti kosalā nāma jānapadino rājakumārā.	2572	
PA_atk-s02_01a:2572_1	Tesaṃ nivāso ekopi janapado ruḷhīsaddena kosalāti vuccati, tasmiṃ kosalesu janapade.	2572	
PA_atk-s02_01a:2572_2	Porāṇā panāhu – yasmā pubbe mahāpanādaṃ rājakumāraṃ nānānāṭakāni disvā sitamattampi	2572	
PA_atk-s02_01a:2572_3	akarontaṃ sutvā rājā āha – “yo mama puttaṃ hasāpeti, sabbālaṅkārena naṃ alaṅkaromī”ti.	2572	
PA_atk-s02_01a:2572_4	Tato naṅgalānipi chaḍḍetvā mahājanakāye sannipatite manussā sātirekāni sattavassāni	2572	
PA_atk-s02_01a:2572_5	nānākīḷikāyo dassetvā naṃ hasāpetuṃ nāsakkhiṃsu. Tato sakko devanaṭaṃ pesesi. So	2572	
PA_atk-s02_01a:2572_6	dibbanāṭakaṃ dassetvā hasāpesi. Atha te manussā attano attano vasanokāsābhimukhā	2572	
PA_atk-s02_01a:2572_7	pakkamiṃsu. Te paṭipathe mittasuhajjādayo disvā paṭisanthāraṃ karontā, “kacci, bho,	2572	
PA_atk-s02_01a:2572_8	kusalaṃ, kacci, bho, kusala”nti āhaṃsu. Tasmā taṃ “kusalaṃ kusala”nti vacanaṃ upādāya	2572	
PA_atk-s02_01a:2572_9	so padeso kosalāti vuccatīti.	2572	
PA_atk-s02_01a:2573_0	Cārikaṃ caramānoti aturitacārikaṃ caramāno. Mahatā bhikkhusaṅghena saddhinti sataṃ	2573	
PA_atk-s02_01a:2573_1	vā sahassaṃ vā satasahassaṃ vāti evaṃ aparicchinnena mahatā bhikkhusaṅghena saddhiṃ.	2573	
PA_atk-s02_01a:2573_2	Brāhmaṇagāmoti brāhmaṇānaṃ samosaraṇagāmopi brāhmaṇagāmoti vuccati brāhmaṇānaṃ bhogagāmopi.	2573	
PA_atk-s02_01a:2573_3	Idha samosaraṇagāmo adhippeto. Tadavasarīti taṃ avasari, sampattoti attho. Vihāro	2573	
PA_atk-s02_01a:2573_4	panettha aniyāmito; tasmā tassa avidūre buddhānaṃ anucchaviko eko vanasaṇḍo bhavissati,	2573	
PA_atk-s02_01a:2573_5	satthā taṃ vanasaṇḍaṃ gatoti veditabbo. Assosunti suṇiṃsu upalabhiṃsu. Sotadvārasampattavacananigghosānusārena	2573	
PA_atk-s02_01a:2573_6	jāniṃsu. Khoti avadhāraṇatthe padapūraṇamatte vā nipāto. Tattha avadhāraṇatthena	2573	
PA_atk-s02_01a:2573_7	assosuṃyeva, na nesaṃ koci savanantarāyo ahosīti ayamattho veditabbo. Padapūraṇena	2573	
PA_atk-s02_01a:2573_8	byañjanasiliṭṭhatāmattameva.	2573	
PA_atk-s02_01a:2574_0	Idāni yamatthaṃ assosuṃ, taṃ pakāsetuṃ samaṇo khalu, bho, gotamotiādi vuttaṃ. Tattha	2574	
PA_atk-s02_01a:2574_1	samitapāpattā samaṇoti veditabbo. Khalūti anussavanatthe nipāto. Bhoti tesaṃ aññamaññaṃ	2574	
PA_atk-s02_01a:2574_2	ālapanamattaṃ. Gotamoti bhagavato gottavasena paridīpanaṃ. Tasmā samaṇo khalu, bho,	2574	
PA_atk-s02_01a:2574_3	gotamoti ettha samaṇo kira, bho, gotamagottoti evamattho daṭṭhabbo. Sakyaputtoti	2574	
PA_atk-s02_01a:2574_4	idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvadīpanaṃ.	2574	
PA_atk-s02_01a:2574_5	Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāpabbajitoti	2574	
PA_atk-s02_01a:2574_6	vuttaṃ hoti. Tato paraṃ vuttatthameva. Taṃ kho panāti itthambhūtākhyānatthe upayogavacanaṃ,	2574	
PA_atk-s02_01a:2574_7	tassa kho pana bhoto gotamassāti attho. Kalyāṇoti kalyāṇaguṇasamannāgato, seṭṭhoti	2574	
PA_atk-s02_01a:2574_8	vuttaṃ hoti. Kittisaddoti kittiyeva, thutighoso vā. Abbhuggatoti sadevakaṃ lokaṃ	2574	
PA_atk-s02_01a:2574_9	ajjhottharitvā uggato. Kinti? “Itipi so bhagavā…pe… buddho bhagavā”ti.	2574	
PA_atk-s02_01a:2575_0	Tatrāyaṃ padasambandho – so bhagavā itipi arahaṃ, itipi sammāsambuddho…pe… itipi	2575	
PA_atk-s02_01a:2575_1	bhagavāti. Iminā ca iminā ca kāraṇenāti vuttaṃ hoti. Tattha ārakattā, arīnaṃ arānañca	2575	
PA_atk-s02_01a:2575_2	hatattā, paccayādīnaṃ arahattā, pāpakaraṇe rahābhāvāti imehi tāva kāraṇehi so bhagavā	2575	
PA_atk-s02_01a:2575_3	arahanti veditabbotiādinā nayena mātikaṃ nikkhipitvā sabbāneva etāni padāni visuddhimagge	2575	
PA_atk-s02_01a:2575_4	buddhānussatiniddese vitthāritānīti tato tesaṃ vitthāro gahetabbo.	2575	
PA_atk-s02_01a:2576_0	Sādhu kho panāti sundaraṃ kho pana; atthāvahaṃ sukhāvahanti vuttaṃ hoti. Tathārūpānaṃ	2576	
PA_atk-s02_01a:2576_1	arahatanti yathārūpo so bhavaṃ gotamo, evarūpānaṃ anekehipi kappakoṭisatasahassehi	2576	
PA_atk-s02_01a:2576_2	dullabhadassanānaṃ byāmappabhāparikkhittehi asītianubyañjanaratanapaṭimaṇḍitehi dvattiṃsmahāpurisalakkhaṇavarehi	2576	
PA_atk-s02_01a:2576_3	samākiṇṇamanoramasarīrānaṃ atappakadassanānaṃ atimadhuradhammanigghosānaṃ, yathābhūtaguṇādhigamena	2576	
PA_atk-s02_01a:2576_4	loke arahantoti laddhasaddānaṃ arahataṃ. Dassanaṃ hotīti pasādasommāni akkhīni ummīletvā	2576	
PA_atk-s02_01a:2576_5	dassanamattampi sādhu hoti. Sace pana aṭṭhaṅgasamannāgatena brahmassarena dhammaṃ	2576	
PA_atk-s02_01a:2576_6	desentassa ekaṃ padampi sotuṃ labhissāma, sādhutaraṃyeva bhavissatīti evaṃ ajjhāsayaṃ katvā.	2576	
PA_atk-s02_01a:2577_0	Yena bhagavā tenupasaṅkamiṃsūti sabbakiccāni pahāya tuṭṭhamānasā āgamaṃsu. Etadavocunti	2577	
PA_atk-s02_01a:2577_1	duvidhā hi pucchā agārikapucchā anagārikapucchā ca. Tattha “kiṃ, bhante, kusalaṃ,	2577	
PA_atk-s02_01a:2577_2	kiṃ akusala”nti iminā nayena agārikapucchā āgatā. “Ime kho, bhante, pañcupādānakkhandhā”ti	2577	
PA_atk-s02_01a:2577_3	iminā nayena anagārikapucchā. Ime pana attano anurūpaṃ agārikapucchaṃ pucchantā etaṃ,	2577	
PA_atk-s02_01a:2577_4	“ko nu kho, bho gotama, hetu ko paccayo”tiādivacanaṃ avocuṃ. Tesaṃ bhagavā yathā	2577	
PA_atk-s02_01a:2577_5	na sakkonti sallakkhetuṃ, evaṃ saṃkhitteneva tāva pañhaṃ vissajjento, adhammacariyāvisamacariyāhetu	2577	
PA_atk-s02_01a:2577_6	kho gahapatayotiādimāha. Kasmā pana bhagavā yathā na sallakkhenti, evaṃ vissajjesīti?	2577	
PA_atk-s02_01a:2577_7	Paṇḍitamānikā hi te; āditova mātikaṃ aṭṭhapetvā yathā sallakkhenti, evaṃ atthe vitthārite,	2577	
PA_atk-s02_01a:2577_8	desanaṃ uttānikāti maññantā avajānanti, mayampi kathentā evameva katheyyāmāti vattāro	2577	
PA_atk-s02_01a:2577_9	bhavanti. Tena nesaṃ bhagavā yathā na sakkonti sallakkhetuṃ, evaṃ saṃkhitteneva tāva	2577	
PA_atk-s02_01a:2577_10	pañhaṃ vissajjesi. Tato sallakkhetuṃ asakkontehi vitthāradesanaṃ yācito vitthārena	25771	
PA_atk-s02_01a:2577_11	desetuṃ, tena hi gahapatayotiādimāha. Tattha tena hīti kāraṇatthe nipāto. Yasmā maṃ	25771	
PA_atk-s02_01a:2577_12	tumhe yācatha, tasmāti attho.	25771	
PA_atk-s02_01a:2578_0	440. Tividhanti tīhi koṭṭhāsehi. Kāyenāti kāyadvārena. Adhammacariyāvisamacariyāti	2578	
PA_atk-s02_01a:2578_1	adhammacariyasaṅkhātā visamacariyā. Ayaṃ panettha padattho, adhammassa cariyā adhammacariyā,	2578	
PA_atk-s02_01a:2578_2	adhammakaraṇanti attho. Visamā cariyā, visamassa vā kammassa cariyāti visamacariyā.	2578	
PA_atk-s02_01a:2578_3	Adhammacariyā ca sā visamacariyā cāti adhammacariyāvisamacariyā. Etenupāyena sabbesu	2578	
PA_atk-s02_01a:2578_4	kaṇhasukkapadesu attho veditabbo. Luddoti kakkhaḷo. Dāruṇoti sāhasiko. Lohitapāṇīti	2578	
PA_atk-s02_01a:2578_5	paraṃ jīvitā voropentassa pāṇī lohitena lippanti. Sacepi na lippanti, tathāvidho	2578	
PA_atk-s02_01a:2578_6	lohitapāṇītveva vuccati. Hatappahate niviṭṭhoti hate ca parassa pahāradāne, pahate	2578	
PA_atk-s02_01a:2578_7	ca paramāraṇe niviṭṭho. Adayāpannoti nikkaruṇataṃ āpanno.	2578	
PA_atk-s02_01a:2579_0	Yaṃ taṃ parassāti yaṃ taṃ parassa santakaṃ. Paravittūpakaraṇanti tasseva parassa	2579	
PA_atk-s02_01a:2579_1	vittūpakaraṇaṃ tuṭṭhijananaṃ parikkhārabhaṇḍakaṃ. Gāmagataṃ vāti antogāme vā ṭhapitaṃ.	2579	
PA_atk-s02_01a:2579_2	Araññagataṃ vāti araññe rukkhaggapabbatamatthakādīsu vā ṭhapitaṃ. Adinnanti tehi	2579	
PA_atk-s02_01a:2579_3	parehi kāyena vā vācāya vā adinnaṃ. Theyyasaṅkhātanti ettha thenoti coro. Thenassa	2579	
PA_atk-s02_01a:2579_4	bhāvo theyyaṃ, avaharaṇacittassetaṃ adhivacanaṃ. Saṅkhā saṅkhātanti atthato ekaṃ,	2579	
PA_atk-s02_01a:2579_5	koṭṭhāsassetaṃ adhivacanaṃ, “saññānidānā hi papañcasaṅkhā”tiādīsu viya. Theyyañca	2579	
PA_atk-s02_01a:2579_6	taṃ saṅkhātañcāti theyyasaṅkhātaṃ, theyyacittasaṅkhāto eko cittakoṭṭhāsoti attho.	2579	
PA_atk-s02_01a:2579_7	Karaṇatthe cetaṃ paccattavacanaṃ, tasmā theyyasaṅkhātenāti atthato daṭṭhabbaṃ.	2579	
PA_atk-s02_01a:2580_0	Māturakkhitātiādīsu yaṃ pitari naṭṭhe vā mate vā ghāsacchādanādīhi paṭijaggamānā,	2580	
PA_atk-s02_01a:2580_1	vayapattaṃ kulaghare dassāmīti mātā rakkhati, ayaṃ māturakkhitā nāma. Etenupāyena	2580	
PA_atk-s02_01a:2580_2	piturakkhitādayopi veditabbā. Sabhāgakulāni pana kucchigatesupi gabbhesu katikaṃ	2580	
PA_atk-s02_01a:2580_3	karonti – “sace mayhaṃ putto hoti, tuyhaṃ dhītā, aññattha gantuṃ na labhissati, mayhaṃ	2580	
PA_atk-s02_01a:2580_4	puttasseva hotū”ti. Evaṃ gabbhepi pariggahitā sassāmikā nāma. “Yo itthannāmaṃ itthiṃ	2580	
PA_atk-s02_01a:2580_5	gacchati, tassa ettako daṇḍo”ti evaṃ gāmaṃ vā gehaṃ vā vīthiṃ vā uddissa ṭhapitadaṇḍā,	2580	
PA_atk-s02_01a:2580_6	pana saparidaṇḍā nāma. Antamaso mālāguṇaparikkhittāpīti yā sabbantimena paricchedena,	2580	
PA_atk-s02_01a:2580_7	“esā me bhariyā bhavissatī”ti saññāya tassā upari kenaci mālāguṇaṃ khipantena mālāguṇamattenāpi	2580	
PA_atk-s02_01a:2580_8	parikkhittā hoti. Tathārūpāsu cārittaṃ āpajjitā hotīti evarūpāsu itthīsu sammādiṭṭhisutte	2580	
PA_atk-s02_01a:2580_9	vuttamicchācāralakkhaṇavasena vītikkamaṃ kattā hoti.	2580	
PA_atk-s02_01a:2581_0	Sabhāgatoti sabhāyaṃ ṭhito. Parisāgatoti parisāyaṃ ṭhito. Ñātimajjhagatoti dāyādānaṃ	2581	
PA_atk-s02_01a:2581_1	majjhe ṭhito. Pūgamajjhagatoti senīnaṃ majjhe ṭhito. Rājakulamajjhagatoti rājakulassa	2581	
PA_atk-s02_01a:2581_2	majjhe mahāvinicchaye ṭhito. Abhinītoti pucchanatthāya nīto. Sakkhipuṭṭhoti sakkhiṃ	2581	
PA_atk-s02_01a:2581_3	katvā pucchito. Ehambho purisāti ālapanametaṃ. Attahetu vā parahetu vāti attano vā	2581	
PA_atk-s02_01a:2581_4	parassa vā hatthapādādihetu vā dhanahetu vā. Āmisakiñcikkhahetu vāti ettha āmisanti	2581	
PA_atk-s02_01a:2581_5	lābho adhippeto. Kiñcikkhanti yaṃ vā taṃ vā appamattakaṃ. Antamaso tittiravaṭṭakasappipiṇḍanavanītapiṇḍādimattakassapi	2581	
PA_atk-s02_01a:2581_6	lañjassa hetūti attho. Sampajānamusā bhāsitā hotīti jānantoyeva musāvādaṃ kattā hoti.	2581	
PA_atk-s02_01a:2582_0	Imesaṃ bhedāyāti yesaṃ itoti vuttānaṃ santike sutaṃ hoti, tesaṃ bhedāya. Amūsaṃ bhedāyāti	2582	
PA_atk-s02_01a:2582_1	yesaṃ amutrāti vuttānaṃ santike sutaṃ hoti, tesaṃ bhedāya. Iti samaggānaṃ vā bhedakāti	2582	
PA_atk-s02_01a:2582_2	evaṃ samaggānaṃ vā dvinnaṃ sahāyakānaṃ bhedaṃ kattā. Bhinnānaṃ vā anuppadātāti suṭṭhu	2582	
PA_atk-s02_01a:2582_3	kataṃ tayā, taṃ pajahantena katipāheneva te mahantaṃ anatthaṃ kareyyāti evaṃ bhinnānaṃ	2582	
PA_atk-s02_01a:2582_4	puna asaṃsandanāya anuppadātā upatthambhetā kāraṇaṃ dassetāti attho. Vaggo ārāmo	2582	
PA_atk-s02_01a:2582_5	abhiratiṭṭhānamassāti vaggārāmo. Vaggaratoti vaggesu rato. Vagge disvā vā sutvā vā	2582	
PA_atk-s02_01a:2582_6	nandatīti vagganandī. Vaggakaraṇiṃ vācanti yā vācā samaggepi satte vagge karoti bhindati,	2582	
PA_atk-s02_01a:2582_7	taṃ kalahakāraṇaṃ vācaṃ bhāsitā hoti.	2582	
PA_atk-s02_01a:2583_0	Aṇḍakāti yathā sadose rukkhe aṇḍakāni uṭṭhahanti, evaṃ sadosatāya khuṃsanāvambhanādivacanehi	2583	
PA_atk-s02_01a:2583_1	aṇḍakā jātā. Kakkasāti pūtikā. Yathā nāma pūtikarukkho kakkaso hoti paggharitacuṇṇo,	2583	
PA_atk-s02_01a:2583_2	evaṃ kakkasā hoti, sotaṃ ghaṃsamānā viya pavisati. Tena vuttaṃ “kakkasā”ti. Parakaṭukāti	2583	
PA_atk-s02_01a:2583_3	paresaṃ kaṭukā amanāpā dosajananī. Parābhisajjanīti kuṭilakaṇṭakasākhā viya mammesu	2583	
PA_atk-s02_01a:2583_4	vijjhitvā paresaṃ abhisajjanī gantukāmānampi gantuṃ adatvā lagganakārī. Kodhasāmantāti	2583	
PA_atk-s02_01a:2583_5	kodhassa āsannā. Asamādhisaṃvattanikāti appanāsamādhissa vā upacārasamādhissa vā	2583	
PA_atk-s02_01a:2583_6	asaṃvattanikā. Iti sabbāneva tāni sadosavācāya vevacanāni.	2583	
PA_atk-s02_01a:2584_0	Akālavādīti akālena vattā. Abhūtavādīti yaṃ natthi, tassa vattā. Anatthavādīti akāraṇanissitaṃ	2584	
PA_atk-s02_01a:2584_1	vattā. Adhammavādīti asabhāvaṃ vattā. Avinayavādīti asaṃvaravinayapaṭisaṃyuttassa	2584	
PA_atk-s02_01a:2584_2	vattā. Anidhānavati vācanti hadayamañjūsāyaṃ nidhetuṃ ayuttaṃ vācaṃ bhāsitā hoti.	2584	
PA_atk-s02_01a:2584_3	Akālenāti vattabbakālassa pubbe vā pacchā vā ayuttakāle vattā hoti. Anapadesanti	2584	
PA_atk-s02_01a:2584_4	suttāpadesavirahitaṃ. Apariyantavatinti aparicchedaṃ, suttaṃ vā jātakaṃ vā nikkhipitvā	2584	
PA_atk-s02_01a:2584_5	tassa upalabbhaṃ vā upamaṃ vā vatthuṃ vā āharitvā bāhirakathaṃyeva katheti. Nikkhittaṃ	2584	
PA_atk-s02_01a:2584_6	nikkhittameva hoti. “Suttaṃ nu kho katheti jātakaṃ nu kho, nassa antaṃ vā koṭiṃ vā	2584	
PA_atk-s02_01a:2584_7	passāmā”ti vattabbataṃ āpajjati. Yathā vaṭarukkhasākhānaṃ gatagataṭṭhāne pārohā otaranti,	2584	
PA_atk-s02_01a:2584_8	otiṇṇotiṇṇaṭṭhāne sampajjitvā puna vaḍḍhantiyeva. Evaṃ aḍḍhayojanampi yojanampi gacchantiyeva,	2584	
PA_atk-s02_01a:2584_9	gacchante gacchante pana mūlarukkho vinassati, paveṇijātakāva tiṭṭhanti. Evamayampi	2584	
PA_atk-s02_01a:2584_10	nigrodhadhammakathiko nāma hoti; nikkhittaṃ nikkhittamattameva katvā passeneva pariharanto	25841	
PA_atk-s02_01a:2584_11	gacchati. Yo pana bahumpi bhaṇanto etadatthamidaṃ vuttanti āharitvā jānāpetuṃ sakkoti,	25841	
PA_atk-s02_01a:2584_12	tassa kathetuṃ vaṭṭati. Anatthasaṃhitanti na atthanissitaṃ.	25841	
PA_atk-s02_01a:2585_0	Abhijjhātā hotīti abhijjhāya oloketā hoti. Aho vatāti patthanatthe nipāto. Abhijjhāya	2585	
PA_atk-s02_01a:2585_1	olokitamattakena cettha kammapathabhedo na hoti. Yadā pana, “aho vatidaṃ mama santakaṃ	2585	
PA_atk-s02_01a:2585_2	assa, ahamettha vasaṃ vatteyya”nti attano pariṇāmeti, tadā kammapathabhedo hoti, ayamidha adhippeto.	2585	
PA_atk-s02_01a:2586_0	Byāpannacittoti vipannacitto pūtibhūtacitto. Paduṭṭhamanasaṅkappoti dosena duṭṭhacittasaṅkappo.	2586	
PA_atk-s02_01a:2586_1	Haññantūti ghātiyantū. Vajjhantūti vadhaṃ pāpuṇantu. Mā vā ahesunti kiñcipi mā ahesuṃ.	2586	
PA_atk-s02_01a:2586_2	Idhāpi kopamattakena kammapathabhedo na hoti. Haññantūtiādicintaneneva hoti, tasmā evaṃ vuttaṃ.	2586	
PA_atk-s02_01a:2587_0	Micchādiṭṭhikoti akusaladassano. Viparītadassanoti vipallatthadassano. Natthi dinnanti	2587	
PA_atk-s02_01a:2587_1	dinnassa phalābhāvaṃ sandhāya vadati. Yiṭṭhaṃ vuccati mahāyāgo. Hutanti paheṇakasakkāro	2587	
PA_atk-s02_01a:2587_2	adhippeto, tampi ubhayaṃ phalābhāvameva sandhāya paṭikkhipati. Sukatadukkaṭānanti	2587	
PA_atk-s02_01a:2587_3	sukatadukkaṭānaṃ, kusalākusalānanti attho. Phalaṃ vipākoti yaṃ phalanti vā vipākoti	2587	
PA_atk-s02_01a:2587_4	vā vuccati, taṃ natthīti vadati. Natthi ayaṃ lokoti paraloke ṭhitassa ayaṃ loko natthi.	2587	
PA_atk-s02_01a:2587_5	Natthi paro lokoti idha loke ṭhitassapi paraloko natthi, sabbe tattha tattheva ucchijjantīti	2587	
PA_atk-s02_01a:2587_6	dasseti. Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena	2587	
PA_atk-s02_01a:2587_7	vadati. Natthi sattā opapātikāti cavitvā upapajjanakasattā nāma natthīti vadati.	2587	
PA_atk-s02_01a:2587_8	Sayaṃ abhiññā sacchikatvā pavedentīti ye imañca lokaṃ parañca lokaṃ abhivisiṭṭhāya	2587	
PA_atk-s02_01a:2587_9	paññāya sayaṃ paccakkhaṃ katvā pavedenti, te natthīti sabbaññubuddhānaṃ abhāvaṃ dīpeti,	2587	
PA_atk-s02_01a:2587_10	ettāvatā dasavatthukā micchādiṭṭhi kathitā hoti.	25871	
PA_atk-s02_01a:2588	441. Pāṇātipātaṃ pahāyātiādayo satta kammapathā cūḷahatthipade vitthāritā. Anabhijjhādayo uttānatthāyeva.	258	
PA_atk-s02_01a:2589_0	442. Sahabyataṃ upapajjeyyanti sahabhāvaṃ upagaccheyyaṃ. Brahmakāyikānaṃ devānanti	2589	
PA_atk-s02_01a:2589_1	paṭhamajjhānabhūmidevānaṃ. Ābhānaṃ devānanti ābhā nāma visuṃ natthi, parittābhaappamāṇābhaābhassarānametaṃ	2589	
PA_atk-s02_01a:2589_2	adhivacanaṃ. Parittābhānantiādi pana ekato aggahetvā tesaṃyeva bhedato gahaṇaṃ. Parittasubhānantiādīsupi	2589	
PA_atk-s02_01a:2589_3	eseva nayo. Iti bhagavā āsavakkhayaṃ dassetvā arahattanikūṭena desanaṃ niṭṭhapesi.	2589	
PA_atk-s02_01a:2590_0	Idha ṭhatvā pana devalokā samānetabbā. Tissannaṃ tāva jhānabhūmīnaṃ vasena nava brahmalokā,	2590	
PA_atk-s02_01a:2590_1	pañca suddhāvāsā catūhi ārūpehi saddhiṃ navāti aṭṭhārasa, vehapphalehi saddhiṃ ekūnavīsati,	2590	
PA_atk-s02_01a:2590_2	te asaññaṃ pakkhipitvā vīsati brahmalokā honti, evaṃ chahi kāmāvacarehi saddhiṃ chabbīsati	2590	
PA_atk-s02_01a:2590_3	devalokā nāma. Tesaṃ sabbesampi bhagavatā dasakusalakammapathehi nibbatti dassitā.	2590	
PA_atk-s02_01a:2591_0	Tattha chasu tāva kāmāvacaresu tiṇṇaṃ sucaritānaṃ vipākeneva nibbatti hoti. Uparidevalokānaṃ	2591	
PA_atk-s02_01a:2591_1	pana ime kammapathā upanissayavasena kathitā. Dasa kusalakammapathā hi sīlaṃ, sīlavato	2591	
PA_atk-s02_01a:2591_2	ca kasiṇaparikammaṃ ijjhatīti. Sīle patiṭṭhāya kasiṇaparikammaṃ katvā paṭhamajjhānaṃ	2591	
PA_atk-s02_01a:2591_3	nibbattetvā paṭhamajjhānabhūmiyaṃ nibbattati; dutiyādīni bhāvetvā dutiyajjhānabhūmiādīsu	2591	
PA_atk-s02_01a:2591_4	nibbattati; rūpāvacarajjhānaṃ pādakaṃ katvā vipassanaṃ vaḍḍhetvā anāgāmiphale patiṭṭhito	2591	
PA_atk-s02_01a:2591_5	pañcasu suddhāvāsesu nibbattati; rūpāvacarajjhānaṃ pādakaṃ katvā arūpāvacarasamāpattiṃ	2591	
PA_atk-s02_01a:2591_6	nibbattetvā catūsu arūpesu nibbattati; rūpārūpajjhānaṃ pādakaṃ katvā vipassanaṃ vaḍḍhetvā	2591	
PA_atk-s02_01a:2591_7	arahattaṃ pāpuṇāti. Asaññabhavo pana bāhirakānaṃ tāpasaparibbājakānaṃ āciṇṇoti idha	2591	
PA_atk-s02_01a:2591_8	na niddiṭṭho. Sesaṃ sabbattha uttānatthamevāti.	2591	
PA_atk-s02_01a:2592	Papañcasūdaniyā majjhimanikāyaṭṭhakathāya	259	
PA_atk-s02_01a:2593	Sāleyyakasuttavaṇṇanā niṭṭhitā.	259	
PA_atk-s02_01a:2594	2. Verañjakasuttavaṇṇanā	259	
PA_atk-s02_01a:2595_0	444. Evaṃ me sutanti verañjakasuttaṃ. Tattha verañjakāti verañjavāsino. Kenacideva	2595	
PA_atk-s02_01a:2595_1	karaṇīyenāti kenacideva aniyamitakiccena. Sesaṃ sabbaṃ purimasutte vuttanayeneva	2595	
PA_atk-s02_01a:2595_2	veditabbaṃ. Kevalañhi idha adhammacārī visamacārīti evaṃ puggalādhiṭṭhānā desanā	2595	
PA_atk-s02_01a:2595_3	katā. Purimasutte dhammādhiṭṭhānāti ayaṃ viseso. Sesaṃ tādisamevāti.	2595	
PA_atk-s02_01a:2596	Papañcasūdaniyā majjhimanikāyaṭṭhakathāya	259	
PA_atk-s02_01a:2597	Verañjakasuttavaṇṇanā niṭṭhitā.	259	
PA_atk-s02_01a:2598	3. Mahāvedallasuttavaṇṇanā	259	
PA_atk-s02_01a:2599_0	449. Evaṃ me sutanti mahāvedallasuttaṃ. Tattha āyasmāti sagāravasappatissavacanametaṃ.	2599	
PA_atk-s02_01a:2599_1	Mahākoṭṭhikoti tassa therassa nāmaṃ. Paṭisallānā vuṭṭhitoti phalasamāpattito vuṭṭhito.	2599	
PA_atk-s02_01a:2599_2	Duppañño duppaññoti ettha paññāya duṭṭhaṃ nāma natthi, appañño nippaññoti attho.	2599	
PA_atk-s02_01a:2599_3	Kittāvatā nu khoti kāraṇaparicchedapucchā, kittakena nu kho evaṃ vuccatīti attho.	2599	
PA_atk-s02_01a:2599_4	Pucchā ca nāmesā adiṭṭhajotanāpucchā, diṭṭhasaṃsandanāpucchā, vimaticchedanāpucchā,	2599	
PA_atk-s02_01a:2599_5	anumatipucchā, kathetukamyatāpucchāti pañcavidhā hoti. Tāsamidaṃ nānākaraṇaṃ –	2599	
PA_atk-s02_01a:2600_0	Katamā adiṭṭhajotanāpucchā? Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ	2600	
PA_atk-s02_01a:2600_1	avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhūtāya vibhāvanatthāya	2600	
PA_atk-s02_01a:2600_2	pañhaṃ pucchati. Ayaṃ adiṭṭhajotanāpucchā.	2600	
PA_atk-s02_01a:2601_0	Katamā diṭṭhasaṃsandanāpucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ	2601	
PA_atk-s02_01a:2601_1	vibhūtaṃ vibhāvitaṃ, aññehi paṇḍitehi saddhiṃ saṃsandanatthāya pañhaṃ pucchati. Ayaṃ	2601	
PA_atk-s02_01a:2601_2	diṭṭhasaṃsandanāpucchā.	2601	
PA_atk-s02_01a:2602_0	Katamā vimaticchedanāpucchā? Pakatiyā saṃsayapakkhando hoti vimatipakkhando, dveḷhakajāto,	2602	
PA_atk-s02_01a:2602_1	“evaṃ nu kho, na nu kho, kiṃ nu kho, kathaṃ nu kho”ti, so vimaticchedanatthāya pañhaṃ	2602	
PA_atk-s02_01a:2602_2	pucchati. Ayaṃ vimaticchedanāpucchā.	2602	
PA_atk-s02_01a:2603	“Taṃ kiṃ maññatha, bhikkhave, rūpaṃ niccaṃ vā aniccaṃ vāti? Aniccaṃ, bhante”ti evarūpā anumatiṃ gahetvā dhammadesanākāle pucchā anumatipucchā nāma.	260	
PA_atk-s02_01a:2604_0	“Cattārome, bhikkhave, satipaṭṭhānā, katame cattāro”ti evarūpā bhikkhusaṅghaṃ sayameva	2604	
PA_atk-s02_01a:2604_1	pucchitvā sayameva vissajjetukāmassa pucchā kathetukamyatāpucchā nāma. Tāsu idha	2604	
PA_atk-s02_01a:2604_2	diṭṭhasaṃsandanāpucchā adhippetā.	2604	
PA_atk-s02_01a:2605_0	Thero hi attano divāṭṭhāne nisīditvā sayameva pañhaṃ samuṭṭhapetvā sayaṃ vinicchinanto	2605	
PA_atk-s02_01a:2605_1	idaṃ suttaṃ ādito paṭṭhāya matthakaṃ pāpesi. Ekacco hi pañhaṃ samuṭṭhāpetuṃyeva sakkoti	2605	
PA_atk-s02_01a:2605_2	na nicchetuṃ; ekacco nicchetuṃ sakkoti na samuṭṭhāpetuṃ; ekacco ubhayampi na sakkoti;	2605	
PA_atk-s02_01a:2605_3	ekacco ubhayampi sakkoti. Tesu thero ubhayampi sakkotiyeva. Kasmā? Mahāpaññatāya.	2605	
PA_atk-s02_01a:2605_4	Mahāpaññaṃ nissāya hi imasmiṃ sāsane sāriputtatthero, mahākaccānatthero, puṇṇatthero,	2605	
PA_atk-s02_01a:2605_5	kumārakassapatthero, ānandatthero, ayameva āyasmāti sambahulā therā visesaṭṭhānaṃ	2605	
PA_atk-s02_01a:2605_6	adhigatā. Na hi sakkā yāya vā tāya vā appamattikāya paññāya samannāgatena bhikkhunā	2605	
PA_atk-s02_01a:2605_7	sāvakapāramīñāṇassa matthakaṃ pāpuṇituṃ, mahāpaññena pana sakkāti mahāpaññatāya sāriputtatthero	2605	
PA_atk-s02_01a:2605_8	taṃ ṭhānaṃ adhigato. Paññāya hi therena sadiso natthi. Teneva naṃ bhagavā etadagge	2605	
PA_atk-s02_01a:2605_9	ṭhapesi – “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto”ti.	2605	
PA_atk-s02_01a:2606_0	Tathā na sakkā yāya vā tāya vā appamattikāya paññāya samannāgatena bhikkhunā bhagavatā	2606	
PA_atk-s02_01a:2606_1	saṃkhittena bhāsitassa sabbaññutaññāṇena saddhiṃ saṃsanditvā samānetvā vitthārena	2606	
PA_atk-s02_01a:2606_2	atthaṃ vibhajetuṃ, mahāpaññena pana sakkāti mahāpaññatāya mahākaccānatthero tattha	2606	
PA_atk-s02_01a:2606_3	paṭibalo jāto, teneva naṃ bhagavā etadagge ṭhapesi – “etadaggaṃ, bhikkhave, mama	2606	
PA_atk-s02_01a:2606_4	sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti.	2606	
PA_atk-s02_01a:2607_0	Tathā na sakkā yāya vā tāya vā appamattikāya paññāya samannāgatena bhikkhunā dhammakathaṃ	2607	
PA_atk-s02_01a:2607_1	kathentena dasa kathāvatthūni āharitvā satta visuddhiyo vibhajantena dhammakathaṃ	2607	
PA_atk-s02_01a:2607_2	kathetuṃ, mahāpaññena pana sakkāti mahāpaññatāya puṇṇatthero catuparisamajjhe alaṅkatadhammāsane	2607	
PA_atk-s02_01a:2607_3	cittabījaniṃ gahetvā nisinno līḷāyanto puṇṇacando viya dhammaṃ kathesi. Teneva naṃ	2607	
PA_atk-s02_01a:2607_4	bhagavā etadagge ṭhapesi – “etadaggaṃ, bhikkhave, mama sāvakānaṃ bhikkhūnaṃ dhammakathikānaṃ	2607	
PA_atk-s02_01a:2607_5	yadidaṃ puṇṇo mantāṇiputto”ti.	2607	
PA_atk-s02_01a:2608_0	Tathā yāya vā tāya vā appamattikāya paññāya samannāgato bhikkhu dhammaṃ kathento	2608	
PA_atk-s02_01a:2608_1	ito vā etto vā anukkamitvā yaṭṭhikoṭiṃ gahetvā andho viya, ekapadikaṃ daṇḍakasetuṃ	2608	
PA_atk-s02_01a:2608_2	āruḷho viya ca gacchati. Mahāpañño pana catuppadikaṃ gāthaṃ nikkhipitvā upamā ca	2608	
PA_atk-s02_01a:2608_3	kāraṇāni ca āharitvā tepiṭakaṃ buddhavacanaṃ gahetvā heṭṭhupariyaṃ karonto kathesi.	2608	
PA_atk-s02_01a:2608_4	Mahāpaññatāya pana kumārakassapatthero catuppadikaṃ gāthaṃ nikkhipitvā upamā ca kāraṇāni	2608	
PA_atk-s02_01a:2608_5	ca āharitvā tehi saddhiṃ yojento jātassare pañcavaṇṇāni kusumāni phullāpento viya	2608	
PA_atk-s02_01a:2608_6	sinerumatthake vaṭṭisahassaṃ telapadīpaṃ jālento viya tepiṭakaṃ buddhavacanaṃ heṭṭhupariyaṃ	2608	
PA_atk-s02_01a:2608_7	karonto kathesi. Teneva naṃ bhagavā etadagge ṭhapesi – “etadaggaṃ, bhikkhave, mama	2608	
PA_atk-s02_01a:2608_8	sāvakānaṃ bhikkhūnaṃ cittakathikānaṃ yadidaṃ kumārakassapo”ti.	2608	
PA_atk-s02_01a:2609_0	Tathā yāya vā tāya vā appamattikāya paññāya samannāgato bhikkhu catūhi māsehi catuppadikampi	2609	
PA_atk-s02_01a:2609_1	gāthaṃ gahetuṃ na sakkoti. Mahāpañño pana ekapade ṭhatvā padasatampi padasahassampi	2609	
PA_atk-s02_01a:2609_2	gaṇhāti. Ānandatthero pana mahāpaññatāya ekapaduddhāre ṭhatvā sakiṃyeva sutvā puna	2609	
PA_atk-s02_01a:2609_3	apucchanto saṭṭhi padasahassāni pannarasa gāthāsahassāni valliyā pupphāni ākaḍḍhitvā	2609	
PA_atk-s02_01a:2609_4	gaṇhanto viya ekappahāreneva gaṇhāti. Gahitagahitaṃ pāsāṇe khatalekhā viya, suvaṇṇaghaṭe	2609	
PA_atk-s02_01a:2609_5	pakkhittasīhavasā viya ca gahitākāreneva tiṭṭhati. Teneva naṃ bhagavā etadagge ṭhapesi	2609	
PA_atk-s02_01a:2609_6	– “etadaggaṃ, bhikkhave, mama sāvakānaṃ bhikkhūnaṃ gatimantānaṃ yadidaṃ ānando, satimantānaṃ,	2609	
PA_atk-s02_01a:2609_7	dhitimantānaṃ, bahussutānaṃ, upaṭṭhākānaṃ yadidaṃ ānando”ti.	2609	
PA_atk-s02_01a:2610_0	Na hi sakkā yāya vā tāya vā appamattikāya paññāya samannāgatena bhikkhunā catupaṭisambhidāpabhedassa	2610	
PA_atk-s02_01a:2610_1	matthakaṃ pāpuṇituṃ. Mahāpaññena pana sakkāti mahāpaññatāya mahākoṭṭhitatthero adhigamaparipucchāsavanapubbayogānaṃ	2610	
PA_atk-s02_01a:2610_2	vasena anantanayussadaṃ paṭisambhidāpabhedaṃ patto. Teneva naṃ bhagavā etadagge ṭhapesi	2610	
PA_atk-s02_01a:2610_3	– “etadaggaṃ, bhikkhave, mama sāvakānaṃ bhikkhūnaṃ paṭisambhidāpattānaṃ yadidaṃ mahākoṭṭhito”ti.	2610	
PA_atk-s02_01a:2611_0	Iti thero mahāpaññatāya pañhaṃ samuṭṭhāpetumpi nicchetumpīti ubhayampi sakkoti. So	2611	
PA_atk-s02_01a:2611_1	divāṭṭhāne nisīditvā sayameva sabbapañhe samuṭṭhapetvā sayaṃ vinicchinanto idaṃ suttaṃ	2611	
PA_atk-s02_01a:2611_2	ādito paṭṭhāya matthakaṃ pāpetvā, “sobhanā vata ayaṃ dhammadesanā, jeṭṭhabhātikena	2611	
PA_atk-s02_01a:2611_3	naṃ dhammasenāpatinā saddhiṃ saṃsandissāmi, tato ayaṃ dvinnampi amhākaṃ ekamatiyā	2611	
PA_atk-s02_01a:2611_4	ekajjhāsayena ca ṭhapitā atigarukā bhavissati pāsāṇacchattasadisā, caturoghanittharaṇatthikānaṃ	2611	
PA_atk-s02_01a:2611_5	titthe ṭhapitanāvā viya, maggagamanatthikānaṃ sahassayuttaājaññaratho viya bahupakārā	2611	
PA_atk-s02_01a:2611_6	bhavissatī”ti diṭṭhasaṃsandanatthaṃ pañhaṃ pucchi. Tena vuttaṃ – “tāsu idha diṭṭhasaṃsandanāpucchā adhippetā”ti.	2611	
PA_atk-s02_01a:2612_0	Nappajānātīti ettha yasmā nappajānāti, tasmā duppaññoti vuccatīti ayamattho. Esa	2612	
PA_atk-s02_01a:2612_1	nayo sabbattha. Idaṃ dukkhanti nappajānātīti idaṃ dukkhaṃ, ettakaṃ dukkhaṃ, ito uddhaṃ	2612	
PA_atk-s02_01a:2612_2	natthīti dukkhasaccaṃ yāthāvasarasalakkhaṇato na pajānāti. Ayaṃ dukkhasamudayoti	2612	
PA_atk-s02_01a:2612_3	ito dukkhaṃ samudetīti pavattidukkhapabhāvikā taṇhā samudayasaccanti yāthāvasarasalakkhaṇato	2612	
PA_atk-s02_01a:2612_4	na pajānāti. Ayaṃ dukkhanirodhoti idaṃ dukkhaṃ ayaṃ dukkhasamudayo ca idaṃ nāma ṭhānaṃ	2612	
PA_atk-s02_01a:2612_5	patvā nirujjhatīti ubhinnaṃ appavatti nibbānaṃ nirodhasaccanti yāthāvasarasalakkhaṇato	2612	
PA_atk-s02_01a:2612_6	na pajānāti. Ayaṃ dukkhanirodhagāminī paṭipadāti ayaṃ paṭipadā dukkhanirodhaṃ gacchatīti	2612	
PA_atk-s02_01a:2612_7	maggasaccaṃ yāthāvasarasalakkhaṇato na pajānātīti. Anantaravārepi imināva nayena	2612	
PA_atk-s02_01a:2612_8	attho veditabbo. Saṅkhepato panettha catusaccakammaṭṭhāniko puggalo kathitoti veditabbo.	2612	
PA_atk-s02_01a:2613_0	Ayañhi ācariyasantike cattāri saccāni savanato uggaṇhāti. Ṭhapetvā taṇhaṃ tebhūmakā	2613	
PA_atk-s02_01a:2613_1	dhammā dukkhasaccaṃ, taṇhā samudayasaccaṃ, ubhinnaṃ appavatti nibbānaṃ nirodhasaccaṃ,	2613	
PA_atk-s02_01a:2613_2	dukkhasaccaṃ parijānanto samudayasaccaṃ pajahanto nirodhapāpano maggo maggasaccanti	2613	
PA_atk-s02_01a:2613_3	evaṃ uggahetvā abhinivisati. Tattha purimāni dve saccāni vaṭṭaṃ, pacchimāni vivaṭṭaṃ,	2613	
PA_atk-s02_01a:2613_4	vaṭṭe abhiniveso hoti, no vivaṭṭe, tasmā ayaṃ abhinivisamāno dukkhasacce abhinivisati.	2613	
PA_atk-s02_01a:2614_0	Dukkhasaccaṃ nāma rūpādayo pañcakkhandhāti vavatthapetvā dhātukammaṭṭhānavasena otaritvā,	2614	
PA_atk-s02_01a:2614_1	“cattāri mahābhūtāni catunnañca mahābhūtānaṃ upādāya rūpaṃ rūpa”nti vavatthapeti.	2614	
PA_atk-s02_01a:2614_2	Tadārammaṇā vedanā saññā saṅkhārā viññāṇaṃ nāmanti evaṃ yamakatālakkhandhaṃ bhindanto	2614	
PA_atk-s02_01a:2614_3	viya “dveva ime dhammā nāmarūpa”nti vavatthapeti. Taṃ panetaṃ na ahetukaṃ sahetukaṃ	2614	
PA_atk-s02_01a:2614_4	sappaccayaṃ, ko cassa paccayo avijjādayo dhammāti evaṃ paccaye ceva paccayuppannadhamme	2614	
PA_atk-s02_01a:2614_5	ca vavatthapetvā “sabbepi dhammā hutvā abhāvaṭṭhena aniccā”ti aniccalakkhaṇaṃ āropeti,	2614	
PA_atk-s02_01a:2614_6	tato udayavayappaṭipīḷanākārena dukkhā, avasavattanākārena anattāti tilakkhaṇaṃ āropetvā	2614	
PA_atk-s02_01a:2614_7	vipassanāpaṭipāṭiyā sammasanto lokuttaramaggaṃ pāpuṇāti.	2614	
PA_atk-s02_01a:2615_0	Maggakkhaṇe cattāri saccāni ekapaṭivedhena paṭivijjhati, ekābhisamayena abhisameti.	2615	
PA_atk-s02_01a:2615_1	Dukkhaṃ pariññāpaṭivedhena paṭivijjhati. Samudayaṃ pahānapaṭivedhena, nirodhaṃ sacchikiriyāpaṭivedhena,	2615	
PA_atk-s02_01a:2615_2	maggaṃ bhāvanāpaṭivedhena paṭivijjhati. Dukkhaṃ pariññābhisamayena abhisameti, samudayaṃ	2615	
PA_atk-s02_01a:2615_3	pahānābhisamayena, nirodhaṃ sacchikiriyābhisamayena, maggaṃ bhāvanābhisamayena abhisameti.	2615	
PA_atk-s02_01a:2615_4	So tīṇi saccāni kiccato paṭivijjhati, nirodhaṃ ārammaṇato. Tasmiñcassa khaṇe ahaṃ	2615	
PA_atk-s02_01a:2615_5	dukkhaṃ parijānāmi, samudayaṃ pajahāmi, nirodhaṃ sacchikaromi, maggaṃ bhāvemīti ābhogasamannāhāramanasikārapaccavekkhaṇā	2615	
PA_atk-s02_01a:2615_6	natthi. Etassa pana pariggaṇhantasseva maggo tīsu saccesu pariññādikiccaṃ sādhentova	2615	
PA_atk-s02_01a:2615_7	nirodhaṃ ārammaṇato paṭivijjhatīti.	2615	
PA_atk-s02_01a:2616_0	Tasmā paññavāti vuccatīti ettha heṭṭhimakoṭiyā sotāpanno, uparimakoṭiyā khīṇāsavo	2616	
PA_atk-s02_01a:2616_1	paññavāti niddiṭṭho. Yo pana tepiṭakaṃ buddhavacanaṃ pāḷito ca atthato ca anusandhito	2616	
PA_atk-s02_01a:2616_2	ca pubbāparato ca uggahetvā heṭṭhupariyaṃ karonto vicarati, aniccadukkhānattavasena	2616	
PA_atk-s02_01a:2616_3	pariggahamattampi natthi, ayaṃ paññavā nāma, duppañño nāmāti? Viññāṇacarito nāmesa,	2616	
PA_atk-s02_01a:2616_4	paññavāti na vattabbo. Atha yo tilakkhaṇaṃ āropetvā vipassanāpaṭipāṭiyā sammasanto	2616	
PA_atk-s02_01a:2616_5	ajja ajjeva arahattanti carati, ayaṃ paññavā nāma, duppañño nāmāti? Bhajāpiyamāno	2616	
PA_atk-s02_01a:2616_6	paññavāpakkhaṃ bhajati. Sutte pana paṭivedhova kathito.	2616	
PA_atk-s02_01a:2617_0	Viññāṇaṃ viññāṇanti idha kiṃ pucchati? Yena viññāṇena saṅkhāre sammasitvā esa paññavā	2617	
PA_atk-s02_01a:2617_1	nāma jāto, tassa āgamanavipassanā viññāṇaṃ kammakārakacittaṃ pucchāmīti pucchati.	2617	
PA_atk-s02_01a:2617_2	Sukhantipi vijānātīti sukhavedanampi vijānāti. Uparipadadvayepi eseva nayo. Iminā	2617	
PA_atk-s02_01a:2617_3	thero “sukhaṃ vedanaṃ vedayamāno sukhaṃ vedanaṃ vedayāmīti pajānātī”tiādinā nayena	2617	
PA_atk-s02_01a:2617_4	āgatavedanāvasena arūpakammaṭṭhānaṃ kathesi. Tassattho satipaṭṭhāne vuttanayeneva veditabbo.	2617	
PA_atk-s02_01a:2618_0	Saṃsaṭṭhāti ekuppādādilakkhaṇena saṃyogaṭṭhena saṃsaṭṭhā, udāhu visaṃsaṭṭhāti pucchati.	2618	
PA_atk-s02_01a:2618_1	Ettha ca thero maggapaññañca vipassanāviññāṇañcāti ime dve lokiyalokuttaradhamme	2618	
PA_atk-s02_01a:2618_2	missetvā bhūmantaraṃ bhinditvā samayaṃ ajānanto viya pucchatīti na veditabbo. Maggapaññāya	2618	
PA_atk-s02_01a:2618_3	pana maggaviññāṇena, vipassanāpaññāya ca vipassanāviññāṇeneva saddhiṃ saṃsaṭṭhabhāvaṃ	2618	
PA_atk-s02_01a:2618_4	pucchatīti veditabbo. Theropissa tamevatthaṃ vissajjento ime dhammā saṃsaṭṭhātiādimāha.	2618	
PA_atk-s02_01a:2618_5	Tattha na ca labbhā imesaṃ dhammānanti imesaṃ lokiyamaggakkhaṇepi lokuttaramaggakkhaṇepi	2618	
PA_atk-s02_01a:2618_6	ekato uppannānaṃ dvinnaṃ dhammānaṃ. Vinibbhujitvā vinibbhujitvāti visuṃ visuṃ katvā	2618	
PA_atk-s02_01a:2618_7	vinivaṭṭetvā, ārammaṇato vā vatthuto vā uppādato vā nirodhato vā nānākaraṇaṃ dassetuṃ	2618	
PA_atk-s02_01a:2618_8	na sakkāti attho. Tesaṃ tesaṃ pana dhammānaṃ visayo nāma atthi. Lokiyadhammaṃ patvā	2618	
PA_atk-s02_01a:2618_9	hi cittaṃ jeṭṭhakaṃ hoti pubbaṅgamaṃ, lokuttaraṃ patvā paññā.	2618	
PA_atk-s02_01a:2619_0	Sammāsambuddhopi hi lokiyadhammaṃ pucchanto, “bhikkhu, tvaṃ katamaṃ paññaṃ adhigato,	2619	
PA_atk-s02_01a:2619_1	kiṃ paṭhamamaggapaññaṃ, udāhu dutiya tatiya catuttha maggapañña”nti na evaṃ pucchati.	2619	
PA_atk-s02_01a:2619_2	Kiṃ phasso tvaṃ, bhikkhu, kiṃ vedano, kiṃ sañño, kiṃ cetanoti na ca pucchati, cittavasena	2619	
PA_atk-s02_01a:2619_3	pana, “kiñcitto tvaṃ, bhikkhū”ti pucchati. Kusalākusalaṃ paññapentopi “manopubbaṅgamā	2619	
PA_atk-s02_01a:2619_4	dhammā, manoseṭṭhā manomayā”ti ca, “katame dhammā kusalā? Yasmiṃ samaye kāmāvacaraṃ	2619	
PA_atk-s02_01a:2619_5	kusalaṃ cittaṃ uppannaṃ hotī”ti ca evaṃ cittavaseneva paññāpeti. Lokuttaraṃ pucchanto	2619	
PA_atk-s02_01a:2619_6	pana kiṃ phasso tvaṃ bhikkhu, kiṃ vedano, kiṃ sañño, kiṃ cetanoti na pucchati. Katamā	2619	
PA_atk-s02_01a:2619_7	te, bhikkhu, paññā adhigatā, kiṃ paṭhamamaggapaññā, udāhu dutiyatatiyacatutthamaggapaññāti	2619	
PA_atk-s02_01a:2619_8	evaṃ paññāvaseneva pucchati.	2619	
PA_atk-s02_01a:2620_0	Indriyasaṃyuttepi “pañcimāni, bhikkhave, indriyāni. Katamāni pañca? Saddhindriyaṃ	2620	
PA_atk-s02_01a:2620_1	vīriyindriyaṃ satindriyaṃ samādhindriyaṃ paññindriyaṃ. Kattha ca, bhikkhave, saddhindriyaṃ	2620	
PA_atk-s02_01a:2620_2	daṭṭhabbaṃ? Catūsu sotāpattiyaṅgesu ettha saddhindriyaṃ daṭṭhabbaṃ. Kattha ca, bhikkhave,	2620	
PA_atk-s02_01a:2620_3	vīriyindriyaṃ daṭṭhabbaṃ? Catūsu sammappadhānesu ettha vīriyindriyaṃ daṭṭhabbaṃ.	2620	
PA_atk-s02_01a:2620_4	Kattha ca, bhikkhave, satindriyaṃ daṭṭhabbaṃ? Catūsu satipaṭṭhānesu ettha satindriyaṃ	2620	
PA_atk-s02_01a:2620_5	daṭṭhabbaṃ. Kattha ca, bhikkhave, samādhindriyaṃ daṭṭhabbaṃ? Catūsu jhānesu ettha	2620	
PA_atk-s02_01a:2620_6	samādhindriyaṃ daṭṭhabbaṃ. Kattha ca, bhikkhave, paññindriyaṃ daṭṭhabbaṃ? Catūsu	2620	
PA_atk-s02_01a:2620_7	ariyasaccesu ettha paññindriyaṃ daṭṭhabba”nti. Evaṃ savisayasmiṃyeva lokiyalokuttarā dhammā kathitā.	2620	
PA_atk-s02_01a:2621_0	Yathā hi cattāro seṭṭhiputtā rājāti rājapañcamesu sahāyesu nakkhattaṃ kīḷissāmāti	2621	
PA_atk-s02_01a:2621_1	vīthiṃ otiṇṇesu ekassa seṭṭhiputtassa gehaṃ gatakāle itare cattāro tuṇhī nisīdanti,	2621	
PA_atk-s02_01a:2621_2	gehasāmikova, “imesaṃ khādanīyaṃ bhojanīyaṃ detha, gandhamālālaṅkārādīni dethā”ti	2621	
PA_atk-s02_01a:2621_3	gehe vicāreti. Dutiyassa tatiyassa catutthassa gehaṃ gatakāle itare cattāro tuṇhī	2621	
PA_atk-s02_01a:2621_4	nisīdanti, gehasāmikova, “imesaṃ khādanīyaṃ bhojanīyaṃ detha, gandhamālālaṅkārādīni	2621	
PA_atk-s02_01a:2621_5	dethā”ti gehe vicāreti. Atha sabbapacchā rañño gehaṃ gatakāle kiñcāpi rājā sabbattha	2621	
PA_atk-s02_01a:2621_6	issarova, imasmiṃ pana kāle attano geheyeva, “imesaṃ khādanīyaṃ bhojanīyaṃ detha,	2621	
PA_atk-s02_01a:2621_7	gandhamālālaṅkārādīni dethā”ti vicāreti. Evamevaṃ kho saddhāpañcamakesu indriyesu	2621	
PA_atk-s02_01a:2621_8	tesu sahāyesu ekato vīthiṃ otarantesu viya ekārammaṇe uppajjamānesupi yathā paṭhamassa	2621	
PA_atk-s02_01a:2621_9	gehe itare cattāro tuṇhī nisīdanti, gehasāmikova vicāreti, evaṃ sotāpattiyaṅgāni	2621	
PA_atk-s02_01a:2621_10	patvā adhimokkhalakkhaṇaṃ saddhindriyameva jeṭṭhakaṃ hoti pubbaṅgamaṃ, sesāni tadanvayāni	26211	
PA_atk-s02_01a:2621_11	honti. Yathā dutiyassa gehe itare cattāro tuṇhī nisīdanti, gehasāmikova vicāreti,	26211	
PA_atk-s02_01a:2621_12	evaṃ sammappadhānāni patvā paggahaṇalakkhaṇaṃ vīriyindriyameva jeṭṭhakaṃ hoti pubbaṅgamaṃ,	26211	
PA_atk-s02_01a:2621_13	sesāni tadanvayāni honti. Yathā tatiyassa gehe itare cattāro tuṇhī nisīdanti, gehasāmikova	26211	
PA_atk-s02_01a:2621_14	vicāreti, evaṃ satipaṭṭhānāni patvā upaṭṭhānalakkhaṇaṃ satindriyameva jeṭṭhakaṃ hoti	26211	
PA_atk-s02_01a:2621_15	pubbaṅgamaṃ, sesāni tadanvayāni honti. Yathā catutthassa gehe itare cattāro tuṇhī	26211	
PA_atk-s02_01a:2621_16	nisīdanti, gehasāmikova vicāreti, evaṃ jhānavimokkhe patvā avikkhepalakkhaṇaṃ samādhindriyameva	26211	
PA_atk-s02_01a:2621_17	jeṭṭhakaṃ hoti pubbaṅgamaṃ, sesāni tadanvayāni honti. Sabbapacchā rañño gehaṃ gatakāle	26211	
PA_atk-s02_01a:2621_18	pana yathā itare cattāro tuṇhī nisīdanti, rājāva gehe vicāreti, evameva ariyasaccāni	26211	
PA_atk-s02_01a:2621_19	patvā pajānanalakkhaṇaṃ paññindriyameva jeṭṭhakaṃ hoti pubbaṅgamaṃ, sesāni tadanvayāni honti.	26211	
PA_atk-s02_01a:2622_0	Iti paṭisambhidāpattānaṃ agge ṭhapito mahākoṭṭhitatthero lokiyadhammaṃ pucchanto	2622	
PA_atk-s02_01a:2622_1	cittaṃ jeṭṭhakaṃ cittaṃ pubbaṅgamaṃ katvā pucchi; lokuttaradhammaṃ pucchanto paññaṃ	2622	
PA_atk-s02_01a:2622_2	jeṭṭhakaṃ paññaṃ pubbaṅgamaṃ katvā pucchi. Dhammasenāpatisāriputtattheropi tatheva vissajjesīti.	2622	
PA_atk-s02_01a:2623_0	Yaṃ hāvuso, pajānātīti yaṃ catusaccadhammamidaṃ dukkhantiādinā nayena maggapaññā	2623	
PA_atk-s02_01a:2623_1	pajānāti. Taṃ vijānātīti maggaviññāṇampi tatheva taṃ vijānāti. Yaṃ vijānātīti yaṃ	2623	
PA_atk-s02_01a:2623_2	saṅkhāragataṃ aniccantiādinā nayena vipassanāviññāṇaṃ vijānāti. Taṃ pajānātīti vipassanāpaññāpi	2623	
PA_atk-s02_01a:2623_3	tatheva taṃ pajānāti. Tasmā ime dhammāti tena kāraṇena ime dhammā. Saṃsaṭṭhāti ekuppādaekanirodhaekavatthukaekārammaṇatāya saṃsaṭṭhā.	2623	
PA_atk-s02_01a:2624_0	Paññā bhāvetabbāti idaṃ maggapaññaṃ sandhāya vuttaṃ. Taṃsampayuttaṃ pana viññāṇaṃ	2624	
PA_atk-s02_01a:2624_1	tāya saddhiṃ bhāvetabbameva hoti. Viññāṇaṃ pariññeyyanti idaṃ vipassanāviññāṇaṃ sandhāya	2624	
PA_atk-s02_01a:2624_2	vuttaṃ. Taṃsampayuttā pana paññā tena saddhiṃ parijānitabbāva hoti.	2624	
PA_atk-s02_01a:2625_0	450. Vedanā vedanāti idaṃ kasmā pucchati? Vedanālakkhaṇaṃ pucchissāmīti pucchati.	2625	
PA_atk-s02_01a:2625_1	Evaṃ santepi tebhūmikasammasanacāravedanāva adhippetāti sallakkhetabbā. Sukhampi	2625	
PA_atk-s02_01a:2625_2	vedetīti sukhaṃ ārammaṇaṃ vedeti anubhavati. Parato padadvayepi eseva nayo. “Rūpañca	2625	
PA_atk-s02_01a:2625_3	hidaṃ, mahāli, ekantadukkhaṃ abhavissa, dukkhānupatitaṃ dukkhāvakkantaṃ anavakkantaṃ	2625	
PA_atk-s02_01a:2625_4	sukhena, nayidaṃ sattā rūpasmiṃ sārajjeyyuṃ. Yasmā ca kho, mahāli, rūpaṃ sukhaṃ sukhānupatitaṃ	2625	
PA_atk-s02_01a:2625_5	sukhāvakkantaṃ anavakkantaṃ dukkhena, tasmā sattā rūpasmiṃ sārajjanti, sārāgā saṃyujjanti,	2625	
PA_atk-s02_01a:2625_6	saṃyogā saṃkilissanti. Vedanā ca hidaṃ… saññā… saṅkhārā… viññāṇañca hidaṃ, mahāli,	2625	
PA_atk-s02_01a:2625_7	ekantadukkhaṃ abhavissa…pe… saṃkilissantī”ti iminā hi mahālisuttapariyāyena idha	2625	
PA_atk-s02_01a:2625_8	ārammaṇaṃ sukhaṃ dukkhaṃ adukkhamasukhanti kathitaṃ. Apica purimaṃ sukhaṃ vedanaṃ	2625	
PA_atk-s02_01a:2625_9	ārammaṇaṃ katvā aparā sukhā vedanā vedeti; purimaṃ dukkhaṃ vedanaṃ ārammaṇaṃ katvā	2625	
PA_atk-s02_01a:2625_10	aparā dukkhā vedanā vedeti; purimaṃ adukkhamasukhaṃ vedanaṃ ārammaṇaṃ katvā aparā	26251	
PA_atk-s02_01a:2625_11	adukkhamasukhā vedanā vedetīti evamettha attho daṭṭhabbo. Vedanāyeva hi vedeti, na	26251	
PA_atk-s02_01a:2625_12	añño koci veditā nāma atthīti vuttametaṃ.	26251	
PA_atk-s02_01a:2626_0	Saññā saññāti idha kiṃ pucchati? Sabbasaññāya lakkhaṇaṃ. Kiṃ sabbatthakasaññāyāti?	2626	
PA_atk-s02_01a:2626_1	Sabbasaññāya lakkhaṇantipi sabbatthakasaññāya lakkhaṇantipi ekamevetaṃ, evaṃ santepi	2626	
PA_atk-s02_01a:2626_2	tebhūmikasammasanacārasaññāva adhippetāti sallakkhetabbā. Nīlakampi sañjānātīti nīlapupphe	2626	
PA_atk-s02_01a:2626_3	vā vatthe vā parikammaṃ katvā upacāraṃ vā appanaṃ vā pāpento sañjānāti. Imasmiñhi	2626	
PA_atk-s02_01a:2626_4	atthe parikammasaññāpi upacārasaññāpi appanāsaññāpi vaṭṭati. Nīle nīlanti uppajjanakasaññāpi	2626	
PA_atk-s02_01a:2626_5	vaṭṭatiyeva. Pītakādīsupi eseva nayo.	2626	
PA_atk-s02_01a:2627_0	Yā cāvuso, vedanāti ettha vedanā, saññā, viññāṇanti imāni tīṇi gahetvā paññā kasmā	2627	
PA_atk-s02_01a:2627_1	na gahitāti? Asabbasaṅgāhikattā. Paññāya hi gahitāya paññāya sampayuttāva vedanādayo	2627	
PA_atk-s02_01a:2627_2	labbhanti, no vippayuttā. Taṃ pana aggahetvā imesu gahitesu paññāya sampayuttā ca	2627	
PA_atk-s02_01a:2627_3	vippayuttā ca antamaso dve pañcaviññāṇadhammāpi labbhanti. Yathā hi tayo purisā suttaṃ	2627	
PA_atk-s02_01a:2627_4	suttanti vadeyyuṃ, catuttho ratanāvutasuttanti. Tesu purimā tayo takkagatampi paṭṭivaṭṭakādigatampi	2627	
PA_atk-s02_01a:2627_5	yaṃkiñci bahuṃ suttaṃ labhanti antamaso makkaṭakasuttampi. Ratanāvutasuttaṃ pariyesanto	2627	
PA_atk-s02_01a:2627_6	mandaṃ labhati, evaṃsampadamidaṃ veditabbaṃ. Heṭṭhato vā paññā viññāṇena saddhiṃ	2627	
PA_atk-s02_01a:2627_7	sampayogaṃ labhāpitā vissaṭṭhattāva idha na gahitāti vadanti. Yaṃ hāvuso, vedetīti	2627	
PA_atk-s02_01a:2627_8	yaṃ ārammaṇaṃ vedanā vedeti, saññāpi tadeva sañjānāti. Yaṃ sañjānātīti yaṃ ārammaṇaṃ	2627	
PA_atk-s02_01a:2627_9	saññā sañjānāti, viññāṇampi tadeva vijānātīti attho.	2627	
PA_atk-s02_01a:2628_0	Idāni sañjānāti vijānāti pajānātīti ettha viseso veditabbo. Tattha upasaggamattameva	2628	
PA_atk-s02_01a:2628_1	viseso. Jānātīti padaṃ pana aviseso. Tassāpi jānanatthe viseso veditabbo. Saññā hi	2628	
PA_atk-s02_01a:2628_2	nīlādivasena ārammaṇaṃ sañjānanamattameva, aniccaṃ dukkhaṃ anattāti lakkhaṇapaṭivedhaṃ	2628	
PA_atk-s02_01a:2628_3	pāpetuṃ na sakkoti. Viññāṇaṃ nīlādivasena ārammaṇañceva sañjānāti, aniccādilakkhaṇapaṭivedhañca	2628	
PA_atk-s02_01a:2628_4	pāpeti, ussakkitvā pana maggapātubhāvaṃ pāpetuṃ na sakkoti. Paññā nīlādivasena ārammaṇampi	2628	
PA_atk-s02_01a:2628_5	sañjānāti, aniccādivasena lakkhaṇapaṭivedhampi pāpeti, ussakkitvā maggapātubhāvaṃ pāpetumpi sakkoti.	2628	
PA_atk-s02_01a:2629_0	Yathā hi heraññikaphalake kahāpaṇarāsimhi kate ajātabuddhi dārako gāmikapuriso mahāheraññikoti	2629	
PA_atk-s02_01a:2629_1	tīsu janesu oloketvā ṭhitesu ajātabuddhi dārako kahāpaṇānaṃ cittavicittacaturassamaṇḍalabhāvameva	2629	
PA_atk-s02_01a:2629_2	jānāti, idaṃ manussānaṃ upabhogaparibhogaṃ ratanasammatanti na jānāti. Gāmikapuriso	2629	
PA_atk-s02_01a:2629_3	cittādibhāvañceva jānāti, manussānaṃ upabhogaparibhogaratanasammatabhāvañca. “Ayaṃ	2629	
PA_atk-s02_01a:2629_4	kūṭo ayaṃ cheko ayaṃ karato ayaṃ saṇho”ti pana na jānāti. Mahāheraññiko cittādibhāvampi	2629	
PA_atk-s02_01a:2629_5	ratanasammatabhāvampi kūṭādibhāvampi jānāti, jānanto ca pana naṃ rūpaṃ disvāpi jānāti,	2629	
PA_atk-s02_01a:2629_6	ākoṭitassa saddaṃ sutvāpi, gandhaṃ ghāyitvāpi, rasaṃ sāyitvāpi, hatthena garukalahukabhāvaṃ	2629	
PA_atk-s02_01a:2629_7	upadhāretvāpi asukagāme katotipi jānāti, asukanigame asukanagare asukapabbatacchāyāya	2629	
PA_atk-s02_01a:2629_8	asukanadītīre katotipi, asukācariyena katotipi jānāti. Evamevaṃ saññā ajātabuddhidārakassa	2629	
PA_atk-s02_01a:2629_9	kahāpaṇadassanaṃ viya nīlādivasena ārammaṇamattameva sañjānāti. Viññāṇaṃ gāmikapurisassa	2629	
PA_atk-s02_01a:2629_10	kahāpaṇadassanaṃ viya nīlādivasena ārammaṇampi sañjānāti, aniccādivasena lakkhaṇapaṭivedhampi	26291	
PA_atk-s02_01a:2629_11	pāpeti. Paññā mahāheraññikassa kahāpaṇadassanaṃ viya nīlādivasena ārammaṇampi sañjānāti,	26291	
PA_atk-s02_01a:2629_12	aniccādivasena lakkhaṇapaṭivedhampi pāpeti, ussakkitvā maggapātubhāvampi pāpeti.	26291	
PA_atk-s02_01a:2629_13	So pana nesaṃ viseso duppaṭivijjho.	26291	
PA_atk-s02_01a:2630_0	Tenāha āyasmā nāgaseno – “dukkaraṃ, mahārāja, bhagavatā katanti. Kiṃ, bhante, nāgasena	2630	
PA_atk-s02_01a:2630_1	bhagavatā dukkaraṃ katanti? Dukkaraṃ, mahārāja, bhagavatā kataṃ, imesaṃ arūpīnaṃ	2630	
PA_atk-s02_01a:2630_2	cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ, ayaṃ phasso,	2630	
PA_atk-s02_01a:2630_3	ayaṃ vedanā, ayaṃ saññā, ayaṃ cetanā, idaṃ citta”nti. Yathā hi tilatelaṃ, sāsapatelaṃ,	2630	
PA_atk-s02_01a:2630_4	madhukatelaṃ, eraṇḍakatelaṃ, vasātelanti imāni pañca telāni ekacāṭiyaṃ pakkhipitvā	2630	
PA_atk-s02_01a:2630_5	divasaṃ yamakamanthehi manthetvā tato idaṃ tilatelaṃ, idaṃ sāsapatelanti ekekassa	2630	
PA_atk-s02_01a:2630_6	pāṭiyekkaṃ uddharaṇaṃ nāma dukkaraṃ, idaṃ tato dukkarataraṃ. Bhagavā pana sabbaññutaññāṇassa	2630	
PA_atk-s02_01a:2630_7	suppaṭividdhattā dhammissaro dhammarājā imesaṃ arūpīnaṃ dhammānaṃ ekārammaṇe pavattamānānaṃ	2630	
PA_atk-s02_01a:2630_8	vavatthānaṃ akkhāsi. Pañcannaṃ mahānadīnaṃ samuddaṃ paviṭṭhaṭṭhāne, “idaṃ gaṅgāya	2630	
PA_atk-s02_01a:2630_9	udakaṃ, idaṃ yamunāyā”ti evaṃ pāṭiyekkaṃ udakauddharaṇenāpi ayamattho veditabbo.	2630	
PA_atk-s02_01a:2631_0	451. Nissaṭṭhenāti nissaṭena pariccattena vā. Tattha nissaṭenāti atthe sati pañcahi	2631	
PA_atk-s02_01a:2631_1	indriyehīti nissakkavacanaṃ. Pariccattenāti atthe sati karaṇavacanaṃ veditabbaṃ.	2631	
PA_atk-s02_01a:2631_2	Idaṃ vuttaṃ hoti – pañcahi indriyehi nissaritvā manodvāre pavattena pañcahi vā indriyehi	2631	
PA_atk-s02_01a:2631_3	tassa vatthubhāvaṃ anupagamanatāya pariccattenāti. Parisuddhenāti nirupakkilesena.	2631	
PA_atk-s02_01a:2631_4	Manoviññāṇenāti rūpāvacaracatutthajjhānacittena. Kiṃ neyyanti kiṃ jānitabbaṃ. “Yaṃkiñci	2631	
PA_atk-s02_01a:2631_5	neyyaṃ nāma atthi dhamma”ntiādīsu hi jānitabbaṃ neyyanti vuttaṃ. Ākāsānañcāyatanaṃ	2631	
PA_atk-s02_01a:2631_6	neyyanti kathaṃ rūpāvacaracatutthajjhānacittena arūpāvacarasamāpatti neyyāti? Rūpāvacaracatutthajjhāne	2631	
PA_atk-s02_01a:2631_7	ṭhitena arūpāvacarasamāpattiṃ nibbattetuṃ sakkā hoti. Ettha ṭhitassa hi sā ijjhati.	2631	
PA_atk-s02_01a:2631_8	Tasmā “ākāsānañcāyatanaṃ neyya”ntiādimāha. Atha nevasaññānāsaññāyatanaṃ kasmā na	2631	
PA_atk-s02_01a:2631_9	vuttanti? Pāṭiyekkaṃ abhinivesābhāvato. Tattha hi kalāpato nayato sammasanaṃ labbhati,	2631	
PA_atk-s02_01a:2631_10	dhammasenāpatisadisassāpi hi bhikkhuno pāṭiyekkaṃ abhiniveso na jāyati. Tasmā theropi,	26311	
PA_atk-s02_01a:2631_11	“evaṃ kirame dhammā ahutvā sambhonti, hutvā paṭiventī”ti kalāpato nayato sammasitvā	26311	
PA_atk-s02_01a:2631_12	vissajjesīti. Bhagavā pana sabbaññutaññāṇassa hatthagatattā nevasaññānāsaññāyatanasamāpattiyampi	26311	
PA_atk-s02_01a:2631_13	paropaññāsa dhamme pāṭiyekkaṃ aṃguddhāreneva uddharitvā, “yāvatā saññāsamāpattiyo,	26311	
PA_atk-s02_01a:2631_14	tāvatā aññāpaṭivedho”ti āha.	26311	
PA_atk-s02_01a:2632_0	Paññācakkhunā pajānātīti dassanapariṇāyakaṭṭhena cakkhubhūtāya paññāya pajānāti.	2632	
PA_atk-s02_01a:2632_1	Tattha dve paññā samādhipaññā vipassanāpaññā ca. Samādhipaññāya kiccato asammohato	2632	
PA_atk-s02_01a:2632_2	ca pajānāti. Vipassanāpaññāya lakkhaṇapaṭivedhena ārammaṇato jānanaṃ kathitaṃ. Kimatthiyāti	2632	
PA_atk-s02_01a:2632_3	ko etissā attho. Abhiññatthātiādīsu abhiññeyye dhamme abhijānātīti abhiññatthā. Pariññeyye	2632	
PA_atk-s02_01a:2632_4	dhamme parijānātīti pariññatthā. Pahātabbe dhamme pajahatīti pahānatthā. Sā panesā	2632	
PA_atk-s02_01a:2632_5	lokiyāpi abhiññatthā ca pariññatthā ca vikkhambhanato pahānatthā. Lokuttarāpi abhiññatthā	2632	
PA_atk-s02_01a:2632_6	ca pariññatthā ca samucchedato pahānatthā. Tattha lokiyā kiccato asammohato ca pajānāti,	2632	
PA_atk-s02_01a:2632_7	lokuttarā asammohato.	2632	
PA_atk-s02_01a:2633_0	452. Sammādiṭṭhiyā uppādāyāti vipassanāsammādiṭṭhiyā ca maggasammādiṭṭhiyā ca. Parato	2633	
PA_atk-s02_01a:2633_1	ca ghosoti sappāyadhammassavanaṃ. Yoniso ca manasikāroti attano upāyamanasikāro.	2633	
PA_atk-s02_01a:2633_2	Tattha sāvakesu api dhammasenāpatino dve paccayā laddhuṃ vaṭṭantiyeva. Thero hi kappasatasahassādhikaṃ	2633	
PA_atk-s02_01a:2633_3	ekaṃ asaṅkhyeyyaṃ pāramiyo pūretvāpi attano dhammatāya aṇumattampi kilesaṃ pajahituṃ	2633	
PA_atk-s02_01a:2633_4	nāsakkhi. “Ye dhammā hetuppabhavā”ti assajittherato imaṃ gāthaṃ sutvāvassa paṭivedho	2633	
PA_atk-s02_01a:2633_5	jāto. Paccekabuddhānaṃ pana sabbaññubuddhānañca paratoghosakammaṃ natthi, yonisomanasikārasmiṃyeva	2633	
PA_atk-s02_01a:2633_6	ṭhatvā paccekabodhiñca sabbaññutaññāṇañca nibbattenti.	2633	
PA_atk-s02_01a:2634_0	Anuggahitāti laddhūpakārā. Sammādiṭṭhīti arahattamaggasammādiṭṭhi. Phalakkhaṇe nibbattā	2634	
PA_atk-s02_01a:2634_1	cetovimutti phalaṃ assāti cetovimuttiphalā. Tadeva cetovimuttisaṅkhātaṃ phalaṃ ānisaṃso	2634	
PA_atk-s02_01a:2634_2	assāti cetovimuttiphalānisaṃsā. Dutiyapadepi eseva nayo. Ettha ca catutthaphalapaññā	2634	
PA_atk-s02_01a:2634_3	paññāvimutti nāma, avasesā dhammā cetovimuttīti veditabbā. Sīlānuggahitātiādīsu sīlanti	2634	
PA_atk-s02_01a:2634_4	catupārisuddhisīlaṃ. Sutanti sappāyadhammassavanaṃ. Sākacchāti kammaṭṭhāne khalanapakkhalanacchedanakathā.	2634	
PA_atk-s02_01a:2634_5	Samathoti vipassanāpādikā aṭṭha samāpattiyo. Vipassanāti sattavidhā anupassanā. Catupārisuddhisīlañhi	2634	
PA_atk-s02_01a:2634_6	pūrentassa, sappāyadhammassavanaṃ suṇantassa, kammaṭṭhāne khalanapakkhalanaṃ chindantassa,	2634	
PA_atk-s02_01a:2634_7	vipassanāpādikāsu aṭṭhasamāpattīsu kammaṃ karontassa, sattavidhaṃ anupassanaṃ bhāventassa	2634	
PA_atk-s02_01a:2634_8	arahattamaggo uppajjitvā phalaṃ deti.	2634	
PA_atk-s02_01a:2635_0	Yathā hi madhuraṃ ambapakkaṃ paribhuñjitukāmo ambapotakassa samantā udakakoṭṭhakaṃ	2635	
PA_atk-s02_01a:2635_1	thiraṃ katvā bandhati. Ghaṭaṃ gahetvā kālena kālaṃ udakaṃ āsiñcati. Udakassa anikkhamanatthaṃ	2635	
PA_atk-s02_01a:2635_2	mariyādaṃ thiraṃ karoti. Yā hoti samīpe valli vā sukkhadaṇḍako vā kipillikapuṭo vā	2635	
PA_atk-s02_01a:2635_3	makkaṭakajālaṃ vā, taṃ apaneti. Khaṇittiṃ gahetvā kālena kālaṃ mūlāni parikhaṇati.	2635	
PA_atk-s02_01a:2635_4	Evamassa appamattassa imāni pañca kāraṇāni karoto so ambo vaḍḍhitvā phalaṃ deti.	2635	
PA_atk-s02_01a:2635_5	Evaṃsampadamidaṃ veditabbaṃ. Rukkhassa samantato koṭṭhakabandhanaṃ viya hi sīlaṃ	2635	
PA_atk-s02_01a:2635_6	daṭṭhabbaṃ, kālena kālaṃ udakasiñcanaṃ viya dhammassavanaṃ, mariyādāya thirabhāvakaraṇaṃ	2635	
PA_atk-s02_01a:2635_7	viya samatho, samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ,	2635	
PA_atk-s02_01a:2635_8	kālena kālaṃ khaṇittiṃ gahetvā mūlakhaṇanaṃ viya sattannaṃ anupassanānaṃ bhāvanā.	2635	
PA_atk-s02_01a:2635_9	Tehi pañcahi kāraṇehi anuggahitassa ambarukkhassa madhuraphaladānakālo viya imassa	2635	
PA_atk-s02_01a:2635_10	bhikkhuno imehi pañcahi dhammehi anuggahitāya sammādiṭṭhiyā arahattaphaladānaṃ veditabbaṃ.	26351	
PA_atk-s02_01a:2636_0	453. Kati panāvuso, bhavāti idha kiṃ pucchati? Mūlameva gato anusandhi, duppañño	2636	
PA_atk-s02_01a:2636_1	yehi bhavehi na uṭṭhāti, te pucchissāmīti pucchati. Tattha kāmabhavoti kāmabhavūpagaṃ	2636	
PA_atk-s02_01a:2636_2	kammaṃ kammābhinibbattā upādinnakkhandhāpīti ubhayamekato katvā kāmabhavoti āha.	2636	
PA_atk-s02_01a:2636_3	Rūpārūpabhavesupi eseva nayo. Āyatinti anāgate. Punabbhavassa abhinibbattīti punabbhavābhinibbatti.	2636	
PA_atk-s02_01a:2636_4	Idha vaṭṭaṃ pucchissāmīti pucchati. Tatrātatrābhinandanāti rūpābhinandanā saddābhinandanāti	2636	
PA_atk-s02_01a:2636_5	evaṃ tahiṃ tahiṃ abhinandanā, karaṇavacane cetaṃ paccattaṃ. Tatratatrābhinandanāya	2636	
PA_atk-s02_01a:2636_6	punabbhavābhinibbatti hotīti attho. Ettāvatā hi gamanaṃ hoti, āgamanaṃ hoti, gamanāgamanaṃ	2636	
PA_atk-s02_01a:2636_7	hoti, vaṭṭaṃ vattatīti vaṭṭaṃ matthakaṃ pāpetvā dassesi. Idāni vivaṭṭaṃ pucchanto	2636	
PA_atk-s02_01a:2636_8	“kathaṃ panāvuso”tiādimāha. Tassa vissajjane avijjāvirāgāti avijjāya khayanirodhena.	2636	
PA_atk-s02_01a:2636_9	Vijjuppādāti arahattamaggavijjāya uppādena. Kiṃ avijjā pubbe niruddhā, atha vijjā	2636	
PA_atk-s02_01a:2636_10	pubbe uppannāti? Ubhayametaṃ na vattabbaṃ. Padīpujjalanena andhakāravigamo viya vijjuppādena	26361	
PA_atk-s02_01a:2636_11	avijjā niruddhāva hoti. Taṇhānirodhāti taṇhāya khayanirodhena. Punabbhavābhinibbatti	26361	
PA_atk-s02_01a:2636_12	na hotīti evaṃ āyatiṃ punabbhavassa abhinibbatti na hoti, gamanaṃ āgamanaṃ gamanāgamanaṃ	26361	
PA_atk-s02_01a:2636_13	upacchijjati, vaṭṭaṃ na vattatīti vivaṭṭaṃ matthakaṃ pāpetvā dassesi.	26361	
PA_atk-s02_01a:2637_0	454. Katamaṃ panāvusoti idha kiṃ pucchati? Ubhatobhāgavimutto bhikkhu kālena kālaṃ	2637	
PA_atk-s02_01a:2637_1	nirodhaṃ samāpajjati. Tassa nirodhapādakaṃ paṭhamajjhānaṃ pucchissāmīti pucchati.	2637	
PA_atk-s02_01a:2637_2	Paṭhamaṃ jhānanti idha kiṃ pucchati? Nirodhaṃ samāpajjanakena bhikkhunā aṅgavavatthānaṃ	2637	
PA_atk-s02_01a:2637_3	koṭṭhāsaparicchedo nāma jānitabbo, idaṃ jhānaṃ pañcaṅgikaṃ caturaṅgikaṃ tivaṅgikaṃ	2637	
PA_atk-s02_01a:2637_4	duvaṅgikanti aṅgavavatthānaṃ koṭṭhāsaparicchedaṃ pucchissāmīti pucchati. Vitakkotiādīsu	2637	
PA_atk-s02_01a:2637_5	pana abhiniropanalakkhaṇo vitakko, anumajjanalakkhaṇo vicāro, pharaṇalakkhaṇā pīti,	2637	
PA_atk-s02_01a:2637_6	sātalakkhaṇaṃ sukhaṃ, avikkhepalakkhaṇā cittekaggatāti ime pañca dhammā vattanti.	2637	
PA_atk-s02_01a:2637_7	Kataṅgavippahīnanti idha pana kiṃ pucchati? Nirodhaṃ samāpajjanakena bhikkhunā upakārānupakārāni	2637	
PA_atk-s02_01a:2637_8	aṅgāni jānitabbāni, tāni pucchissāmīti pucchati, vissajjanaṃ panettha pākaṭameva.	2637	
PA_atk-s02_01a:2637_9	Iti heṭṭhā nirodhapādakaṃ paṭhamajjhānaṃ gahitaṃ, upari tassa anantarapaccayaṃ nevasaññānāsaññāyatanasamāpattiṃ	2637	
PA_atk-s02_01a:2637_10	pucchissati. Antarā pana cha samāpattiyo saṃkhittā, nayaṃ vā dassetvā vissaṭṭhāti veditabbā.	26371	
PA_atk-s02_01a:2638_0	455. Idāni viññāṇanissaye pañca pasāde pucchanto pañcimāni, āvusotiādimāha. Tattha	2638	
PA_atk-s02_01a:2638_1	gocaravisayanti gocarabhūtaṃ visayaṃ. Aññamaññassāti cakkhu sotassa sotaṃ vā cakkhussāti	2638	
PA_atk-s02_01a:2638_2	evaṃ ekekassa gocaravisayaṃ na paccanubhoti. Sace hi nīlādibhedaṃ rūpārammaṇaṃ samodhānetvā	2638	
PA_atk-s02_01a:2638_3	sotindriyassa upaneyya, “iṅgha tāva naṃ vavatthapehi vibhāvehi, kiṃ nāmetaṃ ārammaṇa”nti.	2638	
PA_atk-s02_01a:2638_4	Cakkhuviññāṇañhi vināpi mukhena attano dhammatāya evaṃ vadeyya – “are andhabāla,	2638	
PA_atk-s02_01a:2638_5	vassasatampi vassasahassampi paridhāvamāno aññatra mayā kuhiṃ etassa jānanakaṃ labhissasi,	2638	
PA_atk-s02_01a:2638_6	āhara naṃ cakkhupasāde upanehi, ahametaṃ ārammaṇaṃ jānissāmi, yadi vā nīlaṃ yadi	2638	
PA_atk-s02_01a:2638_7	vā pītakaṃ, na hi eso aññassa visayo, mayheveso visayo”ti. Sesadvāresupi eseva nayo.	2638	
PA_atk-s02_01a:2638_8	Evametāni aññamaññassa gocaraṃ visayaṃ na paccanubhonti nāma. Kiṃ paṭisaraṇanti etesaṃ	2638	
PA_atk-s02_01a:2638_9	kiṃ paṭisaraṇaṃ, kiṃ etāni paṭisarantīti pucchati. Mano paṭisaraṇanti javanamano	2638	
PA_atk-s02_01a:2638_10	paṭisaraṇaṃ. Mano ca nesanti manodvārikajavanamano vā pañcadvārikajavanamano vā etesaṃ	26381	
PA_atk-s02_01a:2638_11	gocaravisayaṃ rajjanādivasena anubhoti. Cakkhuviññāṇañhi rūpadassanamattameva, ettha	26381	
PA_atk-s02_01a:2638_12	rajjanaṃ vā dussanaṃ vā muyhanaṃ vā natthi. Etasmiṃ pana dvāre javanaṃ rajjati vā	26381	
PA_atk-s02_01a:2638_13	dussati vā muyhati vā. Sotaviññāṇādīsupi eseva nayo.	26381	
PA_atk-s02_01a:2639_0	Tatrāyaṃ upamā – pañca kira dubbalabhojakā rājānaṃ sevitvā kicchena kasirena ekasmiṃ	2639	
PA_atk-s02_01a:2639_1	pañcakulike gāme parittakaṃ āyaṃ labhiṃsu. Tesaṃ tattha macchabhāgo maṃsabhāgo yuttikahāpaṇo	2639	
PA_atk-s02_01a:2639_2	vā, bandhakahāpaṇo vā, māpahārakahāpaṇo vā, aṭṭhakahāpaṇo vā, soḷasakahāpaṇo vā,	2639	
PA_atk-s02_01a:2639_3	bāttiṃsakahāpaṇo vā, catusaṭṭhikahāpaṇo vā, daṇḍoti ettakamattameva pāpuṇāti. Satavatthukaṃ	2639	
PA_atk-s02_01a:2639_4	pañcasatavatthukaṃ sahassavatthukaṃ mahābaliṃ rājāva gaṇhāti. Tattha pañcakulikagāmo	2639	
PA_atk-s02_01a:2639_5	viya pañca pasādā daṭṭhabbā; pañca dubbalabhojakā viya pañca viññāṇāni; rājā viya	2639	
PA_atk-s02_01a:2639_6	javanaṃ; dubbalabhojakānaṃ parittakaṃ āyapāpuṇanaṃ viya cakkhuviññāṇādīnaṃ rūpadassanādimattaṃ.	2639	
PA_atk-s02_01a:2639_7	Rajjanādīni pana etesu natthi. Rañño mahābaliggahaṇaṃ viya tesu dvāresu javanassa	2639	
PA_atk-s02_01a:2639_8	rajjanādīni veditabbāni.	2639	
PA_atk-s02_01a:2640_0	456. Pañcimāni, āvusoti idha kiṃ pucchati? Antonirodhasmiṃ pañca pasāde. Kiriyamayapavattasmiñhi	2640	
PA_atk-s02_01a:2640_1	vattamāne arūpadhammā pasādānaṃ balavapaccayā honti. Yo pana taṃ pavattaṃ nirodhetvā	2640	
PA_atk-s02_01a:2640_2	nirodhasamāpattiṃ samāpanno, tassa antonirodhe pañca pasādā kiṃ paṭicca tiṭṭhantīti	2640	
PA_atk-s02_01a:2640_3	idaṃ pucchissāmīti pucchati. Āyuṃ paṭiccāti jīvitindriyaṃ paṭicca tiṭṭhanti. Usmaṃ	2640	
PA_atk-s02_01a:2640_4	paṭiccāti jīvitindriyaṃ kammajatejaṃ paṭicca tiṭṭhati. Yasmā pana kammajatejopi jīvitindriyena	2640	
PA_atk-s02_01a:2640_5	vinā na tiṭṭhati, tasmā “usmā āyuṃ paṭicca tiṭṭhatī”ti āha. Jhāyatoti jalato. Acciṃ	2640	
PA_atk-s02_01a:2640_6	paṭiccāti jālasikhaṃ paṭicca. Ābhā paññāyatīti āloko nāma paññāyati. Ābhaṃ paṭicca	2640	
PA_atk-s02_01a:2640_7	accīti taṃ ālokaṃ paṭicca jālasikhā paññāyati.	2640	
PA_atk-s02_01a:2641_0	Evameva kho, āvuso, āyu usmaṃ paṭicca tiṭṭhatīti ettha jālasikhā viya kammajatejo.	2641	
PA_atk-s02_01a:2641_1	Āloko viya jīvitindriyaṃ. Jālasikhā hi uppajjamānā ālokaṃ gahetvāva uppajjati. Sā	2641	
PA_atk-s02_01a:2641_2	tena attanā janitaālokeneva sayampi aṇu thūlā dīghā rassāti pākaṭā hoti. Tattha jālapavattiyā	2641	
PA_atk-s02_01a:2641_3	janitaālokena tassāyeva jālapavattiyā pākaṭabhāvo viya usmaṃ paṭicca nibbattena kammajamahābhūtasambhavena	2641	
PA_atk-s02_01a:2641_4	jīvitindriyena usmāya anupālanaṃ. Jīvitindriyañhi dasapi vassāni…pe… vassasatampi	2641	
PA_atk-s02_01a:2641_5	kammajatejapavattaṃ pāleti. Iti mahābhūtāni upādārūpānaṃ nissayapaccayādivasena paccayāni	2641	
PA_atk-s02_01a:2641_6	hontīti āyu usmaṃ paṭicca tiṭṭhati. Jīvitindriyaṃ mahābhūtāni pāletīti usmā āyuṃ	2641	
PA_atk-s02_01a:2641_7	paṭicca tiṭṭhatīti veditabbā.	2641	
PA_atk-s02_01a:2642_0	457. Āyusaṅkhārāti āyumeva. Vedaniyā dhammāti vedanā dhammāva. Vuṭṭhānaṃ paññāyatīti	2642	
PA_atk-s02_01a:2642_1	samāpattito vuṭṭhānaṃ paññāyati. Yo hi bhikkhu arūpapavatte ukkaṇṭhitvā saññañca	2642	
PA_atk-s02_01a:2642_2	vedanañca nirodhetvā nirodhaṃ samāpanno, tassa yathāparicchinnakālavasena rūpajīvitindriyapaccayā	2642	
PA_atk-s02_01a:2642_3	arūpadhammā uppajjanti. Evaṃ pana rūpārūpapavattaṃ pavattati. Yathā kiṃ? Yathā eko	2642	
PA_atk-s02_01a:2642_4	puriso jālāpavatte ukkhaṇṭhito udakena paharitvā jālaṃ appavattaṃ katvā chārikāya	2642	
PA_atk-s02_01a:2642_5	aṅgāre pidhāya tuṇhī nisīdati. Yadā panassa puna jālāya attho hoti, chārikaṃ apanetvā	2642	
PA_atk-s02_01a:2642_6	aṅgāre parivattetvā upādānaṃ datvā mukhavātaṃ vā tālavaṇṭavātaṃ vā dadāti. Atha jālāpavattaṃ	2642	
PA_atk-s02_01a:2642_7	puna pavattati. Evameva jālāpavattaṃ viya arūpadhammā. Purisassa jālāpavatte ukkaṇṭhitvā	2642	
PA_atk-s02_01a:2642_8	udakappahārena jālaṃ appavattaṃ katvā chārikāya aṅgāre pidhāya tuṇhībhūtassa nisajjā	2642	
PA_atk-s02_01a:2642_9	viya bhikkhuno arūpapavatte ukkaṇṭhitvā saññañca vedanañca nirodhetvā nirodhasamāpajjanaṃ.	2642	
PA_atk-s02_01a:2642_10	Chārikāya pihitaaṅgārā viya rūpajīvitindriyaṃ. Purisassa puna jālāya atthe sati chārikāpanayanādīni	26421	
PA_atk-s02_01a:2642_11	viya bhikkhuno yathāparicchinnakālāpagamanaṃ. Aggijālāya pavatti viya puna arūpadhammesu	26421	
PA_atk-s02_01a:2642_12	uppannesu rūpārūpapavatti veditabbā.	26421	
PA_atk-s02_01a:2643_0	Āyu usmā ca viññāṇanti rūpajīvitindriyaṃ, kammajatejodhātu, cittanti ime tayo dhammā	2643	
PA_atk-s02_01a:2643_1	yadā imaṃ rūpakāyaṃ jahanti, athāyaṃ acetanaṃ kaṭṭhaṃ viya pathaviyaṃ chaḍḍito setīti	2643	
PA_atk-s02_01a:2643_2	attho. Vuttañcetaṃ –	2643	
PA_atk-s02_01a:2644	“Āyu usmā ca viññāṇaṃ, yadā kāyaṃ jahantimaṃ;	264	
PA_atk-s02_01a:2645	Apaviddho tadā seti, parabhattaṃ acetana”nti. ;	264	
PA_atk-s02_01a:2646_0	Kāyasaṅkhārāti assāsapassāsā. Vacīsaṅkhārāti vitakkavicārā. Cittasaṅkhārāti saññāvedanā.	2646	
PA_atk-s02_01a:2646_1	Āyūti rūpajīvitindriyaṃ. Paribhinnānīti upahatāni, vinaṭṭhānīti attho. Tattha keci	2646	
PA_atk-s02_01a:2646_2	“nirodhasamāpannassa cittasaṅkhārāva niruddhā”ti vacanato cittaṃ aniruddhaṃ hoti,	2646	
PA_atk-s02_01a:2646_3	tasmā sacittakā ayaṃ samāpattīti vadanti. Te vattabbā – “vacīsaṅkhārāpissa niruddhā”ti	2646	
PA_atk-s02_01a:2646_4	vacanato vācā aniruddhā hoti, tasmā nirodhaṃ samāpannena dhammampi kathentena sajjhāyampi	2646	
PA_atk-s02_01a:2646_5	karontena nisīditabbaṃ siyā. “Yo cāyaṃ mato kālaṅkato, tassāpi cittasaṅkhārā niruddhā”ti	2646	
PA_atk-s02_01a:2646_6	vacanato cittaṃ aniruddhaṃ bhaveyya, tasmā kālaṅkate mātāpitaro vā arahante vā jhāpayantena	2646	
PA_atk-s02_01a:2646_7	anantariyakammaṃ kataṃ bhaveyya. Iti byañjane abhinivesaṃ akatvā ācariyānaṃ naye	2646	
PA_atk-s02_01a:2646_8	ṭhatvā attho upaparikkhitabbo. Attho hi paṭisaraṇaṃ, na byañjanaṃ.	2646	
PA_atk-s02_01a:2647_0	Indriyāni vippasannānīti kiriyamayapavattasmiñhi vattamāne bahiddhā ārammaṇesu pasāde	2647	
PA_atk-s02_01a:2647_1	ghaṭṭentesu indriyāni kilamantāni upahatāni makkhitāni viya honti, vātādīhi uṭṭhitena	2647	
PA_atk-s02_01a:2647_2	rajena catumahāpathe ṭhapitaādāso viya. Yathā pana thavikāyaṃ pakkhipitvā mañjūsādīsu	2647	
PA_atk-s02_01a:2647_3	ṭhapito ādāso antoyeva virocati, evaṃ nirodhaṃ samāpannassa bhikkhuno antonirodhe	2647	
PA_atk-s02_01a:2647_4	pañca pasādā ativirocanti. Tena vuttaṃ “indriyāni vippasannānī”ti.	2647	
PA_atk-s02_01a:2648_0	458. Kati panāvuso, paccayāti idha kiṃ pucchati? Nirodhassa anantarapaccayaṃ nevasaññānāsaññāyatanaṃ	2648	
PA_atk-s02_01a:2648_1	pucchissāmīti pucchati. Vissajjane panassa sukhassa ca pahānāti cattāro apagamanapaccayā	2648	
PA_atk-s02_01a:2648_2	kathitā. Animittāyāti idha kiṃ pucchati? Nirodhato vuṭṭhānakaphalasamāpattiṃ pucchissāmīti	2648	
PA_atk-s02_01a:2648_3	pucchati. Avasesasamāpattivuṭṭhānañhi bhavaṅgena hoti, nirodhā vuṭṭhānaṃ pana vipassanānissandāya	2648	
PA_atk-s02_01a:2648_4	phalasamāpattiyāti tameva pucchati. Sabbanimittānanti rūpādīnaṃ sabbārammaṇānaṃ.	2648	
PA_atk-s02_01a:2648_5	Animittāya ca dhātuyā manasikāroti sabbanimittāpagatāya nibbānadhātuyā manasikāro.	2648	
PA_atk-s02_01a:2648_6	Phalasamāpattisahajātaṃ manasikāraṃ sandhāyāha. Iti heṭṭhā nirodhapādakaṃ paṭhamajjhānaṃ	2648	
PA_atk-s02_01a:2648_7	gahitaṃ, nirodhassa anantarapaccayaṃ nevasaññānāsaññāyatanaṃ gahitaṃ, idha nirodhato	2648	
PA_atk-s02_01a:2648_8	vuṭṭhānakaphalasamāpatti gahitāti.	2648	
PA_atk-s02_01a:2649_0	Imasmiṃ ṭhāne nirodhakathā kathetabbā hoti. Sā, “dvīhi balehi samannāgatattā tayo	2649	
PA_atk-s02_01a:2649_1	ca saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi vasībhāvatāpaññā	2649	
PA_atk-s02_01a:2649_2	nirodhasamāpattiyā ñāṇa”nti evaṃ paṭisambhidāmagge āgatā. Visuddhimagge panassā sabbākārena	2649	
PA_atk-s02_01a:2649_3	vinicchayakathā kathitā.	2649	
PA_atk-s02_01a:2650_0	Idāni valañjanasamāpattiṃ pucchanto kati panāvuso, paccayātiādimāha. Nirodhato hi	2650	
PA_atk-s02_01a:2650_1	vuṭṭhānakaphalasamāpattiyā ṭhiti nāma na hoti, ekaṃ dve cittavārameva pavattitvā	2650	
PA_atk-s02_01a:2650_2	bhavaṅgaṃ otarati. Ayañhi bhikkhu satta divase arūpapavattaṃ nirodhetvā nisinno nirodhavuṭṭhānakaphalasamāpattiyaṃ	2650	
PA_atk-s02_01a:2650_3	na ciraṃ tiṭṭhati. Valañjanasamāpattiyaṃ pana addhānaparicchedova pamāṇaṃ. Tasmā	2650	
PA_atk-s02_01a:2650_4	sā ṭhiti nāma hoti. Tenāha – “animittāya cetovimuttiyā ṭhitiyā”ti. Tassā ciraṭṭhitatthaṃ	2650	
PA_atk-s02_01a:2650_5	kati paccayāti attho. Vissajjane panassā pubbe ca abhisaṅkhāroti addhānaparicchedo	2650	
PA_atk-s02_01a:2650_6	vutto. Vuṭṭhānāyāti idha bhavaṅgavuṭṭhānaṃ pucchati. Vissajjanepissā sabbanimittānañca	2650	
PA_atk-s02_01a:2650_7	manasikāroti rūpādinimittavasena bhavaṅgasahajātamanasikāro vutto.	2650	
PA_atk-s02_01a:2651_0	459. Yā cāyaṃ, āvusoti idha kiṃ pucchati? Idha aññaṃ abhinavaṃ nāma natthi. Heṭṭhā	2651	
PA_atk-s02_01a:2651_1	kathitadhammeyeva ekato samodhānetvā pucchāmīti pucchati. Kattha pana te kathitā?	2651	
PA_atk-s02_01a:2651_2	“Nīlampi sañjānāti pītakampi, lohitakampi, odātakampi sañjānātī”ti etasmiñhi ṭhāne	2651	
PA_atk-s02_01a:2651_3	appamāṇā cetovimutti kathitā. “Natthi kiñcīti ākiñcaññāyatananti neyya”nti ettha	2651	
PA_atk-s02_01a:2651_4	ākiñcaññaṃ. “Paññācakkhunā pajānātī”ti ettha suññatā. “Kati panāvuso, paccayā animittāya	2651	
PA_atk-s02_01a:2651_5	cetovimuttiyā ṭhitiyā vuṭṭhānāyā”ti ettha animittā. Evaṃ heṭṭhā kathitāva imasmiṃ	2651	
PA_atk-s02_01a:2651_6	ṭhāne ekato samodhānetvā pucchati. Taṃ pana paṭikkhipitvā etā tasmiṃ tasmiṃ ṭhāne	2651	
PA_atk-s02_01a:2651_7	niddiṭṭhāvāti vatvā aññe cattāro dhammā ekanāmakā atthi. Eko dhammo catunāmako atthi,	2651	
PA_atk-s02_01a:2651_8	etaṃ pākaṭaṃ katvā kathāpetuṃ idha pucchatīti aṭṭhakathāyaṃ sanniṭṭhānaṃ kataṃ. Tassā	2651	
PA_atk-s02_01a:2651_9	vissajjane ayaṃ vuccatāvuso, appamāṇā cetovimuttīti ayaṃ pharaṇaappamāṇatāya appamāṇā	2651	
PA_atk-s02_01a:2651_10	nāma. Ayañhi appamāṇe vā satte pharati, ekasmimpi vā satte asesetvā pharati.	26511	
PA_atk-s02_01a:2652_0	Ayaṃ vuccatāvuso, ākiñcaññāti ārammaṇakiñcanassa abhāvato ākiñcaññā. Attena vāti	2652	
PA_atk-s02_01a:2652_1	atta bhāvaposapuggalādisaṅkhātena attena suññaṃ. Attaniyena vāti cīvarādiparikkhārasaṅkhātena	2652	
PA_atk-s02_01a:2652_2	attaniyena suññaṃ. Animittāti rāganimittādīnaṃ abhāveneva animittā, arahattaphalasamāpattiṃ	2652	
PA_atk-s02_01a:2652_3	sandhāyāha. Nānatthā ceva nānābyañjanā cāti byañjanampi nesaṃ nānā atthopi. Tattha	2652	
PA_atk-s02_01a:2652_4	byañjanassa nānatā pākaṭāva. Attho pana, appamāṇā cetovimutti bhūmantarato mahaggatā	2652	
PA_atk-s02_01a:2652_5	eva hoti rūpāvacarā; ārammaṇato satta paññattiārammaṇā. Ākiñcaññā bhummantarato mahaggatā	2652	
PA_atk-s02_01a:2652_6	arūpāvacarā; ārammaṇato na vattabbārammaṇā. Suññatā bhummantarato kāmāvacarā; ārammaṇato	2652	
PA_atk-s02_01a:2652_7	saṅkhārārammaṇā. Vipassanā hi ettha suññatāti adhippetā. Animittā bhummantarato lokuttarā;	2652	
PA_atk-s02_01a:2652_8	ārammaṇato nibbanārammaṇā.	2652	
PA_atk-s02_01a:2653_0	Rāgo kho, āvuso, pamāṇakaraṇotiādīsu yathā pabbatapāde pūtipaṇṇarasaudakaṃ nāma hoti	2653	
PA_atk-s02_01a:2653_1	kāḷavaṇṇaṃ; olokentānaṃ byāmasatagambhīraṃ viya khāyati. Yaṭṭhiṃ vā rajjuṃ vā gahetvā	2653	
PA_atk-s02_01a:2653_2	minantassa piṭṭhipādottharaṇamattampi na hoti. Evamevaṃ yāva rāgādayo nuppajjanti,	2653	
PA_atk-s02_01a:2653_3	tāva puggalaṃ sañjānituṃ na sakkā honti, sotāpanno viya, sakadāgāmī viya, anāgāmī	2653	
PA_atk-s02_01a:2653_4	viya ca khāyati. Yadā panassa rāgādayo uppajjanti, tadā ratto duṭṭho mūḷhoti paññāyati.	2653	
PA_atk-s02_01a:2653_5	Iti ete “ettako aya”nti puggalassa pamāṇaṃ dassento viya uppajjantīti pamāṇakaraṇā	2653	
PA_atk-s02_01a:2653_6	nāma vuttā. Yāvatā kho, āvuso, appamāṇā cetovimuttiyoti yattakā appamāṇā cetovimuttiyo.	2653	
PA_atk-s02_01a:2653_7	Kittakā pana tā? Cattāro brahmavihārā, cattāro maggā, cattāri ca phalānīti dvādasa.	2653	
PA_atk-s02_01a:2653_8	Tattha brahmavihārā pharaṇaappamāṇatāya appamāṇā. Sesā pamāṇakaraṇānaṃ kilesānaṃ	2653	
PA_atk-s02_01a:2653_9	abhāvena appamāṇā. Nibbānampi appamāṇameva, cetovimutti pana na hoti, tasmā na gahitaṃ.	2653	
PA_atk-s02_01a:2653_10	Akuppāti arahattaphalacetovimutti; sā hi tāsaṃ sabbajeṭṭhikā, tasmā aggamakkhāyatīti	26531	
PA_atk-s02_01a:2653_11	vuttā. Rāgo kho, āvuso, kiñcanoti rāgo uppajjitvā puggalaṃ kiñcati maddati palibundhati.	26531	
PA_atk-s02_01a:2653_12	Tasmā kiñcanoti vutto. Manussā kira goṇehi khalaṃ maddāpento kiñcehi kapila, kiñcehi	26531	
PA_atk-s02_01a:2653_13	kāḷakāti vadanti. Evaṃ maddanattho kiñcanatthoti veditabbo. Dosamohesupi eseva nayo.	26531	
PA_atk-s02_01a:2653_14	Ākiñcaññā cetovimuttiyo nāma nava dhammā ākiñcaññāyatanañca maggaphalāni ca. Tattha	26531	
PA_atk-s02_01a:2653_15	ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ. Maggaphalāni kiñcanānaṃ	26531	
PA_atk-s02_01a:2653_16	maddanānaṃ palibundhanakilesānaṃ natthitāya ākiñcaññāni. Nibbānampi ākiñcaññaṃ, cetovimutti	26531	
PA_atk-s02_01a:2653_17	pana na hoti, tasmā na gahitaṃ.	26531	
PA_atk-s02_01a:2654_0	Rāgo kho, āvuso, nimittakaraṇotiādīsu yathā nāma dvinnaṃ kulānaṃ sadisā dve vacchakā	2654	
PA_atk-s02_01a:2654_1	honti. Yāva tesaṃ lakkhaṇaṃ na kataṃ hoti, tāva “ayaṃ asukakulassa vacchako, ayaṃ	2654	
PA_atk-s02_01a:2654_2	asukakulassā”ti na sakkā honti jānituṃ. Yadā pana tesaṃ sattisūlādīsu aññataraṃ lakkhaṇaṃ	2654	
PA_atk-s02_01a:2654_3	kataṃ hoti, tadā sakkā honti jānituṃ. Evameva yāva puggalassa rāgo nuppajjati, tāva	2654	
PA_atk-s02_01a:2654_4	na sakkā hoti jānituṃ ariyo vā puthujjano vāti. Rāgo panassa uppajjamānova sarāgo	2654	
PA_atk-s02_01a:2654_5	nāma ayaṃ puggaloti sañjānananimittaṃ karonto viya uppajjati, tasmā “nimittakaraṇo”ti	2654	
PA_atk-s02_01a:2654_6	vutto. Dosamohesupi eseva nayo.	2654	
PA_atk-s02_01a:2655_0	Animittā cetovimutti nāma terasa dhammā – vipassanā, cattāro āruppā, cattāro maggā,	2655	
PA_atk-s02_01a:2655_1	cattāri ca phalānīti. Tattha vipassanā niccanimittaṃ sukhanimittaṃ attanimittaṃ ugghāṭetīti	2655	
PA_atk-s02_01a:2655_2	animittā nāma. Cattāro āruppā rūpanimittassa abhāvena animittā nāma. Maggaphalāni	2655	
PA_atk-s02_01a:2655_3	nimittakaraṇānaṃ kilesānaṃ abhāvena animittāni. Nibbānampi animittameva, taṃ pana	2655	
PA_atk-s02_01a:2655_4	cetovimutti na hoti, tasmā na gahitaṃ. Atha kasmā suññatā cetovimutti na gahitāti?	2655	
PA_atk-s02_01a:2655_5	Sā, “suññā rāgenā”tiādivacanato sabbattha anupaviṭṭhāva, tasmā visuṃ na gahitā. Ekatthāti	2655	
PA_atk-s02_01a:2655_6	ārammaṇavasena ekatthā. Appamāṇaṃ ākiñcaññaṃ suññataṃ animittanti hi sabbānetāni	2655	
PA_atk-s02_01a:2655_7	nibbānasseva nāmāni. Iti iminā pariyāyena ekatthā. Aññasmiṃ pana ṭhāne appamāṇā honti,	2655	
PA_atk-s02_01a:2655_8	aññasmiṃ ākiñcaññā aññasmiṃ suññatā aññasmiṃ animittāti iminā pariyāyena nānābyañjanā.	2655	
PA_atk-s02_01a:2655_9	Iti thero yathānusandhināva desanaṃ niṭṭhapesīti.	2655	
PA_atk-s02_01a:2656	Papañcasūdaniyā majjhimanikāyaṭṭhakathāya	265	
PA_atk-s02_01a:2657	Mahāvedallasuttavaṇṇanā niṭṭhitā.	265	
PA_atk-s02_01a:2658	4. Cūḷavedallasuttavaṇṇanā	265	
PA_atk-s02_01a:2659_0	460. Evaṃ me sutanti cūḷavedallasuttaṃ. Tattha visākho upāsakoti visākhoti evaṃnāmako	2659	
PA_atk-s02_01a:2659_1	upāsako. Yena dhammadinnāti yena dhammadinnā nāma bhikkhunī tenupasaṅkami. Ko panāyaṃ	2659	
PA_atk-s02_01a:2659_2	visākho? Kā dhammadinnā? Kasmā upasaṅkamīti? Visākho nāma dhammadinnāya gihikāle	2659	
PA_atk-s02_01a:2659_3	gharasāmiko. So yadā bhagavā sammāsambodhiṃ abhisambujjhitvā pavattavaradhammacakko	2659	
PA_atk-s02_01a:2659_4	yasādayo kulaputte vinetvā uruvelaṃ patvā tattha jaṭilasahassaṃ vinetvā purāṇajaṭilehi	2659	
PA_atk-s02_01a:2659_5	khīṇāsavabhikkhūhi saddhiṃ rājagahaṃ gantvā buddhadassanatthaṃ dvādasanahutāya parisāya	2659	
PA_atk-s02_01a:2659_6	saddhiṃ āgatassa bimbisāramahārājassa dhammaṃ desesi. Tadā raññā saddhiṃ āgatesu	2659	
PA_atk-s02_01a:2659_7	dvādasanahutesu ekaṃ nahutaṃ upāsakattaṃ paṭivedesi, ekādasa nahutāni sotāpattiphale	2659	
PA_atk-s02_01a:2659_8	patiṭṭhahiṃsu saddhiṃ raññā bimbisārena. Ayaṃ upāsako tesaṃ aññataro, tehi saddhiṃ	2659	
PA_atk-s02_01a:2659_9	paṭhamadassaneva sotāpattiphale patiṭṭhāya, puna ekadivasaṃ dhammaṃ sutvā sakadāgāmiphalaṃ	2659	
PA_atk-s02_01a:2659_10	patvā, tato aparabhāgepi ekadivasaṃ dhammaṃ sutvā anāgāmiphale patiṭṭhito. So anāgāmī	26591	
PA_atk-s02_01a:2659_11	hutvā gehaṃ āgacchanto yathā aññesu divasesu ito cito ca olokento sitaṃ kurumāno	26591	
PA_atk-s02_01a:2659_12	āgacchati, evaṃ anāgantvā santindriyo santamānaso hutvā agamāsi.	26591	
PA_atk-s02_01a:2660_0	Dhammadinnā sīhapañjaraṃ ugghāṭetvā vīthiṃ olokayamānā tassa āgamanākāraṃ disvā,	2660	
PA_atk-s02_01a:2660_1	“kiṃ nu kho eta”nti cintetvā tassa paccuggamanaṃ kurumānā sopānasīse ṭhatvā olambanatthaṃ	2660	
PA_atk-s02_01a:2660_2	hatthaṃ pasāresi. Upāsako attano hatthaṃ samiñjesi. Sā “pātarāsabhojanakāle jānissāmī”ti	2660	
PA_atk-s02_01a:2660_3	cintesi. Upāsako pubbe tāya saddhiṃ ekato bhuñjati. Taṃ divasaṃ pana taṃ anapaloketvā	2660	
PA_atk-s02_01a:2660_4	yogāvacarabhikkhu viya ekakova bhuñji. Sā, “sāyanhakāle jānissāmī”ti cintesi. Upāsako	2660	
PA_atk-s02_01a:2660_5	taṃdivasaṃ sirigabbhaṃ na pāvisi, aññaṃ gabbhaṃ paṭijaggāpetvā kappiyamañcakaṃ paññapāpetvā	2660	
PA_atk-s02_01a:2660_6	nipajji. Upāsikā, “kiṃ nu khvassa bahiddhā patthanā atthi, udāhu kenacideva paribhedakena	2660	
PA_atk-s02_01a:2660_7	bhinno, udāhu mayheva koci doso atthī”ti balavadomanassā hutvā, “ekaṃ dve divase	2660	
PA_atk-s02_01a:2660_8	vasitakāle sakkā ñātu”nti tassa upaṭṭhānaṃ gantvā vanditvā aṭṭhāsi.	2660	
PA_atk-s02_01a:2661_0	Upāsako, “kiṃ dhammadinne akāle āgatāsī”ti pucchi. Āma ayyaputta, āgatāmhi, na tvaṃ	2661	
PA_atk-s02_01a:2661_1	yathā purāṇo, kiṃ nu te bahiddhā patthanā atthīti? Natthi dhammadinneti. Añño koci	2661	
PA_atk-s02_01a:2661_2	paribhedako atthīti? Ayampi natthīti. Evaṃ sante mayheva koci doso bhavissatīti.	2661	
PA_atk-s02_01a:2661_3	Tuyhampi doso natthīti. Atha kasmā mayā saddhiṃ yathā pakatiyā ālāpasallāpamattampi	2661	
PA_atk-s02_01a:2661_4	na karothāti? So cintesi – “ayaṃ lokuttaradhammo nāma garu bhāriyo na pakāsetatabbo,	2661	
PA_atk-s02_01a:2661_5	sace kho panāhaṃ na kathessāmi, ayaṃ hadayaṃ phāletvā ettheva kālaṃ kareyyā”ti tassānuggahatthāya	2661	
PA_atk-s02_01a:2661_6	kathesi – “dhammadinne ahaṃ satthu dhammadesanaṃ sutvā lokuttaradhammaṃ nāma adhigato,	2661	
PA_atk-s02_01a:2661_7	taṃ adhigatassa evarūpā lokiyakiriyā na vaṭṭati. Yadi tvaṃ icchasi, tava cattālīsa	2661	
PA_atk-s02_01a:2661_8	koṭiyo mama cattālīsa koṭiyoti asītikoṭidhanaṃ atthi, ettha issarā hutvā mama mātiṭṭhāne	2661	
PA_atk-s02_01a:2661_9	vā bhaginiṭṭhāne vā ṭhatvā vasa. Tayā dinnena bhattapiṇḍamattakena ahaṃ yāpessāmi.	2661	
PA_atk-s02_01a:2661_10	Athevaṃ na karosi, ime bhoge gahetvā kulagehaṃ gaccha, athāpi te bahiddhā patthanā	26611	
PA_atk-s02_01a:2661_11	natthi, ahaṃ taṃ bhaginiṭṭhāne vā dhituṭṭhāne vā ṭhapetvā posessāmī”ti.	26611	
PA_atk-s02_01a:2662_0	Sā cintesi – “pakatipuriso evaṃ vattā nāma natthi. Addhā etena lokuttaravaradhammo	2662	
PA_atk-s02_01a:2662_1	paṭividdho. So pana dhammo kiṃ puriseheva paṭibujjhitabbo, udāhu mātugāmopi paṭivijjhituṃ	2662	
PA_atk-s02_01a:2662_2	sakkotī”ti visākhaṃ etadavoca – “kiṃ nu kho eso dhammo puriseheva labhitabbo, mātugāmenapi	2662	
PA_atk-s02_01a:2662_3	sakkā laddhu”nti? Kiṃ vadesi dhammadinne, ye paṭipannakā, te etassa dāyādā, yassa	2662	
PA_atk-s02_01a:2662_4	yassa upanissayo atthi, so so etaṃ paṭilabhatīti. Evaṃ sante mayhaṃ pabbajjaṃ anujānāthāti.	2662	
PA_atk-s02_01a:2662_5	Sādhu bhadde, ahampi taṃ etasmiṃyeva magge yojetukāmo, manaṃ pana te ajānamāno na	2662	
PA_atk-s02_01a:2662_6	kathemīti tāvadeva bimbisārassa rañño santikaṃ gantvā vanditvā aṭṭhāsi.	2662	
PA_atk-s02_01a:2663_0	Rājā, “kiṃ, gahapati, akāle āgatosī”ti pucchi. Dhammadinnā, “mahārāja, pabbajissāmī”ti	2663	
PA_atk-s02_01a:2663_1	vadatīti. Kiṃ panassa laddhuṃ vaṭṭatīti? Aññaṃ kiñci natthi, sovaṇṇasivikaṃ deva,	2663	
PA_atk-s02_01a:2663_2	laddhuṃ vaṭṭati nagarañca paṭijaggāpetunti. Rājā sovaṇṇasivikaṃ datvā nagaraṃ paṭijaggāpesi.	2663	
PA_atk-s02_01a:2663_3	Visākho dhammadinnaṃ gandhodakena nahāpetvā sabbālaṅkārehi alaṅkārāpetvā sovaṇṇasivikāya	2663	
PA_atk-s02_01a:2663_4	nisīdāpetvā ñātigaṇena parivārāpetvā gandhapupphādīhi pūjayamāno nagaravāsanaṃ karonto	2663	
PA_atk-s02_01a:2663_5	viya bhikkhuniupassayaṃ gantvā, “dhammadinnaṃ pabbājethāyye”ti āha. Bhikkhuniyo “ekaṃ	2663	
PA_atk-s02_01a:2663_6	vā dve vā dose sahituṃ vaṭṭati gahapatī”ti āhaṃsu. Natthayye koci doso, saddhāya	2663	
PA_atk-s02_01a:2663_7	pabbajatīti. Athekā byattā therī tacapañcakakammaṭṭhānaṃ ācikkhitvā kese ohāretvā	2663	
PA_atk-s02_01a:2663_8	pabbājesi. Visākho, “abhiramayye, svākkhāto dhammo”ti vanditvā pakkāmi.	2663	
PA_atk-s02_01a:2664_0	Tassā pabbajitadivasato paṭṭhāya lābhasakkāro uppajji. Teneva palibuddhā samaṇadhammaṃ	2664	
PA_atk-s02_01a:2664_1	kātuṃ okāsaṃ na labhati. Athācariya-upajjhāyatheriyo gahetvā janapadaṃ gantvā aṭṭhatiṃsāya	2664	
PA_atk-s02_01a:2664_2	ārammaṇesu cittarucitaṃ kammaṭṭhānaṃ kathāpetvā samaṇadhammaṃ kātuṃ āraddhā, abhinīhārasampannattā	2664	
PA_atk-s02_01a:2664_3	pana nāticiraṃ kilamittha.	2664	
PA_atk-s02_01a:2665_0	Ito paṭṭhāya hi satasahassakappamatthake padumuttaro nāma satthā loke udapādi. Tadā	2665	
PA_atk-s02_01a:2665_1	esā ekasmiṃ kule dāsī hutvā attano kese vikkiṇitvā sujātattherassa nāma aggasāvakassa	2665	
PA_atk-s02_01a:2665_2	dānaṃ datvā patthanamakāsi. Sā tāya patthanābhinīhārasampattiyā nāticiraṃ kilamittha,	2665	
PA_atk-s02_01a:2665_3	katipāheneva arahattaṃ patvā cintesi – “ahaṃ yenatthena sāsane pabbajitā, so matthakaṃ	2665	
PA_atk-s02_01a:2665_4	patto, kiṃ me janapadavāsena, mayhaṃ ñātakāpi puññāni karissanti, bhikkhunisaṅghopi	2665	
PA_atk-s02_01a:2665_5	paccayehi na kilamissati, rājagahaṃ gacchāmī”ti bhikkhunisaṅghaṃ gahetvā rājagahameva	2665	
PA_atk-s02_01a:2665_6	agamāsi. Visākho, “dhammadinnā kira āgatā”ti sutvā, “pabbajitvā nacirasseva janapadaṃ	2665	
PA_atk-s02_01a:2665_7	gatā, gantvāpi nacirasseva paccāgatā, kiṃ nu kho bhavissati, gantvā jānissāmī”ti	2665	
PA_atk-s02_01a:2665_8	dutiyagamanena bhikkhuniupassayaṃ agamāsi. Tena vuttaṃ – “atha kho visākho upāsako	2665	
PA_atk-s02_01a:2665_9	yena dhammadinnā bhikkhunī tenupasaṅkamī”ti.	2665	
PA_atk-s02_01a:2666_0	Etadavocāti etaṃ sakkāyotiādivacanaṃ avoca. Kasmā avocāti? Evaṃ kirassa ahosi – “abhiramasi	2666	
PA_atk-s02_01a:2666_1	nābhiramasi, ayye”ti evaṃ pucchanaṃ nāma na paṇḍitakiccaṃ, pañcupādānakkhandhe upanetvā	2666	
PA_atk-s02_01a:2666_2	pañhaṃ pucchissāmi, pañhabyākaraṇena tassā abhiratiṃ vā anabhiratiṃ vā jānissāmīti,	2666	
PA_atk-s02_01a:2666_3	tasmā avoca. Taṃ sutvāva dhammadinnā ahaṃ, āvuso visākha, acirapabbajitā sakāyaṃ	2666	
PA_atk-s02_01a:2666_4	vā parakāyaṃ vā kuto jānissāmīti vā, aññattheriyo upasaṅkamitvā pucchāti vā avatvā	2666	
PA_atk-s02_01a:2666_5	upanikkhittaṃ sampaṭicchamānā viya, ekapāsakagaṇṭhiṃ mocentī viya gahanaṭṭhāne hatthimaggaṃ	2666	
PA_atk-s02_01a:2666_6	nīharamānā viya khaggamukhena samuggaṃ vivaramānā viya ca paṭisambhidāvisaye ṭhatvā	2666	
PA_atk-s02_01a:2666_7	pañhaṃ vissajjamānā, pañca kho ime, āvuso visākha, upādānakkhandhātiādimāha. Tattha	2666	
PA_atk-s02_01a:2666_8	pañcāti gaṇanaparicchedo. Upādānakkhandhāti upādānānaṃ paccayabhūtā khandhāti evamādinā	2666	
PA_atk-s02_01a:2666_9	nayenettha upādānakkhandhakathā vitthāretvā kathetabbā. Sā panesā visuddhimagge vitthāritā	2666	
PA_atk-s02_01a:2666_10	evāti tattha vittāritanayeneva veditabbā. Sakkāyasamudayādīsupi yaṃ vattabbaṃ, taṃ	26661	
PA_atk-s02_01a:2666_11	heṭṭhā tattha tattha vuttameva.	26661	
PA_atk-s02_01a:2667_0	Idaṃ pana catusaccabyākaraṇaṃ sutvā visākho theriyā abhiratabhāvaṃ aññāsi. Yo hi	2667	
PA_atk-s02_01a:2667_1	buddhasāsane ukkaṇṭhito hoti anabhirato, so evaṃ pucchitapucchitapañhaṃ saṇḍāsena	2667	
PA_atk-s02_01a:2667_2	ekekaṃ palitaṃ gaṇhanto viya, sinerupādato vālukaṃ uddharanto viya vissajjetuṃ na	2667	
PA_atk-s02_01a:2667_3	sakkoti. Yasmā pana imāni cattāri saccāni loke candimasūriyā viya buddhasāsane pākaṭāni,	2667	
PA_atk-s02_01a:2667_4	parisamajjhe gato hi bhagavāpi mahātherāpi saccāneva pakāsenti; bhikkhusaṅghopi pabbajitadivasato	2667	
PA_atk-s02_01a:2667_5	paṭṭhāya kulaputte cattāri nāma kiṃ, cattāri ariyasaccānīti pañhaṃ uggaṇhāpeti. Ayañca	2667	
PA_atk-s02_01a:2667_6	dhammadinnā upāyakosalle ṭhitā paṇḍitā byattā nayaṃ gahetvā sutenapi kathetuṃ samatthā,	2667	
PA_atk-s02_01a:2667_7	tasmā “na sakkā etissā ettāvatā saccānaṃ paṭividdhabhāvo ñātuṃ, saccavinibbhogapañhabyākaraṇena	2667	
PA_atk-s02_01a:2667_8	sakkā ñātu”nti cintetvā heṭṭhā kathitāni dve saccāni paṭinivattetvā guḷhaṃ katvā	2667	
PA_atk-s02_01a:2667_9	gaṇṭhipañhaṃ pucchissāmīti pucchanto taññeva nu kho, ayyetiādimāha.	2667	
PA_atk-s02_01a:2668_0	Tassa vissajjane na kho, āvuso visākha, taññeva upādānanti upādānassa saṅkhārakkhandhekadesabhāvato	2668	
PA_atk-s02_01a:2668_1	na taṃyeva upādānaṃ te pañcupādānakkhandhā, nāpi aññatra pañcahi upādānakkhandhehi	2668	
PA_atk-s02_01a:2668_2	upādānaṃ. Yadi hi taññeva siyā, rūpādisabhāvampi upādānaṃ siyā. Yadi aññatra siyā,	2668	
PA_atk-s02_01a:2668_3	parasamaye cittavippayutto anusayo viya paṇṇatti viya nibbānaṃ viya ca khandhavinimuttaṃ	2668	
PA_atk-s02_01a:2668_4	vā siyā, chaṭṭho vā khandho paññapetabbo bhaveyya, tasmā evaṃ byākāsi. Tassā byākaraṇaṃ	2668	
PA_atk-s02_01a:2668_5	sutvā “adhigatapatiṭṭhā aya”nti visākho niṭṭhamagamāsi. Na hi sakkā akhīṇāsavena	2668	
PA_atk-s02_01a:2668_6	asambaddhena avitthāyantena padīpasahassaṃ jālentena viya evarūpo guḷho paṭicchanno	2668	
PA_atk-s02_01a:2668_7	tilakkhaṇāhato gambhīro pañho vissajjetuṃ. Niṭṭhaṃ gantvā pana, “ayaṃ dhammadinnā	2668	
PA_atk-s02_01a:2668_8	sāsane laddhapatiṭṭhā adhigatapaṭisambhidā vesārajjappattā bhavamatthake ṭhitā mahākhīṇāsavā,	2668	
PA_atk-s02_01a:2668_9	samatthā mayhaṃ pucchitapañhaṃ kathetuṃ, idāni pana naṃ ovattikasāraṃ pañhaṃ pucchissāmī”ti	2668	
PA_atk-s02_01a:2668_10	cintetvā taṃ pucchanto, kathaṃ panāyyetiādimāha.	26681	
PA_atk-s02_01a:2669_0	461. Tassa vissajjane assutavātiādi mūlapariyāye vitthāritameva. Rūpaṃ attato samanupassatīti,	2669	
PA_atk-s02_01a:2669_1	“idhekacco rūpaṃ attato samanupassati. Yaṃ rūpaṃ so ahaṃ, yo ahaṃ taṃ rūpanti rūpañca	2669	
PA_atk-s02_01a:2669_2	attañca advayaṃ samanupassati. Seyyathāpi nāma telappadīpassa jhāyato yā acci so	2669	
PA_atk-s02_01a:2669_3	vaṇṇo, yo vaṇṇo sā accīti acciñca vaṇṇañca advayaṃ samanupassati. Evameva idhekacco	2669	
PA_atk-s02_01a:2669_4	rūpaṃ attato samanupassati…pe… advayaṃ samanupassatī”ti evaṃ rūpaṃ attāti diṭṭhipassanāya	2669	
PA_atk-s02_01a:2669_5	passati. Rūpavantaṃ vā attānanti arūpaṃ attāti gahetvā chāyāvantaṃ rukkhaṃ viya taṃ	2669	
PA_atk-s02_01a:2669_6	attānaṃ rūpavantaṃ samanupassati. Attani vā rūpanti arūpameva attāti gahetvā pupphasmiṃ	2669	
PA_atk-s02_01a:2669_7	gandhaṃ viya attani rūpaṃ samanupassati. Rūpasmiṃ vā attānanti arūpameva attāti gahetvā	2669	
PA_atk-s02_01a:2669_8	karaṇḍāya maṇiṃ viya attānaṃ rūpasmiṃ samanupassati. Vedanaṃ attatotiādīsupi eseva nayo.	2669	
PA_atk-s02_01a:2670_0	Tattha, rūpaṃ attato samanupassatīti suddharūpameva attāti kathitaṃ. Rūpavantaṃ vā	2670	
PA_atk-s02_01a:2670_1	attānaṃ, attani vā rūpaṃ, rūpasmiṃ vā attānaṃ. Vedanaṃ attato… saññaṃ… saṅkhāre…	2670	
PA_atk-s02_01a:2670_2	viññāṇaṃ attato samanupassatīti imesu sattasu ṭhānesu arūpaṃ attāti kathitaṃ. Vedanāvantaṃ	2670	
PA_atk-s02_01a:2670_3	vā attānaṃ, attani vā vedanaṃ, vedanāya vā attānanti evaṃ catūsu khandhesu tiṇṇaṃ	2670	
PA_atk-s02_01a:2670_4	tiṇṇaṃ vasena dvādasasu ṭhānesu rūpārūpamissako attā kathito. Tattha rūpaṃ attato	2670	
PA_atk-s02_01a:2670_5	samanupassati… vedanaṃ… saññaṃ… saṅkhāre… viññāṇaṃ attato samanupassatīti imesu pañcasu	2670	
PA_atk-s02_01a:2670_6	ṭhānesu ucchedadiṭṭhi kathitā, avasesesu sassatadiṭṭhīti. Evamettha pannarasa bhavadiṭṭhiyo,	2670	
PA_atk-s02_01a:2670_7	pañca vibhavadiṭṭhiyo honti. Na rūpaṃ attatoti ettha rūpaṃ attāti na samanupassati.	2670	
PA_atk-s02_01a:2670_8	Aniccaṃ dukkhaṃ anattāti pana samanupassati. Na rūpavantaṃ attānaṃ…pe… na viññāṇasmiṃ	2670	
PA_atk-s02_01a:2670_9	attānanti ime pañcakkhandhe kenaci pariyāyena attato na samanupassati, sabbākārena	2670	
PA_atk-s02_01a:2670_10	pana aniccā dukkhā anattāti samanupassati.	26701	
PA_atk-s02_01a:2671_0	Ettāvatā theriyā, “evaṃ kho, āvuso visākha, sakkāyadiṭṭhi hotī”ti evaṃ purimapañhaṃ	2671	
PA_atk-s02_01a:2671_1	vissajjentiyā ettakena gamanaṃ hoti, āgamanaṃ hoti, gamanāgamanaṃ hoti, vaṭṭaṃ vattatīti	2671	
PA_atk-s02_01a:2671_2	vaṭṭaṃ matthakaṃ pāpetvā dassitaṃ. Evaṃ kho, āvuso visākha, sakkāyadiṭṭhi na hotīti	2671	
PA_atk-s02_01a:2671_3	pacchimaṃ pañhaṃ vissajjentiyā ettakena gamanaṃ na hoti, āgamanaṃ na hoti, gamanāgamanaṃ	2671	
PA_atk-s02_01a:2671_4	na hoti, vaṭṭaṃ nāma na vattatīti vivaṭṭaṃ matthakaṃ pāpetvā dassitaṃ.	2671	
PA_atk-s02_01a:2672_0	462. Katamo panāyye, ariyo aṭṭhaṅgiko maggoti ayaṃ pañho theriyā paṭipucchitvā vissajjetabbo	2672	
PA_atk-s02_01a:2672_1	bhaveyya – “upāsaka, tayā heṭṭhā maggo pucchito, idha kasmā maggameva pucchasī”ti.	2672	
PA_atk-s02_01a:2672_2	Sā pana attano byattatāya paṇḍiccena tassa adhippāyaṃ sallakkhesi – “iminā upāsakena	2672	
PA_atk-s02_01a:2672_3	heṭṭhā paṭipattivasena maggo pucchito bhavissati, idha pana taṃ saṅkhatāsaṅkhatalokiyalokuttarasaṅgahitāsaṅgahitavasena	2672	
PA_atk-s02_01a:2672_4	pucchitukāmo bhavissatī”ti. Tasmā appaṭipucchitvāva yaṃ yaṃ pucchi, taṃ taṃ vissajjesi.	2672	
PA_atk-s02_01a:2672_5	Tattha saṅkhatoti cetito kappito pakappito āyūhito kato nibbattito samāpajjantena	2672	
PA_atk-s02_01a:2672_6	samāpajjitabbo. Tīhi ca kho, āvuso visākha, khandhehi ariyo aṭṭhaṅgiko maggo saṅgahitoti	2672	
PA_atk-s02_01a:2672_7	ettha yasmā maggo sappadeso, tayo khandhā nippadesā, tasmā ayaṃ sappadesattā nagaraṃ	2672	
PA_atk-s02_01a:2672_8	viya rajjena nippadesehi tīhi khandhehi saṅgahito. Tattha sammāvācādayo tayo sīlameva,	2672	
PA_atk-s02_01a:2672_9	tasmā te sajātito sīlakkhandhena saṅgahitāti. Kiñcāpi hi pāḷiyaṃ sīlakkhandheti bhummena	2672	
PA_atk-s02_01a:2672_10	viya niddeso kato, attho pana karaṇavasena veditabbo. Sammāvāyāmādīsu pana tīsu samādhi	26721	
PA_atk-s02_01a:2672_11	attano dhammatāya ārammaṇe ekaggabhāvena appetuṃ na sakkoti. Vīriye pana paggahakiccaṃ	26721	
PA_atk-s02_01a:2672_12	sādhente satiyā ca apilāpanakiccaṃ sādhentiyā laddhūpakāro hutvā sakkoti.	26721	
PA_atk-s02_01a:2673_0	Tatrāyaṃ upamā – yathā hi “nakkhattaṃ kīḷissāmā”ti uyyānaṃ paviṭṭhesu tīsu sahāyesu	2673	
PA_atk-s02_01a:2673_1	eko supupphitaṃ campakarukkhaṃ disvā hatthaṃ ukkhipitvāpi gahetuṃ na sakkuṇeyya.	2673	
PA_atk-s02_01a:2673_2	Athassa dutiyo onamitvā piṭṭhiṃ dadeyya, so tassa piṭṭhiyaṃ ṭhatvāpi kampamāno gahetuṃ	2673	
PA_atk-s02_01a:2673_3	na sakkuṇeyya. Athassa itaro aṃsakūṭaṃ upanāmeyya, so ekassa piṭṭhiyaṃ ṭhatvā ekassa	2673	
PA_atk-s02_01a:2673_4	aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya. Evaṃsampadamidaṃ	2673	
PA_atk-s02_01a:2673_5	daṭṭhabbaṃ. Ekato uyyānaṃ paviṭṭhā tayo sahāyakā viya hi ekato jātā sammāvāyāmādayo	2673	
PA_atk-s02_01a:2673_6	tayo dhammā. Supupphitacampako viya ārammaṇaṃ. Hatthaṃ ukkhipitvāpi gahetuṃ asakkonto	2673	
PA_atk-s02_01a:2673_7	viya attano dhammatāya ārammaṇe ekaggabhāvena appetuṃ asakkonto samādhi. Piṭṭhiṃ	2673	
PA_atk-s02_01a:2673_8	datvā onatasahāyo viya vāyāmo. Aṃsakūṭaṃ datvā ṭhitasahāyo viya sati. Yathā tesu	2673	
PA_atk-s02_01a:2673_9	ekassa piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ	2673	
PA_atk-s02_01a:2673_10	sakkoti, evamevaṃ vīriye paggahakiccaṃ sādhente, satiyā ca apilāpanakiccaṃ sādhentiyā	26731	
PA_atk-s02_01a:2673_11	laddhupakāro samādhi sakkoti ārammaṇe ekaggabhāvena appetuṃ. Tasmā samādhiyevettha	26731	
PA_atk-s02_01a:2673_12	sajātito samādhikkhandhena saṅgahito. Vāyāmasatiyo pana kiriyato saṅgahitā honti.	26731	
PA_atk-s02_01a:2674_0	Sammādiṭṭhisammāsaṅkappesupi paññā attano dhammatāya aniccaṃ dukkhaṃ anattāti ārammaṇaṃ	2674	
PA_atk-s02_01a:2674_1	nicchetuṃ na sakkoti, vitakke pana ākoṭetvā ākoṭetvā dente sakkoti. Kathaṃ? Yathā	2674	
PA_atk-s02_01a:2674_2	hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhudaleneva	2674	
PA_atk-s02_01a:2674_3	parivattetuṃ sakkoti, aṅgulipabbehi pana parivattetvā ito cito ca oloketuṃ sakkoti.	2674	
PA_atk-s02_01a:2674_4	Evameva na paññā attano dhammatāya aniccādivasena ārammaṇaṃ nicchetuṃ sakkoti, abhiniropanalakkhaṇena	2674	
PA_atk-s02_01a:2674_5	pana āhananapariyāhananarasena vitakkena ākoṭentena viya parivattentena viya ca ādāyā	2674	
PA_atk-s02_01a:2674_6	dinnameva vinicchetuṃ sakkoti. Tasmā idhāpi sammādiṭṭhiyeva sajātito paññākkhandhena	2674	
PA_atk-s02_01a:2674_7	saṅgahitā. Sammāsaṅkappo pana kiriyato saṅgahito hoti. Iti imehi tīhi khandhehi maggo	2674	
PA_atk-s02_01a:2674_8	saṅgahaṃ gacchati. Tena vuttaṃ – “tīhi ca kho, āvuso visākha, khandhehi ariyo aṭṭhaṅgiko maggo saṅgahito”ti.	2674	
PA_atk-s02_01a:2675_0	Idāni ekacittakkhaṇikaṃ maggasamādhiṃ sanimittaṃ saparikkhāraṃ pucchanto, katamo	2675	
PA_atk-s02_01a:2675_1	panāyyetiādimāha. Tassa vissajjane cattāro satipaṭṭhānā maggakkhaṇe catukiccasādhanavasena	2675	
PA_atk-s02_01a:2675_2	uppannā sati, sā samādhissa paccayatthena nimittaṃ. Cattāro sammappadhānā catukiccasādhanavaseneva	2675	
PA_atk-s02_01a:2675_3	uppannaṃ vīriyaṃ, taṃ parivāraṭṭhena parikkhāro hoti. Tesaṃyeva dhammānanti tesaṃ	2675	
PA_atk-s02_01a:2675_4	maggasampayuttadhammānaṃ. Āsevanātiādīsu ekacittakkhaṇikāyeva āsevanādayo vuttāti.	2675	
PA_atk-s02_01a:2676_0	Vitaṇḍavādī pana, “ekacittakkhaṇiko nāma maggo natthi, ‘evaṃ bhāveyya satta vassānī’ti	2676	
PA_atk-s02_01a:2676_1	hi vacanato sattapi vassāni maggabhāvanā hoti, kilesā pana lahu chijjantā sattahi	2676	
PA_atk-s02_01a:2676_2	ñāṇehi chijjantī”ti vadati. So “suttaṃ āharā”ti vattabbo. Addhā aññaṃ apassanto,	2676	
PA_atk-s02_01a:2676_3	“yā tesaṃyeva dhammānaṃ āsevanā bhāvanā bahulīkamma”nti idameva suttaṃ āharitvā,	2676	
PA_atk-s02_01a:2676_4	“aññena cittena āsevati, aññena bhāveti, aññena bahulīkarotī”ti vakkhati. Tato vattabbo	2676	
PA_atk-s02_01a:2676_5	– “kiṃ panidaṃ, suttaṃ neyyatthaṃ nītattha”nti. Tato vakkhati – “nītatthaṃ yathā	2676	
PA_atk-s02_01a:2676_6	suttaṃ tatheva attho”ti. Tassa idaṃ uttaraṃ – evaṃ sante ekaṃ cittaṃ āsevamānaṃ uppannaṃ,	2676	
PA_atk-s02_01a:2676_7	aparampi āsevamānaṃ, aparampi āsevamānanti evaṃ divasampi āsevanāva bhavissati, kuto	2676	
PA_atk-s02_01a:2676_8	bhāvanā, kuto bahulīkammaṃ? Ekaṃ vā bhāvayamānaṃ uppannaṃ aparampi bhāvayamānaṃ aparampi	2676	
PA_atk-s02_01a:2676_9	bhāvayamānanti evaṃ divasampi bhāvanāva bhavissati, kuto āsevanā kuto bahulīkammaṃ?	2676	
PA_atk-s02_01a:2676_10	Ekaṃ vā bahulīkarontaṃ uppannaṃ, aparampi bahulīkarontaṃ, aparampi bahulīkarontanti	26761	
PA_atk-s02_01a:2676_11	evaṃ divasampi bahulīkammameva bhavissati kuto āsevanā, kuto bhāvanāti.	26761	
PA_atk-s02_01a:2677_0	Atha vā evaṃ vadeyya – “ekena cittena āsevati, dvīhi bhāveti, tīhi bahulīkaroti.	2677	
PA_atk-s02_01a:2677_1	Dvīhi vā āsevati, tīhi bhāveti, ekena bahulīkaroti. Tīhi vā āsevati, ekena bhāveti,	2677	
PA_atk-s02_01a:2677_2	dvīhi bahulīkarotī”ti. So vattabbo – “mā suttaṃ me laddhanti yaṃ vā taṃ vā avaca.	2677	
PA_atk-s02_01a:2677_3	Pañhaṃ vissajjentena nāma ācariyassa santike vasitvā buddhavacanaṃ uggaṇhitvā attharasaṃ	2677	
PA_atk-s02_01a:2677_4	viditvā vattabbaṃ hoti. Ekacittakkhaṇikāva ayaṃ āsevanā, ekacittakkhaṇikā bhāvanā,	2677	
PA_atk-s02_01a:2677_5	ekacittakkhaṇikaṃ bahulīkammaṃ. Khayagāmilokuttaramaggo bahulacittakkhaṇiko nāma	2677	
PA_atk-s02_01a:2677_6	natthi, ‘ekacittakkhaṇikoyevā’ti saññāpetabbo. Sace sañjānāti, sañjānātu, no ce sañjānāti,	2677	
PA_atk-s02_01a:2677_7	gaccha pātova vihāraṃ pavisitvā yāguṃ pivāhī”ti uyyojetabbo.	2677	
PA_atk-s02_01a:2678_0	463. Kati panāyye saṅkhārāti idha kiṃ pucchati? Ye saṅkhāre nirodhetvā nirodhaṃ samāpajjati,	2678	
PA_atk-s02_01a:2678_1	te pucchissāmīti pucchati. Tenevassa adhippāyaṃ ñatvā therī, puññābhisaṅkhārādīsu	2678	
PA_atk-s02_01a:2678_2	anekesu saṅkhāresu vijjamānesupi, kāyasaṅkhārādayova ācikkhantī, tayome, āvusotiādimāha.	2678	
PA_atk-s02_01a:2678_3	Tattha kāyapaṭibaddhattā kāyena saṅkharīyati karīyati nibbattīyatīti kāyasaṅkhāro.	2678	
PA_atk-s02_01a:2678_4	Vācaṃ saṅkharoti karoti nibbattetīti vacīsaṅkhāro. Cittapaṭibaddhattā cittena saṅkharīyati	2678	
PA_atk-s02_01a:2678_5	karīyati nibbattīyatīti cittasaṅkhāro. Katamo panāyyeti idha kiṃ pucchati? Ime saṅkhārā	2678	
PA_atk-s02_01a:2678_6	aññamaññamissā āluḷitā avibhūtā duddīpanā. Tathā hi, kāyadvāre ādānagahaṇamuñcanacopanāni	2678	
PA_atk-s02_01a:2678_7	pāpetvā uppannā aṭṭha kāmāvacarakusalacetanā dvādasa akusalacetanāti evaṃ kusalākusalā	2678	
PA_atk-s02_01a:2678_8	vīsati cetanāpi assāsapassāsāpi kāyasaṅkhārātveva vuccanti. Vacīdvāre hanusaṃcopanaṃ	2678	
PA_atk-s02_01a:2678_9	vacībhedaṃ pāpetvā uppannā vuttappakārāva vīsati cetanāpi vitakkavicārāpi vacīsaṅkhārotveva	2678	
PA_atk-s02_01a:2678_10	vuccanti. Kāyavacīdvāresu copanaṃ apattā raho nisinnassa cintayato uppannā kusalākusalā	26781	
PA_atk-s02_01a:2678_11	ekūnatiṃsa cetanāpi saññā ca vedanā cāti ime dve dhammāpi cittasaṅkhārotveva vuccanti.	26781	
PA_atk-s02_01a:2678_12	Evaṃ ime saṅkhārā aññamaññamissā āluḷitā avibhūtā duddīpanā. Te pākaṭe vibhūte katvā	26781	
PA_atk-s02_01a:2678_13	kathāpessāmīti pucchati.	26781	
PA_atk-s02_01a:2679_0	Kasmā panāyyeti idha kāyasaṅkhārādināmassa padatthaṃ pucchati. Tassa vissajjane kāyappaṭibaddhāti	2679	
PA_atk-s02_01a:2679_1	kāyanissitā, kāye sati honti, asati na honti. Cittappaṭibaddhāti cittanissitā, citte	2679	
PA_atk-s02_01a:2679_2	sati honti, asati na honti.	2679	
PA_atk-s02_01a:2680_0	464. Idāni kiṃ nu kho esā saññāvedayitanirodhaṃ valañjeti, na valañjeti. Ciṇṇavasī	2680	
PA_atk-s02_01a:2680_1	vā tattha no ciṇṇavasīti jānanatthaṃ pucchanto, kathaṃ panāyye, saññāvedayitanirodhasamāpatti	2680	
PA_atk-s02_01a:2680_2	hotītiādimāha. Tassa vissajjane samāpajjissanti vā samāpajjāmīti vā padadvayena nevasaññānāsaññāyatanasamāpattikālo	2680	
PA_atk-s02_01a:2680_3	kathito. Samāpannoti padena antonirodho. Tathā purimehi dvīhi padehi sacittakakālo	2680	
PA_atk-s02_01a:2680_4	kathito, pacchimena acittakakālo. Pubbeva tathā cittaṃ bhāvitaṃ hotīti nirodhasamāpattito	2680	
PA_atk-s02_01a:2680_5	pubbe addhānaparicchedakāleyeva, ettakaṃ kālaṃ acittako bhavissāmīti addhānaparicchedacittaṃ	2680	
PA_atk-s02_01a:2680_6	bhāvitaṃ hoti. Yaṃ taṃ tathattāya upanetīti yaṃ evaṃ bhāvitaṃ cittaṃ, taṃ puggalaṃ	2680	
PA_atk-s02_01a:2680_7	tathattāya acittakabhāvāya upaneti.	2680	
PA_atk-s02_01a:2681_0	Paṭhamaṃ nirujjhati vacīsaṅkhāroti sesasaṅkhārehi paṭhamaṃ dutiyajjhāneyeva nirujjhati.	2681	
PA_atk-s02_01a:2681_1	Tato kāyasaṅkhāroti tato paraṃ kāyasaṅkhāro catutthajjhāne nirujjhati. Tato cittasaṅkhāroti	2681	
PA_atk-s02_01a:2681_2	tato paraṃ cittasaṅkhāro antonirodhe nirujjhati. Vuṭṭhahissanti vā vuṭṭhahāmīti vā	2681	
PA_atk-s02_01a:2681_3	padadvayena antonirodhakālo kathito. Vuṭṭhitoti padena phalasamāpattikālo. Tathā	2681	
PA_atk-s02_01a:2681_4	purimehi dvīhi padehi acittakakālo kathito, pacchimena sacittakakālo. Pubbeva tathā	2681	
PA_atk-s02_01a:2681_5	cittaṃ bhāvitaṃ hotīti nirodhasamāpattito pubbe addhānaparicchedakāleyeva ettakaṃ	2681	
PA_atk-s02_01a:2681_6	kālaṃ acittako hutvā tato paraṃ sacittako bhavissāmīti addhānaparicchedacittaṃ bhāvitaṃ	2681	
PA_atk-s02_01a:2681_7	hoti. Yaṃ taṃ tathattāya upanetīti yaṃ evaṃ bhāvitaṃ cittaṃ, taṃ puggalaṃ tathattāya	2681	
PA_atk-s02_01a:2681_8	sacittakabhāvāya upaneti. Iti heṭṭhā nirodhasamāpajjanakālo gahito, idha nirodhato vuṭṭhānakālo.	2681	
PA_atk-s02_01a:2682_0	Idāni nirodhakathaṃ kathetuṃ vāroti nirodhakathā kathetabbā siyā, sā panesā, “dvīhi	2682	
PA_atk-s02_01a:2682_1	balehi samannāgatattā tayo ca saṅkhārānaṃ paṭippassaddhiyā soḷasahi ñāṇacariyāhi	2682	
PA_atk-s02_01a:2682_2	navahi samādhicariyāhi vasībhāvatāpaññā nirodhasamāpattiyā ñāṇa”nti mātikaṃ ṭhapetvā	2682	
PA_atk-s02_01a:2682_3	sabbākārena visuddhimagge kathitā. Tasmā tattha kathitanayeneva gahetabbā. Ko panāyaṃ	2682	
PA_atk-s02_01a:2682_4	nirodho nāma? Catunnaṃ khandhānaṃ paṭisaṅkhā appavatti. Atha kimatthametaṃ samāpajjantīti.	2682	
PA_atk-s02_01a:2682_5	Saṅkhārānaṃ pavatte ukkaṇṭhitā sattāhaṃ acittakā hutvā sukhaṃ viharissāma, diṭṭhadhammanibbānaṃ	2682	
PA_atk-s02_01a:2682_6	nāmetaṃ, yadidaṃ nirodhoti etadatthaṃ samāpajjanti.	2682	
PA_atk-s02_01a:2683_0	Paṭhamaṃ uppajjati cittasaṅkhāroti nirodhā vuṭṭhahantassa hi phalasamāpatticittaṃ	2683	
PA_atk-s02_01a:2683_1	paṭhamaṃ uppajjati. Taṃsampayuttaṃ saññañca vedanañca sandhāya, “paṭhamaṃ uppajjati	2683	
PA_atk-s02_01a:2683_2	cittasaṅkhāro”ti āha. Tato kāyasaṅkhāroti tato paraṃ bhavaṅgasamaye kāyasaṅkhāro	2683	
PA_atk-s02_01a:2683_3	uppajjati. Kiṃ pana phalasamāpatti assāsapassāse na samuṭṭhāpetīti? Samuṭṭhāpeti.	2683	
PA_atk-s02_01a:2683_4	Imassa pana catutthajjhānikā phalasamāpatti, sā na samuṭṭhāpeti. Kiṃ vā etena phalasamāpatti	2683	
PA_atk-s02_01a:2683_5	paṭhamajjhānikā vā hotu, dutiyatatiyacatutthajjhānikā vā, santāya samāpattiyā vuṭṭhitassa	2683	
PA_atk-s02_01a:2683_6	bhikkhuno assāsapassāsā abbohārikā honti. Tesaṃ abbohārikabhāvo sañjīvattheravatthunā	2683	
PA_atk-s02_01a:2683_7	veditabbo. Sañjīvattherassa hi samāpattito vuṭṭhāya kiṃsukapupphasadise vītaccitaṅgāre	2683	
PA_atk-s02_01a:2683_8	maddamānassa gacchato cīvare aṃsumattampi na jhāyi, usumākāramattampi nāhosi, samāpattiphalaṃ	2683	
PA_atk-s02_01a:2683_9	nāmetanti vadanti. Evamevaṃ santāya samāpattiyā vuṭṭhitassa bhikkhuno assāsapassāsā	2683	
PA_atk-s02_01a:2683_10	abbohārikā hontīti bhavaṅgasamayenevetaṃ kathitanti veditabbaṃ.	26831	
PA_atk-s02_01a:2684_0	Tato vacīsaṅkhāroti tato paraṃ kiriyamayapavattavaḷañjanakāle vacīsaṅkhāro uppajjati.	2684	
PA_atk-s02_01a:2684_1	Kiṃ bhavaṅgaṃ vitakkavicāre na samuṭṭhāpetīti? Samuṭṭhāpeti. Taṃsamuṭṭhānā pana vitakkavicārā	2684	
PA_atk-s02_01a:2684_2	vācaṃ abhisaṅkhātuṃ na sakkontīti kiriyamayapavattavaḷañjanakālenevataṃ kathitaṃ.	2684	
PA_atk-s02_01a:2684_3	Suññato phassotiādayo saguṇenāpi ārammaṇenāpi kathetabbā. Saguṇena tāva suññatā nāma	2684	
PA_atk-s02_01a:2684_4	phalasamāpatti, tāya sahajātaṃ phassaṃ sandhāya suññato phassoti vuttaṃ. Animittāpaṇihitesupieseva	2684	
PA_atk-s02_01a:2684_5	nayo. Ārammaṇena pana nibbānaṃ rāgādīhi suññattā suññaṃ nāma, rāganimittādīnaṃ abhāvā	2684	
PA_atk-s02_01a:2684_6	animittaṃ, rāgadosamohappaṇidhīnaṃ abhāvā appaṇihitaṃ. Suññataṃ nibbānaṃ ārammaṇaṃ	2684	
PA_atk-s02_01a:2684_7	katvā uppannaphalasamāpattiyaṃ phasso suññato nāma. Animittāpaṇihitesupi eseva nayo.	2684	
PA_atk-s02_01a:2685_0	Aparā āgamaniyakathā nāma hoti, suññatā, animittā, appaṇihitāti hi vipassanāpi vuccati.	2685	
PA_atk-s02_01a:2685_1	Tattha yo bhikkhu saṅkhāre aniccato pariggahetvā aniccato disvā aniccato vuṭṭhāti,	2685	
PA_atk-s02_01a:2685_2	tassa vuṭṭhānagāminivipassanā animittā nāma hoti. Yo dukkhato pariggahetvā dukkhato	2685	
PA_atk-s02_01a:2685_3	disvā dukkhato vuṭṭhāti, tassa appaṇihitā nāma. Yo anattato pariggahetvā anattato	2685	
PA_atk-s02_01a:2685_4	disvā anattato vuṭṭhāti, tassa suññatā nāma. Tattha animittavipassanāya maggo animitto	2685	
PA_atk-s02_01a:2685_5	nāma, animittamaggassa phalaṃ animittaṃ nāma. Animittaphalasamāpattisahajāte phasse	2685	
PA_atk-s02_01a:2685_6	phusante animitto phasso phusatīti vuccati. Appaṇihitasuññatesupi eseva nayo. Āgamaniyena	2685	
PA_atk-s02_01a:2685_7	kathite pana suññato vā phasso animitto vā phasso appaṇihito vā phassoti vikappo	2685	
PA_atk-s02_01a:2685_8	āpajjeyya, tasmā saguṇena ceva ārammaṇena ca kathetabbaṃ. Evañhi tayo phassā phusantīti sameti.	2685	
PA_atk-s02_01a:2686_0	Vivekaninnantiādīsu nibbānaṃ viveko nāma, tasmiṃ viveke ninnaṃ onatanti vivekaninnaṃ.	2686	
PA_atk-s02_01a:2686_1	Aññato āgantvā yena viveko, tena vaṅkaṃ viya hutvā ṭhitanti vivekapoṇaṃ. Yena viveko,	2686	
PA_atk-s02_01a:2686_2	tena patamānaṃ viya ṭhitanti vivekapabbhāraṃ.	2686	
PA_atk-s02_01a:2687_0	465. Idāni yā vedanā nirodhetvā nirodhasamāpattiṃ samāpajjati, tā pucchissāmīti pucchanto	2687	
PA_atk-s02_01a:2687_1	kati panāyye, vedanāti āha. Kāyikaṃ vātiādīsu pañcadvārikaṃ sukhaṃ kāyikaṃ nāma,	2687	
PA_atk-s02_01a:2687_2	manodvārikaṃ cetasikaṃ nāmāti veditabbaṃ. Tattha sukhanti sabhāvaniddeso. Sātanti	2687	
PA_atk-s02_01a:2687_3	tasseva madhurabhāvadīpakaṃ vevacanaṃ. Vedayitanti vedayitabhāvadīpakaṃ, sabbavedanānaṃ	2687	
PA_atk-s02_01a:2687_4	sādhāraṇavacanaṃ. Sesapadesupi eseva nayo. Ṭhitisukhā vipariṇāmadukkhātiādīsu sukhāya	2687	
PA_atk-s02_01a:2687_5	vedanāya atthibhāvo sukhaṃ, natthibhāvo dukkhaṃ. Dukkhāya vedanāya atthibhāvo dukkhaṃ,	2687	
PA_atk-s02_01a:2687_6	natthibhāvo sukhaṃ. Adukkhamasukhāya vedanāya jānanabhāvo sukhaṃ, ajānanabhāvo dukkhanti attho.	2687	
PA_atk-s02_01a:2688_0	Kiṃ anusayo anusetīti katamo anusayo anuseti. Appahīnaṭṭhena sayito viya hotīti anusayapucchaṃ	2688	
PA_atk-s02_01a:2688_1	pucchati. Na kho, āvuso visākha, sabbāya sukhāya vedanāya rāgānusayo anusetīti na	2688	
PA_atk-s02_01a:2688_2	sabbāya sukhāya vedanāya rāgānusayo anuseti. Na sabbāya sukhāya vedanāya so appahīno,	2688	
PA_atk-s02_01a:2688_3	na sabbaṃ sukhaṃ vedanaṃ ārabbha uppajjatīti attho. Esa nayo sabbattha. Kiṃ pahātabbanti	2688	
PA_atk-s02_01a:2688_4	ayaṃ pahānapucchā nāma.	2688	
PA_atk-s02_01a:2689_0	Rāgaṃ tena pajahatīti ettha ekeneva byākaraṇena dve pucchā vissajjesi. Idha bhikkhu	2689	
PA_atk-s02_01a:2689_1	rāgānusayaṃ vikkhambhetvā paṭhamajjhānaṃ samāpajjati, jhānavikkhambhitaṃ rāgānusayaṃ	2689	
PA_atk-s02_01a:2689_2	tathā vikkhambhitameva katvā vipassanaṃ vaḍḍhetvā anāgāmimaggena samugghāteti. So	2689	
PA_atk-s02_01a:2689_3	anāgāmimaggena pahīnopi tathā vikkhambhitattāva paṭhamajjhāne nānuseti nāma. Tenāha	2689	
PA_atk-s02_01a:2689_4	– “na tattha rāgānusayo anusetī”ti. Tadāyatananti taṃ āyatanaṃ, paramassāsabhāvena	2689	
PA_atk-s02_01a:2689_5	patiṭṭhānabhūtaṃ arahattanti attho. Iti anuttaresūti evaṃ anuttarā vimokkhāti laddhanāme	2689	
PA_atk-s02_01a:2689_6	arahatte. Pihaṃ upaṭṭhāpayatoti patthanaṃ paṭṭhapentassa. Uppajjati pihāpaccayā domanassanti	2689	
PA_atk-s02_01a:2689_7	patthanāya paṭṭhapanamūlakaṃ domanassaṃ uppajjati. Taṃ panetaṃ na patthanāya paṭṭhapanamūlakaṃ	2689	
PA_atk-s02_01a:2689_8	uppajjati, patthetvā alabhantassa pana alābhamūlakaṃ uppajjamānaṃ, “uppajjati pihāpaccayā”ti	2689	
PA_atk-s02_01a:2689_9	vuttaṃ. Tattha kiñcāpi domanassaṃ nāma ekantena akusalaṃ, idaṃ pana sevitabbaṃ domanassaṃ	2689	
PA_atk-s02_01a:2689_10	vaṭṭatīti vadanti. Yogino hi temāsikaṃ chamāsikaṃ vā navamāsikaṃ vā paṭipadaṃ gaṇhanti.	26891	
PA_atk-s02_01a:2689_11	Tesu yo taṃ taṃ paṭipadaṃ gahetvā antokālaparicchedeyeva arahattaṃ pāpuṇissāmīti	26891	
PA_atk-s02_01a:2689_12	ghaṭento vāyamanto na sakkoti yathāparicchinnakālena pāpuṇituṃ, tassa balavadomanassaṃ	26891	
PA_atk-s02_01a:2689_13	uppajjati, āḷindikavāsimahāphussadevattherassa viya assudhārā pavattanti. Thero kira	26891	
PA_atk-s02_01a:2689_14	ekūnavīsativassāni gatapaccāgatavattaṃ pūresi. Tassa, “imasmiṃ vāre arahattaṃ gaṇhissāmi,	26891	
PA_atk-s02_01a:2689_15	imasmiṃ vāre visuddhipavāraṇaṃ pavāressāmī”ti mānasaṃ bandhitvā samaṇadhammaṃ karontasseva	26891	
PA_atk-s02_01a:2689_16	ekūnavīsativassāni atikkantāni. Pavāraṇādivase āgate therassa assupātena muttadivaso	26891	
PA_atk-s02_01a:2689_17	nāma nāhosi. Vīsatime pana vasse arahattaṃ pāṇuṇi.	26891	
PA_atk-s02_01a:2690_0	Paṭighaṃ tena pajahatīti ettha domanasseneva paṭighaṃ pajahati. Na hi paṭigheneva	2690	
PA_atk-s02_01a:2690_1	paṭighappahānaṃ, domanassena vā domanassappahānaṃ nāma atthi. Ayaṃ pana bhikkhu temāsikādīsu	2690	
PA_atk-s02_01a:2690_2	aññataraṃ paṭipadaṃ gahetvā iti paṭisañcikkhati – “passa bhikkhu, kiṃ tuyhaṃ sīlena	2690	
PA_atk-s02_01a:2690_3	hīnaṭṭhānaṃ atthi, udāhu vīriyena, udāhu paññāya, nanu te sīlaṃ suparisuddhaṃ vīriyaṃ	2690	
PA_atk-s02_01a:2690_4	supaggahitaṃ paññā sūrā hutvā vahatī”ti. So evaṃ paṭisañcikkhitvā, “na dāni puna	2690	
PA_atk-s02_01a:2690_5	imassa domanassassa uppajjituṃ dassāmī”ti vīriyaṃ daḷhaṃ katvā antotemāse vā antochamāse	2690	
PA_atk-s02_01a:2690_6	vā antonavamāse vā anāgāmimaggena taṃ samugghāteti. Iminā pariyāyena paṭigheneva	2690	
PA_atk-s02_01a:2690_7	paṭighaṃ, domanasseneva domanassaṃ pajahati nāma.	2690	
PA_atk-s02_01a:2691_0	Na tattha paṭighānusayo anusetīti tattha evarūpe domanasse paṭighānusayo nānuseti.	2691	
PA_atk-s02_01a:2691_1	Na taṃ ārabbha uppajjati, pahīnova tattha paṭighānusayoti attho. Avijjaṃ tena pajahatīti	2691	
PA_atk-s02_01a:2691_2	idha bhikkhu avijjānusayaṃ vikkhambhetvā catutthajjhānaṃ samāpajjati, jhānavikkhambhitaṃ	2691	
PA_atk-s02_01a:2691_3	avijjānusayaṃ tathā vikkhambhitameva katvā vipassanaṃ vaḍḍhetvā arahattamaggena samugghāteti.	2691	
PA_atk-s02_01a:2691_4	So arahattamaggena pahīnopi tathā vikkhambhitattāva catutthajjhāne nānuseti nāma.	2691	
PA_atk-s02_01a:2691_5	Tenāha – “na tattha avijjānusayo anusetī”ti.	2691	
PA_atk-s02_01a:2692_0	466. Idāni paṭibhāgapucchaṃ pucchanto sukhāya panāyyetiādimāha. Tassa vissajjane	2692	
PA_atk-s02_01a:2692_1	yasmā sukhassa dukkhaṃ, dukkhassa ca sukhaṃ paccanīkaṃ, tasmā dvīsu vedanāsu visabhāgapaṭibhāgo	2692	
PA_atk-s02_01a:2692_2	kathito. Upekkhā pana andhakārā avibhūtā duddīpanā, avijjāpi tādisāvāti tenettha	2692	
PA_atk-s02_01a:2692_3	sabhāgapaṭibhāgo kathito. Yattakesu pana ṭhānesu avijjā tamaṃ karoti, tattakesu vijjā	2692	
PA_atk-s02_01a:2692_4	tamaṃ vinodetīti visabhāgapaṭibhāgo kathito. Avijjāya kho, āvusoti ettha ubhopete	2692	
PA_atk-s02_01a:2692_5	dhammā anāsavā lokuttarāti sabhāgapaṭibhāgova kathito. Vimuttiyā kho, āvusoti ettha	2692	
PA_atk-s02_01a:2692_6	anāsavaṭṭhena lokuttaraṭṭhena abyākataṭṭhena ca sabhāgapaṭibhāgova kathito. Accayāsīti	2692	
PA_atk-s02_01a:2692_7	ettha pañhaṃ atikkamitvā gatosīti attho. Nāsakkhi pañhānaṃ pariyantaṃ gahetunti pañhānaṃ	2692	
PA_atk-s02_01a:2692_8	paricchedapamāṇaṃ gahetuṃ nāsakkhi, appaṭibhāgadhammassa paṭibhāgaṃ pucchi. Nibbānaṃ	2692	
PA_atk-s02_01a:2692_9	nāmetaṃ appaṭibhāgaṃ, na sakkā nīlaṃ vā pītakaṃ vāti kenaci dhammena saddhiṃ paṭibhāgaṃ	2692	
PA_atk-s02_01a:2692_10	katvā dassetuṃ. Tañca tvaṃ iminā adhippāyena pucchasīti attho.	26921	
PA_atk-s02_01a:2693_0	Ettāvatā cāyaṃ upāsako yathā nāma sattame ghare salākabhattaṃ labhitvā gato bhikkhu	2693	
PA_atk-s02_01a:2693_1	satta gharāni atikkamma aṭṭhamassa dvāre ṭhito sabbānipi satta gehāni viraddhova	2693	
PA_atk-s02_01a:2693_2	na aññāsi, evamevaṃ appaṭibhāgadhammassa paṭibhāgaṃ pucchanto sabbāsupi sattasu sappaṭibhāgapucchāsu	2693	
PA_atk-s02_01a:2693_3	viraddhova hotīti veditabbo. Nibbānogadhanti nibbānabbhantaraṃ nibbānaṃ anupaviṭṭhaṃ.	2693	
PA_atk-s02_01a:2693_4	Nibbānaparāyananti nibbānaṃ paraṃ ayanamassa parā gati, na tato paraṃ gacchatīti	2693	
PA_atk-s02_01a:2693_5	attho. Nibbānaṃ pariyosānaṃ avasānaṃ assāti nibbānapariyosānaṃ.	2693	
PA_atk-s02_01a:2694_0	467. Paṇḍitāti paṇḍiccena samannāgatā, dhātukusalā āyatanakusalā paṭiccasamuppādakusalā	2694	
PA_atk-s02_01a:2694_1	ṭhānāṭṭhānakusalāti attho. Mahāpaññāti mahante atthe mahante dhamme mahantā niruttiyo	2694	
PA_atk-s02_01a:2694_2	mahantāni paṭibhānāni pariggaṇhanasamatthāya paññāya samannāgatā. Yathā taṃ dhammadinnāyāti	2694	
PA_atk-s02_01a:2694_3	yathā dhammadinnāya bhikkhuniyā byākataṃ, ahampi taṃ evamevaṃ byākareyyanti. Ettāvatā	2694	
PA_atk-s02_01a:2694_4	ca pana ayaṃ suttanto jinabhāsito nāma jāto, na sāvakabhāsito. Yathā hi rājayuttehi	2694	
PA_atk-s02_01a:2694_5	likhitaṃ paṇṇaṃ yāva rājamuddikāya na lañchitaṃ hoti, na tāva rājapaṇṇanti saṅkhyaṃ	2694	
PA_atk-s02_01a:2694_6	gacchati; lañchitamattaṃ pana rājapaṇṇaṃ nāma hoti, tathā, “ahampi taṃ evameva byākareyya”nti	2694	
PA_atk-s02_01a:2694_7	imāya jinavacanamuddikāya lañchitattā ayaṃ suttanto āhaccavacanena jinabhāsito nāma	2694	
PA_atk-s02_01a:2694_8	jāto. Sesaṃ sabbattha uttānatthamevāti.	2694	
PA_atk-s02_01a:2695	Papañcasūdaniyā majjhimanikāyaṭṭhakathāya	269	
PA_atk-s02_01a:2696	Cūḷavedallasuttavaṇṇanā niṭṭhitā.	269	
PA_atk-s02_01a:2697	5. Cūḷadhammasamādānasuttavaṇṇanā	269	
PA_atk-s02_01a:2698_0	468. Evaṃ me sutanti cūḷadhammasamādānasuttaṃ. Tattha dhammasamādānānīti dhammoti	2698	
PA_atk-s02_01a:2698_1	gahitagahaṇāni. Paccuppannasukhanti paccuppanne sukhaṃ, āyūhanakkhaṇe sukhaṃ sukaraṃ	2698	
PA_atk-s02_01a:2698_2	sukhena sakkā pūretuṃ. Āyatiṃ dukkhavipākanti anāgate vipākakāle dukkhavipākaṃ. Iminā	2698	
PA_atk-s02_01a:2698_3	upāyena sabbapadesu attho veditabbo.	2698	
PA_atk-s02_01a:2699_0	469. Natthi kāmesu dosoti vatthukāmesupi kilesakāmesupi doso natthi. Pātabyataṃ āpajjantīti	2699	
PA_atk-s02_01a:2699_1	te vatthukāmesu kilesakāmena pātabyataṃ pivitabbataṃ, yathāruci paribhuñjitabbataṃ	2699	
PA_atk-s02_01a:2699_2	āpajjantīti attho. Moḷibaddhāhīti moḷiṃ katvā baddhakesāhi. Paribbājikāhīti tāpasaparibbājikāhi.	2699	
PA_atk-s02_01a:2699_3	Evamāhaṃsūti evaṃ vadanti. Pariññaṃ paññapentīti pahānaṃ samatikkamaṃ paññapenti.	2699	
PA_atk-s02_01a:2699_4	Māluvāsipāṭikāti dīghasaṇṭhānaṃ māluvāpakkaṃ. Phaleyyāti ātapena sussitvā bhijjeyya.	2699	
PA_atk-s02_01a:2699_5	Sālamūleti sālarukkhassa samīpe. Santāsaṃ āpajjeyyāti kasmā āpajjati? Bhavanavināsabhayā.	2699	
PA_atk-s02_01a:2699_6	Rukkhamūle patitamāluvābījato hi latā uppajjitvā rukkhaṃ abhiruhati. Sā mahāpattā	2699	
PA_atk-s02_01a:2699_7	ceva hoti bahupattā ca, koviḷārapattasadisehi pattehi samannāgatā. Atha taṃ rukkhaṃ	2699	
PA_atk-s02_01a:2699_8	mūlato paṭṭhāya vinandhamānā sabbaviṭapāni sañchādetvā mahantaṃ bhāraṃ janetvā tiṭṭhati.	2699	
PA_atk-s02_01a:2699_9	Sā vāte vā vāyante deve vā vassante oghanaṃ janetvā tassa rukkhassa sabbasākhāpasākhaṃ	2699	
PA_atk-s02_01a:2699_10	bhañjati, bhūmiyaṃ nipāteti. Tato tasmiṃ rukkhe patiṭṭhitavimānaṃ bhijjati nassati.	26991	
PA_atk-s02_01a:2699_11	Iti sā bhavanavināsabhayā santāsaṃ āpajjati.	26991	
PA_atk-s02_01a:2700_0	Ārāmadevatāti tattha tattha pupphārāmaphalārāmesu adhivatthā devatā. Vanadevatāti	2700	
PA_atk-s02_01a:2700_1	andhavanasubhagavanādīsu vanesu adhivatthā devatā. Rukkhadevatāti abhilakkhitesu	2700	
PA_atk-s02_01a:2700_2	naḷerupucimandādīsu rukkhesu adhivatthā devatā. Osadhitiṇavanappatīsūti harītakīāmalakīādīsu	2700	
PA_atk-s02_01a:2700_3	osadhīsu tālanāḷikerādīsu tiṇesu vanajeṭṭhakesu ca vanappatirukkhesu adhivatthā devatā.	2700	
PA_atk-s02_01a:2700_4	Vanakammikāti vane kasanalāyanadāruāharaṇagorakkhādīsu kenacideva kammena vā vicarakamanussā.	2700	
PA_atk-s02_01a:2700_5	Uddhareyyunti khādeyyuṃ. Vilambinīti vātena pahatapahataṭṭhānesu keḷiṃ karontī viya	2700	
PA_atk-s02_01a:2700_6	vilambantī. Sukho imissāti evarūpāya māluvālatāya samphassopi sukho, dassanampi sukhaṃ.	2700	
PA_atk-s02_01a:2700_7	Ayaṃ me dārakānaṃ āpānamaṇḍalaṃ bhavissati, kīḷābhūmi bhavissati, dutiyaṃ me vimānaṃ	2700	
PA_atk-s02_01a:2700_8	paṭiladdhanti latāya dassanepi samphassepi somanassajātā evamāha.	2700	
PA_atk-s02_01a:2701_0	Viṭabhiṃ kareyyāti sākhānaṃ upari chattākārena tiṭṭheyya. Oghanaṃ janeyyāti heṭṭhā	2701	
PA_atk-s02_01a:2701_1	ghanaṃ janeyya. Upari āruyha sakalaṃ rukkhaṃ paliveṭhetvā puna heṭṭhā bhassamānā	2701	
PA_atk-s02_01a:2701_2	bhūmiṃ gaṇheyyāti attho. Padāleyyāti evaṃ oghanaṃ katvā puna tato paṭṭhāya yāva mūlā	2701	
PA_atk-s02_01a:2701_3	otiṇṇasākhāhi abhiruhamānā sabbasākhā paliveṭhentī matthakaṃ patvā teneva niyāmena	2701	
PA_atk-s02_01a:2701_4	puna orohitvā ca abhiruhitvā ca sakalarukkhaṃ saṃsibbitvā ajjhottharantī sabbasākhā	2701	
PA_atk-s02_01a:2701_5	heṭṭhā katvā sayaṃ upari ṭhatvā vāte vā vāyante deve vā vassante padāleyya. Bhindeyyāti	2701	
PA_atk-s02_01a:2701_6	attho. Khāṇumattameva tiṭṭheyya, tattha yaṃ sākhaṭṭhakavimānaṃ hoti, taṃ sākhāsu	2701	
PA_atk-s02_01a:2701_7	bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati. Rukkhaṭṭhakavimānaṃ	2701	
PA_atk-s02_01a:2701_8	pana yāva rukkhassa mūlamattampi tiṭṭhati, tāva na nassati. Idaṃ pana vimānaṃ sākhaṭṭhakaṃ,	2701	
PA_atk-s02_01a:2701_9	tasmā sabbasākhāsu saṃbhijjamānāsu bhijjittha. Devatā puttake gahetvā khāṇuke ṭhitā	2701	
PA_atk-s02_01a:2701_10	paridevituṃ āraddhā.	27011	
PA_atk-s02_01a:2702_0	471. Tibbarāgajātikoti bahalarāgasabhāvo. Rāgajaṃ dukkhaṃ domanassaṃ paṭisaṃvedetīti	2702	
PA_atk-s02_01a:2702_1	tibbarāgajātikattā diṭṭhe diṭṭhe ārammaṇe nimittaṃ gaṇhāti. Athassa ācariyupajjhāyā	2702	
PA_atk-s02_01a:2702_2	daṇḍakammaṃ āṇāpenti. So abhikkhaṇaṃ daṇḍakammaṃ karonto dukkhaṃ domanassaṃ paṭisaṃvedeti,	2702	
PA_atk-s02_01a:2702_3	natveva vītikkamaṃ karoti. Tibbadosajātikoti appamattikeneva kuppati, daharasāmaṇerehi	2702	
PA_atk-s02_01a:2702_4	saddhiṃ hatthaparāmāsādīni karontova katheti. Sopi daṇḍakammapaccayā dukkhaṃ domanassaṃ	2702	
PA_atk-s02_01a:2702_5	paṭisaṃvedeti. Mohajātiko pana idha kataṃ vā katato akataṃ vā akatato na sallakkheti,	2702	
PA_atk-s02_01a:2702_6	tāni tāni kiccāni virādheti. Sopi daṇḍakammapaccayā dukkhaṃ domanassaṃ paṭisaṃvedeti.	2702	
PA_atk-s02_01a:2703_0	472. Na tibbarāgajātikotiādīni vuttapaṭipakkhanayena veditabbāni. Kasmā panettha	2703	
PA_atk-s02_01a:2703_1	koci tibbarāgādijātiko hoti, koci na tibbarāgādijātiko? Kammaniyāmena. Yassa hi kammāyūhanakkhaṇe	2703	
PA_atk-s02_01a:2703_2	lobho balavā hoti, alobho mando, adosāmohā balavanto, dosamohā mandā, tassa mando	2703	
PA_atk-s02_01a:2703_3	alobho lobhaṃ pariyādātuṃ na sakkoti, adosāmohā pana balavanto dosamohe pariyādātuṃ	2703	
PA_atk-s02_01a:2703_4	sakkonti. Tasmā so tena kammena dinnapaṭisandhivasena nibbatto luddho hoti, sukhasīlo	2703	
PA_atk-s02_01a:2703_5	akkodhano paññavā vajirūpamañāṇo.	2703	
PA_atk-s02_01a:2704_0	Yassa pana kammāyūhanakkhaṇe lobhadosā balavanto honti, alobhādosā mandā, amoho balavā,	2704	
PA_atk-s02_01a:2704_1	moho mando, so purimanayeneva luddho ceva hoti duṭṭho ca, paññavā pana hoti vajirūpamañāṇo	2704	
PA_atk-s02_01a:2704_2	dattābhayatthero viya.	2704	
PA_atk-s02_01a:2705	Yassa pana kammāyūhanakkhaṇe lobhādosamohā balavanto honti, itare mandā, so purimanayeneva luddho ceva hoti dandho ca, sukhasīlako pana hoti akkodhano.	270	
PA_atk-s02_01a:2706	Tathā yassa kammāyūhanakkhaṇe tayopi lobhadosamohā balavanto honti, alobhādayo mandā, so purimanayeneva luddho ceva hoti duṭṭho ca mūḷho ca.	270	
PA_atk-s02_01a:2707	Yassa pana kammāyūhanakkhaṇe alobhadosamohā balavanto honti, itare mandā, so purimanayeneva appakileso hoti, dibbārammaṇampi disvā niccalo, duṭṭho pana hoti dandhapañño ca.	270	
PA_atk-s02_01a:2708	Yassa pana kammāyūhanakkhaṇe alobhādosamohā balavanto honti, itare mandā, so purimanayeneva aluddho ceva hoti sukhasīlako ca, mūḷho pana hoti.	270	
PA_atk-s02_01a:2709	Tathā yassa kammāyūhanakkhaṇe alobhadosāmohā balavanto honti, itare mandā, so purimanayeneva aluddho ceva hoti paññavā ca, duṭṭho pana hoti kodhano.	270	
PA_atk-s02_01a:2710	Yassa pana kammāyūhanakkhaṇe tayopi alobhādayo balavanto honti, lobhādayo mandā, so mahāsaṅgharakkhitatthero viya aluddho aduṭṭho paññavā ca hoti.	271	
PA_atk-s02_01a:2711	Sesaṃ sabbattha uttānatthamevāti.	271	
PA_atk-s02_01a:2712	Papañcasūdaniyā majjhimanikāyaṭṭhakathāya	271	
PA_atk-s02_01a:2713	Cūḷadhammasamādānasuttavaṇṇanā niṭṭhitā.	271	
PA_atk-s02_01a:2714	6. Mahādhammasamādānasuttavaṇṇanā	271	
PA_atk-s02_01a:2715_0	473. Evaṃ me suttanti mahādhammasamādānasuttaṃ. Tattha evaṃkāmāti evaṃicchā. Evaṃchandāti	2715	
PA_atk-s02_01a:2715_1	evaṃajjhāsayā. Evaṃadhippāyāti evaṃladdhikā. Tatrāti tasmiṃ aniṭṭhavaḍḍhane ceva	2715	
PA_atk-s02_01a:2715_2	iṭṭhaparihāne ca. Bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ	2715	
PA_atk-s02_01a:2715_3	hoti – ime, bhante, amhākaṃ dhammā pubbe kassapasammāsambuddhena uppāditā, tasmiṃ	2715	
PA_atk-s02_01a:2715_4	parinibbute ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho	2715	
PA_atk-s02_01a:2715_5	nāma nāhosi, bhagavatā pana no ime dhammā uppāditā. Bhagavantañhi nissāya mayaṃ ime	2715	
PA_atk-s02_01a:2715_6	dhamme ājānāma paṭivijjhāmāti evaṃ bhagavaṃmūlakā no, bhante, dhammāti. Bhagavaṃnettikāti	2715	
PA_atk-s02_01a:2715_7	bhagavā hi dhammānaṃ netā vinetā anunetāti. Yathāsabhāvato pāṭiyekkaṃ pāṭiyekkaṃ	2715	
PA_atk-s02_01a:2715_8	nāmaṃ gahetvā dassitā dhammā bhagavaṃnettikā nāma honti. Bhagavaṃpaṭisaraṇāti catubhūmakā	2715	
PA_atk-s02_01a:2715_9	dhammā sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.	2715	
PA_atk-s02_01a:2715_10	Paṭisarantīti osaranti samosaranti. Apica mahābodhimaṇḍe nisinnassa bhagavato paṭivedhavasena	27151	
PA_atk-s02_01a:2715_11	phasso āgacchati, ahaṃ bhagavā kinnāmoti? Tvaṃ phusanaṭṭhena phasso nāma. Vedanā,	27151	
PA_atk-s02_01a:2715_12	saññā, saṅkhārā, viññāṇaṃ āgacchati. Ahaṃ bhagavā kinnāmanti? Tvaṃ vijānanaṭṭhena	27151	
PA_atk-s02_01a:2715_13	viññāṇaṃ nāmāti evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ	27151	
PA_atk-s02_01a:2715_14	gaṇhanto bhagavā dhamme paṭisaratītipi bhagavaṃpaṭisaraṇā. Bhagavantaññeva paṭibhātūti	27151	
PA_atk-s02_01a:2715_15	bhagavatoyeva etassa bhāsitassa attho upaṭṭhātu, tumheyeva no kathetvā dethāti attho.	27151	
PA_atk-s02_01a:2716	474. Sevitabbeti nissayitabbe. Bhajitabbeti upagantabbe. Yathā taṃ aviddasunoti yathā aviduno bālassa andhaputhujjanassa. Yathā taṃ viddasunoti yathā viduno medhāvino paṇḍitassa.	271	
PA_atk-s02_01a:2717_0	475. Atthi, bhikkhave, dhammasamādānanti purimasutte uppaṭipāṭiākārena mātikā ṭhapitā,	2717	
PA_atk-s02_01a:2717_1	idha pana yathādhammaraseneva satthā mātikaṃ ṭhapesi. Tattha dhammasamādānanti pāṇātipātādīnaṃ dhammānaṃ gahaṇaṃ.	2717	
PA_atk-s02_01a:2718	476. Avijjāgatoti avijjāya samannāgato.	271	
PA_atk-s02_01a:2719	477. Vijjāgatoti vijjāya samannāgato paññavā.	271	
PA_atk-s02_01a:2720_0	478. Sahāpi dukkhenāti ettha micchācāro abhijjhā micchādiṭṭhīti ime tāva tayo pubbacetanāya	2720	
PA_atk-s02_01a:2720_1	ca aparacetanāya cāti dvinnaṃ cetanānaṃ vasena dukkhavedanā honti. Sanniṭṭhāpakacetanā	2720	
PA_atk-s02_01a:2720_2	pana sukhasampayuttā vā upekkhāsampayuttā vā hoti. Sesā pāṇātipātādayo satta tissannampi	2720	
PA_atk-s02_01a:2720_3	cetanānaṃ vasena dukkhavedanā honti. Idaṃ sandhāya vuttaṃ – “sahāpi dukkhena sahāpi	2720	
PA_atk-s02_01a:2720_4	domanassenā”ti. Domanassameva cettha dukkhanti veditabbaṃ. Pariyeṭṭhiṃ vā āpajjantassa	2720	
PA_atk-s02_01a:2720_5	pubbabhāgaparabhāgesu kāyikaṃ dukkhampi vaṭṭatiyeva.	2720	
PA_atk-s02_01a:2721_0	479. Sahāpi sukhenāti ettha pāṇātipāto pharusavācā byāpādoti ime tāva tayo pubbacetanāya	2721	
PA_atk-s02_01a:2721_1	ca aparacetanāya cāti dvinnaṃ cetanānaṃ vasena sukhavedanā honti. Sanniṭṭhāpakacetanā	2721	
PA_atk-s02_01a:2721_2	pana dukkhasampayuttāva hoti. Sesā satta tissannampi cetanānaṃ vasena sukhavedanā	2721	
PA_atk-s02_01a:2721_3	hontiyeva. Sahāpi somanassenāti somanassameva cettha sukhanti veditabbaṃ. Iṭṭhaphoṭṭhabbasamaṅgino	2721	
PA_atk-s02_01a:2721_4	vā pubbabhāgaparabhāgesu kāyikaṃ sukhampi vaṭṭatiyeva.	2721	
PA_atk-s02_01a:2722_0	480. Tatiyadhammasamādāne idhekacco macchabandho vā hoti, māgaviko vā, pāṇupaghātaṃyeva	2722	
PA_atk-s02_01a:2722_1	nissāya jīvikaṃ kappeti. Tassa garuṭṭhāniyo bhikkhu akāmakasseva pāṇātipāte ādīnavaṃ,	2722	
PA_atk-s02_01a:2722_2	pāṇātipātaviratiyā ca ānisaṃsaṃ kathetvā sikkhāpadaṃ deti. So gaṇhantopi dukkhito	2722	
PA_atk-s02_01a:2722_3	domanassitova hutvā gaṇhāti. Aparabhāge katipāhaṃ vītināmetvā rakkhituṃ asakkontopi	2722	
PA_atk-s02_01a:2722_4	dukkhitova hoti, tassa pubbāparacetanā dukkhasahagatāva honti. Sanniṭṭhāpakacetanā	2722	
PA_atk-s02_01a:2722_5	pana sukhasahagatā vā upekkhāsahagatā vāti evaṃ sabbattha attho veditabbo. Iti pubbabhāgaparabhāgacetanāva	2722	
PA_atk-s02_01a:2722_6	sandhāya idaṃ vuttaṃ – “sahāpi dukkhena sahāpi domanassenā”ti. Domanassameva cettha	2722	
PA_atk-s02_01a:2722_7	dukkhanti veditabbaṃ.	2722	
PA_atk-s02_01a:2723_0	481. Catutthadhammasamādāne dasasupi padesu tissopi pubbabhāgāparabhāgasanniṭṭhāpakacetanā	2723	
PA_atk-s02_01a:2723_1	sukhasampayuttā hontiyeva, taṃ sandhāya idaṃ vuttaṃ – “sahāpi sukhena sahāpi somanassenā”ti.	2723	
PA_atk-s02_01a:2723_2	Somanassameva cettha sukhanti veditabbaṃ.	2723	
PA_atk-s02_01a:2724_0	482. Tittakālābūti tittakarasaalābu. Visena saṃsaṭṭhoti halāhalavisena sampayutto	2724	
PA_atk-s02_01a:2724_1	missito luḷito. Nacchādessatīti na ruccissati na tuṭṭhiṃ karissati. Nigacchasīti	2724	
PA_atk-s02_01a:2724_2	gamissasi. Appaṭisaṅkhāya piveyyāti taṃ appaccavekkhitvā piveyya.	2724	
PA_atk-s02_01a:2725_0	483. Āpānīyakaṃsoti āpānīyassa madhurapānakassa bharitakaṃso. Vaṇṇasampannoti pānakavaṇṇādīhi	2725	
PA_atk-s02_01a:2725_1	sampannavaṇṇo, kaṃse pakkhittapānakavasena pānakakaṃsopi evaṃ vutto. Chādessatīti	2725	
PA_atk-s02_01a:2725_2	tañhi halāhalavisaṃ yattha yattha pakkhittaṃ hoti, tassa tasseva rasaṃ deti. Tena	2725	
PA_atk-s02_01a:2725_3	vuttaṃ “chādessatī”ti.	2725	
PA_atk-s02_01a:2726_0	484. Pūtimuttanti muttameva. Yathā hi manussabhāvo suvaṇṇavaṇṇo pūtikāyotveva, tadahujātāpi	2726	
PA_atk-s02_01a:2726_1	galocilatā pūtilatātveva vuccati. Evaṃ taṅkhaṇaṃ gahitaṃ taruṇampi muttaṃ pūtimuttameva.	2726	
PA_atk-s02_01a:2726_2	Nānābhesajjehīti harītakāmalakādīhi nānosadhehi. Sukhī assāti arogo suvaṇṇavaṇṇo sukhī bhaveyya.	2726	
PA_atk-s02_01a:2727_0	485. Dadhi ca madhu cāti suparisuddhaṃ dadhi ca sumadhuraṃ madhu ca. Ekajjhaṃ saṃsaṭṭhanti	2727	
PA_atk-s02_01a:2727_1	ekato katvā missitaṃ āluḷitaṃ. Tassa tanti tassa taṃ catumadhurabhesajjaṃ pivato	2727	
PA_atk-s02_01a:2727_2	rucceyya. Idañca yaṃ bhagandarasaṃsaṭṭhaṃ lohitaṃ pakkhandati, na tassa bhesajjaṃ,	2727	
PA_atk-s02_01a:2727_3	āhāraṃ thambhetvā maggaṃ avalañjaṃ karoti. Yaṃ pana pittasaṃsaṭṭhaṃ lohitaṃ, tassetaṃ	2727	
PA_atk-s02_01a:2727_4	bhesajjaṃ sītalakiriyāya pariyattabhūtaṃ.	2727	
PA_atk-s02_01a:2728_0	486. Viddheti ubbiddhe. Meghavigamena dūrībhūteti attho. Vigatavalāhaketi apagatameghe,	2728	
PA_atk-s02_01a:2728_1	deveti ākāse. Ākāsagataṃ tamagatanti ākāsagataṃ tamaṃ. Puthusamaṇabrāhmaṇaparappavādeti	2728	
PA_atk-s02_01a:2728_2	puthūnaṃ samaṇabrāhmaṇasaṅkhātānaṃ paresaṃ vāde. Abhivihaccāti abhihantvā. Bhāsate	2728	
PA_atk-s02_01a:2728_3	ca tapate ca virocate cāti saradakāle majjhanhikasamaye ādiccova obhāsaṃ muñcati tapati vijjotatīti.	2728	
PA_atk-s02_01a:2729_0	Idaṃ pana suttaṃ devatānaṃ ativiya piyaṃ manāpaṃ. Tatridaṃ vatthu – dakkhiṇadisāyaṃ	2729	
PA_atk-s02_01a:2729_1	kira hatthibhogajanapade saṅgaravihāro nāma atthi. Tassa bhojanasāladvāre saṅgararukkhe	2729	
PA_atk-s02_01a:2729_2	adhivatthā devatā rattibhāge ekassa daharassa sarabhaññavasena idaṃ suttaṃ osārentassa	2729	
PA_atk-s02_01a:2729_3	sutvā sādhukāraṃ adāsi. Daharo kiṃ esoti āha. Ahaṃ, bhante, imasmiṃ rukkhe adhivatthā	2729	
PA_atk-s02_01a:2729_4	devatāti. Kasmiṃ devate pasannāsi, kiṃ sadde, udāhu sutteti? Saddo nāma, bhante,	2729	
PA_atk-s02_01a:2729_5	yassa kassaci hotiyeva, sutte pasannāmhi. Satthārā jetavane nisīditvā kathitadivase	2729	
PA_atk-s02_01a:2729_6	ca ajja ca ekabyañjanepi nānaṃ natthīti. Assosi tvaṃ devate satthārā kathitadivaseti?	2729	
PA_atk-s02_01a:2729_7	Āma, bhante. Kattha ṭhitā assosīti? Jetavanaṃ, bhante, gatāmhi, mahesakkhāsu pana	2729	
PA_atk-s02_01a:2729_8	devatāsu āgacchantīsu tattha okāsaṃ alabhitvā idheva ṭhatvā assosinti. Ettha ṭhitāya	2729	
PA_atk-s02_01a:2729_9	sakkā sutthu saddo sotunti? Tvaṃ pana, bhante, mayhaṃ saddaṃ suṇasīti? Āma devateti.	2729	
PA_atk-s02_01a:2729_10	Dakkhiṇakaṇṇapasse nisīditvā kathanakālo viya, bhante, hotīti. Kiṃ pana devate satthu	27291	
PA_atk-s02_01a:2729_11	rūpaṃ passasīti? Satthā mameva oloketīti maññamānā saṇṭhātuṃ na sakkomi, bhanteti.	27291	
PA_atk-s02_01a:2729_12	Visesaṃ pana nibbattetuṃ asakkhittha devateti. Devatā tattheva antaradhāyi. Taṃ divasaṃ	27291	
PA_atk-s02_01a:2729_13	kiresa devaputto sotāpattiphale patiṭṭhito. Evamidaṃ suttaṃ devatānaṃ piyaṃ manāpaṃ.	27291	
PA_atk-s02_01a:2729_14	Sesaṃ sabbattha uttānatthamevāti.	27291	
PA_atk-s02_01a:2730	Papañcasūdaniyā majjhimanikāyaṭṭhakathāya	273	
PA_atk-s02_01a:2731	Mahādhammasamādānasuttavaṇṇanā niṭṭhitā.	273	
PA_atk-s02_01a:2732	7. Vīmaṃsakasuttavaṇṇanā	273	
PA_atk-s02_01a:2733_0	487. Evaṃ me sutanti vīmaṃsakasuttaṃ. Tattha vīmaṃsakenāti tayo vīmaṃsakā – atthavīmaṃsako	2733	
PA_atk-s02_01a:2733_1	saṅkhāravīmaṃsako satthuvīmaṃsakoti. Tesu, “paṇḍitā hāvuso, manussā vīmaṃsakā”ti	2733	
PA_atk-s02_01a:2733_2	ettha atthavīmaṃsako āgato. “Yato kho, ānanda, bhikkhu dhātukusalo ca hoti, āyatanakusalo	2733	
PA_atk-s02_01a:2733_3	ca hoti, paṭiccasamuppādakusalo ca hoti, ṭhānāṭṭhānakusalo ca hoti, ettāvatā kho,	2733	
PA_atk-s02_01a:2733_4	ānanda, paṇḍito bhikkhu vīmaṃsakoti alaṃ vacanāyā”ti ettha saṅkhāravīmaṃsako āgato.	2733	
PA_atk-s02_01a:2733_5	Imasmiṃ pana sutte satthuvīmaṃsako adhippeto. Cetopariyāyanti cittavāraṃ cittaparicchedaṃ.	2733	
PA_atk-s02_01a:2733_6	Samannesanāti esanā pariyesanā upaparikkhā. Iti viññāṇāyāti evaṃ vijānanatthāya.	2733	
PA_atk-s02_01a:2734_0	488. Dvīsu dhammesu tathāgato samannesitabboti idha kalyāṇamittūpanissayaṃ dasseti.	2734	
PA_atk-s02_01a:2734_1	Mahā hi esa kalyāṇamittūpanissayo nāma. Tassa mahantabhāvo evaṃ veditabbo – ekasmiṃ	2734	
PA_atk-s02_01a:2734_2	hi samaye āyasmā ānando upaḍḍhaṃ attano ānubhāvena hoti, upaḍḍhaṃ kalyāṇamittānubhāvenāti	2734	
PA_atk-s02_01a:2734_3	cintetvā attano dhammatāya nicchetuṃ asakkonto bhagavantaṃ upasaṅkamitvā pucchi,	2734	
PA_atk-s02_01a:2734_4	– “upaḍḍhamidaṃ, bhante, brahmacariyassa, yadidaṃ kalyāṇamittatā kalyāṇasahāyatā	2734	
PA_atk-s02_01a:2734_5	kalyāṇasampavaṅkatā”ti. Bhagavā āha – “mā hevaṃ, ānanda, mā hevaṃ, ānanda, sakalamevidaṃ,	2734	
PA_atk-s02_01a:2734_6	ānanda, brahmacariyaṃ yadidaṃ kalyāṇamittatā kalyāṇasahāyatā, kalyāṇasampavaṅkatā.	2734	
PA_atk-s02_01a:2734_7	Kalyāṇamittassetaṃ, ānanda, bhikkhuno pāṭikaṅkhaṃ kalyāṇasahāyassa kalyāṇasampavaṅkassa,	2734	
PA_atk-s02_01a:2734_8	ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgikaṃ maggaṃ bahulīkarissati.	2734	
PA_atk-s02_01a:2734_9	Kathañcānanda, bhikkhu kalyāṇamitto…pe… ariyaṃ aṭṭhaṅgikaṃ maggaṃ bhāveti, ariyaṃ	2734	
PA_atk-s02_01a:2734_10	aṭṭhaṅgikaṃ maggaṃ bahulīkaroti. Idhānanda, bhikkhu sammādiṭṭhiṃ bhāveti…pe… sammāsamādhiṃ	27341	
PA_atk-s02_01a:2734_11	bhāveti vivekanissitaṃ evaṃ kho, ānanda, bhikkhu kalyāṇamitto…pe… bahulīkaroti, tadamināpetaṃ,	27341	
PA_atk-s02_01a:2734_12	ānanda, pariyāyena veditabbaṃ. Yathā sakalamevidaṃ brahmacariyaṃ yadidaṃ kalyāṇamittatā	27341	
PA_atk-s02_01a:2734_13	kalyāṇasahāyatā kalyāṇasampavaṅkatā. Mamañhi, ānanda, kalyāṇamittaṃ āgamma jātidhammā	27341	
PA_atk-s02_01a:2734_14	sattā jātiyā parimuccanti. Jarādhammā…pe… sokaparidevadukkhadomanassupāyāsadhammā	27341	
PA_atk-s02_01a:2734_15	sattā sokaparidevadukkhadomanassupāyāsehi parimuccantī”ti.	27341	
PA_atk-s02_01a:2735_0	Bhikkhūnaṃ bāhiraṅgasampattiṃ kathentopi āha – “bāhiraṃ, bhikkhave, aṅganti karitvā	2735	
PA_atk-s02_01a:2735_1	nāññaṃ ekaṅgampi samanupassāmi, yaṃ evaṃ mahato atthāya saṃvattati, yathayidaṃ, bhikkhave,	2735	
PA_atk-s02_01a:2735_2	kalyāṇamittatā. Kalyāṇamittatā, bhikkhave, mahato atthāya saṃvattatī”ti. Mahācundassa	2735	
PA_atk-s02_01a:2735_3	kilesasallekhapaṭipadaṃ kathentopi, “pare pāpamittā bhavissanti, mayamettha kalyāṇamittā	2735	
PA_atk-s02_01a:2735_4	bhavissāmāti sallekho karaṇīyo”ti āha. Meghiyattherassa vimuttiparipācaniyadhamme	2735	
PA_atk-s02_01a:2735_5	kathentopi, “aparipakkāya, meghiya, cetovimuttiyā pañca dhammā paripākāya saṃvattanti.	2735	
PA_atk-s02_01a:2735_6	Katame pañca? Idha, meghiya, bhikkhu kalyāṇamitto hoti”ti kalyāṇamittūpanissayameva	2735	
PA_atk-s02_01a:2735_7	visesesi. Piyaputtassa rāhulattherassa abhiṇhovādaṃ dentopi –	2735	
PA_atk-s02_01a:2736	“Mitte bhajassu kalyāṇe, pantañca sayanāsanaṃ;	273	
PA_atk-s02_01a:2737	Vivittaṃ appanigghosaṃ, mattaññū hohi bhojane.	273	
PA_atk-s02_01a:2738	Cīvare piṇḍapāte ca, paccaye sayanāsane;	273	
PA_atk-s02_01a:2739	Etesu taṇhaṃ mākāsi, mā lokaṃ punarāgamī”ti. –	273	
PA_atk-s02_01a:2740_0	Kalyāṇamittūpanissayameva sabbapaṭhamaṃ kathesi. Evaṃ mahā esa kalyāṇamittūpanissayo	2740	
PA_atk-s02_01a:2740_1	nāma. Idhāpi taṃ dassento bhagavā dvīsu dhammesu tathāgato samannesitabboti desanaṃ	2740	
PA_atk-s02_01a:2740_2	ārabhi. Paṇḍito bhikkhu dvīsu dhammesu tathāgataṃ esatu gavesatūti attho. Etena bhagavā	2740	
PA_atk-s02_01a:2740_3	ayaṃ mahājaccoti vā, lakkhaṇasampannoti vā, abhirūpo dassanīyoti vā, abhiññāto abhilakkhitoti	2740	
PA_atk-s02_01a:2740_4	vā, imaṃ nissāyāhaṃ cīvarādayo paccaye labhissāmīti vā, evaṃ cintetvā maṃ nissāya	2740	
PA_atk-s02_01a:2740_5	vasanakiccaṃ natthi. Yo pana evaṃ sallakkheti, “pahoti me esa satthā hutvā satthukiccaṃ	2740	
PA_atk-s02_01a:2740_6	sādhetu”nti, so maṃ bhajatūti sīhanādaṃ nadati. Buddhasīhanādo kira nāmesa suttantoti.	2740	
PA_atk-s02_01a:2741_0	Idāni te dve dhamme dassento cakkhusotaviññeyyesūti āha. Tattha satthu kāyiko samācāro	2741	
PA_atk-s02_01a:2741_1	vīmaṃsakassa cakkhuviññeyyo dhammo nāma. Vācasiko samācāro sotaviññeyyo dhammo nāma.	2741	
PA_atk-s02_01a:2741_2	Idāni tesu samannesitabbākāraṃ dassento ye saṃkiliṭṭhātiādimāha. Tattha saṃkiliṭṭhāti	2741	
PA_atk-s02_01a:2741_3	kilesasampayuttā. Te ca na cakkhusotaviññeyyā. Yathā pana udake calante vā pupphuḷake	2741	
PA_atk-s02_01a:2741_4	vā muñcante anto maccho atthīti viññāyati, evaṃ pāṇātipātādīni vā karontassa, musāvādādīni	2741	
PA_atk-s02_01a:2741_5	vā bhaṇantassa kāyavacīsamācāre disvā ca sutvā ca taṃsamuṭṭhāpakacittaṃ saṃkiliṭṭhanti	2741	
PA_atk-s02_01a:2741_6	viññāyati. Tasmā evamāha. Saṃkiliṭṭhacittassa hi kāyavacīsamācārāpi saṃkiliṭṭhāyeva	2741	
PA_atk-s02_01a:2741_7	nāma. Na te tathāgatassa saṃvijjantīti na te tathāgatassa atthi. Na upalabbhantīti	2741	
PA_atk-s02_01a:2741_8	evaṃ jānātīti attho. Natthitāyeva hi te na upalabbhanti na paṭicchannatāya. Tathā	2741	
PA_atk-s02_01a:2741_9	hi bhagavā ekadivasaṃ imesu dhammesu bhikkhusaṅghaṃ pavārento āha – “handa dāni,	2741	
PA_atk-s02_01a:2741_10	bhikkhave, pavāremi vo, na ca me kiñci garahatha kāyikaṃ vā vācasikaṃ vā”ti. Evaṃ	27411	
PA_atk-s02_01a:2741_11	vutte āyasmā sāriputto uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ	27411	
PA_atk-s02_01a:2741_12	paṇāmetvā bhagavantaṃ etadavoca – “na kho mayaṃ, bhante, bhagavato kiñci garahāma	27411	
PA_atk-s02_01a:2741_13	kāyikaṃ vā vācasikaṃ vā. Bhagavā hi, bhante, anuppannassa maggassa uppādetā, asañjātassa	27411	
PA_atk-s02_01a:2741_14	maggassa sañjānetā, anakkhātassa maggassa akkhātā, maggaññū maggavidū maggakovido.	27411	
PA_atk-s02_01a:2741_15	Maggānugā ca, bhante, etarahi sāvakā viharanti pacchāsamannāgatā”ti. Evaṃ parisuddhā	27411	
PA_atk-s02_01a:2741_16	tathāgatassa kāyavacīsamācārā. Uttaropi sudaṃ māṇavo tathāgatassa kāyavacīdvāre anārādhanīyaṃ	27411	
PA_atk-s02_01a:2741_17	kiñci passissāmīti satta māse anubandhitvā likkhāmattampi na addasa. Manussabhūto	27411	
PA_atk-s02_01a:2741_18	vā esa buddhabhūtassa kāyavacīdvāre kiṃ anārādhanīyaṃ passissati? Māropi devaputto	27411	
PA_atk-s02_01a:2741_19	bodhisattassa sato mahābhinikkhamanato paṭṭhāya chabbassāni gavesamāno kiñci anārādhanīyaṃ	27411	
PA_atk-s02_01a:2741_20	nāddasa, antamaso cetoparivitakkamattampi. Māro kira cintesi – “sacassa vitakkitamattampi	27412	
PA_atk-s02_01a:2741_21	akusalaṃ passissāmi, tattheva naṃ muddhani paharitvā pakkamissāmī”ti. So chabbassāni	27412	
PA_atk-s02_01a:2741_22	adisvā buddhabhūtampi ekaṃ vassaṃ anubandhitvā kiñci vajjaṃ apassanto gamanasamaye vanditvā –	27412	
PA_atk-s02_01a:2742	“Mahāvīra mahāpuññaṃ, iddhiyā yasasā jalaṃ;	274	
PA_atk-s02_01a:2743	Sabbaverabhayātītaṃ, pāde vandāmi gotama”nti. –	274	
PA_atk-s02_01a:2744	Gāthaṃ vatvā gato.	274	
PA_atk-s02_01a:2745_0	Vītimissāti kāle kaṇhā, kāle sukkāti evaṃ vomissakā. Vodātāti parisuddhā nikkilesā.	2745	
PA_atk-s02_01a:2745_1	Saṃvijjantīti vodātā dhammā atthi upalabbhanti. Tathāgatassa hi parisuddhā kāyasamācārādayo.	2745	
PA_atk-s02_01a:2745_2	Tenāha – “cattārimāni, bhikkhave, tathāgatassa arakkheyyāni. Katamāni cattāri? Parisuddhakāyasamācāro,	2745	
PA_atk-s02_01a:2745_3	bhikkhave, tathāgato, natthi tathāgatassa kāyaduccaritaṃ, yaṃ tathāgato rakkheyya,	2745	
PA_atk-s02_01a:2745_4	‘mā me idaṃ paro aññāsī’ti. Parisuddhavacīsamācāro… parisuddhamanosamācāro… parisuddhājīvo,	2745	
PA_atk-s02_01a:2745_5	bhikkhave, tathāgato, natthi tathāgatassa micchājīvo, yaṃ tathāgato rakkheyya, mā	2745	
PA_atk-s02_01a:2745_6	me idaṃ paro aññāsī”ti.	2745	
PA_atk-s02_01a:2746_0	Imaṃ kusalaṃ dhammanti imaṃ anavajjaṃ ājīvaṭṭhamakasīlaṃ. “Ayamāyasmā satthā kiṃ	2746	
PA_atk-s02_01a:2746_1	nu kho dīgharattaṃ samāpanno aticirakālato paṭṭhāya iminā samannāgato, udāhu ittarasamāpanno	2746	
PA_atk-s02_01a:2746_2	hiyyo vā pare vā parasuve vā divase samāpanno”ti evaṃ gavesatūti attho. Ekaccena	2746	
PA_atk-s02_01a:2746_3	hi ekasmiṃ ṭhāne vasantena bahu micchājīvakammaṃ kataṃ, taṃ tattha kālātikkame paññāyati,	2746	
PA_atk-s02_01a:2746_4	pākaṭaṃ hoti. So aññataraṃ paccantagāmaṃ vā samuddatīraṃ vā gantvā paṇṇasālaṃ kāretvā	2746	
PA_atk-s02_01a:2746_5	āraññako viya hutvā viharati. Manussā sambhāvanaṃ uppādetvā tassa paṇīte paccaye	2746	
PA_atk-s02_01a:2746_6	denti. Janapadavāsino bhikkhū tassa parihāraṃ disvā, “atidappito vatāyaṃ āyasmā,	2746	
PA_atk-s02_01a:2746_7	ko nu kho eso”ti pariggaṇhantā, “asukaṭṭhāne asukaṃ nāma micchājīvaṃ katvā pakkantabhikkhū”ti	2746	
PA_atk-s02_01a:2746_8	ñatvā na sakkā iminā saddhiṃ uposatho vā pavāraṇā vā kātunti sannipatitvā dhammena	2746	
PA_atk-s02_01a:2746_9	samena ukkhepanīyādīsu aññataraṃ kammaṃ karonti. Evarūpāya paṭicchannapaṭipattiyā	2746	
PA_atk-s02_01a:2746_10	atthibhāvaṃ vā natthibhāvaṃ vā vīmaṃsāpetuṃ evamāha.	27461	
PA_atk-s02_01a:2747_0	Evaṃ jānātīti dīgharattaṃ samāpanno, na ittarasamāpannoti jānāti. Anacchariyaṃ cetaṃ.	2747	
PA_atk-s02_01a:2747_1	Yaṃ tathāgatassa etarahi sabbaññutaṃ pattassa dīgharattaṃ ājīvaṭṭhamakasīlaṃ parisuddhaṃ	2747	
PA_atk-s02_01a:2747_2	bhaveyya. Yassa bodhisattakālepi evaṃ ahosi.	2747	
PA_atk-s02_01a:2748_0	Atīte kira gandhārarājā ca vedeharājā ca dvepi sahāyakā hutvā kāmesu ādīnavaṃ disvā	2748	
PA_atk-s02_01a:2748_1	rajjāni puttānaṃ niyyātetvā isipabbajjaṃ pabbajitvā ekasmiṃ araññagāmake piṇḍāya	2748	
PA_atk-s02_01a:2748_2	caranti. Paccanto nāma dullabhaloṇo hoti. Tato aloṇaṃ yāguṃ labhitvā ekissāya sālāya	2748	
PA_atk-s02_01a:2748_3	nisīditvā pivanti. Antarantare manussā loṇacuṇṇaṃ āharitvā denti. Ekadivasaṃ eko	2748	
PA_atk-s02_01a:2748_4	vedehisissa paṇṇe pakkhipitvā loṇacuṇṇaṃ adāsi. Vedehisi gahetvā upaḍḍhaṃ gandhārisissa-santike	2748	
PA_atk-s02_01a:2748_5	ṭhapetvā upaḍḍhaṃ attano santike ṭhapesi. Tato thokaṃ paribhuttāvasesaṃ disvā, “mā	2748	
PA_atk-s02_01a:2748_6	idaṃ nassī”ti paṇṇena veṭhetvā tiṇagahane ṭhapesi. Puna ekasmiṃ divase yāgupānakāle	2748	
PA_atk-s02_01a:2748_7	satiṃ katvā olokento taṃ disvā gandhārisiṃ upasaṅkamitvā, “ito thokaṃ gaṇhatha ācariyā”ti	2748	
PA_atk-s02_01a:2748_8	āha. Kuto te laddhaṃ vedehisīti? Tasmiṃ divase paribhuttāvasesaṃ “mā nassī”ti mayā	2748	
PA_atk-s02_01a:2748_9	ṭhapitanti. Gandhārisi gahetuṃ na icchati, aloṇakaṃyeva yāguṃ pivitvā vedehaṃ isiṃ avoca –	2748	
PA_atk-s02_01a:2749	“Hitvā gāmasahassāni, paripuṇṇāni soḷasa;	274	
PA_atk-s02_01a:2750	Koṭṭhāgārāni phītāni, sannidhiṃ dāni kubbasī”ti. ;	275	
PA_atk-s02_01a:2751	Vedehisi avoca – “tumhe rajjaṃ pahāya pabbajitā, idāni kasmā loṇacuṇṇamattasannidhikāraṇā pabbajjāya anucchavikaṃ na karothā”ti? Kiṃ mayā kataṃ vedehisīti? Atha naṃ āha –	275	
PA_atk-s02_01a:2752	“Hitvā gandhāravisayaṃ, pahūtadhanadhāriyaṃ;	275	
PA_atk-s02_01a:2753	Pasāsanato nikkhanto, idha dāni pasāsasī”ti. ;	275	
PA_atk-s02_01a:2754	Gandhāro āha –	275	
PA_atk-s02_01a:2755	“Dhammaṃ bhaṇāmi vedeha, adhammo me na ruccati;	275	
PA_atk-s02_01a:2756	Dhammaṃ me bhaṇamānassa, na pāpamupalimpatī”ti. ;	275	
PA_atk-s02_01a:2757	Vedeho āha –	275	
PA_atk-s02_01a:2758	“Yena kenaci vaṇṇena, paro labhati ruppanaṃ;	275	
PA_atk-s02_01a:2759	Mahatthiyampi ce vācaṃ, na taṃ bhāseyya paṇḍito”ti. ;	275	
PA_atk-s02_01a:2760	Gandhāro āha –	276	
PA_atk-s02_01a:2761	“Kāmaṃ ruppatu vā mā vā, bhusaṃva vikirīyatu;	276	
PA_atk-s02_01a:2762	Dhammaṃ me bhaṇamānassa, na pāpamupalimpatī”ti. ;	276	
PA_atk-s02_01a:2763	Tato vedehisi yassa sakāpi buddhi natthi, ācariyasantike vinayaṃ na sikkhati, so andhamahiṃso viya vane caratīti cintetvā āha –	276	
PA_atk-s02_01a:2764	“No ce assa sakā buddhi, vinayo vā susikkhito;	276	
PA_atk-s02_01a:2765	Vane andhamahiṃsova, careyya bahuko jano.	276	
PA_atk-s02_01a:2766	Yasmā ca panidhekacce, āceramhi susikkhitā;	276	
PA_atk-s02_01a:2767	Tasmā vinītavinayā, caranti susamāhitā”ti. ;	276	
PA_atk-s02_01a:2768_0	Evañca pana vatvā vedehisi ajānitvā mayā katanti gandhārisiṃ khamāpesi. Te ubhopi	2768	
PA_atk-s02_01a:2768_1	tapaṃ caritvā brahmalokaṃ agamaṃsu. Evaṃ tathāgatassa bodhisattakālepi dīgharattaṃ	2768	
PA_atk-s02_01a:2768_2	ājīvaṭṭhamakasīlaṃ parisuddhaṃ ahosi.	2768	
PA_atk-s02_01a:2769_0	Uttajjhāpanno ayamāyasmā bhikkhu yasapattoti ayamāyasmā amhākaṃ satthā bhikkhu ñattaṃ	2769	
PA_atk-s02_01a:2769_1	paññātabhāvaṃ pākaṭabhāvaṃ ajjhāpanno nu kho, sayañca parivārasampattiṃ patto nu	2769	
PA_atk-s02_01a:2769_2	kho noti. Tena cassa paññātajjhāpannabhāvena yasasannissitabhāvena ca kiṃ ekacce	2769	
PA_atk-s02_01a:2769_3	ādīnavā sandissanti udāhu noti evaṃ samannesantūti dasseti. Na tāva, bhikkhaveti,	2769	
PA_atk-s02_01a:2769_4	bhikkhave, yāva bhikkhu na rājarājamahāmattādīsu abhiññātabhāvaṃ vā parivārasampattiṃ	2769	
PA_atk-s02_01a:2769_5	vā āpanno hoti, tāva ekacce mānātimānādayo ādīnavā na saṃvijjanti upasantūpasanto	2769	
PA_atk-s02_01a:2769_6	viya sotāpanno viya sakadāgāmī viya ca viharati. Ariyo nu kho puthujjano nu khotipi	2769	
PA_atk-s02_01a:2769_7	ñātuṃ na sakkā hoti.	2769	
PA_atk-s02_01a:2770_0	Yato ca kho, bhikkhaveti yadā pana idhekacco bhikkhu ñāto hoti parivārasampanno vā,	2770	
PA_atk-s02_01a:2770_1	tadā tiṇhena siṅgena gogaṇaṃ vijjhanto duṭṭhagoṇo viya, migasaṅghaṃ abhimaddamāno	2770	
PA_atk-s02_01a:2770_2	dīpi viya ca aññe bhikkhū tattha tattha vijjhanto agāravo asabhāgavutti aggapādena	2770	
PA_atk-s02_01a:2770_3	bhūmiṃ phusanto viya carati. Ekacco pana kulaputto yathā yathā ñāto hoti yasassī,	2770	
PA_atk-s02_01a:2770_4	tathā tathā phalabhārabharito viya sāli suṭṭhutaraṃ onamati, rājarājamahāmattādīsu	2770	
PA_atk-s02_01a:2770_5	upasaṅkamantesu akiñcanabhāvaṃ paccavekkhitvā samaṇasaññaṃ upaṭṭhapetvā chinnavisāṇausabho	2770	
PA_atk-s02_01a:2770_6	viya, caṇḍāladārako viya ca sorato nivāto nīcacitto hutvā bhikkhusaṅghassa ceva sadevakassa	2770	
PA_atk-s02_01a:2770_7	ca lokassa, hitāya sukhāya paṭipajjati. Evarūpaṃ paṭipattiṃ sandhāya “nāssa idhekacce ādīnavā”ti āha.	2770	
PA_atk-s02_01a:2771_0	Tathāgato pana aṭṭhasu lokadhammesu tādī, so hi lābhepi tādī, alābhepi tādī, yasepi	2771	
PA_atk-s02_01a:2771_1	tādī, ayasepi tādī, pasaṃsāyapi tādī, nindāyapi tādī, sukhepi tādī, dukkhepi tādī,	2771	
PA_atk-s02_01a:2771_2	tasmā sabbākārena nāssa idhekacce ādīnavā saṃvijjanti. Abhayūparatoti abhayo hutvā	2771	
PA_atk-s02_01a:2771_3	uparato, accantūparato satatūparatoti attho. Na vā bhayena uparatotipi abhayūparato.	2771	
PA_atk-s02_01a:2771_4	Cattāri hi bhayāni kilesabhayaṃ vaṭṭabhayaṃ duggatibhayaṃ upavādabhayanti. Puthujjano	2771	
PA_atk-s02_01a:2771_5	catūhipi bhayehi bhāyati. Sekkhā tīhi, tesañhi duggatibhayaṃ pahīnaṃ, iti satta sekkhā	2771	
PA_atk-s02_01a:2771_6	bhayūparatā, khīṇāsavo abhayūparato nāma, tassa hi ekampi bhayaṃ natthi. Kiṃ paravādabhayaṃ	2771	
PA_atk-s02_01a:2771_7	natthīti? Natthi. Parānuddayaṃ pana paṭicca, “mādisaṃ khīṇāsavaṃ paṭicca sattā mā	2771	
PA_atk-s02_01a:2771_8	nassantū”ti upavādaṃ rakkhati. Mūluppalavāpivihāravāsī yasatthero viya.	2771	
PA_atk-s02_01a:2772_0	Thero kira mūluppalavāpigāmaṃ piṇḍāya pāvisi. Athassa upaṭṭhākakuladvāraṃ pattassa	2772	
PA_atk-s02_01a:2772_1	pattaṃ gahetvā thaṇḍilapīṭhakaṃ nissāya āsanaṃ paññapesuṃ. Amaccadhītāpi taṃyeva	2772	
PA_atk-s02_01a:2772_2	pīṭhakaṃ nissāya paratobhāge nīcataraṃ āsanaṃ paññāpetvā nisīdi. Eko nevāsiko bhikkhu	2772	
PA_atk-s02_01a:2772_3	pacchā piṇḍāya paviṭṭho dvāre ṭhatvāva olokento thero amaccadhītarā saddhiṃ ekamañce	2772	
PA_atk-s02_01a:2772_4	nisinnoti sallakkhetvā, “ayaṃ paṃsukūliko vihāreva upasantūpasanto viya viharati,	2772	
PA_atk-s02_01a:2772_5	antogāme pana upaṭṭhāyikāhi saddhiṃ ekamañce nisīdatī”ti cintetvā, “kiṃ nu kho mayā	2772	
PA_atk-s02_01a:2772_6	duddiṭṭha”nti punappunaṃ oloketvā tathāsaññīva hutvā pakkāmi. Theropi bhattakiccaṃ	2772	
PA_atk-s02_01a:2772_7	katvā vihāraṃ gantvā vasanaṭṭhānaṃ pavisitvā dvāraṃ pidhāya nisīdi. Nevāsikopi katabhattakicco	2772	
PA_atk-s02_01a:2772_8	vihāraṃ gantvā, “taṃ paṃsukūlikaṃ niggaṇhitvā vihārā nikkaḍḍhissāmī”ti asaññatanīhārena	2772	
PA_atk-s02_01a:2772_9	therassa vasanaṭṭhānaṃ gantvā paribhogaghaṭato uluṅkena udakaṃ gahetvā mahāsaddaṃ	2772	
PA_atk-s02_01a:2772_10	karonto pāde dhovi. Thero, “ko nu kho ayaṃ asaññatacāriko”ti āvajjanto sabbaṃ ñatvā,	27721	
PA_atk-s02_01a:2772_11	“ayaṃ mayi manaṃ padosetvā apāyūpago mā ahosī”ti vehāsaṃ abbhuggantvā kaṇṇikāmaṇḍalasamīpe	27721	
PA_atk-s02_01a:2772_12	pallaṅkena nisīdi. Nevāsiko duṭṭhākārena ghaṭikaṃ ukkhipitvā dvāraṃ vivaritvā anto	27721	
PA_atk-s02_01a:2772_13	paviṭṭho theraṃ apassanto, “heṭṭhāmañcaṃ paviṭṭho bhavissatī”ti oloketvā tatthāpi	27721	
PA_atk-s02_01a:2772_14	apassanto nikkhamituṃ ārabhi. Thero ukkāsi. Itaro uddhaṃ olokento disvā adhivāsetuṃ	27721	
PA_atk-s02_01a:2772_15	asakkonto evamāha – “patirūpaṃ te, āvuso, paṃsukūlika evaṃ ānubhāvasampannassa upaṭṭhāyikāya	27721	
PA_atk-s02_01a:2772_16	saddhiṃ ekamañce nisīditu”nti. Pabbajitā nāma, bhante, mātugāmena saddhiṃ na ekamañce	27721	
PA_atk-s02_01a:2772_17	nisīdanti, tumhehi pana duddiṭṭhametanti. Evaṃ khīṇāsavā parānuddayāya upavādaṃ rakkhanti.	27721	
PA_atk-s02_01a:2773_0	Khayā rāgassāti rāgassa khayeneva. Vītarāgattā kāme na paṭisevati, na paṭisaṅkhāya	2773	
PA_atk-s02_01a:2773_1	vāretvāti. Tañceti evaṃ tathāgatassa kilesappahānaṃ ñatvā tattha tattha ṭhitanisinnakālādīsupi	2773	
PA_atk-s02_01a:2773_2	catuparisamajjhe alaṅkatadhammāsane nisīditvāpi itipi satthā vītarāgo vītadoso vītamoho	2773	
PA_atk-s02_01a:2773_3	vantakileso pahīnamalo abbhā muttapuṇṇacando viya suparisuddhoti evaṃ tathāgatassa	2773	
PA_atk-s02_01a:2773_4	kilesappahāne vaṇṇaṃ kathayamānaṃ taṃ vīmaṃsakaṃ bhikkhuṃ pare evaṃ puccheyyuṃ ceti attho.	2773	
PA_atk-s02_01a:2774_0	Ākārāti kāraṇāni. Anvayāti anubuddhiyo. Saṅghe vā viharantoti appekadā aparicchinnagaṇanassa	2774	
PA_atk-s02_01a:2774_1	bhikkhusaṅghassa majjhe viharanto. Eko vā viharantoti icchāmahaṃ, bhikkhave, aḍḍhamāsaṃ	2774	
PA_atk-s02_01a:2774_2	paṭisallīyitunti, temāsaṃ paṭisallīyitunti evaṃ paṭisallāne ceva pālileyyakavanasaṇḍe	2774	
PA_atk-s02_01a:2774_3	ca ekako viharanto. Sugatāti suṭṭhugatā suppaṭipannā kārakā yuttapayuttā. Evarūpāpi	2774	
PA_atk-s02_01a:2774_4	hi ekacce bhikkhū atthi. Duggatāti duṭṭhugatā duppaṭipannā kāyadaḷhibahulā vissaṭṭhakammaṭṭhānā.	2774	
PA_atk-s02_01a:2774_5	Evarūpāpi ekacce atthi. Gaṇamanusāsantīti gaṇabandhanena baddhā gaṇārāmā gaṇabahulikā	2774	
PA_atk-s02_01a:2774_6	hutvā gaṇaṃ pariharanti. Evarūpāpi ekacce atthi. Tesaṃ paṭipakkhabhūtā gaṇato nissaṭā	2774	
PA_atk-s02_01a:2774_7	visaṃsaṭṭhā vippamuttavihārinopi atthi.	2774	
PA_atk-s02_01a:2775_0	Āmisesu sandissantīti āmisagiddhā āmisacakkhukā catupaccayaāmisatthameva āhiṇḍamānā	2775	
PA_atk-s02_01a:2775_1	āmisesu sandissamānakabhikkhūpi atthi. Āmisena anupalittā catūhi paccayehi vinivattamānasā	2775	
PA_atk-s02_01a:2775_2	abbhā muttacandasadisā hutvā viharamānāpi atthi. Nāyamāyasmā taṃ tena avajānātīti	2775	
PA_atk-s02_01a:2775_3	ayaṃ āyasmā satthā tāya tāya paṭipattiyā taṃ taṃ puggalaṃ nāvajānāti, ayaṃ paṭipanno	2775	
PA_atk-s02_01a:2775_4	kārako, ayaṃ gaṇato nissaṭo visaṃsaṭṭho. Ayaṃ āmisena anupalitto paccayehi vinivattamānaso	2775	
PA_atk-s02_01a:2775_5	abbhā mutto candimā viyāti evamassa gehasitavasena ussādanāpi natthi. Ayaṃ duppaṭipanno	2775	
PA_atk-s02_01a:2775_6	akārako kāyadaḷhibahulo vissaṭṭhakammaṭṭhāno, ayaṃ gaṇabandhanabaddho, ayaṃ āmisagiddho	2775	
PA_atk-s02_01a:2775_7	lolo āmisacakkhukoti evamassa gehasitavasena apasādanāpi natthīti attho. Iminā kiṃ	2775	
PA_atk-s02_01a:2775_8	kathitaṃ hoti? Tathāgatassa sattesu tādibhāvo kathito hoti. Ayañhi –	2775	
PA_atk-s02_01a:2776	“Vadhakassa devadattassa, corassaṅgulimālino;	277	
PA_atk-s02_01a:2777	Dhanapāle rāhule ca, sabbesaṃ samako munī”ti. ;	277	
PA_atk-s02_01a:2778_0	489. Tatra, bhikkhaveti tesu dvīsu vīmaṃsakesu. Yo, “ke panāyasmato ākārā”ti pucchāyaṃ	2778	
PA_atk-s02_01a:2778_1	āgato gaṇṭhivīmaṃsako ca, yo “abhayūparato ayamāyasmā”ti āgato mūlavīmaṃsako ca.	2778	
PA_atk-s02_01a:2778_2	Tesu mūlavīmaṃsakena tathāgatova uttari paṭipucchitabbo. So hi pubbe parasseva kathāya	2778	
PA_atk-s02_01a:2778_3	niṭṭhaṅgato. Paro ca nāma jānitvāpi katheyya ajānitvāpi. Evamassa kathā bhūtāpi hoti	2778	
PA_atk-s02_01a:2778_4	abhūtāpi, tasmā parasseva kathāya niṭṭhaṃ agantvā tato uttari tathāgatova paṭipucchitabboti attho.	2778	
PA_atk-s02_01a:2779_0	Byākaramānoti ettha yasmā tathāgatassa micchābyākaraṇaṃ nāma natthi, tasmā sammā	2779	
PA_atk-s02_01a:2779_1	micchāti avatvā byākaramānotveva vuttaṃ. Etaṃ pathohamasmi etaṃ gocaroti esa mayhaṃ	2779	
PA_atk-s02_01a:2779_2	patho esa gocaroti attho. “Etāpātho”tipi pāṭho, tassattho mayhaṃ ājīvaṭṭhamakasīlaṃ	2779	
PA_atk-s02_01a:2779_3	parisuddhaṃ, svāhaṃ tassa parisuddhabhāvena vīmaṃsakassa bhikkhuno ñāṇamukhe etāpātho,	2779	
PA_atk-s02_01a:2779_4	evaṃ āpāthaṃ gacchāmīti vuttaṃ hoti. No ca tena tammayoti tenapi cāhaṃ parisuddhena	2779	
PA_atk-s02_01a:2779_5	sīlena na tammayo, na sataṇho, parisuddhasīlattāva nittaṇhohamasmīti dīpeti.	2779	
PA_atk-s02_01a:2780_0	Uttaruttariṃ paṇītapaṇītanti uttaruttariṃ ceva paṇītatarañca katvā deseti. Kaṇhasukkasappaṭibhāganti	2780	
PA_atk-s02_01a:2780_1	kaṇhaṃ ceva sukkañca, tañca kho sappaṭibhāgaṃ savipakkhaṃ katvā, kaṇhaṃ paṭibāhitvā	2780	
PA_atk-s02_01a:2780_2	sukkanti sukkaṃ paṭibāhitvā kaṇhanti evaṃ sappaṭibhāgaṃ katvā kaṇhasukkaṃ deseti.	2780	
PA_atk-s02_01a:2780_3	Kaṇhaṃ desentopi saussāhaṃ savipākaṃ deseti, sukkaṃ desentopi saussāhaṃ savipākaṃ	2780	
PA_atk-s02_01a:2780_4	deseti. Abhiññāya idhekaccaṃ dhammaṃ dhammesu niṭṭhaṃ gacchatīti tasmiṃ desite dhamme	2780	
PA_atk-s02_01a:2780_5	ekaccaṃ paṭivedhadhammaṃ abhiññāya tena paṭivedhadhammena desanādhamme niṭṭhaṃ gacchati.	2780	
PA_atk-s02_01a:2780_6	Satthari pasīdatīti evaṃ dhamme niṭṭhaṃ gantvā bhiyyosomattāya sammāsambuddho so	2780	
PA_atk-s02_01a:2780_7	bhagavāti satthari pasīdati. Tena pana bhagavatā yo dhammo akkhāto, sopi svākkhāto	2780	
PA_atk-s02_01a:2780_8	bhagavatā dhammo niyyānikattā. Yvāssa taṃ dhammaṃ paṭipanno saṅgho, sopi suppaṭipanno	2780	
PA_atk-s02_01a:2780_9	vaṅkādidosarahitaṃ paṭipadaṃ paṭipannattāti evaṃ dhamme saṅghepi pasīdati. Tañceti	2780	
PA_atk-s02_01a:2780_10	taṃ evaṃ pasannaṃ tattha tattha tiṇṇaṃ ratanānaṃ vaṇṇaṃ kathentaṃ bhikkhuṃ.	27801	
PA_atk-s02_01a:2781_0	490. Imehi ākārehīti imehi satthuvīmaṃsanakāraṇehi. Imehi padehīti imehi akkharasampiṇḍanapadehi.	2781	
PA_atk-s02_01a:2781_1	Imehi byañjanehīti imehi idha vuttehi akkharehi. Saddhā niviṭṭhāti okappanā patiṭṭhitā.	2781	
PA_atk-s02_01a:2781_2	Mūlajātāti sotāpattimaggavasena sañjātamūlā. Sotāpattimaggo hi saddhāya mūlaṃ nāma.	2781	
PA_atk-s02_01a:2781_3	Ākāravatīti kāraṇaṃ pariyesitvā gahitattā sakāraṇā. Dassanamūlikāti sotāpattimaggamūlikā.	2781	
PA_atk-s02_01a:2781_4	So hi dassananti vuccati. Daḷhāti thirā. Asaṃhāriyāti harituṃ na sakkā. Samaṇena	2781	
PA_atk-s02_01a:2781_5	vāti samitapāpasamaṇena vā. Brāhmaṇena vāti bāhitapāpabrāhmaṇena vā. Devena vāti	2781	
PA_atk-s02_01a:2781_6	upapattidevena vā. Mārena vāti vasavattimārena vā, sotāpannassa hi vasavattimārenāpi	2781	
PA_atk-s02_01a:2781_7	saddhā asaṃhāriyā hoti sūrambaṭṭhassa viya.	2781	
PA_atk-s02_01a:2782_0	So kira satthu dhammadesanaṃ sutvā sotāpanno hutvā gehaṃ āgato. Atha māro dvattiṃsavaralakkhaṇappaṭimaṇḍitaṃ	2782	
PA_atk-s02_01a:2782_1	buddharūpaṃ māpetvā tassa gharadvāre ṭhatvā – “satthā āgato”ti sāsanaṃ pahiṇi. Sūro	2782	
PA_atk-s02_01a:2782_2	cintesi, “ahaṃ idāneva satthu santikā dhammaṃ sutvā āgato, kiṃ nu kho bhavissatī”ti	2782	
PA_atk-s02_01a:2782_3	upasaṅkamitvā satthusaññāya vanditvā aṭṭhāsi. Māro āha – “yaṃ te mayā, sūrambaṭṭha,	2782	
PA_atk-s02_01a:2782_4	rūpaṃ aniccaṃ…pe… viññāṇaṃ aniccanti kathitaṃ, taṃ anupadhāretvāva sahasā mayā evaṃ	2782	
PA_atk-s02_01a:2782_5	vuttaṃ. Tasmā tvaṃ rūpaṃ niccaṃ…pe… viññāṇaṃ niccanti gaṇhāhī”ti. Sūro cintesi –	2782	
PA_atk-s02_01a:2782_6	“aṭṭhānametaṃ, yaṃ buddhā anupadhāretvā apaccakkhaṃ katvā kiñci katheyyuṃ, addhā	2782	
PA_atk-s02_01a:2782_7	ayaṃ mayhaṃ vibādhanatthaṃ māro āgato”ti. Tato naṃ tvaṃ māroti āha. So musāvādaṃ	2782	
PA_atk-s02_01a:2782_8	kātuṃ nāsakkhi, āma mārosmīti paṭijāni. Kasmā āgatosīti vutte tava saddhācālanatthanti	2782	
PA_atk-s02_01a:2782_9	āha. Kaṇha pāpima, tvaṃ tāva ekako tiṭṭha, tādisānaṃ mārānaṃ satampi sahassampi mama	2782	
PA_atk-s02_01a:2782_10	saddhaṃ cāletuṃ asamatthaṃ, maggena āgatā saddhā nāma silāpathaviyaṃ patiṭṭhitasineru	27821	
PA_atk-s02_01a:2782_11	viya acalā hoti, kiṃ tvaṃ etthāti accharaṃ pahari. So ṭhātuṃ asakkonto tatthevantaradhāyi.	27821	
PA_atk-s02_01a:2782_12	Brahmunā vāti brahmakāyikādīsu aññatarabrahmunā vā. Kenaci vā lokasminti ete samaṇādayo	27821	
PA_atk-s02_01a:2782_13	ṭhapetvā aññenapi kenaci vā lokasmiṃ harituṃ na sakkā. Dhammasamannesanāti sabhāvasamannesanā.	27821	
PA_atk-s02_01a:2782_14	Dhammatāsusamanniṭṭhoti dhammatāya susamanniṭṭho, sabhāveneva suṭṭhu samannesito	27821	
PA_atk-s02_01a:2782_15	hotīti attho. Sesaṃ sabbattha uttānamevāti.	27821	
PA_atk-s02_01a:2783	Papañcasūdaniyā majjhimanikāyaṭṭhakathāya	278	
PA_atk-s02_01a:2784	Vīmaṃsakasuttavaṇṇanā niṭṭhitā.	278	
PA_atk-s02_01a:2785	8. Kosambiyasuttavaṇṇanā	278	
PA_atk-s02_01a:2786_0	491. Evaṃ me sutanti kosambiyasuttaṃ. Tattha kosambiyanti evaṃnāmake nagare. Tassa	2786	
PA_atk-s02_01a:2786_1	kira nagarassa ārāmapokkharaṇīādīsu tesu tesu ṭhānesu kosambarukkhāva ussannā ahesuṃ,	2786	
PA_atk-s02_01a:2786_2	tasmā kosambīti saṅkhaṃ agamāsi. Kusambassa nāma isino assamato avidūre māpitattātipi	2786	
PA_atk-s02_01a:2786_3	eke. Ghositārāmeti ghositaseṭṭhinā kārite ārāme.	2786	
PA_atk-s02_01a:2787_0	Pubbe kira addilaraṭṭhaṃ nāma ahosi. Tato kotūhalako nāma daliddo chātakabhayena	2787	
PA_atk-s02_01a:2787_1	saputtadāro kedāraparicchinnaṃ subhikkhaṃ raṭṭhaṃ gacchanto puttaṃ vahituṃ asakkonto	2787	
PA_atk-s02_01a:2787_2	chaḍḍetvā agamāsi. Mātā nivattitvā taṃ gahetvā gatā. Te ekaṃ gopālakagāmakaṃ pavisiṃsu,	2787	
PA_atk-s02_01a:2787_3	gopālakānañca tadā pahatapāyaso paṭiyatto hoti, tato pāyasaṃ labhitvā bhuñjiṃsu.	2787	
PA_atk-s02_01a:2787_4	Atha so puriso pahūtapāyasaṃ bhuñjitvā jirāpetuṃ asakkonto rattibhāge kālaṃ katvā	2787	
PA_atk-s02_01a:2787_5	tattheva sunakhiyā kucchimhi paṭisandhiṃ gahetvā kukkuro jāto. So gopālakassa piyo	2787	
PA_atk-s02_01a:2787_6	ahosi manāpo, gopālako ca paccekabuddhaṃ upaṭṭhāsi. Paccekabuddhopi bhattakiccāvasāne	2787	
PA_atk-s02_01a:2787_7	kukkurassa ekaṃ piṇḍaṃ deti. So paccekabuddhe sinehaṃ uppādetvā gopālakena saddhiṃ	2787	
PA_atk-s02_01a:2787_8	paṇṇasālampi gacchati.	2787	
PA_atk-s02_01a:2788_0	So gopālake asannihite bhattavelāya sayameva gantvā kālārocanatthaṃ paṇṇasāladvāre	2788	
PA_atk-s02_01a:2788_1	bhussati, antarāmaggepi caṇḍamige disvā bhussitvā palāpeti. So paccekabuddhe mudukena	2788	
PA_atk-s02_01a:2788_2	cittena kālaṃ katvā devaloke nibbatti. Tatrassa ghosakadevaputtotveva nāmaṃ ahosi.	2788	
PA_atk-s02_01a:2788_3	So devalokato cavitvā kosambiyaṃ ekasmiṃ kulaghare nibbatti. Taṃ aputtako seṭṭhi	2788	
PA_atk-s02_01a:2788_4	tassa mātāpitūnaṃ dhanaṃ datvā puttaṃ katvā aggahesi. Atha so attano putte jāte sattakkhattuṃ	2788	
PA_atk-s02_01a:2788_5	mārāpetuṃ upakkami. So puññavantatāya sattasupi ṭhānesu maraṇaṃ appatvā avasāne ekāya	2788	
PA_atk-s02_01a:2788_6	seṭṭhidhītāya veyyattiyena laddhajīviko aparabhāge pituaccayena seṭṭhiṭṭhānaṃ patvā	2788	
PA_atk-s02_01a:2788_7	ghositaseṭṭhi nāma jāto. Aññepi kosambiyaṃ kukkuṭaseṭṭhi pāvārikaseṭṭhīti dve seṭṭhino	2788	
PA_atk-s02_01a:2788_8	santi. Imehi saddhiṃ tayo ahesuṃ.	2788	
PA_atk-s02_01a:2789_0	Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde	2789	
PA_atk-s02_01a:2789_1	vasiṃsu. Te kālena kālaṃ loṇambilasevanatthāya manussapathaṃ āgacchanti. Athekasmiṃ	2789	
PA_atk-s02_01a:2789_2	vāre gimhasamaye manussapathaṃ āgacchantā nirudakamahākantāraṃ atikkamitvā kantārapariyosāne	2789	
PA_atk-s02_01a:2789_3	mahantaṃ nigrodharukkhaṃ disvā cintesuṃ – “yādiso ayaṃ rukkho, addhā ettha mahesakkhāya	2789	
PA_atk-s02_01a:2789_4	devatāya bhavitabbaṃ, sādhu vatassa, sace no pānīyaṃ vā bhojanīyaṃ vā dadeyyā”ti.	2789	
PA_atk-s02_01a:2789_5	Devatā isīnaṃ ajjhāsayaṃ viditvā imesaṃ saṅgahaṃ karissāmīti attano ānubhāvena viṭapantarato	2789	
PA_atk-s02_01a:2789_6	naṅgalasīsamattaṃ udakadhāraṃ pavattesi. Isigaṇo rajatakkhandhasadisaṃ udakavaṭṭiṃ	2789	
PA_atk-s02_01a:2789_7	disvā attano bhājanehi udakaṃ gahetvā paribhogaṃ katvā cintesi – “devatāya amhākaṃ	2789	
PA_atk-s02_01a:2789_8	paribhogaudakaṃ dinnaṃ, idaṃ pana agāmakaṃ mahāaraññaṃ, sādhu vatassa, sace no āhārampi	2789	
PA_atk-s02_01a:2789_9	dadeyyā”ti. Devatā isīnaṃ upasaṃkappanavasena dibbāni yāgukhajjakādīni datvā santappesi.	2789	
PA_atk-s02_01a:2789_10	Isayo cintayiṃsu – “devatāya amhākaṃ paribhogaudakampi bhojanampi sabbaṃ dinnaṃ,	27891	
PA_atk-s02_01a:2789_11	sādhu vatassa, sace no attānaṃ dasseyyā”ti.	27891	
PA_atk-s02_01a:2790_0	Devatā tesaṃ ajjhāsayaṃ viditvā upaḍḍhakāyaṃ dassesi. Te āhaṃsu – “devate, mahatī	2790	
PA_atk-s02_01a:2790_1	te sampatti, kiṃ kammaṃ katvā imaṃ sampattiṃ adhigatāsī”ti? Bhante, nātimahantaṃ	2790	
PA_atk-s02_01a:2790_2	parittakaṃ kammaṃ katvāti. Upaḍḍhauposathakammaṃ nissāya hi devatāya sā sampatti laddhā.	2790	
PA_atk-s02_01a:2791_0	Anāthapiṇḍikassa kira gehe ayaṃ devaputto kammakāro ahosi. Seṭṭhissa hi gehe uposathadivasesu	2791	
PA_atk-s02_01a:2791_1	antamaso dāsakammakāre upādāya sabbo jano uposathiko hoti. Ekadivasaṃ ayaṃ kammakāro	2791	
PA_atk-s02_01a:2791_2	ekakova pāto uṭṭhāya kammantaṃ gato. Mahāseṭṭhi nivāpaṃ labhanamanusse sallakkhento	2791	
PA_atk-s02_01a:2791_3	etassevekassa araññaṃ gatabhāvaṃ ñatvā assa sāyamāsatthāya nivāpaṃ adāsi. Bhattakārikā	2791	
PA_atk-s02_01a:2791_4	dāsī ekasseva bhattaṃ pacitvā araññato āgatassa bhattaṃ vaḍḍhetvā adāsi, kammakāro	2791	
PA_atk-s02_01a:2791_5	āha – “aññesu divasesu imasmiṃ kāle gehaṃ ekasaddaṃ ahosi, ajja ativiya sannisinnaṃ,	2791	
PA_atk-s02_01a:2791_6	kiṃ nu kho eta”nti? Tassa sā ācikkhi – “ajja imasmiṃ gehe sabbe manussā uposathikā,	2791	
PA_atk-s02_01a:2791_7	mahāseṭṭhi tuyhevekassa nivāpaṃ adāsī”ti. Evaṃ ammāti? Āma sāmīti. Imasmiṃ kāle uposathaṃ	2791	
PA_atk-s02_01a:2791_8	samādinnassa uposathakammaṃ hoti na hotīti mahāseṭṭhiṃ puccha ammāti? Tāya gantvā	2791	
PA_atk-s02_01a:2791_9	pucchito mahāseṭṭhi āha – “sakalauposathakammaṃ na hoti, upaḍḍhakammaṃ pana hoti,	2791	
PA_atk-s02_01a:2791_10	uposathiko hotū”ti. Kammakāro bhattaṃ abhuñjitvā mukhaṃ vikkhāletvā uposathiko hutvā	27911	
PA_atk-s02_01a:2791_11	vasanaṭṭhānaṃ gantvā nipajji. Tassa āhāraparikkhīṇakāyassa rattiṃ vāto kuppi. So	27911	
PA_atk-s02_01a:2791_12	paccūsasamaye kālaṃ katvā upaḍḍhauposathakammanissandena mahāvaṭṭaniaṭaviyaṃ nigrodharukkhe	27911	
PA_atk-s02_01a:2791_13	devaputto hutvā nibbatti. So taṃ pavattiṃ isīnaṃ ārocesi.	27911	
PA_atk-s02_01a:2792_0	Isayo tumhehi mayaṃ buddho, dhammo, saṅghoti asutapubbaṃ sāvitā, uppanno nu kho loke	2792	
PA_atk-s02_01a:2792_1	buddhoti? Āma, bhante, uppannoti. Idāni kuhiṃ vasatīti? Sāvatthiṃ nissāya jetavane,	2792	
PA_atk-s02_01a:2792_2	bhanteti. Isayo tiṭṭhatha tāva tumhe mayaṃ satthāraṃ passissāmāti haṭṭhatuṭṭhā nikkhamitvā	2792	
PA_atk-s02_01a:2792_3	anupubbena kosambinagaraṃ sampāpuṇiṃsu. Mahāseṭṭhino, “isayo āgatā”ti paccuggamanaṃ	2792	
PA_atk-s02_01a:2792_4	katvā, “sve amhākaṃ bhikkhaṃ gaṇhatha, bhante”ti nimantetvā punadivase isigaṇassa	2792	
PA_atk-s02_01a:2792_5	mahādānaṃ adaṃsu. Isayo bhuñjitvāva gacchāmāti āpucchiṃsu. Tumhe, bhante, aññasmiṃ	2792	
PA_atk-s02_01a:2792_6	kāle ekampi māsaṃ dvepi tayopi cattāropi māse vasitvā gacchatha. Imasmiṃ pana vāre	2792	
PA_atk-s02_01a:2792_7	hiyyo āgantvā ajjeva gacchāmāti vadatha, kimidanti? Āma gahapatayo buddho loke uppanno,	2792	
PA_atk-s02_01a:2792_8	na kho pana sakkā jīvitantarāyo vidituṃ, tena mayaṃ turitā gacchāmāti. Tena hi, bhante,	2792	
PA_atk-s02_01a:2792_9	mayampi gacchāma, amhehi saddhiṃyeva gacchathāti. Tumhe agāriyā nāma mahājaṭā, tiṭṭhatha	2792	
PA_atk-s02_01a:2792_10	tumhe, mayaṃ puretaraṃ gamissāmāti nikkhamitvā ekasmiṃ ṭhāne dvepi divasāni avasitvā	27921	
PA_atk-s02_01a:2792_11	turitagamaneneva sāvatthiṃ patvā jetavanavihāre satthu santikameva agamaṃsu. Satthu	27921	
PA_atk-s02_01a:2792_12	madhuradhammakathaṃ sutvā sabbeva pabbajitvā arahattaṃ pāpuṇiṃsu.	27921	
PA_atk-s02_01a:2793_0	Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭunnadukūlādīni	2793	
PA_atk-s02_01a:2793_1	ca ādāya kosambito nikkhamitvā anupubbena sāvatthiṃ patvā jetavanasāmante khandhāvāraṃ	2793	
PA_atk-s02_01a:2793_2	bandhitvā satthu santikaṃ gantvā vanditvā paṭisanthāraṃ katvā ekamantaṃ nisīdiṃsu.	2793	
PA_atk-s02_01a:2793_3	Satthā tiṇṇampi sahāyakānaṃ madhuradhammakathaṃ kathesi. Te balavasomanassajātā satthāraṃ	2793	
PA_atk-s02_01a:2793_4	nimantetvā punadivase mahādānaṃ adaṃsu. Puna nimantetvā punadivaseti evaṃ aḍḍhamāsaṃ	2793	
PA_atk-s02_01a:2793_5	dānaṃ datvā, “amhākaṃ janapadaṃ āgamanāya paṭiññaṃ dethā”ti pādamūle nipajjiṃsu.	2793	
PA_atk-s02_01a:2793_6	Bhagavā, “suññāgāre kho gahapatayo tathāgatā abhiramantī”ti āha. Ettāvatā paṭiññā	2793	
PA_atk-s02_01a:2793_7	dinnā nāma hotīti gahapatayo sallakkhetvā dinnā no bhagavatā paṭiññāti dasabalaṃ	2793	
PA_atk-s02_01a:2793_8	vanditvā nikkhamitvā antarāmagge yojane yojane ṭhāne vihāraṃ kāretvā anupubbena kosambiṃ	2793	
PA_atk-s02_01a:2793_9	patvā, “loke buddho uppanno”ti kathayiṃsu. Tayopi janā attano attano ārāme mahantaṃ	2793	
PA_atk-s02_01a:2793_10	dhanapariccāgaṃ katvā bhagavato vasanatthāya vihāre kārāpayiṃsu. Tattha kukkuṭaseṭṭhinā	27931	
PA_atk-s02_01a:2793_11	kārito kukkuṭārāmo nāma ahosi. Pāvārikaseṭṭhinā ambavane kārito pāvārikambavano nāma	27931	
PA_atk-s02_01a:2793_12	ahosi. Ghositena kārito ghositārāmo nāma ahosi. Taṃ sandhāya vuttaṃ – “ghositaseṭṭhinā kārite ārāme”ti.	27931	
PA_atk-s02_01a:2794_0	Bhaṇḍanajātātiādīsu kalahassa pubbabhāgo bhaṇḍanaṃ nāma, taṃ jātaṃ etesanti bhaṇḍanajātā.	2794	
PA_atk-s02_01a:2794_1	Hatthaparāmāsādivasena matthakaṃ patto kalaho jāto etesanti kalahajātā. Viruddhabhūtaṃ	2794	
PA_atk-s02_01a:2794_2	vādanti vivādaṃ, taṃ āpannāti vivādāpannā. Mukhasattīhīti vācāsattīhi. Vitudantāti	2794	
PA_atk-s02_01a:2794_3	vijjhantā. Te na ceva aññamaññaṃ saññāpenti na ca saññattiṃ upentīti te atthañca	2794	
PA_atk-s02_01a:2794_4	kāraṇañca dassetvā neva aññamaññaṃ jānāpenti. Sacepi saññāpetuṃ ārabhanti, tathāpi	2794	
PA_atk-s02_01a:2794_5	saññattiṃ na upenti, jānituṃ na icchantīti attho. Nijjhattiyāpi eseva nayo. Ettha	2794	
PA_atk-s02_01a:2794_6	ca nijjhattīti saññattivevacanamevetaṃ. Kasmā panete bhaṇḍanajātā ahesunti? Appamattakena kāraṇena.	2794	
PA_atk-s02_01a:2795_0	Dve kira bhikkhū ekasmiṃ āvāse vasanti vinayadharo ca suttantiko ca. Tesu suttantiko	2795	
PA_atk-s02_01a:2795_1	bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane ṭhapetvāva nikkhami.	2795	
PA_atk-s02_01a:2795_2	Vinayadharo pacchā paviṭṭho taṃ udakaṃ disvā nikkhamitvā taṃ bhikkhuṃ pucchi, āvuso,	2795	
PA_atk-s02_01a:2795_3	tayā idaṃ udakaṃ ṭhapitanti? Āma, āvusoti. Tvamettha āpattibhāvaṃ na jānāsīti? Āma	2795	
PA_atk-s02_01a:2795_4	na jānāmīti. Hoti, āvuso, ettha āpattīti. Sace hoti desessāmīti. Sace pana te, āvuso,	2795	
PA_atk-s02_01a:2795_5	asañcicca asatiyā kataṃ, natthi te āpattīti. So tassā āpattiyā anāpattidiṭṭhi ahosi.	2795	
PA_atk-s02_01a:2796_0	Vinayadharo attano nissitakānaṃ, “ayaṃ suttantiko āpattiṃ āpajjamānopi na jānātī”ti	2796	
PA_atk-s02_01a:2796_1	ārocesi. Te tassa nissitake disvā – “tumhākaṃ upajjhāyo āpattiṃ āpajjitvāpi āpattibhāvaṃ	2796	
PA_atk-s02_01a:2796_2	na jānātī”ti āhaṃsu. Te gantvā attano upajjhāyassa ārocesuṃ. So evamāha – “ayaṃ vinayadharo	2796	
PA_atk-s02_01a:2796_3	pubbe ‘anāpattī’ti vatvā idāni ‘āpattī’ti vadati, musāvādī eso”ti. Te gantvā, “tumhākaṃ	2796	
PA_atk-s02_01a:2796_4	upajjhāyo musāvādī”ti evaṃ aññamaññaṃ kalahaṃ vaḍḍhayiṃsu, taṃ sandhāyetaṃ vuttaṃ.	2796	
PA_atk-s02_01a:2797_0	Bhagavantaṃ etadavocāti etaṃ, “idha, bhante, kosambiyaṃ bhikkhū bhaṇḍanajātā”tiādivacanaṃ	2797	
PA_atk-s02_01a:2797_1	avoca. Tañca kho neva piyakamyatāya na bhedādhippāyena, atha kho atthakāmatāya hitakāmatāya.	2797	
PA_atk-s02_01a:2797_2	Sāmaggikārako kiresa bhikkhu, tasmāssa etadahosi – “yathā ime bhikkhū vivādaṃ āraddhā,	2797	
PA_atk-s02_01a:2797_3	na sakkā mayā, nāpi aññena bhikkhunā samaggā kātuṃ, appeva nāma sadevake loke appaṭipuggalo	2797	
PA_atk-s02_01a:2797_4	bhagavā sayaṃ vā gantvā, attano vā santikaṃ pakkosāpetvā etesaṃ bhikkhūnaṃ khantimettāpaṭisaṃyuttaṃ	2797	
PA_atk-s02_01a:2797_5	sāraṇīyadhammadesanaṃ kathetvā sāmaggiṃ kareyyā”ti atthakāmatāya hitakāmatāya gantvā avoca.	2797	
PA_atk-s02_01a:2798_0	492. Chayime, bhikkhave, dhammā sāraṇīyāti heṭṭhā kalahabhaṇḍanavasena desanā āraddhā.	2798	
PA_atk-s02_01a:2798_1	Imasmiṃ ṭhāne cha sāraṇīyā dhammā āgatāti evamidaṃ kosambiyasuttaṃ yathānusandhināva	2798	
PA_atk-s02_01a:2798_2	gataṃ hoti. Tattha sāraṇīyāti saritabbayuttā addhāne atikkantepi na pamussitabbā.	2798	
PA_atk-s02_01a:2798_3	Yo te dhamme pūreti, taṃ sabrahmacārīnaṃ piyaṃ karontīti piyakaraṇā. Garuṃ karontīti	2798	
PA_atk-s02_01a:2798_4	garukaraṇā. Saṅgahāyāti saṅgahaṇatthāya. Avivādāyāti avivādanatthāya. Sāmaggiyāti	2798	
PA_atk-s02_01a:2798_5	samaggabhāvatthāya. Ekībhāvāyāti ekībhāvatthāya ninnānākaraṇāya. Saṃvattantīti bhavanti.	2798	
PA_atk-s02_01a:2798_6	Mettaṃ kāyakammanti mettacittena kattabbaṃ kāyakammaṃ. Vacīkammamanokammesupi eseva	2798	
PA_atk-s02_01a:2798_7	nayo. Imāni bhikkhūnaṃ vasena āgatāni, gihīsupi labbhantiyeva. Bhikkhūnañhi mettacittena	2798	
PA_atk-s02_01a:2798_8	ābhisamācārikadhammapūraṇaṃ mettaṃ kāyakammaṃ nāma. Gihīnaṃ cetiyavandanatthāya bodhivandanatthāya	2798	
PA_atk-s02_01a:2798_9	saṅghanimantanatthāya gamanaṃ gāmaṃ piṇḍāya paviṭṭhe bhikkhū disvā paccuggamanaṃ	2798	
PA_atk-s02_01a:2798_10	pattapaṭiggahaṇaṃ āsanapaññāpanaṃ anugamananti evamādikaṃ mettaṃ kāyakammaṃ nāma.	27981	
PA_atk-s02_01a:2799_0	Bhikkhūnaṃ mettacittena ācārapaññattisikkhāpadaṃ, kammaṭṭhānakathanaṃ dhammadesanā	2799	
PA_atk-s02_01a:2799_1	tepiṭakampi buddhavacanaṃ mettaṃ vacīkammaṃ nāma. Gihīnañca, “cetiyavandanatthāya	2799	
PA_atk-s02_01a:2799_2	gacchāma, bodhivandanatthāya gacchāma, dhammassavanaṃ karissāma, padīpamālāpupphapūjaṃ	2799	
PA_atk-s02_01a:2799_3	karissāma, tīṇi sucaritāni samādāya vattissāma, salākabhattādīni dassāma, vassāvāsikaṃ	2799	
PA_atk-s02_01a:2799_4	dassāma, ajja saṅghassa cattāro paccaye dassāma, saṅghaṃ nimantetvā khādanīyādīni	2799	
PA_atk-s02_01a:2799_5	saṃvidahatha, āsanāni paññāpetha, pānīyaṃ upaṭṭhapetha, saṅghaṃ paccuggantvā ānetha,	2799	
PA_atk-s02_01a:2799_6	paññattāsane nisīdāpetvā chandajātā ussāhajātā veyyāvaccaṃ karothā”tiādikathanakāle	2799	
PA_atk-s02_01a:2799_7	mettaṃ vacīkammaṃ nāma.	2799	
PA_atk-s02_01a:2800_0	Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane	2800	
PA_atk-s02_01a:2800_1	nisīditvā, “imasmiṃ vihāre bhikkhū sukhī hontu, averā abyāpajjhā”ti cintanaṃ mettaṃ	2800	
PA_atk-s02_01a:2800_2	manokammaṃ nāma. Gihīnaṃ “ayyā sukhī hontu, averā abyāpajjhā”ti cintanaṃ mettaṃ manokammaṃ nāma.	2800	
PA_atk-s02_01a:2801_0	Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvūpagamanaṃ	2801	
PA_atk-s02_01a:2801_1	sammukhā mettaṃ kāyakammaṃ nāma. Therānaṃ pana pādadhovanavandanabījanadānādibhedampi	2801	
PA_atk-s02_01a:2801_2	sabbaṃ sāmīcikammaṃ sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ	2801	
PA_atk-s02_01a:2801_3	tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ	2801	
PA_atk-s02_01a:2801_4	nāma. Devatthero tissattheroti evaṃ paggayha vacanaṃ sammukhā mettaṃ vacīkammaṃ nāma.	2801	
PA_atk-s02_01a:2801_5	Vihāre asantaṃ pana paripucchantassa, kuhiṃ amhākaṃ devatthero, amhākaṃ tissatthero	2801	
PA_atk-s02_01a:2801_6	kadā nu kho āgamissatīti evaṃ mamāyanavacanaṃ parammukhā mettaṃ vacīkammaṃ nāma.	2801	
PA_atk-s02_01a:2801_7	Mettāsinehasiniddhāni pana nayanāni ummīletvā suppasannena mukhena olokanaṃ sammukhā	2801	
PA_atk-s02_01a:2801_8	mettaṃ manokammaṃ nāma. Devatthero, tissatthero arogo hotu appābādhoti samannāharaṇaṃ	2801	
PA_atk-s02_01a:2801_9	parammukhā mettaṃ manokammaṃ nāma.	2801	
PA_atk-s02_01a:2802_0	Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ vajjetvā	2802	
PA_atk-s02_01a:2802_1	dhammena samena bhikkhācariyavattena uppannā. Antamaso pattapariyāpannamattampīti	2802	
PA_atk-s02_01a:2802_2	pacchimakoṭiyā patte pariyāpannaṃ pattassa antogataṃ dvattikaṭacchubhikkhāmattampi.	2802	
PA_atk-s02_01a:2802_3	Appaṭivibhattabhogīti ettha dve paṭivibhattāni nāma āmisapaṭivibhattaṃ puggalapaṭivibhattañca.	2802	
PA_atk-s02_01a:2802_4	Tattha, “ettakaṃ dassāmi, ettakaṃ na dassāmī”ti evaṃ cittena vibhajanaṃ āmisapaṭivibhattaṃ	2802	
PA_atk-s02_01a:2802_5	nāma. “Asukassa dassāmi, asukassa na dassāmī”ti evaṃ cittena vibhajanaṃ pana puggalapaṭivibhattaṃ	2802	
PA_atk-s02_01a:2802_6	nāma. Tadubhayampi akatvā yo appaṭivibhattaṃ bhuñjati, ayaṃ appaṭivibhattabhogī nāma.	2802	
PA_atk-s02_01a:2803_0	Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ,	2803	
PA_atk-s02_01a:2803_1	yaṃ yaṃ paṇītaṃ labbhati, taṃ taṃ neva lābhena lābhaṃ jigīsanāmukhena gihīnaṃ deti,	2803	
PA_atk-s02_01a:2803_2	na attanā paribhuñjati; paṭiggaṇhantova saṅghena sādhāraṇaṃ hotūti gahetvā gaṇḍiṃ	2803	
PA_atk-s02_01a:2803_3	paharitvā paribhuñjitabbaṃ saṅghasantakaṃ viya passati. Idaṃ pana sāraṇīyadhammaṃ	2803	
PA_atk-s02_01a:2803_4	ko pūreti, ko na pūretīti? Dussīlo tāva na pūreti. Na hi tassa santakaṃ sīlavantā	2803	
PA_atk-s02_01a:2803_5	gaṇhanti. Parisuddhasīlo pana vattaṃ akhaṇḍento pūreti.	2803	
PA_atk-s02_01a:2804_0	Tatridaṃ vattaṃ – yo hi odissakaṃ katvā mātu vā pitu vā ācariyupajjhāyādīnaṃ vā deti,	2804	
PA_atk-s02_01a:2804_1	so dātabbaṃ deti, sāraṇīyadhammo panassa na hoti, palibodhajagganaṃ nāma hoti. Sāraṇīyadhammo	2804	
PA_atk-s02_01a:2804_2	hi muttapalibodhasseva vaṭṭati, tena pana odissakaṃ dentena gilānagilānupaṭṭhākaāgantukagamikānañceva	2804	
PA_atk-s02_01a:2804_3	navapabbajitassa ca saṅghāṭipattaggahaṇaṃ ajānantassa dātabbaṃ. Etesaṃ datvā avasesaṃ	2804	
PA_atk-s02_01a:2804_4	therāsanato paṭṭhāya thokaṃ thokaṃ adatvā yo yattakaṃ gaṇhāti, tassa tattakaṃ dātabbaṃ.	2804	
PA_atk-s02_01a:2804_5	Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ taṃ	2804	
PA_atk-s02_01a:2804_6	datvā sesaṃ paribhuñjitabbaṃ, “sīlavantehī”ti vacanato dussīlassa adātumpi vaṭṭati.	2804	
PA_atk-s02_01a:2805_0	Ayaṃ pana sāraṇīyadhammo susikkhitāya parisāya supūro hoti, no asikkhitāya parisāya.	2805	
PA_atk-s02_01a:2805_1	Susikkhitāya hi parisāya yo aññato labhati, so na gaṇhāti, aññato alabhantopi pamāṇayuttameva	2805	
PA_atk-s02_01a:2805_2	gaṇhāti, na atirekaṃ. Ayañca pana sāraṇīyadhammo evaṃ punappunaṃ piṇḍāya caritvā	2805	
PA_atk-s02_01a:2805_3	laddhaṃ laddhaṃ dentassāpi dvādasahi vassehi pūrati, na tato oraṃ. Sace hi dvādasamepi	2805	
PA_atk-s02_01a:2805_4	vasse sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nahāyituṃ	2805	
PA_atk-s02_01a:2805_5	gacchati, saṅghatthero ca kasseso pattoti? Sāraṇīyadhammapūrakassāti vutte – “āharatha	2805	
PA_atk-s02_01a:2805_6	na”nti sabbaṃ piṇḍapātaṃ vicāretvā bhuñjitvā ca rittapattaṃ ṭhapeti. Atha so bhikkhu	2805	
PA_atk-s02_01a:2805_7	rittapattaṃ disvā, “mayhaṃ asesetvāva paribhuñjiṃsū”ti domanassaṃ uppādeti, sāraṇīyadhammo	2805	
PA_atk-s02_01a:2805_8	bhijjati, puna dvādasa vassāni pūretabbo hoti, titthiyaparivāsasadiso hesa. Sakiṃ	2805	
PA_atk-s02_01a:2805_9	khaṇḍe jāte puna pūretabbova. Yo pana, “lābhā vata me, suladdhaṃ vata me, yassa me	2805	
PA_atk-s02_01a:2805_10	pattagataṃ anāpucchāva sabrahmacārī paribhuñjantī”ti somanassaṃ janeti, tassa puṇṇo nāma hoti.	28051	
PA_atk-s02_01a:2806_0	Evaṃ pūritasāraṇīyadhammassa pana neva issā, na macchariyaṃ hoti, so manussānaṃ piyo	2806	
PA_atk-s02_01a:2806_1	hoti, sulabhapaccayo; pattagatamassa dīyamānampi na khīyati, bhājanīyabhaṇḍaṭṭhāne	2806	
PA_atk-s02_01a:2806_2	aggabhaṇḍaṃ labhati, bhaye vā chātake vā sampatte devatā ussukkaṃ āpajjanti.	2806	
PA_atk-s02_01a:2807_0	Tatrimāni vatthūni – leṇagirivāsī tissatthero kira mahāgirigāmaṃ upanissāya vasati.	2807	
PA_atk-s02_01a:2807_1	Paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā	2807	
PA_atk-s02_01a:2807_2	kiñci aladdhā nikkhamiṃsu. Thero pavisanto te disvā pucchi – “laddhaṃ, bhante”ti?	2807	
PA_atk-s02_01a:2807_3	Vicarimhā, āvusoti. So aladdhabhāvaṃ ñatvā āha – “yāvāhaṃ, bhante, āgacchāmi, tāva	2807	
PA_atk-s02_01a:2807_4	idheva hothā”ti. Mayaṃ, āvuso, paññāsa janā pattatemanamattampi na labhimhāti. Nevāsikā	2807	
PA_atk-s02_01a:2807_5	nāma, bhante, paṭibalā honti, alabhantāpi bhikkhācāramaggasabhāvaṃ jānantīti. Therā	2807	
PA_atk-s02_01a:2807_6	āgamiṃsu. Thero gāmaṃ pāvisi. Dhurageheyeva mahāupāsikā khīrabhattaṃ sajjetvā theraṃ	2807	
PA_atk-s02_01a:2807_7	olokayamānā ṭhitā therassa dvāraṃ sampattasseva pattaṃ pūretvā adāsi. So taṃ ādāya	2807	
PA_atk-s02_01a:2807_8	therānaṃ santikaṃ gantvā, “gaṇhatha, bhante”ti saṅghattheramāha. Thero, “amhehi ettakehi	2807	
PA_atk-s02_01a:2807_9	kiñci na laddhaṃ, ayaṃ sīghameva gahetvā āgato, kiṃ nu kho”ti sesānaṃ mukhaṃ olokesi.	2807	
PA_atk-s02_01a:2807_10	Thero olokanākāreneva ñatvā – “dhammena samena laddhapiṇḍapāto, nikkukkuccā gaṇhatha	28071	
PA_atk-s02_01a:2807_11	bhante”tiādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.	28071	
PA_atk-s02_01a:2808_0	Atha naṃ bhattakiccāvasāne therā pucchiṃsu – “kadā, āvuso, lokuttaradhammaṃ paṭivijjhī”ti?	2808	
PA_atk-s02_01a:2808_1	Natthi me, bhante, lokuttaradhammoti. Jhānalābhīsi, āvusoti? Etampi me, bhante, natthīti.	2808	
PA_atk-s02_01a:2808_2	Nanu, āvuso, pāṭihāriyanti? Sāraṇīyadhammo me, bhante, pūrito, tassa me dhammassa	2808	
PA_atk-s02_01a:2808_3	pūritakālato paṭṭhāya sacepi bhikkhusatasahassaṃ hoti, pattagataṃ na khīyatīti. Sādhu	2808	
PA_atk-s02_01a:2808_4	sādhu, sappurisa, anucchavikamidaṃ tuyhanti. Idaṃ tāva pattagataṃ na khīyatīti ettha vatthu.	2808	
PA_atk-s02_01a:2809_0	Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā, “imasmiṃ	2809	
PA_atk-s02_01a:2809_1	ṭhāne kiṃ varabhaṇḍa”nti pucchati. Dve sāṭakā, bhanteti. Ete mayhaṃ pāpuṇissantīti.	2809	
PA_atk-s02_01a:2809_2	Taṃ sutvā amacco rañño ārocesi – “eko daharo evaṃ vadatī”ti. “Daharassevaṃ cittaṃ,	2809	
PA_atk-s02_01a:2809_3	mahātherānaṃ pana sukhumasāṭakā vaṭṭantī”ti vatvā, “mahātherānaṃ dassāmī”ti ṭhapesi.	2809	
PA_atk-s02_01a:2809_4	Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ	2809	
PA_atk-s02_01a:2809_5	nārohanti, aññeva ārohanti. Daharassa dānakāle pana hatthaṃ āruḷhā. So tassa hatthe	2809	
PA_atk-s02_01a:2809_6	ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā	2809	
PA_atk-s02_01a:2809_7	daharassa santike nisīditvā, “kadā, bhante, imaṃ dhammaṃ paṭivijjhitthā”ti āha. So	2809	
PA_atk-s02_01a:2809_8	pariyāyenapi asantaṃ avadanto, “natthi mayhaṃ, mahārāja, lokuttaradhammo”ti āha.	2809	
PA_atk-s02_01a:2809_9	Nanu, bhante, pubbeva avacutthāti? Āma, mahārāja, sāraṇīyadhammapūrako ahaṃ, tassa	2809	
PA_atk-s02_01a:2809_10	me dhammassa pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti.	28091	
PA_atk-s02_01a:2809_11	Sādhu sādhu, bhante, anucchavikamidaṃ tumhākanti vanditvā pakkāmi. Idaṃ bhājanīyabhaṇḍaṭṭhāne	28091	
PA_atk-s02_01a:2809_12	aggabhaṇḍaṃ pāpuṇātīti ettha vatthu.	28091	
PA_atk-s02_01a:2810_0	Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu. Therī	2810	
PA_atk-s02_01a:2810_1	paccūsakāle, “ativiya appanigghoso gāmo, upadhāretha tāvā”ti daharabhikkhuniyo āha.	2810	
PA_atk-s02_01a:2810_2	Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā, “mā tumhe	2810	
PA_atk-s02_01a:2810_3	tesaṃ gatabhāvaṃ cintayittha, attano uddesaparipucchāyonisomanasikāresuyeva yogaṃ	2810	
PA_atk-s02_01a:2810_4	karothā”ti vatvā bhikkhācāravelāya pārupitvā attadvādasamā gāmadvāre nigrodharukkhamūle	2810	
PA_atk-s02_01a:2810_5	aṭṭhāsi. Rukkhe adhivatthā devatā dvādasannampi bhikkhunīnaṃ piṇḍapātaṃ datvā, “ayye,	2810	
PA_atk-s02_01a:2810_6	aññattha mā gacchatha, niccaṃ idheva ethā”ti āha. Theriyā pana kaniṭṭhabhātā nāgatthero	2810	
PA_atk-s02_01a:2810_7	nāma atthi. So, “mahantaṃ bhayaṃ, na sakkā idha yāpetuṃ, paratīraṃ gamissāmāti attadvādasamova	2810	
PA_atk-s02_01a:2810_8	attano vasanaṭṭhānā nikkhanto theriṃ disvā gamissāmī”ti bhātaragāmaṃ āgato. Therī,	2810	
PA_atk-s02_01a:2810_9	“therā āgatā”ti sutvā tesaṃ santikaṃ gantvā, kiṃ ayyāti pucchi. So taṃ pavattiṃ ācikkhi.	2810	
PA_atk-s02_01a:2810_10	Sā, “ajja ekadivasaṃ vihāreyeva vasitvā sveva gamissathā”ti āha. Therā vihāraṃ agamaṃsu.	28101	
PA_atk-s02_01a:2811_0	Therī punadivase rukkhamūle piṇḍāya caritvā theraṃ upasaṅkamitvā, “imaṃ piṇḍapātaṃ	2811	
PA_atk-s02_01a:2811_1	paribhuñjathā”ti āha. Thero, “vaṭṭissati therī”ti vatvā tuṇhī aṭṭhāsi. Dhammiko tātā	2811	
PA_atk-s02_01a:2811_2	piṇḍapāto kukkuccaṃ akatvā paribhuñjathāti. Vaṭṭissati therīti. Sā pattaṃ gahetvā	2811	
PA_atk-s02_01a:2811_3	ākāse khipi, patto ākāse aṭṭhāsi. Thero, “sattatālamatte ṭhitampi bhikkhunībhattameva,	2811	
PA_atk-s02_01a:2811_4	therīti vatvā bhayaṃ nāma sabbakālaṃ na hoti, bhaye vūpasante ariyavaṃsaṃ kathayamāno,	2811	
PA_atk-s02_01a:2811_5	‘bho piṇḍapātika bhikkhunībhattaṃ bhuñjitvā vītināmayitthā’ti cittena anuvadiyamāno	2811	
PA_atk-s02_01a:2811_6	santhambhetuṃ na sakkhissāmi, appamattā hotha theriyo”ti maggaṃ āruhi.	2811	
PA_atk-s02_01a:2812_0	Rukkhadevatāpi, “sace thero theriyā hatthato piṇḍapātaṃ paribhuñjissati, na naṃ nivattessāmi,	2812	
PA_atk-s02_01a:2812_1	sace pana na paribhuñjissati, nivattessāmī”ti cintayamānā ṭhatvā therassa gamanaṃ	2812	
PA_atk-s02_01a:2812_2	disvā rukkhā oruyha pattaṃ, bhante, dethāti pattaṃ gahetvā theraṃ rukkhamūlaṃyeva	2812	
PA_atk-s02_01a:2812_3	ānetvā āsanaṃ paññāpetvā piṇḍapātaṃ datvā katabhattakiccaṃ paṭiññaṃ kāretvā dvādasa	2812	
PA_atk-s02_01a:2812_4	bhikkhuniyo, dvādasa ca bhikkhū satta vassāni upaṭṭhahi. Idaṃ devatā ussukkaṃ āpajjantīti	2812	
PA_atk-s02_01a:2812_5	ettha vatthu, tatra hi therī sāraṇīyadhammapūrikā ahosi.	2812	
PA_atk-s02_01a:2813_0	Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ	2813	
PA_atk-s02_01a:2813_1	hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,	2813	
PA_atk-s02_01a:2813_2	tassa majjhe chiddasāṭako viya chiddaṃ nāma hoti. Yassa pana paṭipāṭiyā dve tīṇi	2813	
PA_atk-s02_01a:2813_3	bhinnāni, tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ	2813	
PA_atk-s02_01a:2813_4	aññataravaṇṇā gāvī viya sabalaṃ nāma hoti. Yassa pana antarantarā bhinnāni, tassa	2813	
PA_atk-s02_01a:2813_5	antarantarā visabhāgabinducitrā gāvī viya kammāsaṃ nāma hoti. Yassa pana sabbena	2813	
PA_atk-s02_01a:2813_6	sabbaṃ abhinnāni, tassa tāni sīlāni akhaṇḍāni acchiddāni asabalāni akammāsāni nāma	2813	
PA_atk-s02_01a:2813_7	honti. Tāni panetāni taṇhādāsabyato mocetvā bhujissabhāvakaraṇato bhujissāni. Buddhādīhi	2813	
PA_atk-s02_01a:2813_8	viññūhi pasatthattā viññuppasatthāni. Taṇhādiṭṭhīhi aparāmaṭṭhattā, “idaṃ nāma tvaṃ	2813	
PA_atk-s02_01a:2813_9	āpannapubbo”ti kenaci parāmaṭṭhuṃ asakkuṇeyyattā ca aparāmaṭṭhāni. Upacārasamādhiṃ	2813	
PA_atk-s02_01a:2813_10	vā appanāsamādhiṃ vā saṃvattayantīti samādhisaṃvattanikānīti vuccanti. Sīlasāmaññagato	28131	
PA_atk-s02_01a:2813_11	viharatīti tesu tesu disābhāgesu viharantehi bhikkhūhi saddhiṃ samānabhāvūpagatasīlo	28131	
PA_atk-s02_01a:2813_12	viharati. Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ	28131	
PA_atk-s02_01a:2813_13	sīlena samānameva hoti, natthi maggasīle nānattaṃ, taṃ sandhāyetaṃ vuttaṃ.	28131	
PA_atk-s02_01a:2814_0	Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.	2814	
PA_atk-s02_01a:2814_1	Takkarassāti yo tathākārī hoti. Dukkhakkhayāyāti sabbadukkhakkhayatthaṃ. Diṭṭhisāmaññagatoti	2814	
PA_atk-s02_01a:2814_2	samānadiṭṭhibhāvaṃ upagato hutvā viharati. Agganti jeṭṭhakaṃ. Sabbagopānasiyo saṅgaṇhātīti	2814	
PA_atk-s02_01a:2814_3	saṅgāhikaṃ. Sabbagopānasīnaṃ saṅghāṭaṃ karotīti saṅghāṭanikaṃ. Saṅghāṭaniyanti attho.	2814	
PA_atk-s02_01a:2814_4	Yadidaṃ kūṭanti yametaṃ kūṭāgārakaṇṇikāsaṅkhātaṃ kūṭaṃ nāma. Pañcabhūmikādipāsādā	2814	
PA_atk-s02_01a:2814_5	hi kūṭabaddhāva tiṭṭhanti. Yasmiṃ patite mattikaṃ ādiṃ katvā sabbe patanti. Tasmā	2814	
PA_atk-s02_01a:2814_6	evamāha. Evameva khoti yathā kūṭaṃ kūṭāgārassa, evaṃ imesampi sāraṇīyadhammānaṃ yā	2814	
PA_atk-s02_01a:2814_7	ayaṃ ariyā diṭṭhi, sā aggā ca saṅgāhikā ca saṅghāṭaniyā cāti daṭṭhabbā.	2814	
PA_atk-s02_01a:2815_0	493. Kathañca, bhikkhave, yāyaṃ diṭṭhīti ettha, bhikkhave, yāyaṃ sotāpattimaggadiṭṭhi	2815	
PA_atk-s02_01a:2815_1	ariyā niyyānikā niyyāti takkarassa sammā dukkhakkhayāyāti vuttā, sā kathaṃ kena kāraṇena	2815	
PA_atk-s02_01a:2815_2	niyyātīti attho. Pariyuṭṭhitacittova hotīti ettāvatāpi pariyuṭṭhitacittoyeva nāma	2815	
PA_atk-s02_01a:2815_3	hotīti attho. Esa nayo sabbattha. Suppaṇihitaṃ me mānasanti mayhaṃ cittaṃ suṭṭhu	2815	
PA_atk-s02_01a:2815_4	ṭhapitaṃ. Saccānaṃ bodhāyāti catunnaṃ saccānaṃ bodhatthāya. Ariyantiādīsu taṃ ñāṇaṃ	2815	
PA_atk-s02_01a:2815_5	yasmā ariyānaṃ hoti, na puthujjanānaṃ, tasmā ariyanti vuttaṃ. Yesaṃ pana lokuttaradhammopi	2815	
PA_atk-s02_01a:2815_6	atthi, tesaṃyeva hoti, na aññesaṃ, tasmā lokuttaranti vuttaṃ. Puthujjanānaṃ pana	2815	
PA_atk-s02_01a:2815_7	abhāvato asādhāraṇaṃ puthujjanehīti vuttaṃ. Esa nayo sabbavāresu.	2815	
PA_atk-s02_01a:2816	494. Labhāmi paccattaṃ samathanti attano citte samathaṃ labhāmīti attho. Nibbutiyampi eseva nayo. Ettha ca samathoti ekaggatā. Nibbutīti kilesavūpasamo.	281	
PA_atk-s02_01a:2817	495. Tathārūpāya diṭṭhiyāti evarūpāya sotāpattimaggadiṭṭhiyā.	281	
PA_atk-s02_01a:2818_0	496. Dhammatāyāti sabhāvena. Dhammatā esāti sabhāvo esa. Vuṭṭhānaṃ paññāyatīti saṅghakammavasena	2818	
PA_atk-s02_01a:2818_1	vā desanāya vā vuṭṭhānaṃ dissati. Ariyasāvako hi āpattiṃ āpajjanto garukāpattīsu	2818	
PA_atk-s02_01a:2818_2	kuṭikārasadisaṃ, lahukāpattīsu sahaseyyādisadisaṃ acittakāpattiṃyeva āpajjati, tampi	2818	
PA_atk-s02_01a:2818_3	asañcicca, no sañcicca, āpannaṃ na paṭicchādeti. Tasmā atha kho naṃ khippamevātiādimāha.	2818	
PA_atk-s02_01a:2818_4	Daharoti taruṇo. Kumāroti na mahallako. Mandoti cakkhusotādīnaṃ mandatāya mando.	2818	
PA_atk-s02_01a:2818_5	Uttānaseyyakoti atidaharatāya uttānaseyyako, dakkhiṇena vā vāmena vā passena sayituṃ	2818	
PA_atk-s02_01a:2818_6	na sakkotīti attho. Aṅgāraṃ akkamitvāti ito cito ca pasāritena hatthena vā pādena	2818	
PA_atk-s02_01a:2818_7	vā phusitvā. Evaṃ phusantānaṃ pana manussānaṃ na sīghaṃ hattho jhāyati, tathā hi	2818	
PA_atk-s02_01a:2818_8	ekacce hatthena aṅgāraṃ gahetvā parivattamānā dūrampi gacchanti. Daharassa pana hatthapādā	2818	
PA_atk-s02_01a:2818_9	sukhumālā honti, so phuṭṭhamatteneva dayhamāno cirīti saddaṃ karonto khippaṃ paṭisaṃharati,	2818	
PA_atk-s02_01a:2818_10	tasmā idha daharova dassito. Mahallako ca dayhantopi adhivāseti, ayaṃ pana adhivāsetuṃ	28181	
PA_atk-s02_01a:2818_11	na sakkoti. Tasmāpi daharova dassito. Desetīti āpattipaṭiggāhake sabhāgapuggale sati	28181	
PA_atk-s02_01a:2818_12	ekaṃ divasaṃ vā rattiṃ vā anadhivāsetvā rattiṃ caturaṅgepi tame sabhāgabhikkhuno	28181	
PA_atk-s02_01a:2818_13	vasanaṭṭhānaṃ gantvā desetiyeva.	28181	
PA_atk-s02_01a:2819_0	497. Uccāvacānīti uccanīcāni. Kiṃ karaṇīyānīti kiṃ karomīti evaṃ vatvā kattabbakammāni.	2819	
PA_atk-s02_01a:2819_1	Tattha uccakammaṃ nāma cīvarassa karaṇaṃ rajanaṃ cetiye sudhākammaṃ uposathāgāracetiyagharabodhigharesu	2819	
PA_atk-s02_01a:2819_2	kattabbakammanti evamādi. Avacakammaṃ nāma pādadhovanamakkhanādikhuddakakammaṃ, atha	2819	
PA_atk-s02_01a:2819_3	vā cetiye sudhākammādi uccakammaṃ nāma. Tattheva kasāvapacanaudakānayanakucchakaraṇa	2819	
PA_atk-s02_01a:2819_4	niyyāsabandhanādi avacakammaṃ nāma. Ussukkaṃ āpanno hotīti ussukkabhāvaṃ kattabbataṃ	2819	
PA_atk-s02_01a:2819_5	paṭipanno hoti. Tibbāpekkho hotīti bahalapatthano hoti. Thambañca ālumpatīti tiṇañca	2819	
PA_atk-s02_01a:2819_6	ālumpamānā khādati. Vacchakañca apacinātīti vacchakañca apaloketi. Taruṇavacchā hi	2819	
PA_atk-s02_01a:2819_7	gāvī araññe ekato āgataṃ vacchakaṃ ekasmiṃ ṭhāne nipannaṃ pahāya dūraṃ na gacchati,	2819	
PA_atk-s02_01a:2819_8	vacchakassa āsannaṭṭhāne caramānā tiṇaṃ ālumpitvā gīvaṃ ukkhipitvā ekantaṃ vacchakameva	2819	
PA_atk-s02_01a:2819_9	ca viloketi, evameva sotāpanno uccāvacāni kiṃ karaṇīyāni karonto tanninno hoti, asithilapūrako	2819	
PA_atk-s02_01a:2819_10	tibbacchando bahalapatthano hutvāva karoti.	28191	
PA_atk-s02_01a:2820_0	Tatridaṃ vatthu – mahācetiye kira sudhākamme kariyamāne eko ariyasāvako ekena hatthena	2820	
PA_atk-s02_01a:2820_1	sudhābhājanaṃ, ekena kucchaṃ gahetvā sudhākammaṃ karissāmīti cetiyaṅgaṇaṃ āruḷho.	2820	
PA_atk-s02_01a:2820_2	Eko kāyadaḷhibahulo bhikkhu gantvā therassa santike aṭṭhāsi. Thero aññasmiṃ sati	2820	
PA_atk-s02_01a:2820_3	papañco hotīti tasmā ṭhānā aññaṃ ṭhānaṃ gato. Sopi bhikkhu tattheva agamāsi. Thero	2820	
PA_atk-s02_01a:2820_4	puna aññaṃ ṭhānanti evaṃ katipayaṭṭhāne āgataṃ, – “sappurisa mahantaṃ cetiyaṅgaṇaṃ	2820	
PA_atk-s02_01a:2820_5	kiṃ aññasmiṃ ṭhāne okāsaṃ na labhathā”ti āha. Na itaro pakkāmīti.	2820	
PA_atk-s02_01a:2821_0	498. Balatāya samannāgatoti balena samannāgato. Aṭṭhiṃ katvāti atthikabhāvaṃ katvā,	2821	
PA_atk-s02_01a:2821_1	atthiko hutvāti attho. Manasikatvāti manasmiṃ karitvā. Sabbacetasā samannāharitvāti	2821	
PA_atk-s02_01a:2821_2	appamattakampi vikkhepaṃ akaronto sakalacittena samannāharitvā. Ohitasototi ṭhapitasoto.	2821	
PA_atk-s02_01a:2821_3	Ariyasāvakā hi piyadhammassavanā honti, dhammassavanaggaṃ gantvā niddāyamānā vā yena	2821	
PA_atk-s02_01a:2821_4	kenaci saddhiṃ sallapamānā vā vikkhittacittā vā na nisīdanti, atha kho amataṃ paribhuñjantā	2821	
PA_atk-s02_01a:2821_5	viya atittāva honti dhammassavane, atha aruṇaṃ uggacchati. Tasmā evamāha.	2821	
PA_atk-s02_01a:2822_0	500. Dhammatā susamanniṭṭhā hotīti sabhāvo suṭṭhu samannesito hoti. Sotāpattiphalasacchikiriyāyāti	2822	
PA_atk-s02_01a:2822_1	karaṇavacanaṃ, sotāpattiphalasacchikatañāṇenāti attho. Evaṃ sattaṅgasamannāgatoti	2822	
PA_atk-s02_01a:2822_2	evaṃ imehi sattahi mahāpaccavekkhaṇañāṇehi samannāgato. Ayaṃ tāva ācariyānaṃ samānakathā.	2822	
PA_atk-s02_01a:2822_3	Lokuttaramaggo hi bahucittakkhaṇiko nāma natthi.	2822	
PA_atk-s02_01a:2823_0	Vitaṇḍavādī pana ekacittakkhaṇiko nāma maggo natthi, “evaṃ bhāveyya satta vassānī”ti	2823	
PA_atk-s02_01a:2823_1	hi vacanato sattapi vassāni maggabhāvanā honti. Kilesā pana lahu chijjantā sattahi	2823	
PA_atk-s02_01a:2823_2	ñāṇehi chijjantīti vadati. So suttaṃ āharāti vattabbo, addhā aññaṃ suttaṃ apassanto,	2823	
PA_atk-s02_01a:2823_3	“idamassa paṭhamaṃ ñāṇaṃ adhigataṃ hoti, idamassa dutiyaṃ ñāṇaṃ…pe… idamassa sattamaṃ	2823	
PA_atk-s02_01a:2823_4	ñāṇaṃ adhigataṃ hotī”ti imameva āharitvā dassessati. Tato vattabbo kiṃ panidaṃ suttaṃ	2823	
PA_atk-s02_01a:2823_5	neyyatthaṃ nītatthanti. Tato vakkhati – “nītatthatthaṃ, yathāsuttaṃ tatheva attho”ti.	2823	
PA_atk-s02_01a:2823_6	So vattabbo – “dhammatā susamanniṭṭhā hoti sotāpattiphalasacchikiriyāyāti ettha ko	2823	
PA_atk-s02_01a:2823_7	attho”ti? Addhā sotāpattiphalasacchikiriyāyatthoti vakkhati. Tato pucchitabbo, “maggasamaṅgī	2823	
PA_atk-s02_01a:2823_8	phalaṃ sacchikaroti, phalasamaṅgī”ti. Jānanto, “phalasamaṅgī sacchikarotī”ti vakkhati.	2823	
PA_atk-s02_01a:2823_9	Tato vattabbo, – “evaṃ sattaṅgasamannāgato kho, bhikkhave, ariyasāvako sotāpattiphalasamannāgato	2823	
PA_atk-s02_01a:2823_10	hotīti idha maggaṃ abhāvetvā maṇḍūko viya uppatitvā ariyasāvako phalameva gaṇhissati.	28231	
PA_atk-s02_01a:2823_11	Mā suttaṃ me laddhanti yaṃ vā taṃ vā avaca. Pañhaṃ vissajjentena nāma ācariyasantike	28231	
PA_atk-s02_01a:2823_12	vasitvā buddhavacanaṃ uggaṇhitvā attharasaṃ viditvā vattabbaṃ hotī”ti. “Imāni satta	28231	
PA_atk-s02_01a:2823_13	ñāṇāni ariyasāvakassa paccavekkhaṇañāṇāneva, lokuttaramaggo bahucittakkhaṇiko nāma	28231	
PA_atk-s02_01a:2823_14	natthi, ekacittakkhaṇikoyevā”ti saññāpetabbo. Sace sañjānāti sañjānātu. No ce sañjānāti,	28231	
PA_atk-s02_01a:2823_15	“gaccha pātova vihāraṃ pavisitvā yāguṃ pivāhī”ti uyyojetabbo. Sesaṃ sabbattha uttānamevāti.	28231	
PA_atk-s02_01a:2824	Papañcasūdaniyā majjhimanikāyaṭṭhakathāya	282	
PA_atk-s02_01a:2825	Kosambiyasuttavaṇṇanā niṭṭhitā.	282	
PA_atk-s02_01a:2826	9. Brahmanimantanikasuttavaṇṇanā	282	
PA_atk-s02_01a:2827_0	501. Evaṃ me sutanti brahmanimantanikasuttaṃ. Tattha pāpakaṃ diṭṭhigatanti lāmakā	2827	
PA_atk-s02_01a:2827_1	sassatadiṭṭhi. Idaṃ niccanti idaṃ saha kāyena brahmaṭṭhānaṃ aniccaṃ “nicca”nti vadati.	2827	
PA_atk-s02_01a:2827_2	Dhuvādīni tasseva vevacanāni. Tattha dhuvanti thiraṃ. Sassatanti sadā vijjamānaṃ.	2827	
PA_atk-s02_01a:2827_3	Kevalanti akhaṇḍaṃ sakalaṃ. Acavanadhammanti acavanasabhāvaṃ. Idañhi na jāyatītiādīsu	2827	
PA_atk-s02_01a:2827_4	imasmiṃ ṭhāne koci jāyanako vā jīyanako vā mīyanako vā cavanako vā upapajjanako vā	2827	
PA_atk-s02_01a:2827_5	natthīti sandhāya vadati. Ito ca panaññanti ito saha kāyakā brahmaṭṭhānā uttari aññaṃ	2827	
PA_atk-s02_01a:2827_6	nissaraṇaṃ nāma natthīti evamassa thāmagatā sassatadiṭṭhi uppannā hoti. Evaṃvādī	2827	
PA_atk-s02_01a:2827_7	pana so upari tisso jhānabhūmiyo cattāro maggā cattāri phalāni nibbānanti sabbaṃ	2827	
PA_atk-s02_01a:2827_8	paṭibāhati. Avijjāgatoti avijjāya gato samannāgato aññāṇī andhībhūto. Yatra hi nāmāti yo nāma.	2827	
PA_atk-s02_01a:2828_0	502. Atha kho, bhikkhave, māro pāpimāti māro kathaṃ bhagavantaṃ addasa? So kira attano	2828	
PA_atk-s02_01a:2828_1	bhavane nisīditvā kālena kālaṃ satthāraṃ āvajjeti – “ajja samaṇo gotamo katarasmiṃ	2828	
PA_atk-s02_01a:2828_2	gāme vā nigame vā vasatī”ti. Imasmiṃ pana kāle āvajjanto, “ukkaṭṭhaṃ nissāya subhagavane	2828	
PA_atk-s02_01a:2828_3	viharatī”ti ñatvā, “kattha nu kho gato”ti olokento brahmalokaṃ gacchantaṃ disvā,	2828	
PA_atk-s02_01a:2828_4	“samaṇo gotamo brahmalokaṃ gacchati, yāva tattha dhammakathaṃ kathetvā brahmagaṇaṃ	2828	
PA_atk-s02_01a:2828_5	mama visayā nātikkameti, tāva gantvā dhammadesanāyaṃ vichandaṃ karissāmī”ti satthu	2828	
PA_atk-s02_01a:2828_6	padānupadiko gantvā brahmagaṇassa antare adissamānena kāyena aṭṭhāsi. So, “satthārā	2828	
PA_atk-s02_01a:2828_7	bakabrahmā apasādito”ti ñatvā brahmuno upatthambho hutvā aṭṭhāsi. Tena vuttaṃ – “atha	2828	
PA_atk-s02_01a:2828_8	kho, bhikkhave, māro pāpimā”ti.	2828	
PA_atk-s02_01a:2829_0	Brahmapārisajjaṃ anvāvisitvāti ekassa brahmapārisajjassa sarīraṃ pavisitvā. Mahābrahmānaṃ	2829	
PA_atk-s02_01a:2829_1	pana brahmapurohitānaṃ vā anvāvisituṃ na sakkoti. Metamāsadoti mā etaṃ apasādayittha.	2829	
PA_atk-s02_01a:2829_2	Abhibhūti abhibhavitvā ṭhito jeṭṭhako. Anabhibhūtoti aññehi anabhibhūto. Aññadatthūti	2829	
PA_atk-s02_01a:2829_3	ekaṃsavacane nipāto. Dassanavasena daso, sabbaṃ passatīti dīpeti. Vasavattīti sabbajanaṃ	2829	
PA_atk-s02_01a:2829_4	vase vatteti. Issaroti loke issaro. Kattā nimmātāti lokassa kattā ca nimmātā ca,	2829	
PA_atk-s02_01a:2829_5	pathavīhimavantasinerucakkavāḷamahāsamuddacandimasūriyā ca iminā nimmitāti dīpeti.	2829	
PA_atk-s02_01a:2830_0	Seṭṭho sajitāti ayaṃ lokassa uttamo ca sajitā ca. “Tvaṃ khattiyo nāma hohi, tvaṃ	2830	
PA_atk-s02_01a:2830_1	brāhmaṇo nāma, vesso nāma, suddo nāma, gahaṭṭho nāma, pabbajito nāma, antamaso oṭṭho	2830	
PA_atk-s02_01a:2830_2	hohi, goṇo hohī”ti evaṃ sattānaṃ visajjetā ayanti dasseti. Vasī pitā bhūtabhabyānanti	2830	
PA_atk-s02_01a:2830_3	ayaṃ ciṇṇavasitāya vasī, ayaṃ pitā bhūtānañca bhabyānañcāti vadati. Tattha aṇḍajajalābujā	2830	
PA_atk-s02_01a:2830_4	sattā antoaṇḍakose ceva antovatthimhi ca bhabyā nāma, bahi nikkhantakālato paṭṭhāya	2830	
PA_atk-s02_01a:2830_5	bhūtā. Saṃsedajā paṭhamacittakkhaṇe bhabyā, dutiyato paṭṭhāya bhūtā. Opapātikā paṭhamairiyāpathe	2830	
PA_atk-s02_01a:2830_6	bhabyā, dutiyato paṭṭhāya bhūtāti veditabbā. Te sabbepi etassa puttāti saññāya, “pitā	2830	
PA_atk-s02_01a:2830_7	bhūtabhabyāna”nti āha.	2830	
PA_atk-s02_01a:2831_0	Pathavīgarahakāti yathā tvaṃ etarahi, “aniccā dukkhā anattā”ti pathaviṃ garahasi	2831	
PA_atk-s02_01a:2831_1	jigucchasi, evaṃ tepi pathavīgarahakā ahesuṃ, na kevalaṃ tvaṃyevāti dīpeti. Āpagarahakātiādīsupi	2831	
PA_atk-s02_01a:2831_2	eseva nayo. Hīne kāye patiṭṭhitāti catūsu apāyesu nibbattā. Pathavīpasaṃsakāti yathā	2831	
PA_atk-s02_01a:2831_3	tvaṃ garahasi, evaṃ agarahitvā, “niccā dhuvā sassatā acchejjā abhejjā akkhayā”ti	2831	
PA_atk-s02_01a:2831_4	evaṃ pathavīpasaṃsakā pathaviyā vaṇṇavādino ahesunti vadati. Pathavābhinandinoti	2831	
PA_atk-s02_01a:2831_5	taṇhādiṭṭhivasena pathaviyā abhinandino. Sesesupi eseva nayo. Paṇīte kāye patiṭṭhitāti	2831	
PA_atk-s02_01a:2831_6	brahmaloke nibbattā. Taṃ tāhanti tena kāraṇena taṃ ahaṃ. Iṅghāti codanatthe nipāto.	2831	
PA_atk-s02_01a:2831_7	Upātivattitthoti atikkamittha. “Upātivattito”tipi pāṭho, ayamevattho. Daṇḍena paṭippaṇāmeyyāti	2831	
PA_atk-s02_01a:2831_8	catuhatthena muggaradaṇḍena pothetvā palāpeyya. Narakapapāteti sataporise mahāsobbhe.	2831	
PA_atk-s02_01a:2831_9	Virādheyyāti hatthena gahaṇayutte vā pādena patiṭṭhānayutte vā ṭhāne gahaṇapatiṭṭhānāni	2831	
PA_atk-s02_01a:2831_10	kātuṃ na sakkuṇeyya. Nanu tvaṃ bhikkhu passasīti bhikkhu nanu tvaṃ imaṃ brahmaparisaṃ	28311	
PA_atk-s02_01a:2831_11	sannipatitaṃ obhāsamānaṃ virocamānaṃ jotayamānaṃ passasīti brahmuno ovāde ṭhitānaṃ	28311	
PA_atk-s02_01a:2831_12	iddhānubhāvaṃ dasseti. Iti kho maṃ, bhikkhave, māro pāpimā brahmaparisaṃ upanesīti,	28311	
PA_atk-s02_01a:2831_13	bhikkhave, māro pāpimā nanu tvaṃ bhikkhu passasi brahmaparisaṃ yasena ca siriyā ca	28311	
PA_atk-s02_01a:2831_14	obhāsamānaṃ virocamānaṃ jotayamānaṃ, yadi tvampi mahābrahmuno vacanaṃ anatikkamitvā	28311	
PA_atk-s02_01a:2831_15	yadeva te brahmā vadati, taṃ kareyyāsi, tvampi evamevaṃ yasena ca siriyā ca viroceyyāsīti	28311	
PA_atk-s02_01a:2831_16	evaṃ vadanto maṃ brahmaparisaṃ upanesi upasaṃhari. Mā tvaṃ maññitthoti mā tvaṃ maññi.	28311	
PA_atk-s02_01a:2831_17	Māro tvamasi pāpimāti pāpima tvaṃ mahājanassa māraṇato māro nāma, pāpakaṃ lāmakaṃ	28311	
PA_atk-s02_01a:2831_18	mahājanassa ayasaṃ karaṇato pāpimā nāmāti jānāmi.	28311	
PA_atk-s02_01a:2832_0	503. Kasiṇaṃ āyunti sakalaṃ āyuṃ. Te kho evaṃ jāneyyunti te evaṃ mahantena tapokammena	2832	
PA_atk-s02_01a:2832_1	samannāgatā, tvaṃ pana purimadivase jāto, kiṃ jānissasi, yassa te ajjāpi mukhe khīragandho	2832	
PA_atk-s02_01a:2832_2	vāyatīti ghaṭṭento vadati. Pathaviṃ ajjhosissasīti pathaviṃ ajjhosāya gilitvā pariniṭṭhapetvā	2832	
PA_atk-s02_01a:2832_3	taṇhāmānadiṭṭhīhi gaṇhissasi. Opasāyiko me bhavissasīti mayhaṃ samīpasayo bhavissasi,	2832	
PA_atk-s02_01a:2832_4	maṃ gacchantaṃ anugacchissasi, ṭhitaṃ upatiṭṭhissasi, nisinnaṃ upanisīdissasi, nipannaṃ	2832	
PA_atk-s02_01a:2832_5	upanipajjissasīti attho. Vatthusāyikoti mama vatthusmiṃ sayanako. Yathākāmakaraṇīyo	2832	
PA_atk-s02_01a:2832_6	bāhiteyyoti mayā attano ruciyā yaṃ icchāmi, taṃ kattabbo, bāhitvā ca pana jajjharikāgumbatopi	2832	
PA_atk-s02_01a:2832_7	nīcataro lakuṇḍaṭakataro kātabbo bhavissasīti attho.	2832	
PA_atk-s02_01a:2833_0	Iminā esa bhagavantaṃ upalāpeti vā apasādeti vā. Upalāpeti nāma sace kho tvaṃ, bhikkhu,	2833	
PA_atk-s02_01a:2833_1	taṇhādīhi pathaviṃ ajjhosissasi, opasāyiko me bhavissasi, mayi gacchante gamissasi,	2833	
PA_atk-s02_01a:2833_2	tiṭṭhante ṭhassasi, nisinne nisīdissasi, nipanne nipajjissasi, ahaṃ taṃ sesajanaṃ	2833	
PA_atk-s02_01a:2833_3	paṭibāhitvā vissāsikaṃ abbhantarikaṃ karissāmīti evaṃ tāva upalāpeti nāma. Sesapadehi	2833	
PA_atk-s02_01a:2833_4	pana apasādeti nāma. Ayañhettha adhippāyo – sace tvaṃ pathaviṃ ajjhosissasi, vatthusāyiko	2833	
PA_atk-s02_01a:2833_5	me bhavissasi, mama gamanādīni āgametvā gamissasi vā ṭhassasi vā nisīdissasi vā nipajjissasi	2833	
PA_atk-s02_01a:2833_6	vā, mama vatthusmiṃ mayhaṃ ārakkhaṃ gaṇhissasi, ahaṃ pana taṃ yathākāmaṃ karissāmi	2833	
PA_atk-s02_01a:2833_7	bāhitvā ca jajjharikāgumbatopi lakuṇḍakataranti evaṃ apasādeti nāma. Ayaṃ pana brahmā	2833	
PA_atk-s02_01a:2833_8	mānanissito, tasmā idha apasādanāva adhippetā. Āpādīsupi eseva nayo.	2833	
PA_atk-s02_01a:2834_0	Apica te ahaṃ brahmeti idāni bhagavā, “ayaṃ brahmā mānanissito ‘ahaṃ jānāmī’ti maññati,	2834	
PA_atk-s02_01a:2834_1	attano yasena sammatto sarīraṃ phusitumpi samatthaṃ kiñci na passati, thokaṃ niggahetuṃ	2834	
PA_atk-s02_01a:2834_2	vaṭṭatī”ti cintetvā imaṃ desanaṃ ārabhi. Tattha gatiñca pajānāmīti nipphattiñca pajānāmi.	2834	
PA_atk-s02_01a:2834_3	Jutiñcāti ānubhāvañca pajānāmi. Evaṃ mahesakkhoti evaṃ mahāyaso mahāparivāro.	2834	
PA_atk-s02_01a:2835_0	Yāvatā candimasūriyā pariharantīti yattake ṭhāne candimasūriyā vicaranti. Disā bhanti	2835	
PA_atk-s02_01a:2835_1	virocanāti disāsu virocamānā obhāsanti, disā vā tehi virocamānā obhāsanti. Tāva sahassadhā	2835	
PA_atk-s02_01a:2835_2	lokoti tattakena pamāṇena sahassadhā loko, iminā cakkavāḷena saddhiṃ cakkavāḷasahassanti	2835	
PA_atk-s02_01a:2835_3	attho. Ettha te vattate vasoti ettha cakkavāḷasahasse tuyhaṃ vaso vattati. Paroparañca	2835	
PA_atk-s02_01a:2835_4	jānāsīti ettha cakkavāḷasahasse paropare uccanīce hīnappaṇīte satte jānāsi. Atho	2835	
PA_atk-s02_01a:2835_5	rāgavirāginanti na kevalaṃ, “ayaṃ iddho ayaṃ pakatimanusso”ti paroparaṃ, “ayaṃ pana	2835	
PA_atk-s02_01a:2835_6	sarāgo ayaṃ vītarāgo”ti evaṃ rāgavirāginampi janaṃ jānāsi. Itthaṃbhāvaññathābhāvanti	2835	
PA_atk-s02_01a:2835_7	itthaṃbhāvoti idaṃ cakkavāḷaṃ. Aññathābhāvoti ito sesaṃ ekūnasahassaṃ. Sattānaṃ āgatiṃ	2835	
PA_atk-s02_01a:2835_8	gatinti ettha cakkavāḷasahasse paṭisandhivasena sattānaṃ āgatiṃ, cutivasena gatiṃ	2835	
PA_atk-s02_01a:2835_9	ca jānāsi. Tuyhaṃ pana atimahantohamasmīti saññā hoti, sahassibrahmā nāma tvaṃ, aññesaṃ	2835	
PA_atk-s02_01a:2835_10	pana tayā uttari dvisahassānaṃ tisahassānaṃ catusahassānaṃ pañcasahassānaṃ dasasahassānaṃ	28351	
PA_atk-s02_01a:2835_11	satasahassānañca brahmānaṃ pamāṇaṃ natthi, catuhatthāya pilotikāya paṭappamāṇaṃ kātuṃ	28351	
PA_atk-s02_01a:2835_12	vāyamanto viya mahantosmīti saññaṃ karosīti niggaṇhāti.	28351	
PA_atk-s02_01a:2836_0	504. Idhūpapannoti idha paṭhamajjhānabhūmiyaṃ upapanno. Tena taṃ tvaṃ na jānāsīti	2836	
PA_atk-s02_01a:2836_1	tena kāraṇena taṃ kāyaṃ tvaṃ na jānāsi. Neva te samasamoti jānitabbaṭṭhānaṃ patvāpi	2836	
PA_atk-s02_01a:2836_2	tayā samasamo na homi. Abhiññāyāti aññāya. Kuto nīceyyanti tayā nīcatarabhāvo pana mayhaṃ kuto.	2836	
PA_atk-s02_01a:2837_0	Heṭṭhūpapattiko kiresa brahmā anuppanne buddhuppāde isipabbajjaṃ pabbajitvā kasiṇaparikammaṃ	2837	
PA_atk-s02_01a:2837_1	katvā samāpattiyo nibbattetvā aparihīnajjhāno kālaṃ katvā catutthajjhānabhūmiyaṃ	2837	
PA_atk-s02_01a:2837_2	vehapphalabrahmaloke pañcakappasatikaṃ āyuṃ gahetvā nibbatti. Tattha yāvatāyukaṃ	2837	
PA_atk-s02_01a:2837_3	ṭhatvā heṭṭūpapattikaṃ katvā tatiyajjhānaṃ paṇītaṃ bhāvetvā subhakiṇhabrahmaloke	2837	
PA_atk-s02_01a:2837_4	catusaṭṭhikappaṃ āyuṃ gahetvā nibbatti. Tattha dutiyajjhānaṃ bhāvetvā ābhassaresu	2837	
PA_atk-s02_01a:2837_5	aṭṭhakappaṃ āyuṃ gahetvā nibbatti. Tattha paṭhamajjhānaṃ bhāvetvā paṭhamajjhānabhūmiyaṃ	2837	
PA_atk-s02_01a:2837_6	kappāyuko hutvā nibbatti, so paṭhamakāle attanā katakammañca nibbattaṭṭhānañca aññāsi,	2837	
PA_atk-s02_01a:2837_7	kāle pana gacchante ubhayaṃ pamussitvā sassatadiṭṭhiṃ uppādesi. Tena naṃ bhagavā,	2837	
PA_atk-s02_01a:2837_8	“tena taṃ tvaṃ na jānāsi…pe… kuto nīceyya”nti āha.	2837	
PA_atk-s02_01a:2838_0	Atha brahmā cintesi – “samaṇo gotamo mayhaṃ āyuñca nibbattaṭṭhānañca pubbekatakammañca	2838	
PA_atk-s02_01a:2838_1	jānāti, handa naṃ pubbe katakammaṃ pucchāmī”ti satthāraṃ attano pubbekatakammaṃ pucchi. Satthā kathesi.	2838	
PA_atk-s02_01a:2839_0	Pubbe kiresa kulaghare nibbattitvā kāmesu ādīnavaṃ disvā, “jātijarābyādhimaraṇassa	2839	
PA_atk-s02_01a:2839_1	antaṃ karissāmī”ti nikkhamma isipabbajjaṃ pabbajitvā samāpattiyo nibbattetvā abhiññāpādakajjhānalābhī	2839	
PA_atk-s02_01a:2839_2	hutvā gaṅgātīre paṇṇasālaṃ kāretvā jhānaratiyā vītināmeti. Tadā ca kālena kālaṃ satthavāhā	2839	
PA_atk-s02_01a:2839_3	pañcahi sakaṭasatehi marukantāraṃ paṭipajjanti. Marukantāre pana divā na sakkā gantuṃ,	2839	
PA_atk-s02_01a:2839_4	rattiṃ gamanaṃ hoti. Atha purimasakaṭassa aggayuge yuttabalibaddā gacchantā nivattitvā	2839	
PA_atk-s02_01a:2839_5	āgatamaggābhimukhāva ahesuṃ. Itarasakaṭāni tatheva nivattitvā aruṇe uggate nivattitabhāvaṃ	2839	
PA_atk-s02_01a:2839_6	jāniṃsu. Tesañca tadā kantāraṃ atikkamanadivaso ahosi. Sabbaṃ dārudakaṃ parikkhīṇaṃ,	2839	
PA_atk-s02_01a:2839_7	tasmā, “natthi dāni amhākaṃ jīvita”nti cintetvā goṇe cakkesu bandhitvā manussā sakaṭapacchāyāyaṃ	2839	
PA_atk-s02_01a:2839_8	pavisitvā nipajjiṃsu. Tāpasopi kālasseva paṇṇasālato nikkhamitvā paṇṇasāladvāre nisinno	2839	
PA_atk-s02_01a:2839_9	gaṅgaṃ olokayamāno addasa gaṅgaṃ mahatā udakoghena vuyhamānaṃ pavattitamaṇikkhandhaṃ	2839	
PA_atk-s02_01a:2839_10	viya āgacchantiṃ. Disvā cintesi – “atthi nu kho imasmiṃ loke evarūpassa madhurodakassa	28391	
PA_atk-s02_01a:2839_11	alābhena kilissamānā sattā”ti. So evaṃ āvajjanto marukantāre taṃ satthaṃ disvā, “ime	28391	
PA_atk-s02_01a:2839_12	sattā mā nassantū”ti, “ito mahā udakakkhandho chijjitvā marukantāre satthābhimukho	28391	
PA_atk-s02_01a:2839_13	gacchatū”ti abhiññācittena adhiṭṭhāsi. Sahacittuppādena mātikāruḷhaṃ viya udakaṃ	28391	
PA_atk-s02_01a:2839_14	tattha agamāsi. Manussā udakasaddena vuṭṭhāya udakaṃ disvā hatthatuṭṭhā nhāyitvā	28391	
PA_atk-s02_01a:2839_15	pivitvā goṇepi pāyetvā sotthinā icchitaṭṭhānaṃ agamaṃsu. Satthā taṃ brahmuno pubbakammaṃ dassento –	28391	
PA_atk-s02_01a:2840	“Yaṃ tvaṃ apāyesi bahū manusse,	284	
PA_atk-s02_01a:2841	Pipāsite ghammani samparete;	284	
PA_atk-s02_01a:2842	Taṃ te purāṇaṃ vatasīlavattaṃ,	284	
PA_atk-s02_01a:2843	Suttappabuddhova anussarāmī”ti. –	284	
PA_atk-s02_01a:2844	Imaṃ gāthamāha.	284	
PA_atk-s02_01a:2845_0	Aparasmiṃ samaye tāpaso gaṅgātīre paṇṇasālaṃ māpetvā āraññakaṃ gāmaṃ nissāya vasati.	2845	
PA_atk-s02_01a:2845_1	Tena ca samayena corā taṃ gāmaṃ paharitvā hatthasāraṃ gahetvā gāviyo ca karamare	2845	
PA_atk-s02_01a:2845_2	ca gahetvā gacchanti. Gāvopi sunakhāpi manussāpi mahāviravaṃ viravanti. Tāpaso taṃ	2845	
PA_atk-s02_01a:2845_3	saddaṃ sutvā “kiṃ nu kho eta”nti āvajjanto, “manussānaṃ bhayaṃ uppanna”nti ñatvā,	2845	
PA_atk-s02_01a:2845_4	“mayi passante ime sattā mā nassantū”ti abhiññāpādakajjhānaṃ samāpajjitvā vuṭṭhāya	2845	
PA_atk-s02_01a:2845_5	abhiññācittena corānaṃ paṭipathe caturaṅginisenaṃ māpesi kammasajjaṃ āgacchantiṃ.	2845	
PA_atk-s02_01a:2845_6	Corā disvā, “rājā”ti te maññamānā vilopaṃ chaḍḍetvā pakkamiṃsu. Tāpaso “yaṃ yassa	2845	
PA_atk-s02_01a:2845_7	santakaṃ, taṃ tasseva hotū”ti adhiṭṭhāsi, taṃ tatheva ahosi. Mahājano sotthibhāvaṃ	2845	
PA_atk-s02_01a:2845_8	pāpuṇi. Satthā idampi tassa pubbakammaṃ dassento –	2845	
PA_atk-s02_01a:2846	“Yaṃ eṇikūlasmiṃ janaṃ gahītaṃ,	284	
PA_atk-s02_01a:2847	Amocayī gayhaka nīyamānaṃ;	284	
PA_atk-s02_01a:2848	Taṃ te purāṇaṃ vatasīlavattaṃ,	284	
PA_atk-s02_01a:2849	Suttappabuddhova anussarāmī”ti. –	284	
PA_atk-s02_01a:2850	Imaṃ gāthamāha. Ettha eṇikūlasminti gaṅgātīre.	285	
PA_atk-s02_01a:2851_0	Puna ekasmiṃ samaye uparigaṅgāvāsikaṃ kulaṃ heṭṭhāgaṅgāvāsikena kulena saddhiṃ mittasanthavaṃ	2851	
PA_atk-s02_01a:2851_1	katvā nāvāsaṅghāṭaṃ bandhitvā bahuṃ khādanīyabhojanīyañceva gandhamālādīni ca āropetvā	2851	
PA_atk-s02_01a:2851_2	gaṅgāsotena āgacchati. Manussā khādamānā bhuñjamānā naccantā gāyantā devavimānena	2851	
PA_atk-s02_01a:2851_3	gacchantā viya balavasomanassā ahesuṃ. Gaṅgeyyako nāgo disvā kupito, “ime mayi saññampi	2851	
PA_atk-s02_01a:2851_4	na karonti, idāni ne samuddameva pāpessāmī”ti mahantaṃ attabhāvaṃ māpetvā udakaṃ	2851	
PA_atk-s02_01a:2851_5	dvidhā bhinditvā uṭṭhāya phaṇaṃ katvā sussūkāraṃ karonto aṭṭhāsi. Mahājano disvā	2851	
PA_atk-s02_01a:2851_6	bhīto vissaramakāsi. Tāpaso paṇṇasālāya nisinno sutvā, “ime gāyantā naccantā somanassajātā	2851	
PA_atk-s02_01a:2851_7	āgacchanti, idāni pana bhayaravaṃ raviṃsu, kiṃ nu kho”ti āvajjanto nāgarājaṃ disvā,	2851	
PA_atk-s02_01a:2851_8	“mayi passante ime sattā mā nassantū”ti abhiññāpādakajjhānaṃ samāpajjitvā attabhāvaṃ	2851	
PA_atk-s02_01a:2851_9	vijahitvā supaṇṇavaṇṇaṃ māpetvā nāgarājassa dassesi. Nāgarājā bhīto phaṇaṃ saṃharitvā	2851	
PA_atk-s02_01a:2851_10	udakaṃ paviṭṭho. Mahājano sotthibhāvaṃ pāpuṇi. Satthā idampi tassa pubbakammaṃ dassento –	28511	
PA_atk-s02_01a:2852	“Gaṅgāya sotasmiṃ gahītanāvaṃ,	285	
PA_atk-s02_01a:2853	Luddena nāgena manussakappā;	285	
PA_atk-s02_01a:2854	Amocayittha balasā pasayha,	285	
PA_atk-s02_01a:2855	Taṃ te purāṇaṃ vatasīlavattaṃ;	285	
PA_atk-s02_01a:2856	Suttappabuddhova anussarāmī”ti. –	285	
PA_atk-s02_01a:2857	Imaṃ gāthamāha.	285	
PA_atk-s02_01a:2858_0	Aparasmiṃ samaye esa isipabbajjaṃ pabbajitvā kesavo nāma tāpaso ahosi. Tena samayena	2858	
PA_atk-s02_01a:2858_1	amhākaṃ bodhisatto kappo nāma māṇavo kesavassa baddhacaro antevāsiko hutvā ācariyassa	2858	
PA_atk-s02_01a:2858_2	kiṃkārapaṭissāvī manāpacārī buddhisampanno atthacaro ahosi. Kesavo taṃ vinā vattituṃ	2858	
PA_atk-s02_01a:2858_3	nāsakkhi, taṃ nissāyeva jīvikaṃ kappesi. Satthā idampi tassa pubbakammaṃ dassento –	2858	
PA_atk-s02_01a:2859	“Kappo ca te baddhacaro ahosi,	285	
PA_atk-s02_01a:2860	Sambuddhimantaṃ vatinaṃ amaññi;	286	
PA_atk-s02_01a:2861	Taṃ te purāṇaṃ vatasīlavattaṃ,	286	
PA_atk-s02_01a:2862	Suttappabuddhova anussarāmī”ti. –	286	
PA_atk-s02_01a:2863	Imaṃ gāthamāha.	286	
PA_atk-s02_01a:2864_0	Evaṃ brahmuno nānattabhāvesu katakammaṃ satthā pakāsesi. Satthari kathenteyeva brahmā	2864	
PA_atk-s02_01a:2864_1	sallakkhesi, dīpasahasse ujjalite rūpāni viya sabbakammānissa pākaṭāni ahesuṃ. So	2864	
PA_atk-s02_01a:2864_2	pasannacitto imaṃ gāthamāha –	2864	
PA_atk-s02_01a:2865	“Addhā pajānāsi mametamāyuṃ,	286	
PA_atk-s02_01a:2866	Aññampi jānāsi tathā hi buddho;	286	
PA_atk-s02_01a:2867	Tathā hi tāyaṃ jalitānubhāvo,	286	
PA_atk-s02_01a:2868	Obhāsayaṃ tiṭṭhati brahmaloka”nti. ;	286	
PA_atk-s02_01a:2869_0	Athassa bhagavā uttari asamasamataṃ pakāsento pathaviṃ kho ahaṃ brahmetiādimāha.	2869	
PA_atk-s02_01a:2869_1	Tattha pathaviyā pathavattena ananubhūtanti pathaviyā pathavisabhāvena ananubhūtaṃ	2869	
PA_atk-s02_01a:2869_2	appattaṃ. Kiṃ pana tanti? Nibbānaṃ. Tañhi sabbasmā saṅkhatā nissaṭattā pathavisabhāvena	2869	
PA_atk-s02_01a:2869_3	appattaṃ nāma. Tadabhiññāyāti taṃ nibbānaṃ jānitvā sacchikatvā. Pathaviṃ nāpahosinti	2869	
PA_atk-s02_01a:2869_4	pathaviṃ taṇhādiṭṭhimānagāhehi na gaṇhiṃ. Āpādīsupi eseva nayo. Vitthāro pana mūlapariyāye	2869	
PA_atk-s02_01a:2869_5	vuttanayeneva veditabbo.	2869	
PA_atk-s02_01a:2870_0	Sace kho te, mārisa, sabbassa sabbattenāti idameva brahmā attano vāditāya sabbanti	2870	
PA_atk-s02_01a:2870_1	akkharaṃ niddisitvā akkhare dosaṃ gaṇhanto āha. Satthā pana sakkāyaṃ sandhāya “sabba”nti	2870	
PA_atk-s02_01a:2870_2	vadati, brahmā sabbasabbaṃ sandhāya. Tvaṃ “sabba”nti vadasi, “sabbassa sabbattena	2870	
PA_atk-s02_01a:2870_3	ananubhūta”nti vadasi, yadi sabbaṃ ananubhūtaṃ natthi, athassa ananubhūtaṃ atthi.	2870	
PA_atk-s02_01a:2870_4	Mā heva te rittakameva ahosi tucchakameva ahosīti tuyhaṃ vacanaṃ rittakaṃ mā hotu,	2870	
PA_atk-s02_01a:2870_5	tucchakaṃ mā hotūti satthāraṃ musāvādena niggaṇhāti.	2870	
PA_atk-s02_01a:2871_0	Satthā pana etasmā brahmunā sataguṇena sahassaguṇena satasahassaguṇena vādītaro,	2871	
PA_atk-s02_01a:2871_1	tasmā ahaṃ sabbañca vakkhāmi, ananubhūtañca vakkhāmi, suṇāhi meti tassa vādamaddanatthaṃ	2871	
PA_atk-s02_01a:2871_2	kāraṇaṃ āharanto viññāṇantiādimāha. Tattha viññāṇanti vijānitabbaṃ. Anidassananti	2871	
PA_atk-s02_01a:2871_3	cakkhuviññāṇassa āpāthaṃ anupagamanato anidassanaṃ nāma, padadvayenapi nibbānameva	2871	
PA_atk-s02_01a:2871_4	vuttaṃ. Anantanti tayidaṃ uppādavayaantarahitattā anantaṃ nāma. Vuttampi hetaṃ –	2871	
PA_atk-s02_01a:2872	“Antavantāni bhūtāni, asambhūtaṃ anantakaṃ;	287	
PA_atk-s02_01a:2873	Bhūte antāni dissanti, bhūte antā pakāsitā”ti.	287	
PA_atk-s02_01a:2874_0	Sabbatopabhanti sabbaso pabhāsampannaṃ. Nibbānato hi añño dhammo sapabhataro vā jotivantataro	2874	
PA_atk-s02_01a:2874_1	vā parisuddhataro vā paṇḍarataro vā natthi. Sabbato vā tathā pabhūtameva, na katthaci	2874	
PA_atk-s02_01a:2874_2	natthīti sabbatopabhaṃ. Puratthimadisādīsu hi asukadisāya nāma nibbānaṃ natthīti	2874	
PA_atk-s02_01a:2874_3	na vattabbaṃ. Atha vā pabhanti titthassa nāmaṃ, sabbato pabhamassāti sabbatopabhaṃ.	2874	
PA_atk-s02_01a:2874_4	Nibbānassa kira yathā mahāsamuddassa yato yato otaritukāmā honti, taṃ tadeva titthaṃ,	2874	
PA_atk-s02_01a:2874_5	atitthaṃ nāma natthi. Evamevaṃ aṭṭhatiṃsāya kammaṭṭhānesu yena yena mukhena nibbānaṃ	2874	
PA_atk-s02_01a:2874_6	otaritukāmā honti, taṃ tadeva titthaṃ. Nibbānassa atitthaṃ nāma kammaṭṭhānaṃ natthi.	2874	
PA_atk-s02_01a:2874_7	Tena vuttaṃ sabbatopabhanti. Taṃ pathaviyā pathavattenāti taṃ nibbānaṃ pathaviyā	2874	
PA_atk-s02_01a:2874_8	pathavīsabhāvena tato paresaṃ āpādīnaṃ āpādisabhāvena ca ananubhūtaṃ. Iti yaṃ tumhādisānaṃ	2874	
PA_atk-s02_01a:2874_9	visayabhūtaṃ sabbatebhūmakadhammajātaṃ tassa sabbattena taṃ viññāṇaṃ anidassanaṃ	2874	
PA_atk-s02_01a:2874_10	anantaṃ sabbatopataṃ ananubhūtanti vādaṃ patiṭṭhapesi.	28741	
PA_atk-s02_01a:2875_0	Tato brahmā gahitagahitaṃ satthārā vissajjāpito kiñci gahetabbaṃ adisvā laḷitakaṃ	2875	
PA_atk-s02_01a:2875_1	kātukāmo handa carahi te, mārisa, antaradhāyāmīti āha. Tattha antaradhāyāmīti adissamānakapāṭihāriyaṃ	2875	
PA_atk-s02_01a:2875_2	karomīti āha. Sace visahasīti yadi sakkosi mayhaṃ antaradhāyituṃ, antaradhāyasi,	2875	
PA_atk-s02_01a:2875_3	pāṭihāriyaṃ karohīti. Nevassu me sakkoti antaradhāyitunti mayhaṃ antaradhāyituṃ neva	2875	
PA_atk-s02_01a:2875_4	sakkoti. Kiṃ panesa kātukāmo ahosīti? Mūlapaṭisandhiṃ gantukāmo ahosi. Brahmānañhi	2875	
PA_atk-s02_01a:2875_5	mūlapaṭisandhikaattabhāvo sukhumo, aññesaṃ anāpātho, abhisaṅkhatakāyeneva tiṭṭhanti.	2875	
PA_atk-s02_01a:2875_6	Satthā tassa mūlapaṭisandhiṃ gantuṃ na adāsi. Mūlapaṭisandhiṃ vā agantvāpi yena tamena	2875	
PA_atk-s02_01a:2875_7	attānaṃ antaradhāpetvā adissamānako bhaveyya, satthā taṃ tamaṃ vinodesi, tasmā antaradhāyituṃ	2875	
PA_atk-s02_01a:2875_8	nāsakkhi. So asakkonto vimāne nilīyati, kapparukkhe nilīyati, ukkuṭiko nisīdati.	2875	
PA_atk-s02_01a:2875_9	Brahmagaṇo keḷimakāsi – “esa kho bako brahmā vimāne nilīyati, kapparukkhe nilīyati,	2875	
PA_atk-s02_01a:2875_10	ukkuṭiko nisīdati, brahme tvaṃ antarahitomhī”ti saññaṃ uppādesi nāmāti. So brahmagaṇena	28751	
PA_atk-s02_01a:2875_11	uppaṇḍito maṅku ahosi.	28751	
PA_atk-s02_01a:2876_0	Evaṃ vutte ahaṃ, bhikkhaveti, bhikkhave, etena brahmunā, “handa carahi te, mārisa,	2876	
PA_atk-s02_01a:2876_1	antaradhāyāmī”ti evaṃ vutte taṃ antaradhāyituṃ asakkontaṃ disvā ahaṃ etadavocaṃ.	2876	
PA_atk-s02_01a:2876_2	Imaṃ gāthamabhāsinti kasmā bhagavā gāthamabhāsīti? Samaṇassa gotamassa imasmiṃ ṭhāne	2876	
PA_atk-s02_01a:2876_3	atthibhāvo vā natthibhāvo vā kathaṃ sakkā jānitunti evaṃ brahmagaṇassa vacanokāso	2876	
PA_atk-s02_01a:2876_4	mā hotūti antarahitova gāthamabhāsi.	2876	
PA_atk-s02_01a:2877_0	Tattha bhavevāhaṃ bhayaṃ disvāti ahaṃ bhave bhayaṃ disvāyeva. Bhavañca vibhavesinanti	2877	
PA_atk-s02_01a:2877_1	imañca kāmabhavāditividhampi sattabhavaṃ vibhavesinaṃ vibhavaṃ gavesamānaṃ pariyesamānampi	2877	
PA_atk-s02_01a:2877_2	punappunaṃ bhaveyeva disvā. Bhavaṃ nābhivadinti taṇhādiṭṭhivasena kiñci bhavaṃ na	2877	
PA_atk-s02_01a:2877_3	abhivadiṃ, na gavesinti attho. Nandiñca na upādiyinti bhavataṇhaṃ na upagañchiṃ,	2877	
PA_atk-s02_01a:2877_4	na aggahesinti attho. Iti cattāri saccāni pakāsento satthā dhammaṃ desesi. Desanāpariyosāne	2877	
PA_atk-s02_01a:2877_5	desanānusārena vipassanāgabbhaṃ gāhāpetvā dasamattāni brahmasahassāni maggaphalāmatapānaṃ piviṃsu.	2877	
PA_atk-s02_01a:2878_0	Acchariyabbhutacittajātāti acchariyajātā abbhutajātā tuṭṭhijātā ca ahesuṃ. Samūlaṃ	2878	
PA_atk-s02_01a:2878_1	bhavaṃ udabbahīti bodhimaṇḍe attano tāya tāya desanāya aññesampi bahūnaṃ devamanussānaṃ	2878	
PA_atk-s02_01a:2878_2	samūlakaṃ bhavaṃ udabbahi, uddhari uppāṭesīti attho.	2878	
PA_atk-s02_01a:2879_0	505. Tasmiṃ pana samaye māro pāpimā kodhābhibhūto hutvā, “mayi vicaranteyeva samaṇena	2879	
PA_atk-s02_01a:2879_1	gotamena dhammakathaṃ kathetvā dasamattāni brahmasahassāni mama vasaṃ ativattitānī”ti	2879	
PA_atk-s02_01a:2879_2	kodhābhibhūtatāya aññatarassa brahmapārisajjassa sarīre adhimucci, taṃ dassetuṃ atha	2879	
PA_atk-s02_01a:2879_3	kho, bhikkhavetiādimāha. Tattha sace tvaṃ evaṃ anubuddhoti sace tvaṃ evaṃ attanāva	2879	
PA_atk-s02_01a:2879_4	cattāri saccāni anubuddho. Mā sāvake upanesīti gihisāvake vā pabbajitasāvake vā taṃ	2879	
PA_atk-s02_01a:2879_5	dhammaṃ mā upanayasi. Hīne kāye patiṭṭhitāti catūsu apāyesu patiṭṭhitā. Paṇīte kāye	2879	
PA_atk-s02_01a:2879_6	patiṭṭhitāti brahmaloke patiṭṭhitā. Idaṃ ke sandhāya vadati? Bāhirapabbajjaṃ pabbajite	2879	
PA_atk-s02_01a:2879_7	tāpasaparibbājake. Anuppanne hi buddhuppāde kulaputtā tāpasapabbajjaṃ pabbajitvā	2879	
PA_atk-s02_01a:2879_8	kassaci kiñci avicāretvā ekacarā hutvā samāpattiyo nibbattetvā brahmaloke uppajjiṃsu,	2879	
PA_atk-s02_01a:2879_9	te sandhāya evamāha. Anakkhātaṃ kusalañhi mārisāti paresaṃ anakkhātaṃ anovadanaṃ	2879	
PA_atk-s02_01a:2879_10	dhammakathāya akathanaṃ kusalaṃ etaṃ seyyo. Mā paraṃ ovadāhīti kālena manussalokaṃ,	28791	
PA_atk-s02_01a:2879_11	kālena devalokaṃ, kālena brahmalokaṃ, kālena nāgalokaṃ āhiṇḍanto mā vicari, ekasmiṃ	28791	
PA_atk-s02_01a:2879_12	ṭhāne nisinno jhānamaggaphalasukhena vītināmehīti. Anālapanatāyāti anullapanatāya.	28791	
PA_atk-s02_01a:2879_13	Brahmuno ca abhinimantanatāyāti bakabrahmuno ca idañhi, mārisa, niccantiādinā nayena	28791	
PA_atk-s02_01a:2879_14	saha kāyakena brahmaṭṭhānena nimantanavacanena. Tasmāti tena kāraṇena. Imassa veyyākaraṇassa	28791	
PA_atk-s02_01a:2879_15	brahmanimantanikaṃtveva adhivacanaṃ saṅkhā samaññā paññatti jātā. Sesaṃ sabbattha uttānatthamevāti.	28791	
PA_atk-s02_01a:2880	Papañcasūdaniyā majjhimanikāyaṭṭhakathāya	288	
PA_atk-s02_01a:2881	Brahmanimantanikasuttavaṇṇanā niṭṭhitā.	288	
PA_atk-s02_01a:2882	10. Māratajjanīyasuttavaṇṇanā	288	
PA_atk-s02_01a:2883_0	506. Evaṃ me sutanti māratajjanīyasuttaṃ. Tattha koṭṭhamanupaviṭṭhoti kucchiṃ pavisitvā	2883	
PA_atk-s02_01a:2883_1	antānaṃ anto anupaviṭṭho, pakkāsayaṭṭhāne nisinno. Garugaro viyāti garukagaruko viya	2883	
PA_atk-s02_01a:2883_2	thaddho pāsāṇapuñjasadiso. Māsācitaṃ maññeti māsabhattaṃ bhuttassa kucchi viya māsapūritapasibbako	2883	
PA_atk-s02_01a:2883_3	viya tintamāso viya cāti attho. Vihāraṃ pavisitvāti sace āhāradosena esa garubhāvo,	2883	
PA_atk-s02_01a:2883_4	abbhokāse caṅkamituṃ na sappāyanti caṅkamā orohitvā paṇṇasālaṃ pavisitvā pakatipaññatte	2883	
PA_atk-s02_01a:2883_5	āsane nisīdi. Paccattaṃ yoniso manasākāsīti, “kiṃ nu kho eta”nti āvajjamāno attanoyeva	2883	
PA_atk-s02_01a:2883_6	upāyena manasi akāsi. Sace pana thero attano sīlaṃ āvajjetvā, “yaṃ hiyyo vā pare	2883	
PA_atk-s02_01a:2883_7	vā parasuve vā paribhuttaṃ avipakkamatthi, añño vā koci visabhāgadoso, sabbaṃ jīratu	2883	
PA_atk-s02_01a:2883_8	phāsukaṃ hotū”ti hatthena kucchiṃ parāmasissa, māro pāpimā vilīyitvā agamissa. Thero	2883	
PA_atk-s02_01a:2883_9	pana tathā akatvā yoniso manasi akāsi. Mā tathāgataṃ vihesesīti yathā hi puttesu	2883	
PA_atk-s02_01a:2883_10	vihesitesu mātāpitaro vihesitāva honti, saddhivihārikaantevāsikesu vihesitesu ācariyupajjhāyā	28831	
PA_atk-s02_01a:2883_11	vihesitāva, janapade vihesite rājā vihesitova hoti, evaṃ tathāgatasāvake vihesite	28831	
PA_atk-s02_01a:2883_12	tathāgato vihesitova hoti. Tenāha – “mā tathāgataṃ vihesesī”ti.	28831	
PA_atk-s02_01a:2884	Paccaggaḷe aṭṭhāsīti patiaggaḷeva aṭṭhāsi. Aggaḷaṃ vuccati kavāṭaṃ, mukhena uggantvā paṇṇasālato nikkhamitvā bahipaṇṇasālāya kavāṭaṃ nissāya aṭṭhāsīti attho.	288	
PA_atk-s02_01a:2885_0	507. Bhūtapubbāhaṃ pāpimāti kasmā idaṃ desanaṃ ārabhi? Thero kira cintesi – “ākāsaṭṭhakadevatānaṃ	2885	
PA_atk-s02_01a:2885_1	tāva manussagandho yojanasate ṭhitānaṃ ābādhaṃ karoti. Vuttañhetaṃ – ‘yojanasataṃ	2885	
PA_atk-s02_01a:2885_2	kho rājañña manussagandho deve ubbādhatī’ti. Ayaṃ pana māro nāgariko paricokkho mahesakkho	2885	
PA_atk-s02_01a:2885_3	ānubhāvasampanno devarājā samāno mama kucchiyaṃ pavisitvā antānaṃ anto pakkāsayokāse	2885	
PA_atk-s02_01a:2885_4	nisinno ativiya paduṭṭho bhavissati. Evarūpaṃ nāma jegucchaṃ paṭikūlaṃ okāsaṃ pavisitvā	2885	
PA_atk-s02_01a:2885_5	nisīdituṃ sakkontassa kimaññaṃ akaraṇīyaṃ bhavissati, kiṃ aññaṃ lajjissati, tvaṃ	2885	
PA_atk-s02_01a:2885_6	mama ñātikoti pana vutte mudubhāvaṃ anāpajjamāno nāma natthi, handassa ñātikoṭiṃ	2885	
PA_atk-s02_01a:2885_7	paṭivijjhitvā mudukeneva naṃ upāyena vissajjessāmī”ti cintetvā imaṃ desanamārabhi.	2885	
PA_atk-s02_01a:2886_0	So me tvaṃ bhāgineyyo hosīti so tvaṃ tasmiṃ kāle mayhaṃ bhāgineyyo hosi. Idaṃ paveṇivasena	2886	
PA_atk-s02_01a:2886_1	vuttaṃ. Devalokasmiṃ pana mārassa pitu vaṃso pitāmahassa vaṃso rajjaṃ karonto nāma	2886	
PA_atk-s02_01a:2886_2	natthi, puññavasena devaloke devarājā hutvā nibbatto, yāvatāyukaṃ ṭhatvā cavati.	2886	
PA_atk-s02_01a:2886_3	Añño eko attanā katena kammena tasmiṃ ṭhāne adhipati hutvā nibbattati. Iti ayaṃ māropi	2886	
PA_atk-s02_01a:2886_4	tadā tato cavitvā puna kusalaṃ katvā imasmiṃ kāle tasmiṃ adhipatiṭṭhāne nibbattoti veditabbo.	2886	
PA_atk-s02_01a:2887_0	Vidhuroti vigatadhuro, aññehi saddhiṃ asadisoti attho. Appakasirenāti appadukkhena.	2887	
PA_atk-s02_01a:2887_1	Pasupālakāti ajeḷakapālakā. Pathāvinoti maggapaṭipannā. Kāye upacinitvāti samantato	2887	
PA_atk-s02_01a:2887_2	citakaṃ bandhitvā. Aggiṃ datvā pakkamiṃsūti ettakena sarīraṃ pariyādānaṃ gamissatīti	2887	
PA_atk-s02_01a:2887_3	citakassa pamāṇaṃ sallakkhetvā catūsu disāsu aggiṃ datvā pakkamiṃsu. Citako padīpasikhā	2887	
PA_atk-s02_01a:2887_4	viya pajjali, therassa udakaleṇaṃ pavisitvā nisinnakālo viya ahosi. Cīvarāni papphoṭetvāti	2887	
PA_atk-s02_01a:2887_5	samāpattito vuṭṭhāya vigatadhūme kiṃsukavaṇṇe aṅgāre maddamāno cīvarāni vidhunitvā.	2887	
PA_atk-s02_01a:2887_6	Sarīre panassa usumamattampi nāhosi, cīvaresu aṃsumattampi najjhāyi, samāpattiphalaṃ nāmetaṃ.	2887	
PA_atk-s02_01a:2888_0	508. Akkosathāti dasahi akkosavatthūhi akkosatha. Paribhāsathāti vācāya paribhāsatha.	2888	
PA_atk-s02_01a:2888_1	Rosethāti ghaṭṭetha. Vihesethāti dukkhāpetha. Sabbametaṃ vācāya ghaṭṭanasseva adhivacanaṃ.	2888	
PA_atk-s02_01a:2888_2	Yathā taṃ dūsī māroti yathā etesaṃ dūsī māro. Labhetha otāranti labhetha chiddaṃ,	2888	
PA_atk-s02_01a:2888_3	kilesuppattiyā ārammaṇaṃ paccayaṃ labheyyāti attho. Muṇḍakātiādīsu muṇḍe muṇḍāti	2888	
PA_atk-s02_01a:2888_4	samaṇe ca samaṇāti vattuṃ vaṭṭeyya, ime pana hīḷentā muṇḍakā samaṇakāti āhaṃsu. Ibbhāti	2888	
PA_atk-s02_01a:2888_5	gahapatikā. Kiṇhāti kaṇhā, kāḷakāti attho. Bandhupādāpaccāti ettha bandhūti brahmā	2888	
PA_atk-s02_01a:2888_6	adhippeto. Tañhi brāhmaṇā pitāmahoti voharanti. Pādānaṃ apaccā pādāpaccā, brahmuno	2888	
PA_atk-s02_01a:2888_7	piṭṭhipādato jātāti adhippāyo. Tesaṃ kira ayaṃ laddhi – “brāhmaṇā brahmuno mukhato	2888	
PA_atk-s02_01a:2888_8	nikkhantā, khattiyā urato, vessā nābhito, suddā jāṇuto, samaṇā piṭṭhipādato”ti.	2888	
PA_atk-s02_01a:2889_0	Jhāyinosmā jhāyinosmāti jhāyino mayaṃ jhāyino mayanti. Madhurakajātāti ālasiyajātā.	2889	
PA_atk-s02_01a:2889_1	Jhāyantīti cintayanti. Pajjhāyantītiādīni upasaggavasena vaḍḍhitāni. Mūsikaṃ maggayamānoti	2889	
PA_atk-s02_01a:2889_2	sāyaṃ gocaratthāya susirarukkhato nikkhantaṃ rukkhasākhāya mūsikaṃ pariyesanto. So	2889	
PA_atk-s02_01a:2889_3	kira upasantūpasanto viya niccalova tiṭṭhati, sampattakāle mūsikaṃ sahasā gaṇhāti.	2889	
PA_atk-s02_01a:2889_4	Kotthūti siṅgālo, soṇotipi vadanti. Sandhisamalasaṅkaṭireti sandhimhi ca samale ca	2889	
PA_atk-s02_01a:2889_5	saṅkaṭire ca. Tattha sandhi nāma gharasandhi. Samalo nāma gūthaniddhamanapanāḷi.	2889	
PA_atk-s02_01a:2889_6	Saṅkaṭiraṃ nāma saṅkāraṭṭhānaṃ. Vahacchinnoti kantārato nikkhanto chinnavaho. Sandhisamalasaṅkaṭireti	2889	
PA_atk-s02_01a:2889_7	sandhimhi vā samale vā saṅkaṭire vā. Sopi hi baddhagatto viya niccalo jhāyati.	2889	
PA_atk-s02_01a:2890_0	Nirayaṃ upapajjantīti sace māro manussānaṃ sarīre adhimuccitvā evaṃ kareyya, manussānaṃ	2890	
PA_atk-s02_01a:2890_1	akusalaṃ na bhaveyya, mārasseva bhaveyya. Sarīre pana anadhimuccitvā visabhāgavatthuṃ	2890	
PA_atk-s02_01a:2890_2	vippaṭisārārammaṇaṃ dasseti, tadā kira so bhikkhū khippaṃ gahetvā macche ajjhottharante	2890	
PA_atk-s02_01a:2890_3	viya, jālaṃ gahetvā macche gaṇhante viya, lepayaṭṭhiṃ oḍḍetvā sakuṇe bandhante viya,	2890	
PA_atk-s02_01a:2890_4	sunakhehi saddhiṃ araññe migavaṃ carante viya, mātugāme gahetvā āpānabhūmiyaṃ nisinne	2890	
PA_atk-s02_01a:2890_5	viya, naccante viya, gāyante viya, bhikkhunīnaṃ rattiṭṭhānadivāṭṭhānesu visabhāgamanusse	2890	
PA_atk-s02_01a:2890_6	nisinne viya, ṭhite viya ca katvā dassesi. Manussā araññagatāpi vanagatāpi vihāragatāpi	2890	
PA_atk-s02_01a:2890_7	vippaṭisārārammaṇaṃ passitvā āgantvā aññesaṃ kathenti – “samaṇā evarūpaṃ assamaṇakaṃ	2890	
PA_atk-s02_01a:2890_8	ananucchavikaṃ karonti, etesaṃ dinne kuto kusalaṃ, mā etesaṃ kiñci adatthā”ti. Evaṃ	2890	
PA_atk-s02_01a:2890_9	te manussā diṭṭhadiṭṭhaṭṭhāne sīlavante akkosantā apuññaṃ pasavitvā apāyapūrakā ahesuṃ.	2890	
PA_atk-s02_01a:2890_10	Tena vuttaṃ “nirayaṃ upapajjantī”ti.	28901	
PA_atk-s02_01a:2891_0	509. Anvāviṭṭhāti āvaṭṭitā. Pharitvā vihariṃsūti na kevalaṃ pharitvā vihariṃsu. Kakusandhassa	2891	
PA_atk-s02_01a:2891_1	pana bhagavato ovāde ṭhatvā ime cattāro brahmavihāre nibbattetvā jhānapadaṭṭhānaṃ	2891	
PA_atk-s02_01a:2891_2	vipassanaṃ vaḍḍhetvā arahatte patiṭṭhahiṃsu.	2891	
PA_atk-s02_01a:2892_0	510. Āgatiṃ vā gatiṃ vāti paṭisandhivasena āgamanaṭṭhānaṃ vā, cutivasena gamanaṭṭhānaṃ	2892	
PA_atk-s02_01a:2892_1	vā na jānāmi. Siyā cittassa aññathattanti somanassavasena aññathattaṃ bhaveyya. Saggaṃ	2892	
PA_atk-s02_01a:2892_2	lokaṃ upapajjantīti idhāpi purimanayeneva attho veditabbo. Yathā hi pubbe vippaṭisārakaraṃ	2892	
PA_atk-s02_01a:2892_3	ārammaṇaṃ dasseti, evamidhāpi pasādakaraṃ. So kira tadā manussānaṃ dassanaṭṭhāne	2892	
PA_atk-s02_01a:2892_4	bhikkhū ākāse gacchante viya, ṭhite viya pallaṅkena nisinne viya, ākāse sūcikammaṃ	2892	
PA_atk-s02_01a:2892_5	karonte viya, potthakaṃ vācente viya, ākāse cīvaraṃ pasāretvā kāyaṃ utuṃ gaṇhāpente	2892	
PA_atk-s02_01a:2892_6	viya, navapabbajite ākāsena carante viya, taruṇasāmaṇere ākāse ṭhatvā pupphāni ocinante	2892	
PA_atk-s02_01a:2892_7	viya katvā dassesi. Manussā araññagatāpi vanagatāpi vihāragatāpi pabbajitānaṃ taṃ	2892	
PA_atk-s02_01a:2892_8	paṭipattiṃ disvā āgantvā aññesaṃ kathenti – “bhikkhūsu antamaso sāmaṇerāpi evaṃmahiddhiko	2892	
PA_atk-s02_01a:2892_9	mahānubhāvā, etesaṃ dinnaṃ mahapphalaṃ nāma hoti, etesaṃ detha sakkarothā”ti. Tato	2892	
PA_atk-s02_01a:2892_10	manussā bhikkhusaṅghaṃ catūhi paccayehi sakkarontā bahuṃ puññaṃ katvā saggapathapūrakā	28921	
PA_atk-s02_01a:2892_11	ahesuṃ. Tena vuttaṃ “saggaṃ lokaṃ upapajjantī”ti.	28921	
PA_atk-s02_01a:2893	511. Etha tumhe, bhikkhave, asubhānupassino kāye viharathāti bhagavā sakalajambudīpaṃ āhiṇḍanto antamaso dvinnampi tiṇṇampi bhikkhūnaṃ vasanaṭṭhānaṃ gantvā –	289	
PA_atk-s02_01a:2894_0	“Asubhasaññāparicitena, bhikkhave, bhikkhuno cetasā bahulaṃ viharato methunadhammasamāpattiyā	2894	
PA_atk-s02_01a:2894_1	cittaṃ patilīyati patikuṭati pativattati na sampasāriyati, upekkhā vā pāṭikulyatā vā saṇṭhāti.	2894	
PA_atk-s02_01a:2895_0	Āhāre paṭikūlasaññāparicitena, bhikkhave, bhikkhuno cetasā bahulaṃ viharato rasataṇhāya	2895	
PA_atk-s02_01a:2895_1	cittaṃ patilīyati patikuṭati pativattati na sampasāriyati, upekkhā vā pāṭikulyatā vā saṇṭhāti.	2895	
PA_atk-s02_01a:2896_0	Sabbaloke anabhiratisaññāparicitena, bhikkhave, bhikkhuno cetasā bahulaṃ viharato	2896	
PA_atk-s02_01a:2896_1	lokacitresu cittaṃ patilīyati patikuṭati pativattati na sampasāriyati, upekkhā vā	2896	
PA_atk-s02_01a:2896_2	pāṭikulyatā vā saṇṭhāti.	2896	
PA_atk-s02_01a:2897_0	Aniccasaññāparicitena, bhikkhave, bhikkhuno cetasā bahulaṃ viharato lābhasakkārasiloke	2897	
PA_atk-s02_01a:2897_1	cittaṃ patilīyati patikuṭati pativattati na sampasāriyati, upekkhā vā pāṭikulyatā	2897	
PA_atk-s02_01a:2897_2	vā saṇṭhātī”ti evaṃ ānisaṃsaṃ dassetvā –	2897	
PA_atk-s02_01a:2898_0	Etha tumhe, bhikkhave, asubhānupassī kāye viharatha, āhāre paṭikūlasaññino sabbaloke	2898	
PA_atk-s02_01a:2898_1	anabhiratisaññino sabbasaṅkhāresu aniccānupassinoti. Imāni cattāri kammaṭṭhānāni	2898	
PA_atk-s02_01a:2898_2	kathesi. Tepi bhikkhū imesu catūsu kammaṭṭhānesu kammaṃ karontā vipassanaṃ vaḍḍhetvā	2898	
PA_atk-s02_01a:2898_3	sabbāsave khepetvā arahatte patiṭṭhahiṃsu, imānipi cattāri kammaṭṭhānāni rāgasantāni	2898	
PA_atk-s02_01a:2898_4	dosamohasantāni rāgapaṭighātāni dosamohapaṭighātāni cāti.	2898	
PA_atk-s02_01a:2899_0	512. Sakkharaṃ gahetvāti antomuṭṭhiyaṃ tiṭṭhanapamāṇaṃ pāsāṇaṃ gahetvā. Ayañhi brāhmaṇagahapatikehi	2899	
PA_atk-s02_01a:2899_1	bhikkhū akkosāpetvāpi, brāhmaṇagahapatikānaṃ vasena bhikkhusaṅghassa lābhasakkāraṃ	2899	
PA_atk-s02_01a:2899_2	uppādāpetvāpi, otāraṃ alabhanto idāni sahatthā upakkamitukāmo aññatarassa kumārassa	2899	
PA_atk-s02_01a:2899_3	sarīre adhimuccitvā evarūpaṃ pāsāṇaṃ aggahesi. Taṃ sandhāya vuttaṃ “sakkharaṃ gahetvā”ti.	2899	
PA_atk-s02_01a:2900_0	Sīsaṃ vo bhindīti sīsaṃ bhindi, mahācammaṃ chijjitvā maṃsaṃ dvedhā ahosi. Sakkharā	2900	
PA_atk-s02_01a:2900_1	panassa sīsakaṭāhaṃ abhinditvā aṭṭhiṃ āhacceva nivattā. Nāgāpalokitaṃ apalokesīti	2900	
PA_atk-s02_01a:2900_2	pahārasaddaṃ sutvā yathā nāma hatthināgo ito vā etto vā apaloketukāmo gīvaṃ aparivattetvā	2900	
PA_atk-s02_01a:2900_3	sakalasarīreneva nivattitvā apaloketi. Evaṃ sakalasarīreneva nivattitvā apalokesi.	2900	
PA_atk-s02_01a:2900_4	Yathā hi mahājanassa aṭṭhīni koṭiyā koṭiṃ āhacca ṭhitāni, paccekabuddhānaṃ aṅkusalaggāni,	2900	
PA_atk-s02_01a:2900_5	na evaṃ buddhānaṃ. Buddhānaṃ pana saṅkhalikāni viya ekābaddhāni hutvā ṭhitāni, tasmā	2900	
PA_atk-s02_01a:2900_6	pacchato apalokanakāle na sakkā hoti gīvaṃ parivattetuṃ. Yathā pana hatthināgo pacchābhāgaṃ	2900	
PA_atk-s02_01a:2900_7	apaloketukāmo sakalasarīreneva parivattati, evaṃ parivattitabbaṃ hoti. Tasmā bhagavā	2900	
PA_atk-s02_01a:2900_8	yantena parivattitā suvaṇṇapaṭimā viya sakalasarīreneva nivattitvā apalokesi, apaloketvā	2900	
PA_atk-s02_01a:2900_9	ṭhito pana, “na vāyaṃ dūsī māro mattamaññāsī”ti āha. Tassattho, ayaṃ dūsī māro pāpaṃ	2900	
PA_atk-s02_01a:2900_10	karonto neva pamāṇaṃ aññāsi, pamāṇātikkantamakāsīti.	29001	
PA_atk-s02_01a:2901_0	Sahāpalokanāyāti kakusandhassa bhagavato apalokaneneva saha taṅkhaṇaññeva. Tamhā	2901	
PA_atk-s02_01a:2901_1	ca ṭhānā cavīti tamhā ca devaṭṭhānā cuto, mahānirayaṃ upapannoti attho. Cavamāno	2901	
PA_atk-s02_01a:2901_2	hi na yattha katthaci ṭhito cavati, tasmā vasavattidevalokaṃ āgantvā cuto, “sahāpalokanāyā”ti	2901	
PA_atk-s02_01a:2901_3	ca vacanato na bhagavato apalokitattā cutoti veditabbo, cutikāladassanamattameva	2901	
PA_atk-s02_01a:2901_4	hetaṃ. Uḷāre pana mahāsāvake viraddhattā kudāriyā pahaṭaṃ viyassa āyu tattheva chijjitvā	2901	
PA_atk-s02_01a:2901_5	gatanti veditabbaṃ. Tayo nāmadheyyā hontīti tīṇi nāmāni honti. Chaphassāyatanikoti	2901	
PA_atk-s02_01a:2901_6	chasu phassāyatanesu pāṭiyekkāya vedanāya paccayo.	2901	
PA_atk-s02_01a:2902_0	Saṅkusamāhatoti ayasūlehi samāhato. Paccattavedaniyoti sayameva vedanājanako. Saṅkunā	2902	
PA_atk-s02_01a:2902_1	saṅku hadaye samāgaccheyyāti ayasūlena saddhiṃ ayasūlaṃ hadayamajjhe samāgaccheyya.	2902	
PA_atk-s02_01a:2902_2	Tasmiṃ kira niraye upapannānaṃ tigāvuto attabhāvo hoti, therassāpi tādiso ahosi.	2902	
PA_atk-s02_01a:2902_3	Athassa hi nirayapālā tālakkhandhapamāṇāni ayasūlāni ādittāni sampajjalitāni sajotibhūtāni	2902	
PA_atk-s02_01a:2902_4	sayameva gahetvā punappunaṃ nivattamānā, – “iminā te ṭhānena cintetvā pāpaṃ kata”nti	2902	
PA_atk-s02_01a:2902_5	pūvadoṇiyaṃ pūvaṃ koṭṭento viya hadayamajjhaṃ koṭṭetvā, paṇṇāsa janā pādābhimukhā	2902	
PA_atk-s02_01a:2902_6	paṇṇāsa janā sīsābhimukhā koṭṭetvā gacchanti, evaṃ gacchantā pañcahi vassasatehi	2902	
PA_atk-s02_01a:2902_7	ubho ante patvā puna nivattamānā pañcahi vassasatehi hadayamajjhaṃ āgacchanti. Taṃ	2902	
PA_atk-s02_01a:2902_8	sandhāya evaṃ vuttaṃ.	2902	
PA_atk-s02_01a:2903_0	Vuṭṭhānimanti vipākavuṭṭhānavedanaṃ. Sā kira mahāniraye vedanāto dukkhatarā hoti,	2903	
PA_atk-s02_01a:2903_1	yathā hi sinehapānasattāhato parihārasattāhaṃ dukkhataraṃ, evaṃ mahānirayadukkhato	2903	
PA_atk-s02_01a:2903_2	ussade vipākavuṭṭhānavedanā dukkhatarāti vadanti. Seyyathāpi macchassāti purisasīsañhi	2903	
PA_atk-s02_01a:2903_3	vaṭṭaṃ hoti, sūlena paharantassa pahāro ṭhānaṃ na labhati parigalati, macchasīsaṃ	2903	
PA_atk-s02_01a:2903_4	āyataṃ puthulaṃ, pahāro ṭhānaṃ labhati, avirajjhitvā kammakāraṇā sukarā hoti, tasmā	2903	
PA_atk-s02_01a:2903_5	evarūpaṃ sīsaṃ hoti.	2903	
PA_atk-s02_01a:2904_0	513. Vidhuraṃ sāvakamāsajjāti vidhuraṃ sāvakaṃ ghaṭṭayitvā. Paccattavedanāti sayameva	2904	
PA_atk-s02_01a:2904_1	pāṭiyekkavedanājanakā. Īdiso nirayo āsīti imasmiṃ ṭhāne nirayo devadūtasuttena dīpetabbo.	2904	
PA_atk-s02_01a:2904_2	Kaṇha-dukkhaṃ nigacchasīti kāḷaka-māra, dukkhaṃ vindissasi. Majjhe sarassāti mahāsamuddassa	2904	
PA_atk-s02_01a:2904_3	majjhe udakaṃ vatthuṃ katvā nibbattavimānāni kappaṭṭhitikāni honti, tesaṃ veḷuriyassa	2904	
PA_atk-s02_01a:2904_4	viya vaṇṇo hoti, pabbatamatthake jalitanaḷaggikkhandho viya ca nesaṃ acciyo jotanti,	2904	
PA_atk-s02_01a:2904_5	pabhassarā pabhāsampannā honti, tesu vimānesu nīlabhedādivasena nānattavaṇṇā accharā	2904	
PA_atk-s02_01a:2904_6	naccanti. Yo etamabhijānātīti yo etaṃ vimānavatthuṃ jānātīti attho. Evamettha vimānapetavatthukeneva	2904	
PA_atk-s02_01a:2904_7	attho veditabbo. Pādaṅguṭṭhena kampayīti idaṃ pāsādakampanasuttena dīpetabbaṃ. Yo	2904	
PA_atk-s02_01a:2904_8	vejayantaṃ pāsādanti idaṃ cūḷataṇhāsaṅkhayavimuttisuttena dīpetabbaṃ. Sakkaṃ so paripucchatīti	2904	
PA_atk-s02_01a:2904_9	idampi teneva dīpetabbaṃ. Sudhammāyābhito sabhanti sudhammasabhāya samīpe, ayaṃ pana	2904	
PA_atk-s02_01a:2904_10	brahmaloke sudhammasabhāva, na tāvatiṃsabhavane. Sudhammasabhāvirahito hi devaloko nāma natthi.	29041	
PA_atk-s02_01a:2905_0	Brahmaloke pabhassaranti brahmaloke mahāmoggallānamahākassapādīhi sāvakehi saddhiṃ	2905	
PA_atk-s02_01a:2905_1	tassa tejodhātuṃ samāpajjitvā nisinnassa bhagavato obhāsaṃ. Ekasmiñhi samaye bhagavā	2905	
PA_atk-s02_01a:2905_2	brahmaloke sudhammāya devasabhāya sannipatitvā, – “atthi nu kho koci samaṇo vā brāhmaṇo	2905	
PA_atk-s02_01a:2905_3	vā evaṃmahiddhiko. Yo idha āgantuṃ sakkuṇeyyā”ti cintentasseva brahmagaṇassa cittamaññāya	2905	
PA_atk-s02_01a:2905_4	tattha gantvā brahmagaṇassa matthake nisinno tejodhātuṃ samāpajjitvā mahāmoggallānādīnaṃ	2905	
PA_atk-s02_01a:2905_5	āgamanaṃ cintesi. Tepi gantvā satthāraṃ vanditvā tejodhātuṃ samāpajjitvā paccekaṃ	2905	
PA_atk-s02_01a:2905_6	disāsu nisīdiṃsu, sakalabrahmaloko ekobhāso ahosi. Satthā catusaccappakāsanaṃ dhammaṃ	2905	
PA_atk-s02_01a:2905_7	desesi, desanāpariyosāne anekāni brahmasahassāni maggaphalesu patiṭṭhahiṃsu. Taṃ	2905	
PA_atk-s02_01a:2905_8	sandhāyimā gāthā vuttā, so panāyamattho aññatarabrahmasuttena dīpetabbo.	2905	
PA_atk-s02_01a:2906_0	Vimokkhena aphassayīti jhānavimokkhena phusi. Vananti jambudīpaṃ. Pubbavidehānanti	2906	
PA_atk-s02_01a:2906_1	pubbavidehānañca dīpaṃ. Ye ca bhūmisayā narāti bhūmisayā narā nāma aparagoyānakā	2906	
PA_atk-s02_01a:2906_2	ca uttarakurukā ca. Tepi sabbe phusīti vuttaṃ hoti. Ayaṃ pana attho nandopanandadamanena	2906	
PA_atk-s02_01a:2906_3	dīpetabbo. Vatthu visuddhimagge iddhikathāya vitthāritaṃ. Apuññaṃ pasavīti apuññaṃ	2906	
PA_atk-s02_01a:2906_4	paṭilabhi. Āsaṃ mā akāsi bhikkhūsūti bhikkhū vihesemīti etaṃ āsaṃ mā akāsi. Sesaṃ	2906	
PA_atk-s02_01a:2906_5	sabbattha uttānamevāti.	2906	
PA_atk-s02_01a:2907	Papañcasūdaniyā majjhimanikāyaṭṭhakathāya	290	
PA_atk-s02_01a:2908	Māratajjanīyasuttavaṇṇanā niṭṭhitā.	290	
PA_atk-s02_01a:2909	Pañcamavaggavaṇṇanā niṭṭhitā.	290	
PA_atk-s02_01a:2910	Mūlapaṇṇāsaṭṭhakathā niṭṭhitā.	291	
