segmentnr	original	folio	analyzed
PA_kd_15:0.1	Theravāda Vinayapiṭaka	0	
PA_kd_15:0.2	Cūḷavagga	0	
PA_kd_15:0.3	15. Khuddakavatthukkhandhaka	0	
PA_kd_15:1.0.1	1. Khuddakavatthu	1	
PA_kd_15:1.1.1	Tena samayena buddho bhagavā rājagahe viharati veḷuvane kalandakanivāpe.	1	
PA_kd_15:1.1.2	Tena kho pana samayena chabbaggiyā bhikkhū nahāyamānā rukkhe kāyaṁ ugghaṁsenti, ūrumpi bāhumpi urampi piṭṭhimpi.	1	
PA_kd_15:1.1.3	Manussā ujjhāyanti khiyyanti vipācenti—	1	
PA_kd_15:1.1.4	“kathañhi nāma samaṇā sakyaputtiyā nahāyamānā rukkhe kāyaṁ ugghaṁsessanti, ūrumpi bāhumpi urampi piṭṭhimpi, seyyathāpi mallamuṭṭhikā gāmamoddavā”ti.	1	
PA_kd_15:1.1.5	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	1	
PA_kd_15:1.1.6	Atha kho te bhikkhū bhagavato etamatthaṁ ārocesuṁ.	1	
PA_kd_15:1.1.7	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	1	
PA_kd_15:1.1.8	“saccaṁ kira, bhikkhave, chabbaggiyā bhikkhū nahāyamānā rukkhe kāyaṁ ugghaṁsenti, ūrumpi bāhumpi urampi piṭṭhimpī”ti?	1	
PA_kd_15:1.1.9	“Saccaṁ, bhagavā”ti.	1	
PA_kd_15:1.1.10	Vigarahi buddho bhagavā—	1	
PA_kd_15:1.1.11	“ananucchavikaṁ, bhikkhave, tesaṁ moghapurisānaṁ ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	1	
PA_kd_15:1.1.12	Kathañhi nāma te, bhikkhave, moghapurisā nahāyamānā rukkhe kāyaṁ ugghaṁsessanti, ūrumpi bāhumpi urampi piṭṭhimpi?	1	
PA_kd_15:1.1.13	Netaṁ, bhikkhave, appasannānaṁ vā pasādāya …pe…	1	
PA_kd_15:1.1.14	vigarahitvā …pe…	1	
PA_kd_15:1.1.15	dhammiṁ kathaṁ katvā bhikkhū āmantesi—	1	
PA_kd_15:1.1.16	“na, bhikkhave, nahāyamānena bhikkhunā rukkhe kāyo ugghaṁsetabbo.	1	
PA_kd_15:1.1.17	Yo ugghaṁseyya, āpatti dukkaṭassā”ti.	1	
PA_kd_15:1.2.1	Tena kho pana samayena chabbaggiyā bhikkhū nahāyamānā thambhe kāyaṁ ugghaṁsenti, ūrumpi bāhumpi urampi piṭṭhimpi.	1	
PA_kd_15:1.2.2	Manussā ujjhāyanti khiyyanti vipācenti—	1	
PA_kd_15:1.2.3	“kathañhi nāma samaṇā sakyaputtiyā nahāyamānā thambhe kāyaṁ ugghaṁsessanti, ūrumpi bāhumpi urampi piṭṭhimpi, seyyathāpi mallamuṭṭhikā gāmamoddavā”ti.	1	
PA_kd_15:1.2.4	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	1	
PA_kd_15:1.2.5	Atha kho te bhikkhū bhagavato etamatthaṁ ārocesuṁ …pe…	1	
PA_kd_15:1.2.6	“saccaṁ, bhagavā”ti …pe…	1	
PA_kd_15:1.2.7	vigarahitvā …pe…	1	
PA_kd_15:1.2.8	dhammiṁ kathaṁ katvā bhikkhū āmantesi—	1	
PA_kd_15:1.2.9	“na, bhikkhave, nahāyamānena bhikkhunā thambhe kāyo ugghaṁsetabbo.	1	
PA_kd_15:1.2.10	Yo ugghaṁseyya, āpatti dukkaṭassā”ti.	1	
PA_kd_15:1.2.11	Tena kho pana samayena chabbaggiyā bhikkhū nahāyamānā kuṭṭe kāyaṁ ugghaṁsenti, ūrumpi bāhumpi urampi piṭṭhimpi.	1	
PA_kd_15:1.2.12	Manussā ujjhāyanti khiyyanti vipācenti—	1	
PA_kd_15:1.2.13	“kathañhi nāma samaṇā sakyaputtiyā nahāyamānā kuṭṭe kāyaṁ ugghaṁsessanti, ūrumpi bāhumpi urampi piṭṭhimpi, seyyathāpi mallamuṭṭhikā gāmamoddavā”ti …pe…	1	
PA_kd_15:1.2.14	“na, bhikkhave, nahāyamānena bhikkhunā kuṭṭe kāyo ugghaṁsetabbo.	1	
PA_kd_15:1.2.15	Yo ugghaṁseyya, āpatti dukkaṭassā”ti.	1	
PA_kd_15:1.3.1	Tena kho pana samayena chabbaggiyā bhikkhū aṭṭāne nahāyanti.	1	
PA_kd_15:1.3.2	Manussā ujjhāyanti khiyyanti vipācenti …pe…	1	
PA_kd_15:1.3.3	seyyathāpi gihī kāmabhogino”ti.	1	
PA_kd_15:1.3.4	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	1	
PA_kd_15:1.3.5	Atha kho te bhikkhū bhagavato etamatthaṁ ārocesuṁ …pe…	1	
PA_kd_15:1.3.6	“saccaṁ, bhagavā”ti …pe…	1	
PA_kd_15:1.3.7	vigarahitvā …pe…	1	
PA_kd_15:1.3.8	dhammiṁ kathaṁ katvā bhikkhū āmantesi—	1	
PA_kd_15:1.3.9	“na, bhikkhave, aṭṭāne nahāyitabbaṁ.	1	
PA_kd_15:1.3.10	Yo nahāyeyya, āpatti dukkaṭassā”ti.	1	
PA_kd_15:1.3.11	Tena kho pana samayena chabbaggiyā bhikkhū gandhabbahatthakena nahāyanti.	1	
PA_kd_15:1.3.12	Manussā ujjhāyanti khiyyanti vipācenti …pe…	1	
PA_kd_15:1.3.13	seyyathāpi gihī kāmabhogino”ti.	1	
PA_kd_15:1.3.14	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	1	
PA_kd_15:1.3.15	Atha kho te bhikkhū bhagavato etamatthaṁ ārocesuṁ …pe…	1	
PA_kd_15:1.3.16	“na, bhikkhave, gandhabbahatthakena nahāyitabbaṁ.	1	
PA_kd_15:1.3.17	Yo nahāyeyya, āpatti dukkaṭassā”ti.	1	
PA_kd_15:1.3.18	Tena kho pana samayena chabbaggiyā bhikkhū kuruvindakasuttiyā nahāyanti.	1	
PA_kd_15:1.3.19	Manussā ujjhāyanti khiyyanti vipācenti …pe…	1	
PA_kd_15:1.3.20	seyyathāpi gihī kāmabhoginoti.	1	
PA_kd_15:1.3.21	Bhagavato etamatthaṁ ārocesuṁ.	1	
PA_kd_15:1.3.22	“Na, bhikkhave, kuruvindakasuttiyā nahāyitabbaṁ.	1	
PA_kd_15:1.3.23	Yo nahāyeyya, āpatti dukkaṭassā”ti.	1	
PA_kd_15:1.4.1	Tena kho pana samayena chabbaggiyā bhikkhū viggayha parikammaṁ kārāpenti.	1	
PA_kd_15:1.4.2	Manussā ujjhāyanti khiyyanti vipācenti …pe…	1	
PA_kd_15:1.4.3	seyyathāpi gihī kāmabhogino”ti.	1	
PA_kd_15:1.4.4	Bhagavato etamatthaṁ ārocesuṁ.	1	
PA_kd_15:1.4.5	“Na, bhikkhave, viggayha parikammaṁ kārāpetabbaṁ.	1	
PA_kd_15:1.4.6	Yo kārāpeyya, āpatti dukkaṭassā”ti.	1	
PA_kd_15:1.4.7	Tena kho pana samayena chabbaggiyā bhikkhū mallakena nahāyanti.	1	
PA_kd_15:1.4.8	Manussā ujjhāyanti khiyyanti vipācenti …pe…	1	
PA_kd_15:1.4.9	seyyathāpi gihī kāmabhogino”ti.	1	
PA_kd_15:1.4.10	Bhagavato etamatthaṁ ārocesuṁ.	1	
PA_kd_15:1.4.11	“Na, bhikkhave, mallakena nahāyitabbaṁ.	1	
PA_kd_15:1.4.12	Yo nahāyeyya, āpatti dukkaṭassā”ti.	1	
PA_kd_15:1.4.13	Tena kho pana samayena aññatarassa bhikkhuno kacchurogābādho hoti.	1	
PA_kd_15:1.4.14	Na tassa vinā mallakena phāsu hoti.	1	
PA_kd_15:1.4.15	Bhagavato etamatthaṁ ārocesuṁ.	1	
PA_kd_15:1.4.16	“Anujānāmi, bhikkhave, gilānassa akatamallakan”ti.	1	
PA_kd_15:1.5.1	Tena kho pana samayena aññataro bhikkhu jarādubbalo nahāyamāno na sakkoti attano kāyaṁ ugghaṁsetuṁ.	1	
PA_kd_15:1.5.2	Bhagavato etamatthaṁ ārocesuṁ.	1	
PA_kd_15:1.5.3	“Anujānāmi, bhikkhave, ukkāsikan”ti.	1	
PA_kd_15:1.5.4	Tena kho pana samayena bhikkhū piṭṭhiparikammaṁ kātuṁ kukkuccāyanti.	1	
PA_kd_15:1.5.5	Bhagavato etamatthaṁ ārocesuṁ.	1	
PA_kd_15:1.5.6	“Anujānāmi, bhikkhave, puthupāṇikan”ti.	1	
PA_kd_15:2.1.1	Tena kho pana samayena chabbaggiyā bhikkhū vallikaṁ dhārenti …pe…	2	
PA_kd_15:2.1.2	pāmaṅgaṁ dhārenti …pe…	2	
PA_kd_15:2.1.3	kaṇṭhasuttakaṁ dhārenti …pe…	2	
PA_kd_15:2.1.4	kaṭisuttakaṁ dhārenti …pe…	2	
PA_kd_15:2.1.5	ovaṭṭikaṁ dhārenti …pe…	2	
PA_kd_15:2.1.6	kāyuraṁ dhārenti …pe…	2	
PA_kd_15:2.1.7	hatthābharaṇaṁ dhārenti …pe…	2	
PA_kd_15:2.1.8	aṅgulimuddikaṁ dhārenti.	2	
PA_kd_15:2.1.9	Manussā ujjhāyanti khiyyanti vipācenti …pe…	2	
PA_kd_15:2.1.10	seyyathāpi gihī kāmabhogino”ti.	2	
PA_kd_15:2.1.11	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	2	
PA_kd_15:2.1.12	Atha kho te bhikkhū bhagavato etamatthaṁ ārocesuṁ.	2	
PA_kd_15:2.1.13	“Saccaṁ kira, bhikkhave, chabbaggiyā bhikkhū vallikaṁ dhārenti …pe…	2	
PA_kd_15:2.1.14	pāmaṅgaṁ dhārenti, kaṇṭhasuttakaṁ dhārenti, kaṭisuttakaṁ dhārenti, ovaṭṭikaṁ dhārenti, kāyuraṁ dhārenti, hatthābharaṇaṁ dhārenti, aṅgulimuddikaṁ dhārentī”ti?	2	
PA_kd_15:2.1.15	“Saccaṁ, bhagavā”ti …pe…	2	
PA_kd_15:2.1.16	vigarahitvā …pe…	2	
PA_kd_15:2.1.17	dhammiṁ kathaṁ katvā bhikkhū āmantesi—	2	
PA_kd_15:2.1.18	“na, bhikkhave, vallikā dhāretabbā …pe…	2	
PA_kd_15:2.1.19	na pāmaṅgo dhāretabbo …	2	
PA_kd_15:2.1.20	na kaṇṭhasuttakaṁ dhāretabbaṁ …	2	
PA_kd_15:2.1.21	na kaṭisuttakaṁ dhāretabbaṁ …	2	
PA_kd_15:2.1.22	na ovaṭṭikaṁ dhāretabbaṁ …	2	
PA_kd_15:2.1.23	na kāyuraṁ dhāretabbaṁ …	2	
PA_kd_15:2.1.24	na hatthābharaṇaṁ dhāretabbaṁ …	2	
PA_kd_15:2.1.25	na aṅgulimuddikā dhāretabbā.	2	
PA_kd_15:2.1.26	Yo dhāreyya, āpatti dukkaṭassā”ti.	2	
PA_kd_15:2.2.1	Tena kho pana samayena chabbaggiyā bhikkhū dīghe kese dhārenti.	2	
PA_kd_15:2.2.2	Manussā ujjhāyanti khiyyanti vipācenti—	2	
PA_kd_15:2.2.3	“seyyathāpi gihī kāmabhogino”ti.	2	
PA_kd_15:2.2.4	Bhagavato etamatthaṁ ārocesuṁ.	2	
PA_kd_15:2.2.5	“Na, bhikkhave, dīghā kesā dhāretabbā.	2	
PA_kd_15:2.2.6	Yo dhāreyya, āpatti dukkaṭassa.	2	
PA_kd_15:2.2.7	Anujānāmi, bhikkhave, dumāsikaṁ vā duvaṅgulaṁ vā”ti.	2	
PA_kd_15:2.3.1	Tena kho pana samayena chabbaggiyā bhikkhū kocchena kese osaṇṭhenti …pe…	2	
PA_kd_15:2.3.2	phaṇakena kese osaṇṭhenti, hatthaphaṇakena kese osaṇṭhenti, sitthatelakena kese osaṇṭhenti, udakatelakena kese osaṇṭhenti.	2	
PA_kd_15:2.3.3	Manussā ujjhāyanti khiyyanti vipācenti—	2	
PA_kd_15:2.3.4	“seyyathāpi gihī kāmabhogino”ti.	2	
PA_kd_15:2.3.5	Bhagavato etamatthaṁ ārocesuṁ.	2	
PA_kd_15:2.3.6	“Na, bhikkhave, kocchena kesā osaṇṭhetabbā …pe…	2	
PA_kd_15:2.3.7	na sitthatelakena kesā osaṇṭhetabbā …	2	
PA_kd_15:2.3.8	na udakatelakena kesā osaṇṭhetabbā.	2	
PA_kd_15:2.3.9	Yo osaṇṭheyya, āpatti dukkaṭassā”ti.	2	
PA_kd_15:2.4.1	Tena kho pana samayena chabbaggiyā bhikkhū ādāsepi udakapattepi mukhanimittaṁ olokenti.	2	
PA_kd_15:2.4.2	Manussā ujjhāyanti khiyyanti vipācenti—	2	
PA_kd_15:2.4.3	“seyyathāpi gihī kāmabhogino”ti.	2	
PA_kd_15:2.4.4	Bhagavato etamatthaṁ ārocesuṁ.	2	
PA_kd_15:2.4.5	“Na, bhikkhave, ādāse vā udakapatte vā mukhanimittaṁ oloketabbaṁ.	2	
PA_kd_15:2.4.6	Yo olokeyya, āpatti dukkaṭassā”ti.	2	
PA_kd_15:2.4.7	Tena kho pana samayena aññatarassa bhikkhuno mukhe vaṇo hoti.	2	
PA_kd_15:2.4.8	So bhikkhū pucchi—	2	
PA_kd_15:2.4.9	“kīdiso me, āvuso, vaṇo”ti?	2	
PA_kd_15:2.4.10	Bhikkhū evamāhaṁsu—	2	
PA_kd_15:2.4.11	“ediso te, āvuso vaṇo”ti.	2	
PA_kd_15:2.4.12	So na saddahati.	2	
PA_kd_15:2.4.13	Bhagavato etamatthaṁ ārocesuṁ.	2	
PA_kd_15:2.4.14	“Anujānāmi, bhikkhave, ābādhappaccayā ādāse vā udakapatte vā mukhanimittaṁ oloketun”ti.	2	
PA_kd_15:2.5.1	Tena kho pana samayena chabbaggiyā bhikkhū mukhaṁ ālimpanti …pe…	2	
PA_kd_15:2.5.2	mukhaṁ ummaddenti, mukhaṁ cuṇṇenti, manosilikāya mukhaṁ lañchenti, aṅgarāgaṁ karonti, mukharāgaṁ karonti, aṅgarāgamukharāgaṁ karonti.	2	
PA_kd_15:2.5.3	Manussā ujjhāyanti khiyyanti vipācenti—	2	
PA_kd_15:2.5.4	“seyyathāpi gihī kāmabhogino”ti.	2	
PA_kd_15:2.5.5	Bhagavato etamatthaṁ ārocesuṁ.	2	
PA_kd_15:2.5.6	“Na, bhikkhave, mukhaṁ ālimpitabbaṁ …pe…	2	
PA_kd_15:2.5.7	na mukhaṁ ummadditabbaṁ, na mukhaṁ cuṇṇetabbaṁ, na manosilikāya mukhaṁ lañchetabbaṁ, na aṅgarāgo kātabbo, na mukharāgo kātabbo, na aṅgarāgamukharāgo kātabbo.	2	
PA_kd_15:2.5.8	Yo kareyya, āpatti dukkaṭassā”ti.	2	
PA_kd_15:2.5.9	Tena kho pana samayena aññatarassa bhikkhuno cakkhurogābādho hoti.	2	
PA_kd_15:2.5.10	Bhagavato etamatthaṁ ārocesuṁ.	2	
PA_kd_15:2.5.11	“Anujānāmi, bhikkhave, ābādhappaccayā mukhaṁ ālimpitun”ti.	2	
PA_kd_15:2.6.1	Tena kho pana samayena rājagahe giraggasamajjo hoti.	2	
PA_kd_15:2.6.2	Chabbaggiyā bhikkhū giraggasamajjaṁ dassanāya agamaṁsu.	2	
PA_kd_15:2.6.3	Manussā ujjhāyanti khiyyanti vipācenti—	2	
PA_kd_15:2.6.4	“kathañhi nāma samaṇā sakyaputtiyā naccampi gītampi vāditampi dassanāya gacchissanti, seyyathāpi gihī kāmabhogino”ti.	2	
PA_kd_15:2.6.5	Bhagavato etamatthaṁ ārocesuṁ.	2	
PA_kd_15:2.6.6	“Na, bhikkhave, naccaṁ vā gītaṁ vā vāditaṁ vā dassanāya gantabbaṁ.	2	
PA_kd_15:2.6.7	Yo gaccheyya, āpatti dukkaṭassā”ti.	2	
PA_kd_15:3.1.1	Tena kho pana samayena chabbaggiyā bhikkhū āyatakena gītassarena dhammaṁ gāyanti.	3	
PA_kd_15:3.1.2	Manussā ujjhāyanti khiyyanti vipācenti—	3	
PA_kd_15:3.1.3	“yatheva mayaṁ gāyāma, evamevime samaṇā sakyaputtiyā āyatakena gītassarena dhammaṁ gāyantī”ti.	3	
PA_kd_15:3.1.4	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	3	
PA_kd_15:3.1.5	Ye te bhikkhū appicchā …pe… te ujjhāyanti khiyyanti vipācenti—	3	
PA_kd_15:3.1.6	“kathañhi nāma chabbaggiyā bhikkhū āyatakena gītassarena dhammaṁ gāyissantī”ti.	3	
PA_kd_15:3.1.7	Atha kho te bhikkhū bhagavato etamatthaṁ ārocesuṁ.	3	
PA_kd_15:3.1.8	“Saccaṁ kira, bhikkhave …pe…	3	
PA_kd_15:3.1.9	“saccaṁ, bhagavā”ti …pe…	3	
PA_kd_15:3.1.10	dhammiṁ kathaṁ katvā bhikkhū āmantesi—	3	
PA_kd_15:3.1.11	“pañcime, bhikkhave, ādīnavā āyatakena gītassarena dhammaṁ gāyantassa.	3	
PA_kd_15:3.1.12	Attanāpi tasmiṁ sare sārajjati, parepi tasmiṁ sare sārajjanti, gahapatikāpi ujjhāyanti, sarakuttimpi nikāmayamānassa samādhissa bhaṅgo hoti, pacchimā janatā diṭṭhānugatiṁ āpajjati—	3	
PA_kd_15:3.1.13	ime kho, bhikkhave, pañca ādīnavā āyatakena gītassarena dhammaṁ gāyantassa.	3	
PA_kd_15:3.1.14	Na, bhikkhave, āyatakena gītassarena dhammo gāyitabbo.	3	
PA_kd_15:3.1.15	Yo gāyeyya, āpatti dukkaṭassā”ti.	3	
PA_kd_15:3.2.1	Tena kho pana samayena bhikkhū sarabhaññe kukkuccāyanti.	3	
PA_kd_15:3.2.2	Bhagavato etamatthaṁ ārocesuṁ.	3	
PA_kd_15:3.2.3	“Anujānāmi, bhikkhave, sarabhaññan”ti.	3	
PA_kd_15:4.1.1	Tena kho pana samayena chabbaggiyā bhikkhū bāhiralomiṁ uṇṇiṁ dhārenti.	4	
PA_kd_15:4.1.2	Manussā ujjhāyanti khiyyanti vipācenti—	4	
PA_kd_15:4.1.3	“seyyathāpi gihī kāmabhogino”ti.	4	
PA_kd_15:4.1.4	Bhagavato etamatthaṁ ārocesuṁ.	4	
PA_kd_15:4.1.5	“Na, bhikkhave, bāhiyalomi uṇṇi dhāretabbā.	4	
PA_kd_15:4.1.6	Yo dhāreyya, āpatti dukkaṭassā”ti.	4	
PA_kd_15:5.1.1	Tena kho pana samayena rañño māgadhassa seniyassa bimbisārassa ārāme ambā phalino honti.	5	
PA_kd_15:5.1.2	Raññā māgadhena seniyena bimbisārena anuññātaṁ hoti—	5	
PA_kd_15:5.1.3	“yathāsukhaṁ ayyā ambaṁ paribhuñjantū”ti.	5	
PA_kd_15:5.1.4	Chabbaggiyā bhikkhū taruṇaññeva ambaṁ pātāpetvā paribhuñjiṁsu.	5	
PA_kd_15:5.1.5	Rañño ca māgadhassa seniyassa bimbisārassa ambena attho hoti.	5	
PA_kd_15:5.1.6	Atha kho rājā māgadho seniyo bimbisāro manusse āṇāpesi—	5	
PA_kd_15:5.1.7	“gacchatha, bhaṇe, ārāmaṁ gantvā ambaṁ āharathā”ti.	5	
PA_kd_15:5.1.8	“Evaṁ, devā”ti kho te manussā rañño māgadhassa seniyassa bimbisārassa paṭissutvā ārāmaṁ gantvā ārāmapālaṁ etadavocuṁ—	5	
PA_kd_15:5.1.9	“devassa, bhaṇe, ambena attho, ambaṁ dethā”ti.	5	
PA_kd_15:5.1.10	“Natthāyyā, ambaṁ.	5	
PA_kd_15:5.1.11	Taruṇaññeva ambaṁ pātāpetvā bhikkhū paribhuñjiṁsū”ti.	5	
PA_kd_15:5.1.12	Atha kho te manussā rañño māgadhassa seniyassa bimbisārassa etamatthaṁ ārocesuṁ.	5	
PA_kd_15:5.1.13	“Suparibhuttaṁ, bhaṇe, ayyehi ambaṁ, api ca bhagavatā mattā vaṇṇitā”ti.	5	
PA_kd_15:5.1.14	Manussā ujjhāyanti khiyyanti vipācenti—	5	
PA_kd_15:5.1.15	“kathañhi nāma samaṇā sakyaputtiyā na mattaṁ jānitvā rañño ambaṁ paribhuñjissantī”ti.	5	
PA_kd_15:5.1.16	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	5	
PA_kd_15:5.1.17	Atha kho te bhikkhū bhagavato etamatthaṁ ārocesuṁ.	5	
PA_kd_15:5.1.18	“Na, bhikkhave, ambaṁ paribhuñjitabbaṁ.	5	
PA_kd_15:5.1.19	Yo paribhuñjeyya, āpatti dukkaṭassā”ti.	5	
PA_kd_15:5.2.1	Tena kho pana samayena aññatarassa pūgassa saṅghabhattaṁ hoti.	5	
PA_kd_15:5.2.2	Sūpe ambapesikāyo pakkhittā honti.	5	
PA_kd_15:5.2.3	Bhikkhū kukkuccāyantā nappaṭiggaṇhanti …pe…	5	
PA_kd_15:5.2.4	“paṭiggaṇhatha, bhikkhave, paribhuñjatha.	5	
PA_kd_15:5.2.5	Anujānāmi, bhikkhave, ambapesikan”ti.	5	
PA_kd_15:5.2.6	Tena kho pana samayena aññatarassa pūgassa saṅghabhattaṁ hoti.	5	
PA_kd_15:5.2.7	Te na pariyāpuṇiṁsu ambapesikaṁ kātuṁ, bhattagge sakaleheva ambehi denti.	5	
PA_kd_15:5.2.8	Bhikkhū kukkuccāyantā nappaṭiggaṇhanti.	5	
PA_kd_15:5.2.9	“Paṭiggaṇhatha, bhikkhave, paribhuñjatha.	5	
PA_kd_15:5.2.10	Anujānāmi, bhikkhave, pañcahi samaṇakappehi phalaṁ paribhuñjituṁ—	5	
PA_kd_15:5.2.11	aggiparicitaṁ, satthaparicitaṁ, nakhaparicitaṁ, abījaṁ, nibbattabījaññeva pañcamaṁ.	5	
PA_kd_15:5.2.12	Anujānāmi, bhikkhave, imehi pañcahi samaṇakappehi phalaṁ paribhuñjitun”ti.	5	
PA_kd_15:6.1.1	Tena kho pana samayena aññataro bhikkhu ahinā daṭṭho kālaṅkato hoti.	6	
PA_kd_15:6.1.2	Bhagavato etamatthaṁ ārocesuṁ.	6	
PA_kd_15:6.1.3	“Na hi nūna so, bhikkhave, bhikkhu imāni cattāri ahirājakulāni mettena cittena phari.	6	
PA_kd_15:6.1.4	Sace hi so, bhikkhave, bhikkhu imāni cattāri ahirājakulāni mettena cittena phareyya, na hi so, bhikkhave, bhikkhu ahinā daṭṭho kālaṁ kareyya.	6	
PA_kd_15:6.1.5	Katamāni cattāri ahirājakulāni?	6	
PA_kd_15:6.1.6	Virūpakkhaṁ ahirājakulaṁ, erāpathaṁ ahirājakulaṁ, chabyāputtaṁ ahirājakulaṁ, kaṇhāgotamaṁ ahirājakulaṁ.	6	
PA_kd_15:6.1.7	Na hi nūna so, bhikkhave, bhikkhu imāni cattāri ahirājakulāni mettena cittena phari.	6	
PA_kd_15:6.1.8	Sace hi so, bhikkhave, bhikkhu imāni cattāri ahirājakulāni mettena cittena phareyya, na hi so, bhikkhave, bhikkhu ahinā daṭṭho kālaṁ kareyya.	6	
PA_kd_15:6.1.9	Anujānāmi, bhikkhave, imāni cattāri ahirājakulāni mettena cittena pharituṁ, attaguttiyā attarakkhāya attaparittaṁ kātuṁ.	6	
PA_kd_15:6.1.10	Evañca pana, bhikkhave, kātabbaṁ—	6	
PA_kd_15:6.1.11	‘Virūpakkhehi me mettaṁ,	6	
PA_kd_15:6.1.12	Mettaṁ erāpathehi me;	6	
PA_kd_15:6.1.13	Chabyāputtehi me mettaṁ,	6	
PA_kd_15:6.1.14	Mettaṁ kaṇhāgotamakehi ca.	6	
PA_kd_15:6.1.15	Apādakehi me mettaṁ,	6	
PA_kd_15:6.1.16	mettaṁ dvipādakehi me;	6	
PA_kd_15:6.1.17	Catuppadehi me mettaṁ,	6	
PA_kd_15:6.1.18	mettaṁ bahuppadehi me.	6	
PA_kd_15:6.1.19	Mā maṁ apādako hiṁsi,	6	
PA_kd_15:6.1.20	mā maṁ hiṁsi dvipādako;	6	
PA_kd_15:6.1.21	Mā maṁ catuppado hiṁsi,	6	
PA_kd_15:6.1.22	mā maṁ hiṁsi bahuppado.	6	
PA_kd_15:6.1.23	Sabbe sattā sabbe pāṇā,	6	
PA_kd_15:6.1.24	sabbe bhūtā ca kevalā;	6	
PA_kd_15:6.1.25	Sabbe bhadrāni passantu,	6	
PA_kd_15:6.1.26	mā kiñci pāpamāgamā.	6	
PA_kd_15:6.1.27	Appamāṇo buddho,	6	
PA_kd_15:6.1.28	Appamāṇo dhammo;	6	
PA_kd_15:6.1.29	Appamāṇo saṅgho,	6	
PA_kd_15:6.1.30	Pamāṇavantāni sarīsapāni.	6	
PA_kd_15:6.1.31	Ahi vicchikā satapadī,	6	
PA_kd_15:6.1.32	Uṇṇanābhi sarabū mūsikā;	6	
PA_kd_15:6.1.33	Katā me rakkhā kataṁ me parittaṁ,	6	
PA_kd_15:6.1.34	Paṭikkamantu bhūtāni;	6	
PA_kd_15:6.1.35	Sohaṁ namo bhagavato,	6	
PA_kd_15:6.1.36	Namo sattannaṁ sammāsambuddhānan’”ti.	6	
PA_kd_15:7.1.1	Tena kho pana samayena aññataro bhikkhu anabhiratiyā pīḷito attano aṅgajātaṁ chindi.	7	
PA_kd_15:7.1.2	Bhagavato etamatthaṁ ārocesuṁ.	7	
PA_kd_15:7.1.3	“Aññamhi so, bhikkhave, moghapuriso chetabbamhi, aññaṁ chindi.	7	
PA_kd_15:7.1.4	Na, bhikkhave, attano aṅgajātaṁ chetabbaṁ.	7	
PA_kd_15:7.1.5	Yo chindeyya, āpatti thullaccayassā”ti.	7	
PA_kd_15:8.1.1	Tena kho pana samayena rājagahakassa seṭṭhissa mahagghassa candanassa candanagaṇṭhi uppannā hoti.	8	
PA_kd_15:8.1.2	Atha kho rājagahakassa seṭṭhissa etadahosi—	8	
PA_kd_15:8.1.3	“yannūnāhaṁ imāya candanagaṇṭhiyā pattaṁ lekhāpeyyaṁ.	8	
PA_kd_15:8.1.4	Lekhañca me paribhogaṁ bhavissati, pattañca dānaṁ dassāmī”ti.	8	
PA_kd_15:8.1.5	Atha kho rājagahako seṭṭhi tāya candanagaṇṭhiyā pattaṁ lekhāpetvā sikkāya uḍḍitvā veḷagge ālaggetvā veḷuparamparāya bandhitvā evamāha—	8	
PA_kd_15:8.1.6	“yo samaṇo vā brāhmaṇo vā arahā ceva iddhimā ca dinnaṁyeva pattaṁ oharatū”ti.	8	
PA_kd_15:8.1.7	Atha kho pūraṇo kassapo yena rājagahako seṭṭhi tenupasaṅkami, upasaṅkamitvā rājagahakaṁ seṭṭhiṁ etadavoca—	8	
PA_kd_15:8.1.8	“ahañhi, gahapati, arahā ceva iddhimā ca, dehi me pattan”ti.	8	
PA_kd_15:8.1.9	“Sace, bhante, āyasmā arahā ceva iddhimā ca dinnaṁyeva pattaṁ oharatū”ti.	8	
PA_kd_15:8.1.10	Atha kho makkhali gosālo …	8	
PA_kd_15:8.1.11	ajito kesakambalo …	8	
PA_kd_15:8.1.12	pakudho kaccāyano …	8	
PA_kd_15:8.1.13	sañcayo belaṭṭhaputto …	8	
PA_kd_15:8.1.14	nigaṇṭho nāṭaputto yena rājagahako seṭṭhi tenupasaṅkami, upasaṅkamitvā rājagahakaṁ seṭṭhiṁ etadavoca—	8	
PA_kd_15:8.1.15	“ahañhi, gahapati, arahā ceva iddhimā ca, dehi me pattan”ti.	8	
PA_kd_15:8.1.16	“Sace, bhante, āyasmā arahā ceva iddhimā ca, dinnaṁyeva pattaṁ oharatū”ti.	8	
PA_kd_15:8.1.17	Tena kho pana samayena āyasmā ca mahāmoggallāno āyasmā ca piṇḍolabhāradvājo pubbaṇhasamayaṁ nivāsetvā pattacīvaramādāya rājagahaṁ piṇḍāya pavisiṁsu.	8	
PA_kd_15:8.1.18	Atha kho āyasmā piṇḍolabhāradvājo āyasmantaṁ mahāmoggallānaṁ etadavoca—	8	
PA_kd_15:8.1.19	“āyasmā kho mahāmoggallāno arahā ceva iddhimā ca.	8	
PA_kd_15:8.1.20	Gacchāvuso, moggallāna, etaṁ pattaṁ ohara.	8	
PA_kd_15:8.1.21	Tuyheso patto”ti.	8	
PA_kd_15:8.1.22	“Āyasmā kho bhāradvājo arahā ceva iddhimā ca.	8	
PA_kd_15:8.1.23	Gacchāvuso, bhāradvāja, etaṁ pattaṁ ohara.	8	
PA_kd_15:8.1.24	Tuyheso patto”ti.	8	
PA_kd_15:8.1.25	Atha kho āyasmā piṇḍolabhāradvājo vehāsaṁ abbhuggantvā taṁ pattaṁ gahetvā tikkhattuṁ rājagahaṁ anupariyāyi.	8	
PA_kd_15:8.1.26	Tena kho pana samayena rājagahako seṭṭhi saputtadāro sake nivesane ṭhito hoti pañjaliko namassamāno—	8	
PA_kd_15:8.1.27	idheva, bhante, ayyo bhāradvājo amhākaṁ nivesane patiṭṭhātūti.	8	
PA_kd_15:8.1.28	Atha kho āyasmā piṇḍolabhāradvājo rājagahakassa seṭṭhissa nivesane patiṭṭhāsi.	8	
PA_kd_15:8.1.29	Atha kho rājagahako seṭṭhi āyasmato piṇḍolabhāradvājassa hatthato pattaṁ gahetvā mahagghassa khādanīyassa pūretvā āyasmato piṇḍolabhāradvājassa adāsi.	8	
PA_kd_15:8.1.30	Atha kho āyasmā piṇḍolabhāradvājo taṁ pattaṁ gahetvā ārāmaṁ agamāsi.	8	
PA_kd_15:8.2.1	Assosuṁ kho manussā—	8	
PA_kd_15:8.2.2	ayyena kira piṇḍolabhāradvājena rājagahakassa seṭṭhissa patto ohāritoti.	8	
PA_kd_15:8.2.3	Te ca manussā uccāsaddā mahāsaddā āyasmantaṁ piṇḍolabhāradvājaṁ piṭṭhito piṭṭhito anubandhiṁsu.	8	
PA_kd_15:8.2.4	Assosi kho bhagavā uccāsaddaṁ mahāsaddaṁ;	8	
PA_kd_15:8.2.5	sutvāna āyasmantaṁ ānandaṁ āmantesi—	8	
PA_kd_15:8.2.6	“kiṁ nu kho so, ānanda, uccāsaddo mahāsaddo”ti?	8	
PA_kd_15:8.2.7	“Āyasmatā, bhante, piṇḍolabhāradvājena rājagahakassa seṭṭhissa patto ohārito.	8	
PA_kd_15:8.2.8	Assosuṁ kho, bhante, manussā—	8	
PA_kd_15:8.2.9	ayyena kira piṇḍolabhāradvājena rājagahakassa seṭṭhissa patto ohāritoti.	8	
PA_kd_15:8.2.10	Te ca, bhante, manussā uccāsaddā mahāsaddā āyasmantaṁ piṇḍolabhāradvājaṁ piṭṭhito piṭṭhito anubandhā.	8	
PA_kd_15:8.2.11	So eso, bhante, bhagavā uccāsaddo mahāsaddo”ti.	8	
PA_kd_15:8.2.12	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ piṇḍolabhāradvājaṁ paṭipucchi—	8	
PA_kd_15:8.2.13	“saccaṁ kira tayā, bhāradvāja, rājagahakassa seṭṭhissa patto ohārito”ti?	8	
PA_kd_15:8.2.14	“Saccaṁ, bhagavā”ti.	8	
PA_kd_15:8.2.15	Vigarahi buddho bhagavā—	8	
PA_kd_15:8.2.16	“ananucchavikaṁ, bhāradvāja, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	8	
PA_kd_15:8.2.17	Kathañhi nāma tvaṁ, bhāradvāja, chavassa dārupattassa kāraṇā gihīnaṁ uttari manussadhammaṁ iddhipāṭihāriyaṁ dassessasi.	8	
PA_kd_15:8.2.18	Seyyathāpi, bhāradvāja, mātugāmo chavassa māsakarūpassa kāraṇā kopinaṁ dasseti;	8	
PA_kd_15:8.2.19	evameva kho tayā, bhāradvāja, chavassa dārupattassa kāraṇā gihīnaṁ uttari manussadhammaṁ iddhipāṭihāriyaṁ dassitaṁ.	8	
PA_kd_15:8.2.20	Netaṁ, bhāradvāja, appasannānaṁ vā pasādāya …pe…	8	
PA_kd_15:8.2.21	vigarahitvā …pe…	8	
PA_kd_15:8.2.22	dhammiṁ kathaṁ katvā bhikkhū āmantesi—	8	
PA_kd_15:8.2.23	“na, bhikkhave, gihīnaṁ uttarimanussadhammaṁ iddhipāṭihāriyaṁ dassetabbaṁ.	8	
PA_kd_15:8.2.24	Yo dasseyya, āpatti dukkaṭassa.	8	
PA_kd_15:8.2.25	Bhindathetaṁ, bhikkhave, dārupattaṁ sakalikaṁ sakalikaṁ katvā, bhikkhūnaṁ añjanupapisanaṁ detha.	8	
PA_kd_15:8.2.26	Na ca, bhikkhave, dārupatto dhāretabbo.	8	
PA_kd_15:8.2.27	Yo dhāreyya, āpatti dukkaṭassā”ti.	8	
PA_kd_15:9.1.1	Tena kho pana samayena chabbaggiyā bhikkhū uccāvace patte dhārenti sovaṇṇamayaṁ rūpiyamayaṁ.	9	
PA_kd_15:9.1.2	Manussā ujjhāyanti khiyyanti vipācenti—	9	
PA_kd_15:9.1.3	“seyyathāpi gihī kāmabhogino”ti.	9	
PA_kd_15:9.1.4	Bhagavato etamatthaṁ ārocesuṁ.	9	
PA_kd_15:9.1.5	“Na, bhikkhave, sovaṇṇamayo patto dhāretabbo …pe…	9	
PA_kd_15:9.1.6	na rūpiyamayo patto dhāretabbo …	9	
PA_kd_15:9.1.7	na maṇimayo patto dhāretabbo …	9	
PA_kd_15:9.1.8	na veḷuriyamayo patto dhāretabbo …	9	
PA_kd_15:9.1.9	na phalikamayo patto dhāretabbo …	9	
PA_kd_15:9.1.10	na kaṁsamayo patto dhāretabbo …	9	
PA_kd_15:9.1.11	na kācamayo patto dhāretabbo …	9	
PA_kd_15:9.1.12	na tipumayo patto dhāretabbo …	9	
PA_kd_15:9.1.13	na sīsamayo patto dhāretabbo …	9	
PA_kd_15:9.1.14	na tambalohamayo patto dhāretabbo.	9	
PA_kd_15:9.1.15	Yo dhāreyya, āpatti dukkaṭassa.	9	
PA_kd_15:9.1.16	Anujānāmi, bhikkhave, dve patte—	9	
PA_kd_15:9.1.17	ayopattaṁ, mattikāpattan”ti.	9	
PA_kd_15:9.2.1	Tena kho pana samayena pattamūlaṁ ghaṁsiyati.	9	
PA_kd_15:9.2.2	Bhagavato etamatthaṁ ārocesuṁ.	9	
PA_kd_15:9.2.3	“Anujānāmi, bhikkhave, pattamaṇḍalan”ti.	9	
PA_kd_15:9.2.4	Tena kho pana samayena chabbaggiyā bhikkhū uccāvacāni pattamaṇḍalāni dhārenti sovaṇṇamayaṁ rūpiyamayaṁ.	9	
PA_kd_15:9.2.5	Manussā ujjhāyanti khiyyanti vipācenti—	9	
PA_kd_15:9.2.6	“seyyathāpi gihī kāmabhogino”ti.	9	
PA_kd_15:9.2.7	Bhagavato etamatthaṁ ārocesuṁ.	9	
PA_kd_15:9.2.8	“Na, bhikkhave, uccāvacāni pattamaṇḍalāni dhāretabbāni.	9	
PA_kd_15:9.2.9	Yo dhāreyya, āpatti dukkaṭassa.	9	
PA_kd_15:9.2.10	Anujānāmi, bhikkhave, dve pattamaṇḍalāni—	9	
PA_kd_15:9.2.11	tipumayaṁ, sīsamayan”ti.	9	
PA_kd_15:9.2.12	Bahalāni maṇḍalāni na acchupiyanti.	9	
PA_kd_15:9.2.13	Bhagavato etamatthaṁ ārocesuṁ.	9	
PA_kd_15:9.2.14	“Anujānāmi, bhikkhave, likhitun”ti.	9	
PA_kd_15:9.2.15	Valī honti.	9	
PA_kd_15:9.2.16	Bhagavato etamatthaṁ ārocesuṁ.	9	
PA_kd_15:9.2.17	“Anujānāmi, bhikkhave, makaradantakaṁ chinditun”ti.	9	
PA_kd_15:9.2.18	Tena kho pana samayena chabbaggiyā bhikkhū citrāni pattamaṇḍalāni dhārenti rūpakākiṇṇāni bhittikammakatāni.	9	
PA_kd_15:9.2.19	Tāni rathikāyapi dassentā āhiṇḍanti.	9	
PA_kd_15:9.2.20	Manussā ujjhāyanti khiyyanti vipācenti—	9	
PA_kd_15:9.2.21	“seyyathāpi gihī kāmabhogino”ti.	9	
PA_kd_15:9.2.22	Bhagavato etamatthaṁ ārocesuṁ.	9	
PA_kd_15:9.2.23	“Na, bhikkhave, citrāni pattamaṇḍalāni dhāretabbāni rūpakākiṇṇāni bhittikammakatāni.	9	
PA_kd_15:9.2.24	Yo dhāreyya, āpatti dukkaṭassa.	9	
PA_kd_15:9.2.25	Anujānāmi, bhikkhave, pakatimaṇḍalan”ti.	9	
PA_kd_15:9.3.1	Tena kho pana samayena bhikkhū sodakaṁ pattaṁ paṭisāmenti.	9	
PA_kd_15:9.3.2	Patto dussati.	9	
PA_kd_15:9.3.3	Bhagavato etamatthaṁ ārocesuṁ.	9	
PA_kd_15:9.3.4	“Na, bhikkhave, sodako patto paṭisāmetabbo.	9	
PA_kd_15:9.3.5	Yo paṭisāmeyya, āpatti dukkaṭassa.	9	
PA_kd_15:9.3.6	Anujānāmi, bhikkhave, otāpetvā pattaṁ paṭisāmetun”ti.	9	
PA_kd_15:9.3.7	Tena kho pana samayena bhikkhū sodakaṁ pattaṁ otāpenti.	9	
PA_kd_15:9.3.8	Patto duggandho hoti.	9	
PA_kd_15:9.3.9	Bhagavato etamatthaṁ ārocesuṁ.	9	
PA_kd_15:9.3.10	“Na, bhikkhave, sodako patto otāpetabbo.	9	
PA_kd_15:9.3.11	Yo otāpeyya, āpatti dukkaṭassa.	9	
PA_kd_15:9.3.12	Anujānāmi, bhikkhave, vodakaṁ katvā otāpetvā pattaṁ paṭisāmetun”ti.	9	
PA_kd_15:9.3.13	Tena kho pana samayena bhikkhū uṇhe pattaṁ nidahanti.	9	
PA_kd_15:9.3.14	Pattassa vaṇṇo dussati.	9	
PA_kd_15:9.3.15	Bhagavato etamatthaṁ ārocesuṁ.	9	
PA_kd_15:9.3.16	“Na, bhikkhave, uṇhe patto nidahitabbo.	9	
PA_kd_15:9.3.17	Yo nidaheyya, āpatti dukkaṭassa.	9	
PA_kd_15:9.3.18	Anujānāmi, bhikkhave, muhuttaṁ uṇhe otāpetvā pattaṁ paṭisāmetun”ti.	9	
PA_kd_15:9.4.1	Tena kho pana samayena sambahulā pattā ajjhokāse anādhārā nikkhittā honti.	9	
PA_kd_15:9.4.2	Vātamaṇḍalikāya āvaṭṭetvā pattā bhijjiṁsu.	9	
PA_kd_15:9.4.3	Bhagavato etamatthaṁ ārocesuṁ.	9	
PA_kd_15:9.4.4	“Anujānāmi, bhikkhave, pattādhārakan”ti.	9	
PA_kd_15:9.4.5	Tena kho pana samayena bhikkhū miḍḍhante pattaṁ nikkhipanti.	9	
PA_kd_15:9.4.6	Paripatitvā patto bhijjati.	9	
PA_kd_15:9.4.7	Bhagavato etamatthaṁ ārocesuṁ.	9	
PA_kd_15:9.4.8	“Na, bhikkhave, miḍḍhante patto nikkhipitabbo.	9	
PA_kd_15:9.4.9	Yo nikkhipeyya, āpatti dukkaṭassā”ti.	9	
PA_kd_15:9.4.10	Tena kho pana samayena bhikkhū paribhaṇḍante pattaṁ nikkhipanti.	9	
PA_kd_15:9.4.11	Paripatitvā patto bhijjati.	9	
PA_kd_15:9.4.12	Bhagavato etamatthaṁ ārocesuṁ.	9	
PA_kd_15:9.4.13	“Na, bhikkhave, paribhaṇḍante patto nikkhipitabbo.	9	
PA_kd_15:9.4.14	Yo nikkhipeyya, āpatti dukkaṭassā”ti.	9	
PA_kd_15:9.4.15	Tena kho pana samayena bhikkhū chamāya pattaṁ nikkujjanti.	9	
PA_kd_15:9.4.16	Oṭṭho ghaṁsiyati.	9	
PA_kd_15:9.4.17	Bhagavato etamatthaṁ ārocesuṁ.	9	
PA_kd_15:9.4.18	“Anujānāmi, bhikkhave, tiṇasanthārakan”ti.	9	
PA_kd_15:9.4.19	Tiṇasanthārako upacikāhi khajjati.	9	
PA_kd_15:9.4.20	Bhagavato etamatthaṁ ārocesuṁ.	9	
PA_kd_15:9.4.21	“Anujānāmi, bhikkhave, coḷakan”ti.	9	
PA_kd_15:9.4.22	Coḷakaṁ upacikāhi khajjati.	9	
PA_kd_15:9.4.23	Bhagavato etamatthaṁ ārocesuṁ.	9	
PA_kd_15:9.4.24	“Anujānāmi, bhikkhave, pattamāḷakan”ti.	9	
PA_kd_15:9.4.25	Pattamāḷako paripatitvā patto bhijjati.	9	
PA_kd_15:9.4.26	Bhagavato etamatthaṁ ārocesuṁ.	9	
PA_kd_15:9.4.27	“Anujānāmi, bhikkhave, pattakuṇḍolikan”ti.	9	
PA_kd_15:9.4.28	Pattakuṇḍolikāya patto ghaṁsiyati.	9	
PA_kd_15:9.4.29	Bhagavato etamatthaṁ ārocesuṁ.	9	
PA_kd_15:9.4.30	“Anujānāmi, bhikkhave, pattatthavikan”ti.	9	
PA_kd_15:9.4.31	Aṁsabaddhako na hoti.	9	
PA_kd_15:9.4.32	Bhagavato etamatthaṁ ārocesuṁ.	9	
PA_kd_15:9.4.33	“Anujānāmi, bhikkhave, aṁsabaddhakaṁ bandhanasuttakan”ti.	9	
PA_kd_15:9.5.1	Tena kho pana samayena bhikkhū bhittikhilepi nāgadantakepi pattaṁ laggenti.	9	
PA_kd_15:9.5.2	Paripatitvā patto bhijjati.	9	
PA_kd_15:9.5.3	Bhagavato etamatthaṁ ārocesuṁ.	9	
PA_kd_15:9.5.4	“Na, bhikkhave, patto laggetabbo.	9	
PA_kd_15:9.5.5	Yo laggeyya, āpatti dukkaṭassā”ti.	9	
PA_kd_15:9.5.6	Tena kho pana samayena bhikkhū mañce pattaṁ nikkhipanti, satisammosā nisīdantā ottharitvā pattaṁ bhindenti.	9	
PA_kd_15:9.5.7	Bhagavato etamatthaṁ ārocesuṁ.	9	
PA_kd_15:9.5.8	“Na, bhikkhave, mañce patto nikkhipitabbo.	9	
PA_kd_15:9.5.9	Yo nikkhipeyya, āpatti dukkaṭassā”ti.	9	
PA_kd_15:9.5.10	Tena kho pana samayena bhikkhū pīṭhe pattaṁ nikkhipanti, satisammosā nisīdantā ottharitvā pattaṁ bhindenti.	9	
PA_kd_15:9.5.11	Bhagavato etamatthaṁ ārocesuṁ.	9	
PA_kd_15:9.5.12	“Na, bhikkhave, pīṭhe patto nikkhipitabbo.	9	
PA_kd_15:9.5.13	Yo nikkhipeyya, āpatti dukkaṭassā”ti.	9	
PA_kd_15:9.5.14	Tena kho pana samayena bhikkhū aṅke pattaṁ nikkhipanti, satisammosā uṭṭhahanti.	9	
PA_kd_15:9.5.15	Paripatitvā patto bhijjati.	9	
PA_kd_15:9.5.16	Bhagavato etamatthaṁ ārocesuṁ.	9	
PA_kd_15:9.5.17	“Na, bhikkhave, aṅke patto nikkhipitabbo.	9	
PA_kd_15:9.5.18	Yo nikkhipeyya, āpatti dukkaṭassā”ti.	9	
PA_kd_15:9.5.19	Tena kho pana samayena bhikkhū chatte pattaṁ nikkhipanti.	9	
PA_kd_15:9.5.20	Vātamaṇḍalikāya chattaṁ ukkhipiyati paripatitvā patto bhijjati.	9	
PA_kd_15:9.5.21	Bhagavato etamatthaṁ ārocesuṁ.	9	
PA_kd_15:9.5.22	“Na, bhikkhave, chatte patto nikkhipitabbo.	9	
PA_kd_15:9.5.23	Yo nikkhipeyya, āpatti dukkaṭassā”ti.	9	
PA_kd_15:9.5.24	Tena kho pana samayena bhikkhū pattahatthā kavāṭaṁ paṇāmenti.	9	
PA_kd_15:9.5.25	Kavāṭo āvaṭṭitvā patto bhijjati.	9	
PA_kd_15:9.5.26	Bhagavato etamatthaṁ ārocesuṁ.	9	
PA_kd_15:9.5.27	“Na, bhikkhave, pattahatthena kavāṭaṁ paṇāmetabbaṁ.	9	
PA_kd_15:9.5.28	Yo paṇāmeyya, āpatti dukkaṭassā”ti.	9	
PA_kd_15:10.1.1	Tena kho pana samayena bhikkhū tumbakaṭāhe piṇḍāya caranti.	10	
PA_kd_15:10.1.2	Manussā ujjhāyanti khiyyanti vipācenti—	10	
PA_kd_15:10.1.3	“seyyathāpi titthiyā”ti.	10	
PA_kd_15:10.1.4	Bhagavato etamatthaṁ ārocesuṁ.	10	
PA_kd_15:10.1.5	“Na, bhikkhave, tumbakaṭāhe piṇḍāya caritabbaṁ.	10	
PA_kd_15:10.1.6	Yo careyya, āpatti dukkaṭassā”ti.	10	
PA_kd_15:10.1.7	Tena kho pana samayena bhikkhū ghaṭikaṭāhe piṇḍāya caranti.	10	
PA_kd_15:10.1.8	Manussā ujjhāyanti khiyyanti vipācenti—	10	
PA_kd_15:10.1.9	“seyyathāpi titthiyā”ti.	10	
PA_kd_15:10.1.10	Bhagavato etamatthaṁ ārocesuṁ.	10	
PA_kd_15:10.1.11	“Na, bhikkhave, ghaṭikaṭāhe piṇḍāya caritabbaṁ.	10	
PA_kd_15:10.1.12	Yo careyya, āpatti dukkaṭassā”ti.	10	
PA_kd_15:10.2.1	Tena kho pana samayena aññataro bhikkhu sabbapaṁsukūliko hoti.	10	
PA_kd_15:10.2.2	So chavasīsassa pattaṁ dhāreti.	10	
PA_kd_15:10.2.3	Aññatarā itthī passitvā bhītā vissaramakāsi—	10	
PA_kd_15:10.2.4	“abhuṁ me pisāco vatāyan”ti.	10	
PA_kd_15:10.2.5	Manussā ujjhāyanti khiyyanti vipācenti—	10	
PA_kd_15:10.2.6	“kathañhi nāma samaṇā sakyaputtiyā chavasīsassa pattaṁ dhāressanti, seyyathāpi pisācillikā”ti.	10	
PA_kd_15:10.2.7	Bhagavato etamatthaṁ ārocesuṁ.	10	
PA_kd_15:10.2.8	“Na, bhikkhave, chavasīsassa patto dhāretabbo.	10	
PA_kd_15:10.2.9	Yo dhāreyya, āpatti dukkaṭassa.	10	
PA_kd_15:10.2.10	Na ca, bhikkhave, sabbapaṁsukūlikena bhavitabbaṁ.	10	
PA_kd_15:10.2.11	Yo bhaveyya, āpatti dukkaṭassā”ti.	10	
PA_kd_15:10.3.1	Tena kho pana samayena bhikkhū calakānipi aṭṭhikānipi ucchiṭṭhodakampi pattena nīharanti.	10	
PA_kd_15:10.3.2	Manussā ujjhāyanti khiyyanti vipācenti—	10	
PA_kd_15:10.3.3	“yasmiṁ yevime samaṇā sakyaputtiyā bhuñjanti sova nesaṁ paṭiggaho”ti.	10	
PA_kd_15:10.3.4	Bhagavato etamatthaṁ ārocesuṁ.	10	
PA_kd_15:10.3.5	“Na bhikkhave, calakāni vā aṭṭhikāni vā ucchiṭṭhodakaṁ vā pattena nīharitabbaṁ.	10	
PA_kd_15:10.3.6	Yo nīhareyya, āpatti dukkaṭassa.	10	
PA_kd_15:10.3.7	Anujānāmi, bhikkhave, paṭiggahan”ti.	10	
PA_kd_15:11.1.1	Tena kho pana samayena bhikkhū hatthena vipphāḷetvā cīvaraṁ sibbenti.	11	
PA_kd_15:11.1.2	Cīvaraṁ vilomikaṁ hoti.	11	
PA_kd_15:11.1.3	Bhagavato etamatthaṁ ārocesuṁ.	11	
PA_kd_15:11.1.4	“Anujānāmi, bhikkhave, satthakaṁ namatakan”ti.	11	
PA_kd_15:11.1.5	Tena kho pana samayena saṅghassa daṇḍasatthakaṁ uppannaṁ hoti.	11	
PA_kd_15:11.1.6	Bhagavato etamatthaṁ ārocesuṁ.	11	
PA_kd_15:11.1.7	“Anujānāmi, bhikkhave, daṇḍasatthakan”ti.	11	
PA_kd_15:11.1.8	Tena kho pana samayena chabbaggiyā bhikkhū uccāvace satthakadaṇḍe dhārenti sovaṇṇamayaṁ rūpiyamayaṁ.	11	
PA_kd_15:11.1.9	Manussā ujjhāyanti khiyyanti vipācenti—	11	
PA_kd_15:11.1.10	“seyyathāpi gihī kāmabhogino”ti.	11	
PA_kd_15:11.1.11	Bhagavato etamatthaṁ ārocesuṁ.	11	
PA_kd_15:11.1.12	“Na, bhikkhave, uccāvacā satthakadaṇḍā dhāretabbā.	11	
PA_kd_15:11.1.13	Yo dhāreyya, āpatti dukkaṭassa.	11	
PA_kd_15:11.1.14	Anujānāmi, bhikkhave, aṭṭhimayaṁ dantamayaṁ visāṇamayaṁ naḷamayaṁ veḷumayaṁ kaṭṭhamayaṁ jatumayaṁ phalamayaṁ lohamayaṁ saṅkhanābhimayan”ti.	11	
PA_kd_15:11.2.1	Tena kho pana samayena bhikkhū kukkuṭapattenapi veḷupesikāyapi cīvaraṁ sibbenti.	11	
PA_kd_15:11.2.2	Cīvaraṁ dussibbitaṁ hoti.	11	
PA_kd_15:11.2.3	Bhagavato etamatthaṁ ārocesuṁ.	11	
PA_kd_15:11.2.4	“Anujānāmi, bhikkhave, sūcin”ti.	11	
PA_kd_15:11.2.5	Sūciyo kaṇṇakitāyo honti …pe…	11	
PA_kd_15:11.2.6	“anujānāmi, bhikkhave, sūcināḷikan”ti.	11	
PA_kd_15:11.2.7	Sūcināḷikāyapi kaṇṇakitāyo honti …pe…	11	
PA_kd_15:11.2.8	“anujānāmi, bhikkhave, kiṇṇena pūretun”ti.	11	
PA_kd_15:11.2.9	Kiṇṇepi kaṇṇakitāyo honti …pe…	11	
PA_kd_15:11.2.10	“anujānāmi, bhikkhave, sattuyā pūretun”ti.	11	
PA_kd_15:11.2.11	Sattuyāpi kaṇṇakitāyo honti …pe…	11	
PA_kd_15:11.2.12	“anujānāmi, bhikkhave, saritakan”ti.	11	
PA_kd_15:11.2.13	Saritakepi kaṇṇakitāyo honti …pe…	11	
PA_kd_15:11.2.14	“anujānāmi, bhikkhave, madhusitthakena sāretun”ti.	11	
PA_kd_15:11.2.15	Saritakaṁ paribhijjati …pe…	11	
PA_kd_15:11.2.16	“anujānāmi, bhikkhave, saritakasipāṭikan”ti.	11	
PA_kd_15:11.3.1	Tena kho pana samayena bhikkhū tattha tattha khilaṁ nikkhaṇitvā sambandhitvā cīvaraṁ sibbenti.	11	
PA_kd_15:11.3.2	Cīvaraṁ vikaṇṇaṁ hoti.	11	
PA_kd_15:11.3.3	Bhagavato etamatthaṁ ārocesuṁ.	11	
PA_kd_15:11.3.4	“Anujānāmi, bhikkhave, kathinaṁ kathinarajjuṁ tattha tattha obandhitvā cīvaraṁ sibbetun”ti.	11	
PA_kd_15:11.3.5	Visame kathinaṁ pattharanti.	11	
PA_kd_15:11.3.6	Kathinaṁ paribhijjati …pe…	11	
PA_kd_15:11.3.7	“na, bhikkhave, visame kathinaṁ pattharitabbaṁ.	11	
PA_kd_15:11.3.8	Yo patthareyya, āpatti dukkaṭassā”ti.	11	
PA_kd_15:11.3.9	Chamāya kathinaṁ pattharanti.	11	
PA_kd_15:11.3.10	Kathinaṁ paṁsukitaṁ hoti …pe…	11	
PA_kd_15:11.3.11	“anujānāmi, bhikkhave, tiṇasanthārakan”ti.	11	
PA_kd_15:11.3.12	Kathinassa anto jīrati …pe…	11	
PA_kd_15:11.3.13	“anujānāmi, bhikkhave, anuvātaṁ paribhaṇḍaṁ āropetun”ti.	11	
PA_kd_15:11.3.14	Kathinaṁ nappahoti …pe…	11	
PA_kd_15:11.3.15	“anujānāmi, bhikkhave, daṇḍakathinaṁ bidalakaṁ salākaṁ vinandhanarajjuṁ vinandhanasuttaṁ vinandhitvā cīvaraṁ sibbetun”ti.	11	
PA_kd_15:11.3.16	Suttantarikāyo visamā honti …pe…	11	
PA_kd_15:11.3.17	“anujānāmi, bhikkhave, kaḷimbhakan”ti.	11	
PA_kd_15:11.3.18	Suttā vaṅkā honti …pe…	11	
PA_kd_15:11.3.19	“anujānāmi, bhikkhave, moghasuttakan”ti.	11	
PA_kd_15:11.4.1	Tena kho pana samayena bhikkhū adhotehi pādehi kathinaṁ akkamanti.	11	
PA_kd_15:11.4.2	Kathinaṁ dussati.	11	
PA_kd_15:11.4.3	Bhagavato etamatthaṁ ārocesuṁ.	11	
PA_kd_15:11.4.4	“Na, bhikkhave, adhotehi pādehi kathinaṁ akkamitabbaṁ.	11	
PA_kd_15:11.4.5	Yo akkameyya, āpatti dukkaṭassā”ti.	11	
PA_kd_15:11.4.6	Tena kho pana samayena bhikkhū allehi pādehi kathinaṁ akkamanti.	11	
PA_kd_15:11.4.7	Kathinaṁ dussati.	11	
PA_kd_15:11.4.8	Bhagavato etamatthaṁ ārocesuṁ.	11	
PA_kd_15:11.4.9	“Na, bhikkhave, allehi pādehi kathinaṁ akkamitabbaṁ.	11	
PA_kd_15:11.4.10	Yo akkameyya, āpatti dukkaṭassā”ti.	11	
PA_kd_15:11.4.11	Tena kho pana samayena bhikkhū saupāhanā kathinaṁ akkamanti.	11	
PA_kd_15:11.4.12	Kathinaṁ dussati.	11	
PA_kd_15:11.4.13	Bhagavato etamatthaṁ ārocesuṁ.	11	
PA_kd_15:11.4.14	“Na, bhikkhave, saupāhanena kathinaṁ akkamitabbaṁ.	11	
PA_kd_15:11.4.15	Yo akkameyya, āpatti dukkaṭassā”ti.	11	
PA_kd_15:11.5.1	Tena kho pana samayena bhikkhū cīvaraṁ sibbantā aṅguliyā paṭiggaṇhanti.	11	
PA_kd_15:11.5.2	Aṅguliyo dukkhā honti.	11	
PA_kd_15:11.5.3	Bhagavato etamatthaṁ ārocesuṁ.	11	
PA_kd_15:11.5.4	“Anujānāmi, bhikkhave, paṭiggahan”ti.	11	
PA_kd_15:11.5.5	Tena kho pana samayena chabbaggiyā bhikkhū uccāvace paṭiggahe dhārenti sovaṇṇamayaṁ rūpiyamayaṁ.	11	
PA_kd_15:11.5.6	Manussā ujjhāyanti khiyyanti vipācenti—	11	
PA_kd_15:11.5.7	“seyyathāpi gihī kāmabhogino”ti.	11	
PA_kd_15:11.5.8	Bhagavato etamatthaṁ ārocesuṁ.	11	
PA_kd_15:11.5.9	“Na, bhikkhave, uccāvacā paṭiggahā dhāretabbā.	11	
PA_kd_15:11.5.10	Yo dhāreyya, āpatti dukkaṭassa.	11	
PA_kd_15:11.5.11	Anujānāmi, bhikkhave, aṭṭhimayaṁ …pe…	11	
PA_kd_15:11.5.12	saṅkhanābhimayan”ti.	11	
PA_kd_15:11.5.13	Tena kho pana samayena sūciyopi satthakāpi paṭiggahāpi nassanti.	11	
PA_kd_15:11.5.14	Bhagavato etamatthaṁ ārocesuṁ.	11	
PA_kd_15:11.5.15	“Anujānāmi, bhikkhave, āvesanavitthakan”ti.	11	
PA_kd_15:11.5.16	Āvesanavitthake samākulā honti.	11	
PA_kd_15:11.5.17	Bhagavato etamatthaṁ ārocesuṁ.	11	
PA_kd_15:11.5.18	“Anujānāmi, bhikkhave, paṭiggahathavikan”ti.	11	
PA_kd_15:11.5.19	Aṁsabaddhako na hoti.	11	
PA_kd_15:11.5.20	Bhagavato etamatthaṁ ārocesuṁ.	11	
PA_kd_15:11.5.21	“Anujānāmi, bhikkhave, aṁsabaddhakaṁ bandhanasuttakan”ti.	11	
PA_kd_15:11.6.1	Tena kho pana samayena bhikkhū abbhokāse cīvaraṁ sibbantā sītenapi uṇhenapi kilamanti.	11	
PA_kd_15:11.6.2	Bhagavato etamatthaṁ ārocesuṁ.	11	
PA_kd_15:11.6.3	“Anujānāmi, bhikkhave, kathinasālaṁ kathinamaṇḍapan”ti.	11	
PA_kd_15:11.6.4	Kathinasālā nīcavatthukā hoti, udakena otthariyyati.	11	
PA_kd_15:11.6.5	Bhagavato etamatthaṁ ārocesuṁ.	11	
PA_kd_15:11.6.6	“Anujānāmi, bhikkhave, uccavatthukaṁ kātun”ti.	11	
PA_kd_15:11.6.7	Cayo paripatati …pe…	11	
PA_kd_15:11.6.8	“anujānāmi, bhikkhave, cinituṁ tayo caye—	11	
PA_kd_15:11.6.9	iṭṭhakācayaṁ, silācayaṁ, dārucayan”ti.	11	
PA_kd_15:11.6.10	Ārohantā vihaññanti …pe…	11	
PA_kd_15:11.6.11	“anujānāmi, bhikkhave, tayo sopāne—	11	
PA_kd_15:11.6.12	iṭṭhakāsopānaṁ, silāsopānaṁ, dārusopānan”ti.	11	
PA_kd_15:11.6.13	Ārohantā paripatanti …pe…	11	
PA_kd_15:11.6.14	“anujānāmi, bhikkhave, ālambanabāhan”ti.	11	
PA_kd_15:11.6.15	Kathinasālāya tiṇacuṇṇaṁ paripatati …pe…	11	
PA_kd_15:11.6.16	“anujānāmi, bhikkhave, ogumphetvā ullittāvalittaṁ kātuṁ—	11	
PA_kd_15:11.6.17	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjukan”ti.	11	
PA_kd_15:11.7.1	Tena kho pana samayena bhikkhū cīvaraṁ sibbetvā tattheva kathinaṁ ujjhitvā pakkamanti, undūrehipi upacikāhipi khajjati.	11	
PA_kd_15:11.7.2	Bhagavato etamatthaṁ ārocesuṁ.	11	
PA_kd_15:11.7.3	“Anujānāmi, bhikkhave, kathinaṁ saṅgharitun”ti.	11	
PA_kd_15:11.7.4	Kathinaṁ paribhijjati …pe…	11	
PA_kd_15:11.7.5	“anujānāmi, bhikkhave, goghaṁsikāya kathinaṁ saṅgharitun”ti.	11	
PA_kd_15:11.7.6	Kathinaṁ viniveṭhiyati …pe…	11	
PA_kd_15:11.7.7	“anujānāmi, bhikkhave, bandhanarajjun”ti.	11	
PA_kd_15:11.7.8	Tena kho pana samayena bhikkhū kuṭṭepi thambhepi kathinaṁ ussāpetvā pakkamanti.	11	
PA_kd_15:11.7.9	Paripatitvā kathinaṁ bhijjati.	11	
PA_kd_15:11.7.10	Bhagavato etamatthaṁ ārocesuṁ.	11	
PA_kd_15:11.7.11	“Anujānāmi, bhikkhave, bhittikhile vā nāgadante vā laggetun”ti.	11	
PA_kd_15:12.1.1	Atha kho bhagavā rājagahe yathābhirantaṁ viharitvā yena vesālī tena cārikaṁ pakkāmi.	12	
PA_kd_15:12.1.2	Tena kho pana samayena bhikkhū sūcikampi satthakampi bhesajjampi pattena ādāya gacchanti.	12	
PA_kd_15:12.1.3	Bhagavato etamatthaṁ ārocesuṁ.	12	
PA_kd_15:12.1.4	“Anujānāmi, bhikkhave, bhesajjatthavikan”ti.	12	
PA_kd_15:12.1.5	Aṁsabaddhako na hoti …pe…	12	
PA_kd_15:12.1.6	“anujānāmi, bhikkhave, aṁsabaddhakaṁ bandhanasuttakan”ti.	12	
PA_kd_15:12.1.7	Tena kho pana samayena aññataro bhikkhu upāhanāyo kāyabandhanena bandhitvā gāmaṁ piṇḍāya pāvisi.	12	
PA_kd_15:12.1.8	Aññataro upāsako taṁ bhikkhuṁ abhivādento upāhanāyo sīsena ghaṭṭeti.	12	
PA_kd_15:12.1.9	So bhikkhu maṅku ahosi.	12	
PA_kd_15:12.1.10	Atha kho so bhikkhu ārāmaṁ gantvā bhikkhūnaṁ etamatthaṁ ārocesi.	12	
PA_kd_15:12.1.11	Bhikkhū bhagavato etamatthaṁ ārocesuṁ.	12	
PA_kd_15:12.1.12	“Anujānāmi, bhikkhave, upāhanatthavikan”ti.	12	
PA_kd_15:12.1.13	Aṁsabaddhako na hoti …pe…	12	
PA_kd_15:12.1.14	“anujānāmi, bhikkhave, aṁsabaddhakaṁ bandhanasuttakan”ti.	12	
PA_kd_15:13.1.1	Tena kho pana samayena antarāmagge udakaṁ akappiyaṁ hoti.	13	
PA_kd_15:13.1.2	Parissāvanaṁ na hoti.	13	
PA_kd_15:13.1.3	Bhagavato etamatthaṁ ārocesuṁ.	13	
PA_kd_15:13.1.4	“Anujānāmi, bhikkhave, parissāvanan”ti.	13	
PA_kd_15:13.1.5	Coḷakaṁ nappahoti …pe…	13	
PA_kd_15:13.1.6	“anujānāmi, bhikkhave, kaṭacchuparissāvanan”ti.	13	
PA_kd_15:13.1.7	Coḷakaṁ nappahoti …pe…	13	
PA_kd_15:13.1.8	“anujānāmi, bhikkhave, dhammakaraṇan”ti.	13	
PA_kd_15:13.2.1	Tena kho pana samayena dve bhikkhū kosalesu janapade addhānamaggappaṭipannā honti.	13	
PA_kd_15:13.2.2	Eko bhikkhu anācāraṁ ācarati.	13	
PA_kd_15:13.2.3	Dutiyo bhikkhu taṁ bhikkhuṁ etadavoca—	13	
PA_kd_15:13.2.4	“mā, āvuso, evarūpaṁ akāsi.	13	
PA_kd_15:13.2.5	Netaṁ kappatī”ti.	13	
PA_kd_15:13.2.6	So tasmiṁ upanandhi.	13	
PA_kd_15:13.2.7	Atha kho so bhikkhu pipāsāya pīḷito upanaddhaṁ bhikkhuṁ etadavoca—	13	
PA_kd_15:13.2.8	“dehi me, āvuso, parissāvanaṁ, pānīyaṁ pivissāmī”ti.	13	
PA_kd_15:13.2.9	Upanaddho bhikkhu na adāsi.	13	
PA_kd_15:13.2.10	So bhikkhu pipāsāya pīḷito kālamakāsi.	13	
PA_kd_15:13.2.11	Atha kho so bhikkhu ārāmaṁ gantvā bhikkhūnaṁ etamatthaṁ ārocesi.	13	
PA_kd_15:13.2.12	“Kiṁ pana tvaṁ, āvuso, parissāvanaṁ yāciyamāno na adāsī”ti?	13	
PA_kd_15:13.2.13	“Evamāvuso”ti.	13	
PA_kd_15:13.2.14	Ye te bhikkhū appicchā …pe… te ujjhāyanti khiyyanti vipācenti—	13	
PA_kd_15:13.2.15	“kathañhi nāma bhikkhu parissāvanaṁ yāciyamāno na dassatī”ti.	13	
PA_kd_15:13.2.16	Atha kho te bhikkhū bhagavato etamatthaṁ ārocesuṁ.	13	
PA_kd_15:13.2.17	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā taṁ bhikkhuṁ paṭipucchi—	13	
PA_kd_15:13.2.18	“saccaṁ kira tvaṁ, bhikkhu, parissāvanaṁ yāciyamāno na adāsī”ti?	13	
PA_kd_15:13.2.19	“Saccaṁ, bhagavā”ti.	13	
PA_kd_15:13.2.20	Vigarahi buddho bhagavā—	13	
PA_kd_15:13.2.21	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	13	
PA_kd_15:13.2.22	Kathañhi nāma tvaṁ, moghapurisa, parissāvanaṁ yāciyamāno na dassasi.	13	
PA_kd_15:13.2.23	Netaṁ, moghapurisa, appasannānaṁ vā pasādāya …pe…	13	
PA_kd_15:13.2.24	vigarahitvā …pe…	13	
PA_kd_15:13.2.25	dhammiṁ kathaṁ katvā bhikkhū āmantesi—	13	
PA_kd_15:13.2.26	“na, bhikkhave, addhānamaggappaṭipannena bhikkhunā parissāvanaṁ yāciyamānena na dātabbaṁ.	13	
PA_kd_15:13.2.27	Yo na dadeyya, āpatti dukkaṭassa.	13	
PA_kd_15:13.2.28	Na ca, bhikkhave, aparissāvanakena addhāno paṭipajjitabbo.	13	
PA_kd_15:13.2.29	Yo paṭipajjeyya, āpatti dukkaṭassa.	13	
PA_kd_15:13.2.30	Sace na hoti parissāvanaṁ vā dhammakaraṇo vā, saṅghāṭikaṇṇopi adhiṭṭhātabbo—	13	
PA_kd_15:13.2.31	iminā parissāvetvā pivissāmī”ti.	13	
PA_kd_15:13.3.1	Atha kho bhagavā anupubbena cārikaṁ caramāno yena vesālī tadavasari.	13	
PA_kd_15:13.3.2	Tatra sudaṁ bhagavā vesāliyaṁ viharati mahāvane kūṭāgārasālāyaṁ.	13	
PA_kd_15:13.3.3	Tena kho pana samayena bhikkhū navakammaṁ karonti.	13	
PA_kd_15:13.3.4	Parissāvanaṁ na sammati.	13	
PA_kd_15:13.3.5	Bhagavato etamatthaṁ ārocesuṁ.	13	
PA_kd_15:13.3.6	“Anujānāmi, bhikkhave, daṇḍaparissāvanan”ti.	13	
PA_kd_15:13.3.7	Daṇḍaparissāvanaṁ na sammati.	13	
PA_kd_15:13.3.8	Bhagavato etamatthaṁ ārocesuṁ.	13	
PA_kd_15:13.3.9	“Anujānāmi, bhikkhave, ottharakan”ti.	13	
PA_kd_15:13.3.10	Tena kho pana samayena bhikkhū makasehi ubbāḷhā honti.	13	
PA_kd_15:13.3.11	Bhagavato etamatthaṁ ārocesuṁ.	13	
PA_kd_15:13.3.12	“Anujānāmi, bhikkhave, makasakuṭikan”ti.	13	
PA_kd_15:14.1.1	Tena kho pana samayena vesāliyaṁ paṇītānaṁ bhattānaṁ bhattapaṭipāṭi aṭṭhitā hoti.	14	
PA_kd_15:14.1.2	Bhikkhū paṇītāni bhojanāni bhuñjitvā abhisannakāyā honti bahvābādhā.	14	
PA_kd_15:14.1.3	Atha kho jīvako komārabhacco vesāliṁ agamāsi kenacideva karaṇīyena.	14	
PA_kd_15:14.1.4	Addasā kho jīvako komārabhacco bhikkhū abhisannakāye bahvābādhe.	14	
PA_kd_15:14.1.5	Disvāna yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	14	
PA_kd_15:14.1.6	Ekamantaṁ nisinno kho jīvako komārabhacco bhagavantaṁ etadavoca—	14	
PA_kd_15:14.1.7	“etarahi, bhante, bhikkhū abhisannakāyā bahvābādhā.	14	
PA_kd_15:14.1.8	Sādhu, bhante, bhagavā bhikkhūnaṁ caṅkamañca jantāgharañca anujānātu.	14	
PA_kd_15:14.1.9	Evaṁ bhikkhū appābādhā bhavissantī”ti.	14	
PA_kd_15:14.1.10	Atha kho bhagavā jīvakaṁ komārabhaccaṁ dhammiyā kathāya sandassesi samādapesi samuttejesi sampahaṁsesi.	14	
PA_kd_15:14.1.11	Atha kho jīvako komārabhacco bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	14	
PA_kd_15:14.1.12	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	14	
PA_kd_15:14.1.13	“anujānāmi, bhikkhave, caṅkamañca jantāgharañcā”ti.	14	
PA_kd_15:14.2.1	Tena kho pana samayena bhikkhū visame caṅkame caṅkamanti.	14	
PA_kd_15:14.2.2	Pādā dukkhā honti.	14	
PA_kd_15:14.2.3	Bhagavato etamatthaṁ ārocesuṁ.	14	
PA_kd_15:14.2.4	“Anujānāmi, bhikkhave, samaṁ kātun”ti.	14	
PA_kd_15:14.2.5	Caṅkamo nīcavatthuko hoti.	14	
PA_kd_15:14.2.6	Udakena otthariyyati …pe…	14	
PA_kd_15:14.2.7	“anujānāmi, bhikkhave, uccavatthukaṁ kātun”ti.	14	
PA_kd_15:14.2.8	Cayo paripatati …pe…	14	
PA_kd_15:14.2.9	“anujānāmi, bhikkhave, cinituṁ tayo caye—	14	
PA_kd_15:14.2.10	iṭṭhakācayaṁ, silācayaṁ, dārucayan”ti.	14	
PA_kd_15:14.2.11	Ārohantā vihaññanti …pe…	14	
PA_kd_15:14.2.12	“anujānāmi, bhikkhave, tayo sopāne—	14	
PA_kd_15:14.2.13	iṭṭhakāsopānaṁ, silāsopānaṁ, dārusopānan”ti.	14	
PA_kd_15:14.2.14	Ārohantā paripatanti …pe…	14	
PA_kd_15:14.2.15	“anujānāmi, bhikkhave, ālambanabāhan”ti.	14	
PA_kd_15:14.2.16	Tena kho pana samayena bhikkhū caṅkame caṅkamantā paripatanti.	14	
PA_kd_15:14.2.17	Bhagavato etamatthaṁ ārocesuṁ.	14	
PA_kd_15:14.2.18	“Anujānāmi, bhikkhave, caṅkamanavedikan”ti.	14	
PA_kd_15:14.2.19	Tena kho pana samayena bhikkhū ajjhokāse caṅkamantā sītenapi uṇhenapi kilamanti.	14	
PA_kd_15:14.2.20	Bhagavato etamatthaṁ ārocesuṁ.	14	
PA_kd_15:14.2.21	“Anujānāmi, bhikkhave, caṅkamanasālan”ti.	14	
PA_kd_15:14.2.22	Caṅkamanasālāyaṁ tiṇacuṇṇaṁ paripatati …pe…	14	
PA_kd_15:14.2.23	“anujānāmi, bhikkhave, ogumphetvā ullittāvalittaṁ kātuṁ—	14	
PA_kd_15:14.2.24	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjun”ti.	14	
PA_kd_15:14.3.1	Jantāgharaṁ nīcavatthukaṁ hoti, udakena otthariyyati …pe…	14	
PA_kd_15:14.3.2	“anujānāmi, bhikkhave, uccavatthukaṁ kātun”ti.	14	
PA_kd_15:14.3.3	Cayo paripatati …pe…	14	
PA_kd_15:14.3.4	“anujānāmi, bhikkhave, cinituṁ tayo caye—	14	
PA_kd_15:14.3.5	iṭṭhakācayaṁ, silācayaṁ, dārucayan”ti.	14	
PA_kd_15:14.3.6	Ārohantā vihaññanti …pe…	14	
PA_kd_15:14.3.7	“anujānāmi, bhikkhave, tayo sopāne—	14	
PA_kd_15:14.3.8	iṭṭhakāsopānaṁ, silāsopānaṁ, dārusopānan”ti.	14	
PA_kd_15:14.3.9	Ārohantā paripatanti …pe…	14	
PA_kd_15:14.3.10	“anujānāmi, bhikkhave, ālambanabāhan”ti.	14	
PA_kd_15:14.3.11	Jantāgharassa kavāṭaṁ na hoti …pe…	14	
PA_kd_15:14.3.12	“anujānāmi, bhikkhave, kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tāḷacchiddaṁ āviñchanachiddaṁ āviñchanarajjun”ti.	14	
PA_kd_15:14.3.13	Jantāgharassa kuṭṭapādo jīrati …pe…	14	
PA_kd_15:14.3.14	“anujānāmi, bhikkhave, maṇḍalikaṁ kātun”ti.	14	
PA_kd_15:14.3.15	Jantāgharassa dhūmanettaṁ na hoti …pe…	14	
PA_kd_15:14.3.16	“anujānāmi, bhikkhave, dhūmanettan”ti.	14	
PA_kd_15:14.3.17	Tena kho pana samayena bhikkhū khuddake jantāghare majjhe aggiṭṭhānaṁ karonti.	14	
PA_kd_15:14.3.18	Upacāro na hoti.	14	
PA_kd_15:14.3.19	Bhagavato etamatthaṁ ārocesuṁ.	14	
PA_kd_15:14.3.20	“Anujānāmi, bhikkhave, khuddake jantāghare ekamantaṁ aggiṭṭhānaṁ kātuṁ, mahallake majjhe”ti.	14	
PA_kd_15:14.3.21	Jantāghare aggi mukhaṁ ḍahati …pe…	14	
PA_kd_15:14.3.22	“anujānāmi, bhikkhave, mukhamattikan”ti.	14	
PA_kd_15:14.3.23	Hatthe mattikaṁ tementi …pe…	14	
PA_kd_15:14.3.24	“anujānāmi, bhikkhave, mattikādoṇikan”ti.	14	
PA_kd_15:14.3.25	Mattikā duggandhā hoti …pe…	14	
PA_kd_15:14.3.26	“anujānāmi, bhikkhave, vāsetun”ti.	14	
PA_kd_15:14.3.27	Jantāghare aggi kāyaṁ ḍahati …pe…	14	
PA_kd_15:14.3.28	“anujānāmi, bhikkhave, udakaṁ atiharitun”ti.	14	
PA_kd_15:14.3.29	Pātiyāpi pattenapi udakaṁ atiharanti …pe…	14	
PA_kd_15:14.3.30	“anujānāmi, bhikkhave, udakaṭṭhānaṁ, udakasarāvakan”ti.	14	
PA_kd_15:14.3.31	Jantāgharaṁ tiṇacchadanaṁ na sedeti …pe…	14	
PA_kd_15:14.3.32	“anujānāmi, bhikkhave, ogumphetvā ullittāvalittaṁ kātun”ti.	14	
PA_kd_15:14.3.33	Jantāgharaṁ cikkhallaṁ hoti …pe…	14	
PA_kd_15:14.3.34	“anujānāmi, bhikkhave, santharituṁ tayo santhare—	14	
PA_kd_15:14.3.35	iṭṭhakāsantharaṁ, silāsantharaṁ, dārusantharan”ti.	14	
PA_kd_15:14.3.36	Cikkhallaṁyeva hoti …pe…	14	
PA_kd_15:14.3.37	“anujānāmi, bhikkhave, dhovitun”ti.	14	
PA_kd_15:14.3.38	Udakaṁ santiṭṭhati …pe…	14	
PA_kd_15:14.3.39	“anujānāmi, bhikkhave, udakaniddhamanan”ti.	14	
PA_kd_15:14.3.40	Tena kho pana samayena bhikkhū jantāghare chamāya nisīdanti, gattāni kaṇḍūvanti.	14	
PA_kd_15:14.3.41	Bhagavato etamatthaṁ ārocesuṁ.	14	
PA_kd_15:14.3.42	“Anujānāmi, bhikkhave, jantāgharapīṭhan”ti.	14	
PA_kd_15:14.3.43	Tena kho pana samayena jantāgharaṁ aparikkhittaṁ hoti …pe…	14	
PA_kd_15:14.3.44	“anujānāmi, bhikkhave, parikkhipituṁ tayo pākāre—	14	
PA_kd_15:14.3.45	iṭṭhakāpākāraṁ, silāpākāraṁ, dārupākāran”ti.	14	
PA_kd_15:14.4.1	Koṭṭhako na hoti …pe…	14	
PA_kd_15:14.4.2	“anujānāmi, bhikkhave, koṭṭhakan”ti.	14	
PA_kd_15:14.4.3	Koṭṭhako nīcavatthuko hoti, udakena otthariyyati …pe…	14	
PA_kd_15:14.4.4	“anujānāmi, bhikkhave, uccavatthukaṁ kātun”ti.	14	
PA_kd_15:14.4.5	Cayo paripatati …pe…	14	
PA_kd_15:14.4.6	“anujānāmi, bhikkhave, cinituṁ tayo caye—	14	
PA_kd_15:14.4.7	iṭṭhakācayaṁ, silācayaṁ, dārucayan”ti.	14	
PA_kd_15:14.4.8	Ārohantā vihaññanti …pe…	14	
PA_kd_15:14.4.9	“anujānāmi, bhikkhave, tayo sopāne—	14	
PA_kd_15:14.4.10	iṭṭhakāsopānaṁ, silāsopānaṁ, dārusopānan”ti.	14	
PA_kd_15:14.4.11	Ārohantā paripatanti …pe…	14	
PA_kd_15:14.4.12	“anujānāmi, bhikkhave, ālambanabāhan”ti.	14	
PA_kd_15:14.4.13	Koṭṭhakassa kavāṭaṁ na hoti …pe…	14	
PA_kd_15:14.4.14	“anujānāmi, bhikkhave, kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tāḷacchiddaṁ āviñchanachiddaṁ āviñchanarajjun”ti.	14	
PA_kd_15:14.4.15	Koṭṭhake tiṇacuṇṇaṁ paripatati …pe…	14	
PA_kd_15:14.4.16	“anujānāmi, bhikkhave, ogumphetvā ullittāvalittaṁ kātuṁ—	14	
PA_kd_15:14.4.17	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikan”ti.	14	
PA_kd_15:14.5.1	Pariveṇaṁ cikkhallaṁ hoti …pe…	14	
PA_kd_15:14.5.2	“anujānāmi, bhikkhave, marumbaṁ upakiritun”ti.	14	
PA_kd_15:14.5.3	Na pariyāpuṇanti …pe…	14	
PA_kd_15:14.5.4	“anujānāmi, bhikkhave, padarasilaṁ nikkhipitun”ti.	14	
PA_kd_15:14.5.5	Udakaṁ santiṭṭhati …pe…	14	
PA_kd_15:14.5.6	“anujānāmi, bhikkhave, udakaniddhamanan”ti.	14	
PA_kd_15:15.1.1	Tena kho pana samayena bhikkhū naggā naggaṁ abhivādenti …pe…	15	
PA_kd_15:15.1.2_0	naggā naggaṁ abhivādāpenti, naggā naggassa parikammaṁ karonti, naggā naggassa parikammaṁ	15	
PA_kd_15:15.1.2_1	kārāpenti, naggā naggassa denti, naggā paṭiggaṇhanti, naggā khādanti, naggā bhuñjanti,	15	
PA_kd_15:15.1.2_2	naggā sāyanti, naggā pivanti.	15	
PA_kd_15:15.1.3	Bhagavato etamatthaṁ ārocesuṁ.	15	
PA_kd_15:15.1.4	“Na, bhikkhave, naggena naggo abhivādetabbo …pe…	15	
PA_kd_15:15.1.5	na naggena abhivādetabbaṁ …	15	
PA_kd_15:15.1.6	na naggena naggo abhivādāpetabbo …	15	
PA_kd_15:15.1.7	na naggena abhivādāpetabbaṁ …	15	
PA_kd_15:15.1.8	na naggena naggassa parikammaṁ kātabbaṁ …	15	
PA_kd_15:15.1.9	na naggena naggassa parikammaṁ kārāpetabbaṁ …	15	
PA_kd_15:15.1.10	na naggena naggassa dātabbaṁ …	15	
PA_kd_15:15.1.11	na naggena paṭiggahetabbaṁ …	15	
PA_kd_15:15.1.12	na naggena khāditabbaṁ …	15	
PA_kd_15:15.1.13	na naggena bhuñjitabbaṁ …	15	
PA_kd_15:15.1.14	na naggena sāyitabbaṁ …	15	
PA_kd_15:15.1.15	na naggena pātabbaṁ.	15	
PA_kd_15:15.1.16	Yo piveyya, āpatti dukkaṭassā”ti.	15	
PA_kd_15:16.1.1	Tena kho pana samayena bhikkhū jantāghare chamāya cīvaraṁ nikkhipanti.	16	
PA_kd_15:16.1.2	Cīvaraṁ paṁsukitaṁ hoti.	16	
PA_kd_15:16.1.3	Bhagavato etamatthaṁ ārocesuṁ.	16	
PA_kd_15:16.1.4	“Anujānāmi, bhikkhave, cīvaravaṁsaṁ cīvararajjun”ti.	16	
PA_kd_15:16.1.5	Deve vassante cīvaraṁ ovassati …pe…	16	
PA_kd_15:16.1.6	“anujānāmi, bhikkhave, jantāgharasālan”ti.	16	
PA_kd_15:16.1.7	Jantāgharasālā nīcavatthukā hoti, udakena otthariyyati …pe…	16	
PA_kd_15:16.1.8	“anujānāmi, bhikkhave, uccavatthukaṁ kātun”ti.	16	
PA_kd_15:16.1.9	Cayo paripatati …pe…	16	
PA_kd_15:16.1.10	“anujānāmi, bhikkhave, cinituṁ …pe…	16	
PA_kd_15:16.1.11.1	ārohantā vihaññanti …pe…	16	
PA_kd_15:16.1.12	ārohantā paripatanti …pe…	16	
PA_kd_15:16.1.13	“anujānāmi, bhikkhave, ālambanabāhan”ti.	16	
PA_kd_15:16.1.14	Jantāgharasālāya tiṇacuṇṇaṁ paripatati …pe…	16	
PA_kd_15:16.1.15	“anujānāmi, bhikkhave, ogumphetvā ullittāvalittaṁ kātuṁ …pe…	16	
PA_kd_15:16.1.16	cīvaravaṁsaṁ cīvararajjun”ti.	16	
PA_kd_15:16.2.1	Tena kho pana samayena bhikkhū jantāgharepi udakepi parikammaṁ kātuṁ kukkuccāyanti.	16	
PA_kd_15:16.2.2	Bhagavato etamatthaṁ ārocesuṁ.	16	
PA_kd_15:16.2.3	“Anujānāmi, bhikkhave, tisso paṭicchādiyo—	16	
PA_kd_15:16.2.4	jantāgharapaṭicchādiṁ, udakapaṭicchādiṁ, vatthapaṭicchādin”ti.	16	
PA_kd_15:16.2.5.1	Tena kho pana samayena jantāghare udakaṁ na hoti.	16	
PA_kd_15:16.2.6	Bhagavato etamatthaṁ ārocesuṁ.	16	
PA_kd_15:16.2.7	“Anujānāmi, bhikkhave, udapānan”ti.	16	
PA_kd_15:16.2.8	Udapānassa kūlaṁ lujjati …pe…	16	
PA_kd_15:16.2.9	“anujānāmi, bhikkhave, cinituṁ tayo caye—	16	
PA_kd_15:16.2.10	iṭṭhakācayaṁ, silācayaṁ, dārucayan”ti.	16	
PA_kd_15:16.2.11	Udapāno nīcavatthuko hoti, udakena otthariyyati …pe…	16	
PA_kd_15:16.2.12	“anujānāmi, bhikkhave, uccavatthukaṁ kātun”ti.	16	
PA_kd_15:16.2.13.1	Cayo paripatati …pe…	16	
PA_kd_15:16.2.14.1	ārohantā vihaññanti …pe…	16	
PA_kd_15:16.2.15	ārohantā paripatanti …pe…	16	
PA_kd_15:16.2.16	“anujānāmi, bhikkhave, ālambanabāhan”ti.	16	
PA_kd_15:16.2.17	Tena kho pana samayena bhikkhū vallikāyapi kāyabandhanenapi udakaṁ vāhenti.	16	
PA_kd_15:16.2.18	Bhagavato etamatthaṁ ārocesuṁ.	16	
PA_kd_15:16.2.19	“Anujānāmi, bhikkhave, udakavāhanarajjun”ti.	16	
PA_kd_15:16.2.20	Hatthā dukkhā honti …pe…	16	
PA_kd_15:16.2.21	“anujānāmi, bhikkhave, tulaṁ karakaṭakaṁ cakkavaṭṭakan”ti.	16	
PA_kd_15:16.2.22	Bhājanā bahū bhijjanti …pe…	16	
PA_kd_15:16.2.23	“anujānāmi, bhikkhave, tayo vārake—	16	
PA_kd_15:16.2.24	lohavārakaṁ, dāruvārakaṁ, cammakkhaṇḍan”ti.	16	
PA_kd_15:16.2.25	Tena kho pana samayena bhikkhū ajjhokāse udakaṁ vāhentā sītenapi uṇhenapi kilamanti.	16	
PA_kd_15:16.2.26	Bhagavato etamatthaṁ ārocesuṁ.	16	
PA_kd_15:16.2.27	“Anujānāmi, bhikkhave, udapānasālan”ti.	16	
PA_kd_15:16.2.28	Udapānasālāya tiṇacuṇṇaṁ paripatati …pe…	16	
PA_kd_15:16.2.29	“anujānāmi, bhikkhave, ogumphetvā ullittāvalittaṁ kātuṁ—	16	
PA_kd_15:16.2.30	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjun”ti.	16	
PA_kd_15:16.2.31	Udapāno apāruto hoti, tiṇacuṇṇehipi paṁsukehipi okiriyyati …pe…	16	
PA_kd_15:16.2.32	“anujānāmi, bhikkhave, apidhānan”ti.	16	
PA_kd_15:16.2.33	Udakabhājanaṁ na saṁvijjati …pe…	16	
PA_kd_15:16.2.34	“anujānāmi, bhikkhave, udakadoṇiṁ udakakaṭāhan”ti.	16	
PA_kd_15:17.1.1	Tena kho pana samayena bhikkhū ārāme tahaṁ tahaṁ nahāyanti.	17	
PA_kd_15:17.1.2	Ārāmo cikkhallo hoti.	17	
PA_kd_15:17.1.3	Bhagavato etamatthaṁ ārocesuṁ.	17	
PA_kd_15:17.1.4	“Anujānāmi, bhikkhave, candanikan”ti.	17	
PA_kd_15:17.1.5	Candanikā pākaṭā hoti.	17	
PA_kd_15:17.1.6	Bhikkhū hiriyanti nahāyituṁ …pe…	17	
PA_kd_15:17.1.7	“anujānāmi, bhikkhave, parikkhipituṁ tayo pākāre—	17	
PA_kd_15:17.1.8	iṭṭhakāpākāraṁ, silāpākāraṁ, dārupākāran”ti.	17	
PA_kd_15:17.1.9	Candanikā cikkhallā hoti …pe…	17	
PA_kd_15:17.1.10	“anujānāmi, bhikkhave, santharituṁ tayo santhare—	17	
PA_kd_15:17.1.11	iṭṭhakāsantharaṁ, silāsantharaṁ, dārusantharan”ti.	17	
PA_kd_15:17.1.12	Udakaṁ santiṭṭhati …pe…	17	
PA_kd_15:17.1.13	“anujānāmi, bhikkhave, udakaniddhamanan”ti.	17	
PA_kd_15:17.1.14	Tena kho pana samayena bhikkhūnaṁ gattāni sītigatāni honti.	17	
PA_kd_15:17.1.15	Bhagavato etamatthaṁ ārocesuṁ …pe…	17	
PA_kd_15:17.1.16	“anujānāmi, bhikkhave, udakapuñchaniṁ coḷakenapi paccuddharitun”ti.	17	
PA_kd_15:17.2.1	Tena kho pana samayena aññataro upāsako saṅghassa atthāya pokkharaṇiṁ kāretukāmo hoti.	17	
PA_kd_15:17.2.2	Bhagavato etamatthaṁ ārocesuṁ …pe…	17	
PA_kd_15:17.2.3	“anujānāmi, bhikkhave, pokkharaṇin”ti.	17	
PA_kd_15:17.2.4	Pokkharaṇiyā kūlaṁ lujjati …pe…	17	
PA_kd_15:17.2.5	“anujānāmi, bhikkhave, cinituṁ tayo caye—	17	
PA_kd_15:17.2.6	iṭṭhakācayaṁ, silācayaṁ, dārucayan”ti.	17	
PA_kd_15:17.2.7	Ārohantā vihaññanti …pe…	17	
PA_kd_15:17.2.8	“anujānāmi, bhikkhave, tayo sopāne—	17	
PA_kd_15:17.2.9	iṭṭhakāsopānaṁ, silāsopānaṁ, dārusopānan”ti.	17	
PA_kd_15:17.2.10	Ārohantā paripatanti …pe…	17	
PA_kd_15:17.2.11	“anujānāmi, bhikkhave, ālambanabāhan”ti.	17	
PA_kd_15:17.2.12	Pokkharaṇiyā udakaṁ purāṇaṁ hoti …pe…	17	
PA_kd_15:17.2.13	“anujānāmi, bhikkhave, udakamātikaṁ udakaniddhamanan”ti.	17	
PA_kd_15:17.2.14	Tena kho pana samayena aññataro bhikkhu saṅghassa atthāya nillekhaṁ jantāgharaṁ kattukāmo hoti.	17	
PA_kd_15:17.2.15	Bhagavato etamatthaṁ ārocesuṁ …pe…	17	
PA_kd_15:17.2.16	“anujānāmi, bhikkhave, nillekhaṁ jantāgharan”ti.	17	
PA_kd_15:18.1.1	Tena kho pana samayena chabbaggiyā bhikkhū cātumāsaṁ nisīdanena vippavasanti.	18	
PA_kd_15:18.1.2	Bhagavato etamatthaṁ ārocesuṁ …pe…	18	
PA_kd_15:18.1.3	“na, bhikkhave, cātumāsaṁ nisīdanena vippavasitabbaṁ.	18	
PA_kd_15:18.1.4	Yo vippavaseyya, āpatti dukkaṭassā”ti.	18	
PA_kd_15:18.1.5	Tena kho pana samayena chabbaggiyā bhikkhū pupphābhikiṇṇesu sayanesu sayanti.	18	
PA_kd_15:18.1.6	Manussā vihāracārikaṁ āhiṇḍantā passitvā ujjhāyanti khiyyanti vipācenti—	18	
PA_kd_15:18.1.7	“seyyathāpi gihī kāmabhogino”ti.	18	
PA_kd_15:18.1.8	Bhagavato etamatthaṁ ārocesuṁ.	18	
PA_kd_15:18.1.9	“Na, bhikkhave, pupphābhikiṇṇesu sayanesu sayitabbaṁ.	18	
PA_kd_15:18.1.10	Yo sayeyya, āpatti dukkaṭassā”ti.	18	
PA_kd_15:18.1.11	Tena kho pana samayena manussā gandhampi mālampi ādāya ārāmaṁ āgacchanti.	18	
PA_kd_15:18.1.12	Bhikkhū kukkuccāyantā na paṭiggaṇhanti.	18	
PA_kd_15:18.1.13	Bhagavato etamatthaṁ ārocesuṁ.	18	
PA_kd_15:18.1.14	“Anujānāmi, bhikkhave, gandhaṁ gahetvā kavāṭe pañcaṅgulikaṁ dātuṁ, pupphaṁ gahetvā vihāre ekamantaṁ nikkhipitun”ti.	18	
PA_kd_15:19.1.1	Tena kho pana samayena saṅghassa namatakaṁ uppannaṁ hoti.	19	
PA_kd_15:19.1.2	Bhagavato etamatthaṁ ārocesuṁ.	19	
PA_kd_15:19.1.3	“Anujānāmi, bhikkhave, namatakan”ti.	19	
PA_kd_15:19.1.4	Atha kho bhikkhūnaṁ etadahosi—	19	
PA_kd_15:19.1.5	“namatakaṁ adhiṭṭhātabbaṁ nu kho udāhu vikappetabban”ti …pe…	19	
PA_kd_15:19.1.6	“na, bhikkhave, namatakaṁ adhiṭṭhātabbaṁ, na vikappetabban”ti.	19	
PA_kd_15:19.1.7	Tena kho pana samayena chabbaggiyā bhikkhū āsittakūpadhāne bhuñjanti.	19	
PA_kd_15:19.1.8	Manussā ujjhāyanti khiyyanti vipācenti—	19	
PA_kd_15:19.1.9	“seyyathāpi gihī kāmabhogino”ti.	19	
PA_kd_15:19.1.10	Bhagavato etamatthaṁ ārocesuṁ …pe…	19	
PA_kd_15:19.1.11	“na, bhikkhave, āsittakūpadhāne bhuñjitabbaṁ.	19	
PA_kd_15:19.1.12	Yo bhuñjeyya, āpatti dukkaṭassā”ti.	19	
PA_kd_15:19.1.13	Tena kho pana samayena aññataro bhikkhu gilāno hoti.	19	
PA_kd_15:19.1.14	So bhuñjamāno na sakkoti hatthena pattaṁ sandhāretuṁ.	19	
PA_kd_15:19.1.15	Bhagavato etamatthaṁ ārocesuṁ.	19	
PA_kd_15:19.1.16	“Anujānāmi, bhikkhave, maḷorikan”ti.	19	
PA_kd_15:19.2.1	Tena kho pana samayena chabbaggiyā bhikkhū ekabhājanepi bhuñjanti …pe…	19	
PA_kd_15:19.2.2	ekathālakepi pivanti, ekamañcepi tuvaṭṭenti, ekattharaṇāpi tuvaṭṭenti, ekapāvuraṇāpi tuvaṭṭenti, ekattharaṇapāvuraṇāpi tuvaṭṭenti.	19	
PA_kd_15:19.2.3	Manussā ujjhāyanti khiyyanti vipācenti—	19	
PA_kd_15:19.2.4	“seyyathāpi gihī kāmabhogino”ti.	19	
PA_kd_15:19.2.5	Bhagavato etamatthaṁ ārocesuṁ.	19	
PA_kd_15:19.2.6	“Na, bhikkhave, ekabhājane bhuñjitabbaṁ …pe…	19	
PA_kd_15:19.2.7	na ekathālake pātabbaṁ …	19	
PA_kd_15:19.2.8	na ekamañce tuvaṭṭitabbaṁ …	19	
PA_kd_15:19.2.9	na ekattharaṇā tuvaṭṭitabbaṁ …	19	
PA_kd_15:19.2.10	na ekapāvuraṇā tuvaṭṭitabbaṁ …	19	
PA_kd_15:19.2.11	na ekattharaṇapāvuraṇā tuvaṭṭitabbaṁ.	19	
PA_kd_15:19.2.12	Yo tuvaṭṭeyya, āpatti dukkaṭassā”ti.	19	
PA_kd_15:20.1.1	Tena kho pana samayena vaḍḍho licchavī mettiyabhūmajakānaṁ bhikkhūnaṁ sahāyo hoti.	20	
PA_kd_15:20.1.2	Atha kho vaḍḍho licchavī yena mettiyabhūmajakā bhikkhū tenupasaṅkami, upasaṅkamitvā mettiyabhūmajake bhikkhū etadavoca—	20	
PA_kd_15:20.1.3	“vandāmi, ayyā”ti.	20	
PA_kd_15:20.1.4	Evaṁ vutte, mettiyabhūmajakā bhikkhū nālapiṁsu.	20	
PA_kd_15:20.1.5	Dutiyampi kho vaḍḍho licchavī mettiyabhūmajake bhikkhū etadavoca—	20	
PA_kd_15:20.1.6	“vandāmi, ayyā”ti.	20	
PA_kd_15:20.1.7	Dutiyampi kho mettiyabhūmajakā bhikkhū nālapiṁsu.	20	
PA_kd_15:20.1.8	Tatiyampi kho vaḍḍho licchavī mettiyabhūmajake bhikkhū etadavoca—	20	
PA_kd_15:20.1.9	“vandāmi, ayyā”ti.	20	
PA_kd_15:20.1.10	Tatiyampi kho mettiyabhūmajakā bhikkhū nālapiṁsu.	20	
PA_kd_15:20.1.11	“Kyāhaṁ ayyānaṁ aparajjhāmi, kissa maṁ ayyā nālapantī”ti?	20	
PA_kd_15:20.1.12	“Tathā hi pana tvaṁ, āvuso vaḍḍha, amhe dabbena mallaputtena viheṭhiyamāne ajjhupekkhasī”ti.	20	
PA_kd_15:20.1.13	“Kyāhaṁ, ayyā, karomī”ti?	20	
PA_kd_15:20.1.14	“Sace kho tvaṁ, āvuso vaḍḍha, iccheyyāsi, ajjeva bhagavā āyasmantaṁ dabbaṁ mallaputtaṁ nāsāpeyyā”ti.	20	
PA_kd_15:20.1.15	“Kyāhaṁ, ayyā, karomi, kiṁ mayā sakkā kātun”ti?	20	
PA_kd_15:20.1.16	“Ehi tvaṁ, āvuso vaḍḍha, yena bhagavā tenupasaṅkama, upasaṅkamitvā bhagavantaṁ evaṁ vadehi—	20	
PA_kd_15:20.1.17	‘idaṁ, bhante, nacchannaṁ nappatirūpaṁ.	20	
PA_kd_15:20.1.18	Yāyaṁ, bhante, disā abhayā anītikā anupaddavā sāyaṁ disā sabhayā saītikā saupaddavā;	20	
PA_kd_15:20.1.19	yato nivātaṁ tato savātaṁ;	20	
PA_kd_15:20.1.20	udakaṁ maññe ādittaṁ;	20	
PA_kd_15:20.1.21	ayyena me dabbena mallaputtena pajāpati dūsitā’”ti.	20	
PA_kd_15:20.2.1	“Evaṁ, ayyā”ti kho vaḍḍho licchavī mettiyabhūmajakānaṁ bhikkhūnaṁ paṭissutvā yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	20	
PA_kd_15:20.2.2	Ekamantaṁ nisinno kho vaḍḍho licchavī bhagavantaṁ etadavoca—	20	
PA_kd_15:20.2.3	“idaṁ, bhante, nacchannaṁ nappatirūpaṁ.	20	
PA_kd_15:20.2.4	Yāyaṁ, bhante, disā abhayā anītikā anupaddavā sāyaṁ disā sabhayā saītikā saupaddavā;	20	
PA_kd_15:20.2.5	yato nivātaṁ tato savātaṁ;	20	
PA_kd_15:20.2.6	udakaṁ maññe ādittaṁ;	20	
PA_kd_15:20.2.7	ayyena me dabbena mallaputtena pajāpati dūsitā”ti.	20	
PA_kd_15:20.2.8	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ dabbaṁ mallaputtaṁ paṭipucchi—	20	
PA_kd_15:20.2.9	“sarasi tvaṁ, dabba, evarūpaṁ kattā yathāyaṁ vaḍḍho āhā”ti?	20	
PA_kd_15:20.2.10	“Yathā maṁ, bhante, bhagavā jānātī”ti.	20	
PA_kd_15:20.2.11	Dutiyampi kho bhagavā …pe…	20	
PA_kd_15:20.2.12	tatiyampi kho bhagavā āyasmantaṁ dabbaṁ mallaputtaṁ etadavoca—	20	
PA_kd_15:20.2.13	“sarasi tvaṁ, dabba, evarūpaṁ kattā yathāyaṁ vaḍḍho āhā”ti?	20	
PA_kd_15:20.2.14	“Yathā maṁ, bhante, bhagavā jānātī”ti.	20	
PA_kd_15:20.2.15	“Na kho, dabba, dabbā evaṁ nibbeṭhenti.	20	
PA_kd_15:20.2.16	Sace tayā kataṁ, katanti vadehi;	20	
PA_kd_15:20.2.17	sace akataṁ, akatanti vadehī”ti.	20	
PA_kd_15:20.2.18	“Yato ahaṁ, bhante, jāto nābhijānāmi supinantenapi methunaṁ dhammaṁ paṭisevitā, pageva jāgaro”ti.	20	
PA_kd_15:20.3.1	Atha kho bhagavā bhikkhū āmantesi—	20	
PA_kd_15:20.3.2	“tena hi, bhikkhave, saṅgho vaḍḍhassa licchavissa pattaṁ nikkujjatu, asambhogaṁ saṅghena karotu.	20	
PA_kd_15:20.3.3	Aṭṭhahi, bhikkhave, aṅgehi samannāgatassa upāsakassa patto nikkujjitabbo—	20	
PA_kd_15:20.3.4_0	bhikkhūnaṁ alābhāya parisakkati, bhikkhūnaṁ anatthāya parisakkati, bhikkhūnaṁ avāsāya	20	
PA_kd_15:20.3.4_1	parisakkati, bhikkhū akkosati paribhāsati, bhikkhū bhikkhūhi bhedeti, buddhassa avaṇṇaṁ	20	
PA_kd_15:20.3.4_2	bhāsati, dhammassa avaṇṇaṁ bhāsati, saṅghassa avaṇṇaṁ bhāsati.	20	
PA_kd_15:20.3.5	Anujānāmi, bhikkhave, imehi aṭṭhahaṅgehi samannāgatassa upāsakassa pattaṁ nikkujjituṁ.	20	
PA_kd_15:20.4.1	Evañca pana, bhikkhave, nikkujjitabbo.	20	
PA_kd_15:20.4.2	Byattena bhikkhunā paṭibalena saṅgho ñāpetabbo—	20	
PA_kd_15:20.4.3	‘Suṇātu me, bhante, saṅgho.	20	
PA_kd_15:20.4.4	Vaḍḍho licchavī āyasmantaṁ dabbaṁ mallaputtaṁ amūlikāya sīlavipattiyā anuddhaṁseti.	20	
PA_kd_15:20.4.5	Yadi saṅghassa pattakallaṁ, saṅgho vaḍḍhassa licchavissa pattaṁ nikkujjeyya, asambhogaṁ saṅghena kareyya.	20	
PA_kd_15:20.4.6	Esā ñatti.	20	
PA_kd_15:20.4.7	Suṇātu me, bhante, saṅgho.	20	
PA_kd_15:20.4.8	Vaḍḍho licchavī āyasmantaṁ dabbaṁ mallaputtaṁ amūlikāya sīlavipattiyā anuddhaṁseti.	20	
PA_kd_15:20.4.9	Saṅgho vaḍḍhassa licchavissa pattaṁ nikkujjati, asambhogaṁ saṅghena karoti.	20	
PA_kd_15:20.4.10	Yassāyasmato khamati vaḍḍhassa licchavissa pattassa nikkujjanā, asambhogaṁ saṅghena karaṇaṁ, so tuṇhassa;	20	
PA_kd_15:20.4.11	yassa nakkhamati, so bhāseyya.	20	
PA_kd_15:20.4.12	Nikkujjito saṅghena vaḍḍhassa licchavissa patto, asambhogo saṅghena.	20	
PA_kd_15:20.4.13	Khamati saṅghassa, tasmā tuṇhī, evametaṁ dhārayāmī’”ti.	20	
PA_kd_15:20.5.1	Atha kho āyasmā ānando pubbaṇhasamayaṁ nivāsetvā pattacīvaramādāya yena vaḍḍhassa licchavissa nivesanaṁ tenupasaṅkami, upasaṅkamitvā vaḍḍhaṁ licchaviṁ etadavoca—	20	
PA_kd_15:20.5.2	“saṅghena te, āvuso vaḍḍha, patto nikkujjito.	20	
PA_kd_15:20.5.3	Asambhogosi saṅghenā”ti.	20	
PA_kd_15:20.5.4	Atha kho vaḍḍho licchavī—	20	
PA_kd_15:20.5.5	saṅghena kira me patto nikkujjito, asambhogomhi kira saṅghenāti—	20	
PA_kd_15:20.5.6	tattheva mucchito papato.	20	
PA_kd_15:20.5.7	Atha kho vaḍḍhassa licchavissa mittāmaccā ñātisālohitā vaḍḍhaṁ licchaviṁ etadavocuṁ—	20	
PA_kd_15:20.5.8	“alaṁ, āvuso vaḍḍha, mā soci, mā paridevi.	20	
PA_kd_15:20.5.9	Mayaṁ bhagavantaṁ pasādessāma bhikkhusaṅghañcā”ti.	20	
PA_kd_15:20.5.10_0	Atha kho vaḍḍho licchavī saputtadāro samittāmacco sañātisālohito allavattho allakeso	20	
PA_kd_15:20.5.10_1	yena bhagavā tenupasaṅkami, upasaṅkamitvā bhagavato pādesu sirasā nipatitvā bhagavantaṁ etadavoca—	20	
PA_kd_15:20.5.11	“accayo maṁ, bhante, accagamā yathābālaṁ yathāmūḷhaṁ yathāakusalaṁ, yohaṁ ayyaṁ dabbaṁ mallaputtaṁ amūlikāya sīlavipattiyā anuddhaṁsesiṁ.	20	
PA_kd_15:20.5.12	Tassa me, bhante, bhagavā accayaṁ accayato paṭiggaṇhātu āyatiṁ saṁvarāyā”ti.	20	
PA_kd_15:20.5.13	“Taggha tvaṁ, āvuso vaḍḍha, accayo accagamā yathābālaṁ yathāmūḷhaṁ yathāakusalaṁ, yaṁ tvaṁ dabbaṁ mallaputtaṁ amūlikāya sīlavipattiyā anuddhaṁsesi.	20	
PA_kd_15:20.5.14	Yato ca kho tvaṁ, āvuso vaḍḍha, accayaṁ accayato disvā yathādhammaṁ paṭikarosi, taṁ te mayaṁ paṭiggaṇhāma.	20	
PA_kd_15:20.5.15	Vuḍḍhihesā, āvuso vaḍḍha, ariyassa vinaye yo accayaṁ accayato disvā yathādhammaṁ paṭikaroti, āyatiṁ saṁvaraṁ āpajjatī”ti.	20	
PA_kd_15:20.6.1	Atha kho bhagavā bhikkhū āmantesi—	20	
PA_kd_15:20.6.2	“tena hi, bhikkhave, saṅgho vaḍḍhassa licchavissa pattaṁ ukkujjatu, sambhogaṁ saṅghena karotu.	20	
PA_kd_15:20.6.3	Aṭṭhahi, bhikkhave, aṅgehi samannāgatassa upāsakassa patto ukkujjitabbo—	20	
PA_kd_15:20.6.4_0	na bhikkhūnaṁ alābhāya parisakkati, na bhikkhūnaṁ anatthāya parisakkati, na bhikkhūnaṁ	20	
PA_kd_15:20.6.4_1	avāsāya parisakkati, na bhikkhū akkosati paribhāsati, na bhikkhū bhikkhūhi bhedeti,	20	
PA_kd_15:20.6.4_2	na buddhassa avaṇṇaṁ bhāsati, na dhammassa avaṇṇaṁ bhāsati, na saṅghassa avaṇṇaṁ bhāsati.	20	
PA_kd_15:20.6.5	Anujānāmi, bhikkhave, imehi aṭṭhahaṅgehi samannāgatassa upāsakassa pattaṁ ukkujjituṁ.	20	
PA_kd_15:20.7.1	Evañca pana, bhikkhave, ukkujjitabbo.	20	
PA_kd_15:20.7.2	Tena, bhikkhave, vaḍḍhena licchavinā saṅghaṁ upasaṅkamitvā ekaṁsaṁ uttarāsaṅgaṁ karitvā bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	20	
PA_kd_15:20.7.3	‘saṅghena me, bhante, patto nikkujjito, asambhogomhi saṅghena.	20	
PA_kd_15:20.7.4	Sohaṁ, bhante, sammā vattāmi, lomaṁ pātemi, netthāraṁ vattāmi, saṅghaṁ pattukkujjanaṁ yācāmī’ti.	20	
PA_kd_15:20.7.5	Dutiyampi yācitabbo.	20	
PA_kd_15:20.7.6	Tatiyampi yācitabbo.	20	
PA_kd_15:20.7.7	Byattena bhikkhunā paṭibalena saṅgho ñāpetabbo—	20	
PA_kd_15:20.7.8	‘Suṇātu me, bhante, saṅgho.	20	
PA_kd_15:20.7.9	Saṅghena vaḍḍhassa licchavissa patto nikkujjito, asambhogo saṅghena.	20	
PA_kd_15:20.7.10	So sammā vattati, lomaṁ pāteti, netthāraṁ vattati, saṅghaṁ pattukkujjanaṁ yācati.	20	
PA_kd_15:20.7.11	Yadi saṅghassa pattakallaṁ, saṅgho vaḍḍhassa licchavissa pattaṁ ukkujjeyya, sambhogaṁ saṅghena kareyya.	20	
PA_kd_15:20.7.12	Esā ñatti.	20	
PA_kd_15:20.7.13	Suṇātu me, bhante, saṅgho.	20	
PA_kd_15:20.7.14	Saṅghena vaḍḍhassa licchavissa patto nikkujjito, asambhogo saṅghena.	20	
PA_kd_15:20.7.15	So sammā vattati, lomaṁ pāteti, netthāraṁ vattati, saṅghaṁ pattukkujjanaṁ yācati.	20	
PA_kd_15:20.7.16	Saṅgho vaḍḍhassa licchavissa pattaṁ ukkujjati, sambhogaṁ saṅghena karoti.	20	
PA_kd_15:20.7.17	Yassāyasmato khamati vaḍḍhassa licchavissa pattassa ukkujjanā, sambhogaṁ saṅghena karaṇaṁ, so tuṇhassa;	20	
PA_kd_15:20.7.18	yassa nakkhamati, so bhāseyya.	20	
PA_kd_15:20.7.19	Ukkujjito saṅghena vaḍḍhassa licchavissa patto, sambhogo saṅghena.	20	
PA_kd_15:20.7.20	Khamati saṅghassa, tasmā tuṇhī, evametaṁ dhārayāmī’”ti.	20	
PA_kd_15:21.1.1	Atha kho bhagavā vesāliyaṁ yathābhirantaṁ viharitvā yena bhaggā tena cārikaṁ pakkāmi.	21	
PA_kd_15:21.1.2	Anupubbena cārikaṁ caramāno yena bhaggā tadavasari.	21	
PA_kd_15:21.1.3	Tatra sudaṁ bhagavā bhaggesu viharati susumāragire bhesakaḷāvane migadāye.	21	
PA_kd_15:21.1.4	Tena kho pana samayena bodhissa rājakumārassa kokanado nāma pāsādo acirakārito hoti, anajjhāvuttho samaṇena vā brāhmaṇena vā kenaci vā manussabhūtena.	21	
PA_kd_15:21.1.5	Atha kho bodhi rājakumāro sañcikāputtaṁ māṇavaṁ āmantesi—	21	
PA_kd_15:21.1.6	“ehi tvaṁ, samma sañcikāputta, yena bhagavā tenupasaṅkama, upasaṅkamitvā mama vacanena bhagavato pāde sirasā vanda;	21	
PA_kd_15:21.1.7	appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha—	21	
PA_kd_15:21.1.8	‘bodhi, bhante, rājakumāro bhagavato pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti.	21	
PA_kd_15:21.1.9	Evañca vadehi—	21	
PA_kd_15:21.1.10	‘adhivāsetu kira, bhante, bhagavā bodhissa rājakumārassa svātanāya bhattaṁ saddhiṁ bhikkhusaṅghenā’”ti.	21	
PA_kd_15:21.1.11_0	“Evaṁ, bho”ti kho sañcikāputto māṇavo bodhissa rājakumārassa paṭissutvā yena bhagavā	21	
PA_kd_15:21.1.11_1	tenupasaṅkami, upasaṅkamitvā bhagavatā saddhiṁ sammodi, sammodanīyaṁ kathaṁ sāraṇīyaṁ	21	
PA_kd_15:21.1.11_2	vītisāretvā ekamantaṁ nisīdi.	21	
PA_kd_15:21.1.12	Ekamantaṁ nisinno kho sañcikāputto māṇavo bhagavantaṁ etadavoca—	21	
PA_kd_15:21.1.13	“bodhi kho rājakumāro bhoto gotamassa pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati.	21	
PA_kd_15:21.1.14	Evañca vadeti—	21	
PA_kd_15:21.1.15	‘adhivāsetu kira bhavaṁ gotamo bodhissa rājakumārassa svātanāya bhattaṁ saddhiṁ bhikkhusaṅghenā’”ti.	21	
PA_kd_15:21.1.16	Adhivāsesi bhagavā tuṇhībhāvena.	21	
PA_kd_15:21.2.1	Atha kho sañcikāputto māṇavo bhagavato adhivāsanaṁ viditvā uṭṭhāyāsanā yena bodhi rājakumāro tenupasaṅkami, upasaṅkamitvā bodhiṁ rājakumāraṁ etadavoca—	21	
PA_kd_15:21.2.2	“avocumha kho mayaṁ bhoto vacanena taṁ bhavantaṁ gotamaṁ—	21	
PA_kd_15:21.2.3	‘bodhi kho rājakumāro bhoto gotamassa pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati.	21	
PA_kd_15:21.2.4	Evañca vadeti—	21	
PA_kd_15:21.2.5	adhivāsetu kira bhavaṁ gotamo bodhissa rājakumārassa svātanāya bhattaṁ saddhiṁ bhikkhusaṅghenā’ti.	21	
PA_kd_15:21.2.6	Adhivutthañca pana samaṇena gotamenā”ti.	21	
PA_kd_15:21.2.7_0	Atha kho bodhi rājakumāro tassā rattiyā accayena paṇītaṁ khādanīyaṁ bhojanīyaṁ paṭiyādāpetvā,	21	
PA_kd_15:21.2.7_1	kokanadañca pāsādaṁ odātehi dussehi santharāpetvā yāva pacchimasopānakaḷevarā, sañcikāputtaṁ māṇavaṁ āmantesi—	21	
PA_kd_15:21.2.8	“ehi tvaṁ, samma sañcikāputta, yena bhagavā tenupasaṅkama, upasaṅkamitvā bhagavato kālaṁ ārocehi—	21	
PA_kd_15:21.2.9	‘kālo, bhante, niṭṭhitaṁ bhattan’”ti.	21	
PA_kd_15:21.2.10	“Evaṁ, bho”ti kho sañcikāputto māṇavo bodhissa rājakumārassa paṭissutvā yena bhagavā tenupasaṅkami, upasaṅkamitvā bhagavato kālaṁ ārocesi—	21	
PA_kd_15:21.2.11	“kālo, bho gotama, niṭṭhitaṁ bhattan”ti.	21	
PA_kd_15:21.2.12	Atha kho bhagavā pubbaṇhasamayaṁ nivāsetvā pattacīvaramādāya yena bodhissa rājakumārassa nivesanaṁ tenupasaṅkami.	21	
PA_kd_15:21.2.13	Tena kho pana samayena bodhi rājakumāro bahidvārakoṭṭhake ṭhito hoti, bhagavantaṁ āgamayamāno.	21	
PA_kd_15:21.2.14	Addasā kho bodhi rājakumāro bhagavantaṁ dūratova āgacchantaṁ.	21	
PA_kd_15:21.2.15	Disvāna tato paccuggantvā bhagavantaṁ abhivādetvā purekkhatvā yena kokanado pāsādo tenupasaṅkami.	21	
PA_kd_15:21.2.16	Atha kho bhagavā pacchimasopānakaḷevaraṁ nissāya aṭṭhāsi.	21	
PA_kd_15:21.2.17	Atha kho bodhi rājakumāro bhagavantaṁ etadavoca—	21	
PA_kd_15:21.2.18	“akkamatu, bhante, bhagavā dussāni, akkamatu sugato dussāni, yaṁ mama assa dīgharattaṁ hitāya sukhāyā”ti.	21	
PA_kd_15:21.2.19	Evaṁ vutte, bhagavā tuṇhī ahosi.	21	
PA_kd_15:21.2.20	Dutiyampi kho …pe…	21	
PA_kd_15:21.2.21	tatiyampi kho bodhi rājakumāro bhagavantaṁ etadavoca—	21	
PA_kd_15:21.2.22	“akkamatu, bhante, bhagavā dussāni, akkamatu sugato dussāni, yaṁ mama assa dīgharattaṁ hitāya sukhāyā”ti.	21	
PA_kd_15:21.2.23	Atha kho bhagavā āyasmantaṁ ānandaṁ apalokesi.	21	
PA_kd_15:21.2.24	Atha kho āyasmā ānando bodhiṁ rājakumāraṁ etadavoca—	21	
PA_kd_15:21.2.25	“saṁharantu, rājakumāra, dussāni.	21	
PA_kd_15:21.2.26	Na bhagavā celapaṭikaṁ akkamissati pacchimaṁ janataṁ tathāgato anukampatī”ti.	21	
PA_kd_15:21.3.1	Atha kho bodhi rājakumāro dussāni saṁharāpetvā uparikokanade pāsāde āsanaṁ paññapesi.	21	
PA_kd_15:21.3.2	Atha kho bhagavā kokanadaṁ pāsādaṁ abhiruhitvā paññatte āsane nisīdi saddhiṁ bhikkhusaṅghena.	21	
PA_kd_15:21.3.3_0	Atha kho bodhi rājakumāro buddhappamukhaṁ bhikkhusaṅghaṁ paṇītena khādanīyena bhojanīyena	21	
PA_kd_15:21.3.3_1	sahatthā santappetvā sampavāretvā, bhagavantaṁ bhuttāviṁ onītapattapāṇiṁ, ekamantaṁ nisīdi.	21	
PA_kd_15:21.3.4	Ekamantaṁ nisinnaṁ kho bodhiṁ rājakumāraṁ bhagavā dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.	21	
PA_kd_15:21.3.5	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	21	
PA_kd_15:21.3.6	“na, bhikkhave, celapaṭikā akkamitabbā.	21	
PA_kd_15:21.3.7	Yo akkameyya, āpatti dukkaṭassā”ti.	21	
PA_kd_15:21.4.1	Tena kho pana samayena aññatarā itthī apagatagabbhā bhikkhū nimantetvā dussaṁ paññapetvā etadavoca—	21	
PA_kd_15:21.4.2	“akkamatha, bhante, dussan”ti.	21	
PA_kd_15:21.4.3	Bhikkhū kukkuccāyantā na akkamanti.	21	
PA_kd_15:21.4.4	“Akkamatha, bhante, dussaṁ maṅgalatthāyā”ti.	21	
PA_kd_15:21.4.5	Bhikkhū kukkuccāyantā na akkamiṁsu.	21	
PA_kd_15:21.4.6	Atha kho sā itthī ujjhāyati khiyyati vipāceti—	21	
PA_kd_15:21.4.7	“kathañhi nāma ayyā maṅgalatthāya yāciyamānā celapaṭikaṁ na akkamissantī”ti.	21	
PA_kd_15:21.4.8	Assosuṁ kho bhikkhū tassā itthiyā ujjhāyantiyā khiyyantiyā vipācentiyā.	21	
PA_kd_15:21.4.9	Atha kho te bhikkhū bhagavato etamatthaṁ ārocesuṁ.	21	
PA_kd_15:21.4.10	“Gihī, bhikkhave, maṅgalikā.	21	
PA_kd_15:21.4.11	Anujānāmi, bhikkhave, gihīnaṁ maṅgalatthāya yāciyamānena celapaṭikaṁ akkamitun”ti.	21	
PA_kd_15:21.4.12	Tena kho pana samayena bhikkhū dhotapādakaṁ akkamituṁ kukkuccāyanti.	21	
PA_kd_15:21.4.13	Bhagavato etamatthaṁ ārocesuṁ.	21	
PA_kd_15:21.4.14	“Anujānāmi, bhikkhave, dhotapādakaṁ akkamitun”ti.	21	
PA_kd_15:21.4.15	Dutiyabhāṇavāro niṭṭhito.	21	
PA_kd_15:22.1.1	Atha kho bhagavā bhaggesu yathābhirantaṁ viharitvā yena sāvatthi tena cārikaṁ pakkāmi.	22	
PA_kd_15:22.1.2	Anupubbena cārikaṁ caramāno yena sāvatthi tadavasari.	22	
PA_kd_15:22.1.3	Tatra sudaṁ bhagavā sāvatthiyaṁ viharati jetavane anāthapiṇḍikassa ārāme.	22	
PA_kd_15:22.1.4	Atha kho visākhā migāramātā ghaṭakañca katakañca sammajjaniñca ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	22	
PA_kd_15:22.1.5	Ekamantaṁ nisinnā kho visākhā migāramātā bhagavantaṁ etadavoca—	22	
PA_kd_15:22.1.6	“paṭiggaṇhātu me, bhante, bhagavā ghaṭakañca katakañca sammajjaniñca, yaṁ mama assa dīgharattaṁ hitāya sukhāyā”ti.	22	
PA_kd_15:22.1.7	Paṭiggahesi bhagavā ghaṭakañca sammajjaniñca.	22	
PA_kd_15:22.1.8	Na bhagavā katakaṁ paṭiggahesi.	22	
PA_kd_15:22.1.9	Atha kho bhagavā visākhaṁ migāramātaraṁ dhammiyā kathāya sandassesi samādapesi samuttejesi sampahaṁsesi.	22	
PA_kd_15:22.1.10	Atha kho visākhā migāramātā bhagavatā dhammiyā kathāya sandassitā samādapitā samuttejitā sampahaṁsitā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	22	
PA_kd_15:22.1.11	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	22	
PA_kd_15:22.1.12	“anujānāmi, bhikkhave, ghaṭakañca sammajjaniñca.	22	
PA_kd_15:22.1.13	Na, bhikkhave, katakaṁ paribhuñjitabbaṁ.	22	
PA_kd_15:22.1.14	Yo paribhuñjeyya, āpatti dukkaṭassa.	22	
PA_kd_15:22.1.15	Anujānāmi, bhikkhave, tisso pādaghaṁsaniyo—	22	
PA_kd_15:22.1.16	sakkharaṁ, kathalaṁ, samuddapheṇakan”ti.	22	
PA_kd_15:22.2.1	Atha kho visākhā migāramātā vidhūpanañca tālavaṇṭañca ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	22	
PA_kd_15:22.2.2	Ekamantaṁ nisinnā kho visākhā migāramātā bhagavantaṁ etadavoca—	22	
PA_kd_15:22.2.3	“paṭiggaṇhātu me, bhante, bhagavā vidhūpanañca tālavaṇṭañca, yaṁ mama assa dīgharattaṁ hitāya sukhāyā”ti.	22	
PA_kd_15:22.2.4	Paṭiggahesi bhagavā vidhūpanañca tālavaṇṭañca.	22	
PA_kd_15:22.2.5	Atha kho bhagavā visākhaṁ migāramātaraṁ dhammiyā kathāya sandassesi samādapesi samuttejesi sampahaṁsesi …pe…	22	
PA_kd_15:22.2.6	padakkhiṇaṁ katvā pakkāmi.	22	
PA_kd_15:22.2.7	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	22	
PA_kd_15:22.2.8	“anujānāmi, bhikkhave, vidhūpanañca tālavaṇṭañcā”ti.	22	
PA_kd_15:23.1.1	Tena kho pana samayena saṅghassa makasabījanī uppannā hoti.	23	
PA_kd_15:23.1.2	Bhagavato etamatthaṁ ārocesuṁ.	23	
PA_kd_15:23.1.3	“Anujānāmi, bhikkhave, makasabījanin”ti.	23	
PA_kd_15:23.1.4	Cāmaribījanī uppannā hoti.	23	
PA_kd_15:23.1.5	Bhagavato etamatthaṁ ārocesuṁ.	23	
PA_kd_15:23.1.6	“Na, bhikkhave, cāmaribījanī dhāretabbā.	23	
PA_kd_15:23.1.7	Yo dhāreyya, āpatti dukkaṭassa.	23	
PA_kd_15:23.1.8	Anujānāmi, bhikkhave, tisso bījaniyo—	23	
PA_kd_15:23.1.9	vākamayaṁ, usīramayaṁ, morapiñchamayan”ti.	23	
PA_kd_15:23.2.1	Tena kho pana samayena saṅghassa chattaṁ uppannaṁ hoti.	23	
PA_kd_15:23.2.2	Bhagavato etamatthaṁ ārocesuṁ.	23	
PA_kd_15:23.2.3	“Anujānāmi, bhikkhave, chattan”ti.	23	
PA_kd_15:23.2.4	Tena kho pana samayena chabbaggiyā bhikkhū chattappaggahitā āhiṇḍanti.	23	
PA_kd_15:23.2.5	Tena kho pana samayena aññataro upāsako sambahulehi ājīvakasāvakehi saddhiṁ uyyānaṁ agamāsi.	23	
PA_kd_15:23.2.6	Addasāsuṁ kho te ājīvakasāvakā chabbaggiye bhikkhū dūratova chattappaggahite āgacchante.	23	
PA_kd_15:23.2.7	Disvāna taṁ upāsakaṁ etadavocuṁ—	23	
PA_kd_15:23.2.8	“ete kho ayyā tumhākaṁ bhadantā chattappaggahitā āgacchanti, seyyathāpi gaṇakamahāmattā”ti.	23	
PA_kd_15:23.2.9	“Nāyyā ete bhikkhū, paribbājakā”ti.	23	
PA_kd_15:23.2.10	“Bhikkhū na bhikkhū”ti abbhutaṁ akaṁsu.	23	
PA_kd_15:23.2.11	Atha kho so upāsako upagate sañjānitvā ujjhāyati khiyyati vipāceti—	23	
PA_kd_15:23.2.12	“kathañhi nāma bhadantā chattappaggahitā āhiṇḍissantī”ti.	23	
PA_kd_15:23.2.13	Assosuṁ kho bhikkhū tassa upāsakassa ujjhāyantassa khiyyantassa vipācentassa.	23	
PA_kd_15:23.2.14	Atha kho te bhikkhū bhagavato etamatthaṁ ārocesuṁ.	23	
PA_kd_15:23.2.15	“Saccaṁ kira, bhikkhave …pe…	23	
PA_kd_15:23.2.16	“saccaṁ, bhagavā”ti …pe…	23	
PA_kd_15:23.2.17	vigarahitvā …pe…	23	
PA_kd_15:23.2.18	dhammiṁ kathaṁ katvā bhikkhū āmantesi—	23	
PA_kd_15:23.2.19	“na, bhikkhave, chattaṁ dhāretabbaṁ.	23	
PA_kd_15:23.2.20	Yo dhāreyya, āpatti dukkaṭassā”ti.	23	
PA_kd_15:23.3.1	Tena kho pana samayena aññataro bhikkhu gilāno hoti.	23	
PA_kd_15:23.3.2	Tassa bhikkhuno vinā chattaṁ na phāsu hoti.	23	
PA_kd_15:23.3.3	Bhagavato etamatthaṁ ārocesuṁ.	23	
PA_kd_15:23.3.4	“Anujānāmi, bhikkhave, gilānassa chattaṁ dhāretun”ti.	23	
PA_kd_15:23.4.1	Tena kho pana samayena bhikkhū—	23	
PA_kd_15:23.4.2	gilānasseva bhagavatā chattaṁ anuññātaṁ no agilānassāti—	23	
PA_kd_15:23.4.3	ārāme ārāmūpacāre chattaṁ dhāretuṁ kukkuccāyanti.	23	
PA_kd_15:23.4.4	Bhagavato etamatthaṁ ārocesuṁ.	23	
PA_kd_15:23.4.5	“Anujānāmi, bhikkhave, agilānenapi ārāme ārāmūpacāre chattaṁ dhāretun”ti.	23	
PA_kd_15:24.1.1	Tena kho pana samayena aññataro bhikkhu sikkāya pattaṁ uṭṭitvā daṇḍe ālaggetvā vikāle aññatarena gāmadvārena atikkamati.	24	
PA_kd_15:24.1.2	Manussā—	24	
PA_kd_15:24.1.3	“esayyo coro gacchati, asissa vijjotalatī”ti anupatitvā gahetvā sañjānitvā muñciṁsu.	24	
PA_kd_15:24.1.4	Atha kho so bhikkhu ārāmaṁ gantvā bhikkhūnaṁ etamatthaṁ ārocesi.	24	
PA_kd_15:24.1.5	“Kiṁ pana tvaṁ, āvuso, daṇḍasikkaṁ dhāresī”ti?	24	
PA_kd_15:24.1.6	“Evamāvuso”ti.	24	
PA_kd_15:24.1.7	Ye te bhikkhū appicchā …pe… te ujjhāyanti khiyyanti vipācenti—	24	
PA_kd_15:24.1.8	“kathañhi nāma bhikkhu daṇḍasikkaṁ dhāressasī”ti.	24	
PA_kd_15:24.1.9	Atha kho te bhikkhū bhagavato etamatthaṁ ārocesuṁ …pe…	24	
PA_kd_15:24.1.10	“saccaṁ, bhagavā”ti …pe…	24	
PA_kd_15:24.1.11	vigarahitvā …pe…	24	
PA_kd_15:24.1.12	dhammiṁ kathaṁ katvā bhikkhū āmantesi—	24	
PA_kd_15:24.1.13	“na, bhikkhave, daṇḍasikkā dhāretabbā.	24	
PA_kd_15:24.1.14	Yo dhāreyya, āpatti dukkaṭassā”ti.	24	
PA_kd_15:24.2.1	Tena kho pana samayena aññataro bhikkhu gilāno hoti, na sakkoti vinā daṇḍena āhiṇḍituṁ.	24	
PA_kd_15:24.2.2	Bhagavato etamatthaṁ ārocesuṁ.	24	
PA_kd_15:24.2.3	“Anujānāmi, bhikkhave, gilānassa bhikkhuno daṇḍasammutiṁ dātuṁ.	24	
PA_kd_15:24.2.4	Evañca pana, bhikkhave, dātabbā.	24	
PA_kd_15:24.2.5	Tena gilānena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	24	
PA_kd_15:24.2.6	‘ahaṁ, bhante, gilāno;	24	
PA_kd_15:24.2.7	na sakkomi vinā daṇḍena āhiṇḍituṁ.	24	
PA_kd_15:24.2.8	Sohaṁ, bhante, saṅghaṁ daṇḍasammutiṁ yācāmī’ti.	24	
PA_kd_15:24.2.9	Dutiyampi yācitabbā.	24	
PA_kd_15:24.2.10	Tatiyampi yācitabbā.	24	
PA_kd_15:24.2.11	Byattena bhikkhunā paṭibalena saṅgho ñāpetabbo—	24	
PA_kd_15:24.2.12	‘Suṇātu me, bhante, saṅgho.	24	
PA_kd_15:24.2.13	Ayaṁ itthannāmo bhikkhu gilāno, na sakkoti vinā daṇḍena āhiṇḍituṁ.	24	
PA_kd_15:24.2.14	So saṅghaṁ daṇḍasammutiṁ yācati.	24	
PA_kd_15:24.2.15	Yadi saṅghassa pattakallaṁ, saṅgho itthannāmassa bhikkhuno daṇḍasammutiṁ dadeyya.	24	
PA_kd_15:24.2.16	Esā ñatti.	24	
PA_kd_15:24.2.17	Suṇātu me, bhante, saṅgho.	24	
PA_kd_15:24.2.18	Ayaṁ itthannāmo bhikkhu gilāno, na sakkoti vinā daṇḍena āhiṇḍituṁ.	24	
PA_kd_15:24.2.19	So saṅghaṁ daṇḍasammutiṁ yācati.	24	
PA_kd_15:24.2.20	Saṅgho itthannāmassa bhikkhuno daṇḍasammutiṁ deti.	24	
PA_kd_15:24.2.21	Yassāyasmato khamati itthannāmassa bhikkhuno daṇḍasammutiyā dānaṁ, so tuṇhassa;	24	
PA_kd_15:24.2.22	yassa nakkhamati, so bhāseyya.	24	
PA_kd_15:24.2.23	Dinnā saṅghena itthannāmassa bhikkhuno daṇḍasammuti.	24	
PA_kd_15:24.2.24	Khamati saṅghassa, tasmā tuṇhī, evametaṁ dhārayāmī’”ti.	24	
PA_kd_15:24.3.1	Tena kho pana samayena aññataro bhikkhu gilāno hoti, na sakkoti vinā sikkāya pattaṁ pariharituṁ.	24	
PA_kd_15:24.3.2	Bhagavato etamatthaṁ ārocesuṁ.	24	
PA_kd_15:24.3.3	“Anujānāmi, bhikkhave, gilānassa bhikkhuno sikkāsammutiṁ dātuṁ.	24	
PA_kd_15:24.3.4	Evañca pana, bhikkhave, dātabbā.	24	
PA_kd_15:24.3.5	Tena gilānena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	24	
PA_kd_15:24.3.6	‘ahaṁ, bhante, gilāno;	24	
PA_kd_15:24.3.7	na sakkomi vinā sikkāya pattaṁ pariharituṁ.	24	
PA_kd_15:24.3.8	Sohaṁ, bhante, saṅghaṁ sikkāsammutiṁ yācāmī’ti.	24	
PA_kd_15:24.3.9	Dutiyampi yācitabbā.	24	
PA_kd_15:24.3.10	Tatiyampi yācitabbā.	24	
PA_kd_15:24.3.11	Byattena bhikkhunā paṭibalena saṅgho ñāpetabbo—	24	
PA_kd_15:24.3.12	‘Suṇātu me, bhante, saṅgho.	24	
PA_kd_15:24.3.13	Ayaṁ itthannāmo bhikkhu gilāno, na sakkoti vinā sikkāya pattaṁ pariharituṁ.	24	
PA_kd_15:24.3.14	So saṅghaṁ sikkāsammutiṁ yācati.	24	
PA_kd_15:24.3.15	Yadi saṅghassa pattakallaṁ, saṅgho itthannāmassa bhikkhuno sikkāsammutiṁ dadeyya.	24	
PA_kd_15:24.3.16	Esā ñatti.	24	
PA_kd_15:24.3.17	Suṇātu me, bhante, saṅgho.	24	
PA_kd_15:24.3.18	Ayaṁ itthannāmo bhikkhu gilāno, na sakkoti vinā sikkāya pattaṁ pariharituṁ.	24	
PA_kd_15:24.3.19	So saṅghaṁ sikkāsammutiṁ yācati.	24	
PA_kd_15:24.3.20	Saṅgho itthannāmassa bhikkhuno sikkāsammutiṁ deti.	24	
PA_kd_15:24.3.21	Yassāyasmato khamati itthannāmassa bhikkhuno sikkāsammutiyā dānaṁ, so tuṇhassa;	24	
PA_kd_15:24.3.22	yassa nakkhamati, so bhāseyya.	24	
PA_kd_15:24.3.23	Dinnā saṅghena itthannāmassa bhikkhuno sikkāsammuti.	24	
PA_kd_15:24.3.24	Khamati saṅghassa, tasmā tuṇhī, evametaṁ dhārayāmī’”ti.	24	
PA_kd_15:24.3.25	Tena kho pana samayena aññataro bhikkhu gilāno hoti, na sakkoti vinā daṇḍena āhiṇḍituṁ, na sakkoti vinā sikkāya pattaṁ pariharituṁ.	24	
PA_kd_15:24.3.26	Bhagavato etamatthaṁ ārocesuṁ.	24	
PA_kd_15:24.3.27	“Anujānāmi, bhikkhave, gilānassa bhikkhuno daṇḍasikkāsammutiṁ dātuṁ.	24	
PA_kd_15:24.3.28	Evañca pana, bhikkhave, dātabbā.	24	
PA_kd_15:24.3.29	Tena gilānena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo—	24	
PA_kd_15:24.3.30	‘ahaṁ, bhante, gilāno;	24	
PA_kd_15:24.3.31	na sakkomi vinā daṇḍena āhiṇḍituṁ;	24	
PA_kd_15:24.3.32	na sakkomi vinā sikkāya pattaṁ pariharituṁ.	24	
PA_kd_15:24.3.33	Sohaṁ, bhante, saṅghaṁ daṇḍasikkāsammutiṁ yācāmī’ti.	24	
PA_kd_15:24.3.34	Dutiyampi yācitabbā.	24	
PA_kd_15:24.3.35	Tatiyampi yācitabbā.	24	
PA_kd_15:24.3.36	Byattena bhikkhunā paṭibalena saṅgho ñāpetabbo—	24	
PA_kd_15:24.3.37	‘Suṇātu me, bhante, saṅgho.	24	
PA_kd_15:24.3.38	Ayaṁ itthannāmo bhikkhu gilāno, na sakkoti vinā daṇḍena āhiṇḍituṁ, na sakkoti vinā sikkāya pattaṁ pariharituṁ.	24	
PA_kd_15:24.3.39	So saṅghaṁ daṇḍasikkāsammutiṁ yācati.	24	
PA_kd_15:24.3.40	Yadi saṅghassa pattakallaṁ, saṅgho itthannāmassa bhikkhuno daṇḍasikkāsammutiṁ dadeyya.	24	
PA_kd_15:24.3.41	Esā ñatti.	24	
PA_kd_15:24.3.42	Suṇātu me, bhante, saṅgho.	24	
PA_kd_15:24.3.43	Ayaṁ itthannāmo bhikkhu gilāno na sakkoti vinā daṇḍena āhiṇḍituṁ, na sakkoti vinā sikkāya pattaṁ pariharituṁ.	24	
PA_kd_15:24.3.44	So saṅghaṁ daṇḍasikkāsammutiṁ yācati.	24	
PA_kd_15:24.3.45	Saṅgho itthannāmassa bhikkhuno daṇḍasikkāsammutiṁ deti.	24	
PA_kd_15:24.3.46	Yassāyasmato khamati itthannāmassa bhikkhuno daṇḍasikkāsammutiyā dānaṁ, so tuṇhassa;	24	
PA_kd_15:24.3.47	yassa nakkhamati, so bhāseyya.	24	
PA_kd_15:24.3.48	Dinnā saṅghena itthannāmassa bhikkhuno daṇḍasikkāsammuti.	24	
PA_kd_15:24.3.49	Khamati saṅghassa, tasmā tuṇhī, evametaṁ dhārayāmī’”ti.	24	
PA_kd_15:25.1.1	Tena kho pana samayena aññataro bhikkhu romanthako hoti.	25	
PA_kd_15:25.1.2	So romanthitvā romanthitvā ajjhoharati.	25	
PA_kd_15:25.1.3	Bhikkhū ujjhāyanti khiyyanti vipācenti—	25	
PA_kd_15:25.1.4	“vikālāyaṁ bhikkhu bhojanaṁ bhuñjatī”ti.	25	
PA_kd_15:25.1.5	Bhagavato etamatthaṁ ārocesuṁ.	25	
PA_kd_15:25.1.6	“Eso, bhikkhave, bhikkhu aciraṅgoyoniyā cuto.	25	
PA_kd_15:25.1.7	Anujānāmi, bhikkhave, romanthakassa romanthanaṁ.	25	
PA_kd_15:25.1.8	Na ca, bhikkhave, bahimukhadvāraṁ nīharitvā ajjhoharitabbaṁ.	25	
PA_kd_15:25.1.9	Yo ajjhohareyya, yathādhammo kāretabbo”ti.	25	
PA_kd_15:26.1.1	Tena kho pana samayena aññatarassa pūgassa saṅghabhattaṁ hoti.	26	
PA_kd_15:26.1.2	Bhattagge bahusitthāni pakiriyiṁsu.	26	
PA_kd_15:26.1.3	Manussā ujjhāyanti khiyyanti vipācenti—	26	
PA_kd_15:26.1.4	“kathañhi nāma samaṇā sakyaputtiyā odane diyyamāne na sakkaccaṁ paṭiggahessanti, ekamekaṁ sitthaṁ kammasatena niṭṭhāyatī”ti.	26	
PA_kd_15:26.1.5	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	26	
PA_kd_15:26.1.6	Atha kho te bhikkhū bhagavato etamatthaṁ ārocesuṁ.	26	
PA_kd_15:26.1.7	“Anujānāmi, bhikkhave, yaṁ diyyamānaṁ patati, taṁ sāmaṁ gahetvā paribhuñjituṁ.	26	
PA_kd_15:26.1.8	Pariccattaṁ taṁ, bhikkhave, dāyakehī”ti.	26	
PA_kd_15:27.1.1	Tena kho pana samayena aññataro bhikkhu dīghehi nakhehi piṇḍāya carati.	27	
PA_kd_15:27.1.2	Aññatarā itthī passitvā taṁ bhikkhuṁ etadavoca—	27	
PA_kd_15:27.1.3	“ehi, bhante, methunaṁ dhammaṁ paṭisevā”ti.	27	
PA_kd_15:27.1.4	“Alaṁ, bhagini, netaṁ kappatī”ti.	27	
PA_kd_15:27.1.5	“Sace kho tvaṁ, bhante, nappaṭisevissasi, idānāhaṁ attano nakhehi gattāni vilikhitvā kuppaṁ karissāmi—	27	
PA_kd_15:27.1.6	ayaṁ maṁ bhikkhu vippakarotī”ti.	27	
PA_kd_15:27.1.7	“Pajānāhi tvaṁ, bhaginī”ti.	27	
PA_kd_15:27.1.8	Atha kho sā itthī attano nakhehi gattāni vilikhitvā kuppaṁ akāsi—	27	
PA_kd_15:27.1.9	“ayaṁ maṁ bhikkhu vippakarotī”ti.	27	
PA_kd_15:27.1.10	Manussā upadhāvitvā taṁ bhikkhuṁ aggahesuṁ.	27	
PA_kd_15:27.1.11	Addasāsuṁ kho te manussā tassā itthiyā nakhe chavimpi lohitampi.	27	
PA_kd_15:27.1.12	Disvāna—	27	
PA_kd_15:27.1.13	“imissāyeva itthiyā idaṁ kammaṁ, akārako bhikkhū”ti—	27	
PA_kd_15:27.1.14	taṁ bhikkhuṁ muñciṁsu.	27	
PA_kd_15:27.1.15	Atha kho so bhikkhu ārāmaṁ gantvā bhikkhūnaṁ etamatthaṁ ārocesi.	27	
PA_kd_15:27.1.16	“Kiṁ pana tvaṁ, āvuso, dīghe nakhe dhāresī”ti?	27	
PA_kd_15:27.1.17	“Evamāvuso”ti.	27	
PA_kd_15:27.1.18	Ye te bhikkhū appicchā …pe… te ujjhāyanti khiyyanti vipācenti—	27	
PA_kd_15:27.1.19	“kathañhi nāma bhikkhu dīghe nakhe dhāressasī”ti.	27	
PA_kd_15:27.1.20	Atha kho te bhikkhū bhagavato etamatthaṁ ārocesuṁ.	27	
PA_kd_15:27.1.21	“Na, bhikkhave, dīghā nakhā dhāretabbā.	27	
PA_kd_15:27.1.22	Yo dhāreyya, āpatti dukkaṭassā”ti.	27	
PA_kd_15:27.2.1	Tena kho pana samayena bhikkhū nakhenapi nakhaṁ chindanti, mukhenapi nakhaṁ chindanti, kuṭṭepi ghaṁsanti.	27	
PA_kd_15:27.2.2	Aṅguliyo dukkhā honti.	27	
PA_kd_15:27.2.3	Bhagavato etamatthaṁ ārocesuṁ.	27	
PA_kd_15:27.2.4	“Anujānāmi, bhikkhave, nakhacchedanan”ti.	27	
PA_kd_15:27.2.5	Salohitaṁ nakhaṁ chindanti.	27	
PA_kd_15:27.2.6	Aṅguliyo dukkhā honti …pe…	27	
PA_kd_15:27.2.7	“anujānāmi, bhikkhave, maṁsappamāṇena nakhaṁ chinditun”ti.	27	
PA_kd_15:27.2.8	Tena kho pana samayena chabbaggiyā bhikkhū vīsatimaṭṭhaṁ kārāpenti.	27	
PA_kd_15:27.2.9	Manussā ujjhāyanti khiyyanti vipācenti—	27	
PA_kd_15:27.2.10	“seyyathāpi gihī kāmabhogino”ti.	27	
PA_kd_15:27.2.11	Bhagavato etamatthaṁ ārocesuṁ.	27	
PA_kd_15:27.2.12	“Na, bhikkhave, vīsatimaṭṭhaṁ kārāpetabbaṁ.	27	
PA_kd_15:27.2.13	Yo kārāpeyya, āpatti dukkaṭassa.	27	
PA_kd_15:27.2.14	Anujānāmi, bhikkhave, malamattaṁ apakaḍḍhitun”ti.	27	
PA_kd_15:27.3.1	Tena kho pana samayena bhikkhūnaṁ kesā dīghā honti.	27	
PA_kd_15:27.3.2	Bhagavato etamatthaṁ ārocesuṁ.	27	
PA_kd_15:27.3.3	“Ussahanti pana, bhikkhave, bhikkhū aññamaññaṁ kese oropetun”ti?	27	
PA_kd_15:27.3.4	“Ussahanti, bhagavā”ti.	27	
PA_kd_15:27.3.5	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā …pe…	27	
PA_kd_15:27.3.6	bhikkhū āmantesi—	27	
PA_kd_15:27.3.7	“anujānāmi, bhikkhave, khuraṁ khurasilaṁ khurasipāṭikaṁ namatakaṁ sabbaṁ khurabhaṇḍan”ti.	27	
PA_kd_15:27.4.1	Tena kho pana samayena chabbaggiyā bhikkhū massuṁ kappāpenti …pe…	27	
PA_kd_15:27.4.2	massuṁ vaḍḍhāpenti …	27	
PA_kd_15:27.4.3	golomikaṁ kārāpenti …	27	
PA_kd_15:27.4.4	caturassakaṁ kārāpenti …	27	
PA_kd_15:27.4.5	parimukhaṁ kārāpenti …	27	
PA_kd_15:27.4.6	aḍḍhadukaṁ kārāpenti …	27	
PA_kd_15:27.4.7	dāṭhikaṁ ṭhapenti …	27	
PA_kd_15:27.4.8	sambādhe lomaṁ saṁharāpenti.	27	
PA_kd_15:27.4.9	Manussā ujjhāyanti khiyyanti vipācenti—	27	
PA_kd_15:27.4.10	“seyyathāpi gihī kāmabhogino”ti.	27	
PA_kd_15:27.4.11	Bhagavato etamatthaṁ ārocesuṁ.	27	
PA_kd_15:27.4.12	“Na, bhikkhave, massu kappāpetabbaṁ …pe…	27	
PA_kd_15:27.4.13	na massu vaḍḍhāpetabbaṁ …	27	
PA_kd_15:27.4.14	na golomikaṁ kārāpetabbaṁ …	27	
PA_kd_15:27.4.15	na caturassakaṁ kārāpetabbaṁ …	27	
PA_kd_15:27.4.16	na parimukhaṁ kārāpetabbaṁ …	27	
PA_kd_15:27.4.17	na aḍḍhadukaṁ kārāpetabbaṁ …	27	
PA_kd_15:27.4.18	na dāṭhikā ṭhapetabbā …	27	
PA_kd_15:27.4.19	na sambādhe lomaṁ saṁharāpetabbaṁ.	27	
PA_kd_15:27.4.20	Yo saṁharāpeyya, āpatti dukkaṭassā”ti.	27	
PA_kd_15:27.4.21	Tena kho pana samayena aññatarassa bhikkhuno sambādhe vaṇo hoti.	27	
PA_kd_15:27.4.22	Bhesajjaṁ na santiṭṭhati.	27	
PA_kd_15:27.4.23	Bhagavato etamatthaṁ ārocesuṁ.	27	
PA_kd_15:27.4.24	“Anujānāmi, bhikkhave, ābādhappaccayā sambādhe lomaṁ saṁharāpetun”ti.	27	
PA_kd_15:27.5.1	Tena kho pana samayena chabbaggiyā bhikkhū kattarikāya kese chedāpenti.	27	
PA_kd_15:27.5.2	Manussā ujjhāyanti khiyyanti vipācenti—	27	
PA_kd_15:27.5.3	“seyyathāpi gihī kāmabhogino”ti.	27	
PA_kd_15:27.5.4	Bhagavato etamatthaṁ ārocesuṁ.	27	
PA_kd_15:27.5.5	“Na, bhikkhave, kattarikāya kesā chedāpetabbā.	27	
PA_kd_15:27.5.6	Yo chedāpeyya, āpatti dukkaṭassā”ti.	27	
PA_kd_15:27.5.7	Tena kho pana samayena aññatarassa bhikkhuno sīse vaṇo hoti, na sakkoti khurena kese oropetuṁ.	27	
PA_kd_15:27.5.8	Bhagavato etamatthaṁ ārocesuṁ.	27	
PA_kd_15:27.5.9	“Anujānāmi, bhikkhave, ābādhappaccayā kattarikāya kese chedāpetun”ti.	27	
PA_kd_15:27.5.10	Tena kho pana samayena bhikkhū dīghāni nāsikālomāni dhārenti.	27	
PA_kd_15:27.5.11	Manussā ujjhāyanti khiyyanti vipācenti—	27	
PA_kd_15:27.5.12	“seyyathāpi pisācillikā”ti.	27	
PA_kd_15:27.5.13	Bhagavato etamatthaṁ ārocesuṁ.	27	
PA_kd_15:27.5.14	“Na, bhikkhave, dīghaṁ nāsikālomaṁ dhāretabbaṁ.	27	
PA_kd_15:27.5.15	Yo dhāreyya, āpatti dukkaṭassā”ti.	27	
PA_kd_15:27.5.16	Tena kho pana samayena bhikkhū sakkharikāyapi madhusitthakenapi nāsikālomaṁ gāhāpenti.	27	
PA_kd_15:27.5.17	Nāsikā dukkhā honti.	27	
PA_kd_15:27.5.18	Bhagavato etamatthaṁ ārocesuṁ.	27	
PA_kd_15:27.5.19	“Anujānāmi, bhikkhave, saṇḍāsan”ti.	27	
PA_kd_15:27.5.20	Tena kho pana samayena chabbaggiyā bhikkhū palitaṁ gāhāpenti.	27	
PA_kd_15:27.5.21	Manussā ujjhāyanti khiyyanti vipācenti—	27	
PA_kd_15:27.5.22	“seyyathāpi gihī kāmabhogino”ti.	27	
PA_kd_15:27.5.23	Bhagavato etamatthaṁ ārocesuṁ.	27	
PA_kd_15:27.5.24	“Na, bhikkhave, palitaṁ gāhāpetabbaṁ.	27	
PA_kd_15:27.5.25	Yo gāhāpeyya, āpatti dukkaṭassā”ti.	27	
PA_kd_15:27.6.1	Tena kho pana samayena aññatarassa bhikkhuno kaṇṇagūthakehi kaṇṇā thakitā honti.	27	
PA_kd_15:27.6.2	Bhagavato etamatthaṁ ārocesuṁ.	27	
PA_kd_15:27.6.3	“Anujānāmi, bhikkhave, kaṇṇamalaharaṇin”ti.	27	
PA_kd_15:27.6.4	Tena kho pana samayena chabbaggiyā bhikkhū uccāvacā kaṇṇamalaharaṇiyo dhārenti sovaṇṇamayaṁ rūpiyamayaṁ.	27	
PA_kd_15:27.6.5	Manussā ujjhāyanti khiyyanti vipācenti—	27	
PA_kd_15:27.6.6	“seyyathāpi gihī kāmabhogino”ti.	27	
PA_kd_15:27.6.7	Bhagavato etamatthaṁ ārocesuṁ.	27	
PA_kd_15:27.6.8	“Na, bhikkhave, uccāvacā kaṇṇamalaharaṇiyo dhāretabbā.	27	
PA_kd_15:27.6.9	Yo dhāreyya, āpatti dukkaṭassāti.	27	
PA_kd_15:27.6.10	Anujānāmi, bhikkhave, aṭṭhimayaṁ dantamayaṁ visāṇamayaṁ naḷamayaṁ veḷumayaṁ kaṭṭhamayaṁ jatumayaṁ phalamayaṁ lohamayaṁ saṅkhanābhimayan”ti.	27	
PA_kd_15:28.1.1	Tena kho pana samayena chabbaggiyā bhikkhū bahuṁ lohabhaṇḍaṁ kaṁsabhaṇḍaṁ sannicayaṁ karonti.	28	
PA_kd_15:28.1.2	Manussā vihāracārikaṁ āhiṇḍantā passitvā ujjhāyanti khiyyanti vipācenti—	28	
PA_kd_15:28.1.3	“kathañhi nāma samaṇā sakyaputtiyā bahuṁ lohabhaṇḍaṁ kaṁsabhaṇḍaṁ sannicayaṁ karissanti, seyyathāpi kaṁsapattharikā”ti.	28	
PA_kd_15:28.1.4	Bhagavato etamatthaṁ ārocesuṁ.	28	
PA_kd_15:28.1.5	“Na, bhikkhave, bahuṁ lohabhaṇḍaṁ kaṁsabhaṇḍaṁ sannicayo kātabbo.	28	
PA_kd_15:28.1.6	Yo kareyya, āpatti dukkaṭassā”ti.	28	
PA_kd_15:28.2.1	Tena kho pana samayena bhikkhū añjanimpi añjanisalākampi kaṇṇamalaharaṇimpi bandhanamattampi kukkuccāyanti.	28	
PA_kd_15:28.2.2	Bhagavato etamatthaṁ ārocesuṁ.	28	
PA_kd_15:28.2.3	“Anujānāmi, bhikkhave, añjaniṁ añjanisalākaṁ kaṇṇamalaharaṇiṁ bandhanamattan”ti.	28	
PA_kd_15:28.2.4	Tena kho pana samayena chabbaggiyā bhikkhū saṅghāṭipallatthikāya nisīdanti.	28	
PA_kd_15:28.2.5	Saṅghāṭiyā pattā lujjanti.	28	
PA_kd_15:28.2.6	Bhagavato etamatthaṁ ārocesuṁ.	28	
PA_kd_15:28.2.7	“Na, bhikkhave, saṅghāṭipallatthikāya nisīditabbaṁ.	28	
PA_kd_15:28.2.8	Yo nisīdeyya, āpatti dukkaṭassā”ti.	28	
PA_kd_15:28.2.9	Tena kho pana samayena aññataro bhikkhu gilāno hoti.	28	
PA_kd_15:28.2.10	Tassa vinā āyogena na phāsu hoti.	28	
PA_kd_15:28.2.11	Bhagavato etamatthaṁ ārocesuṁ.	28	
PA_kd_15:28.2.12	“Anujānāmi, bhikkhave, āyogan”ti.	28	
PA_kd_15:28.2.13	Atha kho bhikkhūnaṁ etadahosi—	28	
PA_kd_15:28.2.14	“kathaṁ nu kho āyogo kātabbo”ti?	28	
PA_kd_15:28.2.15	Bhagavato etamatthaṁ ārocesuṁ.	28	
PA_kd_15:28.2.16	“Anujānāmi, bhikkhave, tantakaṁ vemaṁ kavaṭaṁ salākaṁ sabbaṁ tantabhaṇḍakan”ti.	28	
PA_kd_15:29.1.1	Tena kho pana samayena aññataro bhikkhu akāyabandhano gāmaṁ piṇḍāya pāvisi.	29	
PA_kd_15:29.1.2	Tassa rathikāya antaravāsako pabhassittha.	29	
PA_kd_15:29.1.3	Manussā ukkuṭṭhimakaṁsu.	29	
PA_kd_15:29.1.4	So bhikkhu maṅku ahosi.	29	
PA_kd_15:29.1.5	Atha kho so bhikkhu ārāmaṁ gantvā bhikkhūnaṁ etamatthaṁ ārocesi.	29	
PA_kd_15:29.1.6	Bhikkhū bhagavato etamatthaṁ ārocesuṁ.	29	
PA_kd_15:29.1.7	“Na, bhikkhave, akāyabandhanena gāmo pavisitabbo.	29	
PA_kd_15:29.1.8	Yo paviseyya, āpatti dukkaṭassa.	29	
PA_kd_15:29.1.9	Anujānāmi, bhikkhave, kāyabandhanan”ti.	29	
PA_kd_15:29.2.1	Tena kho pana samayena chabbaggiyā bhikkhū uccāvacāni kāyabandhanāni dhārenti—	29	
PA_kd_15:29.2.2	kalābukaṁ, deḍḍubhakaṁ, murajaṁ, maddavīṇaṁ.	29	
PA_kd_15:29.2.3	Manussā ujjhāyanti khiyyanti vipācenti—	29	
PA_kd_15:29.2.4	“seyyathāpi gihī kāmabhogino”ti.	29	
PA_kd_15:29.2.5	Bhagavato etamatthaṁ ārocesuṁ.	29	
PA_kd_15:29.2.6	“Na, bhikkhave, uccāvacāni kāyabandhanāni dhāretabbāni—	29	
PA_kd_15:29.2.7	kalābukaṁ, deḍḍubhakaṁ, murajaṁ, maddavīṇaṁ.	29	
PA_kd_15:29.2.8	Yo dhāreyya, āpatti dukkaṭassa.	29	
PA_kd_15:29.2.9	Anujānāmi, bhikkhave, dve kāyabandhanāni—	29	
PA_kd_15:29.2.10	paṭṭikaṁ, sūkarantakan”ti.	29	
PA_kd_15:29.2.11	Kāyabandhanassa dasā jīranti …pe…	29	
PA_kd_15:29.2.12	“anujānāmi, bhikkhave, murajaṁ maddavīṇan”ti.	29	
PA_kd_15:29.2.13	Kāyabandhanassa anto jīrati …pe…	29	
PA_kd_15:29.2.14	“anujānāmi, bhikkhave, sobhaṇaṁ guṇakan”ti.	29	
PA_kd_15:29.2.15	Kāyabandhanassa pavananto jīrati …pe…	29	
PA_kd_15:29.2.16	“anujānāmi, bhikkhave, vidhan”ti.	29	
PA_kd_15:29.2.17	Tena kho pana samayena chabbaggiyā bhikkhū uccāvace vidhe dhārenti sovaṇṇamayaṁ rūpiyamayaṁ.	29	
PA_kd_15:29.2.18	Manussā ujjhāyanti khiyyanti vipācenti—	29	
PA_kd_15:29.2.19	“seyyathāpi gihī kāmabhogino”ti.	29	
PA_kd_15:29.2.20	Bhagavato etamatthaṁ ārocesuṁ.	29	
PA_kd_15:29.2.21	“Na, bhikkhave, uccāvacā vidhā dhāretabbā.	29	
PA_kd_15:29.2.22	Yo dhāreyya, āpatti dukkaṭassa.	29	
PA_kd_15:29.2.23	Anujānāmi, bhikkhave, aṭṭhimayaṁ …pe…	29	
PA_kd_15:29.2.24	saṅkhanābhimayaṁ suttamayan”ti.	29	
PA_kd_15:29.3.1	Tena kho pana samayena āyasmā ānando lahukā saṅghāṭiyo pārupitvā gāmaṁ piṇḍāya pāvisi.	29	
PA_kd_15:29.3.2	Vātamaṇḍalikāya saṅghāṭiyo ukkhipiyiṁsu.	29	
PA_kd_15:29.3.3	Atha kho āyasmā ānando ārāmaṁ gantvā bhikkhūnaṁ etamatthaṁ ārocesi.	29	
PA_kd_15:29.3.4	Bhikkhū bhagavato etamatthaṁ ārocesuṁ.	29	
PA_kd_15:29.3.5	“Anujānāmi, bhikkhave, gaṇṭhikaṁ pāsakan”ti.	29	
PA_kd_15:29.3.6	Tena kho pana samayena chabbaggiyā bhikkhū uccāvacā gaṇṭhikāyo dhārenti sovaṇṇamayaṁ rūpiyamayaṁ.	29	
PA_kd_15:29.3.7	Manussā ujjhāyanti khiyyanti vipācenti—	29	
PA_kd_15:29.3.8	“seyyathāpi gihī kāmabhogino”ti.	29	
PA_kd_15:29.3.9	Bhagavato etamatthaṁ ārocesuṁ.	29	
PA_kd_15:29.3.10	“Na, bhikkhave, uccāvacā gaṇṭhikā dhāretabbā.	29	
PA_kd_15:29.3.11	Yo dhāreyya, āpatti dukkaṭassa.	29	
PA_kd_15:29.3.12	Anujānāmi, bhikkhave, aṭṭhimayaṁ dantamayaṁ visāṇamayaṁ naḷamayaṁ veḷumayaṁ kaṭṭhamayaṁ jatumayaṁ phalamayaṁ lohamayaṁ saṅkhanābhimayaṁ suttamayan”ti.	29	
PA_kd_15:29.3.13	Tena kho pana samayena bhikkhū gaṇṭhikampi pāsakampi cīvare appenti.	29	
PA_kd_15:29.3.14	Cīvaraṁ jīrati.	29	
PA_kd_15:29.3.15	Bhagavato etamatthaṁ ārocesuṁ.	29	
PA_kd_15:29.3.16	“Anujānāmi, bhikkhave, gaṇṭhikaphalakaṁ pāsakaphalakan”ti.	29	
PA_kd_15:29.3.17	Gaṇṭhikaphalakampi pāsakaphalakampi ante appenti.	29	
PA_kd_15:29.3.18	Koṭṭo vivariyati.	29	
PA_kd_15:29.3.19	Bhagavato etamatthaṁ ārocesuṁ.	29	
PA_kd_15:29.3.20	“Anujānāmi, bhikkhave, gaṇṭhikaphalakaṁ ante appetuṁ;	29	
PA_kd_15:29.3.21	pāsakaphalakaṁ sattaṅgulaṁ vā aṭṭhaṅgulaṁ vā ogāhetvā appetun”ti.	29	
PA_kd_15:29.4.1	Tena kho pana samayena chabbaggiyā bhikkhū gihinivatthaṁ nivāsenti—	29	
PA_kd_15:29.4.2	hatthisoṇḍakaṁ, macchavāḷakaṁ, catukaṇṇakaṁ, tālavaṇṭakaṁ, satavalikaṁ.	29	
PA_kd_15:29.4.3	Manussā ujjhāyanti khiyyanti vipācenti—	29	
PA_kd_15:29.4.4	“seyyathāpi gihī kāmabhogino”ti.	29	
PA_kd_15:29.4.5	Bhagavato etamatthaṁ ārocesuṁ.	29	
PA_kd_15:29.4.6	“Na, bhikkhave, gihinivatthaṁ nivāsetabbaṁ—	29	
PA_kd_15:29.4.7	hatthisoṇḍakaṁ, macchavāḷakaṁ, catukaṇṇakaṁ, tālavaṇṭakaṁ, satavalikaṁ.	29	
PA_kd_15:29.4.8	Yo nivāseyya, āpatti dukkaṭassā”ti.	29	
PA_kd_15:29.4.9	Tena kho pana samayena chabbaggiyā bhikkhū gihipārutaṁ pārupanti.	29	
PA_kd_15:29.4.10	Manussā ujjhāyanti khiyyanti vipācenti—	29	
PA_kd_15:29.4.11	“seyyathāpi gihī kāmabhogino”ti.	29	
PA_kd_15:29.4.12	Bhagavato etamatthaṁ ārocesuṁ.	29	
PA_kd_15:29.4.13	“Na, bhikkhave, gihipārutaṁ pārupitabbaṁ.	29	
PA_kd_15:29.4.14	Yo pārupeyya, āpatti dukkaṭassā”ti.	29	
PA_kd_15:29.5.1	Tena kho pana samayena chabbaggiyā bhikkhū saṁvelliyaṁ nivāsenti.	29	
PA_kd_15:29.5.2	Manussā ujjhāyanti khiyyanti vipācenti—	29	
PA_kd_15:29.5.3	“seyyathāpi rañño muṇḍavaṭṭī”ti.	29	
PA_kd_15:29.5.4	Bhagavato etamatthaṁ ārocesuṁ.	29	
PA_kd_15:29.5.5	“Na, bhikkhave, saṁvelliyaṁ nivāsetabbaṁ.	29	
PA_kd_15:29.5.6	Yo nivāseyya, āpatti dukkaṭassā”ti.	29	
PA_kd_15:30.1.1	Tena kho pana samayena chabbaggiyā bhikkhū ubhatokājaṁ haranti.	30	
PA_kd_15:30.1.2	Manussā ujjhāyanti khiyyanti vipācenti—	30	
PA_kd_15:30.1.3	“seyyathāpi rañño muṇḍavaṭṭī”ti.	30	
PA_kd_15:30.1.4	Bhagavato etamatthaṁ ārocesuṁ.	30	
PA_kd_15:30.1.5	“Na, bhikkhave, ubhatokājaṁ haritabbaṁ.	30	
PA_kd_15:30.1.6	Yo hareyya, āpatti dukkaṭassa.	30	
PA_kd_15:30.1.7	Anujānāmi, bhikkhave, ekatokājaṁ antarākājaṁ sīsabhāraṁ khandhabhāraṁ kaṭibhāraṁ olambakan”ti.	30	
PA_kd_15:31.1.1	Tena kho pana samayena bhikkhū dantakaṭṭhaṁ na khādanti.	31	
PA_kd_15:31.1.2	Mukhaṁ duggandhaṁ hoti.	31	
PA_kd_15:31.1.3	Bhagavato etamatthaṁ ārocesuṁ.	31	
PA_kd_15:31.1.4	“Pañcime, bhikkhave, ādīnavā dantakaṭṭhassa akhādane.	31	
PA_kd_15:31.1.5	Acakkhussaṁ, mukhaṁ duggandhaṁ hoti, rasaharaṇiyo na visujjhanti, pittaṁ semhaṁ bhattaṁ pariyonandhati, bhattamassa nacchādeti—	31	
PA_kd_15:31.1.6	ime kho, bhikkhave, pañca ādīnavā dantakaṭṭhassa akhādane.	31	
PA_kd_15:31.1.7	Pañcime, bhikkhave, ānisaṁsā dantakaṭṭhassa khādane.	31	
PA_kd_15:31.1.8	Cakkhussaṁ, mukhaṁ na duggandhaṁ hoti, rasaharaṇiyo visujjhanti, pittaṁ semhaṁ bhattaṁ na pariyonandhati, bhattamassa chādeti—	31	
PA_kd_15:31.1.9	ime kho, bhikkhave, pañca ānisaṁsā dantakaṭṭhassa khādane.	31	
PA_kd_15:31.1.10	Anujānāmi, bhikkhave, dantakaṭṭhan”ti.	31	
PA_kd_15:31.2.1	Tena kho pana samayena chabbaggiyā bhikkhū dīghāni dantakaṭṭhāni khādanti, teheva sāmaṇeraṁ ākoṭenti.	31	
PA_kd_15:31.2.2	Bhagavato etamatthaṁ ārocesuṁ.	31	
PA_kd_15:31.2.3	“Na, bhikkhave, dīghaṁ dantakaṭṭhaṁ khāditabbaṁ.	31	
PA_kd_15:31.2.4	Yo khādeyya, āpatti dukkaṭassa.	31	
PA_kd_15:31.2.5	Anujānāmi, bhikkhave, aṭṭhaṅgulaparamaṁ dantakaṭṭhaṁ, na ca tena sāmaṇero ākoṭetabbo.	31	
PA_kd_15:31.2.6	Yo ākoṭeyya, āpatti dukkaṭassā”ti.	31	
PA_kd_15:31.2.7	Tena kho pana samayena aññatarassa bhikkhuno atimaṭāhakaṁ dantakaṭṭhaṁ khādantassa kaṇṭhe vilaggaṁ hoti.	31	
PA_kd_15:31.2.8	Bhagavato etamatthaṁ ārocesuṁ.	31	
PA_kd_15:31.2.9	“Na, bhikkhave, atimaṭāhakaṁ dantakaṭṭhaṁ khāditabbaṁ.	31	
PA_kd_15:31.2.10	Yo khādeyya, āpatti dukkaṭassa.	31	
PA_kd_15:31.2.11	Anujānāmi, bhikkhave, caturaṅgulapacchimaṁ dantakaṭṭhan”ti.	31	
PA_kd_15:32.1.1	Tena kho pana samayena chabbaggiyā bhikkhū dāyaṁ ālimpenti.	32	
PA_kd_15:32.1.2	Manussā ujjhāyanti khiyyanti vipācenti—	32	
PA_kd_15:32.1.3	“seyyathāpi davaḍāhakā”ti.	32	
PA_kd_15:32.1.4	Bhagavato etamatthaṁ ārocesuṁ.	32	
PA_kd_15:32.1.5	“Na, bhikkhave, dāyo ālimpitabbo.	32	
PA_kd_15:32.1.6	Yo ālimpeyya, āpatti dukkaṭassā”ti.	32	
PA_kd_15:32.1.7	Tena kho pana samayena vihārā tiṇagahanā honti, davaḍāhe ḍayhamāne vihārā ḍayhanti.	32	
PA_kd_15:32.1.8	Bhikkhū kukkuccāyanti paṭaggiṁ dātuṁ, parittaṁ kātuṁ.	32	
PA_kd_15:32.1.9	Bhagavato etamatthaṁ ārocesuṁ.	32	
PA_kd_15:32.1.10	“Anujānāmi, bhikkhave, davaḍāhe ḍayhamāne paṭaggiṁ dātuṁ, parittaṁ kātun”ti.	32	
PA_kd_15:32.2.1	Tena kho pana samayena chabbaggiyā bhikkhū rukkhaṁ abhiruhanti, rukkhā rukkhaṁ saṅkamanti.	32	
PA_kd_15:32.2.2	Manussā ujjhāyanti khiyyanti vipācenti—	32	
PA_kd_15:32.2.3	“seyyathāpi makkaṭā”ti.	32	
PA_kd_15:32.2.4	Bhagavato etamatthaṁ ārocesuṁ.	32	
PA_kd_15:32.2.5	“Na, bhikkhave, rukkho abhiruhitabbo.	32	
PA_kd_15:32.2.6	Yo abhiruheyya, āpatti dukkaṭassā”ti.	32	
PA_kd_15:32.2.7	Tena kho pana samayena aññatarassa bhikkhuno kosalesu janapade sāvatthiṁ gacchantassa antarāmagge hatthī pariyuṭṭhāti.	32	
PA_kd_15:32.2.8	Atha kho so bhikkhu rukkhamūlaṁ upadhāvitvā kukkuccāyanto rukkhaṁ na abhiruhi.	32	
PA_kd_15:32.2.9	So hatthī aññena agamāsi.	32	
PA_kd_15:32.2.10	Atha kho so bhikkhu sāvatthiṁ gantvā bhikkhūnaṁ etamatthaṁ ārocesi.	32	
PA_kd_15:32.2.11	Bhikkhū bhagavato etamatthaṁ ārocesuṁ.	32	
PA_kd_15:32.2.12	“Anujānāmi, bhikkhave, sati karaṇīye porisaṁ rukkhaṁ abhiruhituṁ āpadāsu yāvadatthan”ti.	32	
PA_kd_15:33.1.1	Tena kho pana samayena yameḷakekuṭā nāma bhikkhū dve bhātikā honti brāhmaṇajātikā kalyāṇavācā kalyāṇavākkaraṇā.	33	
PA_kd_15:33.1.2	Te yena bhagavā tenupasaṅkamiṁsu, upasaṅkamitvā bhagavantaṁ abhivādetvā ekamantaṁ nisīdiṁsu.	33	
PA_kd_15:33.1.3	Ekamantaṁ nisinnā kho te bhikkhū bhagavantaṁ etadavocuṁ—	33	
PA_kd_15:33.1.4	“etarahi, bhante, bhikkhū nānānāmā nānāgottā nānājaccā nānākulā pabbajitā.	33	
PA_kd_15:33.1.5	Te sakāya niruttiyā buddhavacanaṁ dūsenti.	33	
PA_kd_15:33.1.6	Handa mayaṁ, bhante, buddhavacanaṁ chandaso āropemā”ti.	33	
PA_kd_15:33.1.7	Vigarahi buddho bhagavā …pe…	33	
PA_kd_15:33.1.8	kathañhi nāma tumhe, moghapurisā, evaṁ vakkhatha—	33	
PA_kd_15:33.1.9	“handa mayaṁ, bhante, buddhavacanaṁ chandaso āropemā”ti.	33	
PA_kd_15:33.1.10	Netaṁ, moghapurisā, appasannānaṁ vā pasādāya …pe…	33	
PA_kd_15:33.1.11	vigarahitvā …pe…	33	
PA_kd_15:33.1.12	dhammiṁ kathaṁ katvā bhikkhū āmantesi—	33	
PA_kd_15:33.1.13	“na, bhikkhave, buddhavacanaṁ chandaso āropetabbaṁ.	33	
PA_kd_15:33.1.14	Yo āropeyya, āpatti dukkaṭassa.	33	
PA_kd_15:33.1.15	Anujānāmi, bhikkhave, sakāya niruttiyā buddhavacanaṁ pariyāpuṇitun”ti.	33	
PA_kd_15:33.2.1	Tena kho pana samayena chabbaggiyā bhikkhū lokāyataṁ pariyāpuṇanti.	33	
PA_kd_15:33.2.2	Manussā ujjhāyanti khiyyanti vipācenti—	33	
PA_kd_15:33.2.3	“seyyathāpi gihī kāmabhogino”ti.	33	
PA_kd_15:33.2.4	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	33	
PA_kd_15:33.2.5	Atha kho te bhikkhū bhagavato etamatthaṁ ārocesuṁ.	33	
PA_kd_15:33.2.6	“Api nu kho, bhikkhave, lokāyate sāradassāvī imasmiṁ dhammavinaye vuddhiṁ viruḷhiṁ vepullaṁ āpajjeyyā”ti?	33	
PA_kd_15:33.2.7	“No hetaṁ, bhante”.	33	
PA_kd_15:33.2.8	“Imasmiṁ vā pana dhammavinaye sāradassāvī lokāyataṁ pariyāpuṇeyyā”ti?	33	
PA_kd_15:33.2.9	“No hetaṁ, bhante”.	33	
PA_kd_15:33.2.10	“Na, bhikkhave, lokāyataṁ pariyāpuṇitabbaṁ.	33	
PA_kd_15:33.2.11	Yo pariyāpuṇeyya, āpatti dukkaṭassā”ti.	33	
PA_kd_15:33.2.12	Tena kho pana samayena chabbaggiyā bhikkhū lokāyataṁ vācenti.	33	
PA_kd_15:33.2.13	Manussā ujjhāyanti khiyyanti vipācenti—	33	
PA_kd_15:33.2.14	“seyyathāpi gihī kāmabhogino”ti.	33	
PA_kd_15:33.2.15	Bhagavato etamatthaṁ ārocesuṁ.	33	
PA_kd_15:33.2.16	“Na, bhikkhave, lokāyataṁ vācetabbaṁ.	33	
PA_kd_15:33.2.17	Yo vāceyya, āpatti dukkaṭassā”ti.	33	
PA_kd_15:33.2.18	Tena kho pana samayena chabbaggiyā bhikkhū tiracchānavijjaṁ pariyāpuṇanti.	33	
PA_kd_15:33.2.19	Manussā ujjhāyanti khiyyanti vipācenti—	33	
PA_kd_15:33.2.20	“seyyathāpi gihī kāmabhogino”ti.	33	
PA_kd_15:33.2.21	Bhagavato etamatthaṁ ārocesuṁ.	33	
PA_kd_15:33.2.22	“Na, bhikkhave, tiracchānavijjā pariyāpuṇitabbā.	33	
PA_kd_15:33.2.23	Yo pariyāpuṇeyya, āpatti dukkaṭassā”ti.	33	
PA_kd_15:33.2.24	Tena kho pana samayena chabbaggiyā bhikkhū tiracchānavijjaṁ vācenti.	33	
PA_kd_15:33.2.25	Manussā ujjhāyanti khiyyanti vipācenti—	33	
PA_kd_15:33.2.26	“seyyathāpi gihī kāmabhogino”ti.	33	
PA_kd_15:33.2.27	Bhagavato etamatthaṁ ārocesuṁ.	33	
PA_kd_15:33.2.28	“Na, bhikkhave, tiracchānavijjā vācetabbā.	33	
PA_kd_15:33.2.29	Yo vāceyya, āpatti dukkaṭassā”ti.	33	
PA_kd_15:33.3.1	Tena kho pana samayena bhagavā mahatiyā parisāya parivuto dhammaṁ desento khipi.	33	
PA_kd_15:33.3.2	Bhikkhū—	33	
PA_kd_15:33.3.3	“jīvatu, bhante, bhagavā;	33	
PA_kd_15:33.3.4	jīvatu sugato”ti—	33	
PA_kd_15:33.3.5	uccāsaddaṁ mahāsaddaṁ akaṁsu.	33	
PA_kd_15:33.3.6	Tena saddena dhammakathā antarā ahosi.	33	
PA_kd_15:33.3.7	Atha kho bhagavā bhikkhū āmantesi—	33	
PA_kd_15:33.3.8	“api nu kho, bhikkhave, khipite ‘jīvā’ti vutto tappaccayā jīveyya vā mareyya vā”ti?	33	
PA_kd_15:33.3.9	“No hetaṁ, bhante”.	33	
PA_kd_15:33.3.10	“Na, bhikkhave, khipite ‘jīvā’ti vattabbo.	33	
PA_kd_15:33.3.11	Yo vadeyya, āpatti dukkaṭassā”ti.	33	
PA_kd_15:33.3.12	Tena kho pana samayena manussā bhikkhūnaṁ khipite “jīvatha, bhante”ti vadanti.	33	
PA_kd_15:33.3.13	Bhikkhū kukkuccāyantā nālapanti.	33	
PA_kd_15:33.3.14	Manussā ujjhāyanti khiyyanti vipācenti—	33	
PA_kd_15:33.3.15	“kathañhi nāma samaṇā sakyaputtiyā ‘jīvatha, bhante’ti vuccamānā nālapissantī”ti.	33	
PA_kd_15:33.3.16	Bhagavato etamatthaṁ ārocesuṁ.	33	
PA_kd_15:33.3.17	“Gihī, bhikkhave, maṅgalikā.	33	
PA_kd_15:33.3.18	Anujānāmi, bhikkhave, gihīnaṁ ‘jīvatha, bhante’ti vuccamānena ‘ciraṁ jīvā’ti vattun”ti.	33	
PA_kd_15:34.1.1	Tena kho pana samayena bhagavā mahatiyā parisāya parivuto dhammaṁ desento nisinno hoti.	34	
PA_kd_15:34.1.2	Aññatarena bhikkhunā lasuṇaṁ khāyitaṁ hoti.	34	
PA_kd_15:34.1.3	So—	34	
PA_kd_15:34.1.4	mā bhikkhū byābādhiṁsūti—	34	
PA_kd_15:34.1.5	ekamantaṁ nisīdi.	34	
PA_kd_15:34.1.6	Addasā kho bhagavā taṁ bhikkhuṁ ekamantaṁ nisinnaṁ.	34	
PA_kd_15:34.1.7	Disvāna bhikkhū āmantesi—	34	
PA_kd_15:34.1.8	“kiṁ nu kho so, bhikkhave, bhikkhu ekamantaṁ nisinno”ti?	34	
PA_kd_15:34.1.9	“Etena, bhante, bhikkhunā lasuṇaṁ khāyitaṁ.	34	
PA_kd_15:34.1.10	So—	34	
PA_kd_15:34.1.11	mā bhikkhū byābādhiṁsūti—	34	
PA_kd_15:34.1.12	ekamantaṁ nisinno”ti.	34	
PA_kd_15:34.1.13	“Api nu kho, bhikkhave, taṁ khāditabbaṁ, yaṁ khāditvā evarūpāya dhammakathāya paribāhiyo assā”ti?	34	
PA_kd_15:34.1.14	“No hetaṁ, bhante”.	34	
PA_kd_15:34.1.15	“Na, bhikkhave, lasuṇaṁ khāditabbaṁ.	34	
PA_kd_15:34.1.16	Yo khādeyya, āpatti dukkaṭassā”ti.	34	
PA_kd_15:34.2.1	Tena kho pana samayena āyasmato sāriputtassa udaravātābādho hoti.	34	
PA_kd_15:34.2.2	Atha kho āyasmā mahāmoggallāno yenāyasmā sāriputto tenupasaṅkami, upasaṅkamitvā āyasmantaṁ sāriputtaṁ etadavoca—	34	
PA_kd_15:34.2.3	“pubbe te, āvuso sāriputta, udaravātābādho kena phāsu hotī”ti?	34	
PA_kd_15:34.2.4	“Lasuṇena me, āvuso”ti.	34	
PA_kd_15:34.2.5	Bhagavato etamatthaṁ ārocesuṁ.	34	
PA_kd_15:34.2.6	“Anujānāmi, bhikkhave, ābādhappaccayā lasuṇaṁ khāditun”ti.	34	
PA_kd_15:35.1.1	Tena kho pana samayena bhikkhū ārāme tahaṁ tahaṁ passāvaṁ karonti.	35	
PA_kd_15:35.1.2	Ārāmo dussati.	35	
PA_kd_15:35.1.3	Bhagavato etamatthaṁ ārocesuṁ.	35	
PA_kd_15:35.1.4	“Anujānāmi, bhikkhave, ekamantaṁ passāvaṁ kātun”ti.	35	
PA_kd_15:35.1.5	Ārāmo duggandho hoti …pe…	35	
PA_kd_15:35.1.6	“anujānāmi, bhikkhave, passāvakumbhin”ti.	35	
PA_kd_15:35.1.7	Dukkhaṁ nisinnā passāvaṁ karonti …pe…	35	
PA_kd_15:35.1.8	“anujānāmi, bhikkhave, passāvapādukan”ti.	35	
PA_kd_15:35.1.9	Passāvapādukā pākaṭā honti.	35	
PA_kd_15:35.1.10	Bhikkhū hiriyanti passāvaṁ kātuṁ …pe…	35	
PA_kd_15:35.1.11	“anujānāmi, bhikkhave, parikkhipituṁ tayo pākāre—	35	
PA_kd_15:35.1.12	iṭṭhakāpākāraṁ, silāpākāraṁ, dārupākāran”ti.	35	
PA_kd_15:35.1.13	Passāvakumbhī apārutā duggandhā hoti …pe…	35	
PA_kd_15:35.1.14	“anujānāmi, bhikkhave, apidhānan”ti.	35	
PA_kd_15:35.2.1	Tena kho pana samayena bhikkhū ārāme tahaṁ tahaṁ vaccaṁ karonti.	35	
PA_kd_15:35.2.2	Ārāmo dussati.	35	
PA_kd_15:35.2.3	Bhagavato etamatthaṁ ārocesuṁ.	35	
PA_kd_15:35.2.4	“Anujānāmi, bhikkhave, ekamantaṁ vaccaṁ kātun”ti.	35	
PA_kd_15:35.2.5	Ārāmo duggandho hoti …pe…	35	
PA_kd_15:35.2.6	“anujānāmi, bhikkhave, vaccakūpan”ti.	35	
PA_kd_15:35.2.7	Vaccakūpassa kūlaṁ lujjati …pe…	35	
PA_kd_15:35.2.8	“anujānāmi, bhikkhave, cinituṁ tayo caye—	35	
PA_kd_15:35.2.9	iṭṭhakācayaṁ, silācayaṁ, dārucayan”ti.	35	
PA_kd_15:35.2.10	Vaccakūpo nīcavatthuko hoti, udakena otthariyyati …pe…	35	
PA_kd_15:35.2.11	“anujānāmi, bhikkhave, uccavatthukaṁ kātun”ti.	35	
PA_kd_15:35.2.12	Cayo paripatati …pe…	35	
PA_kd_15:35.2.13	“anujānāmi, bhikkhave, cinituṁ tayo caye—	35	
PA_kd_15:35.2.14	iṭṭhakācayaṁ, silācayaṁ, dārucayan”ti.	35	
PA_kd_15:35.2.15	Ārohantā vihaññanti …pe…	35	
PA_kd_15:35.2.16	“anujānāmi, bhikkhave, tayo sopāne—	35	
PA_kd_15:35.2.17	iṭṭhakāsopānaṁ, silāsopānaṁ, dārusopānan”ti.	35	
PA_kd_15:35.2.18	Ārohantā paripatanti …pe…	35	
PA_kd_15:35.2.19	“anujānāmi, bhikkhave, ālambanabāhan”ti.	35	
PA_kd_15:35.2.20	Ante nisinnā vaccaṁ karontā paripatanti …pe…	35	
PA_kd_15:35.2.21	“anujānāmi, bhikkhave, santharitvā majjhe chiddaṁ katvā vaccaṁ kātun”ti.	35	
PA_kd_15:35.2.22	Dukkhaṁ nisinnā vaccaṁ karonti …pe…	35	
PA_kd_15:35.2.23	“anujānāmi, bhikkhave, vaccapādukan”ti.	35	
PA_kd_15:35.3.1	Bahiddhā passāvaṁ karonti …pe…	35	
PA_kd_15:35.3.2	“anujānāmi, bhikkhave, passāvadoṇikan”ti.	35	
PA_kd_15:35.3.3	Avalekhanakaṭṭhaṁ na hoti …pe…	35	
PA_kd_15:35.3.4	“anujānāmi, bhikkhave, avalekhanakaṭṭhan”ti.	35	
PA_kd_15:35.3.5	Avalekhanapiṭharo na hoti …pe…	35	
PA_kd_15:35.3.6	“anujānāmi, bhikkhave, avalekhanapiṭharan”ti.	35	
PA_kd_15:35.3.7	Vaccakūpo apāruto duggandho hoti …pe…	35	
PA_kd_15:35.3.8	“anujānāmi, bhikkhave, apidhānan”ti.	35	
PA_kd_15:35.3.9	Ajjhokāse vaccaṁ karontā sītenapi uṇhenapi kilamanti …pe…	35	
PA_kd_15:35.3.10	“anujānāmi, bhikkhave, vaccakuṭin”ti.	35	
PA_kd_15:35.3.11	Vaccakuṭiyā kavāṭaṁ na hoti …pe…	35	
PA_kd_15:35.3.12	“anujānāmi, bhikkhave, kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tāḷacchiddaṁ āviñchanacchiddaṁ āviñchanarajjun”ti.	35	
PA_kd_15:35.3.13	Vaccakuṭiyā tiṇacuṇṇaṁ paripatati …pe…	35	
PA_kd_15:35.3.14	“anujānāmi, bhikkhave, ogumphetvā ullittāvalittaṁ kātuṁ—	35	
PA_kd_15:35.3.15	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjun”ti.	35	
PA_kd_15:35.3.16	Tena kho pana samayena aññataro bhikkhu jarādubbalo vaccaṁ katvā vuṭṭhahanto paripatati.	35	
PA_kd_15:35.3.17	Bhagavato etamatthaṁ ārocesuṁ.	35	
PA_kd_15:35.3.18	“Anujānāmi, bhikkhave, olambakan”ti.	35	
PA_kd_15:35.3.19	Vaccakuṭi aparikkhittā hoti …pe…	35	
PA_kd_15:35.3.20	“anujānāmi, bhikkhave, parikkhipituṁ tayo pākāre—	35	
PA_kd_15:35.3.21	iṭṭhakāpākāraṁ, silāpākāraṁ, dārupākāran”ti.	35	
PA_kd_15:35.4.1	Koṭṭhako na hoti …pe…	35	
PA_kd_15:35.4.2	“ anujānāmi, bhikkhave, koṭṭhakan”ti.	35	
PA_kd_15:35.4.3	Koṭṭhakassa kavāṭaṁ na hoti …pe…	35	
PA_kd_15:35.4.4	“anujānāmi, bhikkhave, kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tāḷacchiddaṁ āviñchanacchiddaṁ āviñchanarajjun”ti.	35	
PA_kd_15:35.4.5	Koṭṭhake tiṇacuṇṇaṁ paripatati …pe…	35	
PA_kd_15:35.4.6	“anujānāmi, bhikkhave, ogumphetvā ullittāvalittaṁ kātuṁ—	35	
PA_kd_15:35.4.7	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikan”ti.	35	
PA_kd_15:35.4.8	Pariveṇaṁ cikkhallaṁ hoti …pe…	35	
PA_kd_15:35.4.9	“anujānāmi, bhikkhave, marumbaṁ pakiritun”ti.	35	
PA_kd_15:35.4.10	Na pariyāpuṇanti …pe…	35	
PA_kd_15:35.4.11	“anujānāmi, bhikkhave, padarasilaṁ nikkhipitun”ti.	35	
PA_kd_15:35.4.12	Udakaṁ santiṭṭhati …pe…	35	
PA_kd_15:35.4.13	“anujānāmi, bhikkhave, udakaniddhamanan”ti.	35	
PA_kd_15:35.4.14	Ācamanakumbhī na hoti …pe…	35	
PA_kd_15:35.4.15	“anujānāmi, bhikkhave, ācamanakumbhin”ti.	35	
PA_kd_15:35.4.16	Ācamanasarāvako na hoti …pe…	35	
PA_kd_15:35.4.17	“anujānāmi, bhikkhave, ācamanasarāvakan”ti.	35	
PA_kd_15:35.4.18	Dukkhaṁ nisinnā ācamenti …pe…	35	
PA_kd_15:35.4.19	“anujānāmi, bhikkhave, ācamanapādukan”ti.	35	
PA_kd_15:35.4.20	Ācamanapādukā pākaṭā honti, bhikkhū hiriyanti ācametuṁ …pe…	35	
PA_kd_15:35.4.21	“anujānāmi, bhikkhave, parikkhipituṁ tayo pākāre—	35	
PA_kd_15:35.4.22	iṭṭhakāpākāraṁ, silāpākāraṁ, dārupākāran”ti.	35	
PA_kd_15:35.4.23	Ācamanakumbhī apārutā hoti, tiṇacuṇṇehipi paṁsukehipi okiriyyati …pe…	35	
PA_kd_15:35.4.24	“anujānāmi, bhikkhave, apidhānan”ti.	35	
PA_kd_15:36.1.1	Tena kho pana samayena chabbaggiyā bhikkhū evarūpaṁ anācāraṁ ācaranti—	36	
PA_kd_15:36.1.2_0	mālāvacchaṁ ropentipi ropāpentipi, siñcantipi siñcāpentipi, ocinantipi ocināpentipi,	36	
PA_kd_15:36.1.2_1	ganthentipi ganthāpentipi, ekatovaṇṭikamālaṁ karontipi kārāpentipi, ubhatovaṇṭikamālaṁ	36	
PA_kd_15:36.1.2_2	karontipi kārāpentipi, mañjarikaṁ karontipi kārāpentipi, vidhūtikaṁ karontipi kārāpentipi,	36	
PA_kd_15:36.1.2_3	vaṭaṁsakaṁ karontipi kārāpentipi, āveḷaṁ karontipi kārāpentipi, uracchadaṁ karontipi kārāpentipi.	36	
PA_kd_15:36.1.3_0	Te kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ ekatovaṇṭikamālaṁ	36	
PA_kd_15:36.1.3_1	harantipi harāpentipi, ubhatovaṇṭikamālaṁ harantipi harāpentipi, mañjarikaṁ harantipi	36	
PA_kd_15:36.1.3_2	harāpentipi, vidhūtikaṁ harantipi harāpentipi, vaṭaṁsakaṁ harantipi harāpentipi,	36	
PA_kd_15:36.1.3_3	āveḷaṁ harantipi harāpentipi, uracchadaṁ harantipi harāpentipi.	36	
PA_kd_15:36.1.4_0	Te kulitthīhi kuladhītāhi kulakumārīhi kulasuṇhāhi kuladāsīhi saddhiṁ ekabhājanepi	36	
PA_kd_15:36.1.4_1	bhuñjanti, ekathālakepi pivanti, ekāsanepi nisīdanti, ekamañcepi tuvaṭṭenti, ekattharaṇāpi	36	
PA_kd_15:36.1.4_2	tuvaṭṭenti, ekapāvuraṇāpi tuvaṭṭenti, ekattharaṇapāvuraṇāpi tuvaṭṭenti, vikālepi	36	
PA_kd_15:36.1.4_3	bhuñjanti, majjampi pivanti, mālāgandhavilepanampi dhārenti, naccantipi, gāyantipi,	36	
PA_kd_15:36.1.4_4	vādentipi, lāsentipi;	36	
PA_kd_15:36.1.5	naccantiyāpi naccanti, naccantiyāpi gāyanti, naccantiyāpi vādenti, naccantiyāpi lāsenti …pe…	36	
PA_kd_15:36.1.6	lāsentiyāpi naccanti, lāsentiyāpi gāyanti, lāsentiyāpi vādenti, lāsentiyāpi lāsenti;	36	
PA_kd_15:36.1.7_0	aṭṭhapadepi kīḷanti, dasapadepi kīḷanti, ākāsepi kīḷanti, parihārapathepi kīḷanti,	36	
PA_kd_15:36.1.7_1	santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti,	36	
PA_kd_15:36.1.7_2	akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti,	36	
PA_kd_15:36.1.7_3	ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti,	36	
PA_kd_15:36.1.7_4	akkharikāyapi kīḷanti, manesikāyapi kīḷanti, yathāvajjenapi kīḷanti;	36	
PA_kd_15:36.1.8	hatthismimpi sikkhanti, assasmimpi sikkhanti, rathasmimpi sikkhanti, dhanusmimpi sikkhanti;	36	
PA_kd_15:36.1.9	tharusmimpi sikkhanti;	36	
PA_kd_15:36.1.10	hatthissapi purato dhāvanti, assassapi purato dhāvanti, rathassapi purato dhāvantipi ādhāvantipi;	36	
PA_kd_15:36.1.11	usseḷentipi, apphoṭentipi, nibbujjhantipi, muṭṭhīhipi yujjhanti;	36	
PA_kd_15:36.1.12	raṅgamajjhepi saṅghāṭiṁ pattharitvā naccakiṁ evaṁ vadanti—	36	
PA_kd_15:36.1.13	“idha, bhagini, naccassū”ti;	36	
PA_kd_15:36.1.14	nalāṭikampi denti;	36	
PA_kd_15:36.1.15	vividhampi anācāraṁ ācaranti.	36	
PA_kd_15:36.1.16	Bhagavato etamatthaṁ ārocesuṁ …pe…	36	
PA_kd_15:36.1.17	“na, bhikkhave, vividhaṁ anācāraṁ ācaritabbaṁ.	36	
PA_kd_15:36.1.18	Yo ācareyya, yathādhammo kāretabbo”ti.	36	
PA_kd_15:37.1.1	Tena kho pana samayena āyasmante uruvelakassape pabbajite saṅghassa bahuṁ lohabhaṇḍaṁ dārubhaṇḍaṁ mattikābhaṇḍaṁ uppannaṁ hoti.	37	
PA_kd_15:37.1.2	Atha kho bhikkhūnaṁ etadahosi—	37	
PA_kd_15:37.1.3	“kiṁ nu kho bhagavatā lohabhaṇḍaṁ anuññātaṁ, kiṁ ananuññātaṁ;	37	
PA_kd_15:37.1.4	kiṁ dārubhaṇḍaṁ anuññātaṁ, kiṁ ananuññātaṁ;	37	
PA_kd_15:37.1.5	kiṁ mattikābhaṇḍaṁ anuññātaṁ, kiṁ ananuññātan”ti?	37	
PA_kd_15:37.1.6	Bhagavato etamatthaṁ ārocesuṁ.	37	
PA_kd_15:37.1.7	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	37	
PA_kd_15:37.1.8_0	“anujānāmi, bhikkhave, ṭhapetvā paharaṇiṁ sabbaṁ lohabhaṇḍaṁ, ṭhapetvā āsandiṁ pallaṅkaṁ	37	
PA_kd_15:37.1.8_1	dārupattaṁ dārupādukaṁ sabbaṁ dārubhaṇḍaṁ, ṭhapetvā katakañca kumbhakārikañca sabbaṁ mattikābhaṇḍan”ti.	37	
PA_kd_15:37.1.9	Khuddakavatthukkhandhako pañcamo.	37	
PA_kd_15:37.1.10	Tassuddānaṁ	37	
PA_kd_15:37.1.11	Rukkhe thambhe ca kuṭṭe ca,	37	
PA_kd_15:37.1.12	aṭṭāne gandhasuttiyā;	37	
PA_kd_15:37.1.13	Vigayha mallako kacchu,	37	
PA_kd_15:37.1.14	jarā ca puthupāṇikā.	37	
PA_kd_15:37.1.15	Vallikāpi ca pāmaṅgo,	37	
PA_kd_15:37.1.16	kaṇṭhasuttaṁ na dhāraye;	37	
PA_kd_15:37.1.17	Kaṭi ovaṭṭi kāyuraṁ,	37	
PA_kd_15:37.1.18	hatthābharaṇamuddikā.	37	
PA_kd_15:37.1.19	Dīghe kocche phaṇe hatthe,	37	
PA_kd_15:37.1.20	sitthā udakatelake;	37	
PA_kd_15:37.1.21	Ādāsudapattavaṇā,	37	
PA_kd_15:37.1.22	ālepommaddacuṇṇanā.	37	
PA_kd_15:37.1.23	Lañchenti aṅgarāgañca,	37	
PA_kd_15:37.1.24	mukharāgaṁ tadūbhayaṁ;	37	
PA_kd_15:37.1.25	Cakkhurogaṁ giraggañca,	37	
PA_kd_15:37.1.26	āyataṁ sarabāhiraṁ.	37	
PA_kd_15:37.1.27	Ambapesisakalehi,	37	
PA_kd_15:37.1.28	ahicchindi ca candanaṁ;	37	
PA_kd_15:37.1.29	Uccāvacā pattamūlā,	37	
PA_kd_15:37.1.30	suvaṇṇo bahalā valī.	37	
PA_kd_15:37.1.31	Citrā dussati duggandho,	37	
PA_kd_15:37.1.32	uṇhe bhijjiṁsu miḍḍhiyā;	37	
PA_kd_15:37.1.33	Paribhaṇḍaṁ tiṇaṁ coḷaṁ,	37	
PA_kd_15:37.1.34	mālaṁ kuṇḍolikāya ca.	37	
PA_kd_15:37.1.35	Thavikā aṁsabaddhañca,	37	
PA_kd_15:37.1.36	tathā bandhanasuttakā;	37	
PA_kd_15:37.1.37	Khile mañce ca pīṭhe ca,	37	
PA_kd_15:37.1.38	aṅke chatte paṇāmanā.	37	
PA_kd_15:37.1.39	Tumbaghaṭichavasīsaṁ,	37	
PA_kd_15:37.1.40	calakāni paṭiggaho;	37	
PA_kd_15:37.1.41	Vipphālidaṇḍasovaṇṇaṁ,	37	
PA_kd_15:37.1.42	patte pesi ca nāḷikā.	37	
PA_kd_15:37.1.43	Kiṇṇasattu saritañca,	37	
PA_kd_15:37.1.44	madhusitthaṁ sipāṭikaṁ;	37	
PA_kd_15:37.1.45	Vikaṇṇaṁ bandhivisamaṁ,	37	
PA_kd_15:37.1.46	chamājirapahoti ca.	37	
PA_kd_15:37.1.47	Kaḷimbhaṁ moghasuttañca,	37	
PA_kd_15:37.1.48	adhotallaṁ upāhanā;	37	
PA_kd_15:37.1.49	Aṅgule paṭiggahañca,	37	
PA_kd_15:37.1.50	vitthakaṁ thavikabaddhakā.	37	
PA_kd_15:37.1.51	Ajjhokāse nīcavatthu,	37	
PA_kd_15:37.1.52	cayo cāpi vihaññare;	37	
PA_kd_15:37.1.53	Paripati tiṇacuṇṇaṁ,	37	
PA_kd_15:37.1.54	ullittaavalittakaṁ.	37	
PA_kd_15:37.1.55	Setaṁ kāḷakavaṇṇañca,	37	
PA_kd_15:37.1.56	parikammañca gerukaṁ;	37	
PA_kd_15:37.1.57	Mālākammaṁ latākammaṁ,	37	
PA_kd_15:37.1.58	makaradantakapāṭikaṁ.	37	
PA_kd_15:37.1.59	Cīvaravaṁsaṁ rajjuñca,	37	
PA_kd_15:37.1.60	anuññāsi vināyako;	37	
PA_kd_15:37.1.61	Ujjhitvā pakkamanti ca,	37	
PA_kd_15:37.1.62	kathinaṁ paribhijjati.	37	
PA_kd_15:37.1.63	Viniveṭhiyati kuṭṭepi,	37	
PA_kd_15:37.1.64	pattenādāya gacchare;	37	
PA_kd_15:37.1.65	Thavikā bandhasuttañca,	37	
PA_kd_15:37.1.66	bandhitvā ca upāhanā.	37	
PA_kd_15:37.1.67	Upāhanatthavikañca,	37	
PA_kd_15:37.1.68	aṁsabaddhañca suttakaṁ;	37	
PA_kd_15:37.1.69	Udakākappiyaṁ magge,	37	
PA_kd_15:37.1.70	parissāvanacoḷakaṁ.	37	
PA_kd_15:37.1.71	Dhammakaraṇaṁ dve bhikkhū,	37	
PA_kd_15:37.1.72	vesāliṁ agamā muni;	37	
PA_kd_15:37.1.73	Daṇḍaṁ ottharakaṁ tattha,	37	
PA_kd_15:37.1.74	anuññāsi parissāvanaṁ.	37	
PA_kd_15:37.1.75	Makasehi paṇītena,	37	
PA_kd_15:37.1.76	bahvābādhā ca jīvako;	37	
PA_kd_15:37.1.77	Caṅkamanajantāgharaṁ,	37	
PA_kd_15:37.1.78	visame nīcavatthuko.	37	
PA_kd_15:37.1.79	Tayo caye vihaññanti,	37	
PA_kd_15:37.1.80	sopānālambavedikaṁ;	37	
PA_kd_15:37.1.81	Ajjhokāse tiṇacuṇṇaṁ,	37	
PA_kd_15:37.1.82	ullittaavalittakaṁ.	37	
PA_kd_15:37.1.83	Setakaṁ kāḷavaṇṇañca,	37	
PA_kd_15:37.1.84	parikammañca gerukaṁ;	37	
PA_kd_15:37.1.85	Mālākammaṁ latākammaṁ,	37	
PA_kd_15:37.1.86	makaradantakapāṭikaṁ.	37	
PA_kd_15:37.1.87	Vaṁsaṁ cīvararajjuñca,	37	
PA_kd_15:37.1.88	uccañca vatthukaṁ kare;	37	
PA_kd_15:37.1.89	Cayo sopānabāhañca,	37	
PA_kd_15:37.1.90	kavāṭaṁ piṭṭhasaṅghāṭaṁ.	37	
PA_kd_15:37.1.91	Udukkhaluttarapāsakaṁ,	37	
PA_kd_15:37.1.92	vaṭṭiñca kapisīsakaṁ;	37	
PA_kd_15:37.1.93	Sūcighaṭitāḷacchiddaṁ,	37	
PA_kd_15:37.1.94	āviñchanañca rajjukaṁ.	37	
PA_kd_15:37.1.95	Maṇḍalaṁ dhūmanettañca,	37	
PA_kd_15:37.1.96	majjhe ca mukhamattikā;	37	
PA_kd_15:37.1.97	Doṇi duggandhā dahati,	37	
PA_kd_15:37.1.98	udakaṭṭhānaṁ sarāvakaṁ.	37	
PA_kd_15:37.1.99	Na sedeti ca cikkhallaṁ,	37	
PA_kd_15:37.1.100	dhovi niddhamanaṁ kare;	37	
PA_kd_15:37.1.101	Pīṭhañca koṭṭhake kammaṁ,	37	
PA_kd_15:37.1.102	marumbā silā niddhamanaṁ.	37	
PA_kd_15:37.1.103	Naggā chamāya vassante,	37	
PA_kd_15:37.1.104	paṭicchādī tayo tahiṁ;	37	
PA_kd_15:37.1.105	Udapānaṁ lujjati nīcaṁ,	37	
PA_kd_15:37.1.106	valliyā kāyabandhane.	37	
PA_kd_15:37.1.107	Tulaṁ kaṭakaṭaṁ cakkaṁ,	37	
PA_kd_15:37.1.108	bahū bhijjanti bhājanā;	37	
PA_kd_15:37.1.109	Lohadārucammakhaṇḍaṁ,	37	
PA_kd_15:37.1.110	sālātiṇāpidhāni ca.	37	
PA_kd_15:37.1.111	Doṇicandani pākāraṁ,	37	
PA_kd_15:37.1.112	cikkhallaṁ niddhamanena ca;	37	
PA_kd_15:37.1.113	Sītigataṁ pokkharaṇiṁ,	37	
PA_kd_15:37.1.114	purāṇañca nillekhaṇaṁ.	37	
PA_kd_15:37.1.115	Cātumāsaṁ sayanti ca,	37	
PA_kd_15:37.1.116	namatakañca nadhiṭṭhahe;	37	
PA_kd_15:37.1.117	Āsittakaṁ maḷorikaṁ,	37	
PA_kd_15:37.1.118	bhuñjantekaṁ tuvaṭṭeyyuṁ.	37	
PA_kd_15:37.1.119	Vaḍḍho bodhi na akkami,	37	
PA_kd_15:37.1.120	ghaṭaṁ katakasammajjani;	37	
PA_kd_15:37.1.121	Sakkharaṁ kathalañceva,	37	
PA_kd_15:37.1.122	pheṇakaṁ pādaghaṁsanī.	37	
PA_kd_15:37.1.123	Vidhūpanaṁ tālavaṇṭaṁ,	37	
PA_kd_15:37.1.124	makasañcāpi cāmarī;	37	
PA_kd_15:37.1.125	Chattaṁ vinā ca ārāme,	37	
PA_kd_15:37.1.126	tayo sikkāya sammuti.	37	
PA_kd_15:37.1.127	Romasitthā nakhā dīghā,	37	
PA_kd_15:37.1.128	chindantaṅgulikā dukkhā;	37	
PA_kd_15:37.1.129	Salohitaṁ pamāṇañca,	37	
PA_kd_15:37.1.130	vīsati dīghakesatā.	37	
PA_kd_15:37.1.131	Khuraṁ silaṁ sipāṭikaṁ,	37	
PA_kd_15:37.1.132	namatakaṁ khurabhaṇḍakaṁ;	37	
PA_kd_15:37.1.133	Massuṁ kappenti vaḍḍhenti,	37	
PA_kd_15:37.1.134	golomicaturassakaṁ.	37	
PA_kd_15:37.1.135	Parimukhaṁ aḍḍhadukañca,	37	
PA_kd_15:37.1.136	dāṭhisambādhasaṁhare;	37	
PA_kd_15:37.1.137	Ābādhā kattarivaṇo,	37	
PA_kd_15:37.1.138	dīghaṁ sakkharikāya ca.	37	
PA_kd_15:37.1.139	Palitaṁ thakitaṁ uccā,	37	
PA_kd_15:37.1.140	lohabhaṇḍañjanī saha;	37	
PA_kd_15:37.1.141	Pallatthikañca āyogo,	37	
PA_kd_15:37.1.142	vaṭaṁ salākabandhanaṁ.	37	
PA_kd_15:37.1.143	Kalābukaṁ deḍḍubhakaṁ,	37	
PA_kd_15:37.1.144	murajaṁ maddavīṇakaṁ;	37	
PA_kd_15:37.1.145	Paṭṭikā sūkarantañca,	37	
PA_kd_15:37.1.146	dasā murajaveṇikā;	37	
PA_kd_15:37.1.147	Anto sobhaṁ guṇakañca,	37	
PA_kd_15:37.1.148	pavanantopi jīrati.	37	
PA_kd_15:37.1.149	Gaṇṭhikā uccāvacañca,	37	
PA_kd_15:37.1.150	phalakantepi ogāhe;	37	
PA_kd_15:37.1.151	Gihivatthaṁ hatthisoṇḍaṁ,	37	
PA_kd_15:37.1.152	macchakaṁ catukaṇṇakaṁ.	37	
PA_kd_15:37.1.153	Tālavaṇṭaṁ satavali,	37	
PA_kd_15:37.1.154	gihipārutapārupaṁ;	37	
PA_kd_15:37.1.155	Saṁvelli ubhatokājaṁ,	37	
PA_kd_15:37.1.156	dantakaṭṭhaṁ ākoṭane.	37	
PA_kd_15:37.1.157	Kaṇṭhe vilaggaṁ dāyañca,	37	
PA_kd_15:37.1.158	paṭaggi rukkhahatthinā;	37	
PA_kd_15:37.1.159	Yameḷe lokāyatakaṁ,	37	
PA_kd_15:37.1.160	pariyāpuṇiṁsu vācayuṁ.	37	
PA_kd_15:37.1.161	Tiracchānakathā vijjā,	37	
PA_kd_15:37.1.162	khipi maṅgalaṁ khādi ca;	37	
PA_kd_15:37.1.163	Vātābādho dussati ca,	37	
PA_kd_15:37.1.164	duggandho dukkhapādukā.	37	
PA_kd_15:37.1.165	Hiriyanti pāruduggandho,	37	
PA_kd_15:37.1.166	tahaṁ tahaṁ karonti ca;	37	
PA_kd_15:37.1.167	Duggandho kūpaṁ lujjanti,	37	
PA_kd_15:37.1.168	uccavatthu cayena ca.	37	
PA_kd_15:37.1.169	Sopānālambanabāhā,	37	
PA_kd_15:37.1.170	ante dukkhañca pādukā;	37	
PA_kd_15:37.1.171	Bahiddhā doṇi kaṭṭhañca,	37	
PA_kd_15:37.1.172	piṭharo ca apāruto.	37	
PA_kd_15:37.1.173	Vaccakuṭiṁ kavāṭañca,	37	
PA_kd_15:37.1.174	piṭṭhasaṅghāṭameva ca;	37	
PA_kd_15:37.1.175	Udukkhaluttarapāso,	37	
PA_kd_15:37.1.176	vaṭṭiñca kapisīsakaṁ.	37	
PA_kd_15:37.1.177	Sūcighaṭitāḷacchiddaṁ,	37	
PA_kd_15:37.1.178	āviñchanacchiddameva ca;	37	
PA_kd_15:37.1.179	Rajju ullittāvalittaṁ,	37	
PA_kd_15:37.1.180	setavaṇṇañca kāḷakaṁ.	37	
PA_kd_15:37.1.181	Mālākammaṁ latākammaṁ,	37	
PA_kd_15:37.1.182	makaraṁ pañcapaṭikaṁ;	37	
PA_kd_15:37.1.183	Cīvaravaṁsaṁ rajjuñca,	37	
PA_kd_15:37.1.184	jarādubbalapākāraṁ.	37	
PA_kd_15:37.1.185	Koṭṭhake cāpi tatheva,	37	
PA_kd_15:37.1.186	marumbaṁ padarasilā;	37	
PA_kd_15:37.1.187	Santiṭṭhati niddhamanaṁ,	37	
PA_kd_15:37.1.188	kumbhiñcāpi sarāvakaṁ.	37	
PA_kd_15:37.1.189	Dukkhaṁ hiri apidhānaṁ,	37	
PA_kd_15:37.1.190	anācārañca ācaruṁ;	37	
PA_kd_15:37.1.191	Lohabhaṇḍaṁ anuññāsi,	37	
PA_kd_15:37.1.192	ṭhapayitvā paharaṇiṁ.	37	
PA_kd_15:37.1.193	Ṭhapayitvāsandipallaṅkaṁ,	37	
PA_kd_15:37.1.194	dārupattañca pādukaṁ;	37	
PA_kd_15:37.1.195	Sabbaṁ dārumayaṁ bhaṇḍaṁ,	37	
PA_kd_15:37.1.196	anuññāsi mahāmuni.	37	
PA_kd_15:37.1.197	Katakaṁ kumbhakārañca,	37	
PA_kd_15:37.1.198	ṭhapayitvā tathāgato;	37	
PA_kd_15:37.1.199	Sabbampi mattikābhaṇḍaṁ,	37	
PA_kd_15:37.1.200	anuññāsi anukampako.	37	
PA_kd_15:37.1.201	Yassa vatthussa niddeso,	37	
PA_kd_15:37.1.202	purimena yadi samaṁ;	37	
PA_kd_15:37.1.203	Tampi saṅkhittaṁ uddāne,	37	
PA_kd_15:37.1.204	nayato taṁ vijāniyā.	37	
PA_kd_15:37.1.205	Evaṁ dasasatā vatthū,	37	
PA_kd_15:37.1.206	vinaye khuddakavatthuke;	37	
PA_kd_15:37.1.207	Saddhammaṭṭhitiko ceva,	37	
PA_kd_15:37.1.208	pesalānañcanuggaho.	37	
PA_kd_15:37.1.209	Susikkhito vinayadharo,	37	
PA_kd_15:37.1.210	hitacitto supesalo;	37	
PA_kd_15:37.1.211	Padīpakaraṇo dhīro,	37	
PA_kd_15:37.1.212	pūjāraho bahussutoti.	37	
PA_kd_15:37.1.213	Khuddakavatthukkhandhako niṭṭhito.	37	
