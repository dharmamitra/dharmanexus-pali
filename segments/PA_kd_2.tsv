segmentnr	original	folio	analyzed
PA_kd_2:0.1	Theravāda Vinayapiṭaka	0	
PA_kd_2:0.2	Mahāvagga	0	
PA_kd_2:0.3	2. Uposathakkhandhaka	0	
PA_kd_2:0.4	1. Sannipātānujānana	0	
PA_kd_2:1.1.1	Tena samayena buddho bhagavā rājagahe viharati gijjhakūṭe pabbate.	1	
PA_kd_2:1.1.2	Tena kho pana samayena aññatitthiyā paribbājakā cātuddase pannarase aṭṭhamiyā ca pakkhassa sannipatitvā dhammaṁ bhāsanti.	1	
PA_kd_2:1.1.3	Te manussā upasaṅkamanti dhammassavanāya.	1	
PA_kd_2:1.1.4	Te labhanti aññatitthiyesu paribbājakesu pemaṁ, labhanti pasādaṁ, labhanti aññatitthiyā paribbājakā pakkhaṁ.	1	
PA_kd_2:1.2.1	Atha kho rañño māgadhassa seniyassa bimbisārassa rahogatassa paṭisallīnassa evaṁ cetaso parivitakko udapādi—	1	
PA_kd_2:1.2.2	“etarahi kho aññatitthiyā paribbājakā cātuddase pannarase aṭṭhamiyā ca pakkhassa sannipatitvā dhammaṁ bhāsanti.	1	
PA_kd_2:1.2.3	Te manussā upasaṅkamanti dhammassavanāya.	1	
PA_kd_2:1.2.4	Te labhanti aññatitthiyesu paribbājakesu pemaṁ, labhanti pasādaṁ, labhanti aññatitthiyā paribbājakā pakkhaṁ.	1	
PA_kd_2:1.2.5	Yannūna ayyāpi cātuddase pannarase aṭṭhamiyā ca pakkhassa sannipateyyun”ti.	1	
PA_kd_2:1.3.1	Atha kho rājā māgadho seniyo bimbisāro yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	1	
PA_kd_2:1.3.2	Ekamantaṁ nisinno kho rājā māgadho seniyo bimbisāro bhagavantaṁ etadavoca—	1	
PA_kd_2:1.3.3_0	“idha mayhaṁ, bhante, rahogatassa paṭisallīnassa evaṁ cetaso parivitakko udapādi	1	
PA_kd_2:1.3.3_1	‘etarahi kho aññatitthiyā paribbājakā cātuddase pannarase aṭṭhamiyā ca pakkhassa	1	
PA_kd_2:1.3.3_2	sannipatitvā dhammaṁ bhāsanti.	1	
PA_kd_2:1.3.4	Te manussā upasaṅkamanti dhammassavanāya.	1	
PA_kd_2:1.3.5	Te labhanti aññatitthiyesu paribbājakesu pemaṁ, labhanti pasādaṁ, labhanti aññatitthiyā paribbājakā pakkhaṁ.	1	
PA_kd_2:1.3.6	Yannūna ayyāpi cātuddase pannarase aṭṭhamiyā ca pakkhassa sannipateyyun’ti.	1	
PA_kd_2:1.3.7	Sādhu, bhante, ayyāpi cātuddase pannarase aṭṭhamiyā ca pakkhassa sannipateyyun”ti.	1	
PA_kd_2:1.4.1	Atha kho bhagavā rājānaṁ māgadhaṁ seniyaṁ bimbisāraṁ dhammiyā kathāya sandassesi samādapesi samuttejesi sampahaṁsesi.	1	
PA_kd_2:1.4.2	Atha kho rājā māgadho seniyo bimbisāro bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	1	
PA_kd_2:1.4.3	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	1	
PA_kd_2:1.4.4	“anujānāmi, bhikkhave, cātuddase pannarase aṭṭhamiyā ca pakkhassa sannipatitun”ti.	1	
PA_kd_2:2.1.1	Tena kho pana samayena bhikkhū—	2	
PA_kd_2:2.1.2	“bhagavatā anuññātā cātuddase pannarase aṭṭhamiyā ca pakkhassa sannipatitun”ti—	2	
PA_kd_2:2.1.3	cātuddase pannarase aṭṭhamiyā ca pakkhassa sannipatitvā tuṇhī nisīdanti.	2	
PA_kd_2:2.1.4	Te manussā upasaṅkamanti dhammassavanāya.	2	
PA_kd_2:2.1.5	Te ujjhāyanti khiyyanti vipācenti—	2	
PA_kd_2:2.1.6	“kathañhi nāma samaṇā sakyaputtiyā cātuddase pannarase aṭṭhamiyā ca pakkhassa sannipatitvā tuṇhī nisīdissanti, seyyathāpi mūgasūkarā.	2	
PA_kd_2:2.1.7	Nanu nāma sannipatitehi dhammo bhāsitabbo”ti.	2	
PA_kd_2:2.1.8	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	2	
PA_kd_2:2.1.9	Atha kho te bhikkhū bhagavato etamatthaṁ ārocesuṁ …pe…	2	
PA_kd_2:2.1.10	atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	2	
PA_kd_2:2.1.11	“anujānāmi, bhikkhave, cātuddase pannarase aṭṭhamiyā ca pakkhassa sannipatitvā dhammaṁ bhāsitun”ti.	2	
PA_kd_2:3.1.0	2. Pātimokkhuddesānujānana	3	
PA_kd_2:3.1.1	Atha kho bhagavato rahogatassa paṭisallīnassa evaṁ cetaso parivitakko udapādi—	3	
PA_kd_2:3.1.2	“yannūnāhaṁ yāni mayā bhikkhūnaṁ paññattāni sikkhāpadāni, tāni nesaṁ pātimokkhuddesaṁ anujāneyyaṁ.	3	
PA_kd_2:3.1.3	So nesaṁ bhavissati uposathakamman”ti.	3	
PA_kd_2:3.2.1	Atha kho bhagavā sāyanhasamayaṁ paṭisallānā vuṭṭhito etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	3	
PA_kd_2:3.2.2_0	“idha mayhaṁ, bhikkhave, rahogatassa paṭisallīnassa evaṁ cetaso parivitakko udapādi	3	
PA_kd_2:3.2.2_1	‘yannūnāhaṁ yāni mayā bhikkhūnaṁ paññattāni sikkhāpadāni, tāni nesaṁ pātimokkhuddesaṁ anujāneyyaṁ.	3	
PA_kd_2:3.2.3	So nesaṁ bhavissati uposathakamman’ti.	3	
PA_kd_2:3.2.4	Anujānāmi, bhikkhave, pātimokkhaṁ uddisituṁ.	3	
PA_kd_2:3.3.1	Evañca pana, bhikkhave, uddisitabbaṁ.	3	
PA_kd_2:3.3.2	Byattena bhikkhunā paṭibalena saṅgho ñāpetabbo—	3	
PA_kd_2:3.3.3	‘Suṇātu me, bhante, saṅgho.	3	
PA_kd_2:3.3.4	Yadi saṅghassa pattakallaṁ, saṅgho uposathaṁ kareyya, pātimokkhaṁ uddiseyya.	3	
PA_kd_2:3.3.5	Kiṁ saṅghassa pubbakiccaṁ?	3	
PA_kd_2:3.3.6	Pārisuddhiṁ āyasmanto ārocetha.	3	
PA_kd_2:3.3.7	Pātimokkhaṁ uddisissāmi.	3	
PA_kd_2:3.3.8	Taṁ sabbeva santā sādhukaṁ suṇoma manasi karoma.	3	
PA_kd_2:3.3.9	Yassa siyā āpatti, so āvikareyya.	3	
PA_kd_2:3.3.10	Asantiyā āpattiyā tuṇhī bhavitabbaṁ.	3	
PA_kd_2:3.3.11	Tuṇhībhāvena kho panāyasmante parisuddhāti vedissāmi.	3	
PA_kd_2:3.3.12	Yathā kho pana paccekapuṭṭhassa veyyākaraṇaṁ hoti, evamevaṁ evarūpāya parisāya yāvatatiyaṁ anussāvitaṁ hoti.	3	
PA_kd_2:3.3.13	Yo pana bhikkhu yāvatatiyaṁ anussāviyamāne saramāno santiṁ āpattiṁ nāvikareyya, sampajānamusāvādassa hoti.	3	
PA_kd_2:3.3.14	Sampajānamusāvādo kho panāyasmanto antarāyiko dhammo vutto bhagavatā.	3	
PA_kd_2:3.3.15	Tasmā, saramānena bhikkhunā āpannena visuddhāpekkhena santī āpatti āvikātabbā;	3	
PA_kd_2:3.3.16	āvikatā hissa phāsu hotī’”ti.	3	
PA_kd_2:3.4.1	Pātimokkhanti	3	
PA_kd_2:3.4.2	ādimetaṁ mukhametaṁ pamukhametaṁ kusalānaṁ dhammānaṁ. Tena vuccati pātimokkhanti.	3	
PA_kd_2:3.4.3	Āyasmantoti	3	
PA_kd_2:3.4.4	piyavacanametaṁ garuvacanametaṁ sagāravasappatissādhivacanametaṁ āyasmantoti.	3	
PA_kd_2:3.4.5	Uddisissāmīti	3	
PA_kd_2:3.4.6	ācikkhissāmi desessāmi paññapessāmi paṭṭhapessāmi vivarissāmi vibhajissāmi uttāniṁ karissāmi pakāsessāmi.	3	
PA_kd_2:3.4.7	Tanti	3	
PA_kd_2:3.4.8	pātimokkhaṁ vuccati.	3	
PA_kd_2:3.4.9	Sabbeva santāti	3	
PA_kd_2:3.4.10	yāvatikā tassā parisāya therā ca navā ca majjhimā ca, ete vuccanti sabbeva santāti.	3	
PA_kd_2:3.4.11	Sādhukaṁ suṇomāti	3	
PA_kd_2:3.4.12	aṭṭhiṁ katvā manasi katvā sabbacetasā samannāharāma.	3	
PA_kd_2:3.4.13	Manasi karomāti	3	
PA_kd_2:3.4.14	ekaggacittā avikkhittacittā avisāhaṭacittā nisāmema.	3	
PA_kd_2:3.5.1	Yassa siyā āpattīti	3	
PA_kd_2:3.5.2	therassa vā navassa vā majjhimassa vā, pañcannaṁ vā āpattikkhandhānaṁ aññatarā āpatti, sattannaṁ vā āpattikkhandhānaṁ aññatarā āpatti.	3	
PA_kd_2:3.5.3	So āvikareyyāti	3	
PA_kd_2:3.5.4	so deseyya, so vivareyya, so uttāniṁ kareyya, so pakāseyya saṅghamajjhe vā gaṇamajjhe vā ekapuggale vā.	3	
PA_kd_2:3.5.5	Asantī nāma āpatti	3	
PA_kd_2:3.5.6	anajjhāpannā vā hoti, āpajjitvā vā vuṭṭhitā.	3	
PA_kd_2:3.5.7	Tuṇhī bhavitabbanti	3	
PA_kd_2:3.5.8	adhivāsetabbaṁ na byāharitabbaṁ.	3	
PA_kd_2:3.5.9	Parisuddhāti vedissāmīti	3	
PA_kd_2:3.5.10	jānissāmi dhāressāmi.	3	
PA_kd_2:3.6.1	Yathā kho pana paccekapuṭṭhassa veyyākaraṇaṁ hotīti	3	
PA_kd_2:3.6.2	yathā ekena eko puṭṭho byākareyya, evameva tassā parisāya jānitabbaṁ maṁ pucchatīti.	3	
PA_kd_2:3.6.3	Evarūpā nāma parisā	3	
PA_kd_2:3.6.4	bhikkhuparisā vuccati.	3	
PA_kd_2:3.6.5	Yāvatatiyaṁ anussāvitaṁ hotīti	3	
PA_kd_2:3.6.6	sakimpi anussāvitaṁ hoti, dutiyampi anussāvitaṁ hoti, tatiyampi anussāvitaṁ hoti.	3	
PA_kd_2:3.6.7	Saramānoti	3	
PA_kd_2:3.6.8	jānamāno sañjānamāno.	3	
PA_kd_2:3.6.9	Santī nāma āpatti	3	
PA_kd_2:3.6.10	ajjhāpannā vā hoti, āpajjitvā vā avuṭṭhitā.	3	
PA_kd_2:3.6.11	Nāvikareyyāti	3	
PA_kd_2:3.6.12	na deseyya, na vivareyya, na uttāniṁ kareyya, na pakāseyya saṅghamajjhe vā gaṇamajjhe vā ekapuggale vā.	3	
PA_kd_2:3.7.1	Sampajānamusāvādassa hotīti	3	
PA_kd_2:3.7.2	sampajānamusāvāde kiṁ hoti?	3	
PA_kd_2:3.7.3	Dukkaṭaṁ hoti.	3	
PA_kd_2:3.7.4	Antarāyiko dhammo vutto bhagavatāti.	3	
PA_kd_2:3.7.5	Kissa antarāyiko?	3	
PA_kd_2:3.7.6_0	Paṭhamassa jhānassa adhigamāya antarāyiko, dutiyassa jhānassa adhigamāya antarāyiko,	3	
PA_kd_2:3.7.6_1	tatiyassa jhānassa adhigamāya antarāyiko, catutthassa jhānassa adhigamāya antarāyiko,	3	
PA_kd_2:3.7.6_2	jhānānaṁ vimokkhānaṁ samādhīnaṁ samāpattīnaṁ nekkhammānaṁ nissaraṇānaṁ pavivekānaṁ	3	
PA_kd_2:3.7.6_3	kusalānaṁ dhammānaṁ adhigamāya antarāyiko.	3	
PA_kd_2:3.7.7	Tasmāti	3	
PA_kd_2:3.7.8	taṅkāraṇā.	3	
PA_kd_2:3.7.9	Saramānenāti	3	
PA_kd_2:3.7.10	jānamānena sañjānamānena.	3	
PA_kd_2:3.7.11	Visuddhāpekkhenāti	3	
PA_kd_2:3.7.12	vuṭṭhātukāmena visujjhitukāmena.	3	
PA_kd_2:3.8.1	Santī nāma āpatti	3	
PA_kd_2:3.8.2	ajjhāpannā vā hoti, āpajjitvā vā avuṭṭhitā.	3	
PA_kd_2:3.8.3	Āvikātabbāti	3	
PA_kd_2:3.8.4	āvikātabbā saṅghamajjhe vā gaṇamajjhe vā ekapuggale vā.	3	
PA_kd_2:3.8.5	Āvikatā hissa phāsu hotīti	3	
PA_kd_2:3.8.6	kissa phāsu hoti?	3	
PA_kd_2:3.8.7_0	Paṭhamassa jhānassa adhigamāya phāsu hoti, dutiyassa jhānassa adhigamāya phāsu hoti,	3	
PA_kd_2:3.8.7_1	tatiyassa jhānassa adhigamāya phāsu hoti, catutthassa jhānassa adhigamāya phāsu hoti,	3	
PA_kd_2:3.8.7_2	jhānānaṁ vimokkhānaṁ samādhīnaṁ samāpattīnaṁ nekkhammānaṁ nissaraṇānaṁ pavivekānaṁ	3	
PA_kd_2:3.8.7_3	kusalānaṁ dhammānaṁ adhigamāya phāsu hotīti.	3	
PA_kd_2:4.1.1	Tena kho pana samayena bhikkhū—	4	
PA_kd_2:4.1.2	“bhagavatā pātimokkhuddeso anuññāto”ti—	4	
PA_kd_2:4.1.3	devasikaṁ pātimokkhaṁ uddisanti.	4	
PA_kd_2:4.1.4	Bhagavato etamatthaṁ ārocesuṁ.	4	
PA_kd_2:4.1.5	“Na, bhikkhave, devasikaṁ pātimokkhaṁ uddisitabbaṁ.	4	
PA_kd_2:4.1.6	Yo uddiseyya, āpatti dukkaṭassa.	4	
PA_kd_2:4.1.7	Anujānāmi, bhikkhave, uposathe pātimokkhaṁ uddisitun”ti.	4	
PA_kd_2:4.2.1	Tena kho pana samayena bhikkhū—	4	
PA_kd_2:4.2.2	“bhagavatā uposathe pātimokkhuddeso anuññāto”ti—	4	
PA_kd_2:4.2.3	pakkhassa tikkhattuṁ pātimokkhaṁ uddisanti, cātuddase pannarase aṭṭhamiyā ca pakkhassa.	4	
PA_kd_2:4.2.4	Bhagavato etamatthaṁ ārocesuṁ.	4	
PA_kd_2:4.2.5	“Na, bhikkhave, pakkhassa tikkhattuṁ pātimokkhaṁ uddisitabbaṁ.	4	
PA_kd_2:4.2.6	Yo uddiseyya, āpatti dukkaṭassa.	4	
PA_kd_2:4.2.7	Anujānāmi, bhikkhave, sakiṁ pakkhassa cātuddase vā pannarase vā pātimokkhaṁ uddisitun”ti.	4	
PA_kd_2:5.1.1	Tena kho pana samayena chabbaggiyā bhikkhū yathāparisāya pātimokkhaṁ uddisanti sakāya sakāya parisāya.	5	
PA_kd_2:5.1.2	Bhagavato etamatthaṁ ārocesuṁ.	5	
PA_kd_2:5.1.3	“Na, bhikkhave, yathāparisāya pātimokkhaṁ uddisitabbaṁ sakāya sakāya parisāya.	5	
PA_kd_2:5.1.4	Yo uddiseyya, āpatti dukkaṭassa.	5	
PA_kd_2:5.1.5	Anujānāmi, bhikkhave, samaggānaṁ uposathakamman”ti.	5	
PA_kd_2:5.2.1	Atha kho bhikkhūnaṁ etadahosi—	5	
PA_kd_2:5.2.2	“bhagavatā paññattaṁ—	5	
PA_kd_2:5.2.3	‘samaggānaṁ uposathakamman’ti.	5	
PA_kd_2:5.2.4	Kittāvatā nu kho sāmaggī hoti, yāvatā ekāvāso, udāhu sabbā pathavī”ti?	5	
PA_kd_2:5.2.5	Bhagavato etamatthaṁ ārocesuṁ.	5	
PA_kd_2:5.2.6	“Anujānāmi, bhikkhave, ettāvatā sāmaggī yāvatā ekāvāso”ti.	5	
PA_kd_2:5.3.0	3. Mahākappinavatthu	5	
PA_kd_2:5.3.1	Tena kho pana samayena āyasmā mahākappino rājagahe viharati maddakucchimhi migadāye.	5	
PA_kd_2:5.3.2	Atha kho āyasmato mahākappinassa rahogatassa paṭisallīnassa evaṁ cetaso parivitakko udapādi—	5	
PA_kd_2:5.3.3	“gaccheyyaṁ vāhaṁ uposathaṁ na vā gaccheyyaṁ, gaccheyyaṁ vāhaṁ saṅghakammaṁ na vā gaccheyyaṁ, atha khvāhaṁ visuddho paramāya visuddhiyā”ti?	5	
PA_kd_2:5.4.1	Atha kho bhagavā āyasmato mahākappinassa cetasā cetoparivitakkamaññāya—	5	
PA_kd_2:5.4.2_0	seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;	5	
PA_kd_2:5.4.2_1	evameva—gijjhakūṭe pabbate antarahito maddakucchimhi migadāye āyasmato mahākappinassa	5	
PA_kd_2:5.4.2_2	sammukhe pāturahosi.	5	
PA_kd_2:5.4.3	Nisīdi bhagavā paññatte āsane.	5	
PA_kd_2:5.4.4	Āyasmāpi kho mahākappino bhagavantaṁ abhivādetvā ekamantaṁ nisīdi.	5	
PA_kd_2:5.5.1	Ekamantaṁ nisinnaṁ kho āyasmantaṁ mahākappinaṁ bhagavā etadavoca—	5	
PA_kd_2:5.5.2	“nanu te, kappina, rahogatassa paṭisallīnassa evaṁ cetaso parivitakko udapādi—	5	
PA_kd_2:5.5.3	gaccheyyaṁ vāhaṁ uposathaṁ na vā gaccheyyaṁ, gaccheyyaṁ vāhaṁ saṅghakammaṁ na vā gaccheyyaṁ, atha khvāhaṁ visuddho paramāya visuddhiyā”ti?	5	
PA_kd_2:5.5.4	“Evaṁ, bhante”.	5	
PA_kd_2:5.5.5	“Tumhe ce brāhmaṇā uposathaṁ na sakkarissatha na garukarissatha na mānessatha na pūjessatha, atha ko carahi uposathaṁ sakkarissati garukarissati mānessati pūjessati?	5	
PA_kd_2:5.5.6	Gaccha tvaṁ, brāhmaṇa, uposathaṁ, mā no agamāsi.	5	
PA_kd_2:5.5.7	Gaccha tvaṁ saṅghakammaṁ, mā no agamāsī”ti.	5	
PA_kd_2:5.5.8	“Evaṁ, bhante”ti kho āyasmā mahākappino bhagavato paccassosi.	5	
PA_kd_2:5.6.1	Atha kho bhagavā āyasmantaṁ mahākappinaṁ dhammiyā kathāya sandassetvā samādapetvā samuttejetvā sampahaṁsetvā—	5	
PA_kd_2:5.6.2_0	seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;	5	
PA_kd_2:5.6.2_1	evameva—maddakucchimhi migadāye āyasmato mahākappinassa sammukhe antarahito gijjhakūṭe pabbate pāturahosi.	5	
PA_kd_2:6.1.0	4. Sīmānujānana	6	
PA_kd_2:6.1.1	Atha kho bhikkhūnaṁ etadahosi—	6	
PA_kd_2:6.1.2	“bhagavatā paññattaṁ—	6	
PA_kd_2:6.1.3	‘ettāvatā sāmaggī yāvatā ekāvāso’ti, kittāvatā nu kho ekāvāso hotī”ti?	6	
PA_kd_2:6.1.4	Bhagavato etamatthaṁ ārocesuṁ.	6	
PA_kd_2:6.1.5	“Anujānāmi, bhikkhave, sīmaṁ sammannituṁ.	6	
PA_kd_2:6.1.6	Evañca pana, bhikkhave, sammannitabbā—	6	
PA_kd_2:6.1.7	paṭhamaṁ nimittā kittetabbā—	6	
PA_kd_2:6.1.8	pabbatanimittaṁ, pāsāṇanimittaṁ, vananimittaṁ, rukkhanimittaṁ, magganimittaṁ, vammikanimittaṁ, nadīnimittaṁ, udakanimittaṁ.	6	
PA_kd_2:6.1.9	Nimitte kittetvā byattena bhikkhunā paṭibalena saṅgho ñāpetabbo—	6	
PA_kd_2:6.1.10	‘Suṇātu me, bhante, saṅgho.	6	
PA_kd_2:6.1.11	Yāvatā samantā nimittā kittitā.	6	
PA_kd_2:6.1.12	Yadi saṅghassa pattakallaṁ, saṅgho etehi nimittehi sīmaṁ sammanneyya samānasaṁvāsaṁ ekuposathaṁ.	6	
PA_kd_2:6.1.13	Esā ñatti.	6	
PA_kd_2:6.2.1	Suṇātu me, bhante, saṅgho.	6	
PA_kd_2:6.2.2	Yāvatā samantā nimittā kittitā.	6	
PA_kd_2:6.2.3	Saṅgho etehi nimittehi sīmaṁ sammannati samānasaṁvāsaṁ ekuposathaṁ.	6	
PA_kd_2:6.2.4	Yassāyasmato khamati etehi nimittehi sīmāya sammuti samānasaṁvāsāya ekuposathāya, so tuṇhassa;	6	
PA_kd_2:6.2.5	yassa nakkhamati, so bhāseyya.	6	
PA_kd_2:6.2.6	Sammatā sīmā saṅghena etehi nimittehi samānasaṁvāsā ekuposathā.	6	
PA_kd_2:6.2.7	Khamati saṅghassa, tasmā tuṇhī, evametaṁ dhārayāmī’”ti.	6	
PA_kd_2:7.1.1	Tena kho pana samayena chabbaggiyā bhikkhū—	7	
PA_kd_2:7.1.2	“bhagavatā sīmāsammuti anuññātā”ti—	7	
PA_kd_2:7.1.3	atimahatiyo sīmāyo sammannanti, catuyojanikāpi pañcayojanikāpi chayojanikāpi.	7	
PA_kd_2:7.1.4	Bhikkhū uposathaṁ āgacchantā uddissamānepi pātimokkhe āgacchanti, uddiṭṭhamattepi āgacchanti, antarāpi parivasanti.	7	
PA_kd_2:7.1.5	Bhagavato etamatthaṁ ārocesuṁ.	7	
PA_kd_2:7.1.6	“Na, bhikkhave, atimahatī sīmā sammannitabbā, catuyojanikā vā pañcayojanikā vā chayojanikā vā.	7	
PA_kd_2:7.1.7	Yo sammanneyya, āpatti dukkaṭassa.	7	
PA_kd_2:7.1.8	Anujānāmi, bhikkhave, tiyojanaparamaṁ sīmaṁ sammannitun”ti.	7	
PA_kd_2:7.2.1	Tena kho pana samayena chabbaggiyā bhikkhū nadīpārasīmaṁ sammannanti.	7	
PA_kd_2:7.2.2	Uposathaṁ āgacchantā bhikkhūpi vuyhanti, pattāpi vuyhanti, cīvarānipi vuyhanti.	7	
PA_kd_2:7.2.3	Bhagavato etamatthaṁ ārocesuṁ.	7	
PA_kd_2:7.2.4	“Na, bhikkhave, nadīpārasīmā sammannitabbā.	7	
PA_kd_2:7.2.5	Yo sammanneyya, āpatti dukkaṭassa.	7	
PA_kd_2:7.2.6	Anujānāmi, bhikkhave, yatthassa dhuvanāvā vā dhuvasetu vā, evarūpaṁ nadīpārasīmaṁ sammannitun”ti.	7	
PA_kd_2:8.1.0	5. Uposathāgārakathā	8	
PA_kd_2:8.1.1	Tena kho pana samayena bhikkhū anupariveṇiyaṁ pātimokkhaṁ uddisanti asaṅketena.	8	
PA_kd_2:8.1.2	Āgantukā bhikkhū na jānanti—	8	
PA_kd_2:8.1.3	“kattha vā ajjuposatho karīyissatī”ti.	8	
PA_kd_2:8.1.4	Bhagavato etamatthaṁ ārocesuṁ.	8	
PA_kd_2:8.1.5	“Na, bhikkhave, anupariveṇiyaṁ pātimokkhaṁ uddisitabbaṁ asaṅketena.	8	
PA_kd_2:8.1.6	Yo uddiseyya, āpatti dukkaṭassa.	8	
PA_kd_2:8.1.7	Anujānāmi, bhikkhave, uposathāgāraṁ sammannitvā uposathaṁ kātuṁ, yaṁ saṅgho ākaṅkhati vihāraṁ vā aḍḍhayogaṁ vā pāsādaṁ vā hammiyaṁ vā guhaṁ vā.	8	
PA_kd_2:8.1.8	Evañca pana, bhikkhave, sammannitabbaṁ.	8	
PA_kd_2:8.2.1	Byattena bhikkhunā paṭibalena saṅgho ñāpetabbo—	8	
PA_kd_2:8.2.2	‘Suṇātu me, bhante, saṅgho.	8	
PA_kd_2:8.2.3	Yadi saṅghassa pattakallaṁ, saṅgho itthannāmaṁ vihāraṁ uposathāgāraṁ sammanneyya.	8	
PA_kd_2:8.2.4	Esā ñatti.	8	
PA_kd_2:8.2.5	Suṇātu me, bhante, saṅgho.	8	
PA_kd_2:8.2.6	Saṅgho itthannāmaṁ vihāraṁ uposathāgāraṁ sammannati.	8	
PA_kd_2:8.2.7	Yassāyasmato khamati itthannāmassa vihārassa uposathāgārassa sammuti, so tuṇhassa;	8	
PA_kd_2:8.2.8	yassa nakkhamati, so bhāseyya.	8	
PA_kd_2:8.2.9	Sammato saṅghena itthannāmo vihāro uposathāgāraṁ.	8	
PA_kd_2:8.2.10	Khamati saṅghassa, tasmā tuṇhī, evametaṁ dhārayāmī’”ti.	8	
PA_kd_2:8.3.1	Tena kho pana samayena aññatarasmiṁ āvāse dve uposathāgārāni sammatāni honti.	8	
PA_kd_2:8.3.2	Bhikkhū ubhayattha sannipatanti—	8	
PA_kd_2:8.3.3	“idha uposatho karīyissati, idha uposatho karīyissatī”ti.	8	
PA_kd_2:8.3.4	Bhagavato etamatthaṁ ārocesuṁ.	8	
PA_kd_2:8.3.5	“Na, bhikkhave, ekasmiṁ āvāse dve uposathāgārāni sammannitabbāni.	8	
PA_kd_2:8.3.6	Yo sammanneyya, āpatti dukkaṭassa.	8	
PA_kd_2:8.3.7	Anujānāmi, bhikkhave, ekaṁ samūhanitvā ekattha uposathaṁ kātuṁ.	8	
PA_kd_2:8.4.1	Evañca pana, bhikkhave, samūhantabbaṁ.	8	
PA_kd_2:8.4.2	Byattena bhikkhunā paṭibalena saṅgho ñāpetabbo—	8	
PA_kd_2:8.4.3	‘Suṇātu me, bhante, saṅgho.	8	
PA_kd_2:8.4.4	Yadi saṅghassa pattakallaṁ, saṅgho itthannāmaṁ uposathāgāraṁ samūhaneyya.	8	
PA_kd_2:8.4.5	Esā ñatti.	8	
PA_kd_2:8.4.6	Suṇātu me, bhante, saṅgho.	8	
PA_kd_2:8.4.7	Saṅgho itthannāmaṁ uposathāgāraṁ samūhanati.	8	
PA_kd_2:8.4.8	Yassāyasmato khamati itthannāmassa uposathāgārassa samugghāto, so tuṇhassa;	8	
PA_kd_2:8.4.9	yassa nakkhamati, so bhāseyya.	8	
PA_kd_2:8.4.10	Samūhataṁ saṅghena itthannāmaṁ uposathāgāraṁ.	8	
PA_kd_2:8.4.11	Khamati saṅghassa, tasmā tuṇhī, evametaṁ dhārayāmī’”ti.	8	
PA_kd_2:9.1.0	6. Uposathappamukhānujānana	9	
PA_kd_2:9.1.1	Tena kho pana samayena aññatarasmiṁ āvāse atikhuddakaṁ uposathāgāraṁ sammataṁ hoti, tadahuposathe mahābhikkhusaṅgho sannipatito hoti.	9	
PA_kd_2:9.1.2	Bhikkhū asammatāya bhūmiyā nisinnā pātimokkhaṁ assosuṁ.	9	
PA_kd_2:9.1.3	Atha kho tesaṁ bhikkhūnaṁ etadahosi—	9	
PA_kd_2:9.1.4	“bhagavatā paññattaṁ—	9	
PA_kd_2:9.1.5	‘uposathāgāraṁ sammannitvā uposatho kātabbo’ti, mayañcamhā asammatāya bhūmiyā nisinnā pātimokkhaṁ assumhā, kato nu kho amhākaṁ uposatho, akato nu kho”ti.	9	
PA_kd_2:9.1.6	Bhagavato etamatthaṁ ārocesuṁ.	9	
PA_kd_2:9.1.7	“Sammatāya vā, bhikkhave, bhūmiyā nisinnā asammatāya vā yato pātimokkhaṁ suṇāti, katovassa uposatho.	9	
PA_kd_2:9.2.1	Tena hi, bhikkhave, saṅgho yāva mahantaṁ uposathappamukhaṁ ākaṅkhati, tāva mahantaṁ uposathappamukhaṁ sammannatu.	9	
PA_kd_2:9.2.2	Evañca pana, bhikkhave, sammannitabbaṁ.	9	
PA_kd_2:9.2.3	Paṭhamaṁ nimittā kittetabbā.	9	
PA_kd_2:9.2.4	Nimitte kittetvā byattena bhikkhunā paṭibalena saṅgho ñāpetabbo—	9	
PA_kd_2:9.2.5	‘Suṇātu me, bhante, saṅgho.	9	
PA_kd_2:9.2.6	Yāvatā samantā nimittā kittitā.	9	
PA_kd_2:9.2.7	Yadi saṅghassa pattakallaṁ, saṅgho etehi nimittehi uposathappamukhaṁ sammanneyya.	9	
PA_kd_2:9.2.8	Esā ñatti.	9	
PA_kd_2:9.2.9	Suṇātu me, bhante, saṅgho.	9	
PA_kd_2:9.2.10	Yāvatā samantā nimittā kittitā.	9	
PA_kd_2:9.2.11	Saṅgho etehi nimittehi uposathappamukhaṁ sammannati.	9	
PA_kd_2:9.2.12	Yassāyasmato khamati etehi nimittehi uposathappamukhassa sammuti, so tuṇhassa;	9	
PA_kd_2:9.2.13	yassa nakkhamati, so bhāseyya.	9	
PA_kd_2:9.2.14	Sammataṁ saṅghena etehi nimittehi uposathappamukhaṁ.	9	
PA_kd_2:9.2.15	Khamati saṅghassa, tasmā tuṇhī, evametaṁ dhārayāmī’”ti.	9	
PA_kd_2:10.1.1	Tena kho pana samayena aññatarasmiṁ āvāse tadahuposathe navakā bhikkhū paṭhamataraṁ sannipatitvā—	10	
PA_kd_2:10.1.2	“na tāva therā āgacchantī”ti—	10	
PA_kd_2:10.1.3	pakkamiṁsu.	10	
PA_kd_2:10.1.4	Uposatho vikāle ahosi.	10	
PA_kd_2:10.1.5	Bhagavato etamatthaṁ ārocesuṁ.	10	
PA_kd_2:10.1.6	“Anujānāmi, bhikkhave, tadahuposathe therehi bhikkhūhi paṭhamataraṁ sannipatitun”ti.	10	
PA_kd_2:11.1.1	Tena kho pana samayena rājagahe sambahulā āvāsā samānasīmā honti.	11	
PA_kd_2:11.1.2	Tattha bhikkhū vivadanti—	11	
PA_kd_2:11.1.3	“amhākaṁ āvāse uposatho karīyatu, amhākaṁ āvāse uposatho karīyatū”ti.	11	
PA_kd_2:11.1.4	Bhagavato etamatthaṁ ārocesuṁ.	11	
PA_kd_2:11.1.5	“Idha pana, bhikkhave, sambahulā āvāsā samānasīmā honti.	11	
PA_kd_2:11.1.6	Tattha bhikkhū vivadanti—	11	
PA_kd_2:11.1.7	‘amhākaṁ āvāse uposatho karīyatu, amhākaṁ āvāse uposatho karīyatū’ti.	11	
PA_kd_2:11.1.8	Tehi, bhikkhave, bhikkhūhi sabbeheva ekajjhaṁ sannipatitvā uposatho kātabbo.	11	
PA_kd_2:11.1.9	Yattha vā pana thero bhikkhu viharati, tattha sannipatitvā uposatho kātabbo,	11	
PA_kd_2:11.1.10	na tveva vaggena saṅghena uposatho kātabbo.	11	
PA_kd_2:11.1.11	Yo kareyya, āpatti dukkaṭassā”ti.	11	
PA_kd_2:12.1.0	7. Avippavāsasīmānujānana	12	
PA_kd_2:12.1.1	Tena kho pana samayena āyasmā mahākassapo andhakavindā rājagahaṁ uposathaṁ āgacchanto antarāmagge nadiṁ taranto manaṁ vūḷho ahosi, cīvarānissa allāni.	12	
PA_kd_2:12.1.2	Bhikkhū āyasmantaṁ mahākassapaṁ etadavocuṁ—	12	
PA_kd_2:12.1.3	“kissa te, āvuso, cīvarāni allānī”ti?	12	
PA_kd_2:12.1.4	“Idhāhaṁ, āvuso, andhakavindā rājagahaṁ uposathaṁ āgacchanto antarāmagge nadiṁ taranto manamhi vūḷho.	12	
PA_kd_2:12.1.5	Tena me cīvarāni allānī”ti.	12	
PA_kd_2:12.1.6	Bhagavato etamatthaṁ ārocesuṁ.	12	
PA_kd_2:12.1.7	“Yā sā, bhikkhave, saṅghena sīmā sammatā samānasaṁvāsā ekuposathā, saṅgho taṁ sīmaṁ ticīvarena avippavāsaṁ sammannatu.	12	
PA_kd_2:12.2.1	Evañca pana, bhikkhave, sammannitabbā.	12	
PA_kd_2:12.2.2	Byattena bhikkhunā paṭibalena saṅgho ñāpetabbo—	12	
PA_kd_2:12.2.3	‘Suṇātu me, bhante, saṅgho.	12	
PA_kd_2:12.2.4	Yā sā saṅghena sīmā sammatā samānasaṁvāsā ekuposathā, yadi saṅghassa pattakallaṁ saṅgho taṁ sīmaṁ ticīvarena avippavāsaṁ sammanneyya.	12	
PA_kd_2:12.2.5	Esā ñatti.	12	
PA_kd_2:12.2.6	Suṇātu me, bhante, saṅgho.	12	
PA_kd_2:12.2.7	Yā sā saṅghena sīmā sammatā samānasaṁvāsā ekuposathā, saṅgho taṁ sīmaṁ ticīvarena avippavāsaṁ sammannati.	12	
PA_kd_2:12.2.8	Yassāyasmato khamati etissā sīmāya ticīvarena avippavāsāya sammuti, so tuṇhassa;	12	
PA_kd_2:12.2.9	yassa nakkhamati, so bhāseyya.	12	
PA_kd_2:12.2.10	Sammatā sā sīmā saṅghena ticīvarena avippavāsā.	12	
PA_kd_2:12.2.11	Khamati saṅghassa, tasmā tuṇhī, evametaṁ dhārayāmī’”ti.	12	
PA_kd_2:12.3.1	Tena kho pana samayena bhikkhū bhagavatā ticīvarena avippavāsasammuti anuññātāti antaraghare cīvarāni nikkhipanti.	12	
PA_kd_2:12.3.2	Tāni cīvarāni nassantipi ḍayhantipi undūrehipi khajjanti.	12	
PA_kd_2:12.3.3	Bhikkhū duccoḷā honti lūkhacīvarā.	12	
PA_kd_2:12.3.4	Bhikkhū evamāhaṁsu—	12	
PA_kd_2:12.3.5	“kissa tumhe, āvuso, duccoḷā lūkhacīvarā”ti?	12	
PA_kd_2:12.3.6	“Idha mayaṁ, āvuso, bhagavatā ticīvarena avippavāsasammuti anuññātāti antaraghare cīvarāni nikkhipimhā.	12	
PA_kd_2:12.3.7	Tāni cīvarāni naṭṭhānipi daḍḍhānipi, undūrehipi khāyitāni, tena mayaṁ duccoḷā lūkhacīvarā”ti.	12	
PA_kd_2:12.3.8	Bhagavato etamatthaṁ ārocesuṁ.	12	
PA_kd_2:12.3.9	“Yā sā, bhikkhave, saṅghena sīmā sammatā samānasaṁvāsā ekuposathā, saṅgho taṁ sīmaṁ ticīvarena avippavāsaṁ sammannatu, ṭhapetvā gāmañca gāmūpacārañca.	12	
PA_kd_2:12.4.1	Evañca pana, bhikkhave, sammannitabbā.	12	
PA_kd_2:12.4.2	Byattena bhikkhunā paṭibalena saṅgho ñāpetabbo—	12	
PA_kd_2:12.4.3	‘Suṇātu me, bhante, saṅgho.	12	
PA_kd_2:12.4.4	Yā sā saṅghena sīmā sammatā samānasaṁvāsā ekuposathā yadi saṅghassa pattakallaṁ, saṅgho taṁ sīmaṁ ticīvarena avippavāsaṁ sammanneyya, ṭhapetvā gāmañca gāmūpacārañca.	12	
PA_kd_2:12.4.5	Esā ñatti.	12	
PA_kd_2:12.4.6	Suṇātu me, bhante, saṅgho.	12	
PA_kd_2:12.4.7	Yā sā saṅghena sīmā sammatā samānasaṁvāsā ekuposathā, saṅgho taṁ sīmaṁ ticīvarena avippavāsaṁ sammannati, ṭhapetvā gāmañca gāmūpacārañca.	12	
PA_kd_2:12.4.8	Yassāyasmato khamati etissā sīmāya ticīvarena avippavāsāya sammuti, ṭhapetvā gāmañca gāmūpacārañca, so tuṇhassa;	12	
PA_kd_2:12.4.9	yassa nakkhamati, so bhāseyya.	12	
PA_kd_2:12.4.10	Sammatā sā sīmā saṅghena ticīvarena avippavāsā, ṭhapetvā gāmañca gāmūpacārañca.	12	
PA_kd_2:12.4.11	Khamati saṅghassa, tasmā tuṇhī, evametaṁ dhārayāmī’”ti.	12	
PA_kd_2:12.5.0	8. Sīmāsamūhanana	12	
PA_kd_2:12.5.1	“Sīmaṁ, bhikkhave, sammannantena paṭhamaṁ samānasaṁvāsasīmā sammannitabbā, pacchā ticīvarena avippavāso sammannitabbo.	12	
PA_kd_2:12.5.2	Sīmaṁ, bhikkhave, samūhanantena paṭhamaṁ ticīvarena avippavāso samūhantabbo, pacchā samānasaṁvāsasīmā samūhantabbā.	12	
PA_kd_2:12.5.3	Evañca pana, bhikkhave, ticīvarena avippavāso samūhantabbo.	12	
PA_kd_2:12.5.4	Byattena bhikkhunā paṭibalena saṅgho ñāpetabbo—	12	
PA_kd_2:12.5.5	‘Suṇātu me, bhante, saṅgho.	12	
PA_kd_2:12.5.6	Yo so saṅghena ticīvarena avippavāso sammato, yadi saṅghassa pattakallaṁ, saṅgho taṁ ticīvarena avippavāsaṁ samūhaneyya.	12	
PA_kd_2:12.5.7	Esā ñatti.	12	
PA_kd_2:12.5.8	Suṇātu me, bhante, saṅgho.	12	
PA_kd_2:12.5.9	Yo so saṅghena ticīvarena avippavāso sammato, saṅgho taṁ ticīvarena avippavāsaṁ samūhanati.	12	
PA_kd_2:12.5.10	Yassāyasmato khamati etassa ticīvarena avippavāsassa samugghāto, so tuṇhassa;	12	
PA_kd_2:12.5.11	yassa nakkhamati, so bhāseyya.	12	
PA_kd_2:12.5.12	Samūhato so saṅghena ticīvarena avippavāso.	12	
PA_kd_2:12.5.13	Khamati saṅghassa, tasmā tuṇhī, evametaṁ dhārayāmī’ti.	12	
PA_kd_2:12.6.1	Evañca pana, bhikkhave, sīmā samūhantabbā.	12	
PA_kd_2:12.6.2	Byattena bhikkhunā paṭibalena saṅgho ñāpetabbo—	12	
PA_kd_2:12.6.3	‘Suṇātu me, bhante, saṅgho.	12	
PA_kd_2:12.6.4	Yā sā saṅghena sīmā sammatā samānasaṁvāsā ekuposathā, yadi saṅghassa pattakallaṁ, saṅgho taṁ sīmaṁ samūhaneyya samānasaṁvāsaṁ ekuposathaṁ.	12	
PA_kd_2:12.6.5	Esā ñatti.	12	
PA_kd_2:12.6.6	Suṇātu me, bhante, saṅgho.	12	
PA_kd_2:12.6.7	Yā sā saṅghena sīmā sammatā samānasaṁvāsā ekuposathā, saṅgho taṁ sīmaṁ samūhanati samānasaṁvāsaṁ ekuposathaṁ.	12	
PA_kd_2:12.6.8	Yassāyasmato khamati etissā sīmāya samānasaṁvāsāya ekuposathāya samugghāto, so tuṇhassa;	12	
PA_kd_2:12.6.9	yassa nakkhamati, so bhāseyya.	12	
PA_kd_2:12.6.10	Samūhatā sā sīmā saṅghena samānasaṁvāsā ekuposathā.	12	
PA_kd_2:12.6.11	Khamati saṅghassa, tasmā tuṇhī, evametaṁ dhārayāmī’”ti.	12	
PA_kd_2:12.7.0	9. Gāmasīmādi	12	
PA_kd_2:12.7.1_0	“Asammatāya, bhikkhave, sīmāya aṭṭhapitāya, yaṁ gāmaṁ vā nigamaṁ vā upanissāya viharati,	12	
PA_kd_2:12.7.1_1	yā tassa vā gāmassa gāmasīmā, nigamassa vā nigamasīmā, ayaṁ tattha samānasaṁvāsā ekuposathā.	12	
PA_kd_2:12.7.2	Agāmake ce, bhikkhave, araññe samantā sattabbhantarā, ayaṁ tattha samānasaṁvāsā ekuposathā.	12	
PA_kd_2:12.7.3	Sabbā, bhikkhave, nadī asīmā;	12	
PA_kd_2:12.7.4	sabbo samuddo asīmo;	12	
PA_kd_2:12.7.5	sabbo jātassaro asīmo.	12	
PA_kd_2:12.7.6	Nadiyā vā, bhikkhave, samudde vā jātassare vā yaṁ majjhimassa purisassa samantā udakukkhepā, ayaṁ tattha samānasaṁvāsā ekuposathā”ti.	12	
PA_kd_2:13.1.1	Tena kho pana samayena chabbaggiyā bhikkhū sīmāya sīmaṁ sambhindanti.	13	
PA_kd_2:13.1.2	Bhagavato etamatthaṁ ārocesuṁ.	13	
PA_kd_2:13.1.3	“Yesaṁ, bhikkhave, sīmā paṭhamaṁ sammatā tesaṁ taṁ kammaṁ dhammikaṁ akuppaṁ ṭhānārahaṁ.	13	
PA_kd_2:13.1.4	Yesaṁ, bhikkhave, sīmā pacchā sammatā tesaṁ taṁ kammaṁ adhammikaṁ kuppaṁ aṭṭhānārahaṁ.	13	
PA_kd_2:13.1.5	Na, bhikkhave, sīmāya sīmā sambhinditabbā.	13	
PA_kd_2:13.1.6	Yo sambhindeyya, āpatti dukkaṭassā”ti.	13	
PA_kd_2:13.2.1	Tena kho pana samayena chabbaggiyā bhikkhū sīmāya sīmaṁ ajjhottharanti.	13	
PA_kd_2:13.2.2	Bhagavato etamatthaṁ ārocesuṁ.	13	
PA_kd_2:13.2.3	“Yesaṁ, bhikkhave, sīmā paṭhamaṁ sammatā tesaṁ taṁ kammaṁ dhammikaṁ akuppaṁ ṭhānārahaṁ.	13	
PA_kd_2:13.2.4	Yesaṁ, bhikkhave, sīmā pacchā sammatā tesaṁ taṁ kammaṁ adhammikaṁ kuppaṁ aṭṭhānārahaṁ.	13	
PA_kd_2:13.2.5	Na, bhikkhave, sīmāya sīmā ajjhottharitabbā.	13	
PA_kd_2:13.2.6	Yo ajjhotthareyya, āpatti dukkaṭassāti.	13	
PA_kd_2:13.2.7	Anujānāmi, bhikkhave, sīmaṁ sammannantena sīmantarikaṁ ṭhapetvā sīmaṁ sammannitun”ti.	13	
PA_kd_2:14.1.0	10. Uposathabhedādi	14	
PA_kd_2:14.1.1	Atha kho bhikkhūnaṁ etadahosi—	14	
PA_kd_2:14.1.2	“kati nu kho uposathā”ti?	14	
PA_kd_2:14.1.3	Bhagavato etamatthaṁ ārocesuṁ.	14	
PA_kd_2:14.1.4	“Dveme, bhikkhave, uposathā— cātuddasiko ca pannarasiko ca. Ime kho, bhikkhave, dve uposathā”ti.	14	
PA_kd_2:14.2.1	Atha kho bhikkhūnaṁ etadahosi—	14	
PA_kd_2:14.2.2	“kati nu kho uposathakammānī”ti?	14	
PA_kd_2:14.2.3	Bhagavato etamatthaṁ ārocesuṁ.	14	
PA_kd_2:14.2.4	“Cattārimāni, bhikkhave, uposathakammāni—	14	
PA_kd_2:14.2.5	adhammena vaggaṁ uposathakammaṁ,	14	
PA_kd_2:14.2.6	adhammena samaggaṁ uposathakammaṁ,	14	
PA_kd_2:14.2.7	dhammena vaggaṁ uposathakammaṁ,	14	
PA_kd_2:14.2.8	dhammena samaggaṁ uposathakammanti.	14	
PA_kd_2:14.2.9	Tatra, bhikkhave, yadidaṁ adhammena vaggaṁ uposathakammaṁ, na, bhikkhave, evarūpaṁ uposathakammaṁ kātabbaṁ.	14	
PA_kd_2:14.2.10	Na ca mayā evarūpaṁ uposathakammaṁ anuññātaṁ.	14	
PA_kd_2:14.3.1	Tatra, bhikkhave, yadidaṁ adhammena samaggaṁ uposathakammaṁ, na, bhikkhave, evarūpaṁ uposathakammaṁ kātabbaṁ.	14	
PA_kd_2:14.3.2	Na ca mayā evarūpaṁ uposathakammaṁ anuññātaṁ.	14	
PA_kd_2:14.3.3	Tatra, bhikkhave, yadidaṁ dhammena vaggaṁ uposathakammaṁ, na, bhikkhave, evarūpaṁ uposathakammaṁ kātabbaṁ.	14	
PA_kd_2:14.3.4	Na ca mayā evarūpaṁ uposathakammaṁ anuññātaṁ.	14	
PA_kd_2:14.3.5	Tatra, bhikkhave, yadidaṁ dhammena samaggaṁ uposathakammaṁ, evarūpaṁ, bhikkhave, uposathakammaṁ kātabbaṁ, evarūpañca mayā uposathakammaṁ anuññātaṁ.	14	
PA_kd_2:14.3.6	Tasmātiha, bhikkhave, evarūpaṁ uposathakammaṁ karissāma yadidaṁ dhammena samagganti—	14	
PA_kd_2:14.3.7	evañhi vo, bhikkhave, sikkhitabban”ti.	14	
PA_kd_2:15.1.0	11. Saṅkhittena pātimokkhuddesādi	15	
PA_kd_2:15.1.1	Atha kho bhikkhūnaṁ etadahosi—	15	
PA_kd_2:15.1.2	“kati nu kho pātimokkhuddesā”ti?	15	
PA_kd_2:15.1.3	Bhagavato etamatthaṁ ārocesuṁ.	15	
PA_kd_2:15.1.4	“Pañcime, bhikkhave, pātimokkhuddesā.	15	
PA_kd_2:15.1.5	Nidānaṁ uddisitvā avasesaṁ sutena sāvetabbaṁ.	15	
PA_kd_2:15.1.6	Ayaṁ paṭhamo pātimokkhuddeso.	15	
PA_kd_2:15.1.7	Nidānaṁ uddisitvā cattāri pārājikāni uddisitvā avasesaṁ sutena sāvetabbaṁ.	15	
PA_kd_2:15.1.8	Ayaṁ dutiyo pātimokkhuddeso.	15	
PA_kd_2:15.1.9	Nidānaṁ uddisitvā cattāri pārājikāni uddisitvā terasa saṅghādisese uddisitvā avasesaṁ sutena sāvetabbaṁ.	15	
PA_kd_2:15.1.10	Ayaṁ tatiyo pātimokkhuddeso.	15	
PA_kd_2:15.1.11	Nidānaṁ uddisitvā cattāri pārājikāni uddisitvā terasa saṅghādisese uddisitvā dve aniyate uddisitvā avasesaṁ sutena sāvetabbaṁ.	15	
PA_kd_2:15.1.12	Ayaṁ catuttho pātimokkhuddeso.	15	
PA_kd_2:15.1.13	Vitthāreneva pañcamo.	15	
PA_kd_2:15.1.14	Ime kho, bhikkhave, pañca pātimokkhuddesā”ti.	15	
PA_kd_2:15.2.1	Tena kho pana samayena bhikkhū—	15	
PA_kd_2:15.2.2	“bhagavatā saṅkhittena pātimokkhuddeso anuññāto”ti—	15	
PA_kd_2:15.2.3	sabbakālaṁ saṅkhittena pātimokkhaṁ uddisanti.	15	
PA_kd_2:15.2.4	Bhagavato etamatthaṁ ārocesuṁ.	15	
PA_kd_2:15.2.5	“Na, bhikkhave, saṅkhittena pātimokkhaṁ uddisitabbaṁ.	15	
PA_kd_2:15.2.6	Yo uddiseyya, āpatti dukkaṭassā”ti.	15	
PA_kd_2:15.3.1	Tena kho pana samayena kosalesu janapade aññatarasmiṁ āvāse tadahuposathe savarabhayaṁ ahosi.	15	
PA_kd_2:15.3.2	Bhikkhū nāsakkhiṁsu vitthārena pātimokkhaṁ uddisituṁ.	15	
PA_kd_2:15.3.3	Bhagavato etamatthaṁ ārocesuṁ.	15	
PA_kd_2:15.3.4	“Anujānāmi, bhikkhave, sati antarāye saṅkhittena pātimokkhaṁ uddisitun”ti.	15	
PA_kd_2:15.4.1	Tena kho pana samayena chabbaggiyā bhikkhū asatipi antarāye saṅkhittena pātimokkhaṁ uddisanti.	15	
PA_kd_2:15.4.2	Bhagavato etamatthaṁ ārocesuṁ.	15	
PA_kd_2:15.4.3	“Na, bhikkhave, asati antarāye saṅkhittena pātimokkhaṁ uddisitabbaṁ.	15	
PA_kd_2:15.4.4	Yo uddiseyya, āpatti dukkaṭassa.	15	
PA_kd_2:15.4.5	Anujānāmi, bhikkhave, sati antarāye saṅkhittena pātimokkhaṁ uddisituṁ.	15	
PA_kd_2:15.4.6	Tatrime antarāyā—	15	
PA_kd_2:15.4.7	rājantarāyo, corantarāyo, agyantarāyo, udakantarāyo, manussantarāyo, amanussantarāyo, vāḷantarāyo, sarīsapantarāyo, jīvitantarāyo, brahmacariyantarāyoti.	15	
PA_kd_2:15.4.8	Anujānāmi, bhikkhave, evarūpesu antarāyesu saṅkhittena pātimokkhaṁ uddisituṁ, asati antarāye vitthārenā”ti.	15	
PA_kd_2:15.5.1	Tena kho pana samayena chabbaggiyā bhikkhū saṅghamajjhe anajjhiṭṭhā dhammaṁ bhāsanti.	15	
PA_kd_2:15.5.2	Bhagavato etamatthaṁ ārocesuṁ.	15	
PA_kd_2:15.5.3	“Na, bhikkhave, saṅghamajjhe anajjhiṭṭhena dhammo bhāsitabbo.	15	
PA_kd_2:15.5.4	Yo bhāseyya, āpatti dukkaṭassa.	15	
PA_kd_2:15.5.5	Anujānāmi, bhikkhave, therena bhikkhunā sāmaṁ vā dhammaṁ bhāsituṁ paraṁ vā ajjhesitun”ti.	15	
PA_kd_2:15.6.0	12. Vinayapucchanakathā	15	
PA_kd_2:15.6.1	Tena kho pana samayena chabbaggiyā bhikkhū saṅghamajjhe asammatā vinayaṁ pucchanti.	15	
PA_kd_2:15.6.2	Bhagavato etamatthaṁ ārocesuṁ.	15	
PA_kd_2:15.6.3	“Na, bhikkhave, saṅghamajjhe asammatena vinayo pucchitabbo.	15	
PA_kd_2:15.6.4	Yo puccheyya, āpatti dukkaṭassa.	15	
PA_kd_2:15.6.5	Anujānāmi, bhikkhave, saṅghamajjhe sammatena vinayaṁ pucchituṁ.	15	
PA_kd_2:15.6.6	Evañca pana, bhikkhave, sammannitabbo—	15	
PA_kd_2:15.6.7	attanā vā attānaṁ sammannitabbaṁ, parena vā paro sammannitabbo.	15	
PA_kd_2:15.7.1	Kathañca attanāva attānaṁ sammannitabbaṁ?	15	
PA_kd_2:15.7.2	Byattena bhikkhunā paṭibalena saṅgho ñāpetabbo—	15	
PA_kd_2:15.7.3	‘Suṇātu me, bhante, saṅgho.	15	
PA_kd_2:15.7.4	Yadi saṅghassa pattakallaṁ, ahaṁ itthannāmaṁ vinayaṁ puccheyyan’ti.	15	
PA_kd_2:15.7.5	Evaṁ attanāva attānaṁ sammannitabbaṁ.	15	
PA_kd_2:15.7.6	Kathañca parena paro sammannitabbo?	15	
PA_kd_2:15.7.7	Byattena bhikkhunā paṭibalena saṅgho ñāpetabbo—	15	
PA_kd_2:15.7.8	‘Suṇātu me, bhante, saṅgho.	15	
PA_kd_2:15.7.9	Yadi saṅghassa pattakallaṁ, itthannāmo itthannāmaṁ vinayaṁ puccheyyā’ti.	15	
PA_kd_2:15.7.10	Evaṁ parena paro sammannitabbo”ti.	15	
PA_kd_2:15.8.1	Tena kho pana samayena pesalā bhikkhū saṅghamajjhe sammatā vinayaṁ pucchanti.	15	
PA_kd_2:15.8.2	Chabbaggiyā bhikkhū labhanti āghātaṁ, labhanti appaccayaṁ, vadhena tajjenti.	15	
PA_kd_2:15.8.3	Bhagavato etamatthaṁ ārocesuṁ.	15	
PA_kd_2:15.8.4	“Anujānāmi, bhikkhave, saṅghamajjhe sammatenapi parisaṁ oloketvā puggalaṁ tulayitvā vinayaṁ pucchitun”ti.	15	
PA_kd_2:15.9.0	13. Vinayavissajjanakathā	15	
PA_kd_2:15.9.1	Tena kho pana samayena chabbaggiyā bhikkhū saṅghamajjhe asammatā vinayaṁ vissajjenti.	15	
PA_kd_2:15.9.2	Bhagavato etamatthaṁ ārocesuṁ.	15	
PA_kd_2:15.9.3	“Na, bhikkhave, saṅghamajjhe asammatena vinayo vissajjetabbo.	15	
PA_kd_2:15.9.4	Yo vissajjeyya, āpatti dukkaṭassa.	15	
PA_kd_2:15.9.5	Anujānāmi, bhikkhave, saṅghamajjhe sammatena vinayaṁ vissajjetuṁ.	15	
PA_kd_2:15.9.6	Evañca pana, bhikkhave, sammannitabbaṁ.	15	
PA_kd_2:15.9.7	Attanā vā attānaṁ sammannitabbaṁ, parena vā paro sammannitabbo.	15	
PA_kd_2:15.10.1	Kathañca attanāva attānaṁ sammannitabbaṁ?	15	
PA_kd_2:15.10.2	Byattena bhikkhunā paṭibalena saṅgho ñāpetabbo—	15	
PA_kd_2:15.10.3	‘Suṇātu me, bhante, saṅgho.	15	
PA_kd_2:15.10.4	Yadi saṅghassa pattakallaṁ, ahaṁ itthannāmena vinayaṁ puṭṭho vissajjeyyan’ti.	15	
PA_kd_2:15.10.5	Evaṁ attanāva attānaṁ sammannitabbaṁ.	15	
PA_kd_2:15.10.6	Kathañca parena paro sammannitabbo?	15	
PA_kd_2:15.10.7	Byattena bhikkhunā paṭibalena saṅgho ñāpetabbo—	15	
PA_kd_2:15.10.8	‘Suṇātu me, bhante, saṅgho.	15	
PA_kd_2:15.10.9	Yadi saṅghassa pattakallaṁ, itthannāmo itthannāmena vinayaṁ puṭṭho vissajjeyyā’ti.	15	
PA_kd_2:15.10.10	Evaṁ parena paro sammannitabbo”ti.	15	
PA_kd_2:15.11.1	Tena kho pana samayena pesalā bhikkhū saṅghamajjhe sammatā vinayaṁ vissajjenti.	15	
PA_kd_2:15.11.2	Chabbaggiyā bhikkhū labhanti āghātaṁ, labhanti appaccayaṁ, vadhena tajjenti.	15	
PA_kd_2:15.11.3	Bhagavato etamatthaṁ ārocesuṁ.	15	
PA_kd_2:15.11.4	“Anujānāmi, bhikkhave, saṅghamajjhe sammatenapi parisaṁ oloketvā puggalaṁ tulayitvā vinayaṁ vissajjetun”ti.	15	
PA_kd_2:16.1.0	14. Codanākathā	16	
PA_kd_2:16.1.1	Tena kho pana samayena chabbaggiyā bhikkhū anokāsakataṁ bhikkhuṁ āpattiyā codenti.	16	
PA_kd_2:16.1.2	Bhagavato etamatthaṁ ārocesuṁ.	16	
PA_kd_2:16.1.3	“Na, bhikkhave, anokāsakato bhikkhu āpattiyā codetabbo.	16	
PA_kd_2:16.1.4	Yo codeyya, āpatti dukkaṭassa.	16	
PA_kd_2:16.1.5	Anujānāmi, bhikkhave, okāsaṁ kārāpetvā āpattiyā codetuṁ—	16	
PA_kd_2:16.1.6	karotu āyasmā okāsaṁ, ahaṁ taṁ vattukāmo”ti.	16	
PA_kd_2:16.2.1	Tena kho pana samayena pesalā bhikkhū chabbaggiye bhikkhū okāsaṁ kārāpetvā āpattiyā codenti.	16	
PA_kd_2:16.2.2	Chabbaggiyā bhikkhū labhanti āghātaṁ, labhanti appaccayaṁ, vadhena tajjenti.	16	
PA_kd_2:16.2.3	Bhagavato etamatthaṁ ārocesuṁ.	16	
PA_kd_2:16.2.4	“Anujānāmi, bhikkhave, katepi okāse puggalaṁ tulayitvā āpattiyā codetun”ti.	16	
PA_kd_2:16.3.1	Tena kho pana samayena chabbaggiyā bhikkhū—“puramhākaṁ pesalā bhikkhū okāsaṁ kārāpentī”ti—paṭikacceva suddhānaṁ bhikkhūnaṁ anāpattikānaṁ avatthusmiṁ akāraṇe okāsaṁ kārāpenti.	16	
PA_kd_2:16.3.2	Bhagavato etamatthaṁ ārocesuṁ.	16	
PA_kd_2:16.3.3	“Na, bhikkhave, suddhānaṁ bhikkhūnaṁ anāpattikānaṁ avatthusmiṁ akāraṇe okāso kārāpetabbo.	16	
PA_kd_2:16.3.4	Yo kārāpeyya, āpatti dukkaṭassa.	16	
PA_kd_2:16.3.5	Anujānāmi, bhikkhave, puggalaṁ tulayitvā okāsaṁ kātun”ti.	16	
PA_kd_2:16.4.0	15. Adhammakammapaṭikkosanādi	16	
PA_kd_2:16.4.1	Tena kho pana samayena chabbaggiyā bhikkhū saṅghamajjhe adhammakammaṁ karonti.	16	
PA_kd_2:16.4.2	Bhagavato etamatthaṁ ārocesuṁ.	16	
PA_kd_2:16.4.3	“Na, bhikkhave, adhammakammaṁ kātabbaṁ.	16	
PA_kd_2:16.4.4	Yo kareyya, āpatti dukkaṭassāti.	16	
PA_kd_2:16.4.5	Karontiyeva adhammakammaṁ.	16	
PA_kd_2:16.4.6	Bhagavato etamatthaṁ ārocesuṁ.	16	
PA_kd_2:16.4.7	Anujānāmi, bhikkhave, adhammakamme kayiramāne paṭikkositun”ti.	16	
PA_kd_2:16.5.1	Tena kho pana samayena pesalā bhikkhū chabbaggiyehi bhikkhūhi adhammakamme kayiramāne paṭikkosanti.	16	
PA_kd_2:16.5.2	Chabbaggiyā bhikkhū labhanti āghātaṁ, labhanti appaccayaṁ, vadhena tajjenti.	16	
PA_kd_2:16.5.3	Bhagavato etamatthaṁ ārocesuṁ.	16	
PA_kd_2:16.5.4	“Anujānāmi, bhikkhave, diṭṭhimpi āvikātunti.	16	
PA_kd_2:16.5.5	Tesaṁyeva santike diṭṭhiṁ āvikaronti.	16	
PA_kd_2:16.5.6	Chabbaggiyā bhikkhū labhanti āghātaṁ, labhanti appaccayaṁ, vadhena tajjenti.	16	
PA_kd_2:16.5.7	Bhagavato etamatthaṁ ārocesuṁ.	16	
PA_kd_2:16.5.8	Anujānāmi, bhikkhave, catūhi pañcahi paṭikkosituṁ, dvīhi tīhi diṭṭhiṁ āvikātuṁ, ekena adhiṭṭhātuṁ—	16	
PA_kd_2:16.5.9	‘na metaṁ khamatī’”ti.	16	
PA_kd_2:16.6.1	Tena kho pana samayena chabbaggiyā bhikkhū saṅghamajjhe pātimokkhaṁ uddisamānā sañcicca na sāventi.	16	
PA_kd_2:16.6.2	Bhagavato etamatthaṁ ārocesuṁ.	16	
PA_kd_2:16.6.3	“ Na, bhikkhave, pātimokkhuddesakena sañcicca na sāvetabbaṁ.	16	
PA_kd_2:16.6.4	Yo na sāveyya, āpatti dukkaṭassā”ti.	16	
PA_kd_2:16.7.1	Tena kho pana samayena āyasmā udāyī saṅghassa pātimokkhuddesako hoti kākassarako.	16	
PA_kd_2:16.7.2	Atha kho āyasmato udāyissa etadahosi—	16	
PA_kd_2:16.7.3	“bhagavatā paññattaṁ—	16	
PA_kd_2:16.7.4	‘pātimokkhuddesakena sāvetabban’ti, ahañcamhi kākassarako, kathaṁ nu kho mayā paṭipajjitabban”ti?	16	
PA_kd_2:16.7.5	Bhagavato etamatthaṁ ārocesuṁ.	16	
PA_kd_2:16.7.6	“Anujānāmi, bhikkhave, pātimokkhuddesakena vāyamituṁ—	16	
PA_kd_2:16.7.7	‘kathaṁ sāveyyan’ti.	16	
PA_kd_2:16.7.8	Vāyamantassa anāpattī”ti.	16	
PA_kd_2:16.8.1	Tena kho pana samayena devadatto sagahaṭṭhāya parisāya pātimokkhaṁ uddisati.	16	
PA_kd_2:16.8.2	Bhagavato etamatthaṁ ārocesuṁ.	16	
PA_kd_2:16.8.3	“Na, bhikkhave, sagahaṭṭhāya parisāya pātimokkhaṁ uddisitabbaṁ.	16	
PA_kd_2:16.8.4	Yo uddiseyya, āpatti dukkaṭassā”ti.	16	
PA_kd_2:16.9.1	Tena kho pana samayena chabbaggiyā bhikkhū saṅghamajjhe anajjhiṭṭhā pātimokkhaṁ uddisanti.	16	
PA_kd_2:16.9.2	Bhagavato etamatthaṁ ārocesuṁ.	16	
PA_kd_2:16.9.3	“Na, bhikkhave, saṅghamajjhe anajjhiṭṭhena pātimokkhaṁ uddisitabbaṁ.	16	
PA_kd_2:16.9.4	Yo uddiseyya, āpatti dukkaṭassa.	16	
PA_kd_2:16.9.5	Anujānāmi, bhikkhave, therādhikaṁ pātimokkhan”ti.	16	
PA_kd_2:16.9.6	Aññatitthiyabhāṇavāro niṭṭhito paṭhamo.	16	
PA_kd_2:17.1.0	16. Pātimokkhuddesakaajjhesanādi	17	
PA_kd_2:17.1.1	Atha kho bhagavā rājagahe yathābhirantaṁ viharitvā yena codanāvatthu tena cārikaṁ pakkāmi.	17	
PA_kd_2:17.1.2	Anupubbena cārikaṁ caramāno yena codanāvatthu tadavasari.	17	
PA_kd_2:17.1.3	Tena kho pana samayena aññatarasmiṁ āvāse sambahulā bhikkhū viharanti.	17	
PA_kd_2:17.1.4	Tattha thero bhikkhu bālo hoti abyatto.	17	
PA_kd_2:17.1.5	So na jānāti uposathaṁ vā uposathakammaṁ vā, pātimokkhaṁ vā pātimokkhuddesaṁ vā.	17	
PA_kd_2:17.2.1	Atha kho tesaṁ bhikkhūnaṁ etadahosi—	17	
PA_kd_2:17.2.2	“bhagavatā paññattaṁ—	17	
PA_kd_2:17.2.3	‘therādhikaṁ pātimokkhan’ti, ayañca amhākaṁ thero bālo abyatto, na jānāti uposathaṁ vā uposathakammaṁ vā, pātimokkhaṁ vā pātimokkhuddesaṁ vā.	17	
PA_kd_2:17.2.4	Kathaṁ nu kho amhehi paṭipajjitabban”ti?	17	
PA_kd_2:17.2.5	Bhagavato etamatthaṁ ārocesuṁ.	17	
PA_kd_2:17.2.6	“Anujānāmi, bhikkhave, yo tattha bhikkhu byatto paṭibalo tassādheyyaṁ pātimokkhan”ti.	17	
PA_kd_2:17.3.1	Tena kho pana samayena aññatarasmiṁ āvāse tadahuposathe sambahulā bhikkhū viharanti bālā abyattā.	17	
PA_kd_2:17.3.2	Te na jānanti uposathaṁ vā uposathakammaṁ vā, pātimokkhaṁ vā pātimokkhuddesaṁ vā.	17	
PA_kd_2:17.3.3	Te theraṁ ajjhesiṁsu—	17	
PA_kd_2:17.3.4	“uddisatu, bhante, thero pātimokkhan”ti.	17	
PA_kd_2:17.3.5	So evamāha—	17	
PA_kd_2:17.3.6	“na me, āvuso, vattatī”ti.	17	
PA_kd_2:17.3.7	Dutiyaṁ theraṁ ajjhesiṁsu—	17	
PA_kd_2:17.3.8	“uddisatu, bhante, thero pātimokkhan”ti.	17	
PA_kd_2:17.3.9	Sopi evamāha—	17	
PA_kd_2:17.3.10	“na me, āvuso, vattatī”ti.	17	
PA_kd_2:17.3.11	Tatiyaṁ theraṁ ajjhesiṁsu—	17	
PA_kd_2:17.3.12	“uddisatu, bhante, thero pātimokkhan”ti.	17	
PA_kd_2:17.3.13	Sopi evamāha—	17	
PA_kd_2:17.3.14	“na me, āvuso, vattatī”ti.	17	
PA_kd_2:17.3.15	Eteneva upāyena yāva saṅghanavakaṁ ajjhesiṁsu—	17	
PA_kd_2:17.3.16	“uddisatu āyasmā pātimokkhan”ti.	17	
PA_kd_2:17.3.17	Sopi evamāha—	17	
PA_kd_2:17.4.1	“na me, bhante, vattatī”ti.	17	
PA_kd_2:17.4.2	Bhagavato etamatthaṁ ārocesuṁ.	17	
PA_kd_2:17.4.3	“Idha pana, bhikkhave, aññatarasmiṁ āvāse tadahuposathe sambahulā bhikkhū viharanti bālā abyattā.	17	
PA_kd_2:17.4.4	Te na jānanti uposathaṁ vā uposathakammaṁ vā, pātimokkhaṁ vā pātimokkhuddesaṁ vā.	17	
PA_kd_2:17.4.5	Te theraṁ ajjhesanti—	17	
PA_kd_2:17.4.6	‘uddisatu, bhante, thero pātimokkhan’ti.	17	
PA_kd_2:17.4.7	So evaṁ vadeti—	17	
PA_kd_2:17.4.8	‘na me, āvuso, vattatī’ti.	17	
PA_kd_2:17.4.9	Dutiyaṁ theraṁ ajjhesanti—	17	
PA_kd_2:17.4.10	‘uddisatu, bhante, thero pātimokkhan’ti.	17	
PA_kd_2:17.4.11	Sopi evaṁ vadeti—	17	
PA_kd_2:17.4.12	‘na me, āvuso, vattatī’ti.	17	
PA_kd_2:17.4.13	Tatiyaṁ theraṁ ajjhesanti—	17	
PA_kd_2:17.4.14	‘uddisatu, bhante, thero pātimokkhan’ti.	17	
PA_kd_2:17.4.15	Sopi evaṁ vadeti—	17	
PA_kd_2:17.4.16	‘na me, āvuso, vattatī’ti.	17	
PA_kd_2:17.4.17	Eteneva upāyena yāva saṅghanavakaṁ ajjhesanti—	17	
PA_kd_2:17.4.18	‘uddisatu āyasmā pātimokkhan’ti.	17	
PA_kd_2:17.4.19	Sopi evaṁ vadeti—	17	
PA_kd_2:17.4.20	‘na me, bhante, vattatī’ti.	17	
PA_kd_2:17.5.1	Tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo—	17	
PA_kd_2:17.5.2	gacchāvuso, saṅkhittena vā vitthārena vā pātimokkhaṁ pariyāpuṇitvāna āgacchāhī”ti.	17	
PA_kd_2:17.6.1	Atha kho bhikkhūnaṁ etadahosi—	17	
PA_kd_2:17.6.2	“kena nu kho pāhetabbo”ti?	17	
PA_kd_2:17.6.3	Bhagavato etamatthaṁ ārocesuṁ.	17	
PA_kd_2:17.6.4	“Anujānāmi, bhikkhave, therena bhikkhunā navaṁ bhikkhuṁ āṇāpetun”ti.	17	
PA_kd_2:17.6.5	Therena āṇattā navā bhikkhū na gacchanti.	17	
PA_kd_2:17.6.6	Bhagavato etamatthaṁ ārocesuṁ.	17	
PA_kd_2:17.6.7	“Na, bhikkhave, therena āṇattena agilānena na gantabbaṁ.	17	
PA_kd_2:17.6.8	Yo na gaccheyya, āpatti dukkaṭassā”ti.	17	
PA_kd_2:18.1.0	17. Pakkhagaṇanādiuggahaṇānujānana	18	
PA_kd_2:18.1.1	Atha kho bhagavā codanāvatthusmiṁ yathābhirantaṁ viharitvā punadeva rājagahaṁ paccāgañchi.	18	
PA_kd_2:18.1.2	Tena kho pana samayena manussā bhikkhū piṇḍāya carante pucchanti—	18	
PA_kd_2:18.1.3	“katimī, bhante, pakkhassā”ti?	18	
PA_kd_2:18.1.4	Bhikkhū evamāhaṁsu—	18	
PA_kd_2:18.1.5	“na kho mayaṁ, āvuso, jānāmā”ti.	18	
PA_kd_2:18.1.6	Manussā ujjhāyanti khiyyanti vipācenti—	18	
PA_kd_2:18.1.7	“pakkhagaṇanamattampime samaṇā sakyaputtiyā na jānanti, kiṁ panime aññaṁ kiñci kalyāṇaṁ jānissantī”ti?	18	
PA_kd_2:18.1.8	Bhagavato etamatthaṁ ārocesuṁ.	18	
PA_kd_2:18.1.9	“Anujānāmi, bhikkhave, pakkhagaṇanaṁ uggahetun”ti.	18	
PA_kd_2:18.2.1	Atha kho bhikkhūnaṁ etadahosi—	18	
PA_kd_2:18.2.2	“kena nu kho pakkhagaṇanā uggahetabbā”ti?	18	
PA_kd_2:18.2.3	Bhagavato etamatthaṁ ārocesuṁ.	18	
PA_kd_2:18.2.4	“Anujānāmi, bhikkhave, sabbeheva pakkhagaṇanaṁ uggahetun”ti.	18	
PA_kd_2:18.3.1	Tena kho pana samayena manussā bhikkhū piṇḍāya carante pucchanti—	18	
PA_kd_2:18.3.2	“kīvatikā, bhante, bhikkhū”ti?	18	
PA_kd_2:18.3.3	Bhikkhū evamāhaṁsu—	18	
PA_kd_2:18.3.4	“na kho mayaṁ, āvuso, jānāmā”ti.	18	
PA_kd_2:18.3.5	Manussā ujjhāyanti khiyyanti vipācenti—	18	
PA_kd_2:18.3.6	“aññamaññampime samaṇā sakyaputtiyā na jānanti, kiṁ panime aññaṁ kiñci kalyāṇaṁ jānissantī”ti?	18	
PA_kd_2:18.3.7	Bhagavato etamatthaṁ ārocesuṁ.	18	
PA_kd_2:18.3.8	“Anujānāmi, bhikkhave, bhikkhū gaṇetun”ti.	18	
PA_kd_2:18.4.1	Atha kho bhikkhūnaṁ etadahosi—	18	
PA_kd_2:18.4.2	“kadā nu kho bhikkhū gaṇetabbā”ti?	18	
PA_kd_2:18.4.3	Bhagavato etamatthaṁ ārocesuṁ.	18	
PA_kd_2:18.4.4	“Anujānāmi, bhikkhave, tadahuposathe nāmaggena vā gaṇetuṁ, salākaṁ vā gāhetun”ti.	18	
PA_kd_2:19.1.1	Tena kho pana samayena bhikkhū ajānantā ajjuposathoti dūraṁ gāmaṁ piṇḍāya caranti.	19	
PA_kd_2:19.1.2	Te uddissamānepi pātimokkhe āgacchanti, uddiṭṭhamattepi āgacchanti.	19	
PA_kd_2:19.1.3	Bhagavato etamatthaṁ ārocesuṁ.	19	
PA_kd_2:19.1.4	“Anujānāmi, bhikkhave, ārocetuṁ ‘ajjuposatho’”ti.	19	
PA_kd_2:19.1.5	Atha kho bhikkhūnaṁ etadahosi—	19	
PA_kd_2:19.1.6	“kena nu kho ārocetabbo”ti?	19	
PA_kd_2:19.1.7	Bhagavato etamatthaṁ ārocesuṁ.	19	
PA_kd_2:19.1.8	“Anujānāmi, bhikkhave, therena bhikkhunā kālavato ārocetun”ti.	19	
PA_kd_2:19.1.9	Tena kho pana samayena aññataro thero kālavato nassarati.	19	
PA_kd_2:19.1.10	Bhagavato etamatthaṁ ārocesuṁ.	19	
PA_kd_2:19.1.11	“Anujānāmi, bhikkhave, bhattakālepi ārocetun”ti.	19	
PA_kd_2:19.1.12	Bhattakālepi nassarati.	19	
PA_kd_2:19.1.13	Bhagavato etamatthaṁ ārocesuṁ.	19	
PA_kd_2:19.1.14	“Anujānāmi, bhikkhave, yaṁ kālaṁ sarati, taṁ kālaṁ ārocetun”ti.	19	
PA_kd_2:20.1.0	18. Pubbakaraṇānujānana	20	
PA_kd_2:20.1.1	Tena kho pana samayena aññatarasmiṁ āvāse uposathāgāraṁ uklāpaṁ hoti.	20	
PA_kd_2:20.1.2	Āgantukā bhikkhū ujjhāyanti khiyyanti vipācenti—	20	
PA_kd_2:20.1.3	“kathañhi nāma āvāsikā bhikkhū uposathāgāraṁ na sammajjissantī”ti.	20	
PA_kd_2:20.1.4	Bhagavato etamatthaṁ ārocesuṁ.	20	
PA_kd_2:20.1.5	“Anujānāmi, bhikkhave, uposathāgāraṁ sammajjitun”ti.	20	
PA_kd_2:20.2.1	Atha kho bhikkhūnaṁ etadahosi—	20	
PA_kd_2:20.2.2	“kena nu kho uposathāgāraṁ sammajjitabban”ti?	20	
PA_kd_2:20.2.3	Bhagavato etamatthaṁ ārocesuṁ.	20	
PA_kd_2:20.2.4	“Anujānāmi, bhikkhave, therena bhikkhunā navaṁ bhikkhuṁ āṇāpetun”ti.	20	
PA_kd_2:20.2.5	Therena āṇattā navā bhikkhū na sammajjanti.	20	
PA_kd_2:20.2.6	Bhagavato etamatthaṁ ārocesuṁ.	20	
PA_kd_2:20.2.7	“Na, bhikkhave, therena āṇattena agilānena na sammajjitabbaṁ.	20	
PA_kd_2:20.2.8	Yo na sammajjeyya, āpatti dukkaṭassā”ti.	20	
PA_kd_2:20.3.1	Tena kho pana samayena uposathāgāre āsanaṁ apaññattaṁ hoti.	20	
PA_kd_2:20.3.2	Bhikkhū chamāyaṁ nisīdanti, gattānipi cīvarānipi paṁsukitāni honti.	20	
PA_kd_2:20.3.3	Bhagavato etamatthaṁ ārocesuṁ.	20	
PA_kd_2:20.3.4	“Anujānāmi, bhikkhave, uposathāgāre āsanaṁ paññapetun”ti.	20	
PA_kd_2:20.3.5	Atha kho bhikkhūnaṁ etadahosi—	20	
PA_kd_2:20.3.6	“kena nu kho uposathāgāre āsanaṁ paññapetabban”ti?	20	
PA_kd_2:20.3.7	Bhagavato etamatthaṁ ārocesuṁ.	20	
PA_kd_2:20.3.8	“Anujānāmi, bhikkhave, therena bhikkhunā navaṁ bhikkhuṁ āṇāpetun”ti.	20	
PA_kd_2:20.3.9	Therena āṇattā navā bhikkhū na paññapenti.	20	
PA_kd_2:20.3.10	Bhagavato etamatthaṁ ārocesuṁ.	20	
PA_kd_2:20.3.11	“Na, bhikkhave, therena āṇattena agilānena na paññapetabbaṁ.	20	
PA_kd_2:20.3.12	Yo na paññapeyya, āpatti dukkaṭassā”ti.	20	
PA_kd_2:20.4.1	Tena kho pana samayena uposathāgāre padīpo na hoti.	20	
PA_kd_2:20.4.2	Bhikkhū andhakāre kāyampi cīvarampi akkamanti.	20	
PA_kd_2:20.4.3	Bhagavato etamatthaṁ ārocesuṁ.	20	
PA_kd_2:20.4.4	“Anujānāmi, bhikkhave, uposathāgāre padīpaṁ kātun”ti.	20	
PA_kd_2:20.4.5	Atha kho bhikkhūnaṁ etadahosi—	20	
PA_kd_2:20.4.6	“kena nu kho uposathāgāre padīpo kātabbo”ti?	20	
PA_kd_2:20.4.7	Bhagavato etamatthaṁ ārocesuṁ.	20	
PA_kd_2:20.4.8	“Anujānāmi, bhikkhave, therena bhikkhunā navaṁ bhikkhuṁ āṇāpetun”ti.	20	
PA_kd_2:20.4.9	Therena āṇattā navā bhikkhū na padīpenti.	20	
PA_kd_2:20.4.10	Bhagavato etamatthaṁ ārocesuṁ.	20	
PA_kd_2:20.4.11	“Na, bhikkhave, therena āṇattena agilānena na padīpetabbo.	20	
PA_kd_2:20.4.12	Yo na padīpeyya, āpatti dukkaṭassā”ti.	20	
PA_kd_2:20.5.1	Tena kho pana samayena aññatarasmiṁ āvāse āvāsikā bhikkhū neva pānīyaṁ upaṭṭhāpenti, na paribhojanīyaṁ upaṭṭhāpenti.	20	
PA_kd_2:20.5.2	Āgantukā bhikkhū ujjhāyanti khiyyanti vipācenti—	20	
PA_kd_2:20.5.3	“kathañhi nāma āvāsikā bhikkhū neva pānīyaṁ upaṭṭhāpessanti, na paribhojanīyaṁ upaṭṭhāpessantī”ti.	20	
PA_kd_2:20.5.4	Bhagavato etamatthaṁ ārocesuṁ.	20	
PA_kd_2:20.5.5	“Anujānāmi, bhikkhave, pānīyaṁ paribhojanīyaṁ upaṭṭhāpetun”ti.	20	
PA_kd_2:20.6.1	Atha kho bhikkhūnaṁ etadahosi—	20	
PA_kd_2:20.6.2	“kena nu kho pānīyaṁ paribhojanīyaṁ upaṭṭhāpetabban”ti?	20	
PA_kd_2:20.6.3	Bhagavato etamatthaṁ ārocesuṁ.	20	
PA_kd_2:20.6.4	“Anujānāmi, bhikkhave, therena bhikkhunā navaṁ bhikkhuṁ āṇāpetun”ti.	20	
PA_kd_2:20.6.5	Therena āṇattā navā bhikkhū na upaṭṭhāpenti.	20	
PA_kd_2:20.6.6	Bhagavato etamatthaṁ ārocesuṁ.	20	
PA_kd_2:20.6.7	“Na, bhikkhave, therena āṇattena agilānena na upaṭṭhāpetabbaṁ.	20	
PA_kd_2:20.6.8	Yo na upaṭṭhāpeyya, āpatti dukkaṭassā”ti.	20	
PA_kd_2:21.1.0	19. Disaṅgamikādivatthu	21	
PA_kd_2:21.1.1	Tena kho pana samayena sambahulā bhikkhū bālā abyattā disaṅgamikā ācariyupajjhāye āpucchiṁsu.	21	
PA_kd_2:21.1.2	Bhagavato etamatthaṁ ārocesuṁ.	21	
PA_kd_2:21.1.3	“Idha pana, bhikkhave, sambahulā bhikkhū bālā abyattā disaṅgamikā ācariyupajjhāye āpucchanti.	21	
PA_kd_2:21.1.4	Te, bhikkhave, ācariyupajjhāyehi pucchitabbā—	21	
PA_kd_2:21.1.5	‘kahaṁ gamissatha, kena saddhiṁ gamissathā’ti?	21	
PA_kd_2:21.1.6	Te ce, bhikkhave, bālā abyattā aññe bāle abyatte apadiseyyuṁ, na, bhikkhave, ācariyupajjhāyehi anujānitabbā.	21	
PA_kd_2:21.1.7	Anujāneyyuñce, āpatti dukkaṭassa.	21	
PA_kd_2:21.1.8	Te ca, bhikkhave, bālā abyattā ananuññātā ācariyupajjhāyehi gaccheyyuñce, āpatti dukkaṭassa.	21	
PA_kd_2:21.2.1	Idha pana, bhikkhave, aññatarasmiṁ āvāse sambahulā bhikkhū viharanti bālā abyattā.	21	
PA_kd_2:21.2.2	Te na jānanti uposathaṁ vā uposathakammaṁ vā, pātimokkhaṁ vā pātimokkhuddesaṁ vā.	21	
PA_kd_2:21.2.3	Tattha añño bhikkhu āgacchati bahussuto āgatāgamo dhammadharo vinayadharo mātikādharo paṇḍito byatto medhāvī lajjī kukkuccako sikkhākāmo.	21	
PA_kd_2:21.2.4	Tehi, bhikkhave, bhikkhūhi so bhikkhu saṅgahetabbo anuggahetabbo upalāpetabbo upaṭṭhāpetabbo cuṇṇena mattikāya dantakaṭṭhena mukhodakena.	21	
PA_kd_2:21.2.5	No ce saṅgaṇheyyuṁ anuggaṇheyyuṁ upalāpeyyuṁ upaṭṭhāpeyyuṁ cuṇṇena mattikāya dantakaṭṭhena mukhodakena, āpatti dukkaṭassa.	21	
PA_kd_2:21.3.1	Idha pana, bhikkhave, aññatarasmiṁ āvāse tadahuposathe sambahulā bhikkhū viharanti bālā abyattā.	21	
PA_kd_2:21.3.2	Te na jānanti uposathaṁ vā uposathakammaṁ vā, pātimokkhaṁ vā pātimokkhuddesaṁ vā.	21	
PA_kd_2:21.3.3	Tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo—	21	
PA_kd_2:21.3.4	‘gacchāvuso, saṅkhittena vā vitthārena vā pātimokkhaṁ pariyāpuṇitvā āgacchā’ti.	21	
PA_kd_2:21.3.5	Evañcetaṁ labhetha, iccetaṁ kusalaṁ.	21	
PA_kd_2:21.3.6	No ce labhetha, tehi, bhikkhave, bhikkhūhi sabbeheva yattha jānanti uposathaṁ vā uposathakammaṁ vā pātimokkhaṁ vā pātimokkhuddesaṁ vā, so āvāso gantabbo.	21	
PA_kd_2:21.3.7	No ce gaccheyyuṁ, āpatti dukkaṭassa.	21	
PA_kd_2:21.4.1	Idha pana, bhikkhave, aññatarasmiṁ āvāse sambahulā bhikkhū vassaṁ vasanti bālā abyattā.	21	
PA_kd_2:21.4.2	Te na jānanti uposathaṁ vā uposathakammaṁ vā pātimokkhaṁ vā pātimokkhuddesaṁ vā.	21	
PA_kd_2:21.4.3	Tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo—	21	
PA_kd_2:21.4.4	‘gacchāvuso, saṅkhittena vā vitthārena vā pātimokkhaṁ pariyāpuṇitvā āgacchā’ti.	21	
PA_kd_2:21.4.5	Evañcetaṁ labhetha, iccetaṁ kusalaṁ.	21	
PA_kd_2:21.4.6	No ce labhetha, eko bhikkhu sattāhakālikaṁ pāhetabbo—	21	
PA_kd_2:21.4.7	‘gacchāvuso, saṅkhittena vā vitthārena vā pātimokkhaṁ pariyāpuṇitvā āgacchā’ti.	21	
PA_kd_2:21.4.8	Evañcetaṁ labhetha, iccetaṁ kusalaṁ.	21	
PA_kd_2:21.4.9	No ce labhetha, na, bhikkhave, tehi bhikkhūhi tasmiṁ āvāse vassaṁ vasitabbaṁ.	21	
PA_kd_2:21.4.10	Vaseyyuñce, āpatti dukkaṭassā”ti.	21	
PA_kd_2:22.1.0	20. Pārisuddhidānakathā	22	
PA_kd_2:22.1.1	Atha kho bhagavā bhikkhū āmantesi—	22	
PA_kd_2:22.1.2	“sannipatatha, bhikkhave, saṅgho uposathaṁ karissatī”ti.	22	
PA_kd_2:22.1.3	Evaṁ vutte, aññataro bhikkhu bhagavantaṁ etadavoca—	22	
PA_kd_2:22.1.4	“atthi, bhante, bhikkhu gilāno, so anāgato”ti.	22	
PA_kd_2:22.1.5	“Anujānāmi, bhikkhave, gilānena bhikkhunā pārisuddhiṁ dātuṁ.	22	
PA_kd_2:22.1.6	Evañca pana, bhikkhave, dātabbā—	22	
PA_kd_2:22.1.7	tena gilānena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa vacanīyo—	22	
PA_kd_2:22.1.8	‘pārisuddhiṁ dammi, pārisuddhiṁ me hara, pārisuddhiṁ me ārocehī’ti.	22	
PA_kd_2:22.1.9	Kāyena viññāpeti, vācāya viññāpeti, kāyena vācāya viññāpeti, dinnā hoti pārisuddhi.	22	
PA_kd_2:22.1.10	Na kāyena viññāpeti, na vācāya viññāpeti, na kāyena vācāya viññāpeti, na dinnā hoti pārisuddhi.	22	
PA_kd_2:22.2.1	Evañcetaṁ labhetha, iccetaṁ kusalaṁ.	22	
PA_kd_2:22.2.2	No ce labhetha, so, bhikkhave, gilāno bhikkhu mañcena vā pīṭhena vā saṅghamajjhe ānetvā uposatho kātabbo.	22	
PA_kd_2:22.2.3	Sace, bhikkhave, gilānupaṭṭhākānaṁ bhikkhūnaṁ evaṁ hoti—	22	
PA_kd_2:22.2.4	‘sace kho mayaṁ gilānaṁ ṭhānā cāvessāma, ābādho vā abhivaḍḍhissati kālaṅkiriyā vā bhavissatī’ti, na, bhikkhave, gilāno bhikkhu ṭhānā cāvetabbo.	22	
PA_kd_2:22.2.5	Saṅghena tattha gantvā uposatho kātabbo.	22	
PA_kd_2:22.2.6	Na tveva vaggena saṅghena uposatho kātabbo.	22	
PA_kd_2:22.2.7	Kareyya ce, āpatti dukkaṭassa.	22	
PA_kd_2:22.3.1	Pārisuddhihārako ce, bhikkhave, dinnāya pārisuddhiyā tattheva pakkamati, aññassa dātabbā pārisuddhi.	22	
PA_kd_2:22.3.2	Pārisuddhihārako ce, bhikkhave, dinnāya pārisuddhiyā tattheva vibbhamati …pe…	22	
PA_kd_2:22.3.3	kālaṁ karoti …	22	
PA_kd_2:22.3.4	sāmaṇero paṭijānāti …	22	
PA_kd_2:22.3.5	sikkhaṁ paccakkhātako paṭijānāti …	22	
PA_kd_2:22.3.6	antimavatthuṁ ajjhāpannako paṭijānāti …	22	
PA_kd_2:22.3.7	ummattako paṭijānāti …	22	
PA_kd_2:22.3.8	khittacitto paṭijānāti …	22	
PA_kd_2:22.3.9	vedanāṭṭo paṭijānāti …	22	
PA_kd_2:22.3.10	āpattiyā adassane ukkhittako paṭijānāti …	22	
PA_kd_2:22.3.11	āpattiyā appaṭikamme ukkhittako paṭijānāti …	22	
PA_kd_2:22.3.12	pāpikāya diṭṭhiyā appaṭinissagge ukkhittako paṭijānāti …	22	
PA_kd_2:22.3.13	paṇḍako paṭijānāti …	22	
PA_kd_2:22.3.14	theyyasaṁvāsako paṭijānāti …	22	
PA_kd_2:22.3.15	titthiyapakkantako paṭijānāti …	22	
PA_kd_2:22.3.16	tiracchānagato paṭijānāti …	22	
PA_kd_2:22.3.17	mātughātako paṭijānāti …	22	
PA_kd_2:22.3.18	pitughātako paṭijānāti …	22	
PA_kd_2:22.3.19	arahantaghātako paṭijānāti …	22	
PA_kd_2:22.3.20	bhikkhunidūsako paṭijānāti …	22	
PA_kd_2:22.3.21	saṅghabhedako paṭijānāti …	22	
PA_kd_2:22.3.22	lohituppādako paṭijānāti …	22	
PA_kd_2:22.3.23	ubhatobyañjanako paṭijānāti, aññassa dātabbā pārisuddhi.	22	
PA_kd_2:22.4.1	Pārisuddhihārako ce, bhikkhave, dinnāya pārisuddhiyā antarāmagge pakkamati, anāhaṭā hoti pārisuddhi.	22	
PA_kd_2:22.4.2	Pārisuddhihārako ce, bhikkhave, dinnāya pārisuddhiyā antarāmagge vibbhamati …pe…	22	
PA_kd_2:22.4.3	ubhatobyañjanako paṭijānāti, anāhaṭā hoti pārisuddhi.	22	
PA_kd_2:22.4.4	Pārisuddhihārako ce, bhikkhave, dinnāya pārisuddhiyā saṅghappatto pakkamati, āhaṭā hoti pārisuddhi.	22	
PA_kd_2:22.4.5	Pārisuddhihārako ce, bhikkhave, dinnāya pārisuddhiyā saṅghappatto vibbhamati …pe…	22	
PA_kd_2:22.4.6	ubhatobyañjanako paṭijānāti, āhaṭā hoti pārisuddhi.	22	
PA_kd_2:22.4.7	Pārisuddhihārako ce, bhikkhave, dinnāya pārisuddhiyā saṅghappatto sutto na āroceti, pamatto na āroceti, samāpanno na āroceti, āhaṭā hoti pārisuddhi.	22	
PA_kd_2:22.4.8	Pārisuddhihārakassa anāpatti.	22	
PA_kd_2:22.4.9	Pārisuddhihārako ce, bhikkhave, dinnāya pārisuddhiyā saṅghappatto sañcicca na āroceti, āhaṭā hoti pārisuddhi.	22	
PA_kd_2:22.4.10	Pārisuddhihārakassa āpatti dukkaṭassā”ti.	22	
PA_kd_2:23.1.0	21. Chandadānakathā	23	
PA_kd_2:23.1.1	Atha kho bhagavā bhikkhū āmantesi—	23	
PA_kd_2:23.1.2	“sannipatatha, bhikkhave, saṅgho kammaṁ karissatī”ti.	23	
PA_kd_2:23.1.3	Evaṁ vutte, aññataro bhikkhu bhagavantaṁ etadavoca—	23	
PA_kd_2:23.1.4	“atthi, bhante, bhikkhu gilāno, so anāgato”ti.	23	
PA_kd_2:23.1.5	“Anujānāmi, bhikkhave, gilānena bhikkhunā chandaṁ dātuṁ.	23	
PA_kd_2:23.1.6	Evañca pana, bhikkhave, dātabbo.	23	
PA_kd_2:23.1.7	Tena gilānena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa vacanīyo—	23	
PA_kd_2:23.1.8	‘chandaṁ dammi, chandaṁ me hara, chandaṁ me ārocehī’ti.	23	
PA_kd_2:23.1.9	Kāyena viññāpeti, vācāya viññāpeti, kāyena vācāya viññāpeti, dinno hoti chando.	23	
PA_kd_2:23.1.10	Na kāyena viññāpeti, na vācāya viññāpeti, na kāyena vācāya viññāpeti, na dinno hoti chando.	23	
PA_kd_2:23.2.1	Evañcetaṁ labhetha, iccetaṁ kusalaṁ.	23	
PA_kd_2:23.2.2	No ce labhetha, so, bhikkhave, gilāno bhikkhu mañcena vā pīṭhena vā saṅghamajjhe ānetvā kammaṁ kātabbaṁ.	23	
PA_kd_2:23.2.3	Sace, bhikkhave, gilānupaṭṭhākānaṁ bhikkhūnaṁ evaṁ hoti—	23	
PA_kd_2:23.2.4	‘sace kho mayaṁ gilānaṁ ṭhānā cāvessāma, ābādho vā abhivaḍḍhissati kālaṅkiriyā vā bhavissatī’ti, na, bhikkhave, gilāno bhikkhu ṭhānā cāvetabbo.	23	
PA_kd_2:23.2.5	Saṅghena tattha gantvā kammaṁ kātabbaṁ.	23	
PA_kd_2:23.2.6	Na tveva vaggena saṅghena kammaṁ kātabbaṁ.	23	
PA_kd_2:23.2.7	Kareyya ce, āpatti dukkaṭassa.	23	
PA_kd_2:23.3.1	Chandahārako ce, bhikkhave, dinne chande tattheva pakkamati, aññassa dātabbo chando.	23	
PA_kd_2:23.3.2	Chandahārako ce, bhikkhave, dinne chande tattheva vibbhamati …pe…	23	
PA_kd_2:23.3.3	kālaṁ karoti …	23	
PA_kd_2:23.3.4	sāmaṇero paṭijānāti …	23	
PA_kd_2:23.3.5	sikkhaṁ paccakkhātako paṭijānāti …	23	
PA_kd_2:23.3.6	antimavatthuṁ ajjhāpannako paṭijānāti …	23	
PA_kd_2:23.3.7	ummattako paṭijānāti …	23	
PA_kd_2:23.3.8	khittacitto paṭijānāti …	23	
PA_kd_2:23.3.9	vedanāṭṭo paṭijānāti …	23	
PA_kd_2:23.3.10	āpattiyā adassane ukkhittako paṭijānāti …	23	
PA_kd_2:23.3.11	āpattiyā appaṭikamme ukkhittako paṭijānāti …	23	
PA_kd_2:23.3.12	pāpikāya diṭṭhiyā appaṭinissagge ukkhittako paṭijānāti …	23	
PA_kd_2:23.3.13	paṇḍako paṭijānāti …	23	
PA_kd_2:23.3.14	theyyasaṁvāsako paṭijānāti …	23	
PA_kd_2:23.3.15	titthiyapakkantako paṭijānāti …	23	
PA_kd_2:23.3.16	tiracchānagato paṭijānāti …	23	
PA_kd_2:23.3.17	mātughātako paṭijānāti …	23	
PA_kd_2:23.3.18	pitughātako paṭijānāti …	23	
PA_kd_2:23.3.19	arahantaghātako paṭijānāti …	23	
PA_kd_2:23.3.20	bhikkhunidūsako paṭijānāti …	23	
PA_kd_2:23.3.21	saṅghabhedako paṭijānāti …	23	
PA_kd_2:23.3.22	lohituppādako paṭijānāti …	23	
PA_kd_2:23.3.23	ubhatobyañjanako paṭijānāti, aññassa dātabbo chando.	23	
PA_kd_2:23.3.24	Chandahārako ce, bhikkhave, dinne chande antarāmagge pakkamati, anāhaṭo hoti chando.	23	
PA_kd_2:23.3.25	Chandahārako ce, bhikkhave, dinne chande antarāmagge vibbhamati …pe…	23	
PA_kd_2:23.3.26	ubhatobyañjanako paṭijānāti, anāhaṭo hoti chando.	23	
PA_kd_2:23.3.27	Chandahārako ce, bhikkhave, dinne chande saṅghappatto pakkamati, āhaṭo hoti chando.	23	
PA_kd_2:23.3.28	Chandahārako ce, bhikkhave, dinne chande saṅghappatto vibbhamati …pe…	23	
PA_kd_2:23.3.29	ubhatobyañjanako paṭijānāti, āhaṭo hoti chando.	23	
PA_kd_2:23.3.30	Chandahārako ce, bhikkhave, dinne chande saṅghappatto sutto na āroceti, pamatto na āroceti, samāpanno na āroceti, āhaṭo hoti chando.	23	
PA_kd_2:23.3.31	Chandahārakassa anāpatti.	23	
PA_kd_2:23.3.32	Chandahārako ce, bhikkhave, dinne chande saṅghappatto sañcicca na āroceti, āhaṭo hoti chando.	23	
PA_kd_2:23.3.33	Chandahārakassa āpatti dukkaṭassa.	23	
PA_kd_2:23.3.34	Anujānāmi, bhikkhave, tadahuposathe pārisuddhiṁ dentena chandampi dātuṁ, santi saṅghassa karaṇīyan”ti.	23	
PA_kd_2:24.1.0	22. Ñātakādiggahaṇakathā	24	
PA_kd_2:24.1.1	Tena kho pana samayena aññataraṁ bhikkhuṁ tadahuposathe ñātakā gaṇhiṁsu.	24	
PA_kd_2:24.1.2	Bhagavato etamatthaṁ ārocesuṁ.	24	
PA_kd_2:24.1.3	“Idha pana, bhikkhave, bhikkhuṁ tadahuposathe ñātakā gaṇhanti.	24	
PA_kd_2:24.1.4	Te ñātakā bhikkhūhi evamassu vacanīyā—	24	
PA_kd_2:24.1.5	‘iṅgha tumhe āyasmanto imaṁ bhikkhuṁ muhuttaṁ muñcatha, yāvāyaṁ bhikkhu uposathaṁ karotī’ti.	24	
PA_kd_2:24.2.1	Evañcetaṁ labhetha, iccetaṁ kusalaṁ.	24	
PA_kd_2:24.2.2	No ce labhetha, te ñātakā bhikkhūhi evamassu vacanīyā—	24	
PA_kd_2:24.2.3	‘iṅgha tumhe āyasmanto muhuttaṁ ekamantaṁ hotha, yāvāyaṁ bhikkhu pārisuddhiṁ detī’ti.	24	
PA_kd_2:24.2.4	Evañcetaṁ labhetha, iccetaṁ kusalaṁ.	24	
PA_kd_2:24.2.5	No ce labhetha, te ñātakā bhikkhūhi evamassu vacanīyā—	24	
PA_kd_2:24.2.6	‘iṅgha tumhe āyasmanto imaṁ bhikkhuṁ muhuttaṁ nissīmaṁ netha, yāva saṅgho uposathaṁ karotī’ti.	24	
PA_kd_2:24.2.7	Evañcetaṁ labhetha, iccetaṁ kusalaṁ.	24	
PA_kd_2:24.2.8	No ce labhetha, na tveva vaggena saṅghena uposatho kātabbo.	24	
PA_kd_2:24.2.9	Kareyya ce, āpatti dukkaṭassa.	24	
PA_kd_2:24.3.1	Idha pana, bhikkhave, bhikkhuṁ tadahuposathe rājāno gaṇhanti …pe…	24	
PA_kd_2:24.3.2	corā gaṇhanti …	24	
PA_kd_2:24.3.3	dhuttā gaṇhanti …	24	
PA_kd_2:24.3.4	bhikkhupaccatthikā gaṇhanti, te bhikkhupaccatthikā bhikkhūhi evamassu vacanīyā—	24	
PA_kd_2:24.3.5	‘iṅgha tumhe āyasmanto imaṁ bhikkhuṁ muhuttaṁ muñcatha, yāvāyaṁ bhikkhu uposathaṁ karotī’ti.	24	
PA_kd_2:24.3.6	Evañcetaṁ labhetha, iccetaṁ kusalaṁ.	24	
PA_kd_2:24.3.7	No ce labhetha, te bhikkhupaccatthikā bhikkhūhi evamassu vacanīyā—	24	
PA_kd_2:24.3.8	‘iṅgha tumhe āyasmanto muhuttaṁ ekamantaṁ hotha, yāvāyaṁ bhikkhu pārisuddhiṁ detī’ti.	24	
PA_kd_2:24.3.9	Evañcetaṁ labhetha, iccetaṁ kusalaṁ.	24	
PA_kd_2:24.3.10	No ce labhetha, te bhikkhupaccatthikā bhikkhūhi evamassu vacanīyā—	24	
PA_kd_2:24.3.11	‘iṅgha tumhe āyasmanto imaṁ bhikkhuṁ muhuttaṁ nissīmaṁ netha, yāva saṅgho uposathaṁ karotī’ti.	24	
PA_kd_2:24.3.12	Evañcetaṁ labhetha, iccetaṁ kusalaṁ.	24	
PA_kd_2:24.3.13	No ce labhetha, na tveva vaggena saṅghena uposatho kātabbo.	24	
PA_kd_2:24.3.14	Kareyya ce, āpatti dukkaṭassā”ti.	24	
PA_kd_2:25.1.0	23. Ummattakasammuti	25	
PA_kd_2:25.1.1	Atha kho bhagavā bhikkhū āmantesi—	25	
PA_kd_2:25.1.2	“sannipatatha, bhikkhave, atthi saṅghassa karaṇīyan”ti.	25	
PA_kd_2:25.1.3	Evaṁ vutte, aññataro bhikkhu bhagavantaṁ etadavoca—	25	
PA_kd_2:25.1.4	“atthi, bhante, gaggo nāma bhikkhu ummattako, so anāgato”ti.	25	
PA_kd_2:25.1.5	“Dveme, bhikkhave, ummattakā—	25	
PA_kd_2:25.1.6	atthi, bhikkhave, bhikkhu ummattako saratipi uposathaṁ napi sarati, saratipi saṅghakammaṁ napi sarati, atthi neva sarati;	25	
PA_kd_2:25.1.7	āgacchatipi uposathaṁ napi āgacchati, āgacchatipi saṅghakammaṁ napi āgacchati, atthi neva āgacchati.	25	
PA_kd_2:25.2.1_0	Tatra, bhikkhave, yvāyaṁ ummattako saratipi uposathaṁ napi sarati, saratipi saṅghakammaṁ	25	
PA_kd_2:25.2.1_1	napi sarati, āgacchatipi uposathaṁ napi āgacchati, āgacchatipi saṅghakammaṁ napi	25	
PA_kd_2:25.2.1_2	āgacchati, anujānāmi, bhikkhave, evarūpassa ummattakassa ummattakasammutiṁ dātuṁ.	25	
PA_kd_2:25.3.1	Evañca pana, bhikkhave, dātabbā.	25	
PA_kd_2:25.3.2	Byattena bhikkhunā paṭibalena saṅgho ñāpetabbo—	25	
PA_kd_2:25.3.3	‘Suṇātu me, bhante, saṅgho.	25	
PA_kd_2:25.3.4	Gaggo bhikkhu ummattako—	25	
PA_kd_2:25.3.5	saratipi uposathaṁ napi sarati, saratipi saṅghakammaṁ napi sarati, āgacchatipi uposathaṁ napi āgacchati, āgacchatipi saṅghakammaṁ napi āgacchati.	25	
PA_kd_2:25.3.6	Yadi saṅghassa pattakallaṁ, saṅgho gaggassa bhikkhuno ummattakassa ummattakasammutiṁ dadeyya.	25	
PA_kd_2:25.3.7_0	Sareyya vā gaggo bhikkhu uposathaṁ na vā sareyya, sareyya vā saṅghakammaṁ na vā sareyya,	25	
PA_kd_2:25.3.7_1	āgaccheyya vā uposathaṁ na vā āgaccheyya, āgaccheyya vā saṅghakammaṁ na vā āgaccheyya,	25	
PA_kd_2:25.3.7_2	saṅgho saha vā gaggena vinā vā gaggena uposathaṁ kareyya, saṅghakammaṁ kareyya.	25	
PA_kd_2:25.3.8	Esā ñatti.	25	
PA_kd_2:25.4.1	Suṇātu me, bhante, saṅgho.	25	
PA_kd_2:25.4.2	Gaggo bhikkhu ummattako—	25	
PA_kd_2:25.4.3	saratipi uposathaṁ napi sarati, saratipi saṅghakammaṁ napi sarati, āgacchatipi uposathaṁ napi āgacchati, āgacchatipi saṅghakammaṁ napi āgacchati.	25	
PA_kd_2:25.4.4	Saṅgho gaggassa bhikkhuno ummattakassa ummattakasammutiṁ deti.	25	
PA_kd_2:25.4.5_0	Sareyya vā gaggo bhikkhu uposathaṁ na vā sareyya, sareyya vā saṅghakammaṁ na vā sareyyaṁ,	25	
PA_kd_2:25.4.5_1	āgaccheyya vā uposathaṁ na vā āgaccheyya, āgaccheyya vā saṅghakammaṁ na vā āgaccheyya,	25	
PA_kd_2:25.4.5_2	saṅgho saha vā gaggena, vinā vā gaggena uposathaṁ karissati, saṅghakammaṁ karissati.	25	
PA_kd_2:25.4.6	Yassāyasmato khamati gaggassa bhikkhuno ummattakassa ummattakasammutiyā dānaṁ—	25	
PA_kd_2:25.4.7_0	sareyya vā gaggo bhikkhu uposathaṁ na vā sareyya, sareyya vā saṅghakammaṁ na vā sareyya,	25	
PA_kd_2:25.4.7_1	āgaccheyya vā uposathaṁ na vā āgaccheyya, āgaccheyya vā saṅghakammaṁ na vā āgaccheyya,	25	
PA_kd_2:25.4.7_2	saṅgho saha vā gaggena, vinā vā gaggena uposathaṁ karissati, saṅghakammaṁ karissati, so tuṇhassa;	25	
PA_kd_2:25.4.8	yassa nakkhamati, so bhāseyya.	25	
PA_kd_2:25.4.9	Dinnā saṅghena gaggassa bhikkhuno ummattakassa ummattakasammuti.	25	
PA_kd_2:25.4.10_0	Sareyya vā gaggo bhikkhu uposathaṁ na vā sareyya, sareyya vā saṅghakammaṁ na vā sareyya,	25	
PA_kd_2:25.4.10_1	āgaccheyya vā uposathaṁ na vā āgaccheyya, āgaccheyya vā saṅghakammaṁ na vā āgaccheyya,	25	
PA_kd_2:25.4.10_2	saṅgho saha vā gaggena vinā vā gaggena uposathaṁ karissati, saṅghakammaṁ karissati.	25	
PA_kd_2:25.4.11	Khamati saṅghassa, tasmā tuṇhī, evametaṁ dhārayāmī’”ti.	25	
PA_kd_2:26.1.0	24. Saṅghuposathādippabheda	26	
PA_kd_2:26.1.1	Tena kho pana samayena aññatarasmiṁ āvāse tadahuposathe cattāro bhikkhū viharanti.	26	
PA_kd_2:26.1.2	Atha kho tesaṁ bhikkhūnaṁ etadahosi—	26	
PA_kd_2:26.1.3	“bhagavatā paññattaṁ—	26	
PA_kd_2:26.1.4	‘uposatho kātabbo’ti, mayañcamhā cattāro janā, kathaṁ nu kho amhehi uposatho kātabbo”ti?	26	
PA_kd_2:26.1.5	Bhagavato etamatthaṁ ārocesuṁ.	26	
PA_kd_2:26.1.6	“Anujānāmi, bhikkhave, catunnaṁ pātimokkhaṁ uddisitun”ti.	26	
PA_kd_2:26.2.1	Tena kho pana samayena aññatarasmiṁ āvāse tadahuposathe tayo bhikkhū viharanti.	26	
PA_kd_2:26.2.2	Atha kho tesaṁ bhikkhūnaṁ etadahosi—	26	
PA_kd_2:26.2.3	“bhagavatā anuññātaṁ catunnaṁ pātimokkhaṁ uddisituṁ, mayañcamhā tayo janā, kathaṁ nu kho amhehi uposatho kātabbo”ti?	26	
PA_kd_2:26.2.4	Bhagavato etamatthaṁ ārocesuṁ.	26	
PA_kd_2:26.2.5	“Anujānāmi, bhikkhave, tiṇṇaṁ pārisuddhiuposathaṁ kātuṁ.	26	
PA_kd_2:26.3.1	Evañca pana, bhikkhave, kātabbo.	26	
PA_kd_2:26.3.2	Byattena bhikkhunā paṭibalena te bhikkhū ñāpetabbā—	26	
PA_kd_2:26.3.3	‘Suṇantu me āyasmantā.	26	
PA_kd_2:26.3.4	Ajjuposatho pannaraso.	26	
PA_kd_2:26.3.5	Yadāyasmantānaṁ pattakallaṁ, mayaṁ aññamaññaṁ pārisuddhiuposathaṁ kareyyāmā’ti.	26	
PA_kd_2:26.3.6	Therena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā te bhikkhū evamassu vacanīyā—	26	
PA_kd_2:26.3.7	‘parisuddho ahaṁ, āvuso;	26	
PA_kd_2:26.3.8	parisuddhoti maṁ dhāretha.	26	
PA_kd_2:26.3.9	Parisuddho ahaṁ, āvuso;	26	
PA_kd_2:26.3.10	parisuddhoti maṁ dhāretha.	26	
PA_kd_2:26.3.11	Parisuddho ahaṁ, āvuso;	26	
PA_kd_2:26.3.12	parisuddhoti maṁ dhārethā’ti.	26	
PA_kd_2:26.4.1	Navakena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā te bhikkhū evamassu vacanīyā—	26	
PA_kd_2:26.4.2	‘parisuddho ahaṁ, bhante;	26	
PA_kd_2:26.4.3	parisuddhoti maṁ dhāretha.	26	
PA_kd_2:26.4.4	Parisuddho ahaṁ, bhante;	26	
PA_kd_2:26.4.5	parisuddhoti maṁ dhāretha.	26	
PA_kd_2:26.4.6	Parisuddho ahaṁ, bhante;	26	
PA_kd_2:26.4.7	parisuddhoti maṁ dhārethā’”ti.	26	
PA_kd_2:26.5.1	Tena kho pana samayena aññatarasmiṁ āvāse tadahuposathe dve bhikkhū viharanti.	26	
PA_kd_2:26.5.2	Atha kho tesaṁ bhikkhūnaṁ etadahosi—	26	
PA_kd_2:26.5.3	“bhagavatā anuññātaṁ catunnaṁ pātimokkhaṁ uddisituṁ, tiṇṇannaṁ pārisuddhiuposathaṁ kātuṁ.	26	
PA_kd_2:26.5.4	Mayañcamhā dve janā.	26	
PA_kd_2:26.5.5	Kathaṁ nu kho amhehi uposatho kātabbo”ti?	26	
PA_kd_2:26.5.6	Bhagavato etamatthaṁ ārocesuṁ.	26	
PA_kd_2:26.5.7	“Anujānāmi, bhikkhave, dvinnaṁ pārisuddhiuposathaṁ kātuṁ.	26	
PA_kd_2:26.6.1	Evañca pana, bhikkhave, kātabbo.	26	
PA_kd_2:26.6.2	Therena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā navo bhikkhu evamassa vacanīyo—	26	
PA_kd_2:26.6.3	‘parisuddho ahaṁ, āvuso;	26	
PA_kd_2:26.6.4	parisuddhoti maṁ dhārehi.	26	
PA_kd_2:26.6.5	Parisuddho ahaṁ, āvuso;	26	
PA_kd_2:26.6.6	parisuddhoti maṁ dhārehi.	26	
PA_kd_2:26.6.7	Parisuddho ahaṁ, āvuso;	26	
PA_kd_2:26.6.8	parisuddhoti maṁ dhārehī’ti.	26	
PA_kd_2:26.7.1	Navakena bhikkhunā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā thero bhikkhu evamassa vacanīyo—	26	
PA_kd_2:26.7.2	‘parisuddho ahaṁ, bhante;	26	
PA_kd_2:26.7.3	parisuddhoti maṁ dhāretha.	26	
PA_kd_2:26.7.4	Parisuddho ahaṁ, bhante;	26	
PA_kd_2:26.7.5	parisuddhoti maṁ dhāretha.	26	
PA_kd_2:26.7.6	Parisuddho ahaṁ, bhante;	26	
PA_kd_2:26.7.7	parisuddhoti maṁ dhārethā’”ti.	26	
PA_kd_2:26.8.1	Tena kho pana samayena aññatarasmiṁ āvāse tadahuposathe eko bhikkhu viharati.	26	
PA_kd_2:26.8.2	Atha kho tassa bhikkhuno etadahosi—	26	
PA_kd_2:26.8.3	“bhagavatā anuññātaṁ catunnaṁ pātimokkhaṁ uddisituṁ, tiṇṇannaṁ pārisuddhiuposathaṁ kātuṁ, dvinnaṁ pārisuddhiuposathaṁ kātuṁ.	26	
PA_kd_2:26.8.4	Ahañcamhi ekako.	26	
PA_kd_2:26.8.5	Kathaṁ nu kho mayā uposatho kātabbo”ti?	26	
PA_kd_2:26.8.6	Bhagavato etamatthaṁ ārocesuṁ.	26	
PA_kd_2:26.9.1	“Idha pana, bhikkhave, aññatarasmiṁ āvāse tadahuposathe eko bhikkhu viharati.	26	
PA_kd_2:26.9.2_0	Tena, bhikkhave, bhikkhunā yattha bhikkhū paṭikkamanti upaṭṭhānasālāya vā, maṇḍape	26	
PA_kd_2:26.9.2_1	vā, rukkhamūle vā, so deso sammajjitvā pānīyaṁ paribhojanīyaṁ upaṭṭhāpetvā āsanaṁ	26	
PA_kd_2:26.9.2_2	paññapetvā padīpaṁ katvā nisīditabbaṁ.	26	
PA_kd_2:26.9.3	Sace aññe bhikkhū āgacchanti, tehi saddhiṁ uposatho kātabbo.	26	
PA_kd_2:26.9.4	No ce āgacchanti, ajja me uposathoti adhiṭṭhātabbo.	26	
PA_kd_2:26.9.5	No ce adhiṭṭhaheyya, āpatti dukkaṭassa.	26	
PA_kd_2:26.10.1	Tatra, bhikkhave, yattha cattāro bhikkhū viharanti, na ekassa pārisuddhiṁ āharitvā tīhi pātimokkhaṁ uddisitabbaṁ.	26	
PA_kd_2:26.10.2	Uddiseyyuñce, āpatti dukkaṭassa.	26	
PA_kd_2:26.10.3	Tatra, bhikkhave, yattha tayo bhikkhū viharanti, na ekassa pārisuddhiṁ āharitvā dvīhi pārisuddhiuposatho kātabbo.	26	
PA_kd_2:26.10.4	Kareyyuñce, āpatti dukkaṭassa.	26	
PA_kd_2:26.10.5	Tatra, bhikkhave, yattha dve bhikkhū viharanti, na ekassa pārisuddhiṁ āharitvā ekena adhiṭṭhātabbo.	26	
PA_kd_2:26.10.6	Adhiṭṭhaheyya ce, āpatti dukkaṭassā”ti.	26	
PA_kd_2:27.1.0	25. Āpattipaṭikammavidhi	27	
PA_kd_2:27.1.1	Tena kho pana samayena aññataro bhikkhu tadahuposathe āpattiṁ āpanno hoti.	27	
PA_kd_2:27.1.2	Atha kho tassa bhikkhuno etadahosi—	27	
PA_kd_2:27.1.3	“bhagavatā paññattaṁ—	27	
PA_kd_2:27.1.4	‘na sāpattikena uposatho kātabbo’ti.	27	
PA_kd_2:27.1.5	Ahañcamhi āpattiṁ āpanno.	27	
PA_kd_2:27.1.6	Kathaṁ nu kho mayā paṭipajjitabban”ti?	27	
PA_kd_2:27.1.7	Bhagavato etamatthaṁ ārocesuṁ.	27	
PA_kd_2:27.1.8	“Idha pana, bhikkhave, bhikkhu tadahuposathe āpattiṁ āpanno hoti.	27	
PA_kd_2:27.1.9	Tena, bhikkhave, bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa vacanīyo—	27	
PA_kd_2:27.1.10	‘ahaṁ, āvuso, itthannāmaṁ āpattiṁ āpanno, taṁ paṭidesemī’ti.	27	
PA_kd_2:27.1.11	Tena vattabbo—	27	
PA_kd_2:27.1.12	‘passasī’ti.	27	
PA_kd_2:27.1.13	‘Āma passāmī’ti.	27	
PA_kd_2:27.1.14	‘Āyatiṁ saṁvareyyāsī’ti.	27	
PA_kd_2:27.2.1	Idha pana, bhikkhave, bhikkhu tadahuposathe āpattiyā vematiko hoti.	27	
PA_kd_2:27.2.2	Tena, bhikkhave, bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa vacanīyo—	27	
PA_kd_2:27.2.3	‘ahaṁ, āvuso, itthannāmāya āpattiyā vematiko;	27	
PA_kd_2:27.2.4	yadā nibbematiko bhavissāmi, tadā taṁ āpattiṁ paṭikarissāmī’ti vatvā uposatho kātabbo, pātimokkhaṁ sotabbaṁ, na tveva tappaccayā uposathassa antarāyo kātabbo”ti.	27	
PA_kd_2:27.3.1	Tena kho pana samayena chabbaggiyā bhikkhū sabhāgaṁ āpattiṁ desenti.	27	
PA_kd_2:27.3.2	Bhagavato etamatthaṁ ārocesuṁ.	27	
PA_kd_2:27.3.3	“Na, bhikkhave, sabhāgā āpatti desetabbā.	27	
PA_kd_2:27.3.4	Yo deseyya, āpatti dukkaṭassā”ti.	27	
PA_kd_2:27.3.5	Tena kho pana samayena chabbaggiyā bhikkhū sabhāgaṁ āpattiṁ paṭiggaṇhanti.	27	
PA_kd_2:27.3.6	Bhagavato etamatthaṁ ārocesuṁ.	27	
PA_kd_2:27.3.7	“Na, bhikkhave, sabhāgā āpatti paṭiggahetabbā.	27	
PA_kd_2:27.3.8	Yo paṭiggaṇheyya, āpatti dukkaṭassā”ti.	27	
PA_kd_2:27.4.0	26. Āpattiāvikaraṇavidhi	27	
PA_kd_2:27.4.1	Tena kho pana samayena aññataro bhikkhu pātimokkhe uddissamāne āpattiṁ sarati.	27	
PA_kd_2:27.4.2	Atha kho tassa bhikkhuno etadahosi—	27	
PA_kd_2:27.4.3	“bhagavatā paññattaṁ—	27	
PA_kd_2:27.4.4	‘na sāpattikena uposatho kātabbo’ti.	27	
PA_kd_2:27.4.5	Ahañcamhi āpattiṁ āpanno.	27	
PA_kd_2:27.4.6	Kathaṁ nu kho mayā paṭipajjitabban”ti?	27	
PA_kd_2:27.4.7	Bhagavato etamatthaṁ ārocesuṁ.	27	
PA_kd_2:27.4.8	“Idha pana, bhikkhave, bhikkhu pātimokkhe uddissamāne āpattiṁ sarati.	27	
PA_kd_2:27.4.9	Tena, bhikkhave, bhikkhunā sāmanto bhikkhu evamassa vacanīyo—	27	
PA_kd_2:27.4.10	‘ahaṁ, āvuso, itthannāmaṁ āpattiṁ āpanno.	27	
PA_kd_2:27.4.11	Ito vuṭṭhahitvā taṁ āpattiṁ paṭikarissāmī’ti vatvā uposatho kātabbo, pātimokkhaṁ sotabbaṁ, na tveva tappaccayā uposathassa antarāyo kātabbo.	27	
PA_kd_2:27.5.1	Idha pana, bhikkhave, bhikkhu pātimokkhe uddissamāne āpattiyā vematiko hoti.	27	
PA_kd_2:27.5.2	Tena, bhikkhave, bhikkhunā sāmanto bhikkhu evamassa vacanīyo—	27	
PA_kd_2:27.5.3	‘ahaṁ, āvuso, itthannāmāya āpattiyā vematiko.	27	
PA_kd_2:27.5.4	Yadā nibbematiko bhavissāmi, tadā taṁ āpattiṁ paṭikarissāmī’ti vatvā uposatho kātabbo, pātimokkhaṁ sotabbaṁ;	27	
PA_kd_2:27.5.5	na tveva tappaccayā uposathassa antarāyo kātabbo”ti.	27	
PA_kd_2:27.6.0	27. Sabhāgāpattipaṭikammavidhi	27	
PA_kd_2:27.6.1	Tena kho pana samayena aññatarasmiṁ āvāse tadahuposathe sabbo saṅgho sabhāgaṁ āpattiṁ āpanno hoti.	27	
PA_kd_2:27.6.2	Atha kho tesaṁ bhikkhūnaṁ etadahosi—	27	
PA_kd_2:27.6.3	“bhagavatā paññattaṁ—	27	
PA_kd_2:27.6.4	‘na sabhāgā āpatti desetabbā, na sabhāgā āpatti paṭiggahetabbā’ti.	27	
PA_kd_2:27.6.5	Ayañca sabbo saṅgho sabhāgaṁ āpattiṁ āpanno.	27	
PA_kd_2:27.6.6	Kathaṁ nu kho amhehi paṭipajjitabban”ti?	27	
PA_kd_2:27.6.7	Bhagavato etamatthaṁ ārocesuṁ.	27	
PA_kd_2:27.6.8	“Idha pana, bhikkhave, aññatarasmiṁ āvāse tadahuposathe sabbo saṅgho sabhāgaṁ āpattiṁ āpanno hoti.	27	
PA_kd_2:27.6.9	Tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo—	27	
PA_kd_2:27.6.10	gacchāvuso, taṁ āpattiṁ paṭikaritvā āgaccha;	27	
PA_kd_2:27.6.11	mayaṁ te santike āpattiṁ paṭikarissāmāti.	27	
PA_kd_2:27.7.1	Evañcetaṁ labhetha, iccetaṁ kusalaṁ.	27	
PA_kd_2:27.7.2	No ce labhetha, byattena bhikkhunā paṭibalena saṅgho ñāpetabbo—	27	
PA_kd_2:27.7.3	‘Suṇātu me, bhante, saṅgho.	27	
PA_kd_2:27.7.4	Ayaṁ sabbo saṅgho sabhāgaṁ āpattiṁ āpanno.	27	
PA_kd_2:27.7.5	Yadā aññaṁ bhikkhuṁ suddhaṁ anāpattikaṁ passissati, tadā tassa santike taṁ āpattiṁ paṭikarissatī’ti vatvā	27	
PA_kd_2:27.7.6	uposatho kātabbo, pātimokkhaṁ uddisitabbaṁ,	27	
PA_kd_2:27.7.7	na tveva tappaccayā uposathassa antarāyo kātabbo.	27	
PA_kd_2:27.8.1	Idha pana, bhikkhave, aññatarasmiṁ āvāse tadahuposathe sabbo saṅgho sabhāgāya āpattiyā vematiko hoti.	27	
PA_kd_2:27.8.2	Byattena bhikkhunā paṭibalena saṅgho ñāpetabbo—	27	
PA_kd_2:27.8.3	‘Suṇātu me, bhante, saṅgho.	27	
PA_kd_2:27.8.4	Ayaṁ sabbo saṅgho sabhāgāya āpattiyā vematiko.	27	
PA_kd_2:27.8.5	Yadā nibbematiko bhavissati, tadā taṁ āpattiṁ paṭikarissatī’ti	27	
PA_kd_2:27.8.6	vatvā uposatho kātabbo, pātimokkhaṁ uddisitabbaṁ;	27	
PA_kd_2:27.8.7	na tveva tappaccayā uposathassa antarāyo kātabbo.	27	
PA_kd_2:27.9.1	Idha pana, bhikkhave, aññatarasmiṁ āvāse vassūpagato saṅgho sabhāgaṁ āpattiṁ āpanno hoti.	27	
PA_kd_2:27.9.2	Tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo—	27	
PA_kd_2:27.9.3	gacchāvuso, taṁ āpattiṁ paṭikaritvā āgaccha;	27	
PA_kd_2:27.9.4	mayaṁ te santike taṁ āpattiṁ paṭikarissāmāti.	27	
PA_kd_2:27.9.5	Evañcetaṁ labhetha, iccetaṁ kusalaṁ.	27	
PA_kd_2:27.9.6	No ce labhetha, eko bhikkhu sattāhakālikaṁ pāhetabbo—	27	
PA_kd_2:27.9.7	gacchāvuso, taṁ āpattiṁ paṭikaritvā āgaccha;	27	
PA_kd_2:27.9.8	mayaṁ te santike taṁ āpattiṁ paṭikarissāmā”ti.	27	
PA_kd_2:27.10.1	Tena kho pana samayena aññatarasmiṁ āvāse sabbo saṅgho sabhāgaṁ āpattiṁ āpanno hoti.	27	
PA_kd_2:27.10.2	So na jānāti tassā āpattiyā nāmagottaṁ.	27	
PA_kd_2:27.10.3	Tattha añño bhikkhu āgacchati bahussuto āgatāgamo dhammadharo vinayadharo mātikādharo paṇḍito byatto medhāvī lajjī kukkuccako sikkhākāmo.	27	
PA_kd_2:27.10.4	Tamenaṁ aññataro bhikkhu yena so bhikkhu tenupasaṅkami, upasaṅkamitvā taṁ bhikkhuṁ etadavoca—	27	
PA_kd_2:27.10.5	“yo nu kho, āvuso, evañcevañca karoti, kiṁ nāma so āpattiṁ āpajjatī”ti?	27	
PA_kd_2:27.11.1	So evamāha—	27	
PA_kd_2:27.11.2	“yo kho, āvuso, evañcevañca karoti, imaṁ nāma so āpattiṁ āpajjati.	27	
PA_kd_2:27.11.3	Imaṁ nāma tvaṁ, āvuso, āpattiṁ āpanno;	27	
PA_kd_2:27.11.4	paṭikarohi taṁ āpattin”ti.	27	
PA_kd_2:27.11.5	So evamāha—	27	
PA_kd_2:27.11.6	“na kho ahaṁ, āvuso, ekova imaṁ āpattiṁ āpanno;	27	
PA_kd_2:27.11.7	ayaṁ sabbo saṅgho imaṁ āpattiṁ āpanno”ti.	27	
PA_kd_2:27.11.8	So evamāha—	27	
PA_kd_2:27.11.9	“kiṁ te, āvuso, karissati paro āpanno vā anāpanno vā.	27	
PA_kd_2:27.11.10	Iṅgha tvaṁ, āvuso, sakāya āpattiyā vuṭṭhāhī”ti.	27	
PA_kd_2:27.12.1	Atha kho so bhikkhu tassa bhikkhuno vacanena taṁ āpattiṁ paṭikaritvā yena te bhikkhū tenupasaṅkami, upasaṅkamitvā te bhikkhū etadavoca—	27	
PA_kd_2:27.12.2	“yo kira, āvuso, evañcevañca karoti, imaṁ nāma so āpattiṁ āpajjati.	27	
PA_kd_2:27.12.3	Imaṁ nāma tumhe, āvuso, āpattiṁ āpannā;	27	
PA_kd_2:27.12.4	paṭikarotha taṁ āpattin”ti.	27	
PA_kd_2:27.12.5	Atha kho te bhikkhū na icchiṁsu tassa bhikkhuno vacanena taṁ āpattiṁ paṭikātuṁ.	27	
PA_kd_2:27.12.6	Bhagavato etamatthaṁ ārocesuṁ.	27	
PA_kd_2:27.13.1	“Idha pana, bhikkhave, aññatarasmiṁ āvāse sabbo saṅgho sabhāgaṁ āpattiṁ āpanno hoti.	27	
PA_kd_2:27.13.2	So na jānāti tassā āpattiyā nāmagottaṁ.	27	
PA_kd_2:27.13.3	Tattha añño bhikkhu āgacchati bahussuto āgatāgamo dhammadharo vinayadharo mātikādharo paṇḍito byatto medhāvī lajjī kukkuccako sikkhākāmo.	27	
PA_kd_2:27.13.4	Tamenaṁ aññataro bhikkhu yena so bhikkhu tenupasaṅkami, upasaṅkamitvā taṁ bhikkhuṁ evaṁ vadeti—	27	
PA_kd_2:27.13.5	‘yo nu kho, āvuso, evañcevañca karoti, kiṁ nāma so āpattiṁ āpajjatī’ti?	27	
PA_kd_2:27.14.1	So evaṁ vadeti—	27	
PA_kd_2:27.14.2	‘yo kho, āvuso, evañcevañca karoti, imaṁ nāma so āpattiṁ āpajjati.	27	
PA_kd_2:27.14.3	Imaṁ nāma tvaṁ, āvuso, āpattiṁ āpanno;	27	
PA_kd_2:27.14.4	paṭikarohi taṁ āpattin’ti.	27	
PA_kd_2:27.14.5	So evaṁ vadeti—	27	
PA_kd_2:27.14.6	‘na kho ahaṁ, āvuso, ekova imaṁ āpattiṁ āpanno.	27	
PA_kd_2:27.14.7	Ayaṁ sabbo saṅgho imaṁ āpattiṁ āpanno’ti.	27	
PA_kd_2:27.14.8	So evaṁ vadeti—	27	
PA_kd_2:27.14.9	‘kiṁ te, āvuso, karissati paro āpanno vā anāpanno vā.	27	
PA_kd_2:27.14.10	Iṅgha tvaṁ, āvuso, sakāya āpattiyā vuṭṭhāhī’ti.	27	
PA_kd_2:27.14.11	So ce, bhikkhave, bhikkhu tassa bhikkhuno vacanena taṁ āpattiṁ paṭikaritvā yena te bhikkhū tenupasaṅkami, upasaṅkamitvā te bhikkhū evaṁ vadeti—	27	
PA_kd_2:27.14.12	‘yo kira, āvuso, evañcevañca karoti imaṁ nāma so āpattiṁ āpajjati, imaṁ nāma tumhe āvuso āpattiṁ āpannā, paṭikarotha taṁ āpattin’ti.	27	
PA_kd_2:27.15.1	Te ce, bhikkhave, bhikkhū tassa bhikkhuno vacanena taṁ āpattiṁ paṭikareyyuṁ, iccetaṁ kusalaṁ.	27	
PA_kd_2:27.15.2	No ce paṭikareyyuṁ, na te, bhikkhave, bhikkhū tena bhikkhunā akāmā vacanīyā”ti.	27	
PA_kd_2:27.15.3	Codanāvatthubhāṇavāro niṭṭhito dutiyo.	27	
PA_kd_2:28.1.0	28. Anāpattipannarasaka	28	
PA_kd_2:28.1.1	Tena kho pana samayena aññatarasmiṁ āvāse tadahuposathe sambahulā āvāsikā bhikkhū sannipatiṁsu cattāro vā atirekā vā.	28	
PA_kd_2:28.1.2	Te na jāniṁsu—	28	
PA_kd_2:28.1.3	“atthaññe āvāsikā bhikkhū anāgatā”ti.	28	
PA_kd_2:28.1.4	Te dhammasaññino vinayasaññino vaggā samaggasaññino uposathaṁ akaṁsu, pātimokkhaṁ uddisiṁsu.	28	
PA_kd_2:28.1.5	Tehi uddissamāne pātimokkhe, athaññe āvāsikā bhikkhū āgacchiṁsu bahutarā.	28	
PA_kd_2:28.1.6	Bhagavato etamatthaṁ ārocesuṁ.	28	
PA_kd_2:28.2.1	“Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.2.2	Te na jānanti—	28	
PA_kd_2:28.2.3	‘atthaññe āvāsikā bhikkhū anāgatā’ti.	28	
PA_kd_2:28.2.4	Te dhammasaññino vinayasaññino vaggā samaggasaññino uposathaṁ karonti, pātimokkhaṁ uddisanti.	28	
PA_kd_2:28.2.5	Tehi uddissamāne pātimokkhe, athaññe āvāsikā bhikkhū āgacchanti bahutarā.	28	
PA_kd_2:28.2.6	Tehi, bhikkhave, bhikkhūhi puna pātimokkhaṁ uddisitabbaṁ.	28	
PA_kd_2:28.2.7	Uddesakānaṁ anāpatti.	28	
PA_kd_2:28.3.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.3.2	Te na jānanti—	28	
PA_kd_2:28.3.3	‘atthaññe āvāsikā bhikkhū anāgatā’ti.	28	
PA_kd_2:28.3.4	Te dhammasaññino vinayasaññino vaggā samaggasaññino uposathaṁ karonti, pātimokkhaṁ uddisanti.	28	
PA_kd_2:28.3.5	Tehi uddissamāne pātimokkhe, athaññe āvāsikā bhikkhū āgacchanti samasamā.	28	
PA_kd_2:28.3.6	Uddiṭṭhaṁ suuddiṭṭhaṁ, avasesaṁ sotabbaṁ.	28	
PA_kd_2:28.3.7	Uddesakānaṁ anāpatti.	28	
PA_kd_2:28.3.8	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.3.9	Te na jānanti—	28	
PA_kd_2:28.3.10	‘atthaññe āvāsikā bhikkhū anāgatā’ti.	28	
PA_kd_2:28.3.11	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.3.12	Tehi uddissamāne pātimokkhe, athaññe āvāsikā bhikkhū āgacchanti thokatarā.	28	
PA_kd_2:28.3.13	Uddiṭṭhaṁ suuddiṭṭhaṁ, avasesaṁ sotabbaṁ.	28	
PA_kd_2:28.3.14	Uddesakānaṁ anāpatti.	28	
PA_kd_2:28.4.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.4.2	Te na jānanti—	28	
PA_kd_2:28.4.3	‘atthaññe āvāsikā bhikkhū anāgatā’ti.	28	
PA_kd_2:28.4.4	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.4.5	Tehi uddiṭṭhamatte pātimokkhe, athaññe āvāsikā bhikkhū āgacchanti bahutarā.	28	
PA_kd_2:28.4.6	Tehi, bhikkhave, bhikkhūhi puna pātimokkhaṁ uddisitabbaṁ.	28	
PA_kd_2:28.4.7	Uddesakānaṁ anāpatti.	28	
PA_kd_2:28.4.8	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.4.9	Te na jānanti—	28	
PA_kd_2:28.4.10	‘atthaññe āvāsikā bhikkhū anāgatā’ti.	28	
PA_kd_2:28.4.11	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.4.12	Tehi uddiṭṭhamatte pātimokkhe, athaññe āvāsikā bhikkhū āgacchanti samasamā.	28	
PA_kd_2:28.4.13	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.4.14	Uddesakānaṁ anāpatti.	28	
PA_kd_2:28.4.15	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.4.16	Te na jānanti—	28	
PA_kd_2:28.4.17	‘atthaññe āvāsikā bhikkhū anāgatā’ti.	28	
PA_kd_2:28.4.18	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.4.19	Tehi uddiṭṭhamatte pātimokkhe, athaññe āvāsikā bhikkhū āgacchanti thokatarā.	28	
PA_kd_2:28.4.20	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.4.21	Uddesakānaṁ anāpatti.	28	
PA_kd_2:28.5.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.5.2	Te na jānanti—	28	
PA_kd_2:28.5.3	‘atthaññe āvāsikā bhikkhū anāgatā’ti.	28	
PA_kd_2:28.5.4	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.5.5	Tehi uddiṭṭhamatte pātimokkhe, avuṭṭhitāya parisāya, athaññe āvāsikā bhikkhū āgacchanti bahutarā.	28	
PA_kd_2:28.5.6	Tehi, bhikkhave, bhikkhūhi puna pātimokkhaṁ uddisitabbaṁ.	28	
PA_kd_2:28.5.7	Uddesakānaṁ anāpatti.	28	
PA_kd_2:28.5.8	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.5.9	Te na jānanti—	28	
PA_kd_2:28.5.10	‘atthaññe āvāsikā bhikkhū anāgatā’ti.	28	
PA_kd_2:28.5.11	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.5.12	Tehi uddiṭṭhamatte pātimokkhe, avuṭṭhitāya parisāya, athaññe āvāsikā bhikkhū āgacchanti samasamā.	28	
PA_kd_2:28.5.13	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.5.14	Uddesakānaṁ anāpatti.	28	
PA_kd_2:28.5.15	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.5.16	Te na jānanti—	28	
PA_kd_2:28.5.17	‘atthaññe āvāsikā bhikkhū anāgatā’ti.	28	
PA_kd_2:28.5.18	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.5.19	Tehi uddiṭṭhamatte pātimokkhe, avuṭṭhitāya parisāya, athaññe āvāsikā bhikkhū āgacchanti thokatarā.	28	
PA_kd_2:28.5.20	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.5.21	Uddesakānaṁ anāpatti.	28	
PA_kd_2:28.6.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.6.2	Te na jānanti—	28	
PA_kd_2:28.6.3	‘atthaññe āvāsikā bhikkhū anāgatā’ti.	28	
PA_kd_2:28.6.4	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.6.5	Tehi uddiṭṭhamatte pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti bahutarā.	28	
PA_kd_2:28.6.6	Tehi, bhikkhave, bhikkhūhi puna pātimokkhaṁ uddisitabbaṁ.	28	
PA_kd_2:28.6.7	Uddesakānaṁ anāpatti.	28	
PA_kd_2:28.6.8	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.6.9	Te na jānanti—	28	
PA_kd_2:28.6.10	‘atthaññe āvāsikā bhikkhū anāgatā’ti.	28	
PA_kd_2:28.6.11	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.6.12	Tehi uddiṭṭhamatte pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti samasamā.	28	
PA_kd_2:28.6.13	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.6.14	Uddesakānaṁ anāpatti.	28	
PA_kd_2:28.6.15	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.6.16	Te na jānanti—	28	
PA_kd_2:28.6.17	‘atthaññe āvāsikā bhikkhū anāgatā’ti.	28	
PA_kd_2:28.6.18	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.6.19	Tehi uddiṭṭhamatte pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti thokatarā.	28	
PA_kd_2:28.6.20	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.6.21	Uddesakānaṁ anāpatti.	28	
PA_kd_2:28.7.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.7.2	Te na jānanti—	28	
PA_kd_2:28.7.3	‘atthaññe āvāsikā bhikkhū anāgatā’ti.	28	
PA_kd_2:28.7.4	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.7.5	Tehi uddiṭṭhamatte pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti bahutarā.	28	
PA_kd_2:28.7.6	Tehi, bhikkhave, bhikkhūhi puna pātimokkhaṁ uddisitabbaṁ.	28	
PA_kd_2:28.7.7	Uddesakānaṁ anāpatti.	28	
PA_kd_2:28.7.8	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.7.9	Te na jānanti—	28	
PA_kd_2:28.7.10	‘atthaññe āvāsikā bhikkhū anāgatā’ti.	28	
PA_kd_2:28.7.11	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.7.12	Tehi uddiṭṭhamatte pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti samasamā.	28	
PA_kd_2:28.7.13	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.7.14	Uddesakānaṁ anāpatti.	28	
PA_kd_2:28.7.15	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	28	
PA_kd_2:28.7.16	Te na jānanti—	28	
PA_kd_2:28.7.17	‘atthaññe āvāsikā bhikkhū anāgatā’ti.	28	
PA_kd_2:28.7.18	Te dhammasaññino vinayasaññino vaggā samaggasaññino uposathaṁ karonti pātimokkhaṁ uddisanti.	28	
PA_kd_2:28.7.19	Tehi uddiṭṭhamatte pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti thokatarā.	28	
PA_kd_2:28.7.20	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	28	
PA_kd_2:28.7.21	Uddesakānaṁ anāpatti.	28	
PA_kd_2:28.7.22	Anāpattipannarasakaṁ niṭṭhitaṁ.	28	
PA_kd_2:29.1.0	29. Vaggāvaggasaññipannarasaka	29	
PA_kd_2:29.1.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	29	
PA_kd_2:29.1.2	Te jānanti—	29	
PA_kd_2:29.1.3	‘atthaññe āvāsikā bhikkhū anāgatā’ti.	29	
PA_kd_2:29.1.4	Te dhammasaññino vinayasaññino vaggā vaggasaññino uposathaṁ karonti, pātimokkhaṁ uddisanti.	29	
PA_kd_2:29.1.5	Tehi uddissamāne pātimokkhe, athaññe āvāsikā bhikkhū āgacchanti bahutarā.	29	
PA_kd_2:29.1.6	Tehi, bhikkhave, bhikkhūhi puna pātimokkhaṁ uddisitabbaṁ.	29	
PA_kd_2:29.1.7	Uddesakānaṁ āpatti dukkaṭassa.	29	
PA_kd_2:29.2.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	29	
PA_kd_2:29.2.2	Te jānanti—	29	
PA_kd_2:29.2.3	‘atthaññe āvāsikā bhikkhū anāgatā’ti.	29	
PA_kd_2:29.2.4	Te dhammasaññino vinayasaññino vaggā vaggasaññino uposathaṁ karonti pātimokkhaṁ uddisanti.	29	
PA_kd_2:29.2.5	Tehi uddissamāne pātimokkhe, athaññe āvāsikā bhikkhū āgacchanti samasamā.	29	
PA_kd_2:29.2.6	Uddiṭṭhaṁ suuddiṭṭhaṁ, avasesaṁ sotabbaṁ.	29	
PA_kd_2:29.2.7	Uddesakānaṁ āpatti dukkaṭassa.	29	
PA_kd_2:29.2.8	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	29	
PA_kd_2:29.2.9	Te jānanti—	29	
PA_kd_2:29.2.10	‘atthaññe āvāsikā bhikkhū anāgatā’ti.	29	
PA_kd_2:29.2.11	Te dhammasaññino vinayasaññino vaggā vaggasaññino uposathaṁ karonti pātimokkhaṁ uddisanti.	29	
PA_kd_2:29.2.12	Tehi uddissamāne pātimokkhe, athaññe āvāsikā bhikkhū āgacchanti thokatarā.	29	
PA_kd_2:29.2.13	Uddiṭṭhaṁ suuddiṭṭhaṁ, avasesaṁ sotabbaṁ.	29	
PA_kd_2:29.2.14	Uddesakānaṁ āpatti dukkaṭassa.	29	
PA_kd_2:29.3.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	29	
PA_kd_2:29.3.2	Te jānanti—	29	
PA_kd_2:29.3.3	‘atthaññe āvāsikā bhikkhū anāgatā’ti.	29	
PA_kd_2:29.3.4	Te dhammasaññino vinayasaññino vaggā vaggasaññino uposathaṁ karonti, pātimokkhaṁ uddisanti.	29	
PA_kd_2:29.3.5	Tehi uddiṭṭhamatte pātimokkhe …pe…	29	
PA_kd_2:29.3.6	avuṭṭhitāya parisāya …pe…	29	
PA_kd_2:29.3.7	ekaccāya vuṭṭhitāya parisāya …pe…	29	
PA_kd_2:29.3.8	sabbāya vuṭṭhitāya parisāya athaññe āvāsikā bhikkhū āgacchanti bahutarā …pe…	29	
PA_kd_2:29.3.9	samasamā …pe…	29	
PA_kd_2:29.3.10	thokatarā.	29	
PA_kd_2:29.3.11	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	29	
PA_kd_2:29.3.12	Uddesakānaṁ āpatti dukkaṭassa.	29	
PA_kd_2:29.3.13	Vaggāvaggasaññipannarasakaṁ niṭṭhitaṁ.	29	
PA_kd_2:30.1.0	30. Vematikapannarasaka	30	
PA_kd_2:30.1.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	30	
PA_kd_2:30.1.2	Te jānanti—	30	
PA_kd_2:30.1.3	‘atthaññe āvāsikā bhikkhū anāgatā’ti.	30	
PA_kd_2:30.1.4	Te ‘kappati nu kho amhākaṁ uposatho kātuṁ na nu kho kappatī’ti—	30	
PA_kd_2:30.1.5	vematikā uposathaṁ karonti, pātimokkhaṁ uddisanti.	30	
PA_kd_2:30.1.6	Tehi uddissamāne pātimokkhe, athaññe āvāsikā bhikkhū āgacchanti bahutarā.	30	
PA_kd_2:30.1.7	Tehi, bhikkhave, bhikkhūhi puna pātimokkhaṁ uddisitabbaṁ.	30	
PA_kd_2:30.1.8	Uddesakānaṁ āpatti dukkaṭassa.	30	
PA_kd_2:30.2.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	30	
PA_kd_2:30.2.2	Te jānanti—	30	
PA_kd_2:30.2.3	‘atthaññe āvāsikā bhikkhū anāgatā’ti.	30	
PA_kd_2:30.2.4	Te ‘kappati nu kho amhākaṁ uposatho kātuṁ, na nu kho kappatī’ti—	30	
PA_kd_2:30.2.5	vematikā uposathaṁ karonti, pātimokkhaṁ uddisanti.	30	
PA_kd_2:30.2.6	Tehi uddissamāne pātimokkhe, athaññe āvāsikā bhikkhū āgacchanti samasamā.	30	
PA_kd_2:30.2.7	Uddiṭṭhaṁ suuddiṭṭhaṁ, avasesaṁ sotabbaṁ.	30	
PA_kd_2:30.2.8	Uddesakānaṁ āpatti dukkaṭassa.	30	
PA_kd_2:30.2.9	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	30	
PA_kd_2:30.2.10	Te jānanti—	30	
PA_kd_2:30.2.11	‘atthaññe āvāsikā bhikkhū anāgatā’ti.	30	
PA_kd_2:30.2.12	Te ‘kappati nu kho amhākaṁ uposatho kātuṁ, na nu kho kappatī’ti—	30	
PA_kd_2:30.2.13	vematikā uposathaṁ karonti, pātimokkhaṁ uddisanti.	30	
PA_kd_2:30.2.14	Tehi uddissamāne pātimokkhe athaññe āvāsikā bhikkhū āgacchanti thokatarā.	30	
PA_kd_2:30.2.15	Uddiṭṭhaṁ suuddiṭṭhaṁ, avasesaṁ sotabbaṁ.	30	
PA_kd_2:30.2.16	Uddesakānaṁ āpatti dukkaṭassa.	30	
PA_kd_2:30.2.17	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	30	
PA_kd_2:30.2.18	Te jānanti—	30	
PA_kd_2:30.2.19	‘atthaññe āvāsikā bhikkhū anāgatā’ti.	30	
PA_kd_2:30.2.20	Te ‘kappati nu kho amhākaṁ uposatho kātuṁ na nu kho kappatī’ti—	30	
PA_kd_2:30.2.21	vematikā uposathaṁ karonti, pātimokkhaṁ uddisanti.	30	
PA_kd_2:30.2.22	Tehi uddiṭṭhamatte pātimokkhe …pe…	30	
PA_kd_2:30.2.23	avuṭṭhitāya parisāya …pe…	30	
PA_kd_2:30.2.24	ekaccāya vuṭṭhitāya parisāya …pe…	30	
PA_kd_2:30.2.25	sabbāya vuṭṭhitāya parisāya, athaññe āvāsikā bhikkhū āgacchanti bahutarā …pe…	30	
PA_kd_2:30.2.26	samasamā …pe…	30	
PA_kd_2:30.2.27	thokatarā.	30	
PA_kd_2:30.2.28	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	30	
PA_kd_2:30.2.29	Uddesakānaṁ āpatti dukkaṭassa.	30	
PA_kd_2:30.2.30	Vematikapannarasakaṁ niṭṭhitaṁ.	30	
PA_kd_2:31.1.0	31. Kukkuccapakatapannarasaka	31	
PA_kd_2:31.1.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	31	
PA_kd_2:31.1.2	Te jānanti—	31	
PA_kd_2:31.1.3	‘atthaññe āvāsikā bhikkhū anāgatā’ti.	31	
PA_kd_2:31.1.4	Te ‘kappateva amhākaṁ uposatho kātuṁ nāmhākaṁ na kappatī’ti—	31	
PA_kd_2:31.1.5	kukkuccapakatā uposathaṁ karonti, pātimokkhaṁ uddisanti.	31	
PA_kd_2:31.1.6	Tehi uddissamāne pātimokkhe, athaññe āvāsikā bhikkhū āgacchanti bahutarā.	31	
PA_kd_2:31.1.7	Tehi, bhikkhave, bhikkhūhi puna pātimokkhaṁ uddisitabbaṁ.	31	
PA_kd_2:31.1.8	Uddesakānaṁ āpatti dukkaṭassa.	31	
PA_kd_2:31.2.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	31	
PA_kd_2:31.2.2	Te jānanti—	31	
PA_kd_2:31.2.3	‘atthaññe āvāsikā bhikkhū anāgatā’ti.	31	
PA_kd_2:31.2.4	Te ‘kappateva amhākaṁ uposatho kātuṁ nāmhākaṁ na kappatī’ti—	31	
PA_kd_2:31.2.5	kukkuccapakatā uposathaṁ karonti, pātimokkhaṁ uddisanti.	31	
PA_kd_2:31.2.6	Tehi uddissamāne pātimokkhe, athaññe āvāsikā bhikkhū āgacchanti samasamā.	31	
PA_kd_2:31.2.7	Uddiṭṭhaṁ suuddiṭṭhaṁ, avasesaṁ sotabbaṁ.	31	
PA_kd_2:31.2.8	Uddesakānaṁ āpatti dukkaṭassa.	31	
PA_kd_2:31.2.9	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	31	
PA_kd_2:31.2.10	Te jānanti—	31	
PA_kd_2:31.2.11	‘atthaññe āvāsikā bhikkhū anāgatā’ti.	31	
PA_kd_2:31.2.12	Te ‘kappateva amhākaṁ uposatho kātuṁ, nāmhākaṁ na kappatī’ti—	31	
PA_kd_2:31.2.13	kukkuccapakatā uposathaṁ karonti, pātimokkhaṁ uddisanti.	31	
PA_kd_2:31.2.14	Tehi uddissamāne pātimokkhe, athaññe āvāsikā bhikkhū āgacchanti thokatarā.	31	
PA_kd_2:31.2.15	Uddiṭṭhaṁ suuddiṭṭhaṁ, avasesaṁ sotabbaṁ.	31	
PA_kd_2:31.2.16	Uddesakānaṁ āpatti dukkaṭassa.	31	
PA_kd_2:31.2.17	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	31	
PA_kd_2:31.2.18	Te jānanti—	31	
PA_kd_2:31.2.19	‘atthaññe āvāsikā bhikkhū anāgatā’ti.	31	
PA_kd_2:31.2.20	Te ‘kappateva amhākaṁ uposatho kātuṁ nāmhākaṁ na kappatī’ti—	31	
PA_kd_2:31.2.21	kukkuccapakatā uposathaṁ karonti, pātimokkhaṁ uddisanti.	31	
PA_kd_2:31.2.22	Tehi uddiṭṭhamatte pātimokkhe …pe…	31	
PA_kd_2:31.2.23	avuṭṭhitāya parisāya …pe…	31	
PA_kd_2:31.2.24	ekaccāya vuṭṭhitāya parisāya …pe…	31	
PA_kd_2:31.2.25	sabbāya vuṭṭhitāya parisāya, athaññe āvāsikā bhikkhū āgacchanti bahutarā …pe…	31	
PA_kd_2:31.2.26	samasamā …pe…	31	
PA_kd_2:31.2.27	thokatarā.	31	
PA_kd_2:31.2.28	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	31	
PA_kd_2:31.2.29	Uddesakānaṁ āpatti dukkaṭassa.	31	
PA_kd_2:31.2.30	Kukkuccapakatapannarasakaṁ niṭṭhitaṁ.	31	
PA_kd_2:32.1.0	32. Bhedapurekkhārapannarasaka	32	
PA_kd_2:32.1.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.1.2	Te jānanti—	32	
PA_kd_2:32.1.3	‘atthaññe āvāsikā bhikkhū anāgatā’ti.	32	
PA_kd_2:32.1.4	Te ‘nassantete, vinassantete, ko tehi attho’ti—	32	
PA_kd_2:32.1.5	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.1.6	Tehi uddissamāne pātimokkhe, athaññe āvāsikā bhikkhū āgacchanti bahutarā.	32	
PA_kd_2:32.1.7	Tehi, bhikkhave, bhikkhūhi puna pātimokkhaṁ uddisitabbaṁ.	32	
PA_kd_2:32.1.8	Uddesakānaṁ āpatti thullaccayassa.	32	
PA_kd_2:32.2.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.2	Te jānanti—	32	
PA_kd_2:32.2.3	‘atthaññe āvāsikā bhikkhū anāgatā’ti.	32	
PA_kd_2:32.2.4	Te ‘nassantete, vinassantete, ko tehi attho’ti—	32	
PA_kd_2:32.2.5	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.6	Tehi uddissamāne pātimokkhe, athaññe āvāsikā bhikkhū āgacchanti samasamā.	32	
PA_kd_2:32.2.7	Uddiṭṭhaṁ suuddiṭṭhaṁ, avasesaṁ sotabbaṁ.	32	
PA_kd_2:32.2.8	Uddesakānaṁ āpatti thullaccayassa.	32	
PA_kd_2:32.2.9	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.10	Te jānanti—	32	
PA_kd_2:32.2.11	‘atthaññe āvāsikā bhikkhū anāgatā’ti.	32	
PA_kd_2:32.2.12	Te ‘nassantete, vinassantete, ko tehi attho’ti—	32	
PA_kd_2:32.2.13	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.14	Tehi uddissamāne pātimokkhe, athaññe āvāsikā bhikkhū āgacchanti thokatarā.	32	
PA_kd_2:32.2.15	Uddiṭṭhaṁ suuddiṭṭhaṁ, avasesaṁ sotabbaṁ.	32	
PA_kd_2:32.2.16	Uddesakānaṁ āpatti thullaccayassa.	32	
PA_kd_2:32.2.17	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.18	Te jānanti—	32	
PA_kd_2:32.2.19	‘atthaññe āvāsikā bhikkhū anāgatā’ti.	32	
PA_kd_2:32.2.20	Te ‘nassantete, vinassantete, ko tehi attho’ti—	32	
PA_kd_2:32.2.21	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.22	Tehi uddiṭṭhamatte pātimokkhe athaññe āvāsikā bhikkhū āgacchanti bahutarā.	32	
PA_kd_2:32.2.23	Tehi, bhikkhave, bhikkhūhi puna pātimokkhaṁ uddisitabbaṁ.	32	
PA_kd_2:32.2.24	Uddesakānaṁ āpatti thullaccayassa.	32	
PA_kd_2:32.2.25	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.26	Te jānanti—‘atthaññe āvāsikā bhikkhū anāgatā’ti.	32	
PA_kd_2:32.2.27	Te ‘nassantete, vinassantete, ko tehi attho’ti bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.28	Tehi uddiṭṭhamatte pātimokkhe athaññe āvāsikā bhikkhū āgacchanti samasamā.	32	
PA_kd_2:32.2.29	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.30	Uddesakānaṁ āpatti thullaccayassa.	32	
PA_kd_2:32.2.31	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.32	Te jānanti—	32	
PA_kd_2:32.2.33	‘atthaññe āvāsikā bhikkhū anāgatā’ti.	32	
PA_kd_2:32.2.34	Te ‘nassantete, vinassantete, ko tehi attho’ti—	32	
PA_kd_2:32.2.35	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.36	Tehi uddiṭṭhamatte pātimokkhe athaññe āvāsikā bhikkhū āgacchanti thokatarā.	32	
PA_kd_2:32.2.37	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.38	Uddesakānaṁ āpatti thullaccayassa.	32	
PA_kd_2:32.2.39	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.40	Te jānanti—	32	
PA_kd_2:32.2.41	‘atthaññe āvāsikā bhikkhū anāgatā’ti.	32	
PA_kd_2:32.2.42	Te ‘nassantete, vinassantete, ko tehi attho’ti—	32	
PA_kd_2:32.2.43	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.44	Tehi uddiṭṭhamatte pātimokkhe, avuṭṭhitāya parisāya, athaññe āvāsikā bhikkhū āgacchanti bahutarā.	32	
PA_kd_2:32.2.45	Tehi, bhikkhave, bhikkhūhi puna pātimokkhaṁ uddisitabbaṁ.	32	
PA_kd_2:32.2.46	Uddesakānaṁ āpatti thullaccayassa.	32	
PA_kd_2:32.2.47	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.48	Te jānanti—	32	
PA_kd_2:32.2.49	‘atthaññe āvāsikā bhikkhū anāgatā’ti.	32	
PA_kd_2:32.2.50	Te ‘nassantete, vinassantete, ko tehi attho’ti—	32	
PA_kd_2:32.2.51	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.52	Tehi uddiṭṭhamatte pātimokkhe, avuṭṭhitāya parisāya, athaññe āvāsikā bhikkhū āgacchanti samasamā.	32	
PA_kd_2:32.2.53	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.54	Uddesakānaṁ āpatti thullaccayassa.	32	
PA_kd_2:32.2.55	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.56	Te jānanti—	32	
PA_kd_2:32.2.57	‘atthaññe āvāsikā bhikkhū anāgatā’ti.	32	
PA_kd_2:32.2.58	Te ‘nassantete, vinassantete, ko tehi attho’ti—	32	
PA_kd_2:32.2.59	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.60	Tehi uddiṭṭhamatte pātimokkhe, avuṭṭhitāya parisāya, athaññe āvāsikā bhikkhū āgacchanti thokatarā.	32	
PA_kd_2:32.2.61	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.62	Uddesakānaṁ āpatti thullaccayassa.	32	
PA_kd_2:32.2.63	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.64	Te jānanti—	32	
PA_kd_2:32.2.65	‘atthaññe āvāsikā bhikkhū anāgatā’ti.	32	
PA_kd_2:32.2.66	Te ‘nassantete, vinassantete, ko tehi attho’ti—	32	
PA_kd_2:32.2.67	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.68	Tehi uddiṭṭhamatte pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti bahutarā.	32	
PA_kd_2:32.2.69	Tehi, bhikkhave, bhikkhūhi puna pātimokkhaṁ uddisitabbaṁ.	32	
PA_kd_2:32.2.70	Uddesakānaṁ āpatti thullaccayassa.	32	
PA_kd_2:32.2.71	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.72	Te jānanti—	32	
PA_kd_2:32.2.73	‘atthaññe āvāsikā bhikkhū anāgatā’ti.	32	
PA_kd_2:32.2.74	Te ‘nassantete, vinassantete, ko tehi attho’ti—	32	
PA_kd_2:32.2.75	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.76	Tehi uddiṭṭhamatte pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti samasamā.	32	
PA_kd_2:32.2.77	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.78	Uddesakānaṁ āpatti thullaccayassa.	32	
PA_kd_2:32.2.79	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.80	Te jānanti—	32	
PA_kd_2:32.2.81	‘atthaññe āvāsikā bhikkhū anāgatā’ti.	32	
PA_kd_2:32.2.82	Te ‘nassantete, vinassantete, ko tehi attho’ti—	32	
PA_kd_2:32.2.83	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.84	Tehi uddiṭṭhamatte pātimokkhe, ekaccāya vuṭṭhitāya parisāya, athaññe āvāsikā bhikkhū āgacchanti thokatarā.	32	
PA_kd_2:32.2.85	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.86	Uddesakānaṁ āpatti thullaccayassa.	32	
PA_kd_2:32.2.87	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.88	Te jānanti—	32	
PA_kd_2:32.2.89	‘atthaññe āvāsikā bhikkhū anāgatā’ti.	32	
PA_kd_2:32.2.90	Te ‘nassantete, vinassantete, ko tehi attho’ti—	32	
PA_kd_2:32.2.91	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.92	Tehi uddiṭṭhamatte pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti bahutarā.	32	
PA_kd_2:32.2.93	Tehi, bhikkhave, bhikkhūhi puna pātimokkhaṁ uddisitabbaṁ.	32	
PA_kd_2:32.2.94	Uddesakānaṁ āpatti thullaccayassa.	32	
PA_kd_2:32.2.95	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.96	Te jānanti—	32	
PA_kd_2:32.2.97	‘atthaññe āvāsikā bhikkhū anāgatā’ti.	32	
PA_kd_2:32.2.98	Te ‘nassantete, vinassantete, ko tehi attho’ti—	32	
PA_kd_2:32.2.99	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.100	Tehi uddiṭṭhamatte pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti samasamā.	32	
PA_kd_2:32.2.101	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.102	Uddesakānaṁ āpatti thullaccayassa.	32	
PA_kd_2:32.2.103	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	32	
PA_kd_2:32.2.104	Te jānanti—	32	
PA_kd_2:32.2.105	‘atthaññe āvāsikā bhikkhū anāgatā’ti.	32	
PA_kd_2:32.2.106	Te ‘nassantete, vinassantete, ko tehi attho’ti—	32	
PA_kd_2:32.2.107	bhedapurekkhārā uposathaṁ karonti, pātimokkhaṁ uddisanti.	32	
PA_kd_2:32.2.108	Tehi uddiṭṭhamatte pātimokkhe, sabbāya vuṭṭhitāya parisāya, athaññe āvāsikā bhikkhū āgacchanti thokatarā.	32	
PA_kd_2:32.2.109	Uddiṭṭhaṁ suuddiṭṭhaṁ, tesaṁ santike pārisuddhi ārocetabbā.	32	
PA_kd_2:32.2.110	Uddesakānaṁ āpatti thullaccayassa.	32	
PA_kd_2:32.2.111	Bhedapurekkhārapannarasakaṁ niṭṭhitaṁ. Pañcavīsatikā niṭṭhitā.	32	
PA_kd_2:33.1.0	33. Sīmokkantikapeyyāla	33	
PA_kd_2:33.1.1	Idha pana, bhikkhave, aññatarasmiṁ āvāse tadahuposathe sambahulā āvāsikā bhikkhū sannipatanti cattāro vā atirekā vā.	33	
PA_kd_2:33.1.2	Te na jānanti—	33	
PA_kd_2:33.1.3	‘aññe āvāsikā bhikkhū antosīmaṁ okkamantī’ti …pe…	33	
PA_kd_2:33.1.4	te na jānanti—	33	
PA_kd_2:33.1.5	‘aññe āvāsikā bhikkhū antosīmaṁ okkantā’ti …pe…	33	
PA_kd_2:33.1.6	te na passanti aññe āvāsike bhikkhū antosīmaṁ okkamante …pe…	33	
PA_kd_2:33.1.7	te na passanti aññe āvāsike bhikkhū antosīmaṁ okkante …pe…	33	
PA_kd_2:33.1.8	te na suṇanti—	33	
PA_kd_2:33.1.9	‘aññe āvāsikā bhikkhū antosīmaṁ okkamantī’ti …pe…	33	
PA_kd_2:33.1.10	te na suṇanti—	33	
PA_kd_2:33.1.11	‘aññe āvāsikā bhikkhū antosīmaṁ okkantā’ti …pe….	33	
PA_kd_2:33.1.12	Āvāsikena āvāsikā ekasatapañcasattati tikanayato, āvāsikena āgantukā, āgantukena āvāsikā, āgantukena āgantukā peyyālamukhena satta tikasatāni honti.	33	
PA_kd_2:34.1.1	Idha pana, bhikkhave, āvāsikānaṁ bhikkhūnaṁ cātuddaso hoti, āgantukānaṁ pannaraso.	34	
PA_kd_2:34.1.2	Sace āvāsikā bahutarā honti, āgantukehi āvāsikānaṁ anuvattitabbaṁ.	34	
PA_kd_2:34.1.3	Sace samasamā honti, āgantukehi āvāsikānaṁ anuvattitabbaṁ.	34	
PA_kd_2:34.1.4	Sace āgantukā bahutarā honti, āvāsikehi āgantukānaṁ anuvattitabbaṁ.	34	
PA_kd_2:34.2.1	Idha pana, bhikkhave, āvāsikānaṁ bhikkhūnaṁ pannaraso hoti, āgantukānaṁ cātuddaso.	34	
PA_kd_2:34.2.2	Sace āvāsikā bahutarā honti, āgantukehi āvāsikānaṁ anuvattitabbaṁ.	34	
PA_kd_2:34.2.3	Sace samasamā honti, āgantukehi āvāsikānaṁ anuvattitabbaṁ.	34	
PA_kd_2:34.2.4	Sace āgantukā bahutarā honti, āvāsikehi āgantukānaṁ anuvattitabbaṁ.	34	
PA_kd_2:34.3.1	Idha pana, bhikkhave, āvāsikānaṁ bhikkhūnaṁ pāṭipado hoti, āgantukānaṁ pannaraso.	34	
PA_kd_2:34.3.2	Sace āvāsikā bahutarā honti, āvāsikehi āgantukānaṁ nākāmā dātabbā sāmaggī.	34	
PA_kd_2:34.3.3	Āgantukehi nissīmaṁ gantvā uposatho kātabbo.	34	
PA_kd_2:34.3.4	Sace samasamā honti, āvāsikehi āgantukānaṁ nākāmā dātabbā sāmaggī.	34	
PA_kd_2:34.3.5	Āgantukehi nissīmaṁ gantvā uposatho kātabbo.	34	
PA_kd_2:34.3.6	Sace āgantukā bahutarā honti, āvāsikehi āgantukānaṁ sāmaggī vā dātabbā nissīmaṁ vā gantabbaṁ.	34	
PA_kd_2:34.4.1	Idha pana, bhikkhave, āvāsikānaṁ bhikkhūnaṁ pannaraso hoti, āgantukānaṁ pāṭipado.	34	
PA_kd_2:34.4.2	Sace āvāsikā bahutarā honti, āgantukehi āvāsikānaṁ sāmaggī vā dātabbā nissīmaṁ vā gantabbaṁ.	34	
PA_kd_2:34.4.3	Sace samasamā honti, āgantukehi āvāsikānaṁ sāmaggī vā dātabbā nissīmaṁ vā gantabbaṁ.	34	
PA_kd_2:34.4.4	Sace āgantukā bahutarā honti, āgantukehi āvāsikānaṁ nākāmā dātabbā sāmaggī.	34	
PA_kd_2:34.4.5	Āvāsikehi nissīmaṁ gantvā uposatho kātabbo.	34	
PA_kd_2:34.5.0	34. Liṅgādidassana	34	
PA_kd_2:34.5.1_0	Idha pana, bhikkhave, āgantukā bhikkhū passanti āvāsikānaṁ bhikkhūnaṁ āvāsikākāraṁ,	34	
PA_kd_2:34.5.1_1	āvāsikaliṅgaṁ, āvāsikanimittaṁ, āvāsikuddesaṁ, supaññattaṁ mañcapīṭhaṁ, bhisibibbohanaṁ,	34	
PA_kd_2:34.5.1_2	pānīyaṁ paribhojanīyaṁ sūpaṭṭhitaṁ, pariveṇaṁ susammaṭṭhaṁ;	34	
PA_kd_2:34.5.2	passitvā vematikā honti—‘atthi nu kho āvāsikā bhikkhū natthi nu kho’ti.	34	
PA_kd_2:34.6.1	Te vematikā na vicinanti;	34	
PA_kd_2:34.6.2	avicinitvā uposathaṁ karonti.	34	
PA_kd_2:34.6.3	Āpatti dukkaṭassa.	34	
PA_kd_2:34.6.4	Te vematikā vicinanti;	34	
PA_kd_2:34.6.5	vicinitvā na passanti;	34	
PA_kd_2:34.6.6	apassitvā uposathaṁ karonti.	34	
PA_kd_2:34.6.7	Anāpatti.	34	
PA_kd_2:34.6.8	Te vematikā vicinanti;	34	
PA_kd_2:34.6.9	vicinitvā passanti;	34	
PA_kd_2:34.6.10	passitvā ekato uposathaṁ karonti.	34	
PA_kd_2:34.6.11	Anāpatti.	34	
PA_kd_2:34.6.12	Te vematikā vicinanti;	34	
PA_kd_2:34.6.13	vicinitvā passanti;	34	
PA_kd_2:34.6.14	passitvā pāṭekkaṁ uposathaṁ karonti.	34	
PA_kd_2:34.6.15	Āpatti dukkaṭassa.	34	
PA_kd_2:34.6.16	Te vematikā vicinanti;	34	
PA_kd_2:34.6.17	vicinitvā passanti;	34	
PA_kd_2:34.6.18	passitvā—	34	
PA_kd_2:34.6.19	‘nassantete, vinassantete, ko tehi attho’ti—	34	
PA_kd_2:34.6.20	bhedapurekkhārā uposathaṁ karonti.	34	
PA_kd_2:34.6.21	Āpatti thullaccayassa.	34	
PA_kd_2:34.7.1_0	Idha pana, bhikkhave, āgantukā bhikkhū suṇanti āvāsikānaṁ bhikkhūnaṁ āvāsikākāraṁ,	34	
PA_kd_2:34.7.1_1	āvāsikaliṅgaṁ, āvāsikanimittaṁ, āvāsikuddesaṁ, caṅkamantānaṁ padasaddaṁ, sajjhāyasaddaṁ,	34	
PA_kd_2:34.7.1_2	ukkāsitasaddaṁ, khipitasaddaṁ;	34	
PA_kd_2:34.7.2	sutvā vematikā honti—‘atthi nu kho āvāsikā bhikkhū natthi nu kho’ti.	34	
PA_kd_2:34.7.3	Te vematikā na vicinanti; avicinitvā uposathaṁ karonti. Āpatti dukkaṭassa.	34	
PA_kd_2:34.7.4	Te vematikā vicinanti; vicinitvā na passanti; apassitvā uposathaṁ karonti. Anāpatti.	34	
PA_kd_2:34.7.5	Te vematikā vicinanti; vicinitvā passanti; passitvā ekato uposathaṁ karonti. Anāpatti.	34	
PA_kd_2:34.7.6	Te vematikā vicinanti; vicinitvā passanti; passitvā pāṭekkaṁ uposathaṁ karonti. Āpatti dukkaṭassa.	34	
PA_kd_2:34.7.7	Te vematikā vicinanti; vicinitvā passanti; passitvā—‘nassantete, vinassantete, ko tehi attho’ti—bhedapurekkhārā uposathaṁ karonti. Āpatti thullaccayassa.	34	
PA_kd_2:34.8.1_0	Idha pana, bhikkhave, āvāsikā bhikkhū passanti āgantukānaṁ bhikkhūnaṁ āgantukākāraṁ,	34	
PA_kd_2:34.8.1_1	āgantukaliṅgaṁ, āgantukanimittaṁ, āgantukuddesaṁ, aññātakaṁ pattaṁ, aññātakaṁ cīvaraṁ,	34	
PA_kd_2:34.8.1_2	aññātakaṁ nisīdanaṁ, pādānaṁ dhotaṁ, udakanissekaṁ;	34	
PA_kd_2:34.8.2	passitvā vematikā honti—‘atthi nu kho āgantukā bhikkhū natthi nu kho’ti.	34	
PA_kd_2:34.8.3	Te vematikā na vicinanti; avicinitvā uposathaṁ karonti. Āpatti dukkaṭassa.	34	
PA_kd_2:34.8.4	Te vematikā vicinanti; vicinitvā na passanti; apassitvā uposathaṁ karonti. Anāpatti.	34	
PA_kd_2:34.8.5	Te vematikā vicinanti; vicinitvā passanti; passitvā ekato uposathaṁ karonti. Anāpatti.	34	
PA_kd_2:34.8.6	Te vematikā vicinanti; vicinitvā passanti; passitvā pāṭekkaṁ uposathaṁ karonti. Āpatti dukkaṭassa.	34	
PA_kd_2:34.8.7	Te vematikā vicinanti; vicinitvā passanti; passitvā—‘nassantete, vinassantete, ko tehi attho’ti—bhedapurekkhārā uposathaṁ karonti. Āpatti thullaccayassa.	34	
PA_kd_2:34.9.1_0	Idha pana, bhikkhave, āvāsikā bhikkhū suṇanti āgantukānaṁ bhikkhūnaṁ āgantukākāraṁ,	34	
PA_kd_2:34.9.1_1	āgantukaliṅgaṁ, āgantukanimittaṁ, āgantukuddesaṁ, āgacchantānaṁ padasaddaṁ, upāhanapapphoṭanasaddaṁ,	34	
PA_kd_2:34.9.1_2	ukkāsitasaddaṁ, khipitasaddaṁ;	34	
PA_kd_2:34.9.2	sutvā vematikā honti—‘atthi nu kho āgantukā bhikkhū natthi nu kho’ti.	34	
PA_kd_2:34.9.3	Te vematikā na vicinanti; avicinitvā uposathaṁ karonti. Āpatti dukkaṭassa.	34	
PA_kd_2:34.9.4	Te vematikā vicinanti; vicinitvā na passanti; apassitvā uposathaṁ karonti. Anāpatti.	34	
PA_kd_2:34.9.5	Te vematikā vicinanti; vicinitvā passanti; passitvā ekato uposathaṁ karonti. Anāpatti.	34	
PA_kd_2:34.9.6	Te vematikā vicinanti; vicinitvā passanti; passitvā pāṭekkaṁ uposathaṁ karonti. Āpatti dukkaṭassa.	34	
PA_kd_2:34.9.7	Te vematikā vicinanti; vicinitvā passanti; passitvā—‘nassantete, vinassantete, ko tehi attho’ti—bhedapurekkhārā uposathaṁ karonti. Āpatti thullaccayassa.	34	
PA_kd_2:34.10.0	35. Nānāsaṁvāsakādīhiuposathakaraṇa	34	
PA_kd_2:34.10.1	Idha pana, bhikkhave, āgantukā bhikkhū passanti āvāsike bhikkhū nānāsaṁvāsake.	34	
PA_kd_2:34.10.2	Te samānasaṁvāsakadiṭṭhiṁ paṭilabhanti;	34	
PA_kd_2:34.10.3	samānasaṁvāsakadiṭṭhiṁ paṭilabhitvā na pucchanti; apucchitvā ekato uposathaṁ karonti. Anāpatti.	34	
PA_kd_2:34.10.4	Te pucchanti; pucchitvā nābhivitaranti; anabhivitaritvā ekato uposathaṁ karonti. Āpatti dukkaṭassa.	34	
PA_kd_2:34.10.5	Te pucchanti; pucchitvā nābhivitaranti; anabhivitaritvā pāṭekkaṁ uposathaṁ karonti. Anāpatti.	34	
PA_kd_2:34.11.1	Idha pana, bhikkhave, āgantukā bhikkhū passanti āvāsike bhikkhū samānasaṁvāsake.	34	
PA_kd_2:34.11.2	Te nānāsaṁvāsakadiṭṭhiṁ paṭilabhanti;	34	
PA_kd_2:34.11.3	nānāsaṁvāsakadiṭṭhiṁ paṭilabhitvā na pucchanti; apucchitvā ekato uposathaṁ karonti. Āpatti dukkaṭassa.	34	
PA_kd_2:34.11.4	Te pucchanti; pucchitvā abhivitaranti; abhivitaritvā pāṭekkaṁ uposathaṁ karonti. Āpatti dukkaṭassa.	34	
PA_kd_2:34.11.5	Te pucchanti; pucchitvā abhivitaranti; abhivitaritvā ekato uposathaṁ karonti. Anāpatti.	34	
PA_kd_2:34.12.1	Idha pana, bhikkhave, āvāsikā bhikkhū passanti āgantuke bhikkhū nānāsaṁvāsake.	34	
PA_kd_2:34.12.2	Te samānasaṁvāsakadiṭṭhiṁ paṭilabhanti;	34	
PA_kd_2:34.12.3	samānasaṁvāsakadiṭṭhiṁ paṭilabhitvā na pucchanti; apucchitvā ekato uposathaṁ karonti. Anāpatti.	34	
PA_kd_2:34.12.4	Te pucchanti; pucchitvā nābhivitaranti; anabhivitaritvā ekato uposathaṁ karonti. Āpatti dukkaṭassa.	34	
PA_kd_2:34.12.5	Te pucchanti; pucchitvā nābhivitaranti; anabhivitaritvā pāṭekkaṁ uposathaṁ karonti. Anāpatti.	34	
PA_kd_2:34.13.1	Idha pana, bhikkhave, āvāsikā bhikkhū passanti āgantuke bhikkhū samānasaṁvāsake.	34	
PA_kd_2:34.13.2	Te nānāsaṁvāsakadiṭṭhiṁ paṭilabhanti;	34	
PA_kd_2:34.13.3	nānāsaṁvāsakadiṭṭhiṁ paṭilabhitvā na pucchanti; apucchitvā ekato uposathaṁ karonti. Āpatti dukkaṭassa.	34	
PA_kd_2:34.13.4	Te pucchanti; pucchitvā abhivitaranti; abhivitaritvā pāṭekkaṁ uposathaṁ karonti. Āpatti dukkaṭassa.	34	
PA_kd_2:34.13.5	Te pucchanti; pucchitvā abhivitaranti; abhivitaritvā ekato uposathaṁ karonti. Anāpatti.	34	
PA_kd_2:35.1.0	36. Nagantabbavāra	35	
PA_kd_2:35.1.1	Na, bhikkhave, tadahuposathe sabhikkhukā āvāsā abhikkhuko āvāso gantabbo, aññatra saṅghena aññatra antarāyā.	35	
PA_kd_2:35.1.2	Na, bhikkhave, tadahuposathe sabhikkhukā āvāsā abhikkhuko anāvāso gantabbo, aññatra saṅghena aññatra antarāyā.	35	
PA_kd_2:35.1.3	Na, bhikkhave, tadahuposathe sabhikkhukā āvāsā abhikkhuko āvāso vā anāvāso vā gantabbo, aññatra saṅghena aññatra antarāyā.	35	
PA_kd_2:35.2.1	Na, bhikkhave, tadahuposathe sabhikkhukā anāvāsā abhikkhuko āvāso gantabbo, aññatra saṅghena aññatra antarāyā.	35	
PA_kd_2:35.2.2	Na, bhikkhave, tadahuposathe sabhikkhukā anāvāsā abhikkhuko anāvāso gantabbo, aññatra saṅghena aññatra antarāyā.	35	
PA_kd_2:35.2.3	Na, bhikkhave, tadahuposathe sabhikkhukā anāvāsā abhikkhuko āvāso vā anāvāso vā gantabbo, aññatra saṅghena aññatra antarāyā.	35	
PA_kd_2:35.3.1	Na, bhikkhave, tadahuposathe sabhikkhukā āvāsā vā anāvāsā vā abhikkhuko āvāso gantabbo, aññatra saṅghena aññatra antarāyā.	35	
PA_kd_2:35.3.2	Na, bhikkhave, tadahuposathe sabhikkhukā āvāsā vā anāvāsā vā abhikkhuko anāvāso gantabbo, aññatra saṅghena aññatra antarāyā.	35	
PA_kd_2:35.3.3	Na, bhikkhave, tadahuposathe sabhikkhukā āvāsā vā anāvāsā vā abhikkhuko āvāso vā anāvāso vā gantabbo, aññatra saṅghena aññatra antarāyā.	35	
PA_kd_2:35.4.1	Na, bhikkhave, tadahuposathe sabhikkhukā āvāsā sabhikkhuko āvāso gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.2	Na, bhikkhave, tadahuposathe sabhikkhukā āvāsā sabhikkhuko anāvāso gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.3	Na, bhikkhave, tadahuposathe sabhikkhukā āvāsā sabhikkhuko āvāso vā anāvāso vā gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.4	Na, bhikkhave, tadahuposathe sabhikkhukā anāvāsā sabhikkhuko āvāso gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.5	Na, bhikkhave, tadahuposathe sabhikkhukā anāvāsā sabhikkhuko anāvāso gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.6	Na, bhikkhave, tadahuposathe sabhikkhukā anāvāsā sabhikkhuko āvāso vā anāvāso vā gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.7	Na, bhikkhave, tadahuposathe sabhikkhukā āvāsā vā anāvāsā vā sabhikkhuko āvāso gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.8	Na, bhikkhave, tadahuposathe sabhikkhukā āvāsā vā anāvāsā vā sabhikkhuko anāvāso gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.4.9	Na, bhikkhave, tadahuposathe sabhikkhukā āvāsā vā anāvāsā vā sabhikkhuko āvāso vā anāvāso vā gantabbo, yatthassu bhikkhū nānāsaṁvāsakā, aññatra saṅghena aññatra antarāyā.	35	
PA_kd_2:35.5.0	37. Gantabbavāra	35	
PA_kd_2:35.5.1	Gantabbo, bhikkhave, tadahuposathe sabhikkhukā āvāsā sabhikkhuko āvāso, yatthassu bhikkhū samānasaṁvāsakā, yaṁ jaññā—	35	
PA_kd_2:35.5.2	‘sakkomi ajjeva gantun’ti.	35	
PA_kd_2:35.5.3	Gantabbo, bhikkhave, tadahuposathe sabhikkhukā āvāsā sabhikkhuko anāvāso …pe…	35	
PA_kd_2:35.5.4	sabhikkhuko āvāso vā anāvāso vā, yatthassu bhikkhū samānasaṁvāsakā, yaṁ jaññā—	35	
PA_kd_2:35.5.5	‘sakkomi ajjeva gantun’ti.	35	
PA_kd_2:35.5.6	Gantabbo, bhikkhave, tadahuposathe sabhikkhukā anāvāsā sabhikkhuko āvāso …pe…	35	
PA_kd_2:35.5.7	sabhikkhuko anāvāso …pe…	35	
PA_kd_2:35.5.8	sabhikkhuko āvāso vā anāvāso vā, yatthassu bhikkhū samānasaṁvāsakā, yaṁ jaññā—	35	
PA_kd_2:35.5.9	‘sakkomi ajjeva gantun’ti.	35	
PA_kd_2:35.5.10	Gantabbo, bhikkhave, tadahuposathe sabhikkhukā āvāsā vā anāvāsā vā sabhikkhuko āvāso …pe…	35	
PA_kd_2:35.5.11	sabhikkhuko anāvāso …pe…	35	
PA_kd_2:35.5.12	sabhikkhuko āvāso vā anāvāso vā, yatthassu bhikkhū samānasaṁvāsakā, yaṁ jaññā—	35	
PA_kd_2:35.5.13	‘sakkomi ajjeva gantun’ti.	35	
PA_kd_2:36.1.0	38. Vajjanīyapuggalasandassana	36	
PA_kd_2:36.1.1	Na, bhikkhave, bhikkhuniyā nisinnaparisāya pātimokkhaṁ uddisitabbaṁ.	36	
PA_kd_2:36.1.2	Yo uddiseyya, āpatti dukkaṭassa.	36	
PA_kd_2:36.1.3	Na sikkhamānāya …pe…	36	
PA_kd_2:36.1.4	na sāmaṇerassa …pe…	36	
PA_kd_2:36.1.5	na sāmaṇeriyā …pe…	36	
PA_kd_2:36.1.6	na sikkhāpaccakkhātakassa …pe…	36	
PA_kd_2:36.1.7	na antimavatthuṁ ajjhāpannakassa nisinnaparisāya pātimokkhaṁ uddisitabbaṁ.	36	
PA_kd_2:36.1.8	Yo uddiseyya, āpatti dukkaṭassa.	36	
PA_kd_2:36.2.1	Na āpattiyā adassane ukkhittakassa nisinnaparisāya pātimokkhaṁ uddisitabbaṁ.	36	
PA_kd_2:36.2.2	Yo uddiseyya, yathādhammo kāretabbo.	36	
PA_kd_2:36.2.3	Na āpattiyā appaṭikamme ukkhittakassa nisinnaparisāya …pe…	36	
PA_kd_2:36.2.4	na pāpikāya diṭṭhiyā appaṭinissagge ukkhittakassa nisinnaparisāya pātimokkhaṁ uddisitabbaṁ.	36	
PA_kd_2:36.2.5	Yo uddiseyya, yathādhammo kāretabbo.	36	
PA_kd_2:36.3.1	Na paṇḍakassa nisinnaparisāya pātimokkhaṁ uddisitabbaṁ.	36	
PA_kd_2:36.3.2	Yo uddiseyya, āpatti dukkaṭassa.	36	
PA_kd_2:36.3.3	Na theyyasaṁvāsakassa …pe…	36	
PA_kd_2:36.3.4	na titthiyapakkantakassa …pe…	36	
PA_kd_2:36.3.5	na tiracchānagatassa …pe…	36	
PA_kd_2:36.3.6	na mātughātakassa …pe…	36	
PA_kd_2:36.3.7	na pitughātakassa …pe…	36	
PA_kd_2:36.3.8	na arahantaghātakassa …pe…	36	
PA_kd_2:36.3.9	na bhikkhunidūsakassa …pe…	36	
PA_kd_2:36.3.10	na saṅghabhedakassa …pe…	36	
PA_kd_2:36.3.11	na lohituppādakassa …pe…	36	
PA_kd_2:36.3.12	na ubhatobyañjanakassa nisinnaparisāya pātimokkhaṁ uddisitabbaṁ.	36	
PA_kd_2:36.3.13	Yo uddiseyya, āpatti dukkaṭassa.	36	
PA_kd_2:36.4.1	Na, bhikkhave, pārivāsikapārisuddhidānena uposatho kātabbo, aññatra avuṭṭhitāya parisāya.	36	
PA_kd_2:36.4.2	Na ca, bhikkhave, anuposathe uposatho kātabbo, aññatra saṅghasāmaggiyā”ti.	36	
PA_kd_2:36.4.3	Tatiyabhāṇavāro niṭṭhito.	36	
PA_kd_2:36.4.4	Uposathakkhandhako dutiyo.	36	
PA_kd_2:36.4.5	Tassuddānaṁ	36	
PA_kd_2:36.4.6	Titthiyā bimbisāro ca,	36	
PA_kd_2:36.4.7	sannipatituṁ tuṇhikā;	36	
PA_kd_2:36.4.8	Dhammaṁ raho pātimokkhaṁ,	36	
PA_kd_2:36.4.9	devasikaṁ tadā sakiṁ.	36	
PA_kd_2:36.4.10	Yathāparisā samaggaṁ,	36	
PA_kd_2:36.4.11	sāmaggī maddakucchi ca;	36	
PA_kd_2:36.4.12	Sīmā mahatī nadiyā,	36	
PA_kd_2:36.4.13	anu dve khuddakāni ca.	36	
PA_kd_2:36.4.14	Navā rājagahe ceva,	36	
PA_kd_2:36.4.15	Sīmā avippavāsanā;	36	
PA_kd_2:36.4.16	Sammanne paṭhamaṁ sīmaṁ,	36	
PA_kd_2:36.4.17	Pacchā sīmaṁ samūhane.	36	
PA_kd_2:36.4.18	Asammatā gāmasīmā,	36	
PA_kd_2:36.4.19	nadiyā samudde sare;	36	
PA_kd_2:36.4.20	Udakukkhepo bhindanti,	36	
PA_kd_2:36.4.21	tathevajjhottharanti ca.	36	
PA_kd_2:36.4.22	Kati kammāni uddeso,	36	
PA_kd_2:36.4.23	savarā asatīpi ca;	36	
PA_kd_2:36.4.24	Dhammaṁ vinayaṁ tajjenti,	36	
PA_kd_2:36.4.25	puna vinayatajjanā.	36	
PA_kd_2:36.4.26	Codanā kate okāse,	36	
PA_kd_2:36.4.27	adhammappaṭikkosanā;	36	
PA_kd_2:36.4.28	Catupañcaparā āvi,	36	
PA_kd_2:36.4.29	sañcicca cepi vāyame.	36	
PA_kd_2:36.4.30	Sagahaṭṭhā anajjhiṭṭhā,	36	
PA_kd_2:36.4.31	codanamhi na jānati;	36	
PA_kd_2:36.4.32	Sambahulā na jānanti,	36	
PA_kd_2:36.4.33	sajjukaṁ na ca gacchare.	36	
PA_kd_2:36.4.34	Katimī kīvatikā dūre,	36	
PA_kd_2:36.4.35	ārocetuñca nassari;	36	
PA_kd_2:36.4.36	Uklāpaṁ āsanaṁ dīpo,	36	
PA_kd_2:36.4.37	disā añño bahussuto.	36	
PA_kd_2:36.4.38	Sajjukaṁ vassuposatho,	36	
PA_kd_2:36.4.39	suddhikammañca ñātakā;	36	
PA_kd_2:36.4.40	Gaggo catutayo dveko,	36	
PA_kd_2:36.4.41	āpattisabhāgā sari.	36	
PA_kd_2:36.4.42	Sabbo saṅgho vematiko,	36	
PA_kd_2:36.4.43	na jānanti bahussuto;	36	
PA_kd_2:36.4.44	Bahū samasamā thokā,	36	
PA_kd_2:36.4.45	parisā avuṭṭhitāya ca.	36	
PA_kd_2:36.4.46	Ekaccā vuṭṭhitā sabbā,	36	
PA_kd_2:36.4.47	jānanti ca vematikā;	36	
PA_kd_2:36.4.48	Kappatevāti kukkuccā,	36	
PA_kd_2:36.4.49	jānaṁ passaṁ suṇanti ca.	36	
PA_kd_2:36.4.50	Āvāsikena āgantu,	36	
PA_kd_2:36.4.51	cātupannaraso puna;	36	
PA_kd_2:36.4.52	Pāṭipado pannaraso,	36	
PA_kd_2:36.4.53	liṅgasaṁvāsakā ubho.	36	
PA_kd_2:36.4.54	Pārivāsānuposatho,	36	
PA_kd_2:36.4.55	aññatra saṅghasāmaggiyā;	36	
PA_kd_2:36.4.56	Ete vibhattā uddānā,	36	
PA_kd_2:36.4.57	vatthuvibhūtakāraṇāti.	36	
PA_kd_2:36.4.58	Imasmiṁ khandhake vatthūni chaasīti.	36	
PA_kd_2:36.4.59	Uposathakkhandhako niṭṭhito.	36	
