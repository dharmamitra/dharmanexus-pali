segmentnr	original	folio	analyzed
PA_atk-s03_03a:0	Namo tassa bhagavato arahato sammāsambuddhassa	0	
PA_atk-s03_03a:1	Saṃyuttanikāye	0	
PA_atk-s03_03a:2	Khandhavagga-aṭṭhakathā	0	
PA_atk-s03_03a:3	1. Khandhasaṃyuttaṃ	0	
PA_atk-s03_03a:4	1. Nakulapituvaggo	0	
PA_atk-s03_03a:5	1. Nakulapitusuttavaṇṇanā	0	
PA_atk-s03_03a:6_0	1. Khandhiyavaggassa paṭhame bhaggesūti evaṃnāmake janapade. Susumāragireti susumāragiranagare.	6	
PA_atk-s03_03a:6_1	Tasmiṃ kira māpiyamāne susumāro saddamakāsi, tenassa “susumāragira”ntveva nāmaṃ akaṃsu.	6	
PA_atk-s03_03a:6_2	Bhesakaḷāvaneti bhesakaḷāya nāma yakkhiniyā adhivutthattā evaṃladdhanāme vane. Tadeva	6	
PA_atk-s03_03a:6_3	migagaṇassa abhayatthāya dinnattā migadāyoti vuccati. Bhagavā tasmiṃ janapade taṃ	6	
PA_atk-s03_03a:6_4	nagaraṃ nissāya tasmiṃ vanasaṇḍe viharati. Nakulapitāti nakulassa nāma dārakassa pitā.	6	
PA_atk-s03_03a:7_0	Jiṇṇoti jarājiṇṇo. Vuḍḍhoti vayovuḍḍho. Mahallakoti jātimahallako. Addhagatoti tiyaddhagato.	7	
PA_atk-s03_03a:7_1	Vayoanuppattoti tesu tīsu addhesu pacchimavayaṃ anuppatto. Āturakāyoti gilānakāyo.	7	
PA_atk-s03_03a:7_2	Idañhi sarīraṃ suvaṇṇavaṇṇampi niccapaggharaṇaṭṭhena āturaṃyeva nāma. Visesena panassa	7	
PA_atk-s03_03a:7_3	jarāturatā byādhāturatā maraṇāturatāti tisso āturatā honti. Tāsu kiñcāpi eso mahallakattā	7	
PA_atk-s03_03a:7_4	jarāturova, abhiṇharogatāya panassa byādhāturatā idha adhippetā. Abhikkhaṇātaṅkoti	7	
PA_atk-s03_03a:7_5	abhiṇharogo nirantararogo. Aniccadassāvīti tāya āturatāya icchiticchitakkhaṇe āgantuṃ	7	
PA_atk-s03_03a:7_6	asakkonto kadācideva daṭṭhuṃ labhāmi, na sabbakālanti attho. Manobhāvanīyānanti manavaḍḍhakānaṃ.	7	
PA_atk-s03_03a:7_7	Yesu hi diṭṭhesu kusalavasena cittaṃ vaḍḍhati, te sāriputtamoggallānādayo mahātherā	7	
PA_atk-s03_03a:7_8	manobhāvanīyā nāma. Anusāsatūti punappunaṃ sāsatu. Purimañhi vacanaṃ ovādo nāma,	7	
PA_atk-s03_03a:7_9	aparāparaṃ anusāsanī nāma. Otiṇṇe vā vatthusmiṃ vacanaṃ ovādo nāma, anotiṇṇe tantivasena	7	
PA_atk-s03_03a:7_10	vā paveṇivasena vā vuttaṃ anusāsanī nāma. Apica ovādoti vā anusāsanīti vā atthato	71	
PA_atk-s03_03a:7_11	ekameva, byañjanamattameva nānaṃ.	71	
PA_atk-s03_03a:8_0	Āturo hāyanti āturo hi ayaṃ, suvaṇṇavaṇṇo piyaṅgusāmopi samāno niccapaggharaṇaṭṭhena	8	
PA_atk-s03_03a:8_1	āturoyeva. Aṇḍabhūtoti aṇḍaṃ viya bhūto dubbalo. Yathā kukkuṭaṇḍaṃ vā mayūraṇḍaṃ	8	
PA_atk-s03_03a:8_2	vā geṇḍukaṃ viya gahetvā khipantena vā paharantena vā na sakkā kīḷituṃ, tāvadeva	8	
PA_atk-s03_03a:8_3	bhijjati, evamayampi kāyo kaṇṭakepi khāṇukepi pakkhalitassa bhijjatīti aṇḍaṃ viya	8	
PA_atk-s03_03a:8_4	bhūtoti aṇḍabhūto. Pariyonaddhoti sukhumena chavimattena pariyonaddho. Aṇḍañhi sāratacena	8	
PA_atk-s03_03a:8_5	pariyonaddhaṃ, tena ḍaṃsamakasādayo nilīyitvāpi chaviṃ chinditvā yūsaṃ paggharāpetuṃ	8	
PA_atk-s03_03a:8_6	na sakkonti. Imasmiṃ pana chaviṃ chinditvā yaṃ icchanti, taṃ karonti. Evaṃ sukhumāya	8	
PA_atk-s03_03a:8_7	chaviyā pariyonaddho. Kimaññatra bālyāti bālabhāvato aññaṃ kimatthi? Bāloyeva ayanti	8	
PA_atk-s03_03a:8_8	attho. Tasmāti yasmā ayaṃ kāyo evarūpo, tasmā.	8	
PA_atk-s03_03a:9_0	Tenupasaṅkamīti rañño cakkavattissa upaṭṭhānaṃ gantvā anantaraṃ pariṇāyakaratanassa	9	
PA_atk-s03_03a:9_1	upaṭṭhānaṃ gacchanto rājapuriso viya, saddhammacakkavattissa bhagavato upaṭṭhānaṃ	9	
PA_atk-s03_03a:9_2	gantvā, anantaraṃ dhammasenāpatissa apacitiṃ kātukāmo yenāyasmā sāriputto, tenupasaṅkami.	9	
PA_atk-s03_03a:9_3	Vippasannānīti suṭṭhu pasannāni. Indriyānīti manacchaṭṭhāni indriyāni. Parisuddhoti	9	
PA_atk-s03_03a:9_4	niddoso. Pariyodātoti tasseva vevacanaṃ. Nirupakkilesatāyeva hi esa pariyodātoti	9	
PA_atk-s03_03a:9_5	vutto, na setabhāvena. Etassa ca pariyodātataṃ disvāva indriyānaṃ vippasannataṃ aññāsi.	9	
PA_atk-s03_03a:9_6	Nayaggāhapaññā kiresā therassa.	9	
PA_atk-s03_03a:10_0	Kathañhi no siyāti kena kāraṇena na laddhā bhavissati? Laddhāyevāti attho. Iminā	10	
PA_atk-s03_03a:10_1	kiṃ dīpeti? Satthuvissāsikabhāvaṃ. Ayaṃ kira satthu diṭṭhakālato paṭṭhāya pitipemaṃ,	10	
PA_atk-s03_03a:10_2	upāsikā cassa mātipemaṃ paṭilabhati. Ubhopi “mama putto”ti satthāraṃ vadanti. Bhavantaragato	10	
PA_atk-s03_03a:10_3	hi nesaṃ sineho. Sā kira upāsikā pañca jātisatāni tathāgatassa mātāva, so ca, gahapati,	10	
PA_atk-s03_03a:10_4	pitāva ahosi. Puna pañca jātisatāni upāsikā mahāmātā, upāsako mahāpitā, tathā cūḷāmātā	10	
PA_atk-s03_03a:10_5	cūḷapitāti. Evaṃ satthā diyaḍḍhaattabhāvasahassaṃ tesaṃyeva hatthe vaḍḍhito. Teneva	10	
PA_atk-s03_03a:10_6	te yaṃ neva puttassa, na pitu santike kathetuṃ sakkā, taṃ satthu santike nisinnā	10	
PA_atk-s03_03a:10_7	kathenti. Imināyeva ca kāraṇena bhagavā “etadaggaṃ, bhikkhave, mama sāvakānaṃ upāsakānaṃ	10	
PA_atk-s03_03a:10_8	vissāsikānaṃ yadidaṃ nakulapitā gahapati, yadidaṃ nakulamātā gahapatānī”ti te etadagge	10	
PA_atk-s03_03a:10_9	ṭhapesi. Iti so imaṃ vissāsikabhāvaṃ pakāsento kathañhi no siyāti āha. Amatena abhisittoti	10	
PA_atk-s03_03a:10_10	nassidha aññaṃ kiñci jhānaṃ vā vipassanā vā maggo vā phalaṃ vā “amatābhiseko”ti daṭṭhabbo,	101	
PA_atk-s03_03a:10_11	madhuradhammadesanāyeva pana “amatābhiseko”ti veditabbo. Dūratopīti tiroraṭṭhāpi tirojanapadāpi.	101	
PA_atk-s03_03a:11_0	Assutavā puthujjanoti idaṃ vuttatthameva. Ariyānaṃ adassāvītiādīsu ariyāti ārakattā	11	
PA_atk-s03_03a:11_1	kilesehi, anaye na iriyanato, aye iriyanato, sadevakena ca lokena araṇīyato buddhā	11	
PA_atk-s03_03a:11_2	ca paccekabuddhā ca buddhasāvakā ca vuccanti. Buddhā eva vā idha ariyā. Yathāha –	11	
PA_atk-s03_03a:11_3	“sadevake, bhikkhave, loke…pe… tathāgato ariyo”ti vuccatīti. Sappurisānanti ettha	11	
PA_atk-s03_03a:11_4	pana paccekabuddhā tathāgatasāvakā ca sappurisāti veditabbā. Te hi lokuttaraguṇayogena	11	
PA_atk-s03_03a:11_5	sobhanā purisāti sappurisā. Sabbeva vā ete dvedhāpi vuttā. Buddhāpi hi ariyā ca sappurisā	11	
PA_atk-s03_03a:11_6	ca, paccekabuddhā buddhasāvakāpi. Yathāha –	11	
PA_atk-s03_03a:12	“Yo ve kataññū katavedi dhīro,	1	
PA_atk-s03_03a:13	Kalyāṇamitto daḷhabhatti ca hoti;	1	
PA_atk-s03_03a:14	Dukhitassa sakkacca karoti kiccaṃ,	1	
PA_atk-s03_03a:15	Tathāvidhaṃ sappurisaṃ vadantī”ti. ;	1	
PA_atk-s03_03a:16_0	“Kalyāṇamitto daḷhabhatti ca hotī”ti ettāvatā hi buddhasāvako vutto, kataññutādīhi	16	
PA_atk-s03_03a:16_1	paccekabuddhabuddhāti. Idāni yo tesaṃ ariyānaṃ adassanasīlo, na ca dassane sādhukārī,	16	
PA_atk-s03_03a:16_2	so “ariyānaṃ adassāvī”ti veditabbo. So ca cakkhunā adassāvī, ñāṇena adassāvīti duvidho.	16	
PA_atk-s03_03a:16_3	Tesu ñāṇena adassāvī idha adhippeto. Maṃsacakkhunā hi dibbacakkhunā vā ariyā diṭṭhāpi	16	
PA_atk-s03_03a:16_4	adiṭṭhāva honti tesaṃ cakkhūnaṃ vaṇṇamattaggahaṇato na ariyabhāvagocarato. Soṇasiṅgālādayopi	16	
PA_atk-s03_03a:16_5	cakkhunā ariye passanti, na cete ariyānaṃ dassāvino nāma.	16	
PA_atk-s03_03a:17_0	Tatridaṃ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito	17	
PA_atk-s03_03a:17_1	ekadivasaṃ therena saddhiṃ piṇḍāya caritvā, therassa pattacīvaraṃ gahetvā, piṭṭhito	17	
PA_atk-s03_03a:17_2	āgacchanto theraṃ pucchi – “ariyā nāma, bhante, kīdisā”ti? Thero āha – “idhekacco	17	
PA_atk-s03_03a:17_3	mahallako ariyānaṃ pattacīvaraṃ gahetvā vattapaṭivattaṃ katvā sahacarantopi neva	17	
PA_atk-s03_03a:17_4	ariye jānāti, evaṃ dujjānāvuso, ariyā”ti. Evaṃ vuttepi so neva aññāsi. Tasmā na cakkhunā	17	
PA_atk-s03_03a:17_5	dassanaṃ dassanaṃ, ñāṇena dassanameva dassanaṃ. Yathāha – “kiṃ te, vakkali, iminā	17	
PA_atk-s03_03a:17_6	pūtikāyena diṭṭhena? Yo kho, vakkali, dhammaṃ passati, so maṃ passati. Yo maṃ passati,	17	
PA_atk-s03_03a:17_7	so dhammaṃ passatī”ti. Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ	17	
PA_atk-s03_03a:17_8	apassanto, ariyādhigatañca dhammaṃ anadhigacchanto ariyakaradhammānaṃ ariyabhāvassa	17	
PA_atk-s03_03a:17_9	ca adiṭṭhattā “ariyānaṃ adassāvī”ti veditabbo.	17	
PA_atk-s03_03a:18	Ariyadhammassa akovidoti, satipaṭṭhānādibhede ariyadhamme akusalo. Ariyadhamme avinītoti ettha pana –	1	
PA_atk-s03_03a:19	“Duvidho vinayo nāma, ekamekettha pañcadhā;	1	
PA_atk-s03_03a:20	Abhāvato tassa ayaṃ, avinītoti vuccati”.	2	
PA_atk-s03_03a:21_0	Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekameko	21	
PA_atk-s03_03a:21_1	vinayo pañcadhā bhijjati. Saṃvaravinayopi hi sīlasaṃvaro satisaṃvaro ñāṇasaṃvaro	21	
PA_atk-s03_03a:21_2	khantisaṃvaro vīriyasaṃvaroti pañcavidho. Pahānavinayopi tadaṅgappahānaṃ, vikkhambhanappahānaṃ	21	
PA_atk-s03_03a:21_3	samucchedappahānaṃ paṭippassaddhippahānaṃ nissaraṇappahānanti pañcavidho.	21	
PA_atk-s03_03a:22	Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro. “Rakkhati cakkhundriyaṃ, cakkhundriye saṃvaraṃ āpajjatī”ti ayaṃ satisaṃvaro.	2	
PA_atk-s03_03a:23	“Yāni sotāni lokasmiṃ, (ajitāti bhagavā)	2	
PA_atk-s03_03a:24	Sati tesaṃ nivāraṇaṃ;	2	
PA_atk-s03_03a:25	Sotānaṃ saṃvaraṃ brūmi,	2	
PA_atk-s03_03a:26	Paññāyete pidhīyare”ti. –	2	
PA_atk-s03_03a:27_0	Ayaṃ ñāṇasaṃvaro. “Khamo hoti sītassa uṇhassā”ti ayaṃ khantisaṃvaro. “Uppannaṃ kāmavitakkaṃ	27	
PA_atk-s03_03a:27_1	nādhivāsetī”ti ayaṃ vīriyasaṃvaro. Sabbopi cāyaṃ saṃvaro yathāsakaṃ saṃvaritabbānaṃ	27	
PA_atk-s03_03a:27_2	vinetabbānañca kāyaduccaritādīnaṃ saṃvaraṇato “saṃvaro” vinayanato “vinayo”ti vuccati.	27	
PA_atk-s03_03a:27_3	Evaṃ tāva saṃvaravinayo pañcadhā bhijjatīti veditabbo.	27	
PA_atk-s03_03a:28_0	Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,	28	
PA_atk-s03_03a:28_1	tena tena vipassanāñāṇena tassa tassa anatthassa pahānaṃ. Seyyathidaṃ – nāmarūpavavatthānena	28	
PA_atk-s03_03a:28_2	sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva aparabhāgena	28	
PA_atk-s03_03a:28_3	kaṅkhāvitaraṇena kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena	28	
PA_atk-s03_03a:28_4	amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,	28	
PA_atk-s03_03a:28_5	bhayadassanena sabhaye abhayasaññāya, ādīnavadassanena assādasaññāya, nibbidānupassanāya	28	
PA_atk-s03_03a:28_6	abhiratisaññāya, muccitukamyatāñāṇena amuccitukāmatāya. Upekkhāñāṇena anupekkhāya,	28	
PA_atk-s03_03a:28_7	anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittagāhassa	28	
PA_atk-s03_03a:28_8	pahānaṃ, etaṃ tadaṅgappahānaṃ nāma.	28	
PA_atk-s03_03a:29_0	Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe	29	
PA_atk-s03_03a:29_1	sevālassa, tesaṃ tesaṃ nīvaraṇādidhammānaṃ pahānaṃ, etaṃ vikkhambhanappahānaṃ nāma.	29	
PA_atk-s03_03a:29_2	Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ	29	
PA_atk-s03_03a:29_3	pahānāyā”tiādinā nayena vuttassa samudayapakkhikassa kilesagaṇassa accantaṃ appavattibhāvena	29	
PA_atk-s03_03a:29_4	pahānaṃ, idaṃ samucchedappahānaṃ nāma. Yaṃ pana phalakkhaṇe paṭippassaddhattaṃ kilesānaṃ,	29	
PA_atk-s03_03a:29_5	etaṃ paṭippassaddhippahānaṃ nāma.	29	
PA_atk-s03_03a:30_0	Yaṃ sabbasaṅkhatanissaṭattā pahīnasabbasaṅkhataṃ nibbānaṃ, etaṃ nissaraṇappahānaṃ	30	
PA_atk-s03_03a:30_1	nāma. Sabbampi cetaṃ pahānaṃ yasmā cāgaṭṭhena pahānaṃ, vinayaṭṭhena vinayo, tasmā	30	
PA_atk-s03_03a:30_2	“pahānavinayo”ti vuccati. Taṃtaṃpahānavato vā tassa tassa vinayassa sambhavatopetaṃ	30	
PA_atk-s03_03a:30_3	“pahānavinayo”ti vuccati. Evaṃ pahānavinayopi pañcadhā bhijjatīti veditabbo.	30	
PA_atk-s03_03a:31_0	Evamayaṃ saṅkhepato duvidho, bhedato ca dasavidho vinayo bhinnasaṃvarattā pahātabbassa	31	
PA_atk-s03_03a:31_1	ca appahīnattā yasmā etassa assutavato puthujjanassa natthi, tasmā abhāvato tassa	31	
PA_atk-s03_03a:31_2	ayaṃ “avinīto”ti vuccatīti. Esa nayo sappurisānaṃ adassāvī sappurisadhammassa akovido	31	
PA_atk-s03_03a:31_3	sappurisadhamme avinītoti etthāpi. Ninnānākaraṇañhi etaṃ atthato. Yathāha –	31	
PA_atk-s03_03a:32_0	“Yeva te ariyā, teva te sappurisā. Yeva te sappurisā, teva te ariyā. Yo eva so ariyānaṃ	32	
PA_atk-s03_03a:32_1	dhammo, so eva so sappurisānaṃ dhammo. Yo eva so sappurisānaṃ dhammo, so eva so ariyānaṃ	32	
PA_atk-s03_03a:32_2	dhammo. Yeva te ariyavinayā, teva te sappurisavinayā. Yeva te sappurisavinayā, teva	32	
PA_atk-s03_03a:32_3	te ariyavinayā. Ariyeti vā sappuriseti vā, ariyadhammeti vā sappurisadhammeti vā,	32	
PA_atk-s03_03a:32_4	ariyavinayeti vā sappurisavinayeti vā esese eke ekaṭṭhe same samabhāge tajjāte taññevā”ti.	32	
PA_atk-s03_03a:33_0	Rūpaṃ attato samanupassatīti idhekacco rūpaṃ attato samanupassati, “yaṃ rūpaṃ, so	33	
PA_atk-s03_03a:33_1	ahaṃ, yo ahaṃ, taṃ rūpa”nti rūpañca attañca advayaṃ samanupassati. Seyyathāpi nāma	33	
PA_atk-s03_03a:33_2	telappadīpassa jhāyato yā acci, so vaṇṇo. Yo vaṇṇo, sā accīti acciñca vaṇṇañca advayaṃ	33	
PA_atk-s03_03a:33_3	samanupassati, evameva idhekacco rūpaṃ attato samanupassati…pe… advayaṃ samanupassatīti	33	
PA_atk-s03_03a:33_4	evaṃ rūpaṃ “attā”ti diṭṭhipassanāya passati. Rūpavantaṃ vā attānanti arūpaṃ “attā”ti	33	
PA_atk-s03_03a:33_5	gahetvā chāyāvantaṃ rukkhaṃ viya taṃ rūpavantaṃ samanupassati. Attani vā rūpanti	33	
PA_atk-s03_03a:33_6	arūpameva “attā”ti gahetvā pupphasmiṃ gandhaṃ viya attani rūpaṃ samanupassati. Rūpasmiṃ	33	
PA_atk-s03_03a:33_7	vā attānanti arūpameva “attā”ti gahetvā karaṇḍake maṇiṃ viya taṃ attānaṃ rūpasmiṃ	33	
PA_atk-s03_03a:33_8	samanupassati. Pariyuṭṭhaṭṭhāyīti pariyuṭṭhānākārena abhibhavanākārena ṭhito, “ahaṃ	33	
PA_atk-s03_03a:33_9	rūpaṃ, mama rūpa”nti evaṃ taṇhādiṭṭhīhi gilitvā pariniṭṭhapetvā gaṇhanako nāma hotīti	33	
PA_atk-s03_03a:33_10	attho. Tassa taṃ rūpanti tassa taṃ evaṃ gahitaṃ rūpaṃ. Vedanādīsupi eseva nayo.	331	
PA_atk-s03_03a:34_0	Tattha “rūpaṃ attato samanupassatī”ti suddharūpameva attāti kathitaṃ. “Rūpavantaṃ	34	
PA_atk-s03_03a:34_1	vā attānaṃ, attani vā rūpaṃ, rūpasmiṃ vā attānaṃ, vedanaṃ attato…pe… saññaṃ… saṅkhāre…	34	
PA_atk-s03_03a:34_2	viññāṇaṃ attato samanupassatī”ti imesu sattasu ṭhānesu arūpaṃ attāti kathitaṃ. “Vedanāvantaṃ	34	
PA_atk-s03_03a:34_3	vā attānaṃ, attani vā vedanaṃ, vedanāya vā attāna”nti evaṃ catūsu khandhesu tiṇṇaṃ	34	
PA_atk-s03_03a:34_4	tiṇṇaṃ vasena dvādasasu ṭhānesu rūpārūpamissako attā kathito. Tattha “rūpaṃ attato	34	
PA_atk-s03_03a:34_5	samanupassati, vedanaṃ… saññaṃ… saṅkhāre… viññāṇaṃ attato samanupassatī”ti imesu	34	
PA_atk-s03_03a:34_6	pañcasu ṭhānesu ucchedadiṭṭhi kathitā, avasesesu sassatadiṭṭhīti evamettha pannarasa	34	
PA_atk-s03_03a:34_7	bhavadiṭṭhiyo pañca vibhavadiṭṭhiyo honti, tā sabbāpi maggāvaraṇā, na saggāvaraṇā,	34	
PA_atk-s03_03a:34_8	paṭhamamaggavajjhāti veditabbā.	34	
PA_atk-s03_03a:35_0	Evaṃ kho, gahapati, āturakāyo ceva hoti āturacitto cāti kāyo nāma buddhānampi āturoyeva.	35	
PA_atk-s03_03a:35_1	Cittaṃ pana rāgadosamohānugataṃ āturaṃ nāma, taṃ idha dassitaṃ. No ca āturacittoti	35	
PA_atk-s03_03a:35_2	idha nikkilesatāya cittassa anāturabhāvo dassito. Iti imasmiṃ sutte lokiyamahājano	35	
PA_atk-s03_03a:35_3	āturakāyo ceva āturacitto cāti dassito, khīṇāsavā āturakāyā anāturacittā, satta sekhā	35	
PA_atk-s03_03a:35_4	neva āturacittā, na anāturacittāti veditabbā. Bhajamānā pana anāturacittataṃyeva	35	
PA_atk-s03_03a:35_5	bhajantīti. Paṭhamaṃ.	35	
PA_atk-s03_03a:36	2. Devadahasuttavaṇṇanā	3	
PA_atk-s03_03a:37_0	2. Dutiye devadahanti devā vuccanti rājāno, tesaṃ maṅgaladaho, sayaṃjāto vā so dahoti,	37	
PA_atk-s03_03a:37_1	tasmā “devadaho”ti vutto. Tassa avidūre nigamo devadahantveva napuṃsakaliṅgavasena	37	
PA_atk-s03_03a:37_2	saṅkhaṃ gato. Pacchābhūmagamikāti pacchābhūmaṃ aparadisāyaṃ niviṭṭhaṃ janapadaṃ gantukāmā.	37	
PA_atk-s03_03a:37_3	Nivāsanti temāsaṃ vassāvāsaṃ. Apalokitoti āpucchito. Apalokethāti āpucchatha. Kasmā	37	
PA_atk-s03_03a:37_4	theraṃ āpucchāpeti? Te sabhāre kātukāmatāya. Yo hi ekavihāre vasantopi santikaṃ na	37	
PA_atk-s03_03a:37_5	gacchati pakkamanto anāpucchā pakkamati, ayaṃ nibbhāro nāma. Yo ekavihāre vasantopi	37	
PA_atk-s03_03a:37_6	āgantvā passati, pakkamanto āpucchati, ayaṃ sabhāro nāma. Imepi bhikkhū bhagavā “evamime	37	
PA_atk-s03_03a:37_7	sīlādīhi vaḍḍhissantī”ti sabhāre kātukāmo āpucchāpeti.	37	
PA_atk-s03_03a:38_0	Paṇḍitoti dhātukosallādinā catubbidhena paṇḍiccena samannāgato. Anuggāhakoti āmisānuggahena	38	
PA_atk-s03_03a:38_1	ca dhammānuggahena cāti dvīhipi anuggahehi anuggāhako. Thero kira aññe bhikkhū viya	38	
PA_atk-s03_03a:38_2	pātova piṇḍāya agantvā sabbabhikkhūsu gatesu sakalaṃ saṅghārāmaṃ anuvicaranto asammaṭṭhaṭṭhānaṃ	38	
PA_atk-s03_03a:38_3	sammajjati, achaḍḍitaṃ kacavaraṃ chaḍḍeti, saṅghārāme dunnikkhittāni mañcapīṭhadārubhaṇḍamattikābhaṇḍāni	38	
PA_atk-s03_03a:38_4	paṭisāmeti. Kiṃ kāraṇā? “Mā aññatitthiyā vihāraṃ paviṭṭhā disvā paribhavaṃ akaṃsū”ti.	38	
PA_atk-s03_03a:38_5	Tato gilānasālaṃ gantvā gilāne assāsetvā “kenattho”ti pucchitvā yena attho hoti,	38	
PA_atk-s03_03a:38_6	tadatthaṃ tesaṃ daharasāmaṇere ādāya bhikkhācāravattena vā sabhāgaṭṭhāne vā bhesajjaṃ	38	
PA_atk-s03_03a:38_7	pariyesitvā tesaṃ datvā, “gilānupaṭṭhānaṃ nāma buddhapaccekabuddhehi vaṇṇitaṃ, gacchatha	38	
PA_atk-s03_03a:38_8	sappurisā appamattā hothā”ti te pesetvā sayaṃ piṇḍāya caritvā upaṭṭhākakule vā bhattakiccaṃ	38	
PA_atk-s03_03a:38_9	katvā vihāraṃ gacchati. Idaṃ tāvassa nibaddhavāsaṭṭhāne āciṇṇaṃ.	38	
PA_atk-s03_03a:39_0	Bhagavati pana cārikaṃ caramāne “ahaṃ aggasāvako”ti upāhanaṃ āruyha chattaṃ gahetvā	39	
PA_atk-s03_03a:39_1	purato purato na gacchati. Ye pana tattha mahallakā vā ābādhikā vā atidaharā vā,	39	
PA_atk-s03_03a:39_2	tesaṃ rujjanaṭṭhānāni telena makkhāpetvā pattacīvaraṃ attano daharasāmaṇerehi gāhāpetvā	39	
PA_atk-s03_03a:39_3	taṃdivasaṃ vā dutiyadivasaṃ vā te gaṇhitvāva gacchati. Ekadivasañhi taññeva āyasmantaṃ	39	
PA_atk-s03_03a:39_4	ativikāle sampattattā senāsanaṃ alabhitvā, cīvarakuṭiyaṃ nisinnaṃ disvā, satthā punadivase	39	
PA_atk-s03_03a:39_5	bhikkhusaṅghaṃ sannipātāpetvā, hatthivānaratittiravatthuṃ kathetvā, “yathāvuḍḍhaṃ	39	
PA_atk-s03_03a:39_6	senāsanaṃ dātabba”nti sikkhāpadaṃ paññāpesi. Evaṃ tāvesa āmisānuggahena anuggaṇhāti.	39	
PA_atk-s03_03a:39_7	Ovadanto panesa satavārampi sahassavārampi tāva ovadati, yāva so puggalo sotāpattiphale	39	
PA_atk-s03_03a:39_8	patiṭṭhāti, atha naṃ vissajjetvā aññaṃ ovadati. Iminā nayena ovadato cassa ovāde	39	
PA_atk-s03_03a:39_9	ṭhatvā arahattaṃ pattā gaṇanapathaṃ atikkantā. Evaṃ dhammānuggahena anuggaṇhāti.	39	
PA_atk-s03_03a:40_0	Paccassosunti te bhikkhū “amhākaṃ neva upajjhāyo, na ācariyo na sandiṭṭhasambhatto.	40	
PA_atk-s03_03a:40_1	Kiṃ tassa santike karissāmā”ti? Tuṇhībhāvaṃ anāpajjitvā “evaṃ, bhante”ti satthu vacanaṃ	40	
PA_atk-s03_03a:40_2	sampaṭicchiṃsu. Eḷagalāgumbeti gacchamaṇḍapake. So kira eḷagalāgumbo dhuvasalilaṭṭhāne	40	
PA_atk-s03_03a:40_3	jāto. Athettha catūhi pādehi maṇḍapaṃ katvā tassa upari taṃ gumbaṃ āropesuṃ, so taṃ	40	
PA_atk-s03_03a:40_4	maṇḍapaṃ chādesi. Athassa heṭṭhā iṭṭhakāhi paricinitvā vālikaṃ okiritvā āsanaṃ paññāpayiṃsu.	40	
PA_atk-s03_03a:40_5	Sītalaṃ divāṭṭhānaṃ udakavāto vāyati. Thero tasmiṃ nisīdi. Taṃ sandhāya vuttaṃ “eḷagalāgumbe”ti.	40	
PA_atk-s03_03a:41_0	Nānāverajjagatanti ekassa rañño rajjato nānāvidhaṃ rajjagataṃ. Virajjanti aññaṃ rajjaṃ.	41	
PA_atk-s03_03a:41_1	Yathā hi sadesato añño videso, evaṃ nivuttharajjato aññaṃ rajjaṃ virajjaṃ nāma, taṃ	41	
PA_atk-s03_03a:41_2	verajjanti vuttaṃ. Khattiyapaṇḍitāti bimbisārakosalarājādayo paṇḍitarājāno. Brāhmaṇapaṇḍitāti	41	
PA_atk-s03_03a:41_3	caṅkītārukkhādayo paṇḍitabrāhmaṇā. Gahapatipaṇḍitāti cittasudattādayo paṇḍitagahapatayo.	41	
PA_atk-s03_03a:41_4	Samaṇapaṇḍitāti sabhiyapilotikādayo paṇḍitaparibbājakā. Vīmaṃsakāti atthagavesino.	41	
PA_atk-s03_03a:41_5	Kiṃvādīti kiṃ attano dassanaṃ vadati, kiṃ laddhikoti attho. Kimakkhāyīti kiṃ sāvakānaṃ	41	
PA_atk-s03_03a:41_6	ovādānusāsaniṃ ācikkhati? Dhammassa cānudhammanti bhagavatā vuttabyākaraṇassa anubyākaraṇaṃ.	41	
PA_atk-s03_03a:41_7	Sahadhammikoti sakāraṇo. Vādānuvādoti bhagavatā vuttavādassa anuvādo. “Vādānupāto”tipi	41	
PA_atk-s03_03a:41_8	pāṭho, satthu vādassa anupāto anupatanaṃ, anugamananti attho. Imināpi vādaṃ anugato	41	
PA_atk-s03_03a:41_9	vādoyeva dīpito hoti.	41	
PA_atk-s03_03a:42_0	Avigatarāgassātiādīsu taṇhāvaseneva attho veditabbo. Taṇhā hi rajjanato rāgo, chandiyanato	42	
PA_atk-s03_03a:42_1	chando, piyāyanaṭṭhena pemaṃ, pivitukāmaṭṭhena pipāsā, anudahanaṭṭhena pariḷāhoti	42	
PA_atk-s03_03a:42_2	vuccati. Akusale cāvuso, dhammetiādi kasmā āraddhaṃ? Pañcasu khandhesu avītarāgassa	42	
PA_atk-s03_03a:42_3	ādīnavaṃ, vītarāgassa ca ānisaṃsaṃ dassetuṃ. Tatra avighātoti niddukkho. Anupāyāsoti	42	
PA_atk-s03_03a:42_4	nirupatāpo. Apariḷāhoti niddāho. Evaṃ sabbattha attho veditabbo. Dutiyaṃ.	42	
PA_atk-s03_03a:43	3. Hāliddikānisuttavaṇṇanā	4	
PA_atk-s03_03a:44_0	3. Tatiye avantīsūti avantidakkhiṇāpathasaṅkhāte avantiraṭṭhe. Kuraraghareti evaṃnāmake	44	
PA_atk-s03_03a:44_1	nagare. Papāteti ekato papāte. Tassa kira pabbatassa ekaṃ passaṃ chinditvā pātitaṃ	44	
PA_atk-s03_03a:44_2	viya ahosi. “Pavatte”tipi pāṭho, nānātitthiyānaṃ laddhipavattaṭṭhāneti attho. Iti	44	
PA_atk-s03_03a:44_3	thero tasmiṃ raṭṭhe taṃ nagaraṃ nissāya tasmiṃ pabbate viharati. Hāliddikānīti evaṃnāmako.	44	
PA_atk-s03_03a:44_4	Aṭṭhakavaggiye māgaṇḍiyapañheti aṭṭhakavaggikamhi māgaṇḍiyapañho nāma atthi, tasmiṃ	44	
PA_atk-s03_03a:44_5	pañhe. Rūpadhātūti rūpakkhandho adhippeto. Rūpadhāturāgavinibaddhanti rūpadhātumhi	44	
PA_atk-s03_03a:44_6	rāgena vinibaddhaṃ. Viññāṇanti kammaviññāṇaṃ. Okasārīti gehasārī ālayasārī.	44	
PA_atk-s03_03a:45_0	Kasmā panettha “viññāṇadhātu kho, gahapatī”ti na vuttanti? Sammohavighātatthaṃ. “Oko”ti	45	
PA_atk-s03_03a:45_1	hi atthato paccayo vuccati, purejātañca kammaviññāṇaṃ pacchājātassa kammaviññāṇassapi	45	
PA_atk-s03_03a:45_2	vipākaviññāṇassapi vipākaviññāṇañca vipākaviññāṇassapi kammaviññāṇassapi paccayo	45	
PA_atk-s03_03a:45_3	hoti, tasmā “kataraṃ nu kho idha viññāṇa”nti? Sammoho bhaveyya, tassa vighātatthaṃ	45	
PA_atk-s03_03a:45_4	taṃ agahetvā asambhinnāva desanā katā. Apica ārammaṇavasena catasso abhisaṅkhāraviññāṇaṭṭhitiyo	45	
PA_atk-s03_03a:45_5	vuttāti tā dassetumpi idha viññāṇaṃ na gahitaṃ.	45	
PA_atk-s03_03a:46_0	Upayupādānāti taṇhūpayadiṭṭhūpayavasena dve upayā, kāmupādānādīni cattāri upādānāni	46	
PA_atk-s03_03a:46_1	ca. Cetaso adhiṭṭhānābhinivesānusayāti akusalacittassa adhiṭṭhānabhūtā ceva abhinivesabhūtā	46	
PA_atk-s03_03a:46_2	ca anusayabhūtā ca. Tathāgatassāti sammāsambuddhassa. Sabbesampi hi khīṇāsavānaṃ	46	
PA_atk-s03_03a:46_3	ete pahīnāva, satthu pana khīṇāsavabhāvo loke atipākaṭoti uparimakoṭiyā evaṃ vuttaṃ.	46	
PA_atk-s03_03a:46_4	Viññāṇadhātuyāti idha viññāṇaṃ kasmā gahitaṃ? Kilesappahānadassanatthaṃ. Kilesā hi	46	
PA_atk-s03_03a:46_5	na kevalaṃ catūsuyeva khandhesu pahīnā pahīyanti, pañcasupi pahīyantiyevāti kilesappahānadassanatthaṃ	46	
PA_atk-s03_03a:46_6	gahitaṃ. Evaṃ kho, gahapati, anokasārī hotīti evaṃ kammaviññāṇena okaṃ asarantena	46	
PA_atk-s03_03a:46_7	anokasārī nāma hoti.	46	
PA_atk-s03_03a:47_0	Rūpanimittaniketavisāravinibandhāti rūpameva kilesānaṃ paccayaṭṭhena nimittaṃ, ārammaṇakiriyasaṅkhātanivāsanaṭṭhānaṭṭhena	47	
PA_atk-s03_03a:47_1	niketanti rūpanimittaniketaṃ. Visāro ca vinibandho ca visāravinibandhā. Ubhayenapi	47	
PA_atk-s03_03a:47_2	hi kilesānaṃ patthaṭabhāvo ca vinibandhanabhāvo ca vutto, rūpanimittanikete visāravinibandhāti	47	
PA_atk-s03_03a:47_3	rūpanimittaniketavisāravinibandhā, tasmā rūpanimittaniketamhi uppannena kilesavisārena	47	
PA_atk-s03_03a:47_4	ceva kilesabandhanena cāti attho. Niketasārīti vuccatīti ārammaṇakaraṇavasena nivāsanaṭṭhānaṃ	47	
PA_atk-s03_03a:47_5	sārīti vuccati. Pahīnāti te rūpanimittaniketakilesavisāravinibandhā pahīnā.	47	
PA_atk-s03_03a:48_0	Kasmā panettha pañcakkhandhā “okā”ti vuttā, cha ārammaṇāni “niketa”nti? Chandarāgassa	48	
PA_atk-s03_03a:48_1	balavadubbalatāya. Samānepi hi etesaṃ ālayaṭṭhena visayabhāve okoti niccanivāsanaṭṭhānagehameva	48	
PA_atk-s03_03a:48_2	vuccati, niketanti “ajja asukaṭṭhāne kīḷissāmā”ti katasaṅketaṭṭhānaṃ nivāsaṭṭhānaṃ	48	
PA_atk-s03_03a:48_3	uyyānādi. Tattha yathā puttadāradhanadhaññapuṇṇagehe chandarāgo balavā hoti, evaṃ	48	
PA_atk-s03_03a:48_4	ajjhattikesu khandhesu. Yathā pana uyyānaṭṭhānādīsu tato dubbalataro hoti, evaṃ bāhiresu	48	
PA_atk-s03_03a:48_5	chasu ārammaṇesūti chandarāgassa balavadubbalatāya evaṃ desanā katāti veditabbo.	48	
PA_atk-s03_03a:49_0	Sukhitesu sukhitoti upaṭṭhākesu dhanadhaññalābhādivasena sukhitesu “idānāhaṃ manāpaṃ	49	
PA_atk-s03_03a:49_1	bhojanaṃ labhissāmī”ti gehasitasukhena sukhito hoti, tehi pattasampattiṃ anubhavamāno	49	
PA_atk-s03_03a:49_2	viya carati. Dukkhitesu dukkhitoti tesaṃ kenacideva kāraṇena dukkhe uppanne sayaṃ	49	
PA_atk-s03_03a:49_3	dviguṇena dukkhena dukkhito hoti. Kiccakaraṇīyesūti kiccasaṅkhātesu karaṇīyesu. Tesu	49	
PA_atk-s03_03a:49_4	yogaṃ āpajjatīti upayogaṃ sayaṃ tesaṃ kiccānaṃ kattabbataṃ āpajjati. Kāmesūti vatthukāmesu.	49	
PA_atk-s03_03a:49_5	Evaṃ kho, gahapati, kāmehi aritto hotīti evaṃ kilesakāmehi aritto hoti anto kāmānaṃ	49	
PA_atk-s03_03a:49_6	bhāvena atuccho. Sukkapakkho tesaṃ abhāvena ritto tucchoti veditabbo.	49	
PA_atk-s03_03a:50_0	Purakkharānoti vaṭṭaṃ purato kurumāno. Evaṃrūpo siyantiādīsu dīgharassakāḷodātādīsu	50	
PA_atk-s03_03a:50_1	rūpesu “evaṃrūpo nāma bhaveyya”nti pattheti. Sukhādīsu vedanāsu evaṃvedano nāma;	50	
PA_atk-s03_03a:50_2	nīlasaññādīsu saññāsu evaṃ sañño nāma; puññābhisaṅkhārādīsu saṅkhāresu evaṃsaṅkhāro	50	
PA_atk-s03_03a:50_3	nāma; cakkhuviññāṇādīsu viññāṇesu “evaṃ viññāṇo nāma bhaveyya”nti pattheti.	50	
PA_atk-s03_03a:51_0	Apurakkharānoti vaṭṭaṃ purato akurumāno. Sahitaṃ me, asahitaṃ teti tuyhaṃ vacanaṃ	51	
PA_atk-s03_03a:51_1	asahitaṃ asiliṭṭhaṃ, mayhaṃ sahitaṃ siliṭṭhaṃ madhurapānasadisaṃ. Adhiciṇṇaṃ te viparāvattanti	51	
PA_atk-s03_03a:51_2	yaṃ tuyhaṃ dīghena kālena paricitaṃ suppaguṇaṃ, taṃ mama vādaṃ āgamma sabbaṃ khaṇena	51	
PA_atk-s03_03a:51_3	viparāvattaṃ nivattaṃ. Āropito te vādoti tuyhaṃ doso mayā āropito. Cara vādappamokkhāyāti	51	
PA_atk-s03_03a:51_4	taṃ taṃ ācariyaṃ upasaṅkamitvā uttari pariyesanto imassa vādassa mokkhāya cara āhiṇḍāhi.	51	
PA_atk-s03_03a:51_5	Nibbeṭhehi vā sace pahosīti atha sayameva pahosi, idheva nibbeṭhehīti. Tatiyaṃ.	51	
PA_atk-s03_03a:52	4. Dutiyahāliddikānisuttavaṇṇanā	5	
PA_atk-s03_03a:53_0	4. Catutthe sakkapañheti cūḷasakkapañhe, mahāsakkapañhepetaṃ vuttameva. Taṇhāsaṅkhayavimuttāti	53	
PA_atk-s03_03a:53_1	taṇhāsaṅkhaye nibbāne tadārammaṇāya phalavimuttiyā vimuttā. Accantaniṭṭhāti antaṃ	53	
PA_atk-s03_03a:53_2	atikkantaniṭṭhā satataniṭṭhā. Sesapadesupi eseva nayo. Catutthaṃ.	53	
PA_atk-s03_03a:54	5. Samādhisuttavaṇṇanā	5	
PA_atk-s03_03a:55_0	5. Pañcame samādhinti idaṃ bhagavā te bhikkhū cittekaggatāya parihāyante disvā, “cittekaggataṃ	55	
PA_atk-s03_03a:55_1	labhantānaṃ imesaṃ kammaṭṭhānaṃ phātiṃ gamissatī”ti ñatvā āha. Abhinandatīti pattheti.	55	
PA_atk-s03_03a:55_2	Abhivadatīti tāya abhinandanāya “aho piyaṃ iṭṭhaṃ kantaṃ manāpa”nti vadati. Vācaṃ	55	
PA_atk-s03_03a:55_3	abhinandantopi ca taṃ ārammaṇaṃ nissāya evaṃ lobhaṃ uppādento abhivadatiyeva nāma.	55	
PA_atk-s03_03a:55_4	Ajjhosāya tiṭṭhatīti gilitvā pariniṭṭhapetvā gaṇhāti. Yā rūpe nandīti yā sā rūpe	55	
PA_atk-s03_03a:55_5	balavapatthanāsaṅkhātā nandī. Tadupādānanti taṃ gahaṇaṭṭhena upādānaṃ. Nābhinandatīti	55	
PA_atk-s03_03a:55_6	na pattheti. Nābhivadatīti patthanāvasena na “iṭṭhaṃ kanta”nti vadati. Vipassanācittena	55	
PA_atk-s03_03a:55_7	cetasā “aniccaṃ dukkha”nti vacībhedaṃ karontopi nābhivadatiyeva. Pañcamaṃ.	55	
PA_atk-s03_03a:56	6. Paṭisallāṇasuttavaṇṇanā	5	
PA_atk-s03_03a:57	6. Chaṭṭhe paṭisallāṇeti idaṃ bhagavā te bhikkhū kāyavivekena parihāyante disvā “kāyavivekaṃ labhantānaṃ imesaṃ kammaṭṭhānaṃ phātiṃ gamissatī”ti ñatvā āha. Chaṭṭhaṃ.	5	
PA_atk-s03_03a:58	7. Upādāparitassanāsuttavaṇṇanā	5	
PA_atk-s03_03a:59_0	7. Sattame upādāparitassananti gahaṇena uppannaṃ paritassanaṃ. Anupādāaparitassananti	59	
PA_atk-s03_03a:59_1	aggahaṇena aparitassanaṃ. Rūpavipariṇāmānuparivattiviññāṇaṃ hotīti “mama rūpaṃ vipariṇata”nti	59	
PA_atk-s03_03a:59_2	vā “ahu vata metaṃ, dāni vata me natthī”ti vā ādinā nayena kammaviññāṇaṃ rūpassa	59	
PA_atk-s03_03a:59_3	bhedānuparivatti hoti. Vipariṇāmānuparivattijāti vipariṇāmassa anuparivattito vipariṇāmārammaṇacittato	59	
PA_atk-s03_03a:59_4	jātā. Paritassanā dhammasamuppādāti taṇhāparitassanā ca akusaladhammasamuppādā ca.	59	
PA_atk-s03_03a:59_5	Cittanti kusalacittaṃ. Pariyādāya tiṭṭhantīti pariyādiyitvā tiṭṭhanti. Uttāsavāti	59	
PA_atk-s03_03a:59_6	sauttāso. Vighātavāti savighāto sadukkho. Apekkhavāti sālayo. Upādāya ca paritassatīti	59	
PA_atk-s03_03a:59_7	gaṇhitvā paritassako nāma hoti. Na rūpavipariṇāmānuparivattīti khīṇāsavassa kammaviññāṇameva	59	
PA_atk-s03_03a:59_8	natthi, tasmā rūpabhedānuparivatti na hotīti vattuṃ vaṭṭati. Sattamaṃ.	59	
PA_atk-s03_03a:60	8. Dutiyaupādāparitassanāsuttavaṇṇanā	6	
PA_atk-s03_03a:61	8. Aṭṭhame taṇhāmānadiṭṭhivasena desanā katā. Iti paṭipāṭiyā catūsu suttesu vaṭṭavivaṭṭameva kathitaṃ. Aṭṭhamaṃ.	6	
PA_atk-s03_03a:62	9. Kālattayaaniccasuttavaṇṇanā	6	
PA_atk-s03_03a:63_0	9. Navame ko pana vādo paccuppannassāti paccuppannamhi kathāva kā, aniccameva taṃ.	63	
PA_atk-s03_03a:63_1	Te kira bhikkhū atītānāgataṃ aniccanti sallakkhetvā paccuppanne kilamiṃsu, atha nesaṃ	63	
PA_atk-s03_03a:63_2	ito atītānāgatepi “paccuppannaṃ anicca”nti vuccamāne bujjhissantīti ajjhāsayaṃ viditvā	63	
PA_atk-s03_03a:63_3	satthā puggalajjhāsayena imaṃ desanaṃ desesi. Navamaṃ.	63	
PA_atk-s03_03a:64	10-11. Kālattayadukkhasuttādivaṇṇanā	6	
PA_atk-s03_03a:65	10-11. Dasamekādasamāni dukkhaṃ anattāti padehi visesetvā tathārūpeneva puggalajjhāsayena kathitānīti. Dasamekādasamāni.	6	
PA_atk-s03_03a:66	Nakulapituvaggo paṭhamo.	6	
PA_atk-s03_03a:67	2. Aniccavaggo	6	
PA_atk-s03_03a:68	1-10. Aniccasuttādivaṇṇanā	6	
PA_atk-s03_03a:69	12-21. Aniccavagge pariyosānasuttaṃ pucchāvasikaṃ, sesāni tathā tathā bujjhanakānañca vasena desitānīti. Paṭhamādīni.	6	
PA_atk-s03_03a:70	Aniccavaggo dutiyo.	7	
PA_atk-s03_03a:71	3. Bhāravaggo	7	
PA_atk-s03_03a:72	1. Bhārasuttavaṇṇanā	7	
PA_atk-s03_03a:73_0	22. Bhāravaggassa paṭhame pañcupādānakkhandhātissa vacanīyanti pañcupādānakkhandhā	73	
PA_atk-s03_03a:73_1	iti assa vacanīyaṃ, evaṃ vattabbaṃ bhaveyyāti attho. Ayaṃ vuccati, bhikkhave, bhāroti	73	
PA_atk-s03_03a:73_2	ye ime pañcupādānakkhandhā, ayaṃ bhāroti vuccati. Kenaṭṭhenāti? Parihārabhāriyaṭṭhena.	73	
PA_atk-s03_03a:73_3	Etesañhi ṭhāpanagamananisīdāpananipajjāpananhāpanamaṇḍanakhādāpanabhuñjāpanādiparihāro	73	
PA_atk-s03_03a:73_4	bhāriyoti parihārabhāriyaṭṭhena bhāroti vuccati. Evaṃnāmoti tisso dattotiādināmo.	73	
PA_atk-s03_03a:73_5	Evaṃgottoti kaṇhāyano vacchāyanotiādigotto. Iti vohāramattasiddhaṃ puggalaṃ “bhārahāro”ti	73	
PA_atk-s03_03a:73_6	katvā dasseti. Puggalo hi paṭisandhikkhaṇeyeva khandhabhāraṃ ukkhipitvā dasapi vassāni	73	
PA_atk-s03_03a:73_7	vīsatipi vassasatampīti yāvajīvaṃ imaṃ khandhabhāraṃ nhāpento bhojento mudusamphassamañcapīṭhesu	73	
PA_atk-s03_03a:73_8	nisīdāpento nipajjāpento pariharitvā cutikkhaṇe chaḍḍetvā puna paṭisandhikkhaṇe aparaṃ	73	
PA_atk-s03_03a:73_9	khandhabhāraṃ ādiyati, tasmā bhārahāroti jāto.	73	
PA_atk-s03_03a:74_0	Ponobhavikāti punabbhavanibbattikā. Nandīrāgasahagatāti nandirāgena saha ekattameva	74	
PA_atk-s03_03a:74_1	gatā. Tabbhāvasahagatañhi idha adhippetaṃ. Tatra tatrābhinandinīti upapattiṭṭhāne	74	
PA_atk-s03_03a:74_2	vā rūpādīsu vā ārammaṇesu tattha tattha abhinandanasīlāva. Kāmataṇhādīsu pañcakāmaguṇiko	74	
PA_atk-s03_03a:74_3	rāgo kāmataṇhā nāma, rūpārūpabhavarāgo jhānanikanti sassatadiṭṭhisahagato rāgoti	74	
PA_atk-s03_03a:74_4	ayaṃ bhavataṇhā nāma, ucchedadiṭṭhisahagato rāgo vibhavataṇhā nāma. Bhārādānanti	74	
PA_atk-s03_03a:74_5	bhāragahaṇaṃ. Taṇhāya hi esa bhāraṃ ādiyati. Asesavirāganirodhotiādi sabbaṃ nibbānasseva	74	
PA_atk-s03_03a:74_6	vevacanaṃ. Tañhi āgamma taṇhā asesato virajjati nirujjhati cajiyati paṭinissajjiyati	74	
PA_atk-s03_03a:74_7	vimuccati, natthi cettha kāmālayo vā diṭṭhālayo vāti nibbānaṃ etāni nāmāni labhati.	74	
PA_atk-s03_03a:74_8	Samūlaṃ taṇhanti taṇhāya avijjā mūlaṃ nāma. Abbuyhāti arahattamaggena taṃ samūlakaṃ	74	
PA_atk-s03_03a:74_9	uddharitvā. Nicchāto parinibbutoti nittaṇho parinibbuto nāmāti vattuṃ vaṭṭatīti. Paṭhamaṃ.	74	
PA_atk-s03_03a:75	2. Pariññasuttavaṇṇanā	7	
PA_atk-s03_03a:76_0	23. Dutiye pariññeyyeti parijānitabbe, samatikkamitabbeti attho. Pariññanti accantapariññaṃ,	76	
PA_atk-s03_03a:76_1	samatikkamanti attho. Rāgakkhayotiādi nibbānassa nāmaṃ. Tañhi accantapariññā nāma. Dutiyaṃ.	76	
PA_atk-s03_03a:77	3. Abhijānasuttavaṇṇanā	7	
PA_atk-s03_03a:78	24. Tatiye abhijānanti abhijānanto. Iminā ñātapariññā kathitā, dutiyapadena tīraṇapariññā, tatiyacatutthehi pahānapariññāti imasmiṃ sutte tisso pariññā kathitāti. Tatiyaṃ.	7	
PA_atk-s03_03a:79	4-9. Chandarāgasuttādivaṇṇanā	7	
PA_atk-s03_03a:80	25-30. Catutthādīni dhātusaṃyutte vuttanayeneva veditabbāni. Paṭipāṭiyā panettha pañcamachaṭṭhasattamesu cattāri saccāni kathitāni, aṭṭhamanavamesu vaṭṭavivaṭṭaṃ. Catutthādīni.	8	
PA_atk-s03_03a:81	10. Aghamūlasuttavaṇṇanā	8	
PA_atk-s03_03a:82	31. Dasame aghanti dukkhaṃ. Evamettha dukkhalakkhaṇameva kathitaṃ. Dasamaṃ.	8	
PA_atk-s03_03a:83	11. Pabhaṅgusuttavaṇṇanā	8	
PA_atk-s03_03a:84	32. Ekādasame pabhaṅgunti pabhijjanasabhāvaṃ. Evamidha aniccalakkhaṇameva kathitanti. Ekādasamaṃ.	8	
PA_atk-s03_03a:85	Bhāravaggo tatiyo.	8	
PA_atk-s03_03a:86	4. Natumhākavaggo	8	
PA_atk-s03_03a:87	1. Natumhākasuttavaṇṇanā	8	
PA_atk-s03_03a:88_0	33. Natumhākavaggassa paṭhame pajahathāti chandarāgappahānena pajahatha. Tiṇādīsu	88	
PA_atk-s03_03a:88_1	tiṇaṃ nāma antopheggu bahisāraṃ tālanāḷikerādi. Kaṭṭhaṃ nāma antosāraṃ bahipheggu	88	
PA_atk-s03_03a:88_2	khadirasālasākapanasādi. Sākhā nāma rukkhassa bāhā viya nikkhantā. Palāsaṃ nāma tālanāḷikerapaṇṇādi. Paṭhamaṃ.	88	
PA_atk-s03_03a:89	2. Dutiyanatumhākasuttavaṇṇanā	8	
PA_atk-s03_03a:90	34. Dutiyaṃ vinā upamāya bujjhanakānaṃ ajjhāsayena vuttaṃ. Dutiyaṃ.	9	
PA_atk-s03_03a:91	3. Aññatarabhikkhusuttavaṇṇanā	9	
PA_atk-s03_03a:92_0	35. Tatiye rūpañce, bhante, anusetīti yadi rūpaṃ anuseti. Tena saṅkhaṃ gacchatīti	92	
PA_atk-s03_03a:92_1	kāmarāgādīsu yena anusayena taṃ rūpaṃ anuseti, teneva anusayena “ratto duṭṭho mūḷho”ti	92	
PA_atk-s03_03a:92_2	paṇṇattiṃ gacchati. Na tena saṅkhaṃ gacchatīti tena abhūtena anusayena “ratto duṭṭho	92	
PA_atk-s03_03a:92_3	mūḷho”ti saṅkhaṃ na gacchatīti. Tatiyaṃ.	92	
PA_atk-s03_03a:93	4. Dutiyaaññatarabhikkhusuttavaṇṇanā	9	
PA_atk-s03_03a:94_0	36. Catutthe taṃ anumīyatīti taṃ anusayitaṃ rūpaṃ marantena anusayena anumarati.	94	
PA_atk-s03_03a:94_1	Na hi ārammaṇe bhijjamāne tadārammaṇā dhammā tiṭṭhanti. Yaṃ anumīyatīti yaṃ rūpaṃ	94	
PA_atk-s03_03a:94_2	yena anusayena anumarati. Tena saṅkhaṃ gacchatīti tena anusayena “ratto duṭṭho mūḷho”ti	94	
PA_atk-s03_03a:94_3	saṅkhaṃ gacchati. Atha vā yanti karaṇavacanametaṃ, yena anusayena anumīyati, tena	94	
PA_atk-s03_03a:94_4	“ratto duṭṭho mūḷho”ti saṅkhaṃ gacchatīti attho. Catutthaṃ.	94	
PA_atk-s03_03a:95	5-6. Ānandasuttādivaṇṇanā	9	
PA_atk-s03_03a:96	37-38. Pañcame ṭhitassa aññathattaṃ paññāyatīti dharamānassa jīvamānassa jarā paññāyati. Ṭhitīti hi jīvitindriyasaṅkhātāya anupālanāya nāmaṃ. Aññathattanti jarāya. Tenāhu porāṇā –	9	
PA_atk-s03_03a:97	“Uppādo jāti akkhāto, bhaṅgo vutto vayoti ca;	9	
PA_atk-s03_03a:98	Aññathattaṃ jarā vuttā, ṭhitī ca anupālanā”ti.	9	
PA_atk-s03_03a:99	Evaṃ ekekassa khandhassa uppādajarābhaṅgasaṅkhātāni tīṇi lakkhaṇāni honti yāni sandhāya vuttaṃ “tīṇimāni, bhikkhave, saṅkhatassa saṅkhatalakkhaṇānī”ti.	9	
PA_atk-s03_03a:100_0	Tattha saṅkhataṃ nāma paccayanibbatto yo koci saṅkhāro. Saṅkhāro ca na lakkhaṇaṃ,	100	
PA_atk-s03_03a:100_1	lakkhaṇaṃ na saṅkhāro, na ca saṅkhārena vinā lakkhaṇaṃ paññāpetuṃ sakkā, nāpi lakkhaṇaṃ	100	
PA_atk-s03_03a:100_2	vinā saṅkhāro, lakkhaṇena pana saṅkhāro pākaṭo hoti. Yathā hi na ca gāvīyeva lakkhaṇaṃ,	100	
PA_atk-s03_03a:100_3	lakkhaṇameva na gāvī, nāpi gāviṃ muñcitvā lakkhaṇaṃ paññāpetuṃ sakkā, nāpi lakkhaṇaṃ	100	
PA_atk-s03_03a:100_4	muñcitvā gāviṃ, lakkhaṇena pana gāvī pākaṭā hoti, evaṃsampadamidaṃ veditabbaṃ.	100	
PA_atk-s03_03a:101_0	Tattha saṅkhārānaṃ uppādakkhaṇe saṅkhāropi uppādalakkhaṇampi kālasaṅkhāto tassa khaṇopi	101	
PA_atk-s03_03a:101_1	paññāyati. “Uppādopī”ti vutte saṅkhāropi jarālakkhaṇampi kālasaṅkhāto tassa khaṇopi	101	
PA_atk-s03_03a:101_2	paññāyati. Bhaṅgakkhaṇe saṅkhāropi taṃlakkhaṇampi kālasaṅkhāto tassa khaṇopi paññāyati.	101	
PA_atk-s03_03a:101_3	Apare pana vadanti “arūpadhammānaṃ jarākhaṇo nāma na sakkā paññāpetuṃ, sammāsambuddho	101	
PA_atk-s03_03a:101_4	ca ‘vedanāya uppādo paññāyati, vayo paññāyati, ṭhitāya aññathattaṃ paññāyatī’ti vadanto	101	
PA_atk-s03_03a:101_5	arūpadhammānampi tīṇi lakkhaṇāni paññāpeti, tāni atthikkhaṇaṃ upādāya labbhantī”ti vatvā –	101	
PA_atk-s03_03a:102	“Atthitā sabbadhammānaṃ, ṭhiti nāma pavuccati;	10	
PA_atk-s03_03a:103	Tasseva bhedo maraṇaṃ, sabbadā sabbapāṇina”nti. –	10	
PA_atk-s03_03a:104_0	Imāya ācariyagāthāya tamatthaṃ sādhenti. Atha vā santativasena ṭhānaṃ ṭhitīti veditabbanti	104	
PA_atk-s03_03a:104_1	ca vadanti. Yasmā pana sutte ayaṃ viseso natthi, tasmā ācariyamatiyā suttaṃ apaṭibāhetvā	104	
PA_atk-s03_03a:104_2	suttameva pamāṇaṃ kattabbaṃ. Chaṭṭhaṃ uttānameva. Pañcamachaṭṭhāni.	104	
PA_atk-s03_03a:105	7-10. Anudhammasuttādivaṇṇanā	10	
PA_atk-s03_03a:106_0	39-42. Sattame dhammānudhammappaṭipannassāti navannaṃ lokuttaradhammānaṃ anulomadhammaṃ	106	
PA_atk-s03_03a:106_1	pubbabhāgapaṭipadaṃ paṭipannassa. Ayamanudhammoti ayaṃ anulomadhammo hoti. Nibbidābahuloti	106	
PA_atk-s03_03a:106_2	ukkaṇṭhanabahulo hutvā. Parijānātīti tīhi pariññāhi parijānāti. Parimuccatīti maggakkhaṇe	106	
PA_atk-s03_03a:106_3	uppannāya pahānapariññāya parimuccati. Evaṃ imasmiṃ sutte maggova kathito hoti, tathā	106	
PA_atk-s03_03a:106_4	ito paresu tīsu. Idha pana anupassanā aniyamitā, tesu niyamitā. Tasmā idhāpi sā tattha	106	
PA_atk-s03_03a:106_5	niyamitavaseneva niyametabbā. Na hi sakkā tīsu aññataraṃ anupassanaṃ vinā nibbindituṃ	106	
PA_atk-s03_03a:106_6	parijānituṃ vāti. Sattamādīni.	106	
PA_atk-s03_03a:107	Natumhākavaggo catuttho.	10	
PA_atk-s03_03a:108	5. Attadīpavaggo	10	
PA_atk-s03_03a:109	1. Attadīpasuttavaṇṇanā	10	
PA_atk-s03_03a:110_0	43. Attadīpavaggassa paṭhame attadīpāti attānaṃ dīpaṃ tāṇaṃ leṇaṃ gatiṃ parāyaṇaṃ	110	
PA_atk-s03_03a:110_1	patiṭṭhaṃ katvā viharathāti attho. Attasaraṇāti idaṃ tasseva vevacanaṃ. Anaññasaraṇāti	110	
PA_atk-s03_03a:110_2	idaṃ aññassa saraṇapaṭikkhepavacanaṃ. Na hi añño aññassa saraṇaṃ hoti aññassa vāyāmena	110	
PA_atk-s03_03a:110_3	aññassa asijjhanato, vuttampi cetaṃ –	110	
PA_atk-s03_03a:111	“Attā hi attano nātho,	11	
PA_atk-s03_03a:112	Ko hi nātho paro siyā”ti. ;	11	
PA_atk-s03_03a:113_0	Tenāha “anaññasaraṇā”ti. Ko panettha attā nāma? Lokiyalokuttaro dhammo. Tenevāha	113	
PA_atk-s03_03a:113_1	– “dhammadīpā dhammasaraṇā anaññasaraṇā”ti. Yonīti kāraṇaṃ – “yoni hesā, bhūmija,	113	
PA_atk-s03_03a:113_2	phalassa adhigamāyā”tiādīsu viya. Kiṃpahotikāti kiṃpabhutikā, kuto pabhavantīti attho?	113	
PA_atk-s03_03a:113_3	Rūpassa tvevāti idaṃ tesaṃyeva sokādīnaṃ pahānadassanatthaṃ āraddhaṃ. Na paritassatīti	113	
PA_atk-s03_03a:113_4	na gaṇhāti na gahati. Tadaṅganibbutoti tena vipassanaṅgena kilesānaṃ nibbutattā tadaṅganibbuto.	113	
PA_atk-s03_03a:113_5	Imasmiṃ sutte vipassanāva kathitā. Paṭhamaṃ.	113	
PA_atk-s03_03a:114	2. Paṭipadāsuttavaṇṇanā	11	
PA_atk-s03_03a:115_0	44. Dutiye dukkhasamudayagāminī samanupassanāti yasmā sakkāyo dukkhaṃ, tassa ca samudayagāminī	115	
PA_atk-s03_03a:115_1	paṭipadā nāma “rūpaṃ attato samanupassatī”ti evaṃ diṭṭhisamanupassanā vuttā, tasmā	115	
PA_atk-s03_03a:115_2	dukkhasamudayagāminī samanupassanāti ayamettha attho hoti. Dukkhanirodhagāminī samanupassanāti	115	
PA_atk-s03_03a:115_3	ettha saha vipassanāya catumaggañāṇaṃ “samanupassanā”ti vuttaṃ. Iti imasmiṃ sutte	115	
PA_atk-s03_03a:115_4	vaṭṭavivaṭṭaṃ kathitaṃ. Dutiyaṃ.	115	
PA_atk-s03_03a:116	3. Aniccasuttavaṇṇanā	11	
PA_atk-s03_03a:117_0	45. Tatiye sammappaññāya daṭṭhabbanti saha vipassanāya maggapaññāya daṭṭhabbaṃ. Virajjati	117	
PA_atk-s03_03a:117_1	vimuccatīti maggakkhaṇe virajjati, phalakkhaṇe vimuccati. Anupādāya āsavehīti anuppādanirodhena	117	
PA_atk-s03_03a:117_2	niruddhehi āsavehi agahetvā iti vimuccati. Rūpadhātuyātiādi paccavekkhaṇadassanatthaṃ	117	
PA_atk-s03_03a:117_3	vuttaṃ. Saha phalena paccavekkhaṇadassanatthantipi vadantiyeva. Ṭhitanti upari kattabbakiccābhāvena	117	
PA_atk-s03_03a:117_4	ṭhitaṃ. Ṭhitattā santussitanti pattabbaṃ pattabhāvena santuṭṭhaṃ. Paccattaṃyeva parinibbāyatīti	117	
PA_atk-s03_03a:117_5	sayameva parinibbāyati. Tatiyaṃ.	117	
PA_atk-s03_03a:118	4. Dutiyaaniccasuttavaṇṇanā	11	
PA_atk-s03_03a:119_0	46. Catutthe pubbantānudiṭṭhiyoti pubbantaṃ anugatā aṭṭhārasa diṭṭhiyo na honti.	119	
PA_atk-s03_03a:119_1	Aparantānudiṭṭhiyoti aparantaṃ anugatā catucattālīsa diṭṭhiyo na honti. Thāmaso parāmāsoti	119	
PA_atk-s03_03a:119_2	diṭṭhithāmaso ceva diṭṭhiparāmāso ca na hoti. Ettāvatā paṭhamamaggo dassito. Idāni	119	
PA_atk-s03_03a:119_3	saha vipassanāya tayo magge ca phalāni ca dassetuṃ rūpasmintiādi āraddhaṃ. Atha vā	119	
PA_atk-s03_03a:119_4	diṭṭhiyo nāma vipassanāya eva pahīnā, idaṃ pana upari saha vipassanāya cattāro magge	119	
PA_atk-s03_03a:119_5	dassetuṃ āraddhaṃ. Catutthaṃ.	119	
PA_atk-s03_03a:120	5. Samanupassanāsuttavaṇṇanā	12	
PA_atk-s03_03a:121_0	47. Pañcame pañcupādānakkhandhe samanupassanti etesaṃ vā aññataranti paripuṇṇagāhavasena	121	
PA_atk-s03_03a:121_1	pañcakkhandhe samanupassanti, aparipuṇṇagāhavasena etesaṃ aññataraṃ. Iti ayañceva	121	
PA_atk-s03_03a:121_2	samanupassanāti iti ayañca diṭṭhisamanupassanā. Asmīti cassa avigataṃ hotīti yassa	121	
PA_atk-s03_03a:121_3	ayaṃ samanupassanā atthi, tasmiṃ asmīti taṇhāmānadiṭṭhisaṅkhātaṃ papañcattayaṃ avigatameva	121	
PA_atk-s03_03a:121_4	hoti. Pañcannaṃ indriyānaṃ avakkanti hotīti tasmiṃ kilesajāte sati kammakilesapaccayānaṃ	121	
PA_atk-s03_03a:121_5	pañcannaṃ indriyānaṃ nibbatti hoti.	121	
PA_atk-s03_03a:122_0	Atthi, bhikkhave, manoti idaṃ kammamanaṃ sandhāya vuttaṃ. Dhammāti ārammaṇaṃ. Avijjādhātūti	122	
PA_atk-s03_03a:122_1	javanakkhaṇe avijjā. Avijjāsamphassajenāti avijjāsampayuttaphassato jātena. Apica	122	
PA_atk-s03_03a:122_2	manoti bhavaṅgakkhaṇe vipākamanodhātu, āvajjanakkhaṇe kiriyamanodhātu. Dhammādayo	122	
PA_atk-s03_03a:122_3	vuttappakārāva. Asmītipissa hotīti taṇhāmānadiṭṭhivasena asmīti evampissa hoti. Ito	122	
PA_atk-s03_03a:122_4	paresu ayamahamasmīti rūpādīsu kiñcideva dhammaṃ gahetvā “ayaṃ ahamasmī”ti attadiṭṭhivasena	122	
PA_atk-s03_03a:122_5	vuttaṃ. Bhavissanti sassatadiṭṭhivasena. Na bhavissanti ucchedadiṭṭhivasena. Rūpī	122	
PA_atk-s03_03a:122_6	bhavissantiādīni sabbāni sassatameva bhajanti. Athetthāti atha tenevākārena ṭhitesu	122	
PA_atk-s03_03a:122_7	etesu indriyesu. Avijjā pahīyatīti catūsu saccesu aññāṇabhūtā avijjā pahīyati. Vijjā	122	
PA_atk-s03_03a:122_8	uppajjatīti arahattamaggavijjā uppajjati. Evamettha asmīti taṇhāmānadiṭṭhiyo. Kammassa	122	
PA_atk-s03_03a:122_9	pañcannañca indriyānaṃ antare eko sandhi, vipākamanaṃ pañcindriyapakkhikaṃ katvā	122	
PA_atk-s03_03a:122_10	pañcannañca indriyānaṃ kammassa ca antare eko sandhīti. Iti tayo papañcā atīto addhā,	1221	
PA_atk-s03_03a:122_11	indriyādīni paccuppanno addhā, tattha kammamanaṃ ādiṃ katvā anāgatassa paccayo dassitoti. Pañcamaṃ.	1221	
PA_atk-s03_03a:123	6. Khandhasuttavaṇṇanā	12	
PA_atk-s03_03a:124_0	48. Chaṭṭhe rūpakkhandho kāmāvacaro, cattāro khandhā catubhūmakā. Sāsavanti āsavānaṃ	124	
PA_atk-s03_03a:124_1	ārammaṇabhāvena paccayabhūtaṃ. Upādāniyanti tatheva ca upādānānaṃ paccayabhūtaṃ.	124	
PA_atk-s03_03a:124_2	Vacanattho panettha – ārammaṇaṃ katvā pavattehi saha āsavehīti sāsavaṃ. Upādātabbanti	124	
PA_atk-s03_03a:124_3	upādāniyaṃ. Idhāpi rūpakkhandho kāmāvacaro, avasesā tebhūmakā vipassanācāravasena	124	
PA_atk-s03_03a:124_4	vuttā. Evamettha rūpaṃ rāsaṭṭhena khandhesu paviṭṭhaṃ, sāsavarāsaṭṭhena upādānakkhandhesu.	124	
PA_atk-s03_03a:124_5	Vedanādayo sāsavāpi atthi, anāsavāpi atthi. Te rāsaṭṭhena sabbepi khandhesu paviṭṭhā,	124	
PA_atk-s03_03a:124_6	tebhūmakā panettha sāsavaṭṭhena upādānakkhandhesu paviṭṭhāti. Chaṭṭhaṃ.	124	
PA_atk-s03_03a:125	7-8. Soṇasuttādivaṇṇanā	12	
PA_atk-s03_03a:126_0	49-50. Sattame seyyohamasmīti visiṭṭho uttamo ahamasmi. Kimaññatra yathābhūtassa	126	
PA_atk-s03_03a:126_1	adassanāti yathābhūtassa adassanato aññaṃ kiṃ bhaveyya? Adassanaṃ aññāṇameva bhaveyyāti	126	
PA_atk-s03_03a:126_2	attho. Idānissa te parivaṭṭaṃ vajirabhedadesanaṃ ārabhanto taṃ kiṃ maññasi soṇotiādimāha.	126	
PA_atk-s03_03a:126_3	Aṭṭhamaṃ uttānameva. Sattamaaṭṭhamāni.	126	
PA_atk-s03_03a:127	9-10. Nandikkhayasuttādivaṇṇanā	12	
PA_atk-s03_03a:128_0	51-52. Navamadasamesu nandikkhayā rāgakkhayo, rāgakkhayā nandikkhayoti idaṃ nandīti	128	
PA_atk-s03_03a:128_1	vā rāgoti vā imesaṃ atthato ninnānākaraṇatāya vuttaṃ. Nibbidānupassanāya vā nibbindanto	128	
PA_atk-s03_03a:128_2	nandiṃ pajahati, virāgānupassanāya virajjanto rāgaṃ pajahati. Ettāvatā vipassanaṃ	128	
PA_atk-s03_03a:128_3	niṭṭhapetvā “rāgakkhayā nandikkhayo”ti idha maggaṃ dassetvā “nandirāgakkhayā cittaṃ	128	
PA_atk-s03_03a:128_4	vimutta”nti phalaṃ dassitanti. Navamadasamāni.	128	
PA_atk-s03_03a:129	Attadīpavaggo pañcamo.	12	
PA_atk-s03_03a:130	Mūlapaṇṇāsako samatto.	13	
PA_atk-s03_03a:131	6. Upayavaggo	13	
PA_atk-s03_03a:132	1. Upayasuttavaṇṇanā	13	
PA_atk-s03_03a:133_0	53. Upayavaggassa paṭhame upayoti taṇhāmānadiṭṭhivasena pañcakkhandhe upagato. Viññāṇanti	133	
PA_atk-s03_03a:133_1	kammaviññāṇaṃ. Āpajjeyyāti kammaṃ javāpetvā paṭisandhiākaḍḍhanasamatthatāya vuddhiādīni	133	
PA_atk-s03_03a:133_2	āpajjeyya. Viññāṇupayanti padassa aggahaṇe kāraṇaṃ vuttameva. Vocchijjatārammaṇanti	133	
PA_atk-s03_03a:133_3	paṭisandhiākaḍḍhanasamatthatāya abhāvena ārammaṇaṃ vocchijjati. Patiṭṭhā viññāṇassāti	133	
PA_atk-s03_03a:133_4	kammaviññāṇassa patiṭṭhā na hoti. Tadappatiṭṭhitanti taṃ appatiṭṭhitaṃ. Anabhisaṅkhacca	133	
PA_atk-s03_03a:133_5	vimuttanti paṭisandhiṃ anabhisaṅkharitvā vimuttaṃ. Paṭhamaṃ.	133	
PA_atk-s03_03a:134	2. Bījasuttavaṇṇanā	13	
PA_atk-s03_03a:135_0	54. Dutiye bījajātānīti bījāni. Mūlabījanti vacaṃ vacattaṃ haliddaṃ siṅgiveranti	135	
PA_atk-s03_03a:135_1	evamādi. Khandhabījanti assattho nigrodhoti evamādi. Phalubījanti ucchu veḷu naḷoti	135	
PA_atk-s03_03a:135_2	evamādi. Aggabījanti ajjukaṃ phaṇijjakanti evamādi. Bījabījanti sālivīhiādi pubbaṇṇañceva	135	
PA_atk-s03_03a:135_3	muggamāsādi aparaṇṇañca. Akhaṇḍānīti abhinnāni. Bhinnakālato paṭṭhāya bījaṃ bījatthāya	135	
PA_atk-s03_03a:135_4	na upakappati. Apūtikānīti udakatemanena apūtikāni. Pūtibījañhi bījatthāya na upakappati.	135	
PA_atk-s03_03a:135_5	Avātātapahatānīti vātena ca ātapena ca na hatāni, nirojataṃ na pāpitāni. Nirojañhi	135	
PA_atk-s03_03a:135_6	kasaṭaṃ bījaṃ bījatthāya na upakappati. Sārādānīti gahitasārāni patiṭṭhitasārāni.	135	
PA_atk-s03_03a:135_7	Nissārañhi bījaṃ bījatthāya na upakappati. Sukhasayitānīti cattāro māse koṭṭhe pakkhittaniyāmeneva	135	
PA_atk-s03_03a:135_8	sukhaṃ sayitāni. Pathavīti heṭṭhā patiṭṭhānapathavī. Āpoti uparisnehanaāpo. Catasso	135	
PA_atk-s03_03a:135_9	viññāṇaṭṭhitiyoti kammaviññāṇassa ārammaṇabhūtā rūpādayo cattāro khandhā. Te hi ārammaṇavasena	135	
PA_atk-s03_03a:135_10	patiṭṭhābhūtattā pathavīdhātusadisā. Nandirāgo sinehanaṭṭhena āpodhātusadiso. Viññāṇaṃ	1351	
PA_atk-s03_03a:135_11	sāhāranti sappaccayaṃ kammaviññāṇaṃ. Tañhi bījaṃ viya pathaviyaṃ ārammaṇapathaviyaṃ viruhati. Dutiyaṃ.	1351	
PA_atk-s03_03a:136	3. Udānasuttavaṇṇanā	13	
PA_atk-s03_03a:137_0	55. Tatiye udānaṃ udānesīti balavasomanassasamuṭṭhānaṃ udānaṃ udāhari. Kiṃ nissāya	137	
PA_atk-s03_03a:137_1	panesa bhagavato uppannoti. Sāsanassa niyyānikabhāvaṃ. Kathaṃ? Evaṃ kirassa ahosi,	137	
PA_atk-s03_03a:137_2	“tayome upanissayā – dānūpanissayo sīlūpanissayo bhāvanūpanissayo cā”ti. Tesu dānasīlūpanissayā	137	
PA_atk-s03_03a:137_3	dubbalā, bhāvanūpanissayo balavā. Dānasīlūpanissayā hi tayo magge ca phalāni ca pāpenti,	137	
PA_atk-s03_03a:137_4	bhāvanūpanissayo arahattaṃ pāpeti. Iti dubbalūpanissaye patiṭṭhito bhikkhu ghaṭento	137	
PA_atk-s03_03a:137_5	vāyamanto pañcorambhāgiyāni bandhanāni chetvā tīṇi maggaphalāni nibbatteti, “aho	137	
PA_atk-s03_03a:137_6	sāsanaṃ niyyānika”nti āvajjentassa ayaṃ udapādi.	137	
PA_atk-s03_03a:138_0	Tattha “dubbalūpanissaye ṭhatvā ghaṭamāno tīṇi maggaphalāni pāpuṇātī”ti imassatthassāvibhāvanatthaṃ	138	
PA_atk-s03_03a:138_1	milakattherassa vatthu veditabbaṃ – so kira gihikāle pāṇātipātakammena jīvikaṃ kappento	138	
PA_atk-s03_03a:138_2	araññe pāsasatañceva adūhalasatañca yojesi. Athekadivasaṃ aṅgārapakkamaṃsaṃ khāditvā	138	
PA_atk-s03_03a:138_3	pāsaṭṭhānesu vicaranto pipāsābhibhūto ekassa araññavāsittherassa vihāraṃ gantvā therassa	138	
PA_atk-s03_03a:138_4	caṅkamantassa avidūre ṭhitaṃ pānīyaghaṭaṃ vivari, hatthatemanamattampi udakaṃ nāddasa.	138	
PA_atk-s03_03a:138_5	So kujjhitvā āha – “bhikkhu, bhikkhu tumhe gahapatikehi dinnaṃ bhuñjitvā bhuñjitvā	138	
PA_atk-s03_03a:138_6	supatha, pānīyaghaṭe añjalimattampi udakaṃ na ṭhapetha, na yuttameta”nti. Thero “mayā	138	
PA_atk-s03_03a:138_7	pānīyaghaṭo pūretvā ṭhapito, kiṃ nu kho eta”nti? Gantvā olokento paripuṇṇaghaṭaṃ	138	
PA_atk-s03_03a:138_8	disvā pānīyasaṅkhaṃ pūretvā adāsi. So dvattisaṅkhapūraṃ pivitvā cintesi – “evaṃ pūritaghaṭo	138	
PA_atk-s03_03a:138_9	nāma mama kammaṃ āgamma tattakapālo viya jāto. Kiṃ nu kho anāgate attabhāve bhavissatī”ti?	138	
PA_atk-s03_03a:138_10	Saṃviggacitto dhanuṃ chaḍḍetvā, “pabbājetha maṃ, bhante”ti āha. Thero tacapañcakakammaṭṭhānaṃ	1381	
PA_atk-s03_03a:138_11	ācikkhitvā taṃ pabbājesi.	1381	
PA_atk-s03_03a:139_0	Tassa samaṇadhammaṃ karontassa bahūnaṃ migasūkarānaṃ māritaṭṭhānaṃ pāsaadūhalānañca	139	
PA_atk-s03_03a:139_1	yojitaṭṭhānaṃ upaṭṭhāti. Taṃ anussarato sarīre dāho uppajjati, kūṭagoṇo viya kammaṭṭhānampi	139	
PA_atk-s03_03a:139_2	vīthiṃ na paṭipajjati. So “kiṃ karissāmi bhikkhubhāvenā”ti? Anabhiratiyā pīḷito therassa	139	
PA_atk-s03_03a:139_3	santikaṃ gantvā vanditvā āha – “na sakkomi, bhante, samaṇadhammaṃ kātu”nti. Atha	139	
PA_atk-s03_03a:139_4	naṃ thero “hatthakammaṃ karohī”ti āha. So “sādhu, bhante”ti vatvā udumbarādayo allarukkhe	139	
PA_atk-s03_03a:139_5	chinditvā mahantaṃ rāsiṃ katvā, “idāni kiṃ karomī”ti pucchi? Jhāpehi nanti. So catūsu	139	
PA_atk-s03_03a:139_6	disāsu aggiṃ datvā jhāpetuṃ asakkonto, “bhante, na sakkomī”ti āha. Thero “tena hi	139	
PA_atk-s03_03a:139_7	apehī”ti pathaviṃ dvidhā katvā avīcito khajjopanakamattaṃ aggiṃ nīharitvā tattha	139	
PA_atk-s03_03a:139_8	pakkhipi. So tāva mahantaṃ rāsiṃ sukkhapaṇṇaṃ viya khaṇena jhāpesi. Athassa thero	139	
PA_atk-s03_03a:139_9	avīciṃ dassetvā, “sace vibbhamissasi, ettha paccissasī”ti saṃvegaṃ janesi. So avīcidassanato	139	
PA_atk-s03_03a:139_10	paṭṭhāya pavedhamāno “niyyānikaṃ, bhante, buddhasāsana”nti pucchi, āmāvusoti. Bhante,	1391	
PA_atk-s03_03a:139_11	buddhasāsanassa niyyānikatte sati milako attamokkhaṃ karissati, mā cintayitthāti.	1391	
PA_atk-s03_03a:139_12	Tato paṭṭhāya samaṇadhammaṃ karoti ghaṭeti, tassa vattapaṭivattaṃ pūreti, niddāya	1391	
PA_atk-s03_03a:139_13	bādhayamānāya tintaṃ palālaṃ sīse ṭhapetvā pāde soṇḍiyaṃ otāretvā nisīdati. So ekadivasaṃ	1391	
PA_atk-s03_03a:139_14	pānīyaṃ parissāvetvā ghaṭaṃ ūrumhi ṭhapetvā udakamaṇikānaṃ pacchedaṃ āgamayamāno	1391	
PA_atk-s03_03a:139_15	aṭṭhāsi. Atha kho thero sāmaṇerassa imaṃ uddesaṃ deti –	1391	
PA_atk-s03_03a:140	“Uṭṭhānavato satīmato,	14	
PA_atk-s03_03a:141	Sucikammassa nisammakārino;	14	
PA_atk-s03_03a:142	Saññatassa dhammajīvino,	14	
PA_atk-s03_03a:143	Appamattassa yasobhivaḍḍhatī”ti. ;	14	
PA_atk-s03_03a:144_0	So catuppadikampi taṃ gāthaṃ attaniyeva upanesi – “uṭṭhānavatā nāma mādisena bhavitabbaṃ.	144	
PA_atk-s03_03a:144_1	Satimatāpi mādiseneva…pe… appamattenapi mādiseneva bhavitabba”nti. Evaṃ taṃ gāthaṃ	144	
PA_atk-s03_03a:144_2	attani upanetvā tasmiṃyeva padavāre ṭhito pañcorambhāgiyāni saṃyojanāni chinditvā	144	
PA_atk-s03_03a:144_3	anāgāmiphale patiṭṭhāya haṭṭhatuṭṭho –	144	
PA_atk-s03_03a:145	“Allaṃ palālapuñjāhaṃ, sīsenādāya caṅkamiṃ;	14	
PA_atk-s03_03a:146	Pattosmi tatiyaṃ ṭhānaṃ, ettha me natthi saṃsayo”ti. –	14	
PA_atk-s03_03a:147_0	Imaṃ udānagāthaṃ āha. Evaṃ dubbalūpanissaye ṭhito ghaṭento vāyamanto pañcorambhāgiyāni	147	
PA_atk-s03_03a:147_1	saṃyojanāni chinditvā tīṇi maggaphalāni nibbatteti. Tenāha bhagavā – “no cassaṃ,	147	
PA_atk-s03_03a:147_2	no ca me siyā, nābhavissa, na me bhavissatīti evaṃ adhimuccamāno bhikkhu chindeyya	147	
PA_atk-s03_03a:147_3	orambhāgiyāni saṃyojanānī”ti.	147	
PA_atk-s03_03a:148_0	Tattha no cassaṃ, no ca me siyāti sace ahaṃ na bhaveyyaṃ, mama parikkhāropi na bhaveyya.	148	
PA_atk-s03_03a:148_1	Sace vā pana me atīte kammābhisaṅkhāro nābhavissa, idaṃ me etarahi khandhapañcakaṃ	148	
PA_atk-s03_03a:148_2	na bhaveyya. Nābhavissa, na me bhavissatīti idāni pana tathā parakkamissāmi, yathā	148	
PA_atk-s03_03a:148_3	me āyatiṃ khandhābhinibbattako kammasaṅkhāro na bhavissati, tasmiṃ asati āyatiṃ paṭisandhi	148	
PA_atk-s03_03a:148_4	nāma na me bhavissati. Evaṃ adhimuccamānoti evaṃ adhimuccanto bhikkhu dubbalūpanissaye	148	
PA_atk-s03_03a:148_5	ṭhito pañcorambhāgiyāni saṃyojanāni chindeyya. Evaṃ vutteti evaṃ sāsanassa niyyānikabhāvaṃ	148	
PA_atk-s03_03a:148_6	āvajjentena bhagavatā imasmiṃ udāne vutte. Rūpaṃ vibhavissatīti rūpaṃ bhijjissati.	148	
PA_atk-s03_03a:148_7	Rūpassa vibhavāti vibhavadassanena sahavipassanena. Sahavipassanakā hi cattāro maggā	148	
PA_atk-s03_03a:148_8	rūpādīnaṃ vibhavadassanaṃ nāma. Taṃ sandhāyetaṃ vuttaṃ. Evaṃ adhimuccamāno, bhante,	148	
PA_atk-s03_03a:148_9	bhikkhu chindeyyāti, bhante, evaṃ adhimuccamāno bhikkhu chindeyyeva pañcorambhāgiyāni	148	
PA_atk-s03_03a:148_10	saṃyojanāni. Kasmā na chindissatīti?	1481	
PA_atk-s03_03a:149_0	Idāni upari maggaphalaṃ pucchanto kathaṃ pana, bhantetiādimāha. Tattha anantarāti	149	
PA_atk-s03_03a:149_1	dve anantarāni āsannānantarañca dūrānantarañca. Vipassanā maggassa āsannānantaraṃ	149	
PA_atk-s03_03a:149_2	nāma, phalassa dūrānantaraṃ nāma. Taṃ sandhāya “kathaṃ pana, bhante, jānato kathaṃ	149	
PA_atk-s03_03a:149_3	passato vipassanānantarā ‘āsavānaṃ khayo’ti saṅkhaṃ gataṃ arahattaphalaṃ hotī”ti	149	
PA_atk-s03_03a:149_4	pucchati. Atasitāyeti atasitabbe abhāyitabbe ṭhānamhi. Tāsaṃ āpajjatīti bhayaṃ āpajjati.	149	
PA_atk-s03_03a:149_5	Tāso hesoti yā esā “no cassaṃ, no ca me siyā”ti evaṃ pavattā dubbalavipassanā, sā	149	
PA_atk-s03_03a:149_6	yasmā attasinehaṃ pariyādātuṃ na sakkoti, tasmā assutavato puthujjanassa tāso nāma	149	
PA_atk-s03_03a:149_7	hoti. So hi “idānāhaṃ ucchijjissāmi, na dāni kiñci bhavissāmī”ti attānaṃ papāte patantaṃ	149	
PA_atk-s03_03a:149_8	viya passati aññataro brāhmaṇo viya. Lohapāsādassa kira heṭṭhā tipiṭakacūḷanāgatthero	149	
PA_atk-s03_03a:149_9	tilakkhaṇāhataṃ dhammaṃ parivatteti. Atha aññatarassa brāhmaṇassa ekamante ṭhatvā	149	
PA_atk-s03_03a:149_10	dhammaṃ suṇantassa saṅkhārā suññato upaṭṭhahiṃsu. So papāte patanto viya hutvā vivaṭadvārena	1491	
PA_atk-s03_03a:149_11	tato palāyitvā gehaṃ pavisitvā, puttaṃ ure sayāpetvā, “tāta, sakyasamayaṃ āvajjento	1491	
PA_atk-s03_03a:149_12	manamhi naṭṭho”ti āha. Na heso bhikkhu tāsoti esā evaṃ pavattā balavavipassanā sutavato	1491	
PA_atk-s03_03a:149_13	ariyasāvakassa na tāso nāma hoti. Na hi tassa evaṃ hoti “ahaṃ ucchijjissāmī”ti vā	1491	
PA_atk-s03_03a:149_14	“vinassissāmī”ti vāti. Evaṃ pana hoti “saṅkhārāva uppajjanti, saṅkhārāva nirujjhantī”ti. Tatiyaṃ.	1491	
PA_atk-s03_03a:150	4. Upādānaparipavattasuttavaṇṇanā	15	
PA_atk-s03_03a:151_0	56. Catutthe catuparivaṭṭanti ekekasmiṃ khandhe catunnaṃ parivaṭṭanavasena. Rūpaṃ	151	
PA_atk-s03_03a:151_1	abbhaññāsinti rūpaṃ dukkhasaccanti abhiññāsiṃ. Evaṃ sabbapadesu catusaccavaseneva	151	
PA_atk-s03_03a:151_2	attho veditabbo. Āhārasamudayāti ettha sacchandarāgo kabaḷīkārāhāro āhāro nāma. Paṭipannāti	151	
PA_atk-s03_03a:151_3	sīlato paṭṭhāya yāva arahattamaggā paṭipannā honti. Gādhantīti patiṭṭhahanti. Ettāvatā	151	
PA_atk-s03_03a:151_4	sekkhabhūmiṃ kathetvā idāni asekkhabhūmiṃ kathento ye ca kho keci, bhikkhavetiādimāha.	151	
PA_atk-s03_03a:151_5	Suvimuttāti arahattaphalavimuttiyā suṭṭhu vimuttā. Kevalinoti sakalino katasabbakiccā.	151	
PA_atk-s03_03a:151_6	Vaṭṭaṃ tesaṃ natthi paññāpanāyāti yena te avasiṭṭhena vaṭṭena paññāpeyyuṃ, taṃ nesaṃ	151	
PA_atk-s03_03a:151_7	vaṭṭaṃ natthi paññāpanāya. Atha vā vaṭṭanti kāraṇaṃ, paññāpanāya kāraṇaṃ natthīti.	151	
PA_atk-s03_03a:151_8	Ettāvatā asekkhabhūmivāro kathito. Catutthaṃ.	151	
PA_atk-s03_03a:152	5. Sattaṭṭhānasuttavaṇṇanā	15	
PA_atk-s03_03a:153_0	57. Pañcame sattaṭṭhānakusaloti sattasu okāsesu cheko. Vusitavāti vusitavāso. Uttamapurisoti	153	
PA_atk-s03_03a:153_1	seṭṭhapuriso. Sesamettha vuttanayeneva veditabbaṃ. Idaṃ pana suttaṃ ussadanandiyañceva	153	
PA_atk-s03_03a:153_2	palobhanīyañcāti veditabbaṃ. Yathā hi rājā vijitasaṅgāmo saṅgāme vijayino yodhe uccaṭṭhāne	153	
PA_atk-s03_03a:153_3	ṭhapetvā tesaṃ sakkāraṃ karoti. Kiṃ kāraṇā? Etesaṃ sakkāraṃ disvā sesāpi sūrā bhavituṃ	153	
PA_atk-s03_03a:153_4	maññissantīti, evameva bhagavā appameyyaṃ kālaṃ pāramiyo pūretvā mahābodhimaṇḍe kilesamāravijayaṃ	153	
PA_atk-s03_03a:153_5	katvā sabbaññutaṃ patto sāvatthiyaṃ jetavanamahāvihāre nisīditvā imaṃ suttaṃ desento	153	
PA_atk-s03_03a:153_6	khīṇāsave ukkhipitvā thomesi vaṇṇesi. Kiṃ kāraṇā? Evaṃ avasesā sekkhapuggalā arahattaphalaṃ	153	
PA_atk-s03_03a:153_7	pattabbaṃ maññissantīti. Evametaṃ suttaṃ khīṇāsavānaṃ ukkhipitvā pasaṃsitattā ussadanandiyaṃ,	153	
PA_atk-s03_03a:153_8	sekkhānaṃ palobhitattā palobhanīyanti veditabbaṃ.	153	
PA_atk-s03_03a:154_0	Evaṃ kho, bhikkhave, bhikkhu sattaṭṭhānakusalo hotīti ettāvatā cettha maggaphalapaccavekkhaṇavasena	154	
PA_atk-s03_03a:154_1	desanaṃ niṭṭhapetvāpi puna kathañca, bhikkhave, bhikkhu tividhūpaparikkhī hotīti	154	
PA_atk-s03_03a:154_2	idaṃ “khīṇāsavo yasmiṃ ārammaṇe satatavihārena viharati, taṃ satto vā puggalo vā	154	
PA_atk-s03_03a:154_3	na hoti, dhātuādimattameva pana hotī”ti evaṃ khīṇāsavassa satatavihārañca, “imesu	154	
PA_atk-s03_03a:154_4	dhammesu kammaṃ katvā ayaṃ āgato”ti āgamanīyapaṭipadañca dassetuṃ vuttaṃ. Tattha	154	
PA_atk-s03_03a:154_5	dhātuso upaparikkhatīti dhātusabhāvena passati oloketi. Sesapadadvayepi eseva nayo. Pañcamaṃ.	154	
PA_atk-s03_03a:155	6. Sammāsambuddhasuttavaṇṇanā	15	
PA_atk-s03_03a:156_0	58. Chaṭṭhe ko adhippayāsoti ko adhikapayogo. Anuppannassāti imañhi maggaṃ kassapasammāsambuddho	156	
PA_atk-s03_03a:156_1	uppādesi, antarā añño satthā uppādetuṃ nāsakkhi, iti bhagavā anuppannassa maggassa	156	
PA_atk-s03_03a:156_2	uppādetā nāma. Nagaropamasmiñhi avaḷañjanaṭṭhānesu purāṇamaggo jāto, idha avattamānaṭṭhena	156	
PA_atk-s03_03a:156_3	anuppannamaggo nāma. Asañjātassāti tasseva vevacanaṃ. Anakkhātassāti akathitassa.	156	
PA_atk-s03_03a:156_4	Maggaṃ jānātīti maggaññū. Maggaṃ viditaṃ pākaṭaṃ akāsīti maggavidū. Magge ca amagge	156	
PA_atk-s03_03a:156_5	ca kovidoti maggakovido. Maggānugāti maggaṃ anugacchantā. Pacchā samannāgatāti ahaṃ	156	
PA_atk-s03_03a:156_6	paṭhamaṃ gato, sāvakā pacchā samannāgatā. Chaṭṭhaṃ.	156	
PA_atk-s03_03a:157	7. Anattalakkhaṇasuttavaṇṇanā	15	
PA_atk-s03_03a:158_0	59. Sattame pañcavaggiyeti aññāsi koṇḍaññattherādike pañca jane purāṇupaṭṭhāke. Āmantesīti	158	
PA_atk-s03_03a:158_1	āsāḷhipuṇṇamadivase dhammacakkappavattanato paṭṭhāya anukkamena sotāpattiphale patiṭṭhite	158	
PA_atk-s03_03a:158_2	“idāni nesaṃ āsavakkhayāya dhammaṃ desessāmī”ti pañcamiyaṃ pakkhassa āmantesi. Etadavocāti	158	
PA_atk-s03_03a:158_3	etaṃ “rūpaṃ, bhikkhave, anattā”tiādinayappavattaṃ anattalakkhaṇasuttaṃ avoca. Tattha	158	
PA_atk-s03_03a:158_4	anattāti pubbe vuttehi catūhi kāraṇehi anattā. Taṃ kiṃ maññatha, bhikkhaveti idaṃ	158	
PA_atk-s03_03a:158_5	kasmā āraddhaṃ? Ettakena ṭhānena anattalakkhaṇameva kathitaṃ, na aniccadukkhalakkhaṇāni,	158	
PA_atk-s03_03a:158_6	idāni tāni dassetvā samodhānetvā tīṇipi lakkhaṇāni dassetuṃ idamāraddhanti veditabbaṃ.	158	
PA_atk-s03_03a:158_7	Tasmāti yasmā ime pañcakkhandhā aniccā dukkhā anattā, tasmā. Yaṃkiñci rūpantiādīsu	158	
PA_atk-s03_03a:158_8	vitthārakathā visuddhimagge paññābhāvanādhikāre khandhaniddese vuttāva. Sesaṃ sabbattha	158	
PA_atk-s03_03a:158_9	vuttānusāreneva veditabbaṃ. Imasmiṃ pana sutte anattalakkhaṇameva kathitanti. Sattamaṃ.	158	
PA_atk-s03_03a:159	8. Mahālisuttavaṇṇanā	15	
PA_atk-s03_03a:160	60. Aṭṭhame ekantadukkhantiādīni dhātusaṃyutte vuttanayāneva. Aṭṭhamaṃ.	16	
PA_atk-s03_03a:161	9. Ādittasuttavaṇṇanā	16	
PA_atk-s03_03a:162	61. Navame ādittanti ekādasahi aggīhi ādittaṃ pajjalitaṃ. Iti dvīsupi imesu suttesu dukkhalakkhaṇameva kathitaṃ. Navamaṃ.	16	
PA_atk-s03_03a:163	10. Niruttipathasuttavaṇṇanā	16	
PA_atk-s03_03a:164_0	62. Dasame niruttiyova niruttipathā, atha vā niruttiyo ca tā niruttivasena viññātabbānaṃ	164	
PA_atk-s03_03a:164_1	atthānaṃ pathattā pathā cāti niruttipathā. Sesapadadvayepi eseva nayo. Tīṇipi cetāni	164	
PA_atk-s03_03a:164_2	aññamaññavevacanānevāti veditabbāni. Asaṃkiṇṇāti avijahitā, “ko imehi attho”ti vatvā	164	
PA_atk-s03_03a:164_3	achaḍḍitā. Asaṃkiṇṇapubbāti atītepi na jahitapubbā. Na saṃkīyantīti etarahipi “kimetehī”ti	164	
PA_atk-s03_03a:164_4	na chaḍḍīyanti. Na saṃkīyissantīti anāgatepi na chaḍḍīyissanti. Appaṭikuṭṭhāti appaṭibāhitā.	164	
PA_atk-s03_03a:164_5	Atītanti attano sabhāvaṃ bhaṅgameva vā atikkantaṃ. Niruddhanti desantaraṃ asaṅkamitvā	164	
PA_atk-s03_03a:164_6	tattheva niruddhaṃ vūpasantaṃ. Vipariṇatanti vipariṇāmaṃ gataṃ naṭṭhaṃ. Ajātanti	164	
PA_atk-s03_03a:164_7	anuppannaṃ. Apātubhūtanti apākaṭībhūtaṃ.	164	
PA_atk-s03_03a:165_0	Ukkalāti ukkalajanapadavāsino. Vassabhaññāti vasso ca bhañño ca. Dvepi hi te mūladiṭṭhigatikā.	165	
PA_atk-s03_03a:165_1	Ahetukavādātiādīsu “natthi hetu natthi paccayo”ti gahitattā ahetukavādā. “Karoto	165	
PA_atk-s03_03a:165_2	na karīyati pāpa”nti gahitattā akiriyavādā. “Natthi dinna”ntiādigahaṇato natthikavādā.	165	
PA_atk-s03_03a:165_3	Tattha ime dve janā, tisso diṭṭhiyo, kiṃ ekekassa diyaḍḍhā hotīti? Na tathā, yathā	165	
PA_atk-s03_03a:165_4	pana eko bhikkhu paṭipāṭiyā cattāripi jhānāni nibbatteti, evamettha ekeko tissopi	165	
PA_atk-s03_03a:165_5	diṭṭhiyo nibbattesīti veditabbo. “Natthi hetu natthi paccayo”ti punappunaṃ āvajjentassa	165	
PA_atk-s03_03a:165_6	āharantassa abhinandantassa assādentassa maggadassanaṃ viya hoti. So micchattaniyāmaṃ	165	
PA_atk-s03_03a:165_7	okkamati, so ekantakāḷakoti vuccati. Yathā pana ahetukadiṭṭhiyaṃ, evaṃ “karoto na	165	
PA_atk-s03_03a:165_8	karīyati pāpaṃ, natthi dinna”nti imesupi ṭhānesu micchattaniyāmaṃ okkamati.	165	
PA_atk-s03_03a:166_0	Na garahitabbaṃ nappaṭikkositabbaṃ amaññiṃsūti ettha “yadetaṃ atītaṃ nāma, nayidaṃ	166	
PA_atk-s03_03a:166_1	atītaṃ, idamassa anāgataṃ vā paccuppannaṃ vā”ti vadanto garahati nāma. Tattha dosaṃ	166	
PA_atk-s03_03a:166_2	dassetvā “kiṃ iminā garahitenā”ti? Vadanto paṭikkosati nāma. Ime pana niruttipathe	166	
PA_atk-s03_03a:166_3	tepi accantakāḷakā diṭṭhigatikā na garahitabbe na paṭikkositabbe maññiṃsu. Atītaṃ	166	
PA_atk-s03_03a:166_4	pana atītameva, anāgataṃ anāgatameva, paccuppannaṃ paccuppannameva kathayiṃsu. Nindāghaṭṭanabyārosaupārambhabhayāti	166	
PA_atk-s03_03a:166_5	viññūnaṃ santikā nindābhayena ca ghaṭṭanabhayena ca dosāropanabhayena ca upārambhabhayena	166	
PA_atk-s03_03a:166_6	ca. Iti imasmiṃ sutte catubhūmikakhandhānaṃ paṇṇatti kathitāti. Dasamaṃ.	166	
PA_atk-s03_03a:167	Upayavaggo chaṭṭho.	16	
PA_atk-s03_03a:168	7. Arahantavaggo	16	
PA_atk-s03_03a:169	1. Upādiyamānasuttavaṇṇanā	16	
PA_atk-s03_03a:170	63. Arahantavaggassa paṭhame upādiyamānoti taṇhāmānadiṭṭhivasena gaṇhamāno. Baddho mārassāti mārassa pāsena baddho nāma. Mutto pāpimatoti pāpimato pāsena mutto nāma hoti. Paṭhamaṃ.	17	
PA_atk-s03_03a:171	2. Maññamānasuttavaṇṇanā	17	
PA_atk-s03_03a:172	64. Dutiye maññamānoti taṇhāmānadiṭṭhimaññanāhi maññamāno. Dutiyaṃ.	17	
PA_atk-s03_03a:173	3. Abhinandamānasuttavaṇṇanā	17	
PA_atk-s03_03a:174	65. Tatiye abhinandamānoti taṇhāmānadiṭṭhiabhinandanāhiyeva abhinandamāno. Tatiyaṃ.	17	
PA_atk-s03_03a:175	4-5. Aniccasuttādivaṇṇanā	17	
PA_atk-s03_03a:176	66-68. Catutthe chandoti taṇhāchando. Pañcamachaṭṭhesupi eseva nayo. Catutthādīni.	17	
PA_atk-s03_03a:177	7. Anattaniyasuttavaṇṇanā	17	
PA_atk-s03_03a:178	69. Sattame anattaniyanti na attano santakaṃ, attano parikkhārabhāvena suññatanti attho. Sattamaṃ.	17	
PA_atk-s03_03a:179	8-10. Rajanīyasaṇṭhitasuttādivaṇṇanā	17	
PA_atk-s03_03a:180	70-72. Aṭṭhame rajanīyasaṇṭhitanti rajanīyena ākārena saṇṭhitaṃ, rāgassa paccayabhāvena ṭhitanti attho. Navamadasamāni rāhulasaṃyutte vuttanayeneva veditabbānīti. Aṭṭhamādīni.	18	
PA_atk-s03_03a:181	Arahantavaggo sattamo.	18	
PA_atk-s03_03a:182	8. Khajjanīyavaggo	18	
PA_atk-s03_03a:183	1-3. Assādasuttādivaṇṇanā	18	
PA_atk-s03_03a:184	73-75. Khajjanīyavaggassa ādito tīsu suttesu catusaccameva kathitaṃ. Paṭhamādīni.	18	
PA_atk-s03_03a:185	4. Arahantasuttavaṇṇanā	18	
PA_atk-s03_03a:186_0	76. Catutthe yāvatā, bhikkhave, sattāvāsāti, bhikkhave, yattakā sattāvāsā nāma atthi.	186	
PA_atk-s03_03a:186_1	Yāvatā bhavagganti yattakaṃ bhavaggaṃ nāma atthi. Ete aggā ete seṭṭhāti ete aggabhūtā	186	
PA_atk-s03_03a:186_2	ceva seṭṭhabhūtā ca. Yadidaṃ arahantoti ye ime arahanto nāma. Idampi suttaṃ purimanayeneva	186	
PA_atk-s03_03a:186_3	ussadanandiyañca palobhanīyañcāti veditabbaṃ.	186	
PA_atk-s03_03a:187_0	Athāparaṃ etadavocāti tadatthaparidīpanāhi ceva visesatthaparidīpanāhi ca gāthāhi	187	
PA_atk-s03_03a:187_1	etaṃ “sukhino vata arahanto”tiādivacanaṃ avoca. Tattha sukhinoti jhānasukhena maggasukhena	187	
PA_atk-s03_03a:187_2	phalasukhena ca sukhitā. Taṇhā tesaṃ na vijjatīti tesaṃ apāyadukkhajanikā taṇhā na	187	
PA_atk-s03_03a:187_3	vajjati. Evaṃ te imassapi taṇhāmūlakassa abhāvena sukhitāva. Asmimāno samucchinnoti	187	
PA_atk-s03_03a:187_4	navavidho asmimāno arahattamaggena samucchinno. Mohajālaṃ padālitanti ñāṇena avijjājālaṃ phālitaṃ.	187	
PA_atk-s03_03a:188_0	Anejanti ejāsaṅkhātāya taṇhāya pahānabhūtaṃ arahattaṃ. Anupalittāti taṇhādiṭṭhilepehi	188	
PA_atk-s03_03a:188_1	alittā. Brahmabhūtāti seṭṭhabhūtā. Pariññāyāti tīhi pariññāhi parijānitvā. Sattasaddhammagocarāti	188	
PA_atk-s03_03a:188_2	saddhā hirī ottappaṃ bāhusaccaṃ āraddhavīriyatā upaṭṭhitassatitā paññāti ime satta	188	
PA_atk-s03_03a:188_3	saddhammā gocaro etesanti sattasaddhammagocarā.	188	
PA_atk-s03_03a:189_0	Sattaratanasampannāti sattahi bojjhaṅgaratanehi samannāgatā. Anuvicarantīti lokiyamahājanāpi	189	
PA_atk-s03_03a:189_1	anuvicarantiyeva. Idha pana khīṇāsavānaṃ nirāsaṅkacāro nāma gahito. Tenevāha “pahīnabhayabheravā”ti.	189	
PA_atk-s03_03a:189_2	Tattha bhayaṃ bhayameva, bheravaṃ balavabhayaṃ. Dasahaṅgehi sampannāti asekkhehi	189	
PA_atk-s03_03a:189_3	dasahi aṅgehi samannāgatā. Mahānāgāti catūhi kāraṇehi mahānāgā. Samāhitāti upacārappanāhi	189	
PA_atk-s03_03a:189_4	samāhitā. Taṇhā tesaṃ na vijjatīti “ūno loko atitto taṇhādāsoti kho, mahārāja, tena	189	
PA_atk-s03_03a:189_5	bhagavatā”ti evaṃ vuttā dāsakārikā taṇhāpi tesaṃ natthi. Iminā khīṇāsavānaṃ bhujissabhāvaṃ dasseti.	189	
PA_atk-s03_03a:190_0	Asekhañāṇanti arahattaphalañāṇaṃ. Antimoyaṃ samussayoti pacchimo ayaṃ attabhāvo.	190	
PA_atk-s03_03a:190_1	Yo sāro brahmacariyassāti sāro nāma phalaṃ. Tasmiṃ aparapaccayāti tasmiṃ ariyaphale,	190	
PA_atk-s03_03a:190_2	na aññaṃ pattiyāyanti, paccakkhatova paṭivijjhitvā ṭhitā. Vidhāsu na vikampantīti	190	
PA_atk-s03_03a:190_3	tīsu mānakoṭṭhāsesu na vikampanti. Dantabhūminti arahattaṃ. Vijitāvinoti rāgādayo vijetvā ṭhitā.	190	
PA_atk-s03_03a:191_0	Uddhantiādīsu uddhaṃ vuccati kesamatthako, apācīnaṃ pādatalaṃ, tiriyaṃ vemajjhaṃ.	191	
PA_atk-s03_03a:191_1	Uddhaṃ vā atītaṃ, apācīnaṃ anāgataṃ, tiriyaṃ paccuppannaṃ. Uddhaṃ vā vuccati devaloko,	191	
PA_atk-s03_03a:191_2	apācīnaṃ apāyaloko, tiriyaṃ manussaloko. Nandī tesaṃ na vijjatīti etesu ṭhānesu saṅkhepato	191	
PA_atk-s03_03a:191_3	vā atītānāgatapaccuppannesu khandhesu tesaṃ taṇhā natthi. Idha vaṭṭamūlakataṇhāya	191	
PA_atk-s03_03a:191_4	abhāvo dassito. Buddhāti catunnaṃ saccānaṃ buddhattā buddhā.	191	
PA_atk-s03_03a:192_0	Idaṃ panettha sīhanādasamodhānaṃ – “vimuttisukhenamhā sukhitā, dukkhajanikā no taṇhā	192	
PA_atk-s03_03a:192_1	pahīnā, pañcakkhandhā pariññātā, dāsakārikataṇhā ceva vaṭṭamūlikataṇhā ca pahīnā,	192	
PA_atk-s03_03a:192_2	anuttaramhā asadisā, catunnaṃ saccānaṃ buddhattā buddhā”ti bhavapiṭṭhe ṭhatvā abhītanādasaṅkhātaṃ	192	
PA_atk-s03_03a:192_3	sīhanādaṃ nadanti khīṇāsavāti. Catutthaṃ.	192	
PA_atk-s03_03a:193	5. Dutiyaarahantasuttavaṇṇanā	19	
PA_atk-s03_03a:194	77. Pañcamaṃ vinā gāthāhi suddhikameva katvā kathiyamānaṃ bujjhanakānaṃ ajjhāsayena vuttaṃ. Pañcamaṃ.	19	
PA_atk-s03_03a:195	6. Sīhasuttavaṇṇanā	19	
PA_atk-s03_03a:196_0	78. Chaṭṭhe sīhoti cattāro sīhā – tiṇasīho, kāḷasīho, paṇḍusīho, kesarasīhoti. Tesu	196	
PA_atk-s03_03a:196_1	tiṇasīho kapotavaṇṇagāvisadiso tiṇabhakkho ca hoti. Kāḷasīho kāḷagāvisadiso tiṇabhakkhoyeva.	196	
PA_atk-s03_03a:196_2	Paṇḍusīho paṇḍupalāsavaṇṇagāvisadiso maṃsabhakkho. Kesarasīho lākhārasaparikammakateneva	196	
PA_atk-s03_03a:196_3	mukhena agganaṅguṭṭhena catūhi ca pādapariyantehi samannāgato, matthakatopissa paṭṭhāya	196	
PA_atk-s03_03a:196_4	lākhātūlikāya katvā viya tisso rājiyo piṭṭhimajjhena gantvā antarasatthimhi dakkhiṇāvattā	196	
PA_atk-s03_03a:196_5	hutvā ṭhitā, khandhe panassa satasahassagghanikakambalaparikkhepo viya kesarabhāro	196	
PA_atk-s03_03a:196_6	hoti, avasesaṭṭhānaṃ parisuddhaṃ sālipiṭṭhasaṅkhacuṇṇapicuvaṇṇaṃ hoti. Imesu catūsu	196	
PA_atk-s03_03a:196_7	sīhesu ayaṃ kesarasīho idha adhippeto.	196	
PA_atk-s03_03a:197_0	Migarājāti migagaṇassa rājā. Āsayāti vasanaṭṭhānato suvaṇṇaguhato vā rajatamaṇiphalikamanosilāguhato	197	
PA_atk-s03_03a:197_1	vā nikkhamatīti vuttaṃ hoti. Nikkhamamāno panesa catūhi kāraṇehi nikkhamati andhakārapīḷito	197	
PA_atk-s03_03a:197_2	vā ālokatthāya, uccārapassāvapīḷito vā tesaṃ vissajjanatthāya, jighacchāpīḷito vā	197	
PA_atk-s03_03a:197_3	gocaratthāya, sambhavapīḷito vā assaddhammapaṭisevanatthāya. Idha pana gocaratthāya	197	
PA_atk-s03_03a:197_4	nikkhantoti adhippeto.	197	
PA_atk-s03_03a:198_0	Vijambhatīti suvaṇṇatale vā rajatamaṇiphalikamanosilātalānaṃ vā aññatarasmiṃ dve	198	
PA_atk-s03_03a:198_1	pacchimapāde samaṃ patiṭṭhāpetvā purimapāde purato pasāretvā sarīrassa pacchābhāgaṃ	198	
PA_atk-s03_03a:198_2	ākaḍḍhitvā purimabhāgaṃ abhiharitvā piṭṭhiṃ nāmetvā gīvaṃ ukkhipitvā asanisaddaṃ	198	
PA_atk-s03_03a:198_3	karonto viya nāsapuṭāni pothetvā sarīralaggaṃ rajaṃ vidhunanto vijambhati. Vijambhanabhūmiyañca	198	
PA_atk-s03_03a:198_4	pana taruṇavacchako viya aparāparaṃ javati. Javato panassa sarīraṃ andhakāre paribbhamantaṃ	198	
PA_atk-s03_03a:198_5	alātaṃ viya khāyati.	198	
PA_atk-s03_03a:199_0	Anuviloketīti kasmā anuviloketi? Parānuddayatāya. Tasmiṃ kira sīhanādaṃ nadante papātāvāṭādīsu	199	
PA_atk-s03_03a:199_1	visamaṭṭhānesu carantā hatthigokaṇṇamahiṃsādayo pāṇā papātepi āvāṭepi patanti, tesaṃ	199	
PA_atk-s03_03a:199_2	anuddayāya anuviloketi. Kiṃ panassa luddakammassa paramaṃsakhādino anuddayā nāma	199	
PA_atk-s03_03a:199_3	atthīti? Āma atthi. Tathā hesa “kiṃ me bahūhi ghātitehī”ti? Attano gocaratthāyapi	199	
PA_atk-s03_03a:199_4	khuddake pāṇe na gaṇhāti, evaṃ anuddayaṃ karoti. Vuttampicetaṃ – “māhaṃ kho khuddake	199	
PA_atk-s03_03a:199_5	pāṇe visamagate saṅghātaṃ āpādesi”nti.	199	
PA_atk-s03_03a:200_0	Sīhanādaṃ nadatīti tikkhattuṃ tāva abhītanādaṃ nadati. Evañca panassa vijambhanabhūmiyaṃ	200	
PA_atk-s03_03a:200_1	ṭhatvā nadantassa saddo samantā tiyojanapadesaṃ ekaninnādaṃ karoti, tamassa ninnādaṃ	200	
PA_atk-s03_03a:200_2	sutvā tiyojanabbhantaragatā dvipadacatuppadagaṇā yathāṭhāne ṭhātuṃ na sakkonti. Gocarāya	200	
PA_atk-s03_03a:200_3	pakkamatīti āhāratthāya gacchati. Kathaṃ? So hi vijambhanabhūmiyaṃ ṭhatvā dakkhiṇato	200	
PA_atk-s03_03a:200_4	vā vāmato vā uppatanto usabhamattaṃ ṭhānaṃ gaṇhāti, uddhaṃ uppatanto cattāripi aṭṭhapi	200	
PA_atk-s03_03a:200_5	usabhāni uppatati, samaṭṭhāne ujukaṃ pakkhandanto soḷasausabhamattampi vīsatiusabhamattampi	200	
PA_atk-s03_03a:200_6	ṭhānaṃ pakkhandati, thalā vā pabbatā vā pakkhandanto saṭṭhiusabhamattampi asītiusabhamattampi	200	
PA_atk-s03_03a:200_7	ṭhānaṃ pakkhandati, antarāmagge rukkhaṃ vā pabbataṃ vā disvā taṃ pariharanto vāmato	200	
PA_atk-s03_03a:200_8	vā dakkhiṇato vā, usabhamattampi apakkamati. Tatiyaṃ pana sīhanādaṃ naditvā teneva	200	
PA_atk-s03_03a:200_9	saddhiṃ tiyojane ṭhāne paññāyati. Tiyojanaṃ gantvā nivattitvā ṭhito attanova nādassa	200	
PA_atk-s03_03a:200_10	anunādaṃ suṇāti. Evaṃ sīghena javena pakkamatīti.	2001	
PA_atk-s03_03a:201_0	Yebhuyyenāti pāyena. Bhayaṃ saṃvegaṃ santāsanti sabbaṃ cittutrāsasseva nāmaṃ. Sīhassa	201	
PA_atk-s03_03a:201_1	hi saddaṃ sutvā bahū sattā bhāyanti, appakā na bhāyanti. Ke pana teti? Samasīho hatthājānīyo	201	
PA_atk-s03_03a:201_2	assājānīyo usabhājānīyo purisājānīyo khīṇāsavoti. Kasmā panete na bhāyantīti? Samasīho	201	
PA_atk-s03_03a:201_3	nāma “jātigottakulasūrabhāvehi samānosmī”ti na bhāyati, hatthājānīyādayo attano sakkāyadiṭṭhibalavatāya	201	
PA_atk-s03_03a:201_4	na bhāyanti, khīṇāsavo sakkāyadiṭṭhipahīnattā na bhāyati.	201	
PA_atk-s03_03a:202_0	Bilāsayāti bile sayantā bilavāsino ahinakulagodhādayo. Dakāsayāti udakavāsino macchakacchapādayo.	202	
PA_atk-s03_03a:202_1	Vanāsayāti vanavāsino hatthiassagokaṇṇamigādayo. Pavisantīti “idāni āgantvā gaṇhissatī”ti	202	
PA_atk-s03_03a:202_2	maggaṃ olokentāva pavisanti. Daḷhehīti thirehi. Varattehīti cammarajjūhi. Mahiddhikotiādīsu	202	
PA_atk-s03_03a:202_3	vijambhanabhūmiyaṃ ṭhatvā dakkhiṇapassādīhi usabhamattaṃ, ujukaṃ vīsatiusabhamattādilaṅghanavasena	202	
PA_atk-s03_03a:202_4	mahiddhikatā, sesamigānaṃ adhipatibhāvena mahesakkhatā, samantā tiyojane saddaṃ sutvā	202	
PA_atk-s03_03a:202_5	palāyantānaṃ vasena mahānubhāvatā veditabbā.	202	
PA_atk-s03_03a:203_0	Evameva khoti bhagavā tesu tesu suttesu tathā tathā attānaṃ kathesi. “Sīhoti kho,	203	
PA_atk-s03_03a:203_1	bhikkhave, tathāgatassetaṃ adhivacanaṃ arahato sammāsambuddhassā”ti imasmiṃ tāva	203	
PA_atk-s03_03a:203_2	sutte sīhasadisaṃ attānaṃ kathesi. “Bhisakko sallakattoti kho, sunakkhatta, tathāgatassetaṃ	203	
PA_atk-s03_03a:203_3	adhivacana”nti imasmiṃ vejjasadisaṃ. “Brāhmaṇoti, bhikkhave, tathāgatassetaṃ adhivacana”nti	203	
PA_atk-s03_03a:203_4	imasmiṃ brāhmaṇasadisaṃ. “Puriso maggakusaloti kho, tissa, tathāgatassetaṃ adhivacana”nti	203	
PA_atk-s03_03a:203_5	imasmiṃ maggadesakapurisasadisaṃ. “Rājāhamasmi selā”ti imasmiṃ rājasadisaṃ. “Sīhoti	203	
PA_atk-s03_03a:203_6	kho tathāgatassetaṃ adhivacana”nti imasmiṃ pana sutte sīhasadisameva katvā attānaṃ kathento evamāha.	203	
PA_atk-s03_03a:204_0	Tatrāyaṃ sadisatā – sīhassa kañcanaguhādīsu vasanakālo viya hi tathāgatassa dīpaṅkarapādamūle	204	
PA_atk-s03_03a:204_1	katābhinīhārassa aparimitakālaṃ pāramiyo pūretvā pacchimabhave paṭisandhiggahaṇena	204	
PA_atk-s03_03a:204_2	ceva mātukucchito nikkhamanena ca dasasahassilokadhātuṃ kampetvā vuddhimanvāya dibbasampattisadisaṃ	204	
PA_atk-s03_03a:204_3	sampattiṃ anubhavamānassa tīsu pāsādesu nivāsakālo daṭṭhabbo. Sīhassa kañcanaguhādito	204	
PA_atk-s03_03a:204_4	nikkhantakālo viya tathāgatassa ekūnatiṃse saṃvacchare vivaṭena dvārena kaṇḍakaṃ	204	
PA_atk-s03_03a:204_5	āruyha channasahāyassa nikkhamitvā tīṇi rajjāni atikkamitvā anomānadītīre brahmunā	204	
PA_atk-s03_03a:204_6	dinnāni kāsāyāni paridahitvā pabbajitassa sattame divase rājagahaṃ gantvā tattha	204	
PA_atk-s03_03a:204_7	piṇḍāya caritvā paṇḍavagiripabbhāre katabhattakiccassa sammāsambodhiṃ patvā, paṭhamameva	204	
PA_atk-s03_03a:204_8	magadharaṭṭhaṃ āgamanatthāya yāva rañño paṭiññādānakālo.	204	
PA_atk-s03_03a:205_0	Sīhassa vijambhanakālo viya tathāgatassa dinnapaṭiññassa āḷārakālāmaupasaṅkamanaṃ	205	
PA_atk-s03_03a:205_1	ādiṃ katvā yāva sujātāya dinnapāyāsassa ekūnapaṇṇāsāya piṇḍehi paribhuttakālo veditabbo.	205	
PA_atk-s03_03a:205_2	Sīhassa kesaravidhunanaṃ viya sāyanhasamaye sottiyena dinnā aṭṭha tiṇamuṭṭhiyo gahetvā	205	
PA_atk-s03_03a:205_3	dasasahassacakkavāḷadevatāhi thomiyamānassa gandhādīhi pūjiyamānassa tikkhattuṃ bodhiṃ	205	
PA_atk-s03_03a:205_4	padakkhiṇaṃ katvā bodhimaṇḍaṃ āruyha cuddasahatthubbedhe ṭhāne tiṇasantharaṃ santharitvā	205	
PA_atk-s03_03a:205_5	caturaṅgavīriyaṃ adhiṭṭhāya nisinnassa taṃkhaṇaṃyeva mārabalaṃ vidhamitvā tīsu yāmesu	205	
PA_atk-s03_03a:205_6	tisso vijjā visodhetvā anulomapaṭilomaṃ paṭiccasamuppādamahāsamuddaṃ yamakañāṇamanthanena	205	
PA_atk-s03_03a:205_7	manthentassa sabbaññutaññāṇe paṭividdhe tadanubhāvena dasasahassilokadhātukampanaṃ veditabbaṃ.	205	
PA_atk-s03_03a:206_0	Sīhassa catuddisāvilokanaṃ viya paṭividdhasabbaññutaññāṇassa sattasattāhaṃ bodhimaṇḍe	206	
PA_atk-s03_03a:206_1	viharitvā paribhuttamadhupiṇḍikāhārassa ajapālanigrodhamūle mahābrahmuno dhammadesanāyācanaṃ	206	
PA_atk-s03_03a:206_2	paṭiggahetvā tattha viharantassa ekādasame divase “sve āsāḷhipuṇṇamā bhavissatī”ti	206	
PA_atk-s03_03a:206_3	paccūsasamaye “kassa nu kho ahaṃ paṭhamaṃ dhammaṃ deseyya”nti? Āḷārudakānaṃ kālaṅkatabhāvaṃ	206	
PA_atk-s03_03a:206_4	ñatvā dhammadesanatthāya pañcavaggiyānaṃ olokanaṃ daṭṭhabbaṃ. Sīhassa gocaratthāya	206	
PA_atk-s03_03a:206_5	tiyojanaṃ gamanakālo viya attano pattacīvaramādāya “pañcavaggiyānaṃ dhammacakkaṃ	206	
PA_atk-s03_03a:206_6	pavattessāmī”ti pacchābhatte ajapālanigrodhato vuṭṭhitassa aṭṭhārasayojanamaggaṃ gamanakālo.	206	
PA_atk-s03_03a:207_0	Sīhanādakālo viya tathāgatassa aṭṭhārasayojanamaggaṃ gantvā pañcavaggiye saññāpetvā	207	
PA_atk-s03_03a:207_1	acalapallaṅke nisinnassa dasahi cakkavāḷasahassehi sannipatitena devagaṇena parivutassa	207	
PA_atk-s03_03a:207_2	“dveme, bhikkhave, antā pabbajitena na sevitabbā”tiādinā nayena dhammacakkappavattanakālo	207	
PA_atk-s03_03a:207_3	veditabbo. Imasmiñca pana pade desiyamāne tathāgatasīhassa dhammaghoso heṭṭhā avīciṃ	207	
PA_atk-s03_03a:207_4	upari bhavaggaṃ gahetvā dasasahassilokadhātuṃ paṭicchādesi. Sīhassa saddena khuddakapāṇānaṃ	207	
PA_atk-s03_03a:207_5	santāsaṃ āpajjanakālo viya tathāgatassa tīṇi lakkhaṇāni dīpetvā cattāri saccāni soḷasahākārehi	207	
PA_atk-s03_03a:207_6	saṭṭhiyā ca nayasahassehi vibhajitvā dhammaṃ kathentassa dīghāyukadevatānaṃ ñāṇasantāsassa	207	
PA_atk-s03_03a:207_7	uppattikālo veditabbo.	207	
PA_atk-s03_03a:208_0	Yadāti yasmiṃ kāle. Tathāgatoti aṭṭhahi kāraṇehi bhagavā tathāgato – tathā āgatoti	208	
PA_atk-s03_03a:208_1	tathāgato, tathā gatoti tathāgato, tathalakkhaṇaṃ āgatoti tathāgato, tathadhamme	208	
PA_atk-s03_03a:208_2	yāthāvato abhisambuddhoti tathāgato, tathadassitāya tathāgato, tathāvāditāya tathāgato,	208	
PA_atk-s03_03a:208_3	tathākāritāya tathāgato. Abhibhavanaṭṭhena tathāgatoti. Tesaṃ vitthāro brahmajālavaṇṇanāyampi	208	
PA_atk-s03_03a:208_4	mūlapariyāyavaṇṇanāyampi vuttoyeva. Loketi sattaloke. Uppajjatīti abhinīhārato paṭṭhāya	208	
PA_atk-s03_03a:208_5	yāva bodhipallaṅkā vā arahattamaggañāṇā vā uppajjati nāma, arahattaphale pana patte	208	
PA_atk-s03_03a:208_6	uppanno nāma. Arahaṃ sammāsambuddhotiādīni visuddhimagge buddhānussatiniddese vitthāritāni.	208	
PA_atk-s03_03a:209_0	Iti rūpanti idaṃ rūpaṃ ettakaṃ rūpaṃ, na ito bhiyyo rūpaṃ atthīti. Ettāvatā sabhāvato	209	
PA_atk-s03_03a:209_1	sarasato pariyantato paricchedato paricchindanato yāvatā cattāro ca mahābhūtā catunnañca	209	
PA_atk-s03_03a:209_2	mahābhūtānaṃ upādāyarūpaṃ, taṃ sabbaṃ dassitaṃ hoti. Iti rūpassa samudayoti ayaṃ	209	
PA_atk-s03_03a:209_3	rūpassa samudayo nāma. Ettāvatā hi “āhārasamudayo rūpasamudayo”tiādi sabbaṃ dassitaṃ	209	
PA_atk-s03_03a:209_4	hoti. Iti rūpassa atthaṅgamoti ayaṃ rūpassa atthaṅgamo. Imināpi “āhāranirodhā rūpanirodho”tiādi	209	
PA_atk-s03_03a:209_5	sabbaṃ dassitaṃ hoti. Iti vedanātiādīsupi eseva nayo.	209	
PA_atk-s03_03a:210_0	Vaṇṇavantoti sarīravaṇṇena vaṇṇavanto. Dhammadesanaṃ sutvāti imaṃ pañcasu khandhesu	210	
PA_atk-s03_03a:210_1	paṇṇāsalakkhaṇapaṭimaṇḍitaṃ tathāgatassa dhammadesanaṃ sutvā. Yebhuyyenāti idha ke	210	
PA_atk-s03_03a:210_2	ṭhapeti? Ariyasāvake deve. Tesañhi khīṇāsavattā cittutrāsabhayampi na uppajjati,	210	
PA_atk-s03_03a:210_3	saṃviggassa yoniso padhānena pattabbaṃ pattatāya ñāṇasaṃvegopi. Itaresaṃ pana devānaṃ	210	
PA_atk-s03_03a:210_4	“tāso heso bhikkhū”ti aniccataṃ manasikarontānaṃ cittutrāsabhayampi, balavavipassanākāle	210	
PA_atk-s03_03a:210_5	ñāṇabhayampi uppajjati. Bhoti dhammālapanamattametaṃ. Sakkāyapariyāpannāti pañcakkhandhapariyāpannā.	210	
PA_atk-s03_03a:210_6	Iti tesaṃ sammāsambuddhe vaṭṭadosaṃ dassetvā tilakkhaṇāhataṃ katvā dhammaṃ desente	210	
PA_atk-s03_03a:210_7	ñāṇabhayaṃ nāma okkamati.	210	
PA_atk-s03_03a:211_0	Abhiññāyāti jānitvā. Dhammacakkanti paṭivedhañāṇampi desanāñāṇampi. Paṭivedhañāṇaṃ	211	
PA_atk-s03_03a:211_1	nāma yena ñāṇena bodhipallaṅke nisinno cattāri saccāni soḷasahākārehi saṭṭhiyā ca	211	
PA_atk-s03_03a:211_2	nayasahassehi paṭivijjhi. Desanāñāṇaṃ nāma yena ñāṇena tiparivaṭṭaṃ dvādasākāraṃ	211	
PA_atk-s03_03a:211_3	dhammacakkaṃ pavattesi. Ubhayampi taṃ dasabalassa ure jātañāṇameva. Tesu idha desanāñāṇaṃ	211	
PA_atk-s03_03a:211_4	gahetabbaṃ. Taṃ panesa yāva aṭṭhārasahi brahmakoṭīhi saddhiṃ aññāsikoṇḍaññattherassa	211	
PA_atk-s03_03a:211_5	sotāpattiphalaṃ uppajjati, tāva pavatteti nāma. Tasmiṃ uppanne pavattitaṃ nāma hotīti	211	
PA_atk-s03_03a:211_6	veditabbaṃ. Appaṭipuggaloti sadisapuggalarahito. Yasassinoti parivārasampannā. Tādinoti	211	
PA_atk-s03_03a:211_7	lābhālābhādīhi ekasadisassa. Chaṭṭhaṃ.	211	
PA_atk-s03_03a:212	7. Khajjanīyasuttavaṇṇanā	21	
PA_atk-s03_03a:213_0	79. Sattame pubbenivāsanti na idaṃ abhiññāvasena anussaraṇaṃ sandhāya vuttaṃ, vipassanāvasena	213	
PA_atk-s03_03a:213_1	pana pubbenivāsaṃ anussarante samaṇabrāhmaṇe sandhāyetaṃ vuttaṃ. Tenevāha – “sabbete	213	
PA_atk-s03_03a:213_2	pañcupādānakkhandhe anussaranti, etesaṃ vā aññatara”nti. Abhiññāvasena hi samanussarantassa	213	
PA_atk-s03_03a:213_3	khandhāpi upādānakkhandhāpi khandhapaṭibaddhāpi paṇṇattipi ārammaṇaṃ hotiyeva. Rūpaṃyeva	213	
PA_atk-s03_03a:213_4	anussaratīti evañhi anussaranto na aññaṃ kiñci sattaṃ vā puggalaṃ vā anussarati,	213	
PA_atk-s03_03a:213_5	atīte pana niruddhaṃ rūpakkhandhameva anussarati. Vedanādīsupi eseva nayoti. Suññatāpabbaṃ niṭṭhitaṃ.	213	
PA_atk-s03_03a:214_0	Idāni suññatāya lakkhaṇaṃ dassetuṃ kiñca, bhikkhave, rūpaṃ vadethātiādimāha. Yathā	214	
PA_atk-s03_03a:214_1	hi naṭṭhaṃ goṇaṃ pariyesamāno puriso gogaṇe caramāne rattaṃ vā kāḷaṃ vā balībaddaṃ	214	
PA_atk-s03_03a:214_2	disvāpi na ettakeneva “ayaṃ mayhaṃ goṇo”ti sanniṭṭhānaṃ kātuṃ sakkoti. Kasmā? Aññesampi	214	
PA_atk-s03_03a:214_3	tādisānaṃ atthitāya. Sarīrapadese panassa sattisūlādilakkhaṇaṃ disvā “ayaṃ mayhaṃ	214	
PA_atk-s03_03a:214_4	santako”ti sanniṭṭhānaṃ hoti, evameva suññatāya kathitāyapi yāva suññatālakkhaṇaṃ	214	
PA_atk-s03_03a:214_5	na kathīyati, tāva sā akathitāva hoti, lakkhaṇe pana kathite kathitā nāma hoti. Goṇo	214	
PA_atk-s03_03a:214_6	viya hi suññatā, goṇalakkhaṇaṃ viya suññatālakkhaṇaṃ. Yathā goṇalakkhaṇe asallakkhite	214	
PA_atk-s03_03a:214_7	goṇo na suṭṭhu sallakkhito hoti, tasmiṃ pana sallakkhite so sallakkhito nāma hoti,	214	
PA_atk-s03_03a:214_8	evameva suññatālakkhaṇe akathite suññatā akathitāva hoti, tasmiṃ pana kathite sā	214	
PA_atk-s03_03a:214_9	kathitā nāma hotīti suññatālakkhaṇaṃ dassetuṃ kiñca, bhikkhave, rūpaṃ vadethātiādimāha.	214	
PA_atk-s03_03a:215_0	Tattha kiñcāti kāraṇapucchā, kena kāraṇena rūpaṃ vadetha, kena kāraṇenetaṃ rūpaṃ	215	
PA_atk-s03_03a:215_1	nāmāti attho. Ruppatīti khoti ettha itīti kāraṇuddeso, yasmā ruppati, tasmā rūpanti	215	
PA_atk-s03_03a:215_2	vuccatīti attho. Ruppatīti kuppati ghaṭṭīyati pīḷīyati, bhijjatīti attho. Sītenapi	215	
PA_atk-s03_03a:215_3	ruppatītiādīsu sītena tāva ruppanaṃ lokantarikaniraye pākaṭaṃ. Tiṇṇaṃ tiṇṇañhi cakkavāḷānaṃ	215	
PA_atk-s03_03a:215_4	antare ekeko lokantarikanirayo nāma hoti aṭṭhayojanasahassappamāṇo. Yassa neva heṭṭhā	215	
PA_atk-s03_03a:215_5	pathavī atthi, na upari candimasūriyadīpamaṇiāloko, niccandhakāro. Tattha nibbattasattānaṃ	215	
PA_atk-s03_03a:215_6	tigāvuto attabhāvo hoti, te vagguliyo viya pabbatapāde dīghaputhulehi nakhehi laggitvā	215	
PA_atk-s03_03a:215_7	avaṃsirā olambanti. Yadā saṃsappantā aññamaññassa hatthapāsāgatā honti, atha “bhakkho	215	
PA_atk-s03_03a:215_8	no laddho”ti? Maññamānā tattha byāvaṭā viparivattitvā lokasandhārake udake patanti,	215	
PA_atk-s03_03a:215_9	vāte paharantepi madhukaphalāni viya chijjitvā udake patanti, patitamattāva accantakhāre	215	
PA_atk-s03_03a:215_10	udake tattatele patitapiṭṭhapiṇḍi viya paṭapaṭāyamānā vilīyanti. Evaṃ sītena ruppanaṃ	2151	
PA_atk-s03_03a:215_11	lokantarikaniraye pākaṭaṃ. Mahiṃsakaraṭṭhādīsupi himapātasītalesu padesesu etaṃ pākaṭameva.	2151	
PA_atk-s03_03a:215_12	Tattha hi sattā sītena bhinnasarīrā jīvitakkhayampi pāpuṇanti.	2151	
PA_atk-s03_03a:216_0	Uṇhena ruppanaṃ avīcimahāniraye pākaṭaṃ hoti. Jighacchāya ruppanaṃ pettivisaye ceva	216	
PA_atk-s03_03a:216_1	dubbhikkhakāle ca pākaṭaṃ. Pipāsāya ruppanaṃ kālakañjikādīsu pākaṭaṃ. Eko kira kālakañjikaasuro	216	
PA_atk-s03_03a:216_2	pipāsaṃ adhivāsetuṃ asakkonto yojanagambhīravitthāraṃ mahāgaṅgaṃ otari, tassa gatagataṭṭhāne	216	
PA_atk-s03_03a:216_3	udakaṃ chijjati, dhūmo uggacchati, tatte piṭṭhipāsāṇe caṅkamanakālo viya hoti. Tassa	216	
PA_atk-s03_03a:216_4	udakasaddaṃ sutvā ito cito ca vicarantasseva ratti vibhāyi. Atha naṃ pātova bhikkhācāraṃ	216	
PA_atk-s03_03a:216_5	gacchantā tiṃsamattā piṇḍacārikabhikkhū disvā “ko nāma tvaṃ sappurisā”ti? Pucchiṃsu.	216	
PA_atk-s03_03a:216_6	“Petohamasmi, bhante”ti. “Kiṃ pariyesasī”ti? “Pānīyaṃ, bhante”ti. “Ayaṃ gaṅgā paripuṇṇā,	216	
PA_atk-s03_03a:216_7	kiṃ tvaṃ na passasī”ti? “Na upakappati, bhante”ti. Tena hi gaṅgāpiṭṭhe nipajja, mukhe	216	
PA_atk-s03_03a:216_8	te pānīyaṃ āsiñcissāmā”ti. So vālikāpuḷine uttāno nipajji. Bhikkhū tiṃsamatte patte	216	
PA_atk-s03_03a:216_9	nīharitvā udakaṃ āharitvā tassa mukhe āsiñciṃsu. Tesaṃ tathā karontānaṃyeva velā	216	
PA_atk-s03_03a:216_10	upakaṭṭhā jātā. Tato “bhikkhācārakālo amhākaṃ sappurisa, kacci te assādamattā laddhā”ti	2161	
PA_atk-s03_03a:216_11	āhaṃsu. Peto “sace me, bhante, tiṃsamattānaṃ ayyānaṃ tiṃsapattehi āsittaudakato aḍḍhapasatamattampi	2161	
PA_atk-s03_03a:216_12	paragalaṃ gataṃ, petattabhāvato mokkho mā hotū”ti āha. Evaṃ pipāsāya ruppanaṃ pettivisaye pākaṭaṃ.	2161	
PA_atk-s03_03a:217_0	Ḍaṃsādīhi ruppanaṃ ḍaṃsamakkhikādibahulesu padesesu pākaṭaṃ. Ettha ca ḍaṃsāti piṅgalamakkhikā.	217	
PA_atk-s03_03a:217_1	Makasāti makasāva. Vātāti kucchivātapiṭṭhivātādivasena veditabbā. Sarīrasmiñhi vātarogo	217	
PA_atk-s03_03a:217_2	uppajjitvā hatthapādapiṭṭhiādīni bhindati, kāṇaṃ karoti, khujjaṃ karoti, pīṭhasappiṃ	217	
PA_atk-s03_03a:217_3	karoti. Ātapoti sūriyātapo. Tena ruppanaṃ marukantārādīsu pākaṭaṃ. Ekā kira itthī	217	
PA_atk-s03_03a:217_4	marukantāre rattiṃ satthato ohīnā divā sūriye uggacchante vālikāya tappamānāya pāde	217	
PA_atk-s03_03a:217_5	ṭhapetuṃ asakkontī sīsato pacchiṃ otāretvā akkami. Kamena pacchiyā uṇhābhitattāya	217	
PA_atk-s03_03a:217_6	ṭhātuṃ asakkontī tassā upari sāṭakaṃ ṭhapetvā akkami. Tasmimpi santatte attano aṅkena	217	
PA_atk-s03_03a:217_7	gahitaputtakaṃ adhomukhaṃ nipajjāpetvā kandantaṃyeva akkamitvā saddhiṃ tena tasmiṃyeva	217	
PA_atk-s03_03a:217_8	ṭhāne uṇhābhitattā kālamakāsi.	217	
PA_atk-s03_03a:218_0	Sarīsapāti ye keci dīghajātikā sarantā gacchanti. Tesaṃ samphassena ruppanaṃ āsīvisadaṭṭhakādīnaṃ	218	
PA_atk-s03_03a:218_1	vasena veditabbaṃ. Iti bhagavatā yāni imāni sāmaññapaccattavasena dhammānaṃ dve lakkhaṇāni,	218	
PA_atk-s03_03a:218_2	tesu rūpakkhandhassa tāva paccattalakkhaṇaṃ dassitaṃ. Rūpakkhandhasseva hi etaṃ,	218	
PA_atk-s03_03a:218_3	na vedanādīnaṃ, tasmā paccattalakkhaṇanti vuccati. Aniccadukkhānattalakkhaṇaṃ pana	218	
PA_atk-s03_03a:218_4	vedanādīnampi hoti, tasmā taṃ sāmaññalakkhaṇanti vuccati.	218	
PA_atk-s03_03a:219_0	Kiñca, bhikkhave, vedanaṃ vadethātiādīsu purimasadisaṃ vuttanayeneva veditabbaṃ.	219	
PA_atk-s03_03a:219_1	Yaṃ pana purimena asadisaṃ, tassāyaṃ vibhāvanā – sukhampi vedayatīti sukhaṃ ārammaṇaṃ	219	
PA_atk-s03_03a:219_2	vedeti anubhavati. Parato padadvayepi eseva nayo. Kathaṃ panetaṃ ārammaṇaṃ sukhaṃ	219	
PA_atk-s03_03a:219_3	dukkhaṃ adukkhamasukhaṃ nāma jātanti? Sukhādīnaṃ paccayato. Svāyamattho “yasmā ca	219	
PA_atk-s03_03a:219_4	kho, mahāli, rūpaṃ sukhaṃ sukhānupatitaṃ sukhāvakkanta”nti imasmiṃ mahālisutte āgatoyeva.	219	
PA_atk-s03_03a:219_5	Vedayatīti ettha ca vedanāva vedayati, na añño satto vā puggalo vā. Vedanā hi vedayitalakkhaṇā,	219	
PA_atk-s03_03a:219_6	tasmā vatthārammaṇaṃ paṭicca vedanāva vedayatīti. Evamidha bhagavā vedanāyapi paccattalakkhaṇameva bhājetvā dassesi.	219	
PA_atk-s03_03a:220_0	Nīlampi sañjānātīti nīlapupphe vā vatthe vā parikammaṃ katvā upacāraṃ vā appanaṃ	220	
PA_atk-s03_03a:220_1	vā pāpento sañjānāti. Ayañhi saññā nāma parikammasaññāpi upacārasaññāpi appanāsaññāpi	220	
PA_atk-s03_03a:220_2	vaṭṭati, nīlaṃ nīlanti uppajjanasaññāpi vaṭṭatiyeva. Pītakādīsupi eseva nayo. Idhāpi	220	
PA_atk-s03_03a:220_3	bhagavā sañjānanalakkhaṇāya saññāya paccattalakkhaṇameva bhājetvā dassesi.	220	
PA_atk-s03_03a:221_0	Rūpaṃ rūpattāya saṅkhatamabhisaṅkharontīti yathā yāgumeva yāguttāya, pūvameva pūvattāya	221	
PA_atk-s03_03a:221_1	pacati nāma, evaṃ paccayehi samāgantvā katabhāvena saṅkhatanti laddhanāmaṃ rūpameva	221	
PA_atk-s03_03a:221_2	rūpattāya yathā abhisaṅkhataṃ rūpaṃ nāma hoti, tathattāya rūpabhāvāya abhisaṅkharoti	221	
PA_atk-s03_03a:221_3	āyūhati sampiṇḍeti, nipphādetīti attho. Vedanādīsupi eseva nayo. Ayaṃ panettha saṅkhepo	221	
PA_atk-s03_03a:221_4	– attanā saha jāyamānaṃ rūpaṃ sampayutte ca vedanādayo dhamme abhisaṅkharoti nibbattetīti.	221	
PA_atk-s03_03a:221_5	Idhāpi bhagavā cetayitalakkhaṇassa saṅkhārassa paccattalakkhaṇameva bhājetvā dassesi.	221	
PA_atk-s03_03a:222_0	Ambilampi vijānātīti ambaambāṭakamātuluṅgādiambilaṃ “ambila”nti vijānāti. Eseva nayo	222	
PA_atk-s03_03a:222_1	sabbapadesu. Api cettha tittakanti nimbapaṭolādinānappakāraṃ kaṭukanti pippalimaricādinānappakāraṃ.	222	
PA_atk-s03_03a:222_2	Madhuranti sappiphāṇitādinānappakāraṃ. Khārikanti vātiṅgaṇanāḷikera caturassavallivettaṅkurādinānappakāraṃ.	222	
PA_atk-s03_03a:222_3	Akhārikanti yaṃ vā taṃ vā phalajātaṃ kārapaṇṇādimissakapaṇṇaṃ. Loṇikanti loṇayāguloṇamacchaloṇabhattādinānappakāraṃ.	222	
PA_atk-s03_03a:222_4	Aloṇikantialoṇayāgualoṇamacchaaloṇabhattādinānappakāraṃ. Tasmā viññāṇanti vuccatīti	222	
PA_atk-s03_03a:222_5	yasmā imaṃ ambilādibhedaṃ aññamaññavisiṭṭhena ambilādibhāvena jānāti, tasmā viññāṇanti	222	
PA_atk-s03_03a:222_6	vuccatīti. Evamidhāpi bhagavā vijānanalakkhaṇassa viññāṇassa paccattalakkhaṇameva bhājetvā dassesi.	222	
PA_atk-s03_03a:223_0	Yasmā pana ārammaṇassa ākārasaṇṭhānagahaṇavasena saññā pākaṭā hoti, tasmā sā cakkhudvāre	223	
PA_atk-s03_03a:223_1	vibhattā. Yasmā vināpi ākārasaṇṭhānā ārammaṇassa paccattabhedagahaṇavasena viññāṇaṃ	223	
PA_atk-s03_03a:223_2	pākaṭaṃ hoti, tasmā taṃ jivhādvāre vibhattaṃ. Imesaṃ pana saññāviññāṇapaññānaṃ asammohato	223	
PA_atk-s03_03a:223_3	sabhāvasallakkhaṇatthaṃ sañjānāti, vijānāti, pajānātīti ettha visesā veditabbā. Tattha	223	
PA_atk-s03_03a:223_4	upasaggamattameva viseso, jānātīti padaṃ pana aviseso. Tassapi jānanaṭṭhena viseso	223	
PA_atk-s03_03a:223_5	veditabbo. Saññā hi nīlādivasena ārammaṇasañjānanamattameva, aniccaṃ dukkhamanattāti	223	
PA_atk-s03_03a:223_6	lakkhaṇapaṭivedhaṃ pāpetuṃ na sakkoti. Viññāṇaṃ nīlādivasena ārammaṇañceva jānāti,	223	
PA_atk-s03_03a:223_7	aniccādivasena lakkhaṇapaṭivedhañca pāpeti, ussakkitvā pana maggapātubhāvaṃ pāpetuṃ	223	
PA_atk-s03_03a:223_8	na sakkoti. Paññā nīlādivasena ārammaṇampi jānāti, aniccādivasena lakkhaṇapaṭivedhampi	223	
PA_atk-s03_03a:223_9	pāpeti, ussakkitvā maggapātubhāvampi pāpeti.	223	
PA_atk-s03_03a:224_0	Yathā hi heraññikaphalake kahāpaṇarāsimhi kate ajātabuddhidārako gāmikapuriso mahāheraññikoti	224	
PA_atk-s03_03a:224_1	tīsu janesu oloketvā ṭhitesu ajātabuddhidārako kahāpaṇānaṃ cittavicittacaturassamaṇḍalādibhāvameva	224	
PA_atk-s03_03a:224_2	jānāti, “idaṃ manussānaṃ upabhogaparibhogaṃ ratanasammata”nti na jānāti. Gāmikapuriso	224	
PA_atk-s03_03a:224_3	cittādibhāvañca jānāti, manussānaṃ upabhogaparibhogaratanasammatabhāvañca, “ayaṃ	224	
PA_atk-s03_03a:224_4	kūṭo, ayaṃ cheko, ayaṃ karaṭo, ayaṃ saṇho”ti na jānāti. Mahāheraññiko cittādibhāvampi	224	
PA_atk-s03_03a:224_5	ratanasammatabhāvampi kūṭādibhāvampi jānāti. Jānanto ca pana rūpaṃ disvāpi saddaṃ	224	
PA_atk-s03_03a:224_6	sutvāpi gandhaṃ ghāyitvāpi rasaṃ sāyitvāpi hatthena garulahubhāvaṃ upadhāretvāpi	224	
PA_atk-s03_03a:224_7	“asukagāme kato”tipi jānāti, “asukanigame asukanagare asukapabbatacchāyāya asukanadītīre	224	
PA_atk-s03_03a:224_8	kato”tipi, “asukācariyena kato”tipi jānāti. Evameva saññā ajātabuddhidārakassa kahāpaṇadassanaṃ	224	
PA_atk-s03_03a:224_9	viya nīlādivasena ārammaṇamattameva jānāti. Viññāṇaṃ gāmikapurisassa kahāpaṇadassanaṃ	224	
PA_atk-s03_03a:224_10	viya nīlādivasena ārammaṇampi jānāti, aniccādivasena lakkhaṇapaṭivedhampi pāpeti.	2241	
PA_atk-s03_03a:224_11	Paññā mahāheraññikassa kahāpaṇadassanaṃ viya nīlādivasena ārammaṇampi jānāti, aniccādivasena	2241	
PA_atk-s03_03a:224_12	lakkhaṇapaṭivedhampi pāpeti, ussakkitvā maggapātubhāvampi pāpeti.	2241	
PA_atk-s03_03a:225	So pana nesaṃ viseso duppaṭivijjho. Tenāha āyasmā nāgaseno –	22	
PA_atk-s03_03a:226_0	“Dukkaraṃ, mahārāja, bhagavatā katanti. Kiṃ, bhante nāgasena, bhagavatā dukkaraṃ	226	
PA_atk-s03_03a:226_1	katanti? Dukkaraṃ, mahārāja, bhagavatā kataṃ, imesaṃ arūpīnaṃ cittacetasikānaṃ dhammānaṃ	226	
PA_atk-s03_03a:226_2	ekārammaṇe vattamānānaṃ vavatthānaṃ akkhātaṃ ‘ayaṃ phasso, ayaṃ vedanā, ayaṃ saññā,	226	
PA_atk-s03_03a:226_3	ayaṃ cetanā, idaṃ citta”’nti.	226	
PA_atk-s03_03a:227_0	Yathā hi tilatelaṃ sāsapatelaṃ madhukatelaṃ eraṇḍakatelaṃ vasātelanti imāni pañca	227	
PA_atk-s03_03a:227_1	telāni ekacāṭiyaṃ pakkhipitvā divasaṃ yamakamanthe hi manthetvā tato “idaṃ tilatelaṃ,	227	
PA_atk-s03_03a:227_2	idaṃ sāsapatela”nti ekekassa pāṭiyekkaṃ uddharaṇaṃ nāma dukkaraṃ, idaṃ tato dukkarataraṃ.	227	
PA_atk-s03_03a:227_3	Bhagavā pana sabbaññutaññāṇassa suppaṭividdhattā dhammissaro dhammarājā imesaṃ arūpīnaṃ	227	
PA_atk-s03_03a:227_4	dhammānaṃ ekārammaṇe vattamānānaṃ vavatthānaṃ akāsi. Pañcannaṃ mahānadīnaṃ samuddaṃ	227	
PA_atk-s03_03a:227_5	paviṭṭhaṭṭhāne “idaṃ gaṅgāya udakaṃ, idaṃ yamunāyā”ti evaṃ pāṭiyekkaṃ udakuddharaṇenāpi	227	
PA_atk-s03_03a:227_6	ayamattho veditabbo.	227	
PA_atk-s03_03a:228_0	Iti paṭhamapabbena suññataṃ, dutiyena suññatālakkhaṇanti dvīhi pabbehi anattalakkhaṇaṃ	228	
PA_atk-s03_03a:228_1	kathetvā idāni dukkhalakkhaṇaṃ dassetuṃ tatra, bhikkhavetiādimāha. Tattha khajjāmīti	228	
PA_atk-s03_03a:228_2	na rūpaṃ sunakho viya maṃsaṃ luñcitvā luñcitvā khādati, yathā pana kiliṭṭhavatthanivattho	228	
PA_atk-s03_03a:228_3	tatonidānaṃ pīḷaṃ sandhāya “khādati maṃ vattha”nti bhaṇati, evamidampi pīḷaṃ uppādentaṃ	228	
PA_atk-s03_03a:228_4	khādati nāmāti veditabbaṃ. Paṭipanno hotīti sīlaṃ ādiṃ katvā yāva arahattamaggā paṭipanno	228	
PA_atk-s03_03a:228_5	hoti. Yo panettha balavañāṇo tikkhabuddhi ñāṇuttaro yogāvacaro padhānabhūmiyaṃ vāyamanto	228	
PA_atk-s03_03a:228_6	khāṇunā vā kaṇṭakena vā viddho āvudhena vā pahaṭo byagghādīhi vā gahetvā khajjamāno	228	
PA_atk-s03_03a:228_7	taṃ vedanaṃ abbohārikaṃ katvā mūlakammaṭṭhānaṃ sammasanto arahattameva gaṇhāti, ayaṃ	228	
PA_atk-s03_03a:228_8	vedanāya nibbidāya virāgāya nirodhāya paṭipanno nāma vuccati pītamallatthero viya	228	
PA_atk-s03_03a:228_9	kuṭumbiyaputtamahātissatthero viya vattaniaṭaviyaṃ tiṃsamattānaṃ bhikkhūnaṃ aññataro	228	
PA_atk-s03_03a:228_10	byagghamukhe nipannabhikkhu viya kaṇṭakena viddhatthero viya ca.	2281	
PA_atk-s03_03a:229_0	Dvādasasu kira bhikkhūsu ghaṇṭiṃ paharitvā araññe padhānamanuyuñjantesu eko sūriye	229	
PA_atk-s03_03a:229_1	atthaṅgatamatteyeva ghaṇṭiṃ paharitvā caṅkamaṃ oruyha caṅkamanto tiriyaṃ nimmathento	229	
PA_atk-s03_03a:229_2	tiṇapaṭicchannaṃ kaṇṭakaṃ akkami. Kaṇṭako piṭṭhipādena nikkhanto. Tattaphālena vinividdhakālo	229	
PA_atk-s03_03a:229_3	viya vedanā vattati. Thero cintesi – “kiṃ imaṃ kaṇṭakaṃ uddharāmi, udāhu pakatiyā	229	
PA_atk-s03_03a:229_4	vijjhitvā ṭhitakaṇṭaka”nti? Tassa evamahosi – “iminā kaṇṭakena viddhattā nirayādīsu	229	
PA_atk-s03_03a:229_5	bhayaṃ nāma natthi, pakatiyā vijjhitvā ṭhitakaṇṭakaṃyevā”ti. So taṃ vedanaṃ abbohārikaṃ	229	
PA_atk-s03_03a:229_6	katvā sabbarattiṃ caṅkamitvā vibhātāya rattiyā aññassa saññaṃ adāsi. So āgantvā “kiṃ,	229	
PA_atk-s03_03a:229_7	bhante”ti pucchi? “Kaṇṭakenamhi, āvuso, viddho”ti. “Kāya velāya, bhante”ti? “Sāyameva,	229	
PA_atk-s03_03a:229_8	āvuso”ti. “Kasmā na amhe pakkosittha, kaṇṭakaṃ uddharitvā tattha telampi siñceyyāmā”ti?	229	
PA_atk-s03_03a:229_9	“Pakatiyā vijjhitvā ṭhitakaṇṭakameva uddharituṃ vāyamimhā, āvuso”ti. “Sakkuṇittha,	229	
PA_atk-s03_03a:229_10	bhante, uddharitu”nti. “Ekadesamattena me, āvuso, uddhaṭo”ti. Sesavatthūni dīghamajjhimaṭṭhakathāsu	2291	
PA_atk-s03_03a:229_11	satipaṭṭhānasuttaniddese vitthāritāneva.	2291	
PA_atk-s03_03a:230_0	Taṃ kiṃ maññatha, bhikkhaveti kasmā āraddhaṃ? Imasmiṃ pabbe dukkhalakkhaṇameva kathitaṃ,	230	
PA_atk-s03_03a:230_1	na aniccalakkhaṇaṃ. Taṃ dassetuṃ idamāraddhaṃ. Tīṇi lakkhaṇāni samodhānetvā dassetumpi	230	
PA_atk-s03_03a:230_2	āraddhameva. Apacināti no ācinātīti vaṭṭaṃ vināseti, neva cināti. Pajahati na upādiyatīti	230	
PA_atk-s03_03a:230_3	tadeva vissajjeti, na gaṇhāti. Visineti na ussinetīti vikirati na sampiṇḍeti. Vidhūpeti	230	
PA_atk-s03_03a:230_4	na sandhūpetīti nibbāpeti na jālāpeti.	230	
PA_atk-s03_03a:231_0	Evaṃ passaṃ, bhikkhaveti idaṃ kasmā āraddhaṃ? Vaṭṭaṃ vināsetvā ṭhitaṃ mahākhīṇāsavaṃ	231	
PA_atk-s03_03a:231_1	dassessāmīti āraddhaṃ. Ettakena vā ṭhānena vipassanā kathitā, idāni saha vipassanāya	231	
PA_atk-s03_03a:231_2	cattāro magge dassetuṃ idaṃ āraddhaṃ. Atha vā ettakena ṭhānena paṭhamamaggo kathito,	231	
PA_atk-s03_03a:231_3	idāni saha vipassanāya tayo magge dassetuṃ idamāraddhaṃ. Ettakena vā ṭhānena tīṇi	231	
PA_atk-s03_03a:231_4	maggāni kathitāni, idāni saha vipassanāya arahattamaggaṃ dassetumpi idaṃ āraddhameva.	231	
PA_atk-s03_03a:232	Sapajāpatikāti saddhiṃ pajāpatinā devarājena. Ārakāva namassantīti dūratova namassanti, dūrepi ṭhitaṃ namassantiyeva āyasmantaṃ nītattheraṃ viya.	23	
PA_atk-s03_03a:233_0	Thero kira pupphacchaḍḍakakulato nikkhamma pabbajito, khuraggeyeva arahattaṃ patvā	233	
PA_atk-s03_03a:233_1	cintesi – “ahaṃ ajjeva pabbajito ajjeva me pabbajitakiccaṃ matthakaṃ pattaṃ, catupaccayasantosabhāvanārāmamaṇḍitaṃ	233	
PA_atk-s03_03a:233_2	mahāariyavaṃsapaṭipadaṃ pūressāmī”ti. So paṃsukūlatthāya sāvatthiṃ pavisitvā coḷakaṃ	233	
PA_atk-s03_03a:233_3	pariyesanto vicari. Atheko mahābrahmā samāpattito vuṭṭhāya manussapathaṃ olokento	233	
PA_atk-s03_03a:233_4	theraṃ disvā – “ajjeva pabbajitvā ajjeva khuragge arahattaṃ patvā mahāariyavaṃsapaṭipadaṃ	233	
PA_atk-s03_03a:233_5	pūretuṃ coḷakaṃ pariyesatī”ti añjaliṃ paggayha namassamāno aṭṭhāsi. Tamañño mahābrahmā	233	
PA_atk-s03_03a:233_6	disvā “kaṃ namassasī”ti? Pucchi. Nītattheraṃ namassāmīti. Kiṃ kāraṇāti? Ajjeva pabbajitvā	233	
PA_atk-s03_03a:233_7	ajjeva khuragge arahattaṃ patvā mahāariyavaṃsapaṭipadaṃ pūretuṃ coḷakaṃ pariyesatīti.	233	
PA_atk-s03_03a:233_8	Sopi naṃ namassamāno aṭṭhāsi. Athañño, athaññoti sattasatā mahābrahmāno namassamānā	233	
PA_atk-s03_03a:233_9	aṭṭhaṃsu. Tena vuttaṃ –	233	
PA_atk-s03_03a:234	“Tā devatā sattasatā uḷārā,	23	
PA_atk-s03_03a:235	Brahmā vimānā abhinikkhamitvā;	23	
PA_atk-s03_03a:236	Nītaṃ namassanti pasannacittā,	23	
PA_atk-s03_03a:237	‘Khīṇāsavo gaṇhati paṃsukūlaṃ”’.	23	
PA_atk-s03_03a:238	“Tā devatā sattasatā uḷārā,	23	
PA_atk-s03_03a:239	Brahmā vimānā abhinikkhamitvā;	23	
PA_atk-s03_03a:240	Nītaṃ namassanti pasannacittā,	24	
PA_atk-s03_03a:241	‘Khīṇāsavo kayirati paṃsukūlaṃ”’.	24	
PA_atk-s03_03a:242	“‘Khīṇāsavo dhovati paṃsukūlaṃ’;	24	
PA_atk-s03_03a:243	‘Khīṇāsavo rajati paṃsukūlaṃ’;	24	
PA_atk-s03_03a:244	‘Khīṇāsavo pārupati paṃsakūla”’nti.	24	
PA_atk-s03_03a:245	Iti bhagavā imasmiṃ sutte desanaṃ tīhi bhavehi vinivattetvā arahattassa kūṭaṃ gaṇhi. Desanāpariyosāne pañcasatā bhikkhū arahatte patiṭṭhahiṃsu. Sattamaṃ.	24	
PA_atk-s03_03a:246	8. Piṇḍolyasuttavaṇṇanā	24	
PA_atk-s03_03a:247_0	80. Aṭṭhame kismiñcideva pakaraṇeti kismiñcideva kāraṇe. Paṇāmetvāti nīharitvā. Kismiṃ	247	
PA_atk-s03_03a:247_1	pana kāraṇe ete bhagavatā paṇāmitāti? Ekasmiñhi antovasse bhagavā sāvatthiyaṃ vasitvā	247	
PA_atk-s03_03a:247_2	vutthavasso pavāretvā mahābhikkhusaṅghaparivāro sāvatthito nikkhamitvā janapadacārikaṃ	247	
PA_atk-s03_03a:247_3	caranto kapilavatthuṃ patvā nigrodhārāmaṃ pāvisi. Sakyarājāno “satthā āgato”ti sutvā	247	
PA_atk-s03_03a:247_4	pacchābhatte kappiyāni telamadhuphāṇitādīni ceva pānakāni ca kājasatehi gāhāpetvā	247	
PA_atk-s03_03a:247_5	vihāraṃ gantvā saṅghassa niyyātetvā satthāraṃ vanditvā paṭisanthāraṃ karontā ekamante	247	
PA_atk-s03_03a:247_6	nisīdiṃsu. Satthā tesaṃ madhuradhammakathaṃ kathento nisīdi. Tasmiṃ khaṇe ekacce	247	
PA_atk-s03_03a:247_7	bhikkhū senāsanaṃ paṭijagganti, ekacce mañcapīṭhādīni paññāpenti, sāmaṇerā appaharitaṃ	247	
PA_atk-s03_03a:247_8	karonti. Bhājanīyaṭṭhāne sampattabhikkhūpi atthi, asampattabhikkhūpi atthi. Sampattā	247	
PA_atk-s03_03a:247_9	asampattānaṃ lābhaṃ gaṇhantā, “amhākaṃ detha, amhākaṃ ācariyassa detha upajjhāyassa	247	
PA_atk-s03_03a:247_10	dethā”ti kathentā mahāsaddamakaṃsu. Satthā sutvā theraṃ pucchi “ke pana te, ānanda,	2471	
PA_atk-s03_03a:247_11	uccāsaddā mahāsaddā kevaṭṭā maññe macchavilope”ti? Thero etamatthaṃ ārocesi. Satthā	2471	
PA_atk-s03_03a:247_12	sutvā “āmisahetu, ānanda, bhikkhū mahāsaddaṃ karontī”ti āha. “Āma, bhante”ti. “Ananucchavikaṃ,	2471	
PA_atk-s03_03a:247_13	ānanda, appatirūpaṃ. Na hi mayā kappasatasahassādhikāni cattāri asaṅkhyeyyāni cīvarādihetu	2471	
PA_atk-s03_03a:247_14	pāramiyo pūritā, nāpi ime bhikkhū cīvarādihetu agārasmā anagāriyaṃ pabbajitā, arahattahetu	2471	
PA_atk-s03_03a:247_15	pabbajitvā anatthaṃ atthasadisaṃ asāraṃ sārasadisaṃ karonti, gacchānanda, te bhikkhū paṇāmehī”ti.	2471	
PA_atk-s03_03a:248_0	Pubbaṇhasamayanti dutiyadivase pubbaṇhasamayaṃ. Beluvalaṭṭhikāya mūleti taruṇabeluvarukkhamūle.	248	
PA_atk-s03_03a:248_1	Pabāḷhoti pabāhito. Pavāḷhotipi pāṭho, pavāhitoti attho. Ubhayampi nīhaṭabhāvameva	248	
PA_atk-s03_03a:248_2	dīpeti. Siyā aññathattanti pasādaññathattaṃ vā bhāvaññathattaṃ vā bhaveyya. Kathaṃ?	248	
PA_atk-s03_03a:248_3	“Sammāsambuddhena mayaṃ lahuke kāraṇe paṇāmitā”ti pasādaṃ mandaṃ karontānaṃ pasādaññathattaṃ	248	
PA_atk-s03_03a:248_4	nāma hoti. Saliṅgeneva titthāyatanaṃ pakkamantānaṃ bhāvaññathattaṃ nāma. Siyā vipariṇāmoti	248	
PA_atk-s03_03a:248_5	ettha pana “mayaṃ satthu ajjhāsayaṃ gaṇhituṃ sakkhissāmāti pabbajitā, naṃ gahetuṃ	248	
PA_atk-s03_03a:248_6	asakkontānaṃ kiṃ amhākaṃ pabbajjāyā”ti? Sikkhaṃ paccakkhāya hīnāyāvattanaṃ vipariṇāmoti	248	
PA_atk-s03_03a:248_7	veditabbo. Vacchassāti khīrūpakavacchassa. Aññathattanti milāyanaaññathattaṃ. Khīrūpako	248	
PA_atk-s03_03a:248_8	hi vaccho mātu adassanena khīraṃ alabhanto milāyati kampati pavedhati. Vipariṇāmoti	248	
PA_atk-s03_03a:248_9	maraṇaṃ. So hi khīraṃ alabhamāno khīrapipāsāya sussanto patitvā marati.	248	
PA_atk-s03_03a:249_0	Bījānaṃ taruṇānanti udakena anuggahetabbānaṃ virūḷhabījānaṃ. Aññathattanti milāyanaññathattameva.	249	
PA_atk-s03_03a:249_1	Tāni hi udakaṃ alabhantāni milāyanti. Vipariṇāmoti vināso. Tāni hi udakaṃ alabhantāni	249	
PA_atk-s03_03a:249_2	sukkhitvā vinassanti, palālameva honti. Anuggahitoti āmisānuggahena ceva dhammānuggahena	249	
PA_atk-s03_03a:249_3	ca anuggahito. Anuggaṇheyyanti dvīhipi etehi anuggahehi anuggaṇheyyaṃ. Acirapabbajitā	249	
PA_atk-s03_03a:249_4	hi sāmaṇerā ceva daharabhikkhū ca cīvarādipaccayavekalle vā sati gelaññe vā satthārā	249	
PA_atk-s03_03a:249_5	vā ācariyupajjhāyehi vā āmisānuggahena ananuggahitā kilamantā na sakkonti sajjhāyaṃ	249	
PA_atk-s03_03a:249_6	vā manasikāraṃ vā kātuṃ, dhammānuggahena ananuggahitā uddesena ceva ovādānusāsaniyā	249	
PA_atk-s03_03a:249_7	ca parihāyamānā na sakkonti akusalaṃ parivajjetvā kusalaṃ bhāvetuṃ. Imehi pana dvīhi	249	
PA_atk-s03_03a:249_8	anuggahehi anuggahitā kāyena akilamantā sajjhāyamanasikāre pavattitvā yathānusiṭṭhaṃ	249	
PA_atk-s03_03a:249_9	paṭipajjamānā aparabhāge taṃ anuggahaṃ alabhantāpi teneva purimānuggahena laddhabalā	249	
PA_atk-s03_03a:249_10	sāsane patiṭṭhahanti, tasmā bhagavato evaṃ parivitakko udapādi.	2491	
PA_atk-s03_03a:250_0	Bhagavato purato pāturahosīti satthu cittaṃ ñatvā – “ime bhikkhū bhagavatā paṇāmitā,	250	
PA_atk-s03_03a:250_1	idāni nesaṃ anuggahaṃ kātukāmo evaṃ cintesi, kāraṇaṃ bhagavā cintesi, ahamettha ussāhaṃ	250	
PA_atk-s03_03a:250_2	janessāmī”ti purato pākaṭo ahosi. Santettha bhikkhūti idaṃ so mahābrahmā yathā nāma	250	
PA_atk-s03_03a:250_3	byatto sūdo yadeva ambilaggādīsu rasajātaṃ rañño ruccati, taṃ abhisaṅkhārena sādutaraṃ	250	
PA_atk-s03_03a:250_4	katvā punadivase upanāmeti, evameva attano byattatāya bhagavatā āhaṭaupamaṃyeva evametaṃ	250	
PA_atk-s03_03a:250_5	bhagavātiādivacanehi abhisaṅkharitvā bhagavantaṃ yācanto bhikkhusaṅghassa anuggahakaraṇatthaṃ	250	
PA_atk-s03_03a:250_6	vadati. Tattha abhinandatūti “mama santikaṃ bhikkhusaṅgho āgacchatū”ti. Evamassa	250	
PA_atk-s03_03a:250_7	āgamanaṃ sampiyāyamāno abhinandatu. Abhivadatūti āgatassa ca ovādānusāsaniṃ dadanto abhivadatu.	250	
PA_atk-s03_03a:251_0	Paṭisallānāti ekībhāvā. Iddhābhisaṅkhāraṃ abhisaṅkhāsīti iddhiṃ akāsi. Ekadvīhikāyāti	251	
PA_atk-s03_03a:251_1	ekeko ceva dve dve ca hutvā. Sārajjamānarūpāti ottappamānasabhāvā bhāyamānā. Kasmā	251	
PA_atk-s03_03a:251_2	pana bhagavā tesaṃ tathā upasaṅkamanāya iddhimakāsīti? Hitapatthanāya. Yadi hi te	251	
PA_atk-s03_03a:251_3	vaggavaggā hutvā āgaccheyyuṃ, “bhagavā bhikkhusaṅghaṃ paṇāmetvā araññaṃ paviṭṭho	251	
PA_atk-s03_03a:251_4	ekadivasampi tattha vasituṃ nāsakkhi, vegeneva āgato”ti keḷimpi kareyyuṃ. Atha nesaṃ	251	
PA_atk-s03_03a:251_5	neva buddhagāravaṃ paccupaṭṭhaheyya, na dhammadesanaṃ sampaṭicchituṃ samatthā bhaveyyuṃ.	251	
PA_atk-s03_03a:251_6	Sabhayānaṃ pana sasārajjānaṃ ekadvīhikāya āgacchantānaṃ buddhagāravañceva paccupaṭṭhitaṃ	251	
PA_atk-s03_03a:251_7	bhavissati, dhammadesanañca sampaṭicchituṃ sakkhissantīti cintetvā tesaṃ hitapatthanāya	251	
PA_atk-s03_03a:251_8	tathārūpaṃ iddhiṃ akāsi.	251	
PA_atk-s03_03a:252_0	Nisīdiṃsūti tesu hi sārajjamānarūpesu āgacchantesu eko bhikkhu “mamaṃyeva satthā	252	
PA_atk-s03_03a:252_1	oloketi, maṃyeva maññe niggaṇhitukāmo”ti saṇikaṃ āgantvā vanditvā nisīdi, athañño	252	
PA_atk-s03_03a:252_2	athaññoti evaṃ pañcabhikkhusatāni nisīdiṃsu. Evaṃ nisinnaṃ pana bhikkhusaṅghaṃ sīdantare	252	
PA_atk-s03_03a:252_3	sannisinnaṃ mahāsamuddaṃ viya nivāte padīpaṃ viya ca niccalaṃ disvā satthā cintesi	252	
PA_atk-s03_03a:252_4	– “imesaṃ bhikkhūnaṃ kīdisī dhammadesanā vaṭṭatī”ti? Athassa etadahosi – “ime āhārahetu	252	
PA_atk-s03_03a:252_5	paṇāmitā, piṇḍiyālopadhammadesanāva nesaṃ sappāyā, taṃ dassetvā matthake tiparivaṭṭadesanaṃ	252	
PA_atk-s03_03a:252_6	desessāmi, desanāpariyosāne sabbe arahattaṃ pāpuṇissantī”ti. Atha nesaṃ taṃ dhammadesanaṃ	252	
PA_atk-s03_03a:252_7	desento antamidaṃ, bhikkhavetiādimāha.	252	
PA_atk-s03_03a:253_0	Tattha antanti pacchimaṃ lāmakaṃ. Yadidaṃ piṇḍolyanti yaṃ evaṃ piṇḍapariyesanena	253	
PA_atk-s03_03a:253_1	jīvikaṃ kappentassa jīvitaṃ. Ayaṃ panettha padattho – piṇḍāya ulatīti piṇḍolo, piṇḍolassa	253	
PA_atk-s03_03a:253_2	kammaṃ piṇḍolyaṃ, piṇḍapariyesanena nipphāditajīvitanti attho. Abhisāpoti akkoso.	253	
PA_atk-s03_03a:253_3	Kupitā hi manussā attano paccatthikaṃ “cīvaraṃ nivāsetvā kapālaṃ gahetvā piṇḍaṃ pariyesamāno	253	
PA_atk-s03_03a:253_4	carissatī”ti akkosanti. Atha vā pana “kiṃ tuyhaṃ akātabbaṃ atthi, yo tvaṃ evaṃ balavā	253	
PA_atk-s03_03a:253_5	vīriyasampannopi hirottappaṃ pahāya kapaṇo viya piṇḍolo vicarasi pattapāṇī”ti? Evampi	253	
PA_atk-s03_03a:253_6	akkosantiyeva. Tañca kho etanti evaṃ taṃ abhisāpaṃ samānampi piṇḍolyaṃ. Kulaputtā	253	
PA_atk-s03_03a:253_7	upenti atthavasikāti mama sāsane jātikulaputtā ca ācārakulaputtā ca atthavasikā kāraṇavasikā	253	
PA_atk-s03_03a:253_8	hutvā kāraṇavasaṃ paṭicca upenti.	253	
PA_atk-s03_03a:254_0	Rājābhinītātiādīsu ye rañño santakaṃ khāditvā raññā bandhanāgāre bandhāpitā palāyitvā	254	
PA_atk-s03_03a:254_1	pabbajanti, te rājābhinītā nāma. Te hi raññā bandhanaṃ abhinītattā rājābhinītā nāma.	254	
PA_atk-s03_03a:254_2	Ye pana corehi aṭaviyaṃ gahetvā ekaccesu māriyamānesu ekacce “mayaṃ sāmi tumhehi	254	
PA_atk-s03_03a:254_3	vissaṭṭhā gehaṃ anajjhāvasitvā pabbajissāma, tattha yaṃ yaṃ buddhapūjādipuññaṃ karissāma,	254	
PA_atk-s03_03a:254_4	tato tumhākaṃ pattiṃ dassāmā”ti tehi vissaṭṭhā pabbajanti, te corābhinītā nāma. Tepi	254	
PA_atk-s03_03a:254_5	hi corehi māretabbataṃ abhinītāti corābhinītā nāma. Ye pana iṇaṃ gahetvā paṭidātuṃ	254	
PA_atk-s03_03a:254_6	asakkontā palāyitvā pabbajanti, te iṇaṭṭā nāma, iṇapīḷitāti attho. Iṇaṭṭhātipi pāṭho,	254	
PA_atk-s03_03a:254_7	iṇe ṭhitāti attho. Ye rājacorachātakarogabhayānaṃ aññatarena abhibhūtā upaddutā pabbajanti,	254	
PA_atk-s03_03a:254_8	te bhayaṭṭā nāma, bhayapīḷitāti attho. Bhayaṭṭhātipi pāṭho, bhaye ṭhitāti attho.	254	
PA_atk-s03_03a:254_9	Ājīvikāpakatāti ājīvikāya upaddutā abhibhūtā, puttadāraṃ posetuṃ asakkontāti attho.	254	
PA_atk-s03_03a:254_10	Otiṇṇāmhāti anto anupaviṭṭhā.	2541	
PA_atk-s03_03a:255_0	So ca hoti abhijjhālūti idaṃ so kulaputto “dukkhassa antaṃ karissāmī”tiādivasena	255	
PA_atk-s03_03a:255_1	cittaṃ uppādetvā pabbajito, aparabhāge, taṃ pabbajjaṃ tathārūpaṃ kātuṃ na sakkoti,	255	
PA_atk-s03_03a:255_2	taṃ dassetuṃ vuttaṃ. Tattha abhijjhālūti parabhaṇḍānaṃ abhijjhāyitā. Tibbasārāgoti	255	
PA_atk-s03_03a:255_3	bahalarāgo. Byāpannacittoti pūtibhāvena vipannacitto. Paduṭṭhamanasaṅkappoti tikhiṇasiṅgo	255	
PA_atk-s03_03a:255_4	viya goṇo duṭṭhacitto. Muṭṭhassatīti bhattanikkhittakāko viya naṭṭhassati, idha kataṃ	255	
PA_atk-s03_03a:255_5	ettha nassati. Asampajānoti nippañño. Khandhādiparicchedarahito. Asamāhitoti caṇḍasote	255	
PA_atk-s03_03a:255_6	baddhanāvā viya upacārappanābhāvena asaṇṭhito. Vibbhantacittoti bandhāruḷhamago viya	255	
PA_atk-s03_03a:255_7	santamano. Pākatindriyoti yathā gihī puttadhītaro olokento asaṃvutindriyo hoti, evaṃ asaṃvutindriyo.	255	
PA_atk-s03_03a:256_0	Chavālātanti chavānaṃ daḍḍhaṭṭhāne alātaṃ. Ubhatopadittaṃ majjhe gūthagatanti pamāṇena	256	
PA_atk-s03_03a:256_1	aṭṭhaṅgulamattaṃ dvīsu ṭhānesu ādittaṃ majjhe gūthamakkhitaṃ. Neva gāmeti sace hi	256	
PA_atk-s03_03a:256_2	taṃ yuganaṅgalagopānasipakkhapāsakādīnaṃ atthāya upanetuṃ sakkā assa, gāme kaṭṭhatthaṃ	256	
PA_atk-s03_03a:256_3	phareyya. Sace khettakuṭiyaṃ kaṭṭhattharamañcakādīnaṃ atthāya upanetuṃ sakkā, araññe	256	
PA_atk-s03_03a:256_4	kaṭṭhatthaṃ phareyya. Yasmā pana ubhayathāpi na sakkā, tasmā evaṃ vuttaṃ. Gihibhogā	256	
PA_atk-s03_03a:256_5	ca parihīnoti yo agāre vasantehi gihīhi dāyajje bhājiyamāne bhogo laddhabbo assa,	256	
PA_atk-s03_03a:256_6	tato ca parihīno. Sāmaññatthañcāti ācariyupajjhāyānaṃ ovāde ṭhatvā pariyattipaṭivedhavasena	256	
PA_atk-s03_03a:256_7	pattabbaṃ sāmaññatthañca. Imañca pana upamaṃ satthā na dussīlassa vasena āhari, parisuddhasīlassa	256	
PA_atk-s03_03a:256_8	pana alasassa abhijjhādīhi dosehi upahatassa puggalassa imaṃ upamaṃ āhari.	256	
PA_atk-s03_03a:257_0	Tayome, bhikkhaveti kasmā āraddhaṃ? Imassa puggalassa chavālātasadisabhāvo neva mātāpitūhi	257	
PA_atk-s03_03a:257_1	kato, na ācariyupajjhāyehi, imehi pana pāpavitakkehi katoti dassanatthaṃ āraddhaṃ.	257	
PA_atk-s03_03a:257_2	Animittaṃ vā samādhinti vipassanāsamādhiṃ. So hi niccanimittādīnaṃ samugghātanena	257	
PA_atk-s03_03a:257_3	animittoti vuccati. Ettha ca cattāro satipaṭṭhānā missakā, animittasamādhi pubbabhāgo.	257	
PA_atk-s03_03a:257_4	Animittasamādhi vā missako, satipaṭṭhānā pubbabhāgāti veditabbā.	257	
PA_atk-s03_03a:258_0	Dvemā, bhikkhave, diṭṭhiyoti idaṃ pana na kevalaṃ animittasamādhibhāvanā imesaṃyeva	258	
PA_atk-s03_03a:258_1	tiṇṇaṃ mahāvitakkānaṃ pahānāya saṃvattati, sassatucchedadiṭṭhīnampi pana samugghātaṃ	258	
PA_atk-s03_03a:258_2	karotīti dassanatthaṃ vuttaṃ. Na vajjavā assanti niddoso bhaveyyaṃ. Sesamettha uttānameva.	258	
PA_atk-s03_03a:258_3	Iti bhagavā imasmimpi sutte desanaṃ tīhi bhavehi vinivattetvā arahattena kūṭaṃ gaṇhi.	258	
PA_atk-s03_03a:258_4	Desanāvasāne pañcasatā bhikkhū saha paṭisambhidāhi arahattaṃ pāpuṇiṃsūti. Aṭṭhamaṃ.	258	
PA_atk-s03_03a:259	9. Pālileyyasuttavaṇṇanā	25	
PA_atk-s03_03a:260_0	81. Navame cārikaṃ pakkāmīti kosambikānaṃ bhikkhūnaṃ kalahakāle satthā ekadivasaṃ	260	
PA_atk-s03_03a:260_1	dīghītissa kosalarañño vatthuṃ āharitvā “na hi verena verāni, sammantīdha kudācana”ntiādīhi	260	
PA_atk-s03_03a:260_2	gāthāhi ovadati. Taṃdivasaṃ tesaṃ kalahaṃ karontānaṃyeva ratti vibhātā. Dutiyadivasepi	260	
PA_atk-s03_03a:260_3	bhagavā tameva vatthuṃ kathesi. Taṃdivasampi tesaṃ kalahaṃ karontānaṃyeva ratti vibhātā.	260	
PA_atk-s03_03a:260_4	Tatiyadivasepi bhagavā tameva vatthuṃ kathesi. Atha naṃ aññataro bhikkhu evamāha	260	
PA_atk-s03_03a:260_5	– “appossukko, bhante, bhagavā diṭṭhadhammasukhavihāraṃ anuyutto viharatu, mayametena	260	
PA_atk-s03_03a:260_6	bhaṇḍanena kalahena viggahena vivādena paññāyissāmā”ti. Satthā “pariyādiṇṇarūpacittā	260	
PA_atk-s03_03a:260_7	kho ime moghapurisā, na ime sakkā saññāpetu”nti cintetvā – “kiṃ mayhaṃ imehi, ekacāravāsaṃ	260	
PA_atk-s03_03a:260_8	vasissāmī”ti? So pātova sarīrapaṭijagganaṃ katvā kosambiyaṃ piṇḍāya caritvā kañcipi	260	
PA_atk-s03_03a:260_9	anāmantetvā ekova adutiyo cārikaṃ pakkāmi.	260	
PA_atk-s03_03a:261_0	Yasmiṃ, āvuso, samayeti idaṃ thero yasmāssa ajja bhagavā ekena bhikkhunā saddhiṃ	261	
PA_atk-s03_03a:261_1	pakkamissati, ajja dvīhi, ajja satena, ajja sahassena, ajja ekakovāti sabbo bhagavato	261	
PA_atk-s03_03a:261_2	cāro vidito pākaṭo paccakkho, tasmā āha.	261	
PA_atk-s03_03a:262_0	Anupubbenāti gāmanigamapaṭipāṭiyā piṇḍāya caramāno ekacāravāsaṃ tāva vasamānaṃ bhikkhuṃ	262	
PA_atk-s03_03a:262_1	passitukāmo hutvā bālakaloṇakāragāmaṃ agamāsi. Tattha bhaguttherassa sakalapacchābhattañceva	262	
PA_atk-s03_03a:262_2	tiyāmarattiñca ekacāravāse ānisaṃsaṃ kathetvā punadivase tena pacchāsamaṇena piṇḍāya	262	
PA_atk-s03_03a:262_3	caritvā taṃ tattheva nivattetvā “samaggavāsaṃ vasamāne tayo kulaputte passissāmī”ti	262	
PA_atk-s03_03a:262_4	pācīnavaṃsamigadāyaṃ agamāsi. Tesampi sakalapacchābhattañceva tiyāmarattiñca ekacāravāse	262	
PA_atk-s03_03a:262_5	ānisaṃsaṃ kathetvā te tattheva nivattetvā ekakova pālileyya nagarābhimukho pakkamitvā	262	
PA_atk-s03_03a:262_6	anupubbena pālileyyanagaraṃ sampatto. Tena vuttaṃ – “anupubbena cārikaṃ caramāno	262	
PA_atk-s03_03a:262_7	yena pālileyyakaṃ, tadavasarī”ti.	262	
PA_atk-s03_03a:263_0	Bhaddasālamūleti pālileyyavāsino bhagavato dānaṃ datvā pālileyyato avidūre rakkhitavanasaṇḍo	263	
PA_atk-s03_03a:263_1	nāma atthi, tattha bhagavato paṇṇasālaṃ katvā “ettha vasathā”ti paṭiññaṃ kāretvā	263	
PA_atk-s03_03a:263_2	vāsayiṃsu. Bhaddasālo pana tattheko manāpo laddhako sālarukkho. Bhagavā taṃ nagaraṃ	263	
PA_atk-s03_03a:263_3	upanissāya tasmiṃ vanasaṇḍe paṇṇasālasamīpe tasmiṃ rukkhamūle viharati. Tena vuttaṃ “bhaddasālamūle”ti.	263	
PA_atk-s03_03a:264_0	Evaṃ viharante panettha tathāgate aññataro hatthināgo hatthinīhi hatthipotakādīhi	264	
PA_atk-s03_03a:264_1	gocarabhūmititthogāhanādīsu ubbāḷho yūthe ukkaṇṭhito “kiṃ me imehi hatthīhī”ti? Yūthaṃ	264	
PA_atk-s03_03a:264_2	pahāya manussapathaṃ gacchanto pālileyyakavanasaṇḍe bhagavantaṃ disvā ghaṭasahassena	264	
PA_atk-s03_03a:264_3	nibbāpitasantāpo viya nibbuto hutvā satthu santike aṭṭhāsi. So tato paṭṭhāya satthu	264	
PA_atk-s03_03a:264_4	vattapaṭivattaṃ karonto mukhadhovanaṃ deti, nhānodakaṃ āharati, dantakaṭṭhaṃ deti,	264	
PA_atk-s03_03a:264_5	pariveṇaṃ sammajjati, araññato madhurāni phalāphalāni āharitvā satthuno deti. Satthā paribhogaṃ karoti.	264	
PA_atk-s03_03a:265_0	Ekadivasaṃ satthā rattibhāgasamanantare caṅkamitvā pāsāṇaphalake nisīdi. Hatthīpi	265	
PA_atk-s03_03a:265_1	avidūre ṭhāne aṭṭhāsi. Satthā pacchato oloketvā na kiñci addasa, evaṃ purato ca ubhayapassesu	265	
PA_atk-s03_03a:265_2	ca. Athassa “sukhaṃ vatāhaṃ aññatra tehi bhaṇḍanakārakehi vasāmī”ti cittaṃ uppajji.	265	
PA_atk-s03_03a:265_3	Hatthinopi “mayā nāmitasākhaṃ aññe khādantā natthī”tiādīni cintetvā – “sukhaṃ vata	265	
PA_atk-s03_03a:265_4	ekakova vasāmi, satthu vattaṃ kātuṃ labhāmī”ti cittaṃ uppajji. Satthā attano cittaṃ	265	
PA_atk-s03_03a:265_5	oloketvā – “mama tāva īdisaṃ cittaṃ, kīdisaṃ nu kho hatthissā”ti tassāpi tādisameva	265	
PA_atk-s03_03a:265_6	disvā “sameti no citta”nti imaṃ udānaṃ udānesi –	265	
PA_atk-s03_03a:266	“Etaṃ nāgassa nāgena, īsādantassa hatthino;	26	
PA_atk-s03_03a:267	Sameti cittaṃ cittena, yadeko ramatī vane”ti. ;	26	
PA_atk-s03_03a:268_0	Atha kho sambahulā bhikkhūti atha evaṃ tathāgate tattha viharante pañcasatā disāsu	268	
PA_atk-s03_03a:268_1	vassaṃvutthā bhikkhū. Yenāyasmā ānandoti “satthā kira bhikkhusaṅghaṃ paṇāmetvā araññaṃ	268	
PA_atk-s03_03a:268_2	paviṭṭho”ti attano dhammatāya satthu santikaṃ gantuṃ asakkontā yenāyasmā ānando, tenupasaṅkamiṃsu.	268	
PA_atk-s03_03a:269_0	Anantarā āsavānaṃ khayoti maggānantaraṃ arahattaphalaṃ. Vicayasoti vicayena, tesaṃ	269	
PA_atk-s03_03a:269_1	tesaṃ dhammānaṃ sabhāvavicinanasamatthena ñāṇena paricchinditvāti attho. Dhammoti	269	
PA_atk-s03_03a:269_2	sāsanadhammo. Cattāro satipaṭṭhānātiādi ye ye koṭṭhāse paricchinditvā dhammo desito,	269	
PA_atk-s03_03a:269_3	tesaṃ pakāsanatthāya vuttaṃ. Samanupassanāti diṭṭhisamanupassanā. Saṅkhāro soti diṭṭhisaṅkhāro	269	
PA_atk-s03_03a:269_4	so. Tatojo so saṅkhāroti tato taṇhāto so saṅkhāro jāto. Taṇhāsampayuttesu cittesupi	269	
PA_atk-s03_03a:269_5	catūsu cittesu esa jāyati. Sāpi taṇhāti sā diṭṭhisaṅkhārassa paccayabhūtā taṇhā.	269	
PA_atk-s03_03a:269_6	Sāpi vedanāti sā taṇhāya paccayabhūtā vedanā. Sopi phassoti so vedanāya paccayo avijjāsamphasso.	269	
PA_atk-s03_03a:269_7	Sāpi avijjāti sā phassasampayuttā avijjā.	269	
PA_atk-s03_03a:270_0	No cassaṃ, no ca me siyāti sace ahaṃ na bhaveyyaṃ, mama parikkhāropi na bhaveyya.	270	
PA_atk-s03_03a:270_1	Nābhavissaṃ, na me bhavissatīti sace pana āyatimpi ahaṃ na bhavissāmi, evaṃ mama	270	
PA_atk-s03_03a:270_2	parikkhāropi na bhavissati. Ettake ṭhāne bhagavā tena bhikkhunā gahitagahitadiṭṭhiṃ	270	
PA_atk-s03_03a:270_3	vissajjāpento āgato puggalajjhāsayenapi desanāvilāsenapi. Tatojo so saṅkhāroti taṇhāsampayuttacitte	270	
PA_atk-s03_03a:270_4	vicikicchāva natthi, kathaṃ vicikicchāsaṅkhāro taṇhāto jāyatīti? Appahīnattā. Yassa	270	
PA_atk-s03_03a:270_5	hi taṇhāya appahīnāya so uppajjati, taṃ sandhāyetaṃ vuttaṃ. Diṭṭhiyāpi eseva nayo	270	
PA_atk-s03_03a:270_6	labbhatiyeva catūsu hi cittuppādesu sampayuttadiṭṭhi nāma natthi. Yasmā pana taṇhāya	270	
PA_atk-s03_03a:270_7	appahīnattā sā uppajjati, tasmā taṃ sandhāya tatrāpi ayamattho yujjati. Iti imasmiṃ	270	
PA_atk-s03_03a:270_8	sutte tevīsatiyā ṭhānesu arahattaṃ pāpetvā vipassanā kathitā. Navamaṃ.	270	
PA_atk-s03_03a:271	10. Puṇṇamasuttavaṇṇanā	27	
PA_atk-s03_03a:272_0	82. Dasame tadahuposathetiādi pavāraṇasutte vitthāritameva. Kiñcideva desanti kiñci	272	
PA_atk-s03_03a:272_1	kāraṇaṃ. Sake āsane nisīditvā puccha yadākaṅkhasīti kasmā evamāha? So kira bhikkhu	272	
PA_atk-s03_03a:272_2	pañcasatabhikkhuparivāro. Ācariye pana ṭhitake pucchante sace te bhikkhū nisīdanti,	272	
PA_atk-s03_03a:272_3	satthari gāravaṃ kataṃ hoti, ācariye agāravaṃ. Sace uṭṭhahanti, ācariye gāravaṃ kataṃ	272	
PA_atk-s03_03a:272_4	hoti, satthari agāravaṃ. Iti nesaṃ cittaṃ anekaggaṃ bhavissati, desanaṃ sampaṭicchituṃ	272	
PA_atk-s03_03a:272_5	na sakkhissanti. Tasmiṃ pana nisīditvā pucchante tesaṃ cittaṃ ekaggaṃ bhavissati,	272	
PA_atk-s03_03a:272_6	desanaṃ sampaṭicchituṃ sakkhissantīti ñatvā bhagavā evamāha. Ime nu kho, bhanteti	272	
PA_atk-s03_03a:272_7	ayaṃ thero pañcannaṃ bhikkhusatānaṃ ācariyo, pañcakkhandhamattampi nappajānātīti	272	
PA_atk-s03_03a:272_8	na vattabbo. Pañhaṃ pucchantena pana “ime pañcupādānakkhandhā, na aññe”ti evaṃ jānantena	272	
PA_atk-s03_03a:272_9	viya hutvā pucchituṃ na vaṭṭati, tasmā ajānanto viya pucchati. Tepi cassa antevāsikā	272	
PA_atk-s03_03a:272_10	“amhākaṃ ācariyo ‘ahaṃ jānāmī’ti na katheti, sabbaññutaññāṇena pana saddhiṃ saṃsanditvāva	2721	
PA_atk-s03_03a:272_11	kathetī”ti sotabbaṃ saddhātabbaṃ maññissantītipi ajānanto viya pucchati.	2721	
PA_atk-s03_03a:273_0	Chandamūlakāti taṇhāchandamūlakā. Na kho bhikkhu taññeva upādānaṃ te pañcupādānakkhandhāti	273	
PA_atk-s03_03a:273_1	yasmā chandarāgamattaṃ pañcakkhandhā na hoti, tasmā idaṃ vuttaṃ. Yasmā pana sahajātato	273	
PA_atk-s03_03a:273_2	vā ārammaṇato vā khandhe muñcitvā upādānaṃ natthi, tasmā nāpi aññatra pañcahi upādānakkhandhehi	273	
PA_atk-s03_03a:273_3	upādānanti vuttaṃ. Taṇhāsampayuttasmiñhi citte vattamāne taṃcittasamuṭṭhānarūpaṃ	273	
PA_atk-s03_03a:273_4	rūpakkhandho, ṭhapetvā taṃ taṇhaṃ sesā arūpadhammā cattāro khandhāti sahajātatopi	273	
PA_atk-s03_03a:273_5	khandhe muñcitvā upādānaṃ natthi. Upādānassa pana rūpādīsu aññataraṃ ārammaṇaṃ katvā	273	
PA_atk-s03_03a:273_6	uppajjanato ārammaṇatopi pañcakkhandhe muñcitvā upādānaṃ natthi. Chandarāgavemattatāti	273	
PA_atk-s03_03a:273_7	chandarāganānattaṃ. Evaṃ kho bhikkhūti evaṃ rūpārammaṇassa chandarāgassa vedanādīsu	273	
PA_atk-s03_03a:273_8	aññataraṃ ārammaṇaṃ akaraṇato siyā chandarāgavemattatā. Khandhādhivacananti khandhāti	273	
PA_atk-s03_03a:273_9	ayaṃ paññatti. Ayaṃ pana anusandhi na ghaṭiyati, kiñcāpi na ghaṭiyati, sānusandhikāva	273	
PA_atk-s03_03a:273_10	pucchā, sānusandhikaṃ vissajjanaṃ. Ayañhi thero tesaṃ tesaṃ bhikkhūnaṃ ajjhāsayena	2731	
PA_atk-s03_03a:273_11	pucchati, satthāpi tesaṃ tesaṃ ajjhāsayeneva vissajjeti. Sesaṃ sabbattha uttānameva. Dasamaṃ.	2731	
PA_atk-s03_03a:274	Imassa ca pana vaggassa ekekasmiṃ sutte pañcasatā pañcasatā bhikkhū arahattaṃ pattāti.	27	
PA_atk-s03_03a:275	Khajjanīyavaggo aṭṭhamo.	27	
PA_atk-s03_03a:276	9. Theravaggo	27	
PA_atk-s03_03a:277	1. Ānandasuttavaṇṇanā	27	
PA_atk-s03_03a:278_0	83. Theravaggassa paṭhame mantāṇiputtoti, mantāṇiyā nāma brāhmaṇiyā putto. Upādāyāti	278	
PA_atk-s03_03a:278_1	āgamma ārabbha sandhāya paṭicca. Asmīti hotīti asmīti evaṃ pavattaṃ taṇhāmānadiṭṭhipapañcattayaṃ	278	
PA_atk-s03_03a:278_2	hoti. Daharoti taruṇo. Yuvāti yobbanena samannāgato. Maṇḍanakajātikoti maṇḍanakasabhāvo	278	
PA_atk-s03_03a:278_3	maṇḍanakasīlo. Mukhanimittanti mukhapaṭibimbaṃ. Tañhi parisuddhaṃ ādāsamaṇḍalaṃ paṭicca	278	
PA_atk-s03_03a:278_4	paññāyati. Kiṃ pana taṃ olokayato sakamukhaṃ paññāyati, paramukhanti? Yadi sakaṃ	278	
PA_atk-s03_03a:278_5	bhaveyya, parammukhaṃ hutvā paññāyeyya, atha parassa bhaveyya, vaṇṇādīhi asadisaṃ	278	
PA_atk-s03_03a:278_6	hutvā paññāyeyya. Tasmā na taṃ attano, na parassa, ādāsaṃ pana nissāya nibhāsarūpaṃ	278	
PA_atk-s03_03a:278_7	nāma taṃ paññāyatīti vadanti. Atha yaṃ udake paññāyati, taṃ kena kāraṇenāti? Mahābhūtānaṃ	278	
PA_atk-s03_03a:278_8	visuddhatāya. Dhammo me abhisamitoti mayā ñāṇena catusaccadhammo abhisamāgato, sotāpannosmi	278	
PA_atk-s03_03a:278_9	jātoti kathesi. Paṭhamaṃ.	278	
PA_atk-s03_03a:279	2. Tissasuttavaṇṇanā	27	
PA_atk-s03_03a:280_0	84. Dutiye madhurakajāto viyāti sañjātagarubhāvo viya akammañño. Disāpi meti ayaṃ	280	
PA_atk-s03_03a:280_1	puratthimā ayaṃ dakkhiṇāti evaṃ disāpi mayhaṃ na pakkhāyanti, na pākaṭā hontīti vadati.	280	
PA_atk-s03_03a:280_2	Dhammāpi maṃ na paṭibhantīti pariyattidhammāpi mayhaṃ na upaṭṭhahanti, uggahitaṃ	280	
PA_atk-s03_03a:280_3	sajjhāyitaṃ na dissatīti vadati. Vicikicchāti no mahāvicikicchā. Na hi tassa “sāsanaṃ	280	
PA_atk-s03_03a:280_4	niyyānikaṃ nu kho, na nu kho”ti vimati uppajjati. Evaṃ panassa hoti “sakkhissāmi	280	
PA_atk-s03_03a:280_5	nu kho samaṇadhammaṃ kātuṃ, udāhu pattacīvaradhāraṇamattameva karissāmī”ti.	280	
PA_atk-s03_03a:281_0	Kāmānametaṃ adhivacananti yathā hi ninnaṃ pallalaṃ olokentassa dassanarāmaṇeyyakamattaṃ	281	
PA_atk-s03_03a:281_1	atthi, yo panettha otarati, taṃ caṇḍamīnākulatāya ākaḍḍhitvā anayabyasanaṃ pāpeti,	281	
PA_atk-s03_03a:281_2	evamevaṃ pañcasu kāmaguṇesu cakkhudvārādīnaṃ ārammaṇe rāmaṇeyyakamattaṃ atthi, yo	281	
PA_atk-s03_03a:281_3	panettha gedhaṃ āpajjati, taṃ ākaḍḍhitvā nirayādīsu eva pakkhipanti. Appassādā hi	281	
PA_atk-s03_03a:281_4	kāmā bahudukkhā bahupāyāsā, ādīnavo ettha bhiyyoti imaṃ atthavasaṃ paṭicca “kāmānametaṃ	281	
PA_atk-s03_03a:281_5	adhivacana”nti vuttaṃ. Ahamanuggahenāti ahaṃ dhammāmisānuggahehi anuggaṇhāmi. Abhinandīti	281	
PA_atk-s03_03a:281_6	sampaṭicchi. Na kevalañca abhinandi, imaṃ pana satthu santikā assāsaṃ labhitvā ghaṭento	281	
PA_atk-s03_03a:281_7	vāyamanto katipāhena arahatte patiṭṭhāsi. Dutiyaṃ.	281	
PA_atk-s03_03a:282	3. Yamakasuttavaṇṇanā	28	
PA_atk-s03_03a:283_0	85. Tatiye diṭṭhigatanti sace hissa evaṃ bhaveyya “saṅkhārā uppajjanti ceva nirujjhanti	283	
PA_atk-s03_03a:283_1	ca, saṅkhārappavattameva appavattaṃ hotī”ti, diṭṭhigataṃ nāma na bhaveyya, sāsanāvacarikaṃ	283	
PA_atk-s03_03a:283_2	ñāṇaṃ bhaveyya. Yasmā panassa “satto ucchijjati vinassatī”ti ahosi, tasmā diṭṭhigataṃ	283	
PA_atk-s03_03a:283_3	nāma jātaṃ. Thāmasā parāmāsāti diṭṭhithāmena ceva diṭṭhiparāmāsena ca.	283	
PA_atk-s03_03a:284_0	Yenāyasmā sāriputtoti yathā nāma paccante kupite taṃ vūpasametuṃ asakkontā rājapurisā	284	
PA_atk-s03_03a:284_1	senāpatissa vā rañño vā santikaṃ gacchanti, evaṃ diṭṭhigatavasena tasmiṃ there kupite	284	
PA_atk-s03_03a:284_2	taṃ vūpasametuṃ asakkontā te bhikkhū yena dhammarājassa dhammasenāpati āyasmā sāriputto,	284	
PA_atk-s03_03a:284_3	tenupasaṅkamiṃsu. Evaṃbyākhoti tesaṃ bhikkhūnaṃ santike viya therassa sammukhā paggayha	284	
PA_atk-s03_03a:284_4	vattuṃ asakkonto olambantena hadayena “evaṃbyākho”ti āha. Taṃ kiṃ maññasi, āvusoti?	284	
PA_atk-s03_03a:284_5	Idaṃ thero tassa vacanaṃ sutvā, “nāyaṃ attano laddhiyaṃ dosaṃ passati, dhammadesanāya	284	
PA_atk-s03_03a:284_6	assa taṃ pākaṭaṃ karissāmī”ti cintetvā tiparivaṭṭaṃ desanaṃ desetuṃ ārabhi.	284	
PA_atk-s03_03a:285_0	Taṃ kiṃ maññasi, āvuso yamaka, rūpaṃ tathāgatoti idaṃ kasmā āraddhaṃ? Anuyogavattaṃ	285	
PA_atk-s03_03a:285_1	dāpanatthaṃ. Tiparivaṭṭadesanāvasānasmiñhi thero sotāpanno jāto. Atha naṃ anuyogavattaṃ	285	
PA_atk-s03_03a:285_2	dāpetuṃ “taṃ kiṃ maññasī”tiādimāha? Tathāgatoti satto. Rūpaṃ vedanā saññā saṅkhārā	285	
PA_atk-s03_03a:285_3	viññāṇanti ime pañcakkhandhe sampiṇḍetvā “tathāgato”ti samanupassasīti pucchati.	285	
PA_atk-s03_03a:285_4	Ettha ca te, āvusoti idaṃ therassa anuyoge bhummaṃ. Idaṃ vuttaṃ hoti – ettha ca te	285	
PA_atk-s03_03a:285_5	ettake ṭhāne diṭṭheva dhamme saccato thirato satte anupalabbhiyamāneti. Sace taṃ,	285	
PA_atk-s03_03a:285_6	āvusoti idametaṃ aññaṃ byākarāpetukāmo pucchati. Yaṃ dukkhaṃ taṃ niruddhanti yaṃ	285	
PA_atk-s03_03a:285_7	dukkhaṃ, tadeva niruddhaṃ, añño satto nirujjhanako nāma natthi, evaṃ byākareyyanti attho.	285	
PA_atk-s03_03a:286_0	Etasseva atthassāti etassa paṭhamamaggassa. Bhiyyosomattāya ñāṇāyāti atirekappamāṇassa	286	
PA_atk-s03_03a:286_1	ñāṇassa atthāya, sahavipassanakānaṃ upari ca tiṇṇaṃ maggānaṃ āvibhāvatthāyāti attho.	286	
PA_atk-s03_03a:286_2	Ārakkhasampannoti antoārakkhena ceva bahiārakkhena ca samannāgato. Ayogakkhemakāmoti	286	
PA_atk-s03_03a:286_3	catūhi yogehi khemabhāvaṃ anicchanto. Pasayhāti pasayhitvā abhibhavitvā. Anupakhajjāti anupavisitvā.	286	
PA_atk-s03_03a:287_0	Pubbuṭṭhāyītiādīsu dūratova āgacchantaṃ disvā āsanato paṭhamataraṃ vuṭṭhātīti pubbuṭṭhāyī.	287	
PA_atk-s03_03a:287_1	Tassa āsanaṃ datvā tasmiṃ nisinne pacchā nipatati nisīdatīti, pacchānipātī. Pātova	287	
PA_atk-s03_03a:287_2	vuṭṭhāya “ettakā kasituṃ gacchatha, ettakā vapitu”nti vā sabbapaṭhamaṃ vuṭṭhātīti	287	
PA_atk-s03_03a:287_3	pubbuṭṭhāyī. Sāyaṃ sabbesu attano attano vasanaṭṭhānaṃ gatesu gehassa samantato ārakkhaṃ	287	
PA_atk-s03_03a:287_4	saṃvidhāya dvārāni thaketvā sabbapacchā nipajjanatopi pacchānipātī. “Kiṃ karomi,	287	
PA_atk-s03_03a:287_5	ayyaputta? Kiṃ karomi ayyaputtā”ti? Mukhaṃ olokento kiṃkāraṃ paṭisāvetīti kiṃkārapaṭissāvī.	287	
PA_atk-s03_03a:287_6	Manāpaṃ caratīti manāpacārī. Piyaṃ vadatīti piyavādī. Mittatopi naṃ saddaheyyāti	287	
PA_atk-s03_03a:287_7	mitto me ayanti saddaheyya. Vissāsaṃ āpajjeyyāti ekato pānabhojanādiṃ karonto vissāsiko	287	
PA_atk-s03_03a:287_8	bhaveyya. Saṃvissatthoti suṭṭhu vissattho.	287	
PA_atk-s03_03a:288_0	Evameva khoti ettha idaṃ opammasaṃsandanaṃ – bālagahapatiputto viya hi vaṭṭasannissitakāle	288	
PA_atk-s03_03a:288_1	assutavā puthujjano, vadhakapaccāmitto viya abaladubbalā pañcakkhandhā, vadhakapaccāmittassa	288	
PA_atk-s03_03a:288_2	“bālagahapatiputtaṃ upaṭṭhahissāmī”ti upagatakālo viya paṭisandhikkhaṇe upagatā pañcakkhandhā,	288	
PA_atk-s03_03a:288_3	tassa hi “na me ayaṃ sahāyo, vadhakapaccatthiko aya”nti ajānanakālo viya vaṭṭanissitaputhujjanassa	288	
PA_atk-s03_03a:288_4	pañcakkhandhe “na ime mayha”nti agahetvā “mama rūpaṃ, mama vedanā, mama saññā, mama	288	
PA_atk-s03_03a:288_5	saṅkhārā, mama viññāṇa”nti gahitakālo, vadhakapaccatthikassa “mitto me aya”nti gahetvā	288	
PA_atk-s03_03a:288_6	sakkārakaraṇakālo viya “mama ime”ti gahetvā pañcannaṃ khandhānaṃ nhāpanabhojanādīhi	288	
PA_atk-s03_03a:288_7	sakkārakaraṇakālo, “ativissattho me aya”nti ñatvā sakkāraṃ karontasseva asinā sīsacchindanaṃ	288	
PA_atk-s03_03a:288_8	viya vissatthassa bālaputhujjanassa tikhiṇehi bhijjamānehi khandhehi jīvitapariyādānaṃ veditabbaṃ.	288	
PA_atk-s03_03a:289_0	Upetīti upagacchati. Upādiyatīti gaṇhāti. Adhiṭṭhātīti adhitiṭṭhati. Attā meti ayaṃ	289	
PA_atk-s03_03a:289_1	me attāti. Sutavā ca kho, āvuso, ariyasāvakoti yathā pana paṇḍito gahapatiputto evaṃ	289	
PA_atk-s03_03a:289_2	upagataṃ paccatthikaṃ “paccatthiko me aya”nti ñatvā appamatto tāni tāni kammāni kāretvā	289	
PA_atk-s03_03a:289_3	anatthaṃ pariharati, atthaṃ pāpuṇāti, evaṃ sutavā ariyasāvakopi “na rūpaṃ attato	289	
PA_atk-s03_03a:289_4	samanupassatī”tiādinā nayena pañcakkhandhe ahanti vā mamanti vā agahetvā, “paccatthikā	289	
PA_atk-s03_03a:289_5	me ete”ti ñatvā rūpasattakaarūpasattakādivasena vipassanāya yojetvāva tatonidānaṃ	289	
PA_atk-s03_03a:289_6	dukkhaṃ parivajjetvā aggaphalaṃ arahattaṃ pāpuṇāti. Sesamettha uttānameva. Tatiyaṃ.	289	
PA_atk-s03_03a:290	4. Anurādhasuttavaṇṇanā	29	
PA_atk-s03_03a:291_0	86. Catutthe araññakuṭikāyanti tasseva vihārassa paccante paṇṇasālāyaṃ. Taṃ tathāgatoti	291	
PA_atk-s03_03a:291_1	tumhākaṃ satthā tathāgato taṃ sattaṃ tathāgataṃ. Aññatra imehīti tassa kira evaṃ	291	
PA_atk-s03_03a:291_2	ahosi “ime sāsanassa paṭipakkhā paṭivilomā, yathā ime bhaṇanti, na evaṃ satthā paññāpessati,	291	
PA_atk-s03_03a:291_3	aññathā paññāpessatī”ti. Tasmā evamāha. Evaṃ vutte te aññatitthiyāti evaṃ therena	291	
PA_atk-s03_03a:291_4	attano ca paresañca samayaṃ ajānitvā vutte ekadesena sāsanasamayaṃ jānantā therassa	291	
PA_atk-s03_03a:291_5	vāde dosaṃ dātukāmā te aññatitthiyā paribbājakā āyasmantaṃ anurādhaṃ etadavocuṃ.	291	
PA_atk-s03_03a:292_0	Taṃ kiṃ maññasi anurādhāti satthā tassa kathaṃ sutvā cintesi – “ayaṃ bhikkhu attano	292	
PA_atk-s03_03a:292_1	laddhiyaṃ dosaṃ na jānāti, kārako panesa yuttayogo, dhammadesanāya eva naṃ jānāpessāmī”ti	292	
PA_atk-s03_03a:292_2	tiparivaṭṭaṃ desanaṃ desetukāmo “taṃ kiṃ maññasi, anurādhā”tiādimāha. Athassa tāya	292	
PA_atk-s03_03a:292_3	desanāya arahattappattassa anuyogavattaṃ āropento taṃ kiṃ maññasi, anurādha? Rūpaṃ	292	
PA_atk-s03_03a:292_4	tathāgatotiādimāha. Dukkhañceva paññapemi, dukkhassa ca nirodhanti vaṭṭadukkhañceva	292	
PA_atk-s03_03a:292_5	vaṭṭadukkhassa ca nirodhaṃ nibbānaṃ paññapemi. Dukkhanti vā vacanena dukkhasaccaṃ	292	
PA_atk-s03_03a:292_6	gahitaṃ. Tasmiṃ gahite samudayasaccaṃ gahitameva hoti, tassa mūlattā. Nirodhanti	292	
PA_atk-s03_03a:292_7	vacanena nirodhasaccaṃ gahitaṃ. Tasmiṃ gahite maggasaccaṃ gahitameva hoti tassa upāyattā.	292	
PA_atk-s03_03a:292_8	Iti pubbe cāhaṃ, anurādha, etarahi ca catusaccameva paññapemīti dasseti. Evaṃ imasmiṃ	292	
PA_atk-s03_03a:292_9	sutte vaṭṭavivaṭṭameva kathitaṃ. Catutthaṃ.	292	
PA_atk-s03_03a:293	5. Vakkalisuttavaṇṇanā	29	
PA_atk-s03_03a:294_0	87. Pañcame kumbhakāranivesaneti kumbhakārasālāyaṃ. Thero kira vutthavasso pavāretvā	294	
PA_atk-s03_03a:294_1	bhagavantaṃ dassanāya āgacchati. Tassa nagaramajjhe mahāābādho uppajji, pādā na vahanti.	294	
PA_atk-s03_03a:294_2	Atha naṃ mañcakasivikāya kumbhakārasālaṃ āhariṃsu. Sā ca sālā tesaṃ kammasālā, na	294	
PA_atk-s03_03a:294_3	nivesanasālā. Taṃ sandhāya vuttaṃ “kumbhakāranivesane viharatī”ti. Bāḷhagilānoti	294	
PA_atk-s03_03a:294_4	adhimattagilāno. Samadhosīti samantato adhosi, calanākārena apacitiṃ dassesi. Vattaṃ	294	
PA_atk-s03_03a:294_5	kiretaṃ bāḷhagilānenapi buḍḍhataraṃ disvā uṭṭhānākārena apaciti dassetabbā. Tena	294	
PA_atk-s03_03a:294_6	pana “mā cali mā calī”ti vattabbo. Santimāni āsanānīti buddhakālasmiñhi ekassapi	294	
PA_atk-s03_03a:294_7	bhikkhuno vasanaṭṭhāne “sace satthā āgacchissati, idha nisīdissatī”ti āsanaṃ paññattameva	294	
PA_atk-s03_03a:294_8	hoti antamaso phalakamattampi paṇṇasanthāramattampi. Khamanīyaṃ yāpanīyanti kacci	294	
PA_atk-s03_03a:294_9	dukkhaṃ khamituṃ iriyāpathaṃ vā yāpetuṃ sakkāti pucchati. Paṭikkamantīti nivattanti.	294	
PA_atk-s03_03a:294_10	Abhikkamantīti adhigacchanti. Paṭikkamosānanti paṭikkamo etāsaṃ. Sīlato na upavadatīti	2941	
PA_atk-s03_03a:294_11	sīlaṃ ārabbha sīlabhāvena na upavadati. Cirapaṭikāhanti cirapaṭiko ahaṃ, cirato paṭṭhāya	2941	
PA_atk-s03_03a:294_12	ahanti attho. Pūtikāyenāti attano suvaṇṇavaṇṇampi kāyaṃ bhagavā dhuvapaggharaṇaṭṭhena	2941	
PA_atk-s03_03a:294_13	evamāha. Yo kho, vakkali, dhammanti idha bhagavā “dhammakāyo kho, mahārāja, tathāgato”ti	2941	
PA_atk-s03_03a:294_14	vuttaṃ dhammakāyataṃ dasseti. Navavidho hi lokuttaradhammo tathāgatassa kāyo nāma.	2941	
PA_atk-s03_03a:295_0	Idāni therassa tiparivaṭṭadhammadesanaṃ ārabhanto taṃ kiṃ maññasītiādimāha. Kāḷasilāti	295	
PA_atk-s03_03a:295_1	kāḷasilāvihāro. Vimokkhāyāti maggavimokkhatthāya. Suvimutto vimuccissatīti arahattaphalavimuttiyā	295	
PA_atk-s03_03a:295_2	vimutto hutvā vimuccissati. Tā kira devatā “yena nīhārena iminā vipassanā āraddhā,	295	
PA_atk-s03_03a:295_3	anantarāyena arahattaṃ pāpuṇissatī”ti ñatvā evamāhaṃsu. Apāpakanti alāmakaṃ. Satthaṃ	295	
PA_atk-s03_03a:295_4	āharesīti thero kira adhimāniko ahosi. So samādhivipassanāhi vikkhambhitānaṃ kilesānaṃ	295	
PA_atk-s03_03a:295_5	samudācāraṃ apassanto “khīṇāsavomhī”ti saññī hutvā “kiṃ me iminā dukkhena jīvitena?	295	
PA_atk-s03_03a:295_6	Satthaṃ āharitvā marissāmī”ti tikhiṇena satthena kaṇṭhanāḷaṃ chindi. Athassa dukkhā	295	
PA_atk-s03_03a:295_7	vedanā uppajji. So tasmiṃ khaṇe attano puthujjanabhāvaṃ ñatvā avissaṭṭhakammaṭṭhānattā	295	
PA_atk-s03_03a:295_8	sīghaṃ mūlakammaṭṭhānaṃ ādāya sammasanto arahattaṃ pāpuṇitvāva kālamakāsi. Paccavekkhaṇā	295	
PA_atk-s03_03a:295_9	panassa ca kathaṃ ahosīti? Khīṇāsavassa ekūnavīsati paccavekkhaṇā na sabbāva avassaṃ	295	
PA_atk-s03_03a:295_10	laddhabbā, tikhiṇenāpi pana asinā sīse chijjante ekaṃ dve ñāṇāni avassaṃ uppajjanti.	2951	
PA_atk-s03_03a:296_0	Vivattakkhandhanti parivattakkhandhaṃ. Semānanti sayamānaṃ. Thero kira uttānako nipanno	296	
PA_atk-s03_03a:296_1	satthaṃ āhari. Tassa sarīraṃ yathāṭhitameva ahosi. Sīsaṃ pana dakkhiṇapassena parivattitvā	296	
PA_atk-s03_03a:296_2	aṭṭhāsi. Ariyasāvakā hi yebhuyyena dakkhiṇapasseneva kālaṃ karonti. Tenassa sarīraṃ	296	
PA_atk-s03_03a:296_3	yathāṭhitaṃyeva ahosi. Sīsaṃ pana dakkhiṇapassena parivattitvā ṭhitaṃ. Taṃ sandhāya	296	
PA_atk-s03_03a:296_4	vivattakkhandho nāma jātotipi vadanti. Dhūmāyitattanti dhūmāyanabhāvaṃ. Timirāyitattanti	296	
PA_atk-s03_03a:296_5	timirāyanabhāvaṃ. Dhūmavalāhakaṃ viya timiravalāhakaṃ viya cāti attho. Pañcamaṃ.	296	
PA_atk-s03_03a:297	6. Assajisuttavaṇṇanā	29	
PA_atk-s03_03a:298_0	88. Chaṭṭhe kassapakārāmeti kassapaseṭṭhinā kārite ārāme. Kāyasaṅkhāreti assāsapassāse.	298	
PA_atk-s03_03a:298_1	So hi te catutthajjhānena passambhitvā passambhitvā vihāsi. Evaṃ hotīti idāni taṃ	298	
PA_atk-s03_03a:298_2	samādhiṃ appaṭilabhantassa evaṃ hoti. No cassāhaṃ parihāyāmīti kacci nu kho ahaṃ	298	
PA_atk-s03_03a:298_3	sāsanato na parihāyāmi? Tassa kira ābādhadosena appitappitā samāpatti parihāyi, tasmā	298	
PA_atk-s03_03a:298_4	evaṃ cintesi. Samādhisārakā samādhisāmaññāti samādhiṃyeva sārañca sāmaññañca maññanti.	298	
PA_atk-s03_03a:298_5	Mayhaṃ pana sāsane na etaṃ sāraṃ, vipassanāmaggaphalāni sāraṃ. So tvaṃ samādhito	298	
PA_atk-s03_03a:298_6	parihāyanto kasmā cintesi “sāsanato parihāyāmī”ti. Evaṃ theraṃ assāsetvā idānissa	298	
PA_atk-s03_03a:298_7	tiparivaṭṭaṃ dhammadesanaṃ ārabhanto taṃ kiṃ maññasītiādimāha. Athassa tiparivaṭṭadesanāvasāne	298	
PA_atk-s03_03a:298_8	arahattaṃ pattassa satatavihāraṃ dassento so sukhaṃ ce vedanaṃ vedayatītiādimāha.	298	
PA_atk-s03_03a:298_9	Tattha anabhinanditāti pajānātīti sukhavedanāya tāva abhinandanā hotu, dukkhavedanāya	298	
PA_atk-s03_03a:298_10	kathaṃ hotīti? Dukkhaṃ patvā sukhaṃ pattheti, yadaggena sukhaṃ pattheti, tadaggena	2981	
PA_atk-s03_03a:298_11	dukkhaṃ patthetiyeva. Sukhavipariṇāmena hi dukkhaṃ āgatameva hotīti evaṃ dukkhe abhinandanā	2981	
PA_atk-s03_03a:298_12	veditabbā. Sesaṃ pubbe vuttanayamevāti. Chaṭṭhaṃ.	2981	
PA_atk-s03_03a:299	7. Khemakasuttavaṇṇanā	29	
PA_atk-s03_03a:300_0	89. Sattame attaniyanti attano parikkhārajātaṃ. Asmīti adhigatanti asmīti evaṃ pavattā	300	
PA_atk-s03_03a:300_1	taṇhāmānā adhigatā. Sandhāvanikāyāti punappunaṃ gamanāgamanena. Upasaṅkamīti badarikārāmato	300	
PA_atk-s03_03a:300_2	gāvutamattaṃ ghositārāmaṃ agamāsi. Dāsakatthero pana catukkhattuṃ gamanāgamanena	300	
PA_atk-s03_03a:300_3	taṃdivasaṃ dviyojanaṃ addhānaṃ āhiṇḍi. Kasmā pana taṃ therā pahiṇiṃsu? Vissutassa	300	
PA_atk-s03_03a:300_4	dhammakathikassa santikā dhammaṃ suṇissāmāti. Sayaṃ kasmā na gatāti? Therassa vasanaṭṭhānaṃ	300	
PA_atk-s03_03a:300_5	araññaṃ sambādhaṃ, tattha saṭṭhimattānaṃ therānaṃ ṭhātuṃ vā nisīdituṃ vā okāso natthīti	300	
PA_atk-s03_03a:300_6	na gatā. “Idhāgantvā amhākaṃ dhammaṃ kathetū”tipi kasmā pana na pahiṇiṃsūti? Therassa	300	
PA_atk-s03_03a:300_7	ābādhikattā. Atha kasmā punappunaṃ pahiṇiṃsūti? Sayameva ñatvā amhākaṃ kathetuṃ āgamissatīti.	300	
PA_atk-s03_03a:300_8	Theropi tesaṃ ajjhāsayaṃ ñatvāva agamāsīti.	300	
PA_atk-s03_03a:301_0	Na khvāhaṃ, āvuso, rūpanti yo hi rūpameva asmīti vadati, tena itare cattāro khandhā	301	
PA_atk-s03_03a:301_1	paccakkhātā honti. Yo aññatra rūpā vadati, tena rūpaṃ paccakkhātaṃ hoti. Vedanādīsupi	301	
PA_atk-s03_03a:301_2	eseva nayo. Therassa pana samūhato pañcasupi khandhesu asmīti adhigato, tasmā evamāha.	301	
PA_atk-s03_03a:301_3	Hotevāti hotiyeva. Anusahagatoti sukhumo. Ūseti chārikākhāre. Khāreti ūsakhāre. Sammadditvāti temetvā khādetvā.	301	
PA_atk-s03_03a:302_0	Evameva khoti ettha idaṃ opammasaṃsandanaṃ – kiliṭṭhavatthaṃ viya hi puthujjanassa	302	
PA_atk-s03_03a:302_1	cittācāro, tayo khārā viya tisso anupassanā, tīhi khārehi dhotavatthaṃ viya desanāya	302	
PA_atk-s03_03a:302_2	madditvā ṭhito anāgāmino cittācāro, anusahagato ūsādigandho viya arahattamaggavajjhā	302	
PA_atk-s03_03a:302_3	kilesā, gandhakaraṇḍako viya arahattamaggañāṇaṃ gandhakaraṇḍakaṃ āgamma anusahagatānaṃ	302	
PA_atk-s03_03a:302_4	ūsagandhādīnaṃ samugghāto viya arahattamaggena sabbakilesakkhayo, gandhaparibhāvitavatthaṃ	302	
PA_atk-s03_03a:302_5	nivāsetvā chaṇadivase antaravīthiyaṃ sugandhagandhino vicaraṇaṃ viya khīṇāsavassa	302	
PA_atk-s03_03a:302_6	sīlagandhādīhi dasa disā upavāyantassa yathākāmacāro.	302	
PA_atk-s03_03a:303_0	Ācikkhitunti kathetuṃ. Desetunti pakāsetuṃ. Paññāpetunti jānāpetuṃ. Paṭṭhapetunti	303	
PA_atk-s03_03a:303_1	patiṭṭhāpetuṃ. Vivaritunti vivaṭaṃ kātuṃ. Vibhajitunti suvibhattaṃ kātuṃ. Uttānīkātunti	303	
PA_atk-s03_03a:303_2	uttānakaṃ kātuṃ. Saṭṭhimattānaṃ therānanti te kira therena kathitakathitaṭṭhāne vipassanaṃ	303	
PA_atk-s03_03a:303_3	paṭṭhapetvā uparūpari sammasantā desanāpariyosāne arahattaṃ pāpuṇiṃsu. Theropi aññena	303	
PA_atk-s03_03a:303_4	nīhārena akathetvā vipassanāsahagatacitteneva kathesi. Tasmā sopi arahattaṃ pāpuṇi.	303	
PA_atk-s03_03a:303_5	Tena vuttaṃ – “saṭṭhimattānaṃ therānaṃ bhikkhūnaṃ anupādāya āsavehi cittāni vimucciṃsu	303	
PA_atk-s03_03a:303_6	āyasmato khemakassa cā”ti. Sattamaṃ.	303	
PA_atk-s03_03a:304	8. Channasuttavaṇṇanā	30	
PA_atk-s03_03a:305_0	90. Aṭṭhame āyasmā channoti tathāgatena saddhiṃ ekadivase jāto mahābhinikkhamanadivase	305	
PA_atk-s03_03a:305_1	saddhiṃ nikkhamitvā puna aparabhāge satthu santike pabbajitvā “amhākaṃ buddho amhākaṃ	305	
PA_atk-s03_03a:305_2	dhammo”ti evaṃ makkhī ceva paḷāsī ca hutvā sabrahmacārīnaṃ pharusavācāya saṅghaṭṭanaṃ	305	
PA_atk-s03_03a:305_3	karonto thero. Avāpuraṇaṃ ādāyāti kuñcikaṃ gahetvā. Vihārena vihāraṃ upasaṅkamitvāti	305	
PA_atk-s03_03a:305_4	ekaṃ vihāraṃ pavisitvā tato aññaṃ, tato aññanti evaṃ tena tena vihārena taṃ taṃ vihāraṃ	305	
PA_atk-s03_03a:305_5	upasaṅkamitvā. Etadavoca ovadantu manti kasmā evaṃ mahantena ussāhena tattha tattha	305	
PA_atk-s03_03a:305_6	gantvā etaṃ avocāti? Uppannasaṃvegatāya. Tassa hi parinibbute satthari dhammasaṅgāhakattherehi	305	
PA_atk-s03_03a:305_7	pesito āyasmā ānando kosambiṃ gantvā brahmadaṇḍaṃ adāsi. So dinne brahmadaṇḍe sañjātapariḷāho	305	
PA_atk-s03_03a:305_8	visaññībhūto patitvā puna saññaṃ labhitvā vuṭṭhāya ekassa bhikkhuno santikaṃ gato,	305	
PA_atk-s03_03a:305_9	so tena saddhiṃ kiñci na kathesi. Aññassa santikaṃ agamāsi, sopi na kathesīti evaṃ	305	
PA_atk-s03_03a:305_10	sakalavihāraṃ vicaritvā nibbinno pattacīvaraṃ ādāya bārāṇasiṃ gantvā uppannasaṃvego	3051	
PA_atk-s03_03a:305_11	tattha tattha gantvā evaṃ avoca.	3051	
PA_atk-s03_03a:306_0	Sabbe saṅkhārā aniccāti sabbe tebhūmakasaṅkhārā aniccā. Sabbe dhammā anattāti sabbe	306	
PA_atk-s03_03a:306_1	catubhūmakadhammā anattā. Iti sabbepi te bhikkhū theraṃ ovadantā aniccalakkhaṇaṃ	306	
PA_atk-s03_03a:306_2	anattalakkhaṇanti dveva lakkhaṇāni kathetvā dukkhalakkhaṇaṃ na kathayiṃsu. Kasmā?	306	
PA_atk-s03_03a:306_3	Evaṃ kira nesaṃ ahosi – “ayaṃ bhikkhu vādī dukkhalakkhaṇe paññāpiyamāne rūpaṃ dukkhaṃ…pe…	306	
PA_atk-s03_03a:306_4	viññāṇaṃ dukkhaṃ, maggo dukkho, phalaṃ dukkhanti ‘tumhe dukkhappattā bhikkhū nāmā’ti	306	
PA_atk-s03_03a:306_5	gahaṇaṃ gaṇheyya, yathā gahaṇaṃ gahetuṃ na sakkoti, evaṃ niddosamevassa katvā kathessāmā”ti	306	
PA_atk-s03_03a:306_6	dveva lakkhaṇāni kathayiṃsu.	306	
PA_atk-s03_03a:307_0	Paritassanā upādānaṃ uppajjatīti paritassanā ca upādānañca uppajjati. Paccudāvattati	307	
PA_atk-s03_03a:307_1	mānasaṃ, atha ko carahi me attāti yadi rūpādīsu ekopi anattā, atha ko nāma me attāti	307	
PA_atk-s03_03a:307_2	evaṃ paṭinivattati “mayhaṃ mānasa”nti. Ayaṃ kira thero paccaye apariggahetvā vipassanaṃ	307	
PA_atk-s03_03a:307_3	paṭṭhapesi, sāssa dubbalavipassanā attagāhaṃ pariyādātuṃ asakkuṇantī saṅkhāresu suññato	307	
PA_atk-s03_03a:307_4	upaṭṭhahantesu “ucchijjissāmi vinassissāmī”ti ucchedadiṭṭhiyā ceva paritassanāya	307	
PA_atk-s03_03a:307_5	ca paccayo ahosi. So ca attānaṃ pāpate papatantaṃ viya disvā, “paritassanā upādānaṃ	307	
PA_atk-s03_03a:307_6	uppajjati, paccudāvattati mānasaṃ, atha ko carahi me attā”ti āha. Na kho panevaṃ	307	
PA_atk-s03_03a:307_7	dhammaṃ passato hotīti catusaccadhammaṃ passantassa evaṃ na hoti. Tāvatikā vissaṭṭhīti	307	
PA_atk-s03_03a:307_8	tattako vissāso. Sammukhā metanti thero tassa vacanaṃ sutvā, “kīdisā nu kho imassa	307	
PA_atk-s03_03a:307_9	dhammadesanā sappāyā”ti? Cintento tepiṭakaṃ buddhavacanaṃ vicinitvā kaccānasuttaṃ	307	
PA_atk-s03_03a:307_10	addasa “idaṃ āditova diṭṭhiviniveṭhanaṃ katvā majjhe buddhabalaṃ dīpetvā saṇhasukhumapaccayākāraṃ	3071	
PA_atk-s03_03a:307_11	pakāsayamānaṃ gataṃ, idamassa desessāmī”ti dassento “sammukhā meta”ntiādimāha. Aṭṭhamaṃ.	3071	
PA_atk-s03_03a:308	9-10. Rāhulasuttādivaṇṇanā	30	
PA_atk-s03_03a:309	91-92. Navamadasamāni rāhulasaṃyutte vuttatthāneva. Kevalaṃ hetāni ayaṃ theravaggoti katvā idhāgatānīti. Navamadasamāni.	30	
PA_atk-s03_03a:310	Theravaggo navamo.	31	
PA_atk-s03_03a:311	10. Pupphavaggo	31	
PA_atk-s03_03a:312	1. Nadīsuttavaṇṇanā	31	
PA_atk-s03_03a:313_0	93. Pupphavaggassa paṭhame pabbateyyāti pabbate pavattā. Ohārinīti sote patitapatitāni	313	
PA_atk-s03_03a:313_1	tiṇapaṇṇakaṭṭhādīni heṭṭhāhārinī. Dūraṅgamāti nikkhantaṭṭhānato paṭṭhāya catupañcayojanasatagāminī.	313	
PA_atk-s03_03a:313_2	Sīghasotāti caṇḍasotā. Kāsātiādīni sabbāni tiṇajātāni. Rukkhāti eraṇḍādayo dubbalarukkhā.	313	
PA_atk-s03_03a:313_3	Te naṃ ajjholambeyyunti te tīre jātāpi onamitvā aggehi udakaṃ phusantehi adhiolambeyyuṃ,	313	
PA_atk-s03_03a:313_4	upari lambeyyunti attho. Palujjeyyunti samūlamattikāya saddhiṃ sīse pateyyuṃ. So	313	
PA_atk-s03_03a:313_5	tehi ajjhotthaṭo vālukamattikodakehi mukhaṃ pavisantehi mahāvināsaṃ pāpuṇeyya.	313	
PA_atk-s03_03a:314_0	Evameva khoti ettha sote patitapuriso viya vaṭṭasannissito bālaputhujjano daṭṭhabbo,	314	
PA_atk-s03_03a:314_1	ubhatotīre kāsādayo viya dubbalapañcakkhandhā, “ime gahitāpi maṃ tāretuṃ na sakkhissantī”ti	314	
PA_atk-s03_03a:314_2	tassa purisassa ajānitvā gahaṇaṃ viya ime khandhā “na mayhaṃ sahāyā”ti bālaputhujjanassa	314	
PA_atk-s03_03a:314_3	ajānitvā catūhi gāhehi gahaṇaṃ, gahitagahitānaṃ palujjanattā purisassa byasanappatti	314	
PA_atk-s03_03a:314_4	viya catūhi gāhehi gahitānaṃ khandhānaṃ vipariṇāme bālaputhujjanassa sokādibyasanappatti	314	
PA_atk-s03_03a:314_5	veditabbā. Paṭhamaṃ.	314	
PA_atk-s03_03a:315	2. Pupphasuttavaṇṇanā	31	
PA_atk-s03_03a:316_0	94. Dutiye vivadatīti “aniccaṃ dukkhaṃ anattā asubha”nti yathāsabhāvena vadantena	316	
PA_atk-s03_03a:316_1	saddhiṃ “niccaṃ sukhaṃ attā subha”nti vadanto vivadati. Lokadhammoti khandhapañcakaṃ.	316	
PA_atk-s03_03a:316_2	Tañhi lujjanasabhāvattā lokadhammoti vuccati. Kinti karomīti kathaṃ karomi? Mayhañhi	316	
PA_atk-s03_03a:316_3	paṭipattikathanameva bhāro, paṭipattipūraṇaṃ pana kulaputtānaṃ bhāroti dasseti. Imasmiṃ	316	
PA_atk-s03_03a:316_4	sutte tayo lokā kathitā. “Nāhaṃ, bhikkhave, lokenā”ti ettha hi sattaloko kathito,	316	
PA_atk-s03_03a:316_5	“atthi, bhikkhave, loke lokadhammo”ti ettha saṅkhāraloko, “tathāgato loke jāto loke	316	
PA_atk-s03_03a:316_6	saṃvaḍḍho”ti ettha okāsaloko kathito. Dutiyaṃ.	316	
PA_atk-s03_03a:317	3. Pheṇapiṇḍūpamasuttavaṇṇanā	31	
PA_atk-s03_03a:318_0	95. Tatiye gaṅgāya nadiyā tīreti ayujjhapuravāsino aparimāṇabhikkhuparivāraṃ cārikaṃ	318	
PA_atk-s03_03a:318_1	caramānaṃ tathāgataṃ attano nagaraṃ sampattaṃ disvā ekasmiṃ gaṅgāya nivattanaṭṭhāne	318	
PA_atk-s03_03a:318_2	mahāvanasaṇḍamaṇḍitappadese satthu vihāraṃ katvā adaṃsu. Bhagavā tattha viharati.	318	
PA_atk-s03_03a:318_3	Taṃ sandhāya vuttaṃ “gaṅgāya nadiyā tīre”ti. Tatra kho bhagavā bhikkhū āmantesīti	318	
PA_atk-s03_03a:318_4	tasmiṃ vihāre vasanto bhagavā sāyanhasamayaṃ gandhakuṭito nikkhamitvā gaṅgātīre paññattavarabuddhāsane	318	
PA_atk-s03_03a:318_5	nisinno gaṅgāya nadiyā āgacchantaṃ mahantaṃ pheṇapiṇḍaṃ disvā, “mama sāsane pañcakkhandhanissitaṃ	318	
PA_atk-s03_03a:318_6	ekaṃ dhammaṃ kathessāmī”ti cintetvā parivāretvā nisinne bhikkhū āmantesi.	318	
PA_atk-s03_03a:319_0	Mahantaṃ pheṇapiṇḍanti uṭṭhānuṭṭhāne badarapakkappamāṇato paṭṭhāya anusotāgamanena	319	
PA_atk-s03_03a:319_1	anupubbena pavaḍḍhitvā pabbatakūṭamattaṃ jātaṃ, yattha udakasappādayo anekapāṇayo	319	
PA_atk-s03_03a:319_2	nivasanti, evarūpaṃ mahantaṃ pheṇapiṇḍaṃ. Āvaheyyāti āhareyya. So panāyaṃ pheṇapiṇḍo	319	
PA_atk-s03_03a:319_3	uṭṭhitaṭṭhānepi bhijjati, thokaṃ gantvāpi, ekadviyojanādivasena dūraṃ gantvāpi, antarā	319	
PA_atk-s03_03a:319_4	pana abhijjantopi mahāsamuddaṃ patvā avassameva bhijjati. Nijjhāyeyyāti olokeyya.	319	
PA_atk-s03_03a:319_5	Yoniso upaparikkheyyāti kāraṇena upaparikkheyya. Kiñhi siyā, bhikkhave, pheṇapiṇḍe	319	
PA_atk-s03_03a:319_6	sāroti, bhikkhave, pheṇapiṇḍamhi sāro nāma kiṃ bhaveyya? Vilīyitvā viddhaṃseyyeva.	319	
PA_atk-s03_03a:320_0	Evameva khoti yathā pheṇapiṇḍo nissāro, evaṃ rūpampi niccasāradhuvasāraattasāravirahena	320	
PA_atk-s03_03a:320_1	nissārameva. Yathā ca so “iminā pattaṃ vā thālakaṃ vā karissāmī”ti gahetuṃ na sakkā,	320	
PA_atk-s03_03a:320_2	gahitopi tamatthaṃ na sādheti, bhijjati eva, evaṃ rūpampi niccanti vā dhuvanti vā	320	
PA_atk-s03_03a:320_3	ahanti vā mamanti vā gahetuṃ na sakkā, gahitampi na tathā tiṭṭhati, aniccaṃ dukkhaṃ	320	
PA_atk-s03_03a:320_4	anattā asubhaññeva hotīti evaṃ pheṇapiṇḍasadisameva hoti. Yathā vā pana pheṇapiṇḍo	320	
PA_atk-s03_03a:320_5	chiddāvachiddo anekasandhighaṭito bahūnaṃ udakasappādīnaṃ pāṇānaṃ āvāso, evaṃ rūpampi	320	
PA_atk-s03_03a:320_6	chiddāvachiddaṃ anekasandhighaṭitaṃ, kulavasenevettha asīti kimikulāni vasanti, tadeva	320	
PA_atk-s03_03a:320_7	tesaṃ sūtigharampi vaccakuṭipi gilānasālāpi susānampi, na te aññattha gantvā gabbhavuṭṭhānādīni	320	
PA_atk-s03_03a:320_8	karonti, evampi pheṇapiṇḍasadisaṃ.	320	
PA_atk-s03_03a:321_0	Yathā ca pheṇapiṇḍo ādito badarapakkamatto hutvā anupubbena pabbatakūṭamattopi hoti,	321	
PA_atk-s03_03a:321_1	evaṃ rūpampi ādito kalalamattaṃ hutvā anupubbena byāmamattampi gomahiṃsahatthiādīnaṃ	321	
PA_atk-s03_03a:321_2	vasena pabbatakūṭādimattaṃ hoti macchakacchapādīnaṃ vasena anekayojanasatapamāṇampi,	321	
PA_atk-s03_03a:321_3	evampi pheṇapiṇḍasadisaṃ. Yathā ca pheṇapiṇḍo uṭṭhitamattopi bhijjati, thokaṃ gantvāpi,	321	
PA_atk-s03_03a:321_4	dūraṃ gantvāpi, samuddaṃ patvā pana avassameva bhijjati, evamevaṃ rūpampi kalalabhāvepi	321	
PA_atk-s03_03a:321_5	bhijjati abbudādibhāvepi, antarā pana abhijjamānampi vassasatāyukānaṃ vassasataṃ	321	
PA_atk-s03_03a:321_6	patvā avassameva bhijjati, maraṇamukhe cuṇṇavicuṇṇaṃ hoti, evampi pheṇapiṇḍasadisaṃ.	321	
PA_atk-s03_03a:322_0	Kiñhi siyā, bhikkhave, vedanāya sārotiādīsu vedanādīnaṃ pubbuḷādīhi evaṃ sadisatā	322	
PA_atk-s03_03a:322_1	veditabbā. Yathā hi pubbuḷo asāro evaṃ vedanāpi. Yathā ca so abalo agayhūpago, na	322	
PA_atk-s03_03a:322_2	sakkā taṃ gahetvā phalakaṃ vā āsanaṃ vā kātuṃ, gahitopi bhijjateva, evaṃ vedanāpi	322	
PA_atk-s03_03a:322_3	abalā agayhūpagā, na sakkā niccāti vā dhuvāti vā gahetuṃ, gahitāpi na tathā tiṭṭhati,	322	
PA_atk-s03_03a:322_4	evaṃ agayhūpagatāyapi vedanā pubbuḷasadisā. Yathā pana tasmiṃ tasmiṃ udakabindumhi	322	
PA_atk-s03_03a:322_5	pubbuḷo uppajjati ceva bhijjati ca, na ciraṭṭhitiko hoti, evaṃ vedanāpi uppajjati	322	
PA_atk-s03_03a:322_6	ceva bhijjati ca, na ciraṭṭhitikā hoti. Ekaccharakkhaṇe koṭisatasahassasaṅkhā uppajjitvā	322	
PA_atk-s03_03a:322_7	nirujjhati. Yathā ca pubbuḷo udakatalaṃ, udakabinduṃ, udakajallaṃ, saṅkaḍḍhitvā puṭaṃ	322	
PA_atk-s03_03a:322_8	katvā gahaṇavātañcāti cattāri kāraṇāni paṭicca uppajjati, evaṃ vedanāpi vatthuṃ ārammaṇaṃ	322	
PA_atk-s03_03a:322_9	kilesajallaṃ phassasaṅghaṭṭanañcāti cattāri kāraṇāni paṭicca uppajjati. Evampi vedanā pubbuḷasadisā.	322	
PA_atk-s03_03a:323_0	Saññāpi asārakaṭṭhena marīcisadisā. Tathā agayhūpagaṭṭhena. Na hi sakkā taṃ gahetvā	323	
PA_atk-s03_03a:323_1	pivituṃ vā nhāyituṃ vā bhājanaṃ vā pūretuṃ. Apica yathā marīci vipphandati, sañjātūmivegā	323	
PA_atk-s03_03a:323_2	viya khāyati, evaṃ nīlasaññādibhedā saññāpi nīlādianubhavanatthāya phandati vipphandati.	323	
PA_atk-s03_03a:323_3	Yathā ca marīci mahājanaṃ vippalambheti “puṇṇavāpi viya puṇṇanadī viya dissatī”ti	323	
PA_atk-s03_03a:323_4	vadāpeti, evaṃ saññāpi vippalambheti, “idaṃ nīlakaṃ subhaṃ sukhaṃ nicca”nti vadāpeti.	323	
PA_atk-s03_03a:323_5	Pītakādīsupi eseva nayo. Evaṃ saññā vippalambhanenāpi marīcisadisā.	323	
PA_atk-s03_03a:324_0	Akukkukajātanti anto asañjātaghanadaṇḍakaṃ. Saṅkhārāpi asārakaṭṭhena kadalikkhandhasadisā,	324	
PA_atk-s03_03a:324_1	tathā agayhūpagaṭṭhena. Yatheva hi kadalikkhandhato kiñci gahetvā na sakkā gopānasiādīnaṃ	324	
PA_atk-s03_03a:324_2	atthāya upanetuṃ, upanītampi na tathā hoti, evaṃ saṅkhārāpi na sakkā niccādivasena	324	
PA_atk-s03_03a:324_3	gahetuṃ, gahitāpi na tathā honti. Yathā ca kadalikkhandho bahupattavaṭṭisamodhāno	324	
PA_atk-s03_03a:324_4	hoti, evaṃ saṅkhārakkhandho bahudhammasamodhāno. Yathā ca kadalikkhandho nānālakkhaṇo.	324	
PA_atk-s03_03a:324_5	Aññoyeva hi bāhirāya pattavaṭṭiyā vaṇṇo, añño tato abbhantaraabbhantarānaṃ, evameva	324	
PA_atk-s03_03a:324_6	saṅkhārakkhandhepi aññadeva phassassa lakkhaṇaṃ, aññā cetanādīnaṃ, samodhānetvā pana	324	
PA_atk-s03_03a:324_7	saṅkhārakkhandhova vuccatīti evampi saṅkhārakkhandho kadalikkhandhasadiso.	324	
PA_atk-s03_03a:325_0	Cakkhumā purisoti maṃsacakkhunā ceva paññācakkhunā cāti dvīhi cakkhūhi cakkhumā.	325	
PA_atk-s03_03a:325_1	Maṃsacakkhumpi hissa parisuddhaṃ vaṭṭati apagatapaṭalapiḷakaṃ, paññācakkhumpi asārabhāvadassanasamatthaṃ.	325	
PA_atk-s03_03a:325_2	Viññāṇampi asārakaṭṭhena māyāsadisaṃ, tathā agayhūpagaṭṭhena. Yathā ca māyā ittarā	325	
PA_atk-s03_03a:325_3	lahupaccupaṭṭhānā, evaṃ viññāṇaṃ. Tañhi tatopi ittaratarañceva lahupaccupaṭṭhānatarañca.	325	
PA_atk-s03_03a:325_4	Teneva hi cittena puriso āgato viya gato viya ṭhito viya nisinno viya hoti. Aññadeva	325	
PA_atk-s03_03a:325_5	ca āgamanakāle cittaṃ, aññaṃ gamanakālādīsu. Evampi viññāṇaṃ māyāsadisaṃ. Māyā ca	325	
PA_atk-s03_03a:325_6	mahājanaṃ vañceti, yaṃkiñcideva “idaṃ suvaṇṇaṃ rajataṃ muttā”ti gāhāpeti, viññāṇampi	325	
PA_atk-s03_03a:325_7	mahājanaṃ vañceti. Teneva hi cittena āgacchantaṃ viya gacchantaṃ viya ṭhitaṃ viya	325	
PA_atk-s03_03a:325_8	nisinnaṃ viya katvā gāhāpeti. Aññadeva ca āgamane cittaṃ, aññaṃ gamanādīsu. Evampi	325	
PA_atk-s03_03a:325_9	viññāṇaṃ māyāsadisaṃ.	325	
PA_atk-s03_03a:326_0	Bhūripaññenāti saṇhapaññena ceva vipulavitthatapaññena ca. Āyūti jīvitindriyaṃ. Usmāti	326	
PA_atk-s03_03a:326_1	kammajatejodhātu. Parabhattanti nānāvidhānaṃ kimigaṇādīnaṃ bhattaṃ hutvā. Etādisāyaṃ	326	
PA_atk-s03_03a:326_2	santānoti etādisī ayaṃ paveṇī matakassa yāva susānā ghaṭṭīyatīti. Māyāyaṃ bālalāpinīti	326	
PA_atk-s03_03a:326_3	yvāyaṃ viññāṇakkhandho nāma, ayaṃ bālamahājanalapāpanikamāyā nāma. Vadhakoti dvīhi	326	
PA_atk-s03_03a:326_4	kāraṇehi ayaṃ khandhasaṅkhāto vadhako aññamaññaghātanenapi, khandhesu sati vadho	326	
PA_atk-s03_03a:326_5	paññāyatītipi. Ekā hi pathavīdhātu bhijjamānā sesadhātuyo gahetvāva bhijjati, tathā	326	
PA_atk-s03_03a:326_6	āpodhātuādayo. Rūpakkhandho ca bhijjamāno arūpakkhandhe gahetvāva bhijjati, tathā	326	
PA_atk-s03_03a:326_7	arūpakkhandhesu vedanādayo saññādike. Cattāropi cete vatthurūpanti evaṃ aññamaññavadhanenettha	326	
PA_atk-s03_03a:326_8	vadhakatā veditabbā. Khandhesu pana sati vadhabandhanacchedādīni sambhavanti, evaṃ	326	
PA_atk-s03_03a:326_9	etesu sati vadhabhāvatopi vadhakatā veditabbā. Sabbasaṃyoganti sabbaṃ dasavidhampi	326	
PA_atk-s03_03a:326_10	saṃyojanaṃ. Accutaṃ padanti nibbānaṃ. Tatiyaṃ.	3261	
PA_atk-s03_03a:327	4-6. Gomayapiṇḍasuttādivaṇṇanā	32	
PA_atk-s03_03a:328_0	96-98. Catutthe sassatisamanti sinerumahāpathavīcandimasūriyādīhi sassatīhi samaṃ.	328	
PA_atk-s03_03a:328_1	Parittaṃ gomayapiṇḍanti appamattakaṃ madhukapupphappamāṇaṃ gomayakhaṇḍaṃ. Kuto panānenetaṃ	328	
PA_atk-s03_03a:328_2	laddhanti. Paribhaṇḍakaraṇatthāya ābhatato gahitanti eke. Atthassa pana viññāpanatthaṃ	328	
PA_atk-s03_03a:328_3	iddhiyā abhisaṅkharitvā hatthāruḷhaṃ katanti veditabbanti. Attabhāvapaṭilābhoti paṭiladdhaattabhāvo.	328	
PA_atk-s03_03a:328_4	Na yidaṃ brahmacariyavāso paññāyethāti ayaṃ maggabrahmacariyavāso nāma na paññāyeyya.	328	
PA_atk-s03_03a:328_5	Maggo hi tebhūmakasaṅkhāre vivaṭṭento uppajjati. Yadi ca ettako attabhāvo nicco bhaveyya,	328	
PA_atk-s03_03a:328_6	maggo uppajjitvāpi saṅkhāravaṭṭaṃ vivaṭṭetuṃ na sakkuṇeyyāti brahmacariyavāso na paññāyetha.	328	
PA_atk-s03_03a:329_0	Idāni sace koci saṅkhāro nicco bhaveyya, mayā mahāsudassanarājakāle anubhūtā sampatti	329	
PA_atk-s03_03a:329_1	niccā bhaveyya, sāpi ca aniccāti taṃ dassetuṃ bhūtapubbāhaṃ bhikkhu rājā ahosintiādimāha.	329	
PA_atk-s03_03a:329_2	Tattha kusāvatīrājadhānippamukhānīti kusāvatīrājadhānī tesaṃ nagarānaṃ pamukhā, sabbaseṭṭhāti	329	
PA_atk-s03_03a:329_3	attho. Sāramayānīti rattacandanasāramayāni. Upadhānaṃ pana sabbesaṃ suttamayameva.	329	
PA_atk-s03_03a:329_4	Goṇakatthatānīti caturaṅgulādhikalomena kāḷakojavena atthatāni, yaṃ mahāpiṭṭhiyakojavoti	329	
PA_atk-s03_03a:329_5	vadanti. Paṭakatthatānīti ubhatolomena uṇṇāmayena setakambalena atthatāni. Paṭalikatthatānīti	329	
PA_atk-s03_03a:329_6	ghanapupphena uṇṇāmayaattharaṇena atthatāni. Kadalimigapavarapaccattharaṇānīti kadalimigacammamayena	329	
PA_atk-s03_03a:329_7	uttamapaccattharaṇena atthatāni. Taṃ kira paccattharaṇaṃ setavatthassa upari kadalimigacammaṃ	329	
PA_atk-s03_03a:329_8	attharitvā sibbetvā karonti. Sauttaracchadānīti saha uttaracchadena, upari baddhena	329	
PA_atk-s03_03a:329_9	rattavitānena saddhinti attho. Ubhatolohitakūpadhānīti sīsūpadhānañca pādūpadhānañcāti	329	
PA_atk-s03_03a:329_10	pallaṅkānaṃ ubhatolohitakūpadhānāni. Vejayantarathappamukhānīti ettha vejayanto nāma	3291	
PA_atk-s03_03a:329_11	tassa rañño ratho, yassa cakkānaṃ indanīlamaṇimayā nābhi, sattaratanamayā arā, pavāḷamayā	3291	
PA_atk-s03_03a:329_12	nemi, rajatamayo akkho, indanīlamaṇimayaṃ upakkharaṃ, rajatamayaṃ kubbaraṃ. So tesaṃ	3291	
PA_atk-s03_03a:329_13	rathānaṃ pamukho aggo. Dukūlasandānānīti dukūlasantharāni. Kaṃsūpadhāraṇānīti rajatamayadohabhājanāni.	3291	
PA_atk-s03_03a:329_14	Vatthakoṭisahassānīti yathārucitaṃ paribhuñjissatīti nhatvā ṭhitakāle upanītavatthāneva	3291	
PA_atk-s03_03a:329_15	sandhāyetaṃ vuttaṃ. Bhattābhihāroti abhiharitabbabhattaṃ.	3291	
PA_atk-s03_03a:330_0	Yamahaṃ tena samayena ajjhāvasāmīti yattha vasāmi, taṃ ekaññeva nagaraṃ hoti, avasesesu	330	
PA_atk-s03_03a:330_1	puttadhītādayo ceva dāsamanussā ca vasiṃsu. Pāsādakūṭāgārādīsupi eseva nayo. Pallaṅkādīsu	330	
PA_atk-s03_03a:330_2	ekaṃyeva sayaṃ paribhuñjati, sesā puttādīnaṃ paribhogā honti. Itthīsu ekāva paccupaṭṭhāti,	330	
PA_atk-s03_03a:330_3	sesā parivāramattā honti. Velāmikāti khattiyassa vā brāhmaṇiyā, brāhmaṇassa vā khattiyāniyā	330	
PA_atk-s03_03a:330_4	kucchismiṃ jātā. Paridahāmīti ekaṃyeva dussayugaṃ nivāsemi, sesāni parivāretvā vicarantānaṃ	330	
PA_atk-s03_03a:330_5	asītisahassādhikānaṃ soḷasannaṃ purisasatasahassānaṃ hontīti dasseti. Bhuñjāmīti	330	
PA_atk-s03_03a:330_6	paramappamāṇena nāḷikodanamattaṃ bhuñjāmi, sesaṃ parivāretvā vicarantānaṃ cattālīsasahassādhikānaṃ	330	
PA_atk-s03_03a:330_7	aṭṭhannaṃ purisasatasahassānaṃ hotīti dasseti. Ekathālipāko hi dasannaṃ janānaṃ pahoti.	330	
PA_atk-s03_03a:331_0	Iti imaṃ mahāsudassanakāle sampattiṃ dassetvā idāni tassā aniccataṃ dassento iti	331	
PA_atk-s03_03a:331_1	kho bhikkhūtiādimāha. Tattha vipariṇatāti pakatijahanena nibbutapadīpo viya apaṇṇattikabhāvaṃ	331	
PA_atk-s03_03a:331_2	gatā. Evaṃ aniccā kho bhikkhu saṅkhārāti evaṃ hutvāabhāvaṭṭhena aniccā. Ettāvatā	331	
PA_atk-s03_03a:331_3	bhagavā yathā nāma puriso satahatthubbedhe campakarukkhe nisseṇiṃ bandhitvā abhiruhitvā	331	
PA_atk-s03_03a:331_4	campakapupphaṃ ādāya nisseṇiṃ muñcanto otareyya, evamevaṃ nisseṇiṃ bandhanto viya	331	
PA_atk-s03_03a:331_5	anekavassakoṭisatasahassubbedhaṃ mahāsudassanasampattiṃ āruyha sampattimatthake ṭhitaṃ	331	
PA_atk-s03_03a:331_6	aniccalakkhaṇaṃ ādāya nisseṇiṃ muñcanto viya otiṇṇo. Evaṃ addhuvāti evaṃ udakapubbuḷādayo	331	
PA_atk-s03_03a:331_7	viya dhuvabhāvarahitā. Evaṃ anassāsikāti evaṃ supinake pītapānīyaṃ viya anulittacandanaṃ	331	
PA_atk-s03_03a:331_8	viya ca assāsavirahitā. Iti imasmiṃ sutte aniccalakkhaṇaṃ kathitaṃ. Pañcame sabbaṃ	331	
PA_atk-s03_03a:331_9	vuttanayameva. Chaṭṭhaṃ tathā bujjhanakassa ajjhāsayena vuttaṃ. Catutthādīni.	331	
PA_atk-s03_03a:332	7. Gaddulabaddhasuttavaṇṇanā	33	
PA_atk-s03_03a:333_0	99. Sattame yaṃ mahāsamuddoti yasmiṃ samaye pañcame sūriye uṭṭhite mahāsamuddo ussussati.	333	
PA_atk-s03_03a:333_1	Dukkhassa antakiriyanti cattāri saccāni appaṭivijjhitvā avijjāya nivutānaṃyeva sataṃ	333	
PA_atk-s03_03a:333_2	vaṭṭadukkhassa antakiriyaṃ paricchedaṃ na vadāmi. Sā gaddulabaddhoti gaddulena baddhasunakho.	333	
PA_atk-s03_03a:333_3	Khīleti pathaviyaṃ ākoṭite mahākhīle. Thambheti nikhaṇitvā ṭhapite thambhe. Evameva	333	
PA_atk-s03_03a:333_4	khoti ettha sunakho viya vaṭṭanissito bālo, gaddulo viya diṭṭhi, thambho viya sakkāyo,	333	
PA_atk-s03_03a:333_5	gaddularajjuyā thambhe upanibaddhasunakhassa thambhānuparivattanaṃ viya diṭṭhitaṇhāya	333	
PA_atk-s03_03a:333_6	sakkāye baddhassa puthujjanassa sakkāyānuparivattanaṃ veditabbaṃ. Sattamaṃ.	333	
PA_atk-s03_03a:334	8. Dutiyagaddulabaddhasuttavaṇṇanā	33	
PA_atk-s03_03a:335_0	100. Aṭṭhame tasmāti yasmā diṭṭhigaddulanissitāya taṇhārajjuyā sakkāyathambhe upanibaddho	335	
PA_atk-s03_03a:335_1	vaṭṭanissito bālaputhujjano sabbiriyāpathesu khandhapañcakaṃ nissāyeva pavattati,	335	
PA_atk-s03_03a:335_2	yasmā vā dīgharattamidaṃ cittaṃ saṃkiliṭṭhaṃ rāgena dosena mohena, tasmā. Cittasaṃkilesāti	335	
PA_atk-s03_03a:335_3	sunhātāpi hi sattā cittasaṃkileseneva saṃkilissanti, malaggahitasarīrāpi cittassa	335	
PA_atk-s03_03a:335_4	vodānattā visujjhanti. Tenāhu porāṇā –	335	
PA_atk-s03_03a:336	“Rūpamhi saṃkiliṭṭhamhi, saṃkilissanti māṇavā;	33	
PA_atk-s03_03a:337	Rūpe suddhe visujjhanti, anakkhātaṃ mahesinā.	33	
PA_atk-s03_03a:338	“Cittamhi saṃkiliṭṭhamhi, saṃkilissanti māṇavā;	33	
PA_atk-s03_03a:339	Citte suddhe visujjhanti, iti vuttaṃ mahesinā”ti.	33	
PA_atk-s03_03a:340_0	Caraṇaṃ nāma cittanti vicaraṇacittaṃ. Saṅkhā nāma brāhmaṇapāsaṇḍikā honti, te paṭakoṭṭhakaṃ	340	
PA_atk-s03_03a:340_1	katvā tattha nānappakārā sugatiduggativasena sampattivipattiyo lekhāpetvā, “imaṃ	340	
PA_atk-s03_03a:340_2	kammaṃ katvā idaṃ paṭilabhati, idaṃ katvā ida”nti dassentā taṃ cittaṃ gahetvā vicaranti.	340	
PA_atk-s03_03a:340_3	Citteneva cittitanti cittakārena cintetvā katattā cittena cintitaṃ nāma. Cittaññeva	340	
PA_atk-s03_03a:340_4	cittataranti tassa cittassa upāyapariyesanacittaṃ tatopi cittataraṃ. Tiracchānagatā	340	
PA_atk-s03_03a:340_5	pāṇā citteneva cittitāti kammacitteneva cittitā. Taṃ pana kammacittaṃ ime vaṭṭakatittirādayo	340	
PA_atk-s03_03a:340_6	“evaṃ cittā bhavissāmā”ti āyūhantā nāma natthi. Kammaṃ pana yoniṃ upaneti, yonimūlako	340	
PA_atk-s03_03a:340_7	tesaṃ cittabhāvo. Yoniupagatā hi sattā taṃtaṃyonikehi sadisacittāva honti. Iti yonisiddho	340	
PA_atk-s03_03a:340_8	cittabhāvo, kammasiddhā yonīti veditabbā.	340	
PA_atk-s03_03a:341_0	Apica cittaṃ nāmetaṃ sahajātaṃ sahajātadhammacittatāya bhūmicittatāya vatthucittatāya	341	
PA_atk-s03_03a:341_1	dvāracittatāya ārammaṇacittatāya kammanānattamūlakānaṃ liṅganānattasaññānānattavohāranānattādīnaṃ	341	
PA_atk-s03_03a:341_2	anekavidhānaṃ cittānaṃ nipphādanatāyapi tiracchānagatacittato cittatarameva veditabbaṃ.	341	
PA_atk-s03_03a:342_0	Rajakoti vatthesu raṅgena rūpasamuṭṭhāpanako. So pana acheko amanāpaṃ rūpaṃ karoti,	342	
PA_atk-s03_03a:342_1	cheko manāpaṃ dassanīyaṃ, evameva puthujjano akusalacittena vā ñāṇavippayuttakusalena	342	
PA_atk-s03_03a:342_2	vā cakkhusampadādivirahitaṃ virūpaṃ samuṭṭhāpeti, ñāṇasampayuttakusalena cakkhusampadādisampannaṃ	342	
PA_atk-s03_03a:342_3	abhirūpaṃ. Aṭṭhamaṃ.	342	
PA_atk-s03_03a:343	9. Vāsijaṭasuttavaṇṇanā	34	
PA_atk-s03_03a:344_0	101. Navame seyyathāpi, bhikkhave, kukkuṭiyā aṇḍānīti imā kaṇhapakkhasukkapakkhavasena	344	
PA_atk-s03_03a:344_1	dve upamā vuttā. Tāsu kaṇhapakkhaupamā atthassa asādhikā, itarā sādhikāti. Sukkapakkhaupamāya	344	
PA_atk-s03_03a:344_2	evaṃ attho veditabbo – seyyathāti opammatthe nipāto, apīti sambhāvanatthe. Ubhayenāpi	344	
PA_atk-s03_03a:344_3	seyyathā nāma, bhikkhaveti dasseti. Kukkuṭiyā aṇḍāni aṭṭha vā dasa vā dasa vā dvādasa	344	
PA_atk-s03_03a:344_4	vāti ettha pana kiñcāpi kukkuṭiyā vuttappakārato ūnādhikānipi aṇḍāni honti, vacanasiliṭṭhatāya	344	
PA_atk-s03_03a:344_5	pana evaṃ vuttaṃ. Evañhi loke siliṭṭhavacanaṃ hoti. Tānassūti tāni assu, tāni bhaveyyunti	344	
PA_atk-s03_03a:344_6	attho. Kukkuṭiyā sammā adhisayitānīti tāya ca janettiyā kukkuṭiyā pakkhe pasāretvā	344	
PA_atk-s03_03a:344_7	tesaṃ upari sayantiyā sammā adhisayitāni. Sammā pariseditānīti kālena kālaṃ utuṃ	344	
PA_atk-s03_03a:344_8	gaṇhāpentiyā suṭṭhu samantato seditāni usmīkatāni. Sammā paribhāvitānīti kālena kālaṃ	344	
PA_atk-s03_03a:344_9	suṭṭhu samantato bhāvitāni, kukkuṭagandhaṃ gāhāpitānīti attho. Kiñcāpi tassā kukkuṭiyāti	344	
PA_atk-s03_03a:344_10	tassā kukkuṭiyā iminā tividhakiriyākaraṇena appamādaṃ katvā kiñcāpi na evaṃ icchā	3441	
PA_atk-s03_03a:344_11	upajjeyya. Atha kho bhabbāva teti atha kho te kukkuṭapotakā vuttanayena sotthinā	3441	
PA_atk-s03_03a:344_12	abhinibbhijjituṃ bhabbāva. Te hi yasmā tāya kukkuṭiyā evaṃ tīhākārehi tāni aṇḍāni	3441	
PA_atk-s03_03a:344_13	paripāliyamānāni na pūtīni honti, yo nesaṃ allasineho, sopi pariyādānaṃ gacchati,	3441	
PA_atk-s03_03a:344_14	kapālaṃ tanukaṃ hoti, pādanakhasikhā ca mukhatuṇḍakañca kharaṃ hoti, sayampi pariṇāmaṃ	3441	
PA_atk-s03_03a:344_15	gacchanti, kapālassa tanuttā bahi āloko anto paññāyati, tasmā “ciraṃ vata mayaṃ saṅkuṭitahatthapādā	3441	
PA_atk-s03_03a:344_16	sambādhe sayimhā, ayañca bahi āloko dissati, ettha dāni no sukhavihāro bhavissatī”ti	3441	
PA_atk-s03_03a:344_17	nikkhamitukāmā hutvā kapālaṃ pādena paharanti, gīvaṃ pasārenti, tato taṃ kapālaṃ	3441	
PA_atk-s03_03a:344_18	dvedhā bhijjati. Atha te pakkhe vidhunantā taṃkhaṇānurūpaṃ viravantā nikkhamantiyeva,	3441	
PA_atk-s03_03a:344_19	nikkhamitvā ca gāmakkhettaṃ upasobhayamānā vicaranti.	3441	
PA_atk-s03_03a:345_0	Evameva khoti idaṃ opammasampaṭipādanaṃ. Taṃ evaṃ atthena saṃsanditvā veditabbaṃ	345	
PA_atk-s03_03a:345_1	– tassā kukkuṭiyā aṇḍesu tividhakiriyākaraṇaṃ viya hi imassa bhikkhuno bhāvānuyogaṃ	345	
PA_atk-s03_03a:345_2	anuyuttakālo, kukkuṭiyā tividhakiriyāsampādanena aṇḍānaṃ apūtibhāvo viya bhāvanānuyogamanuyuttassa	345	
PA_atk-s03_03a:345_3	bhikkhuno tividhānupassanāsampādanena vipassanāñāṇassa aparihāni, tassā tividhakiriyākaraṇena	345	
PA_atk-s03_03a:345_4	allasinehapariyādānaṃ viya tassa bhikkhuno tividhānupassanāsampādanena bhavattayānugatanikantisinehapariyādānaṃ,	345	
PA_atk-s03_03a:345_5	aṇḍakapālānaṃ tanubhāvo viya tassa bhikkhuno avijjaṇḍakosassa tanubhāvo, kukkuṭapotakānaṃ	345	
PA_atk-s03_03a:345_6	pādanakhasikhamukhatuṇḍakānaṃ thaddhakharabhāvo viya bhikkhuno vipassanāñāṇassa tikkhakharavippasanna	345	
PA_atk-s03_03a:345_7	sūrabhāvo, kukkuṭapotakānaṃ pariṇāmakālo viya bhikkhuno vipassanāñāṇassa pariṇāmakālo	345	
PA_atk-s03_03a:345_8	vaḍḍhitakālo gabbhaggahaṇakālo, kukkuṭapotakānaṃ pādanakhasikhāya vā mukhatuṇḍakena	345	
PA_atk-s03_03a:345_9	vā aṇḍakosaṃ padāletvā pakkhe papphoṭetvā sotthinā abhinibbhidākālo viya tassa bhikkhuno	345	
PA_atk-s03_03a:345_10	vipassanāñāṇagabbhaṃ gaṇhāpetvā vicarantassa tajjātikaṃ utusappāyaṃ vā bhojanasappāyaṃ	3451	
PA_atk-s03_03a:345_11	vā puggalasappāyaṃ vā dhammassavanasappāyaṃ vā labhitvā ekāsane nisinnasseva vipassanaṃ	3451	
PA_atk-s03_03a:345_12	vaḍḍhentassa anupubbādhigatena arahattamaggena avijjaṇḍakosaṃ padāletvā abhiññāpakkhe	3451	
PA_atk-s03_03a:345_13	papphoṭetvā sotthinā arahattapattakālo veditabbo. Yathā pana kukkuṭapotakānaṃ pariṇatabhāvaṃ	3451	
PA_atk-s03_03a:345_14	ñatvā mātāpi aṇḍakosaṃ bhindati, evaṃ tathārūpassa bhikkhuno ñāṇaparipākaṃ ñatvā satthāpi –	3451	
PA_atk-s03_03a:346	“Ucchinda sinehamattano, kumudaṃ sāradikaṃva pāṇinā;	34	
PA_atk-s03_03a:347	Santimaggameva brūhaya, nibbānaṃ sugatena desita”nti. –	34	
PA_atk-s03_03a:348_0	Ādinā nayena obhāsaṃ pharitvā gāthāya avijjaṇḍakosaṃ paharati. So gāthāpariyosāne	348	
PA_atk-s03_03a:348_1	avijjaṇḍakosaṃ bhinditvā arahattaṃ pāpuṇāti. Tato paṭṭhāya yathā te kukkuṭapotakā	348	
PA_atk-s03_03a:348_2	gāmakkhettaṃ upasobhayamānā tattha vicaranti, evaṃ ayampi mahākhīṇāsavo nibbānārammaṇaṃ	348	
PA_atk-s03_03a:348_3	phalasamāpattiṃ appetvā saṅghārāmaṃ upasobhayamāno vicarati.	348	
PA_atk-s03_03a:349_0	Palagaṇḍassāti vaḍḍhakissa. So hi olambakasaṅkhātaṃ palaṃ dhāretvā dārūnaṃ gaṇḍaṃ	349	
PA_atk-s03_03a:349_1	haratīti palagaṇḍoti vuccati. Vāsijaṭeti vāsidaṇḍakassa gahaṇaṭṭhāne. Ettakaṃ vata	349	
PA_atk-s03_03a:349_2	me ajja āsavānaṃ khīṇanti pabbajitassa hi pabbajjāsaṅkhepena uddesena paripucchāya	349	
PA_atk-s03_03a:349_3	yoniso manasikārena vattapaṭipattiyā ca niccakālaṃ āsavā khīyanti. Evaṃ khīyamānānaṃ	349	
PA_atk-s03_03a:349_4	pana tesaṃ “ettakaṃ ajja khīṇaṃ, ettakaṃ hiyyo”ti evamassa ñāṇaṃ na hotīti attho.	349	
PA_atk-s03_03a:349_5	Imāya upamāya vipassanāyānisaṃso dīpito. Hemantikenāti hemantasamayena. Paṭippassambhantīti	349	
PA_atk-s03_03a:349_6	thirabhāvena parihāyanti.	349	
PA_atk-s03_03a:350_0	Evameva khoti ettha mahāsamuddo viya sāsanaṃ daṭṭhabbaṃ, nāvā viya yogāvacaro, nāvāya	350	
PA_atk-s03_03a:350_1	mahāsamudde pariyādānaṃ viya imassa bhikkhuno ūnapañcavassakāle ācariyupajjhāyānaṃ	350	
PA_atk-s03_03a:350_2	santike vicaraṇaṃ, nāvāya mahāsamuddodakena khajjamānānaṃ bandhanānaṃ tanubhāvo viya	350	
PA_atk-s03_03a:350_3	bhikkhuno pabbajjāsaṅkhepena uddesaparipucchādīhi ceva saṃyojanānaṃ tanubhāvo, nāvāya	350	
PA_atk-s03_03a:350_4	thale ukkhittakālo viya bhikkhuno nissayamuccakassa kammaṭṭhānaṃ gahetvā araññe vasanakālo,	350	
PA_atk-s03_03a:350_5	divā vātātapena saṃsussanaṃ viya vipassanāñāṇena taṇhāsnehasaṃsussanaṃ, rattiṃ himodakena	350	
PA_atk-s03_03a:350_6	temanaṃ viya kammaṭṭhānaṃ nissāya uppannena pītipāmojjena cittatemanaṃ, rattindivaṃ	350	
PA_atk-s03_03a:350_7	vātātapena ceva himodakena ca parisukkhaparitintānaṃ bandhanānaṃ dubbalabhāvo viya	350	
PA_atk-s03_03a:350_8	ekadivasaṃ utusappāyādīni laddhā vipassanāñāṇapītipāmojjehi saṃyojanānaṃ bhiyyosomattāya	350	
PA_atk-s03_03a:350_9	dubbalabhāvo, pāvussakamegho viya arahattamaggañāṇaṃ, meghavuṭṭhiudakena nāvāya bandhe	350	
PA_atk-s03_03a:350_10	pūtibhāvo viya āraddhavipassakassa rūpasattakādivasena vipassanaṃ vaḍḍhentassa okkhāyamāne	3501	
PA_atk-s03_03a:350_11	pakkhāyamāne kammaṭṭhāne ekadivasaṃ utusappāyādīni laddhā ekapallaṅkena nisinnassa	3501	
PA_atk-s03_03a:350_12	arahattaphalādhigamo, pūtibandhanāvāya kañci kālaṃ ṭhānaṃ viya khīṇasaṃyojanassa	3501	
PA_atk-s03_03a:350_13	arahato mahājanaṃ anuggaṇhantassa yāvatāyukaṃ ṭhānaṃ, pūtibandhanāvāya anupubbena	3501	
PA_atk-s03_03a:350_14	bhijjitvā apaṇṇattikabhāvūpagamo viya khīṇāsavassa upādiṇṇakkhandhabhedena anupādisesāya	3501	
PA_atk-s03_03a:350_15	nibbānadhātuyā parinibbutassa apaṇṇattikabhāvūpagamoti imāya upamāya saṃyojanānaṃ	3501	
PA_atk-s03_03a:350_16	dubbalatā dīpitā. Navamaṃ.	3501	
PA_atk-s03_03a:351	10. Aniccasaññāsuttavaṇṇanā	35	
PA_atk-s03_03a:352_0	102. Dasame aniccasaññāti aniccaṃ aniccanti bhāventassa uppannasaññā. Pariyādiyatīti	352	
PA_atk-s03_03a:352_1	khepayati. Sabbaṃ asmimānanti navavidhaṃ asmimānaṃ. Mūlasantānakānīti santānetvā	352	
PA_atk-s03_03a:352_2	ṭhitamūlāni. Mahānaṅgalaṃ viya hi aniccasaññā, khuddānukhuddakāni mūlasantānakāni	352	
PA_atk-s03_03a:352_3	viya kilesā, yathā kassako kasanto naṅgalena tāni padāleti, evaṃ yogī aniccasaññaṃ	352	
PA_atk-s03_03a:352_4	bhāvento aniccasaññāñāṇena kilese padāletīti idamettha opammasaṃsandanaṃ.	352	
PA_atk-s03_03a:353_0	Odhunātīti heṭṭhā dhunāti. Niddhunātīti papphoṭeti. Nicchoṭetīti papphoṭetvā chaḍḍeti.	353	
PA_atk-s03_03a:353_1	Idhāpi pabbajāni viya kilesā, lāyanaṃ nicchoṭanaṃ viya aniccasaññāñāṇanti iminā atthena	353	
PA_atk-s03_03a:353_2	upamā saṃsandetabbā.	353	
PA_atk-s03_03a:354_0	Vaṇṭacchinnāyāti tiṇhena khurappena vaṇṭacchinnāya. Tadanvayāni bhavantīti taṃ ambapiṇḍiṃ	354	
PA_atk-s03_03a:354_1	anugacchanti, tassā patamānāya ambāni bhūmiyaṃ patanti. Idhāpi ambapiṇḍi viya kilesā,	354	
PA_atk-s03_03a:354_2	tiṇhakhurappo viya aniccasaññā, yathā khurappena chinnāya ambapiṇḍiyā sabbāni ambāni	354	
PA_atk-s03_03a:354_3	bhūmiyaṃ patanti, evaṃ aniccasaññāñāṇena kilesānaṃ mūlabhūtāya avijjāya chinnāya	354	
PA_atk-s03_03a:354_4	sabbakilesā samugghātaṃ gacchantīti, idaṃ opammasaṃsandanaṃ.	354	
PA_atk-s03_03a:355_0	Kūṭaṅgamāti kūṭaṃ gacchanti. Kūṭaninnāti kūṭaṃ pavisanabhāvena kūṭe ninnā. Kūṭasamosaraṇāti	355	
PA_atk-s03_03a:355_1	kūṭe samosaritvā ṭhitā. Idhāpi kūṭaṃ viya aniccasaññā, gopānasiyo viya catubhūmakakusaladhammā,	355	
PA_atk-s03_03a:355_2	yathā sabbagopānasīnaṃ kūṭaṃ aggaṃ, evaṃ kusaladhammānaṃ aniccasaññā aggā. Nanu ca	355	
PA_atk-s03_03a:355_3	aniccasaññā lokiyā, sā lokiyakusalānaṃ tāva aggaṃ hotu, lokuttarānaṃ kathaṃ agganti?	355	
PA_atk-s03_03a:355_4	Tesampi paṭilābhakaraṇatthena agganti veditabbā. Iminā upāyena sabbāsu upamāsu opammasaṃsandanaṃ	355	
PA_atk-s03_03a:355_5	veditabbaṃ. Purimāhi panettha tīhi aniccasaññāya kiccaṃ, pacchimāhi balanti. Dasamaṃ.	355	
PA_atk-s03_03a:356	Pupphavaggo dasamo.	35	
PA_atk-s03_03a:357	Majjhimapaṇṇāsako samatto.	35	
PA_atk-s03_03a:358	11. Antavaggo	35	
PA_atk-s03_03a:359	1. Antasuttavaṇṇanā	35	
PA_atk-s03_03a:360	103. Antavaggassa paṭhame antāti koṭṭhāsā. Idaṃ suttaṃ catusaccavasena pañcakkhandhe yojetvā antoti vacanena bujjhanakānaṃ ajjhāsayavasena vuttaṃ. Paṭhamaṃ.	36	
PA_atk-s03_03a:361	2-3. Dukkhasuttādivaṇṇanā	36	
PA_atk-s03_03a:362_0	104-105. Dutiyampi pañcakkhandhe catusaccavasena yojetvā dukkhanti bujjhanakānaṃ	362	
PA_atk-s03_03a:362_1	ajjhāsayena kathitaṃ. Tatiyampi tatheva sakkāyoti bujjhanakānaṃ ajjhāsayena kathitaṃ. Dutiyatatiyāni.	362	
PA_atk-s03_03a:363	4. Pariññeyyasuttavaṇṇanā	36	
PA_atk-s03_03a:364_0	106. Catutthe pariññeyyeti parijānitabbe samatikkamitabbe. Pariññanti samatikkamaṃ.	364	
PA_atk-s03_03a:364_1	Pariññātāvinti tāya pariññāya parijānitvā samatikkamitvā ṭhitaṃ. Rāgakkhayotiādīhi	364	
PA_atk-s03_03a:364_2	nibbānaṃ dassitaṃ. Catutthaṃ.	364	
PA_atk-s03_03a:365	5-10. Samaṇasuttādivaṇṇanā	36	
PA_atk-s03_03a:366	107-112. Pañcamādīsu catūsu cattāri saccāni kathitāni. Navamadasamesu kilesappahānanti. Pañcamādīni.	36	
PA_atk-s03_03a:367	Antavaggo ekādasamo.	36	
PA_atk-s03_03a:368	12. Dhammakathikavaggo	36	
PA_atk-s03_03a:369	1-2. Avijjāsuttādivaṇṇanā	36	
PA_atk-s03_03a:370_0	113-114. Dhammakathikavaggassa paṭhame ettāvatā ca avijjāgato hotīti yāvatā imāya	370	
PA_atk-s03_03a:370_1	catūsu saccesu aññāṇabhūtāya avijjāya samannāgato, ettāvatā avijjāgato hotīti attho.	370	
PA_atk-s03_03a:370_2	Dutiyepi eseva nayo. Paṭhamadutiyāni.	370	
PA_atk-s03_03a:371	3. Dhammakathikasuttavaṇṇanā	37	
PA_atk-s03_03a:372	115. Tatiye paṭhamena dhammakathiko, dutiyena sekhabhūmi, tatiyena asekhabhūmīti evaṃ dhammakathikaṃ pucchitena visesetvā dve bhūmiyo kathitā. Tatiyaṃ.	37	
PA_atk-s03_03a:373	4. Dutiyadhammakathikasuttavaṇṇanā	37	
PA_atk-s03_03a:374	116. Catutthe tissannampi pucchānaṃ tīṇi vissajjanāni kathitāni. Catutthaṃ.	37	
PA_atk-s03_03a:375	5-9. Bandhanasuttādivaṇṇanā	37	
PA_atk-s03_03a:376_0	117-121. Pañcame atīradassīti tīraṃ vuccati vaṭṭaṃ, taṃ na passati. Apāradassīti	376	
PA_atk-s03_03a:376_1	pāraṃ vuccati nibbānaṃ, taṃ na passati. Baddhoti kilesabandhanena baddho hutvā jīyati	376	
PA_atk-s03_03a:376_2	ca mīyati ca asmā lokā paraṃ lokaṃ gacchatīti. Imasmiṃ sutte vaṭṭadukkhaṃ kathitanti.	376	
PA_atk-s03_03a:376_3	Chaṭṭhādīni uttānatthāneva. Pañcamādīni.	376	
PA_atk-s03_03a:377	10. Sīlavantasuttavaṇṇanā	37	
PA_atk-s03_03a:378_0	122. Dasame aniccatotiādīsu hutvā abhāvākārena aniccato, paṭipīḷanākārena dukkhato,	378	
PA_atk-s03_03a:378_1	ābādhaṭṭhena rogato, antodosaṭṭhena gaṇḍato, tesaṃ tesaṃ gaṇḍānaṃ paccayabhāvena	378	
PA_atk-s03_03a:378_2	vā khaṇanaṭṭhena vā sallato dukkhaṭṭhena aghato, visabhāgamahābhūtasamuṭṭhānaābādhapaccayaṭṭhena	378	
PA_atk-s03_03a:378_3	ābādhato, asakaṭṭhena parato, palujjanaṭṭhena palokato, sattasuññataṭṭhena suññato,	378	
PA_atk-s03_03a:378_4	attābhāvena anattato. Evamettha “aniccato palokato”ti dvīhi padehi aniccamanasikāro,	378	
PA_atk-s03_03a:378_5	“suññato anattato”ti dvīhi anattamanasikāro, sesehi dukkhamanasikāro vuttoti veditabbo.	378	
PA_atk-s03_03a:378_6	Sesamettha uttānameva. Dasamaṃ.	378	
PA_atk-s03_03a:379	11. Sutavantasuttavaṇṇanā	37	
PA_atk-s03_03a:380	123. Tathā ekādasame. Dasamasmiñhi “sīlavatā”ti catupārisuddhisīlaṃ vuttaṃ, idha sutavatāti kammaṭṭhānasutaṃ idameva nānākaraṇaṃ. Ekādasamaṃ.	38	
PA_atk-s03_03a:381	12-13. Kappasuttādivaṇṇanā	38	
PA_atk-s03_03a:382	124-125. Dvādasamaterasamāni rāhulovādasadisānevāti. Dvādasamaterasamāni.	38	
PA_atk-s03_03a:383	Dhammakathikavaggo dvādasamo.	38	
PA_atk-s03_03a:384	13. Avijjāvaggo	38	
PA_atk-s03_03a:385	1-10. Samudayadhammasuttādivaṇṇanā	38	
PA_atk-s03_03a:386	126-135. Avijjāvaggo uttānatthova. Imasmiñhi vagge sabbasuttesu catusaccameva kathitaṃ.	38	
PA_atk-s03_03a:387	Avijjāvaggo terasamo.	38	
PA_atk-s03_03a:388	14. Kukkuḷavaggo	38	
PA_atk-s03_03a:389	1-13. Kukkuḷasuttādivaṇṇanā	38	
PA_atk-s03_03a:390_0	136-149. Kukkuḷavaggassa paṭhame kukkuḷanti santattaṃ ādittaṃ chārikarāsiṃ viya mahāpariḷāhaṃ.	390	
PA_atk-s03_03a:390_1	Imasmiṃ sutte dukkhalakkhaṇaṃ kathitaṃ, sesesu aniccalakkhaṇādīni. Sabbāni cetāni	390	
PA_atk-s03_03a:390_2	pāṭiyekkaṃ puggalajjhāsayena kathitānīti.	390	
PA_atk-s03_03a:391	Kukkuḷavaggo cuddasamo.	39	
PA_atk-s03_03a:392	15. Diṭṭhivaggo	39	
PA_atk-s03_03a:393	1-9. Ajjhattasuttādivaṇṇanā	39	
PA_atk-s03_03a:394_0	150-158. Diṭṭhivaggassa paṭhame kiṃ upādāyāti kiṃ paṭicca. Dutiye kiṃ abhinivissāti	394	
PA_atk-s03_03a:394_1	kiṃ abhinivisitvā, paccayaṃ katvāti attho. Tatiyādīsu diṭṭhītiādīni puggalajjhāsayena	394	
PA_atk-s03_03a:394_2	vuttāni. Paṭhamādīni.	394	
PA_atk-s03_03a:395	10. Ānandasuttavaṇṇanā	39	
PA_atk-s03_03a:396_0	159. Dasame upasaṅkamīti aññe bhikkhū pañcakkhandhakammaṭṭhānaṃ kathāpetvā yuñjitvā	396	
PA_atk-s03_03a:396_1	ghaṭetvā arahattaṃ patvā satthu santike aññaṃ byākaronte disvā “ahampi pañcakkhandhakammaṭṭhānaṃ	396	
PA_atk-s03_03a:396_2	kathāpetvā yuñjanto ghaṭento, arahattaṃ patvā aññaṃ byākarissāmī”ti cintetvā upasaṅkami.	396	
PA_atk-s03_03a:396_3	Satthā pana attano dharamānakāle therassa uparimaggattayavajjhānaṃ kilesānaṃ pahānaṃ	396	
PA_atk-s03_03a:396_4	apassantopi “imassa cittaṃ gaṇhissāmī”ti kathesi. Tassāpi ekaṃ dve vāre manasi katvāva	396	
PA_atk-s03_03a:396_5	buddhupaṭṭhānavelā jātāti gantabbaṃ hoti. Itissa cittaṃ sampahaṃsamāno vimuttiparipācanīyadhammova	396	
PA_atk-s03_03a:396_6	so kammaṭṭhānānuyogo jātoti. Dasamaṃ.	396	
PA_atk-s03_03a:397	Diṭṭhivaggo pannarasamo.	39	
PA_atk-s03_03a:398	Uparipaṇṇāsako samatto.	39	
PA_atk-s03_03a:399	Khandhasaṃyuttavaṇṇanā niṭṭhitā.	39	
PA_atk-s03_03a:400	2. Rādhasaṃyuttaṃ	40	
PA_atk-s03_03a:401	1. Paṭhamavaggo	40	
PA_atk-s03_03a:402	1. Mārasuttavaṇṇanā	40	
PA_atk-s03_03a:403_0	160. Rādhasaṃyuttassa paṭhame māro vā assāti maraṇaṃ vā bhaveyya. Māretā vāti māretabbo	403	
PA_atk-s03_03a:403_1	vā. Yo vā pana mīyatīti yo vā pana marati. Nibbidatthanti nibbidāñāṇatthaṃ. Nibbānatthāti	403	
PA_atk-s03_03a:403_2	phalavimutti nāmesā anupādānibbānatthāti attho. Accayāsīti atikkantosi. Nibbānogadhanti	403	
PA_atk-s03_03a:403_3	nibbāne patiṭṭhitaṃ. Idaṃ maggabrahmacariyaṃ nāma nibbānabbhantare vussati, na nibbānaṃ	403	
PA_atk-s03_03a:403_4	atikkamitvāti attho. Nibbānapariyosānanti nibbānaṃ assa pariyosānaṃ, nipphatti niṭṭhāti attho. Paṭhamaṃ.	403	
PA_atk-s03_03a:404	2-10. Sattasuttādivaṇṇanā	40	
PA_atk-s03_03a:405_0	161-169. Dutiye satto sattoti laggapucchā. Tatra satto tatra visattoti tatra laggo	405	
PA_atk-s03_03a:405_1	tatra vilaggo. Paṃsvāgārakehīti paṃsugharakehi. Keḷāyantīti kīḷanti. Dhanāyantīti	405	
PA_atk-s03_03a:405_2	dhanaṃ viya maññanti. Mamāyantīti “mama idaṃ, mama ida”nti mamattaṃ karonti, aññassa	405	
PA_atk-s03_03a:405_3	phusitumpi na denti. Vikīḷaniyaṃ karontīti “niṭṭhitā kīḷā”ti te bhindamānā kīḷāvigamaṃ	405	
PA_atk-s03_03a:405_4	karonti. Tatiye bhavanettīti bhavarajju. Catutthaṃ uttānameva. Pañcamādīsu catūsu	405	
PA_atk-s03_03a:405_5	cattāri saccāni kathitāni, dvīsu kilesappahānanti. Dutiyādīni.	405	
PA_atk-s03_03a:406	Paṭhamo vaggo.	40	
PA_atk-s03_03a:407	2. Dutiyavaggo	40	
PA_atk-s03_03a:408	1-12. Mārasuttādivaṇṇanā	40	
PA_atk-s03_03a:409_0	170-181. Dutiyavaggassa paṭhame māro, māroti maraṇaṃ pucchati. Yasmā pana rūpādivinimuttaṃ	409	
PA_atk-s03_03a:409_1	maraṇaṃ nāma natthi, tenassa bhagavā rūpaṃ kho, rādha, mārotiādimāha. Dutiye māradhammoti	409	
PA_atk-s03_03a:409_2	maraṇadhammo. Etenupāyena sabbattha attho veditabboti.	409	
PA_atk-s03_03a:410	Dutiyo vaggo.	41	
PA_atk-s03_03a:411	3-4. Āyācanavaggādi	41	
PA_atk-s03_03a:412	1-11. Mārādisuttaekādasakavaṇṇanā	41	
PA_atk-s03_03a:413_0	182-205. Tato paraṃ uttānatthameva. Ayañhi rādhatthero paṭibhāniyatthero nāma. Tathāgatassa	413	
PA_atk-s03_03a:413_1	imaṃ theraṃ disvā sukhumaṃ kāraṇaṃ upaṭṭhāti. Tenassa bhagavā nānānayehi dhammaṃ	413	
PA_atk-s03_03a:413_2	deseti. Evaṃ imasmiṃ rādhasaṃyutte ādito dve vaggā pucchāvasena desitā, tatiyo āyācanena,	413	
PA_atk-s03_03a:413_3	catuttho upanisinnakakathāvasena. Sakalampi panetaṃ rādhasaṃyuttaṃ therassa vimuttiparipācanīyadhammavaseneva	413	
PA_atk-s03_03a:413_4	gahitanti veditabbaṃ.	413	
PA_atk-s03_03a:414	Rādhasaṃyuttavaṇṇanā niṭṭhitā.	41	
PA_atk-s03_03a:415	3. Diṭṭhisaṃyuttaṃ	41	
PA_atk-s03_03a:416	1. Sotāpattivaggo	41	
PA_atk-s03_03a:417	1. Vātasuttavaṇṇanā	41	
PA_atk-s03_03a:418_0	206. Diṭṭhisaṃyutte na vātā vāyantītiādīsu evaṃ kira tesaṃ diṭṭhi – “yepi ete rukkhasākhādīni	418	
PA_atk-s03_03a:418_1	bhañjantā vātā vāyanti, na ete vātā, vātaleso nāmeso, vāto pana esikatthambho viya	418	
PA_atk-s03_03a:418_2	pabbatakūṭaṃ viya ca ṭhito. Tathā yāpi etā tiṇakaṭṭhādīni vahantiyo nadiyo sandanti,	418	
PA_atk-s03_03a:418_3	na ettha udakaṃ sandaki, udakaleso nāmesa, udakaṃ pana esikatthambho viya pabbatakūṭaṃ	418	
PA_atk-s03_03a:418_4	viya ca ṭhitaṃ. Yāpimā gabbhiniyo vijāyantīti ca vuccanti, kiñcāpi tā milātudarā	418	
PA_atk-s03_03a:418_5	honti, gabbho pana na nikkhamati, gabbhaleso nāmeso, gabbho pana esikatthambho viya	418	
PA_atk-s03_03a:418_6	pabbatakūṭaṃ viya ca ṭhito. Yepi ete candimasūriyā udenti vā apenti vā, neva te udenti	418	
PA_atk-s03_03a:418_7	na apenti, candimasūriyaleso nāmesa, candimasūriyā pana esikatthambho viya pabbatakūṭaṃ viya ca ṭhitā”ti.	418	
PA_atk-s03_03a:419	2-4. Etaṃmamasuttādivaṇṇanā	41	
PA_atk-s03_03a:420_0	207-209. Diṭṭhantiādīsu diṭṭhaṃ rūpāyatanaṃ. Sutaṃ saddāyatanaṃ. Mutaṃ gandhāyatanaṃ	420	
PA_atk-s03_03a:420_1	rasāyatanaṃ phoṭṭhabbāyatanaṃ. Tañhi patvā gahetabbato mutanti ca vuttaṃ. Avasesāni	420	
PA_atk-s03_03a:420_2	sattāyatanāni viññātaṃ nāma. Pattanti pariyesitvā vā apariyesitvā vā pattaṃ. Pariyesitanti	420	
PA_atk-s03_03a:420_3	pattaṃ vā apattaṃ vā pariyesitaṃ. Anuvicaritaṃ manasāti cittena anusañcaritaṃ. Lokasmiñhi	420	
PA_atk-s03_03a:420_4	pariyesitvā pattampi atthi, pariyesitvā nopattampi, apariyesitvā pattampi, apariyesitvā	420	
PA_atk-s03_03a:420_5	nopattampi. Tattha pariyesitvā pattaṃ pattaṃ nāma, pariyesitvā nopattaṃ pariyesitaṃ	420	
PA_atk-s03_03a:420_6	nāma. Apariyesitvā pattañca apariyesitvā nopattañca manasānuvicaritaṃ nāma. Atha	420	
PA_atk-s03_03a:420_7	vā pariyesitvā pattampi apariyesitvā pattampi pattaṭṭhena pattaṃ nāma, pariyesitvā	420	
PA_atk-s03_03a:420_8	nopattameva pariyesitaṃ nāma, apariyesitvā nopattaṃ manasānuvicaritaṃ nāma. Sabbaṃ	420	
PA_atk-s03_03a:420_9	vā etaṃ manasā anuvicaritameva.	420	
PA_atk-s03_03a:421	5. Natthidinnasuttavaṇṇanā	42	
PA_atk-s03_03a:422_0	210. Natthi dinnantiādīsu natthi dinnanti dinnassa phalābhāvaṃ sandhāya vadanti.	422	
PA_atk-s03_03a:422_1	Yiṭṭhaṃ vuccati mahāyāgo. Hutanti paheṇakasakkāro adhippeto. Tampi ubhayaṃ phalābhāvameva	422	
PA_atk-s03_03a:422_2	sandhāya paṭikkhipanti. Sukatadukkaṭānanti sukatadukkatānaṃ, kusalākusalānanti attho.	422	
PA_atk-s03_03a:422_3	Phalaṃ vipākoti yaṃ phalanti vā vipākoti vā vuccati, taṃ natthīti vadanti. Natthi	422	
PA_atk-s03_03a:422_4	ayaṃ lokoti paraloke ṭhitassa ayaṃ loko natthi. Natthi paro lokoti idha loke ṭhitassapi	422	
PA_atk-s03_03a:422_5	paro loko natthi, sabbe tattha tattheva ucchijjantīti dassenti. Natthi mātā natthi	422	
PA_atk-s03_03a:422_6	pitāti tesu sammāpaṭipattimicchāpaṭipattīnaṃ phalābhāvavasena vadanti. Natthi sattā	422	
PA_atk-s03_03a:422_7	opapātikāti cavitvā uppajjanakasattā nāma natthīti vadanti. Natthi loke samaṇabrāhmaṇāti	422	
PA_atk-s03_03a:422_8	loke sammāpaṭipannā samaṇabrāhmaṇā nāma natthīti vadanti.	422	
PA_atk-s03_03a:423_0	Cātumahābhūtikoti catumahābhūtamayo. Pathavī pathavīkāyanti ajjhattikā pathavīdhātu	423	
PA_atk-s03_03a:423_1	bāhiraṃ pathavīdhātuṃ. Anupetīti anuyāti. Anupagacchatīti tasseva vevacanaṃ, anugacchatītipi	423	
PA_atk-s03_03a:423_2	attho. Ubhayenāpi upeti upagacchatīti dassenti. Āpādīsupi eseva nayo. Indriyānīti	423	
PA_atk-s03_03a:423_3	manacchaṭṭhāni indriyāni. Saṅkamantīti ākāsaṃ pakkhandanti. Āsandipañcamāti nipannamañcena	423	
PA_atk-s03_03a:423_4	pañcamā, mañco ceva, cattāro mañcapāde gahetvā ṭhitā cattāro purisā cāti attho. Yāva	423	
PA_atk-s03_03a:423_5	āḷāhanāti yāva susānā. Padānīti “ayaṃ evaṃ sīlavā ahosi, evaṃ dussīlo”tiādinā nayena	423	
PA_atk-s03_03a:423_6	pavattāni guṇāguṇapadāni. Sarīrameva vā ettha padānīti adhippetaṃ. Kāpotakānīti kapotakavaṇṇāni,	423	
PA_atk-s03_03a:423_7	pārāvatapakkhavaṇṇānīti attho. Bhassantāti bhasmantā. Ayameva vā pāḷi. Āhutiyoti	423	
PA_atk-s03_03a:423_8	yaṃ paheṇakasakkārādibhedaṃ dinnadānaṃ, sabbaṃ taṃ chārikāvasānameva hoti, na tato	423	
PA_atk-s03_03a:423_9	paraṃ phaladāyakaṃ hutvā gacchatīti attho. Dattupaññattanti dattūhi bālamanussehi	423	
PA_atk-s03_03a:423_10	paññattaṃ. Idaṃ vuttaṃ hoti – bālehi abuddhīhi paññattamidaṃ dānaṃ, na paṇḍitehi.	4231	
PA_atk-s03_03a:423_11	Bālā denti, paṇḍitā gaṇhantīti dassenti.	4231	
PA_atk-s03_03a:424	6. Karotosuttavaṇṇanā	42	
PA_atk-s03_03a:425_0	211. Karototi sahatthā karontassa. Kārayatoti āṇattiyā kārentassa. Chindatoti paresaṃ	425	
PA_atk-s03_03a:425_1	hatthādīni chindantassa. Chedāpayatoti parehi chedāpentassa. Pacatoti daṇḍena pīḷentassa.	425	
PA_atk-s03_03a:425_2	Pacāpayatoti parehi daṇḍādinā pīḷāpentassa. Socato socāpayatoti parassa bhaṇḍaharaṇādīhi	425	
PA_atk-s03_03a:425_3	sokaṃ sayaṃ karontassāpi parehi kārentassāpi. Kilamato kilamāpayatoti āhārupacchedabandhanāgārapavesanādīhi	425	
PA_atk-s03_03a:425_4	sayaṃ kilamentassapi parehi kilamāpentassapi. Phandato phandāpayatoti paraṃ phandantaṃ	425	
PA_atk-s03_03a:425_5	phandanakāle sayampi phandato parempi phandāpayato. Pāṇamatipātayatoti pāṇaṃ hanantassapi	425	
PA_atk-s03_03a:425_6	hanāpentassapi. Evaṃ sabbattha karaṇakārāpanavaseneva attho veditabbo.	425	
PA_atk-s03_03a:426_0	Sandhinti gharasandhiṃ. Nillopanti mahāvilopaṃ. Ekāgārikanti ekameva gharaṃ parivāretvā	426	
PA_atk-s03_03a:426_1	vilumpanaṃ. Paripanthe tiṭṭhatoti āgatāgatānaṃ acchindanatthaṃ magge tiṭṭhato. Karoto	426	
PA_atk-s03_03a:426_2	na karīyati pāpanti yaṃkiñci pāpaṃ karomīti saññāya karotopi pāpaṃ na karīyati, natthi	426	
PA_atk-s03_03a:426_3	pāpaṃ. Sattā pana karomāti evaṃsaññino hontīti dīpenti. Khurapariyantenāti khuraneminā,	426	
PA_atk-s03_03a:426_4	khuradhārasadisapariyantena vā. Ekamaṃsakhalanti ekamaṃsarāsiṃ. Puñjanti tasseva	426	
PA_atk-s03_03a:426_5	vevacanaṃ. Tatonidānanti ekamaṃsakhalakaraṇanidānaṃ.	426	
PA_atk-s03_03a:427_0	Dakkhiṇanti dakkhiṇatīre manussā kakkhaḷā dāruṇā, te sandhāya hanantotiādi vuttaṃ.	427	
PA_atk-s03_03a:427_1	Uttaranti uttaratīre saddhā honti pasannā buddhamāmakā dhammamāmakā saṅghamāmakā,	427	
PA_atk-s03_03a:427_2	te sandhāya dadantotiādi vuttaṃ. Tattha yajantoti mahāyāgaṃ karonto. Damenāti indriyadamena	427	
PA_atk-s03_03a:427_3	uposathakammena. Saṃyamenāti sīlasaṃyamena. Saccavajjenāti saccavacanena. Āgamoti	427	
PA_atk-s03_03a:427_4	āgamanaṃ, pavattīti attho. Sabbathāpi pāpapuññānaṃ kiriyameva paṭikkhipanti.	427	
PA_atk-s03_03a:428	7. Hetusuttavaṇṇanā	42	
PA_atk-s03_03a:429_0	212. Natthi hetu natthi paccayoti ettha paccayoti hetuvevacanameva. Ubhayenāpi vijjamānameva	429	
PA_atk-s03_03a:429_1	kāyaduccaritādīnaṃ saṃkilesapaccayaṃ, kāyasucaritādīnañca visuddhipaccayaṃ paṭikkhipanti.	429	
PA_atk-s03_03a:429_2	Natthi balanti yamhi attano bale patiṭṭhitā ime sattā devattampi mārattampi brahmattampi	429	
PA_atk-s03_03a:429_3	sāvakabodhimpi paccekabodhimpi sabbaññutampi pāpuṇanti, taṃ balaṃ paṭikkhipanti.	429	
PA_atk-s03_03a:429_4	Natthi vīriyantiādīni sabbāni aññamaññavevacanāneva. “Idaṃ no vīriyena, idaṃ purisathāmena,	429	
PA_atk-s03_03a:429_5	idaṃ purisaparakkamena patta”nti, evaṃ pavattavacanapaṭikkhepakaraṇavasena panetāni visuṃ ādiyanti.	429	
PA_atk-s03_03a:430_0	Sabbe sattāti oṭṭhagoṇagadrabhādayo anavasese pariggaṇhanti. Sabbe pāṇāti ekindriyo	430	
PA_atk-s03_03a:430_1	pāṇo, dvindriyo pāṇotiādivasena vadanti. Sabbe bhūtāti aṇḍakosavatthikosesu bhūte	430	
PA_atk-s03_03a:430_2	sandhāya vadanti. Sabbe jīvāti sāliyavagodhumādayo sandhāya vadanti. Tesu hi te viruhanabhāvena	430	
PA_atk-s03_03a:430_3	jīvasaññino. Avasā abalā avīriyāti tesaṃ attano vaso vā balaṃ vā vīriyaṃ vā natthi.	430	
PA_atk-s03_03a:430_4	Niyatisaṅgatibhāvapariṇatāti ettha niyatīti niyatatā. Saṅgatīti channaṃ abhijātīnaṃ	430	
PA_atk-s03_03a:430_5	tattha tattha gamanaṃ. Bhāvoti sabhāvoyeva. Evaṃ niyatiyā ca saṅgatiyā ca bhāvena	430	
PA_atk-s03_03a:430_6	ca pariṇatā nānappakārataṃ pattā. Yena hi yathā bhavitabbaṃ, so tatheva bhavati.	430	
PA_atk-s03_03a:430_7	Yena na bhavitabbaṃ, so na bhavatīti dassenti. Chasvevābhijātīsūti chasu eva abhijātīsu	430	
PA_atk-s03_03a:430_8	ṭhatvā sukhañca dukkhañca paṭisaṃvedenti, aññā sukhadukkhabhūmi natthīti dassenti.	430	
PA_atk-s03_03a:431	8-10. Mahādiṭṭhisuttādivaṇṇanā	43	
PA_atk-s03_03a:432_0	213-215. Akaṭāti akatā. Akaṭavidhāti akatavidhānā, “evaṃ karohī”ti kenaci kāritāpi	432	
PA_atk-s03_03a:432_1	na hontīti attho. Animmitāti iddhiyāpi na nimmitā. Animmātāti animmāpitā. “Animmitabbā”tipi	432	
PA_atk-s03_03a:432_2	pāṭho, na nimmitabbāti attho. Vañjhāti vañjhapasuvañjhatālādayo viya aphalā kassaci	432	
PA_atk-s03_03a:432_3	ajanakā. Pabbatakūṭaṃ viya ṭhitāti kūṭaṭṭhā. Esikaṭṭhāyino viya hutvā ṭhitāti esikaṭṭhāyiṭṭhitā,	432	
PA_atk-s03_03a:432_4	yathā sunikhāto esikatthambho niccalo tiṭṭhati, evaṃ ṭhitāti attho. Na iñjantīti	432	
PA_atk-s03_03a:432_5	esikatthambho viya ṭhitattā na calanti. Na vipariṇamantīti pakatiṃ na vijahanti.	432	
PA_atk-s03_03a:432_6	Na aññamaññaṃ byābādhentīti aññamaññaṃ na upahananti. Nālanti na samatthā. Pathavīkāyotiādīsu	432	
PA_atk-s03_03a:432_7	pathavīyeva pathavīkāyo, pathavīsamūho vā. Sattannaṃtveva kāyānanti yathā muggarāsiādīsu	432	
PA_atk-s03_03a:432_8	pahaṭaṃ satthaṃ muggarāsiādīnaṃ antareneva pavisati, evaṃ sattannaṃ kāyānaṃ antarena	432	
PA_atk-s03_03a:432_9	chiddena vivarena satthaṃ pavisati. Tattha “ahaṃ imaṃ jīvitā voropemī”ti kevalaṃ	432	
PA_atk-s03_03a:432_10	saññāmattameva hotīti dassenti.	4321	
PA_atk-s03_03a:433_0	Yonipamukhasatasahassānīti pamukhayonīnaṃ uttamayonīnaṃ cuddasasatasahassāni aññāni	433	
PA_atk-s03_03a:433_1	ca saṭṭhisatāni aññāni ca chasatāni pañca ca kammuno satānīti pañcakammasatāni cāti	433	
PA_atk-s03_03a:433_2	kevalaṃ takkamattakena niratthakadiṭṭhiṃ dīpenti. Pañca ca kammāni tīṇi ca kammānītiādīsupi	433	
PA_atk-s03_03a:433_3	eseva nayo. Keci panāhu “pañca kammānīti pañcindriyavasena gaṇhanti, tīṇīti kāyakammādivasenā”ti.	433	
PA_atk-s03_03a:433_4	Kamme ca aḍḍhakamme cāti ettha panassa kāyakammavacīkammāni kammanti laddhi, manokammaṃ	433	
PA_atk-s03_03a:433_5	upaḍḍhakammanti. Dvaṭṭhipaṭipadāti dvāsaṭṭhipaṭipadāti vadanti. Dvaṭṭhantarakappāti	433	
PA_atk-s03_03a:433_6	ekasmiṃ kappe catusaṭṭhi antarakappā nāma honti, ayaṃ pana aññe dve ajānanto evamāha.	433	
PA_atk-s03_03a:434_0	Chaḷābhijātiyoti kaṇhābhijāti nīlābhijāti lohitābhijāti haliddābhijāti sukkābhijāti	434	
PA_atk-s03_03a:434_1	paramasukkābhijātīti imā cha abhijātiyo vadanti. Tattha orabbhikā sūkarikā sākuṇikā	434	
PA_atk-s03_03a:434_2	māgavikā luddā macchaghātakā corā coraghātakā bandhanāgārikā, ye vā panaññepi keci	434	
PA_atk-s03_03a:434_3	kurūrakammantā, ayaṃ kaṇhābhijātīti vadanti. Bhikkhū nīlābhijātīti vadanti. Te kira	434	
PA_atk-s03_03a:434_4	catūsu paccayesu kaṇṭake pakkhipitvā khādanti, “bhikkhū ca kaṇṭakavuttikā”ti ayaṃ	434	
PA_atk-s03_03a:434_5	hissa pāḷi eva. Atha vā kaṇṭakavuttikā eva nāma eke pabbajitāti vadanti. Lohitābhijāti	434	
PA_atk-s03_03a:434_6	nāma nigaṇṭhā ekasāṭakāti vadanti. Ime kira purimehi dvīhi paṇḍaratarā. Gihī odātavasanā	434	
PA_atk-s03_03a:434_7	acelakasāvakā haliddābhijātīti vadanti. Evaṃ attano paccayadāyake nigaṇṭhehipi jeṭṭhakatare	434	
PA_atk-s03_03a:434_8	karonti. Ājīvakā ājīviniyo ayaṃ sukkābhijātīti vadanti. Te kira purimehi catūhi paṇḍaratarā.	434	
PA_atk-s03_03a:434_9	Nando vaccho, kiso saṃkicco, makkhali gosālo paramasukkābhijātīti vadanti. Te kira	434	
PA_atk-s03_03a:434_10	sabbehi paṇḍaratarā.	4341	
PA_atk-s03_03a:435_0	Aṭṭha purisabhūmiyoti mandabhūmi khiḍḍābhūmi vīmaṃsakabhūmi ujugatabhūmi sekhabhūmi	435	
PA_atk-s03_03a:435_1	samaṇabhūmi jānanabhūmi pannabhūmīti imā aṭṭha purisabhūmiyoti vadanti. Tattha jātadivasato	435	
PA_atk-s03_03a:435_2	paṭṭhāya satta divase sambādhaṭṭhānato nikkhantattā sattā mandā honti momūhā, ayaṃ	435	
PA_atk-s03_03a:435_3	mandabhūmīti vadanti. Ye pana duggatito āgatā honti, te abhiṇhaṃ rodanti ceva viravanti	435	
PA_atk-s03_03a:435_4	ca, sugatito āgatā taṃ anussaritvā anussaritvā hasanti, ayaṃ khiḍḍābhūmi nāma. Mātāpitūnaṃ	435	
PA_atk-s03_03a:435_5	hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ vīmaṃsakabhūmi	435	
PA_atk-s03_03a:435_6	nāma. Padasā gantuṃ samatthakālo ujugatabhūmi nāma. Sippāni sikkhanakālo sekhabhūmi	435	
PA_atk-s03_03a:435_7	nāma. Gharā nikkhamma pabbajanakālo samaṇabhūmi nāma. Ācariyaṃ sevitvā jānanakālo	435	
PA_atk-s03_03a:435_8	jānanabhūmi nāma. “Bhikkhu ca pannako jino na kiñci āhā”ti evaṃ alābhiṃ samaṇaṃ pannabhūmīti vadanti.	435	
PA_atk-s03_03a:436_0	Ekūnapaññāsa ājīvakasateti ekūnapaññāsa ājīvavuttisatāni. Paribbājakasateti paribbājakapabbajjāsatāni.	436	
PA_atk-s03_03a:436_1	Nāgavāsasateti nāgamaṇḍalasatāni. Vīse indriyasateti vīsa indriyasatāni. Tiṃse nirayasateti	436	
PA_atk-s03_03a:436_2	tiṃsa nirayasatāni. Rajodhātuyoti rajaokiraṇaṭṭhānāni. Hatthapiṭṭhipādapiṭṭhādīni	436	
PA_atk-s03_03a:436_3	sandhāya vadati. Satta saññīgabbhāti oṭṭhagoṇagadrabhaajapasumigamahiṃse sandhāya	436	
PA_atk-s03_03a:436_4	vadati. Satta asaññīgabbhāti sāliyavagodhumamuggakaṅguvarakakudrūsake sandhāya vadati.	436	
PA_atk-s03_03a:436_5	Nigaṇṭhigabbhāti gaṇṭhimhi jātagabbhā, ucchuveḷunaḷādayo sandhāya vadati. Satta devāti	436	
PA_atk-s03_03a:436_6	bahū devā, so pana sattāti vadati. Manussāpi anantā, so sattāti vadati. Satta pesācāti	436	
PA_atk-s03_03a:436_7	pisācā mahantamahantā, sattāti vadati. Sarāti mahāsarā. Kaṇṇamuṇḍa-rathakāra-anotatta-sīhappapāta-chaddanta-mucalinda-kuṇāladahe gahetvā vadati.	436	
PA_atk-s03_03a:437_0	Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni. Supināti	437	
PA_atk-s03_03a:437_1	mahāsupinā. Supinasatānīti khuddakasupinasatāni. Mahākappinoti mahākappānaṃ. Ettha	437	
PA_atk-s03_03a:437_2	ekamhā mahāsarā vassasate vassasate kusaggena ekaṃ udakabinduṃ nīharitvā sattakkhattuṃ	437	
PA_atk-s03_03a:437_3	tamhi sare nirudake kate eko mahākappoti vadati. Evarūpānaṃ mahākappānaṃ caturāsītisatasahassāni	437	
PA_atk-s03_03a:437_4	khepetvā bāle ca paṇḍite ca dukkhassantaṃ karontīti ayamassa laddhi. Paṇḍitopi kira	437	
PA_atk-s03_03a:437_5	antarāvisujjhituṃ na sakkoti, bālopi tato uddhaṃ na gacchati.	437	
PA_atk-s03_03a:438_0	Sīlena vāti acelakasīlena vā aññena vā yena kenaci. Vatenāti tādiseneva vatena. Tapenāti	438	
PA_atk-s03_03a:438_1	tapokammena. Aparipakkaṃ paripāceti nāma yo “ahaṃ paṇḍito”ti antarā visujjhati. Paripakkaṃ	438	
PA_atk-s03_03a:438_2	phussa phussa byantīkaroti nāma yo “ahaṃ bālo”ti vuttaparimāṇakālaṃ atikkamitvā yāti.	438	
PA_atk-s03_03a:438_3	Hevaṃ natthīti evaṃ natthi. Tañhi ubhayampi na sakkā kātunti dīpeti. Doṇamiteti doṇena	438	
PA_atk-s03_03a:438_4	mitaṃ viya. Sukhadukkheti sukhadukkhaṃ. Pariyantakateti vuttaparimāṇena kālena katapariyanto.	438	
PA_atk-s03_03a:438_5	Natthi hāyanavaḍḍhaneti natthi hāyanavaḍḍhanāni, na saṃsāro paṇḍitassa hāyati, na	438	
PA_atk-s03_03a:438_6	bālassa vaḍḍhatīti attho. Ukkaṃsāvakaṃseti ukkaṃsāvakaṃsā. Hāyanavaḍḍhanānamevetaṃ	438	
PA_atk-s03_03a:438_7	vevacanaṃ. Idāni tamatthaṃ upamāya sādhento seyyathāpi nāmātiādimāha. Tattha suttaguḷeti	438	
PA_atk-s03_03a:438_8	veṭhetvā katasuttaguḷe. Nibbeṭhiyamānameva paletīti pabbate vā rukkhagge vā ṭhatvā	438	
PA_atk-s03_03a:438_9	khittaṃ suttappamāṇena nibbeṭhiyamānameva gacchati, sutte khīṇe tattheva tiṭṭhati,	438	
PA_atk-s03_03a:438_10	na gacchati evameva bālā ca paṇḍitā ca kālavasena nibbeṭhiyamānā sukhadukkhaṃ palenti,	4381	
PA_atk-s03_03a:438_11	yathāvuttena kālena atikkamantīti dasseti.	4381	
PA_atk-s03_03a:439	11-18. Antavāsuttādivaṇṇanā	43	
PA_atk-s03_03a:440_0	216-223. Antavā lokoti ekato vaḍḍhitanimittaṃ lokoti gāhena vā takkena vā uppannadiṭṭhi.	440	
PA_atk-s03_03a:440_1	Anantavāti sabbato vaḍḍhitaṃ appamāṇanimittaṃ lokoti gāhena vā takkena vā uppannadiṭṭhi.	440	
PA_atk-s03_03a:440_2	Taṃ jīvaṃ taṃ sarīranti jīvañca sarīrañca ekamevāti uppannadiṭṭhi. Sesaṃ sabbattha	440	
PA_atk-s03_03a:440_3	uttānamevāti. Imāni tāva sotāpattimaggavasena aṭṭhārasa veyyākaraṇāni ekaṃ gamanaṃ.	440	
PA_atk-s03_03a:441	2. Dutiyagamanādivaggavaṇṇanā	44	
PA_atk-s03_03a:442	224-301. Dutiyaṃ gamanaṃ dukkhavasena vuttaṃ. Tatrāpi aṭṭhāraseva veyyākaraṇāni, tato parāni “rūpī attā hotī”tiādīni aṭṭha veyyākaraṇāni, tehi saddhiṃ taṃ dutiyapeyyāloti vutto.	44	
PA_atk-s03_03a:443_0	Tattha rūpīti ārammaṇameva “attā”ti gahitadiṭṭhi. Arūpīti jhānaṃ “attā”ti gahitadiṭṭhi.	443	
PA_atk-s03_03a:443_1	Rūpī ca arūpī cāti ārammaṇañca jhānañca “attā”ti gahitadiṭṭhi. Neva rūpī nārūpīti	443	
PA_atk-s03_03a:443_2	takkamattena gahitadiṭṭhi. Ekantasukhīti lābhītakkījātissarānaṃ uppannadiṭṭhi. Jhānalābhinopi	443	
PA_atk-s03_03a:443_3	hi atīte ekantasukhaṃ attabhāvaṃ manasikaroto evaṃ diṭṭhi uppajjati. Takkinopi “yathā	443	
PA_atk-s03_03a:443_4	etarahi ahaṃ ekantasukhī, evaṃ samparāyepi bhavissāmī”ti uppajjati. Jātissarassapi	443	
PA_atk-s03_03a:443_5	sattaṭṭhabhave sukhitabhāvaṃ passantassa evaṃ uppajjati, ekantadukkhītiādīsupi eseva nayo.	443	
PA_atk-s03_03a:444	Tatiyapeyyālo aniccadukkhavasena tehiyeva chabbīsatiyā suttehi vutto, catutthapeyyālo tiparivaṭṭavasenāti.	44	
PA_atk-s03_03a:445	Diṭṭhisaṃyuttavaṇṇanā niṭṭhitā.	44	
PA_atk-s03_03a:446	4. Okkantasaṃyuttaṃ	44	
PA_atk-s03_03a:447	1-10. Cakkhusuttādivaṇṇanā	44	
PA_atk-s03_03a:448_0	302-311. Okkantasaṃyutte adhimuccatīti saddhādhimokkhaṃ paṭilabhati. Okkanto sammattaniyāmanti	448	
PA_atk-s03_03a:448_1	paviṭṭho ariyamaggaṃ. Abhabbo ca tāva kālaṃ kātunti iminā uppanne magge phalassa	448	
PA_atk-s03_03a:448_2	anantarāyataṃ dīpeti. Uppannasmiñhi magge phalassa antarāyakaraṇaṃ nāma natthi. Tenevāha	448	
PA_atk-s03_03a:448_3	– “ayañca puggalo sotāpattiphalasacchikiriyāya paṭipanno assa, kappassa ca uḍḍayhanavelā	448	
PA_atk-s03_03a:448_4	assa, neva tāva kappo uḍḍayheyya, yāvāyaṃ puggalo na sotāpattiphalaṃ sacchikaroti,	448	
PA_atk-s03_03a:448_5	ayaṃ vuccati puggalo ṭhitakappī”ti. Mattaso nijjhānaṃ khamantīti pamāṇato olokanaṃ	448	
PA_atk-s03_03a:448_6	khamanti. Sesaṃ sabbattha uttānamevāti.	448	
PA_atk-s03_03a:449	Okkantasaṃyuttavaṇṇanā niṭṭhitā.	44	
PA_atk-s03_03a:450	5. Uppādasaṃyuttavaṇṇanā	45	
PA_atk-s03_03a:451	312-321. Uppādasaṃyutte sabbaṃ pākaṭameva.	45	
PA_atk-s03_03a:452	Uppādasaṃyuttavaṇṇanā niṭṭhitā.	45	
PA_atk-s03_03a:453	6. Kilesasaṃyuttavaṇṇanā	45	
PA_atk-s03_03a:454_0	322-331. Kilesasaṃyutte cittasseso upakkilesoti kataracittassa? Catubhūmakacittassa.	454	
PA_atk-s03_03a:454_1	Tebhūmakacittassa tāva hotu, lokuttarassa kathaṃ upakkileso hotīti? Uppattinivāraṇato.	454	
PA_atk-s03_03a:454_2	So hi tassa uppajjituṃ appadānena upakkilesoti veditabbo. Nekkhammaninnanti navalokuttaradhammaninnaṃ.	454	
PA_atk-s03_03a:454_3	Cittanti samathavipassanācittaṃ. Abhiññā sacchikaraṇīyesu dhammesūti paccavekkhaṇañāṇena	454	
PA_atk-s03_03a:454_4	abhijānitvā sacchikātabbesu chaḷabhiññādhammesu, ekaṃ dhammaṃ vā gaṇhantena nekkhammanti	454	
PA_atk-s03_03a:454_5	gahetabbaṃ. Sesaṃ sabbattha uttānamevāti.	454	
PA_atk-s03_03a:455	Kilesasaṃyuttavaṇṇanā niṭṭhitā.	45	
PA_atk-s03_03a:456	7. Sāriputtasaṃyuttaṃ	45	
PA_atk-s03_03a:457	1-9. Vivekajasuttādivaṇṇanā	45	
PA_atk-s03_03a:458	332-340. Sāriputtasaṃyuttassa paṭhame na evaṃ hotīti ahaṅkāramamaṅkārānaṃ pahīnattā evaṃ na hoti. Dutiyādīsupi eseva nayo. Paṭhamādīni.	45	
PA_atk-s03_03a:459	10. Sucimukhīsuttavaṇṇanā	45	
PA_atk-s03_03a:460_0	341. Dasame sucimukhīti evaṃnāmikā. Upasaṅkamīti theraṃ abhirūpaṃ dassanīyaṃ suvaṇṇavaṇṇaṃ	460	
PA_atk-s03_03a:460_1	samantapāsādikaṃ disvā “iminā saddhiṃ parihāsaṃ karissāmī”ti upasaṅkami. Atha therena	460	
PA_atk-s03_03a:460_2	tasmiṃ vacane paṭikkhitte “idānissa vādaṃ āropessāmī”ti maññamānā tena hi, samaṇa,	460	
PA_atk-s03_03a:460_3	ubbhamukho bhuñjasīti āha. Disāmukhoti catuddisāmukho, catasso disā olokentoti attho.	460	
PA_atk-s03_03a:460_4	Vidisāmukhoti catasso vidisā olokento.	460	
PA_atk-s03_03a:461_0	Vatthuvijjātiracchānavijjāyāti vatthuvijjāsaṅkhātāya tiracchānavijjāya. Vatthuvijjā	461	
PA_atk-s03_03a:461_1	nāma lābuvatthu-kumbhaṇḍavatthu-mūlakavatthu-ādīnaṃ vatthūnaṃ phalasampattikāraṇakālajānanupāyo.	461	
PA_atk-s03_03a:461_2	Micchājīvena jīvikaṃ kappentīti teneva vatthuvijjātiracchānavijjāsaṅkhātena micchājīvena	461	
PA_atk-s03_03a:461_3	jīvikaṃ kappenti, tesaṃ vatthūnaṃ sampādanena pasannehi manussehi dinne paccaye paribhuñjantā	461	
PA_atk-s03_03a:461_4	jīvantīti attho. Adhomukhāti vatthuṃ oloketvā bhuñjamānavasena adhomukhā bhuñjanti	461	
PA_atk-s03_03a:461_5	nāma. Evaṃ sabbattha yojanā kātabbā. Api cettha nakkhattavijjāti “ajja imaṃ nakkhattaṃ	461	
PA_atk-s03_03a:461_6	iminā nakkhattena gantabbaṃ, iminā idañcidañca kātabba”nti evaṃ jānanavijjā. Dūteyyanti	461	
PA_atk-s03_03a:461_7	dūtakammaṃ, tesaṃ tesaṃ sāsanaṃ gahetvā tattha tattha gamanaṃ. Pahiṇagamananti ekagāmasmiṃyeva	461	
PA_atk-s03_03a:461_8	ekakulassa sāsanena aññakulaṃ upasaṅkamanaṃ. Aṅgavijjāti itthilakkhaṇapurisalakkhaṇavasena	461	
PA_atk-s03_03a:461_9	aṅgasampattiṃ ñatvā “tāya aṅgasampattiyā idaṃ nāma labbhatī”ti evaṃ jānanavijjā.	461	
PA_atk-s03_03a:461_10	Vidisāmukhāti aṅgavijjā hi taṃ taṃ sarīrakoṭṭhāsaṃ ārabbha pavattattā vidisāya pavattā	4611	
PA_atk-s03_03a:461_11	nāma, tasmā tāya vijjāya jīvikaṃ kappetvā bhuñjantā vidisāmukhā bhuñjanti nāma. Evamārocesīti	4611	
PA_atk-s03_03a:461_12	“dhammikaṃ samaṇā”tiādīni vadamānā sāsanassa niyyānikaṃ guṇaṃ kathesi. Tañca paribbājikāya	4611	
PA_atk-s03_03a:461_13	kathaṃ sutvā pañcamattāni kulasatāni sāsane otariṃsūti.	4611	
PA_atk-s03_03a:462	Sāriputtasaṃyuttavaṇṇanā niṭṭhitā.	46	
PA_atk-s03_03a:463	8. Nāgasaṃyuttaṃ	46	
PA_atk-s03_03a:464	1. Suddhikasuttavaṇṇanā	46	
PA_atk-s03_03a:465_0	342. Nāgasaṃyutte aṇḍajāti aṇḍe jātā. Jalābujāti vatthikose jātā. Saṃsedajāti saṃsede	465	
PA_atk-s03_03a:465_1	jātā. Opapātikāti upapatitvā viya jātā. Idañca pana suttaṃ aṭṭhuppattiyā vuttaṃ.	465	
PA_atk-s03_03a:465_2	Bhikkhūnañhi “kati nu kho nāgayoniyo”ti kathā udapādi. Atha bhagavā puggalānaṃ nāgayonīhi	465	
PA_atk-s03_03a:465_3	uddharaṇatthaṃ nāgayoniyo āvikaronto imaṃ suttamāha.	465	
PA_atk-s03_03a:466	2-50. Paṇītatarasuttādivaṇṇanā	46	
PA_atk-s03_03a:467_0	343-391. Dutiyādīsu vossaṭṭhakāyāti ahituṇḍikaparibuddhaṃ agaṇetvā vissaṭṭhakāyā.	467	
PA_atk-s03_03a:467_1	Dvayakārinoti duvidhakārino, kusalākusalakārinoti attho. Sacajja mayanti sace ajja	467	
PA_atk-s03_03a:467_2	mayaṃ. Sahabyataṃ upapajjatīti sahabhāvaṃ āpajjati. Tatrassa akusalaṃ upapattiyā	467	
PA_atk-s03_03a:467_3	paccayo hoti, kusalaṃ upapannānaṃ sampattiyā. Annanti khādanīyabhojanīyaṃ. Pānanti	467	
PA_atk-s03_03a:467_4	yaṃkiñci pānakaṃ. Vatthanti nivāsanapārupanaṃ. Yānanti chattupāhanaṃ ādiṃ katvā yaṃkiñci	467	
PA_atk-s03_03a:467_5	gamanapaccayaṃ. Mālanti yaṃkiñci sumanamālādipupphaṃ. Gandhanti yaṃkiñci candanādigandhaṃ.	467	
PA_atk-s03_03a:467_6	Vilepananti yaṃkiñci chavirāgakaraṇaṃ. Seyyāvasathapadīpeyyanti mañcapīṭhādiseyyaṃ	467	
PA_atk-s03_03a:467_7	ekabhūmikādiāvasathaṃ vaṭṭitelādipadīpūpakaraṇañca detīti attho. Tesañhi dīghāyukatāya	467	
PA_atk-s03_03a:467_8	ca vaṇṇavantatāya ca sukhabahulatāya ca patthanaṃ katvā imaṃ dasavidhaṃ dānavatthuṃ	467	
PA_atk-s03_03a:467_9	datvā taṃ sampattiṃ anubhavituṃ tattha nibbattanti. Sesaṃ sabbattha uttānamevāti.	467	
PA_atk-s03_03a:468	Nāgasaṃyuttavaṇṇanā niṭṭhitā.	46	
PA_atk-s03_03a:469	9. Supaṇṇasaṃyuttavaṇṇanā	46	
PA_atk-s03_03a:470_0	392-437. Supaṇṇasaṃyutte pattānaṃ vaṇṇavantatāya garuḷā supaṇṇāti vuttā. Idhāpi paṭhamasuttaṃ	470	
PA_atk-s03_03a:470_1	purimanayeneva aṭṭhuppattiyaṃ vuttaṃ. Harantīti uddharanti. Uddharamānā ca pana te	470	
PA_atk-s03_03a:470_2	attanā hīne vā same vā uddharituṃ sakkonti, na attanā paṇītatare. Sattavidhā hi anuddharaṇīyanāgā	470	
PA_atk-s03_03a:470_3	nāma paṇītatarā kambalassatarā dhataraṭṭhā sattasīdantaravāsino pathaviṭṭhakā pabbataṭṭhakā	470	
PA_atk-s03_03a:470_4	vimānaṭṭhakāti. Tatra aṇḍajādīnaṃ jalābujādayo paṇītatarā, te tehi anuddharaṇīyā.	470	
PA_atk-s03_03a:470_5	Kambalassatarā pana nāgasenāpatino, te yattha katthaci disvā yo koci supaṇṇo uddharituṃ	470	
PA_atk-s03_03a:470_6	na sakkoti. Dhataraṭṭhā pana nāgarājāno, tepi koci uddharituṃ na sakkoti. Ye pana	470	
PA_atk-s03_03a:470_7	sattasīdantare mahāsamudde vasanti, te yasmā katthaci vikampanaṃ kātuṃ na sakkā,	470	
PA_atk-s03_03a:470_8	tasmā koci uddharituṃ na sakkoti. Pathaviṭṭhakādīnaṃ nilīyanokāso atthi, tasmā tepi	470	
PA_atk-s03_03a:470_9	uddharituṃ na sakkoti. Ye pana mahāsamudde ūmipiṭṭhe vasanti, te yo koci samo vā	470	
PA_atk-s03_03a:470_10	paṇītataro vā supaṇṇo uddharituṃ sakkoti. Sesaṃ nāgasaṃyutte vuttanayamevāti.	4701	
PA_atk-s03_03a:471	Supaṇṇasaṃyuttavaṇṇanā niṭṭhitā.	47	
PA_atk-s03_03a:472	10. Gandhabbakāyasaṃyuttavaṇṇanā	47	
PA_atk-s03_03a:473_0	438-549. Gandhabbakāyasaṃyutte mūlagandhe adhivatthāti yassa rukkhassa mūle gandho	473	
PA_atk-s03_03a:473_1	atthi, taṃ nissāya nibbattā. So hi sakalopi rukkho tesaṃ upakappati. Sesapadesupi	473	
PA_atk-s03_03a:473_2	eseva nayo. Gandhagandheti mūlādigandhānaṃ gandhe. Yassa hi rukkhassa sabbesampi	473	
PA_atk-s03_03a:473_3	mūlādīnaṃ gandho atthi, so idha gandho nāma. Tassa gandhassa gandhe, tasmiṃ adhivatthā.	473	
PA_atk-s03_03a:473_4	Idha mūlādīni sabbāni tesaṃyeva upakappanti. So dātā hoti mūlagandhānanti so kāḷānusārikādīnaṃ	473	
PA_atk-s03_03a:473_5	mūlagandhānaṃ dātā hoti. Evaṃ sabbapadesu attho veditabbo. Evañhi sarikkhadānampi	473	
PA_atk-s03_03a:473_6	datvā patthanaṃ ṭhapenti, asarikkhadānampi. Taṃ dassetuṃ so annaṃ detītiādi dasavidhaṃ	473	
PA_atk-s03_03a:473_7	dānavatthu vuttaṃ. Sesaṃ sabbattha uttānamevāti.	473	
PA_atk-s03_03a:474	Gandhabbakāyasaṃyuttavaṇṇanā niṭṭhitā.	47	
PA_atk-s03_03a:475	11. Valāhakasaṃyuttavaṇṇanā	47	
PA_atk-s03_03a:476_0	550-606. Valāhakasaṃyutte valāhakakāyikāti valāhakanāmake devakāye uppannā ākāsacārikadevā.	476	
PA_atk-s03_03a:476_1	Sītavalāhakāti sītakaraṇavalāhakā. Sesapadesupi eseva nayo. Cetopaṇidhimanvāyāti	476	
PA_atk-s03_03a:476_2	cittaṭṭhapanaṃ āgamma. Sītaṃ hotīti yaṃ vassāne vā hemante vā sītaṃ hoti, taṃ utusamuṭṭhānameva.	476	
PA_atk-s03_03a:476_3	Yaṃ pana sītepi atisītaṃ, gimhe ca uppannaṃ sītaṃ, taṃ devatānubhāvena nibbattaṃ	476	
PA_atk-s03_03a:476_4	sītaṃ nāma. Uṇhaṃ hotīti yaṃ gimhāne uṇhaṃ, taṃ utusamuṭṭhānikaṃ pākatikameva. Yaṃ	476	
PA_atk-s03_03a:476_5	pana uṇhepi atiuṇhaṃ, sītakāle ca uppannaṃ uṇhaṃ, taṃ devatānubhāvena nibbattaṃ uṇhaṃ	476	
PA_atk-s03_03a:476_6	nāma. Abbhaṃ hotīti abbhamaṇḍapo hoti. Idhāpi yaṃ vassāne ca sisire ca abbhaṃ uppajjati,	476	
PA_atk-s03_03a:476_7	taṃ utusamuṭṭhānikaṃ pākatikameva. Yaṃ pana abbheyeva atiabbhaṃ, sattasattāhampi	476	
PA_atk-s03_03a:476_8	candasūriye chādetvā ekandhakāraṃ karoti, yañca cittavesākhamāsesu abbhaṃ, taṃ devatānubhāvena	476	
PA_atk-s03_03a:476_9	uppannaṃ abbhaṃ nāma. Vāto hotīti yo tasmiṃ tasmiṃ utumhi uttaradakkhiṇādipakativāto	476	
PA_atk-s03_03a:476_10	hoti, ayaṃ utusamuṭṭhānova. Yopi pana rukkhakkhandhādipadālano ativāto nāma atthi,	4761	
PA_atk-s03_03a:476_11	ayañceva, yo ca aññopi akālavāto, ayaṃ devatānubhāvanibbatto nāma. Devo vassatīti	4761	
PA_atk-s03_03a:476_12	yaṃ vassike cattāro māse vassaṃ, taṃ utusamuṭṭhānameva. Yaṃ pana vasseyeva ativassaṃ,	4761	
PA_atk-s03_03a:476_13	yañca cittavesākhamāsesu vassaṃ, taṃ devatānubhāvanibbattaṃ nāma.	4761	
PA_atk-s03_03a:477_0	Tatridaṃ vatthu – eko kira vassavalāhakadevaputto talakūṭakavāsi khīṇāsavattherassa	477	
PA_atk-s03_03a:477_1	santikaṃ gantvā vanditvā aṭṭhāsi. Thero “kosi tva”nti pucchi. “Ahaṃ, bhante, vassavalāhakadevaputto”ti.	477	
PA_atk-s03_03a:477_2	“Tumhākaṃ kira cittena devo vassatī”ti? “Āma, bhante”ti. “Passitukāmā maya”nti. “Temissatha,	477	
PA_atk-s03_03a:477_3	bhante”ti. “Meghasīsaṃ vā gajjitaṃ vā na paññāyati, kathaṃ temissāmā”ti? “Bhante,	477	
PA_atk-s03_03a:477_4	amhākaṃcittena devo vassati, tumhe paṇṇasālaṃ pavisathā”ti. “Sādhu devaputtā”ti so	477	
PA_atk-s03_03a:477_5	pāde dhovitvā paṇṇasālaṃ pāvisi. Devaputto tasmiṃ pavisanteyeva ekaṃ gītaṃ gāyitvā	477	
PA_atk-s03_03a:477_6	hatthaṃ ukkhipi. Samantā tiyojanaṭṭhānaṃ ekameghaṃ ahosi. Thero addhatinto paṇṇasālaṃ	477	
PA_atk-s03_03a:477_7	paviṭṭhoti. Apica devo nāmesa aṭṭhahi kāraṇehi vassati nāgānubhāvena supaṇṇānubhāvena	477	
PA_atk-s03_03a:477_8	devatānubhāvena saccakiriyāya utusamuṭṭhānena mārāvaṭṭanena iddhibalena vināsameghenāti.	477	
PA_atk-s03_03a:478	Valāhakasaṃyuttavaṇṇanā niṭṭhitā.	47	
PA_atk-s03_03a:479	12. Vacchagottasaṃyuttavaṇṇanā	47	
PA_atk-s03_03a:480_0	607-661. Vacchagottasaṃyutte aññāṇāti aññāṇena. Evaṃ sabbapadesu karaṇavaseneva attho	480	
PA_atk-s03_03a:480_1	veditabbo. Sabbāni cetāni aññamaññavevacanānevāti. Imasmiñca pana saṃyutte ekādasa	480	
PA_atk-s03_03a:480_2	suttāni pañcapaññāsa veyyākaraṇānīti veditabbāni.	480	
PA_atk-s03_03a:481	Vacchagottasaṃyuttavaṇṇanā niṭṭhitā.	48	
PA_atk-s03_03a:482	13. Jhānasaṃyuttaṃ	48	
PA_atk-s03_03a:483	1. Samādhimūlakasamāpattisuttavaṇṇanā	48	
PA_atk-s03_03a:484_0	662. Jhānasaṃyuttassa paṭhame samādhikusaloti paṭhamaṃ jhānaṃ pañcaṅgikaṃ dutiyaṃ	484	
PA_atk-s03_03a:484_1	tivaṅgikanti evaṃ aṅgavavatthānakusalo. Na samādhismiṃ samāpattikusaloti cittaṃ hāsetvā	484	
PA_atk-s03_03a:484_2	kallaṃ katvā jhānaṃ samāpajjituṃ na sakkoti. Iminā nayena sesapadānipi veditabbāni.	484	
PA_atk-s03_03a:485	2-55. Samādhimūlakaṭhitisuttādivaṇṇanā	48	
PA_atk-s03_03a:486_0	663-716. Dutiyādīsu na samādhismiṃ ṭhitikusaloti jhānaṃ ṭhapetuṃ akusalo, sattaṭṭhaaccharāmattaṃ	486	
PA_atk-s03_03a:486_1	jhānaṃ ṭhapetuṃ na sakkoti. Na samādhismiṃ vuṭṭhānakusaloti jhānato vuṭṭhātuṃ akusalo,	486	
PA_atk-s03_03a:486_2	yathāparicchedena vuṭṭhātuṃ na sakkoti. Na samādhismiṃ kallitakusaloti cittaṃ hāsetvā	486	
PA_atk-s03_03a:486_3	kallaṃ kātuṃ akusalo. Na samādhismiṃ ārammaṇakusaloti kasiṇārammaṇesu akusalo. Na	486	
PA_atk-s03_03a:486_4	samādhismiṃ gocarakusaloti kammaṭṭhānagocare ceva bhikkhācāragocare ca akusalo. Na	486	
PA_atk-s03_03a:486_5	samādhismiṃ abhinīhārakusaloti kammaṭṭhānaṃ abhinīharituṃ akusalo. Na samādhismiṃ	486	
PA_atk-s03_03a:486_6	sakkaccakārīti jhānaṃ appetuṃ sakkaccakārī na hoti. Na samādhismiṃ sātaccakārīti	486	
PA_atk-s03_03a:486_7	jhānappanāya satatakārī na hoti, kadācideva karoti. Na samādhismiṃ sappāyakārīti	486	
PA_atk-s03_03a:486_8	samādhissa sappāye upakārakadhamme pūretuṃ na sakkoti. Tato paraṃ samāpattiādīhi	486	
PA_atk-s03_03a:486_9	padehi yojetvā catukkā vuttā. Tesaṃ attho vuttanayeneva veditabbo. Sakalaṃ panettha	486	
PA_atk-s03_03a:486_10	jhānasaṃyuttaṃ lokiyajjhānavaseneva kathitanti.	4861	
PA_atk-s03_03a:487	Jhānasaṃyuttavaṇṇanā niṭṭhitā.	48	
PA_atk-s03_03a:488	Iti sāratthappakāsiniyā saṃyuttanikāya-aṭṭhakathāya	48	
PA_atk-s03_03a:489	Khandhavaggavaṇṇanā niṭṭhitā.	48	
PA_atk-s03_03a:490	Saṃyuttanikāya-aṭṭhakathāya dutiyo bhāgo.	49	
