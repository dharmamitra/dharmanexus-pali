segmentnr	original	folio	analyzed
PA_sn_48:1.0.1	Saṁyutta Nikāya 48.1	1	
PA_sn_48:1.0.2	1. Suddhikavagga	1	
PA_sn_48:1.0.3	Suddhikasutta	1	
PA_sn_48:1.1.1	Sāvatthinidānaṁ.	1	
PA_sn_48:1.1.2	Tatra kho bhagavā etadavoca.	1	
PA_sn_48:1.1.3	“Pañcimāni, bhikkhave, indriyāni.	1	
PA_sn_48:1.1.4	Katamāni pañca?	1	
PA_sn_48:1.1.5	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—	1	
PA_sn_48:1.1.6	imāni kho, bhikkhave, pañcindriyānī”ti.	1	
PA_sn_48:1.1.7	Paṭhamaṁ.	1	
PA_sn_48:2.0.1	Saṁyutta Nikāya 48.2	2	
PA_sn_48:2.0.2	1. Suddhikavagga	2	
PA_sn_48:2.0.3	Paṭhamasotāpannasutta	2	
PA_sn_48:2.1.1	“Pañcimāni, bhikkhave, indriyāni.	2	
PA_sn_48:2.1.2	Katamāni pañca?	2	
PA_sn_48:2.1.3	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	2	
PA_sn_48:2.1.4	Yato kho, bhikkhave, ariyasāvako imesaṁ pañcannaṁ indriyānaṁ assādañca ādīnavañca nissaraṇañca yathābhūtaṁ pajānāti—	2	
PA_sn_48:2.1.5	ayaṁ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti.	2	
PA_sn_48:2.1.6	Dutiyaṁ.	2	
PA_sn_48:3.0.1	Saṁyutta Nikāya 48.3	3	
PA_sn_48:3.0.2	1. Suddhikavagga	3	
PA_sn_48:3.0.3	Dutiyasotāpannasutta	3	
PA_sn_48:3.1.1	“Pañcimāni, bhikkhave, indriyāni.	3	
PA_sn_48:3.1.2	Katamāni pañca?	3	
PA_sn_48:3.1.3	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	3	
PA_sn_48:3.1.4	Yato kho, bhikkhave, ariyasāvako imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti—	3	
PA_sn_48:3.1.5	ayaṁ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti.	3	
PA_sn_48:3.1.6	Tatiyaṁ.	3	
PA_sn_48:4.0.1	Saṁyutta Nikāya 48.4	4	
PA_sn_48:4.0.2	1. Suddhikavagga	4	
PA_sn_48:4.0.3	Paṭhamaarahantasutta	4	
PA_sn_48:4.1.1	“Pañcimāni, bhikkhave, indriyāni.	4	
PA_sn_48:4.1.2	Katamāni pañca?	4	
PA_sn_48:4.1.3	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	4	
PA_sn_48:4.1.4	Yato kho, bhikkhave, ariyasāvako imesaṁ pañcannaṁ indriyānaṁ assādañca ādīnavañca nissaraṇañca yathābhūtaṁ viditvā anupādāvimutto hoti—	4	
PA_sn_48:4.1.5	ayaṁ vuccati, bhikkhave, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto”ti.	4	
PA_sn_48:4.1.6	Catutthaṁ.	4	
PA_sn_48:5.0.1	Saṁyutta Nikāya 48.5	5	
PA_sn_48:5.0.2	1. Suddhikavagga	5	
PA_sn_48:5.0.3	Dutiyaarahantasutta	5	
PA_sn_48:5.1.1	“Pañcimāni, bhikkhave, indriyāni.	5	
PA_sn_48:5.1.2	Katamāni pañca?	5	
PA_sn_48:5.1.3	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	5	
PA_sn_48:5.1.4	Yato kho, bhikkhave, bhikkhu imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto hoti—	5	
PA_sn_48:5.1.5	ayaṁ vuccati, bhikkhave, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto”ti.	5	
PA_sn_48:5.1.6	Pañcamaṁ.	5	
PA_sn_48:6.0.1	Saṁyutta Nikāya 48.6	6	
PA_sn_48:6.0.2	1. Suddhikavagga	6	
PA_sn_48:6.0.3	Paṭhamasamaṇabrāhmaṇasutta	6	
PA_sn_48:6.1.1	“Pañcimāni, bhikkhave, indriyāni.	6	
PA_sn_48:6.1.2	Katamāni pañca?	6	
PA_sn_48:6.1.3	Saddhindriyaṁ …pe… paññindriyaṁ.	6	
PA_sn_48:6.1.4	Ye hi keci, bhikkhave, samaṇā vā brāhmaṇā vā imesaṁ pañcannaṁ indriyānaṁ assādañca ādīnavañca nissaraṇañca yathābhūtaṁ nappajānanti,	6	
PA_sn_48:6.1.5_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	6	
PA_sn_48:6.1.5_1	brāhmaṇasammatā, na ca panete āyasmanto sāmaññatthaṁ vā brahmaññatthaṁ vā diṭṭheva	6	
PA_sn_48:6.1.5_2	dhamme sayaṁ abhiññā sacchikatvā upasampajja viharanti.	6	
PA_sn_48:6.2.1	Ye ca kho keci, bhikkhave, samaṇā vā brāhmaṇā vā imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānanti,	6	
PA_sn_48:6.2.2_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	6	
PA_sn_48:6.2.2_1	ca brāhmaṇasammatā; te ca panāyasmanto sāmaññatthañca brahmaññatthañca diṭṭheva dhamme	6	
PA_sn_48:6.2.2_2	sayaṁ abhiññā sacchikatvā upasampajja viharantī”ti.	6	
PA_sn_48:6.2.3	Chaṭṭhaṁ.	6	
PA_sn_48:7.0.1	Saṁyutta Nikāya 48.7	7	
PA_sn_48:7.0.2	1. Suddhikavagga	7	
PA_sn_48:7.0.3	Dutiyasamaṇabrāhmaṇasutta	7	
PA_sn_48:7.1.1_0	“Ye hi keci, bhikkhave, samaṇā vā brāhmaṇā vā saddhindriyaṁ nappajānanti, saddhindriyasamudayaṁ	7	
PA_sn_48:7.1.1_1	nappajānanti, saddhindriyanirodhaṁ nappajānanti, saddhindriyanirodhagāminiṁ paṭipadaṁ nappajānanti;	7	
PA_sn_48:7.1.2	vīriyindriyaṁ nappajānanti …pe…	7	
PA_sn_48:7.1.3	satindriyaṁ nappajānanti …pe…	7	
PA_sn_48:7.1.4	samādhindriyaṁ nappajānanti …pe…	7	
PA_sn_48:7.1.5	paññindriyaṁ nappajānanti, paññindriyasamudayaṁ nappajānanti, paññindriyanirodhaṁ nappajānanti, paññindriyanirodhagāminiṁ paṭipadaṁ nappajānanti,	7	
PA_sn_48:7.1.6_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	7	
PA_sn_48:7.1.6_1	brāhmaṇasammatā, na ca panete āyasmanto sāmaññatthaṁ vā brahmaññatthaṁ vā diṭṭheva	7	
PA_sn_48:7.1.6_2	dhamme sayaṁ abhiññā sacchikatvā upasampajja viharanti.	7	
PA_sn_48:7.2.1_0	Ye ca kho keci, bhikkhave, samaṇā vā brāhmaṇā vā saddhindriyaṁ pajānanti, saddhindriyasamudayaṁ	7	
PA_sn_48:7.2.1_1	pajānanti, saddhindriyanirodhaṁ pajānanti, saddhindriyanirodhagāminiṁ paṭipadaṁ pajānanti;	7	
PA_sn_48:7.2.2	vīriyindriyaṁ pajānanti, vīriyindriyasamudayaṁ pajānanti, vīriyindriyanirodhaṁ pajānanti, vīriyindriyanirodhagāminiṁ paṭipadaṁ pajānanti;	7	
PA_sn_48:7.2.3	satindriyaṁ pajānanti …pe…	7	
PA_sn_48:7.2.4	samādhindriyaṁ pajānanti …pe…	7	
PA_sn_48:7.2.5	paññindriyaṁ pajānanti, paññindriyasamudayaṁ pajānanti, paññindriyanirodhaṁ pajānanti, paññindriyanirodhagāminiṁ paṭipadaṁ pajānanti,	7	
PA_sn_48:7.2.6_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	7	
PA_sn_48:7.2.6_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	7	
PA_sn_48:7.2.6_2	sayaṁ abhiññā sacchikatvā upasampajja viharantī”ti.	7	
PA_sn_48:7.2.7	Sattamaṁ.	7	
PA_sn_48:8.0.1	Saṁyutta Nikāya 48.8	8	
PA_sn_48:8.0.2	1. Suddhikavagga	8	
PA_sn_48:8.0.3	Daṭṭhabbasutta	8	
PA_sn_48:8.1.1	“Pañcimāni, bhikkhave, indriyāni.	8	
PA_sn_48:8.1.2	Katamāni pañca?	8	
PA_sn_48:8.1.3	Saddhindriyaṁ …pe… paññindriyaṁ.	8	
PA_sn_48:8.1.4	Kattha ca, bhikkhave, saddhindriyaṁ daṭṭhabbaṁ?	8	
PA_sn_48:8.1.5	Catūsu sotāpattiyaṅgesu—	8	
PA_sn_48:8.1.6	ettha saddhindriyaṁ daṭṭhabbaṁ.	8	
PA_sn_48:8.1.7	Kattha ca, bhikkhave, vīriyindriyaṁ daṭṭhabbaṁ?	8	
PA_sn_48:8.1.8	Catūsu sammappadhānesu—	8	
PA_sn_48:8.1.9	ettha vīriyindriyaṁ daṭṭhabbaṁ.	8	
PA_sn_48:8.1.10	Kattha ca, bhikkhave, satindriyaṁ daṭṭhabbaṁ?	8	
PA_sn_48:8.1.11	Catūsu satipaṭṭhānesu—	8	
PA_sn_48:8.1.12	ettha satindriyaṁ daṭṭhabbaṁ.	8	
PA_sn_48:8.1.13	Kattha ca, bhikkhave, samādhindriyaṁ daṭṭhabbaṁ?	8	
PA_sn_48:8.1.14	Catūsu jhānesu—	8	
PA_sn_48:8.1.15	ettha samādhindriyaṁ daṭṭhabbaṁ.	8	
PA_sn_48:8.1.16	Kattha ca, bhikkhave, paññindriyaṁ daṭṭhabbaṁ?	8	
PA_sn_48:8.1.17	Catūsu ariyasaccesu—	8	
PA_sn_48:8.1.18	ettha paññindriyaṁ daṭṭhabbaṁ.	8	
PA_sn_48:8.1.19	Imāni kho, bhikkhave, pañcindriyānī”ti.	8	
PA_sn_48:8.1.20	Aṭṭhamaṁ.	8	
PA_sn_48:9.0.1	Saṁyutta Nikāya 48.9	9	
PA_sn_48:9.0.2	1. Suddhikavagga	9	
PA_sn_48:9.0.3	Paṭhamavibhaṅgasutta	9	
PA_sn_48:9.1.1	“Pañcimāni, bhikkhave, indriyāni.	9	
PA_sn_48:9.1.2	Katamāni pañca?	9	
PA_sn_48:9.1.3	Saddhindriyaṁ …pe… paññindriyaṁ.	9	
PA_sn_48:9.1.4	Katamañca, bhikkhave, saddhindriyaṁ?	9	
PA_sn_48:9.1.5	Idha, bhikkhave, ariyasāvako saddho hoti, saddahati tathāgatassa bodhiṁ:	9	
PA_sn_48:9.1.6	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti—	9	
PA_sn_48:9.1.7	idaṁ vuccati, bhikkhave, saddhindriyaṁ.	9	
PA_sn_48:9.2.1	Katamañca, bhikkhave, vīriyindriyaṁ?	9	
PA_sn_48:9.2.2	Idha, bhikkhave, ariyasāvako āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu—	9	
PA_sn_48:9.2.3	idaṁ vuccati, bhikkhave, vīriyindriyaṁ.	9	
PA_sn_48:9.3.1	Katamañca, bhikkhave, satindriyaṁ?	9	
PA_sn_48:9.3.2	Idha, bhikkhave, ariyasāvako satimā hoti paramena satinepakkena samannāgato cirakatampi cirabhāsitampi saritā anussaritā—	9	
PA_sn_48:9.3.3	idaṁ vuccati, bhikkhave, satindriyaṁ.	9	
PA_sn_48:9.4.1	Katamañca, bhikkhave, samādhindriyaṁ?	9	
PA_sn_48:9.4.2	Idha, bhikkhave, ariyasāvako vossaggārammaṇaṁ karitvā labhati samādhiṁ, labhati cittassa ekaggataṁ—	9	
PA_sn_48:9.4.3	idaṁ vuccati, bhikkhave, samādhindriyaṁ.	9	
PA_sn_48:9.5.1	Katamañca, bhikkhave, paññindriyaṁ?	9	
PA_sn_48:9.5.2	Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya, sammā dukkhakkhayagāminiyā—	9	
PA_sn_48:9.5.3	idaṁ vuccati, bhikkhave, paññindriyaṁ.	9	
PA_sn_48:9.5.4	Imāni kho, bhikkhave, pañcindriyānī”ti.	9	
PA_sn_48:9.5.5	Navamaṁ.	9	
PA_sn_48:10.0.1	Saṁyutta Nikāya 48.10	10	
PA_sn_48:10.0.2	1. Suddhikavagga	10	
PA_sn_48:10.0.3	Dutiyavibhaṅgasutta	10	
PA_sn_48:10.1.1	“Pañcimāni, bhikkhave, indriyāni.	10	
PA_sn_48:10.1.2	Katamāni pañca?	10	
PA_sn_48:10.1.3	Saddhindriyaṁ …pe… paññindriyaṁ.	10	
PA_sn_48:10.1.4	Katamañca, bhikkhave, saddhindriyaṁ?	10	
PA_sn_48:10.1.5	Idha, bhikkhave, ariyasāvako saddho hoti, saddahati tathāgatassa bodhiṁ:	10	
PA_sn_48:10.1.6	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti—	10	
PA_sn_48:10.1.7	idaṁ vuccati, bhikkhave, saddhindriyaṁ.	10	
PA_sn_48:10.2.1	Katamañca, bhikkhave, vīriyindriyaṁ?	10	
PA_sn_48:10.2.2	Idha, bhikkhave, ariyasāvako āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	10	
PA_sn_48:10.2.3	So anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	10	
PA_sn_48:10.2.4	uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati;	10	
PA_sn_48:10.2.5	anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	10	
PA_sn_48:10.2.6	uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati—	10	
PA_sn_48:10.2.7	idaṁ vuccati, bhikkhave, vīriyindriyaṁ.	10	
PA_sn_48:10.3.1	Katamañca, bhikkhave, satindriyaṁ?	10	
PA_sn_48:10.3.2	Idha, bhikkhave, ariyasāvako satimā hoti paramena satinepakkena samannāgato, cirakatampi cirabhāsitampi saritā anussaritā.	10	
PA_sn_48:10.3.3	So kāye kāyānupassī viharati ātāpī sampajāno satimā, vineyya loke abhijjhādomanassaṁ;	10	
PA_sn_48:10.3.4	vedanāsu …pe…	10	
PA_sn_48:10.3.5	citte …pe…	10	
PA_sn_48:10.3.6	dhammesu dhammānupassī viharati ātāpī sampajāno satimā, vineyya loke abhijjhādomanassaṁ—	10	
PA_sn_48:10.3.7	idaṁ vuccati, bhikkhave, satindriyaṁ.	10	
PA_sn_48:10.4.1	Katamañca, bhikkhave, samādhindriyaṁ?	10	
PA_sn_48:10.4.2	Idha, bhikkhave, ariyasāvako vossaggārammaṇaṁ karitvā labhati samādhiṁ, labhati cittassa ekaggataṁ.	10	
PA_sn_48:10.4.3	So vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	10	
PA_sn_48:10.4.4	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	10	
PA_sn_48:10.4.5_0	Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti	10	
PA_sn_48:10.4.5_1	yaṁ taṁ ariyā ācikkhanti ‘upekkhako satimā sukhavihārī’ti tatiyaṁ jhānaṁ upasampajja viharati.	10	
PA_sn_48:10.4.6	Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati—	10	
PA_sn_48:10.4.7	idaṁ vuccati, bhikkhave, samādhindriyaṁ.	10	
PA_sn_48:10.5.1	Katamañca, bhikkhave, paññindriyaṁ?	10	
PA_sn_48:10.5.2	Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya, sammā dukkhakkhayagāminiyā.	10	
PA_sn_48:10.5.3_0	So ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti,	10	
PA_sn_48:10.5.3_1	‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī paṭipadā’ti	10	
PA_sn_48:10.5.3_2	yathābhūtaṁ pajānāti—	10	
PA_sn_48:10.5.4	idaṁ vuccati, bhikkhave, paññindriyaṁ.	10	
PA_sn_48:10.5.5	Imāni kho, bhikkhave, pañcindriyānī”ti.	10	
PA_sn_48:10.5.6	Dasamaṁ.	10	
PA_sn_48:10.5.7	Suddhikavaggo paṭhamo.	10	
PA_sn_48:10.6.0	Tassuddānaṁ	10	
PA_sn_48:10.6.1	Suddhikañceva dve sotā,	10	
PA_sn_48:10.6.2	arahantā apare duve;	10	
PA_sn_48:10.6.3	Samaṇabrāhmaṇā daṭṭhabbaṁ,	10	
PA_sn_48:10.6.4	vibhaṅgā apare duveti.	10	
PA_sn_48:11.0.1	Saṁyutta Nikāya 48.11	11	
PA_sn_48:11.0.2	2. Mudutaravagga	11	
PA_sn_48:11.0.3	Paṭilābhasutta	11	
PA_sn_48:11.1.1	“Pañcimāni, bhikkhave, indriyāni.	11	
PA_sn_48:11.1.2	Katamāni pañca?	11	
PA_sn_48:11.1.3	Saddhindriyaṁ …pe… paññindriyaṁ …pe….	11	
PA_sn_48:11.1.4	Katamañca, bhikkhave, saddhindriyaṁ?	11	
PA_sn_48:11.1.5	Idha, bhikkhave, ariyasāvako saddho hoti, saddahati tathāgatassa bodhiṁ:	11	
PA_sn_48:11.1.6	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti—	11	
PA_sn_48:11.1.7	idaṁ vuccati, bhikkhave, saddhindriyaṁ.	11	
PA_sn_48:11.2.1	Katamañca, bhikkhave, vīriyindriyaṁ?	11	
PA_sn_48:11.2.2	Yaṁ kho, bhikkhave, cattāro sammappadhāne ārabbha vīriyaṁ paṭilabhati—	11	
PA_sn_48:11.2.3	idaṁ vuccati, bhikkhave, vīriyindriyaṁ.	11	
PA_sn_48:11.3.1	Katamañca, bhikkhave, satindriyaṁ?	11	
PA_sn_48:11.3.2	Yaṁ kho, bhikkhave, cattāro satipaṭṭhāne ārabbha satiṁ paṭilabhati—	11	
PA_sn_48:11.3.3	idaṁ vuccati, bhikkhave, satindriyaṁ.	11	
PA_sn_48:11.4.1	Katamañca, bhikkhave, samādhindriyaṁ?	11	
PA_sn_48:11.4.2	Idha, bhikkhave, ariyasāvako vossaggārammaṇaṁ karitvā labhati samādhiṁ, labhati cittassa ekaggataṁ—	11	
PA_sn_48:11.4.3	idaṁ vuccati, bhikkhave, samādhindriyaṁ.	11	
PA_sn_48:11.5.1	Katamañca, bhikkhave, paññindriyaṁ?	11	
PA_sn_48:11.5.2	Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā—	11	
PA_sn_48:11.5.3	idaṁ vuccati, bhikkhave, paññindriyaṁ.	11	
PA_sn_48:11.5.4	Imāni kho, bhikkhave, pañcindriyānī”ti.	11	
PA_sn_48:11.5.5	Paṭhamaṁ.	11	
PA_sn_48:12.0.1	Saṁyutta Nikāya 48.12	12	
PA_sn_48:12.0.2	2. Mudutaravagga	12	
PA_sn_48:12.0.3	Paṭhamasaṅkhittasutta	12	
PA_sn_48:12.1.1	“Pañcimāni, bhikkhave, indriyāni.	12	
PA_sn_48:12.1.2	Katamāni pañca?	12	
PA_sn_48:12.1.3	Saddhindriyaṁ …pe… paññindriyaṁ—	12	
PA_sn_48:12.1.4	imāni kho, bhikkhave, pañcindriyāni.	12	
PA_sn_48:12.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	12	
PA_sn_48:12.1.5_1	mudutarehi anāgāmī hoti, tato mudutarehi sakadāgāmī hoti, tato mudutarehi sotāpanno	12	
PA_sn_48:12.1.5_2	hoti, tato mudutarehi dhammānusārī hoti, tato mudutarehi saddhānusārī hotī”ti.	12	
PA_sn_48:12.1.6	Dutiyaṁ.	12	
PA_sn_48:13.0.1	Saṁyutta Nikāya 48.13	13	
PA_sn_48:13.0.2	2. Mudutaravagga	13	
PA_sn_48:13.0.3	Dutiyasaṅkhittasutta	13	
PA_sn_48:13.1.1	“Pañcimāni, bhikkhave, indriyāni.	13	
PA_sn_48:13.1.2	Katamāni pañca?	13	
PA_sn_48:13.1.3	Saddhindriyaṁ …pe… paññindriyaṁ—	13	
PA_sn_48:13.1.4	imāni kho, bhikkhave, pañcindriyāni.	13	
PA_sn_48:13.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	13	
PA_sn_48:13.1.5_1	mudutarehi anāgāmī hoti, tato mudutarehi sakadāgāmī hoti, tato mudutarehi sotāpanno	13	
PA_sn_48:13.1.5_2	hoti, tato mudutarehi dhammānusārī hoti, tato mudutarehi saddhānusārī hoti.	13	
PA_sn_48:13.1.6	Iti kho, bhikkhave, indriyavemattatā phalavemattatā hoti, phalavemattatā puggalavemattatā”ti.	13	
PA_sn_48:13.1.7	Tatiyaṁ.	13	
PA_sn_48:14.0.1	Saṁyutta Nikāya 48.14	14	
PA_sn_48:14.0.2	2. Mudutaravagga	14	
PA_sn_48:14.0.3	Tatiyasaṅkhittasutta	14	
PA_sn_48:14.1.1	“Pañcimāni, bhikkhave, indriyāni.	14	
PA_sn_48:14.1.2	Katamāni pañca?	14	
PA_sn_48:14.1.3	Saddhindriyaṁ …pe… paññindriyaṁ—	14	
PA_sn_48:14.1.4	imāni kho, bhikkhave, pañcindriyāni.	14	
PA_sn_48:14.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	14	
PA_sn_48:14.1.5_1	mudutarehi anāgāmī hoti, tato mudutarehi sakadāgāmī hoti, tato mudutarehi sotāpanno	14	
PA_sn_48:14.1.5_2	hoti, tato mudutarehi dhammānusārī hoti, tato mudutarehi saddhānusārī hoti.	14	
PA_sn_48:14.1.6	Iti kho, bhikkhave, paripūraṁ paripūrakārī ārādheti, padesaṁ padesakārī ārādheti.	14	
PA_sn_48:14.1.7	‘Avañjhāni tvevāhaṁ, bhikkhave, pañcindriyānī’ti vadāmī”ti.	14	
PA_sn_48:14.1.8	Catutthaṁ.	14	
PA_sn_48:15.0.1	Saṁyutta Nikāya 48.15	15	
PA_sn_48:15.0.2	2. Mudutaravagga	15	
PA_sn_48:15.0.3	Paṭhamavitthārasutta	15	
PA_sn_48:15.1.1	“Pañcimāni, bhikkhave, indriyāni.	15	
PA_sn_48:15.1.2	Katamāni pañca?	15	
PA_sn_48:15.1.3	Saddhindriyaṁ …pe… paññindriyaṁ—	15	
PA_sn_48:15.1.4	imāni kho, bhikkhave, pañcindriyāni.	15	
PA_sn_48:15.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	15	
PA_sn_48:15.1.5_1	mudutarehi antarāparinibbāyī hoti, tato mudutarehi upahaccaparinibbāyī hoti, tato	15	
PA_sn_48:15.1.5_2	mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti,	15	
PA_sn_48:15.1.5_3	tato mudutarehi uddhaṁsoto hoti akaniṭṭhagāmī, tato mudutarehi sakadāgāmī hoti, tato	15	
PA_sn_48:15.1.5_4	mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hotī”ti.	15	
PA_sn_48:15.1.6	Pañcamaṁ.	15	
PA_sn_48:16.0.1	Saṁyutta Nikāya 48.16	16	
PA_sn_48:16.0.2	2. Mudutaravagga	16	
PA_sn_48:16.0.3	Dutiyavitthārasutta	16	
PA_sn_48:16.1.1	“Pañcimāni, bhikkhave, indriyāni.	16	
PA_sn_48:16.1.2	Katamāni pañca?	16	
PA_sn_48:16.1.3	Saddhindriyaṁ …pe… paññindriyaṁ—	16	
PA_sn_48:16.1.4	imāni kho, bhikkhave, pañcindriyāni.	16	
PA_sn_48:16.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	16	
PA_sn_48:16.1.5_1	mudutarehi antarāparinibbāyī hoti, tato mudutarehi upahaccaparinibbāyī hoti, tato	16	
PA_sn_48:16.1.5_2	mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti,	16	
PA_sn_48:16.1.5_3	tato mudutarehi uddhaṁsoto hoti akaniṭṭhagāmī, tato mudutarehi sakadāgāmī hoti, tato	16	
PA_sn_48:16.1.5_4	mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hoti.	16	
PA_sn_48:16.1.6	Iti kho, bhikkhave, indriyavemattatā phalavemattatā hoti, phalavemattatā puggalavemattatā hotī”ti.	16	
PA_sn_48:16.1.7	Chaṭṭhaṁ.	16	
PA_sn_48:17.0.1	Saṁyutta Nikāya 48.17	17	
PA_sn_48:17.0.2	2. Mudutaravagga	17	
PA_sn_48:17.0.3	Tatiyavitthārasutta	17	
PA_sn_48:17.1.1	“Pañcimāni, bhikkhave, indriyāni.	17	
PA_sn_48:17.1.2	Katamāni pañca?	17	
PA_sn_48:17.1.3	Saddhindriyaṁ …pe… paññindriyaṁ—	17	
PA_sn_48:17.1.4	imāni kho, bhikkhave, pañcindriyāni.	17	
PA_sn_48:17.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	17	
PA_sn_48:17.1.5_1	mudutarehi antarāparinibbāyī hoti, tato mudutarehi upahaccaparinibbāyī hoti, tato	17	
PA_sn_48:17.1.5_2	mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti,	17	
PA_sn_48:17.1.5_3	tato mudutarehi uddhaṁsoto hoti akaniṭṭhagāmī, tato mudutarehi sakadāgāmī hoti, tato	17	
PA_sn_48:17.1.5_4	mudutarehi sotāpanno hoti, tato mudutarehi dhammānusārī hoti, tato mudutarehi saddhānusārī hoti.	17	
PA_sn_48:17.1.6	Iti kho, bhikkhave, paripūraṁ paripūrakārī ārādheti, padesaṁ padesakārī ārādheti.	17	
PA_sn_48:17.1.7	‘Avañjhāni tvevāhaṁ, bhikkhave, pañcindriyānī’ti vadāmī”ti.	17	
PA_sn_48:17.1.8	Sattamaṁ.	17	
PA_sn_48:18.0.1	Saṁyutta Nikāya 48.18	18	
PA_sn_48:18.0.2	2. Mudutaravagga	18	
PA_sn_48:18.0.3	Paṭipannasutta	18	
PA_sn_48:18.1.1	“Pañcimāni, bhikkhave, indriyāni.	18	
PA_sn_48:18.1.2	Katamāni pañca?	18	
PA_sn_48:18.1.3	Saddhindriyaṁ …pe… paññindriyaṁ—	18	
PA_sn_48:18.1.4	imāni kho, bhikkhave, pañcindriyāni.	18	
PA_sn_48:18.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	18	
PA_sn_48:18.1.5_1	mudutarehi arahattaphalasacchikiriyāya paṭipanno hoti, tato mudutarehi anāgāmī hoti,	18	
PA_sn_48:18.1.5_2	tato mudutarehi anāgāmiphalasacchikiriyāya paṭipanno hoti, tato mudutarehi sakadāgāmī	18	
PA_sn_48:18.1.5_3	hoti, tato mudutarehi sakadāgāmiphalasacchikiriyāya paṭipanno hoti, tato mudutarehi	18	
PA_sn_48:18.1.5_4	sotāpanno hoti, tato mudutarehi sotāpattiphalasacchikiriyāya paṭipanno hoti.	18	
PA_sn_48:18.1.6	Yassa kho, bhikkhave, imāni pañcindriyāni sabbena sabbaṁ sabbathā sabbaṁ natthi, tamahaṁ ‘bāhiro puthujjanapakkhe ṭhito’ti vadāmī”ti.	18	
PA_sn_48:18.1.7	Aṭṭhamaṁ.	18	
PA_sn_48:19.0.1	Saṁyutta Nikāya 48.19	19	
PA_sn_48:19.0.2	2. Mudutaravagga	19	
PA_sn_48:19.0.3	Sampannasutta	19	
PA_sn_48:19.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	19	
PA_sn_48:19.2.1	“‘Indriyasampanno, indriyasampanno’ti, bhante, vuccati.	19	
PA_sn_48:19.2.2	Kittāvatā nu kho, bhante, indriyasampanno hotī”ti?	19	
PA_sn_48:19.2.3_0	“Idha, bhikkhu, bhikkhu saddhindriyaṁ bhāveti upasamagāmiṁ sambodhagāmiṁ, vīriyindriyaṁ	19	
PA_sn_48:19.2.3_1	bhāveti upasamagāmiṁ sambodhagāmiṁ, satindriyaṁ bhāveti upasamagāmiṁ sambodhagāmiṁ,	19	
PA_sn_48:19.2.3_2	samādhindriyaṁ bhāveti upasamagāmiṁ sambodhagāmiṁ, paññindriyaṁ bhāveti upasamagāmiṁ sambodhagāmiṁ.	19	
PA_sn_48:19.2.4	Ettāvatā kho, bhikkhu, bhikkhu indriyasampanno hotī”ti.	19	
PA_sn_48:19.2.5	Navamaṁ.	19	
PA_sn_48:20.0.1	Saṁyutta Nikāya 48.20	20	
PA_sn_48:20.0.2	2. Mudutaravagga	20	
PA_sn_48:20.0.3	Āsavakkhayasutta	20	
PA_sn_48:20.1.1	“Pañcimāni, bhikkhave, indriyāni.	20	
PA_sn_48:20.1.2	Katamāni pañca?	20	
PA_sn_48:20.1.3	Saddhindriyaṁ …pe… paññindriyaṁ—	20	
PA_sn_48:20.1.4	imāni kho, bhikkhave, pañcindriyāni.	20	
PA_sn_48:20.1.5_0	Imesaṁ kho, bhikkhave, pañcannaṁ indriyānaṁ bhāvitattā bahulīkatattā bhikkhu āsavānaṁ	20	
PA_sn_48:20.1.5_1	khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā	20	
PA_sn_48:20.1.5_2	upasampajja viharatī”ti.	20	
PA_sn_48:20.1.6	Dasamaṁ.	20	
PA_sn_48:20.1.7	Mudutaravaggo dutiyo.	20	
PA_sn_48:20.2.0	Tassuddānaṁ	20	
PA_sn_48:20.2.1	Paṭilābho tayo saṅkhittā,	20	
PA_sn_48:20.2.2	vitthārā apare tayo;	20	
PA_sn_48:20.2.3	Paṭipanno ca sampanno,	20	
PA_sn_48:20.2.4	dasamaṁ āsavakkhayanti.	20	
PA_sn_48:21.0.1	Saṁyutta Nikāya 48.21	21	
PA_sn_48:21.0.2	3. Chaḷindriyavagga	21	
PA_sn_48:21.0.3	Punabbhavasutta	21	
PA_sn_48:21.1.1	“Pañcimāni, bhikkhave, indriyāni.	21	
PA_sn_48:21.1.2	Katamāni pañca?	21	
PA_sn_48:21.1.3	Saddhindriyaṁ …pe… paññindriyaṁ.	21	
PA_sn_48:21.1.4_0	Yāvakīvañcāhaṁ, bhikkhave, imesaṁ pañcannaṁ indriyānaṁ samudayañca atthaṅgamañca	21	
PA_sn_48:21.1.4_1	assādañca ādīnavañca nissaraṇañca yathābhūtaṁ nābbhaññāsiṁ, neva tāvāhaṁ, bhikkhave,	21	
PA_sn_48:21.1.4_2	sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ	21	
PA_sn_48:21.1.4_3	sammāsambodhiṁ abhisambuddho’ti paccaññāsiṁ.	21	
PA_sn_48:21.1.5_0	Yato ca khvāhaṁ, bhikkhave, imesaṁ pañcannaṁ indriyānaṁ samudayañca atthaṅgamañca	21	
PA_sn_48:21.1.5_1	assādañca ādīnavañca nissaraṇañca yathābhūtaṁ abbhaññāsiṁ, athāhaṁ, bhikkhave, sadevake	21	
PA_sn_48:21.1.5_2	loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ	21	
PA_sn_48:21.1.5_3	abhisambuddho’ti paccaññāsiṁ.	21	
PA_sn_48:21.1.6	Ñāṇañca pana me dassanaṁ udapādi:	21	
PA_sn_48:21.1.7	‘akuppā me vimutti, ayamantimā jāti, natthi dāni punabbhavo’”ti.	21	
PA_sn_48:21.1.8	Paṭhamaṁ.	21	
PA_sn_48:22.0.1	Saṁyutta Nikāya 48.22	22	
PA_sn_48:22.0.2	3. Chaḷindriyavagga	22	
PA_sn_48:22.0.3	Jīvitindriyasutta	22	
PA_sn_48:22.1.1	“Tīṇimāni, bhikkhave, indriyāni.	22	
PA_sn_48:22.1.2	Katamāni tīṇi?	22	
PA_sn_48:22.1.3	Itthindriyaṁ, purisindriyaṁ, jīvitindriyaṁ—	22	
PA_sn_48:22.1.4	imāni kho, bhikkhave, tīṇi indriyānī”ti.	22	
PA_sn_48:22.1.5	Dutiyaṁ.	22	
PA_sn_48:23.0.1	Saṁyutta Nikāya 48.23	23	
PA_sn_48:23.0.2	3. Chaḷindriyavagga	23	
PA_sn_48:23.0.3	Aññindriyasutta	23	
PA_sn_48:23.1.1	“Tīṇimāni, bhikkhave, indriyāni.	23	
PA_sn_48:23.1.2	Katamāni tīṇi?	23	
PA_sn_48:23.1.3	Anaññātaññassāmītindriyaṁ, aññindriyaṁ, aññātāvindriyaṁ—	23	
PA_sn_48:23.1.4	imāni kho, bhikkhave, tīṇi indriyānī”ti.	23	
PA_sn_48:23.1.5	Tatiyaṁ.	23	
PA_sn_48:24.0.1	Saṁyutta Nikāya 48.24	24	
PA_sn_48:24.0.2	3. Chaḷindriyavagga	24	
PA_sn_48:24.0.3	Ekabījīsutta	24	
PA_sn_48:24.1.1	“Pañcimāni, bhikkhave, indriyāni.	24	
PA_sn_48:24.1.2	Katamāni pañca?	24	
PA_sn_48:24.1.3	Saddhindriyaṁ …pe… paññindriyaṁ—	24	
PA_sn_48:24.1.4	imāni kho, bhikkhave, pañcindriyāni.	24	
PA_sn_48:24.1.5_0	Imesaṁ kho, bhikkhave, pañcannaṁ indriyānaṁ samattā paripūrattā arahaṁ hoti, tato	24	
PA_sn_48:24.1.5_1	mudutarehi antarāparinibbāyī hoti, tato mudutarehi upahaccaparinibbāyī hoti, tato	24	
PA_sn_48:24.1.5_2	mudutarehi asaṅkhāraparinibbāyī hoti, tato mudutarehi sasaṅkhāraparinibbāyī hoti,	24	
PA_sn_48:24.1.5_3	tato mudutarehi uddhaṁsoto hoti akaniṭṭhagāmī, tato mudutarehi sakadāgāmī hoti, tato	24	
PA_sn_48:24.1.5_4	mudutarehi ekabījī hoti, tato mudutarehi kolaṅkolo hoti, tato mudutarehi sattakkhattuparamo	24	
PA_sn_48:24.1.5_5	hoti, tato mudutarehi dhammānusārī hoti, tato mudutarehi saddhānusārī hotī”ti.	24	
PA_sn_48:24.1.6	Catutthaṁ.	24	
PA_sn_48:25.0.1	Saṁyutta Nikāya 48.25	25	
PA_sn_48:25.0.2	3. Chaḷindriyavagga	25	
PA_sn_48:25.0.3	Suddhakasutta	25	
PA_sn_48:25.1.1	“Chayimāni, bhikkhave, indriyāni.	25	
PA_sn_48:25.1.2	Katamāni cha?	25	
PA_sn_48:25.1.3	Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ, manindriyaṁ—	25	
PA_sn_48:25.1.4	imāni kho, bhikkhave, cha indriyānī”ti.	25	
PA_sn_48:25.1.5	Pañcamaṁ.	25	
PA_sn_48:26.0.1	Saṁyutta Nikāya 48.26	26	
PA_sn_48:26.0.2	3. Chaḷindriyavagga	26	
PA_sn_48:26.0.3	Sotāpannasutta	26	
PA_sn_48:26.1.1	“Chayimāni, bhikkhave, indriyāni.	26	
PA_sn_48:26.1.2	Katamāni cha?	26	
PA_sn_48:26.1.3	Cakkhundriyaṁ …pe… manindriyaṁ.	26	
PA_sn_48:26.1.4	Yato kho, bhikkhave, ariyasāvako imesaṁ channaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti—	26	
PA_sn_48:26.1.5	ayaṁ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti.	26	
PA_sn_48:26.1.6	Chaṭṭhaṁ.	26	
PA_sn_48:27.0.1	Saṁyutta Nikāya 48.27	27	
PA_sn_48:27.0.2	3. Chaḷindriyavagga	27	
PA_sn_48:27.0.3	Arahantasutta	27	
PA_sn_48:27.1.1	“Chayimāni, bhikkhave, indriyāni.	27	
PA_sn_48:27.1.2	Katamāni cha?	27	
PA_sn_48:27.1.3	Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ, manindriyaṁ.	27	
PA_sn_48:27.1.4	Yato kho, bhikkhave, bhikkhu imesaṁ channaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto hoti—	27	
PA_sn_48:27.1.5	ayaṁ vuccati, bhikkhave, ‘bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto’”ti.	27	
PA_sn_48:27.1.6	Sattamaṁ.	27	
PA_sn_48:28.0.1	Saṁyutta Nikāya 48.28	28	
PA_sn_48:28.0.2	3. Chaḷindriyavagga	28	
PA_sn_48:28.0.3	Sambuddhasutta	28	
PA_sn_48:28.1.1	“Chayimāni, bhikkhave, indriyāni.	28	
PA_sn_48:28.1.2	Katamāni cha?	28	
PA_sn_48:28.1.3	Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ, manindriyaṁ.	28	
PA_sn_48:28.1.4_0	Yāvakīvañcāhaṁ, bhikkhave, imesaṁ channaṁ indriyānaṁ samudayañca atthaṅgamañca assādañca	28	
PA_sn_48:28.1.4_1	ādīnavañca nissaraṇañca yathābhūtaṁ nābbhaññāsiṁ, neva tāvāhaṁ, bhikkhave, sadevake	28	
PA_sn_48:28.1.4_2	loke samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ	28	
PA_sn_48:28.1.4_3	abhisambuddho’ti paccaññāsiṁ.	28	
PA_sn_48:28.1.5_0	Yato ca khvāhaṁ, bhikkhave, imesaṁ channaṁ indriyānaṁ samudayañca atthaṅgamañca assādañca	28	
PA_sn_48:28.1.5_1	ādīnavañca nissaraṇañca yathābhūtaṁ abbhaññāsiṁ, athāhaṁ, bhikkhave, sadevake loke	28	
PA_sn_48:28.1.5_2	samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ	28	
PA_sn_48:28.1.5_3	abhisambuddho’ti paccaññāsiṁ.	28	
PA_sn_48:28.1.6	Ñāṇañca pana me dassanaṁ udapādi:	28	
PA_sn_48:28.1.7	‘akuppā me vimutti, ayamantimā jāti, natthi dāni punabbhavo’”ti.	28	
PA_sn_48:28.1.8	Aṭṭhamaṁ.	28	
PA_sn_48:29.0.1	Saṁyutta Nikāya 48.29	29	
PA_sn_48:29.0.2	3. Chaḷindriyavagga	29	
PA_sn_48:29.0.3	Paṭhamasamaṇabrāhmaṇasutta	29	
PA_sn_48:29.1.1	“Chayimāni, bhikkhave, indriyāni.	29	
PA_sn_48:29.1.2	Katamāni cha?	29	
PA_sn_48:29.1.3	Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ, manindriyaṁ.	29	
PA_sn_48:29.1.4	Ye hi keci, bhikkhave, samaṇā vā brāhmaṇā vā imesaṁ channaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānanti,	29	
PA_sn_48:29.1.5_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	29	
PA_sn_48:29.1.5_1	brāhmaṇasammatā, na ca panete āyasmanto sāmaññatthaṁ vā brahmaññatthaṁ vā diṭṭheva	29	
PA_sn_48:29.1.5_2	dhamme sayaṁ abhiññā sacchikatvā upasampajja viharanti.	29	
PA_sn_48:29.1.6	Ye ca kho keci, bhikkhave, samaṇā vā brāhmaṇā vā imesaṁ channaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānanti,	29	
PA_sn_48:29.1.7_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	29	
PA_sn_48:29.1.7_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	29	
PA_sn_48:29.1.7_2	sayaṁ abhiññā sacchikatvā upasampajja viharantī”ti.	29	
PA_sn_48:29.1.8	Navamaṁ.	29	
PA_sn_48:30.0.1	Saṁyutta Nikāya 48.30	30	
PA_sn_48:30.0.2	3. Chaḷindriyavagga	30	
PA_sn_48:30.0.3	Dutiyasamaṇabrāhmaṇasutta	30	
PA_sn_48:30.1.1_0	“Ye hi keci, bhikkhave, samaṇā vā brāhmaṇā vā cakkhundriyaṁ nappajānanti, cakkhundriyasamudayaṁ	30	
PA_sn_48:30.1.1_1	nappajānanti, cakkhundriyanirodhaṁ nappajānanti, cakkhundriyanirodhagāminiṁ paṭipadaṁ nappajānanti;	30	
PA_sn_48:30.1.2	sotindriyaṁ …pe…	30	
PA_sn_48:30.1.3	ghānindriyaṁ …pe…	30	
PA_sn_48:30.1.4	jivhindriyaṁ …pe…	30	
PA_sn_48:30.1.5	kāyindriyaṁ …pe…	30	
PA_sn_48:30.1.6	manindriyaṁ nappajānanti, manindriyasamudayaṁ nappajānanti, manindriyanirodhaṁ nappajānanti, manindriyanirodhagāminiṁ paṭipadaṁ nappajānanti.	30	
PA_sn_48:30.1.7	Na me te, bhikkhave …pe… sayaṁ abhiññā sacchikatvā upasampajja viharanti.	30	
PA_sn_48:30.2.1_0	Ye ca kho keci, bhikkhave, samaṇā vā brāhmaṇā vā cakkhundriyaṁ pajānanti, cakkhundriyasamudayaṁ	30	
PA_sn_48:30.2.1_1	pajānanti, cakkhundriyanirodhaṁ pajānanti, cakkhundriyanirodhagāminiṁ paṭipadaṁ pajānanti,	30	
PA_sn_48:30.2.2	sotindriyaṁ …pe…	30	
PA_sn_48:30.2.3	ghānindriyaṁ …pe…	30	
PA_sn_48:30.2.4	jivhindriyaṁ …pe…	30	
PA_sn_48:30.2.5	kāyindriyaṁ …pe…	30	
PA_sn_48:30.2.6	manindriyaṁ pajānanti, manindriyasamudayaṁ pajānanti, manindriyanirodhaṁ pajānanti, manindriyanirodhagāminiṁ paṭipadaṁ pajānanti,	30	
PA_sn_48:30.2.7_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	30	
PA_sn_48:30.2.7_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	30	
PA_sn_48:30.2.7_2	sayaṁ abhiññā sacchikatvā upasampajja viharantī”ti.	30	
PA_sn_48:30.2.8	Dasamaṁ.	30	
PA_sn_48:30.2.9	Chaḷindriyavaggo tatiyo.	30	
PA_sn_48:30.3.0	Tassuddānaṁ	30	
PA_sn_48:30.3.1	Punabbhavo jīvitaññāya,	30	
PA_sn_48:30.3.2	ekabījī ca suddhakaṁ;	30	
PA_sn_48:30.3.3	Soto arahasambuddho,	30	
PA_sn_48:30.3.4	dve ca samaṇabrāhmaṇāti.	30	
PA_sn_48:31.0.1	Saṁyutta Nikāya 48.31	31	
PA_sn_48:31.0.2	4. Sukhindriyavagga	31	
PA_sn_48:31.0.3	Suddhikasutta	31	
PA_sn_48:31.1.1	“Pañcimāni, bhikkhave, indriyāni.	31	
PA_sn_48:31.1.2	Katamāni pañca?	31	
PA_sn_48:31.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ—	31	
PA_sn_48:31.1.4	imāni kho, bhikkhave, pañcindriyānī”ti.	31	
PA_sn_48:31.1.5	Paṭhamaṁ.	31	
PA_sn_48:32.0.1	Saṁyutta Nikāya 48.32	32	
PA_sn_48:32.0.2	4. Sukhindriyavagga	32	
PA_sn_48:32.0.3	Sotāpannasutta	32	
PA_sn_48:32.1.1	“Pañcimāni, bhikkhave, indriyāni.	32	
PA_sn_48:32.1.2	Katamāni pañca?	32	
PA_sn_48:32.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	32	
PA_sn_48:32.1.4	Yato kho, bhikkhave, ariyasāvako imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti—	32	
PA_sn_48:32.1.5	ayaṁ vuccati, bhikkhave, ariyasāvako sotāpanno avinipātadhammo niyato sambodhiparāyaṇo”ti.	32	
PA_sn_48:32.1.6	Dutiyaṁ.	32	
PA_sn_48:33.0.1	Saṁyutta Nikāya 48.33	33	
PA_sn_48:33.0.2	4. Sukhindriyavagga	33	
PA_sn_48:33.0.3	Arahantasutta	33	
PA_sn_48:33.1.1	“Pañcimāni, bhikkhave, indriyāni.	33	
PA_sn_48:33.1.2	Katamāni pañca?	33	
PA_sn_48:33.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	33	
PA_sn_48:33.1.4	Yato kho, bhikkhave, bhikkhu imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto hoti—	33	
PA_sn_48:33.1.5	ayaṁ vuccati, bhikkhave, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto”ti.	33	
PA_sn_48:33.1.6	Tatiyaṁ.	33	
PA_sn_48:34.0.1	Saṁyutta Nikāya 48.34	34	
PA_sn_48:34.0.2	4. Sukhindriyavagga	34	
PA_sn_48:34.0.3	Paṭhamasamaṇabrāhmaṇasutta	34	
PA_sn_48:34.1.1	“Pañcimāni, bhikkhave, indriyāni.	34	
PA_sn_48:34.1.2	Katamāni pañca?	34	
PA_sn_48:34.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	34	
PA_sn_48:34.1.4	Ye hi keci, bhikkhave, samaṇā vā brāhmaṇā vā imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānanti,	34	
PA_sn_48:34.1.5_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	34	
PA_sn_48:34.1.5_1	brāhmaṇasammatā, na ca panete āyasmanto sāmaññatthaṁ vā brahmaññatthaṁ vā diṭṭheva	34	
PA_sn_48:34.1.5_2	dhamme sayaṁ abhiññā sacchikatvā upasampajja viharanti.	34	
PA_sn_48:34.2.1	Ye ca kho keci, bhikkhave, samaṇā vā brāhmaṇā vā imesaṁ pañcannaṁ indriyānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānanti,	34	
PA_sn_48:34.2.2_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	34	
PA_sn_48:34.2.2_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	34	
PA_sn_48:34.2.2_2	sayaṁ abhiññā sacchikatvā upasampajja viharantī”ti.	34	
PA_sn_48:34.2.3	Catutthaṁ.	34	
PA_sn_48:35.0.1	Saṁyutta Nikāya 48.35	35	
PA_sn_48:35.0.2	4. Sukhindriyavagga	35	
PA_sn_48:35.0.3	Dutiyasamaṇabrāhmaṇasutta	35	
PA_sn_48:35.1.1	“Pañcimāni, bhikkhave, indriyāni.	35	
PA_sn_48:35.1.2	Katamāni pañca?	35	
PA_sn_48:35.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	35	
PA_sn_48:35.1.4_0	Ye hi keci, bhikkhave, samaṇā vā brāhmaṇā vā sukhindriyaṁ nappajānanti, sukhindriyasamudayaṁ	35	
PA_sn_48:35.1.4_1	nappajānanti, sukhindriyanirodhaṁ nappajānanti, sukhindriyanirodhagāminiṁ paṭipadaṁ nappajānanti;	35	
PA_sn_48:35.1.5	dukkhindriyaṁ nappajānanti …pe…	35	
PA_sn_48:35.1.6	somanassindriyaṁ nappajānanti …pe…	35	
PA_sn_48:35.1.7	domanassindriyaṁ nappajānanti …pe…	35	
PA_sn_48:35.1.8	upekkhindriyaṁ nappajānanti, upekkhindriyasamudayaṁ nappajānanti, upekkhindriyanirodhaṁ nappajānanti, upekkhindriyanirodhagāminiṁ paṭipadaṁ nappajānanti;	35	
PA_sn_48:35.1.9_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	35	
PA_sn_48:35.1.9_1	brāhmaṇasammatā, na ca panete āyasmanto sāmaññatthaṁ vā brahmaññatthaṁ vā diṭṭheva	35	
PA_sn_48:35.1.9_2	dhamme sayaṁ abhiññā sacchikatvā upasampajja viharanti.	35	
PA_sn_48:35.2.1_0	Ye ca kho keci, bhikkhave, samaṇā vā brāhmaṇā vā sukhindriyaṁ pajānanti, sukhindriyasamudayaṁ	35	
PA_sn_48:35.2.1_1	pajānanti, sukhindriyanirodhaṁ pajānanti, sukhindriyanirodhagāminiṁ paṭipadaṁ pajānanti;	35	
PA_sn_48:35.2.2	dukkhindriyaṁ pajānanti …pe…	35	
PA_sn_48:35.2.3	somanassindriyaṁ pajānanti …pe…	35	
PA_sn_48:35.2.4	domanassindriyaṁ pajānanti …pe…	35	
PA_sn_48:35.2.5	upekkhindriyaṁ pajānanti, upekkhindriyasamudayaṁ pajānanti, upekkhindriyanirodhaṁ pajānanti, upekkhindriyanirodhagāminiṁ paṭipadaṁ pajānanti,	35	
PA_sn_48:35.2.6_0	te ca kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	35	
PA_sn_48:35.2.6_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	35	
PA_sn_48:35.2.6_2	sayaṁ abhiññā sacchikatvā upasampajja viharantī”ti.	35	
PA_sn_48:35.2.7	Pañcamaṁ.	35	
PA_sn_48:36.0.1	Saṁyutta Nikāya 48.36	36	
PA_sn_48:36.0.2	4. Sukhindriyavagga	36	
PA_sn_48:36.0.3	Paṭhamavibhaṅgasutta	36	
PA_sn_48:36.1.1	“Pañcimāni, bhikkhave, indriyāni.	36	
PA_sn_48:36.1.2	Katamāni pañca?	36	
PA_sn_48:36.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	36	
PA_sn_48:36.2.1	Katamañca, bhikkhave, sukhindriyaṁ?	36	
PA_sn_48:36.2.2	Yaṁ kho, bhikkhave, kāyikaṁ sukhaṁ, kāyikaṁ sātaṁ, kāyasamphassajaṁ sukhaṁ sātaṁ vedayitaṁ—	36	
PA_sn_48:36.2.3	idaṁ vuccati, bhikkhave, sukhindriyaṁ.	36	
PA_sn_48:36.3.1	Katamañca, bhikkhave, dukkhindriyaṁ?	36	
PA_sn_48:36.3.2	Yaṁ kho, bhikkhave, kāyikaṁ dukkhaṁ, kāyikaṁ asātaṁ, kāyasamphassajaṁ dukkhaṁ asātaṁ vedayitaṁ—	36	
PA_sn_48:36.3.3	idaṁ vuccati, bhikkhave, dukkhindriyaṁ.	36	
PA_sn_48:36.4.1	Katamañca, bhikkhave, somanassindriyaṁ?	36	
PA_sn_48:36.4.2	Yaṁ kho, bhikkhave, cetasikaṁ sukhaṁ, cetasikaṁ sātaṁ, manosamphassajaṁ sukhaṁ sātaṁ vedayitaṁ—	36	
PA_sn_48:36.4.3	idaṁ vuccati, bhikkhave, somanassindriyaṁ.	36	
PA_sn_48:36.5.1	Katamañca, bhikkhave, domanassindriyaṁ?	36	
PA_sn_48:36.5.2	Yaṁ kho, bhikkhave, cetasikaṁ dukkhaṁ, cetasikaṁ asātaṁ, manosamphassajaṁ dukkhaṁ asātaṁ vedayitaṁ—	36	
PA_sn_48:36.5.3	idaṁ vuccati, bhikkhave, domanassindriyaṁ.	36	
PA_sn_48:36.6.1	Katamañca, bhikkhave, upekkhindriyaṁ?	36	
PA_sn_48:36.6.2	Yaṁ kho, bhikkhave, kāyikaṁ vā cetasikaṁ vā nevasātaṁ nāsātaṁ vedayitaṁ—	36	
PA_sn_48:36.6.3	idaṁ vuccati, bhikkhave, upekkhindriyaṁ.	36	
PA_sn_48:36.6.4	Imāni kho, bhikkhave, pañcindriyānī”ti.	36	
PA_sn_48:36.6.5	Chaṭṭhaṁ.	36	
PA_sn_48:37.0.1	Saṁyutta Nikāya 48.37	37	
PA_sn_48:37.0.2	4. Sukhindriyavagga	37	
PA_sn_48:37.0.3	Dutiyavibhaṅgasutta	37	
PA_sn_48:37.1.1	“Pañcimāni, bhikkhave, indriyāni.	37	
PA_sn_48:37.1.2	Katamāni pañca?	37	
PA_sn_48:37.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	37	
PA_sn_48:37.2.1	Katamañca, bhikkhave, sukhindriyaṁ?	37	
PA_sn_48:37.2.2	Yaṁ kho, bhikkhave, kāyikaṁ sukhaṁ, kāyikaṁ sātaṁ, kāyasamphassajaṁ sukhaṁ sātaṁ vedayitaṁ—	37	
PA_sn_48:37.2.3	idaṁ vuccati, bhikkhave, sukhindriyaṁ.	37	
PA_sn_48:37.3.1	Katamañca, bhikkhave, dukkhindriyaṁ?	37	
PA_sn_48:37.3.2	Yaṁ kho, bhikkhave, kāyikaṁ dukkhaṁ, kāyikaṁ asātaṁ, kāyasamphassajaṁ dukkhaṁ asātaṁ vedayitaṁ—	37	
PA_sn_48:37.3.3	idaṁ vuccati, bhikkhave, dukkhindriyaṁ.	37	
PA_sn_48:37.4.1	Katamañca, bhikkhave, somanassindriyaṁ?	37	
PA_sn_48:37.4.2	Yaṁ kho, bhikkhave, cetasikaṁ sukhaṁ, cetasikaṁ sātaṁ, manosamphassajaṁ sukhaṁ sātaṁ vedayitaṁ—	37	
PA_sn_48:37.4.3	idaṁ vuccati, bhikkhave, somanassindriyaṁ.	37	
PA_sn_48:37.5.1	Katamañca, bhikkhave, domanassindriyaṁ?	37	
PA_sn_48:37.5.2	Yaṁ kho, bhikkhave, cetasikaṁ dukkhaṁ, cetasikaṁ asātaṁ, manosamphassajaṁ dukkhaṁ asātaṁ vedayitaṁ—	37	
PA_sn_48:37.5.3	idaṁ vuccati, bhikkhave, domanassindriyaṁ.	37	
PA_sn_48:37.6.1	Katamañca, bhikkhave, upekkhindriyaṁ?	37	
PA_sn_48:37.6.2	Yaṁ kho, bhikkhave, kāyikaṁ vā cetasikaṁ vā nevasātaṁ nāsātaṁ vedayitaṁ—	37	
PA_sn_48:37.6.3	idaṁ vuccati, bhikkhave, upekkhindriyaṁ.	37	
PA_sn_48:37.7.1	Tatra, bhikkhave, yañca sukhindriyaṁ yañca somanassindriyaṁ, sukhā sā vedanā daṭṭhabbā.	37	
PA_sn_48:37.7.2	Tatra, bhikkhave, yañca dukkhindriyaṁ yañca domanassindriyaṁ, dukkhā sā vedanā daṭṭhabbā.	37	
PA_sn_48:37.7.3	Tatra, bhikkhave, yadidaṁ upekkhindriyaṁ, adukkhamasukhā sā vedanā daṭṭhabbā.	37	
PA_sn_48:37.7.4	Imāni kho, bhikkhave, pañcindriyānī”ti.	37	
PA_sn_48:37.7.5	Sattamaṁ.	37	
PA_sn_48:38.0.1	Saṁyutta Nikāya 48.38	38	
PA_sn_48:38.0.2	4. Sukhindriyavagga	38	
PA_sn_48:38.0.3	Tatiyavibhaṅgasutta	38	
PA_sn_48:38.1.1	“Pañcimāni, bhikkhave, indriyāni.	38	
PA_sn_48:38.1.2	Katamāni pañca?	38	
PA_sn_48:38.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	38	
PA_sn_48:38.2.1	Katamañca, bhikkhave, sukhindriyaṁ?	38	
PA_sn_48:38.2.2	Yaṁ kho, bhikkhave, kāyikaṁ sukhaṁ, kāyikaṁ sātaṁ, kāyasamphassajaṁ sukhaṁ sātaṁ vedayitaṁ—	38	
PA_sn_48:38.2.3	idaṁ vuccati, bhikkhave, sukhindriyaṁ.	38	
PA_sn_48:38.3.1	Katamañca, bhikkhave, dukkhindriyaṁ?	38	
PA_sn_48:38.3.2	Yaṁ kho, bhikkhave, kāyikaṁ dukkhaṁ, kāyikaṁ asātaṁ, kāyasamphassajaṁ dukkhaṁ asātaṁ vedayitaṁ—	38	
PA_sn_48:38.3.3	idaṁ vuccati, bhikkhave, dukkhindriyaṁ.	38	
PA_sn_48:38.4.1	Katamañca, bhikkhave, somanassindriyaṁ?	38	
PA_sn_48:38.4.2	Yaṁ kho, bhikkhave, cetasikaṁ sukhaṁ, cetasikaṁ sātaṁ, manosamphassajaṁ sukhaṁ sātaṁ vedayitaṁ—	38	
PA_sn_48:38.4.3	idaṁ vuccati, bhikkhave, somanassindriyaṁ.	38	
PA_sn_48:38.5.1	Katamañca, bhikkhave, domanassindriyaṁ?	38	
PA_sn_48:38.5.2	Yaṁ kho, bhikkhave, cetasikaṁ dukkhaṁ, cetasikaṁ asātaṁ, manosamphassajaṁ dukkhaṁ asātaṁ vedayitaṁ—	38	
PA_sn_48:38.5.3	idaṁ vuccati, bhikkhave, domanassindriyaṁ.	38	
PA_sn_48:38.6.1	Katamañca, bhikkhave, upekkhindriyaṁ?	38	
PA_sn_48:38.6.2	Yaṁ kho, bhikkhave, kāyikaṁ vā cetasikaṁ vā neva sātaṁ nāsātaṁ vedayitaṁ—	38	
PA_sn_48:38.6.3	idaṁ vuccati, bhikkhave, upekkhindriyaṁ.	38	
PA_sn_48:38.7.1	Tatra, bhikkhave, yañca sukhindriyaṁ yañca somanassindriyaṁ, sukhā sā vedanā daṭṭhabbā.	38	
PA_sn_48:38.7.2	Tatra, bhikkhave, yañca dukkhindriyaṁ yañca domanassindriyaṁ, dukkhā sā vedanā daṭṭhabbā.	38	
PA_sn_48:38.7.3	Tatra, bhikkhave, yadidaṁ upekkhindriyaṁ, adukkhamasukhā sā vedanā daṭṭhabbā.	38	
PA_sn_48:38.7.4	Iti kho, bhikkhave, imāni pañcindriyāni pañca hutvā tīṇi honti, tīṇi hutvā pañca honti pariyāyenā”ti.	38	
PA_sn_48:38.7.5	Aṭṭhamaṁ.	38	
PA_sn_48:39.0.1	Saṁyutta Nikāya 48.39	39	
PA_sn_48:39.0.2	4. Sukhindriyavagga	39	
PA_sn_48:39.0.3	Kaṭṭhopamasutta	39	
PA_sn_48:39.1.1	“Pañcimāni, bhikkhave, indriyāni.	39	
PA_sn_48:39.1.2	Katamāni pañca?	39	
PA_sn_48:39.1.3	Sukhindriyaṁ, dukkhindriyaṁ, somanassindriyaṁ, domanassindriyaṁ, upekkhindriyaṁ.	39	
PA_sn_48:39.1.4	Sukhavedaniyaṁ, bhikkhave, phassaṁ paṭicca uppajjati sukhindriyaṁ.	39	
PA_sn_48:39.1.5	So sukhitova samāno ‘sukhitosmī’ti pajānāti.	39	
PA_sn_48:39.1.6	Tasseva sukhavedaniyassa phassassa nirodhā ‘yaṁ tajjaṁ vedayitaṁ sukhavedaniyaṁ phassaṁ paṭicca uppannaṁ sukhindriyaṁ taṁ nirujjhati, taṁ vūpasammatī’ti pajānāti.	39	
PA_sn_48:39.2.1	Dukkhavedaniyaṁ, bhikkhave, phassaṁ paṭicca uppajjati dukkhindriyaṁ.	39	
PA_sn_48:39.2.2	So dukkhitova samāno ‘dukkhitosmī’ti pajānāti.	39	
PA_sn_48:39.2.3	Tasseva dukkhavedaniyassa phassassa nirodhā ‘yaṁ tajjaṁ vedayitaṁ dukkhavedaniyaṁ phassaṁ paṭicca uppannaṁ dukkhindriyaṁ taṁ nirujjhati, taṁ vūpasammatī’ti pajānāti.	39	
PA_sn_48:39.3.1	Somanassavedaniyaṁ, bhikkhave, phassaṁ paṭicca uppajjati somanassindriyaṁ.	39	
PA_sn_48:39.3.2	So sumanova samāno ‘sumanosmī’ti pajānāti.	39	
PA_sn_48:39.3.3	Tasseva somanassavedaniyassa phassassa nirodhā ‘yaṁ tajjaṁ vedayitaṁ somanassavedaniyaṁ phassaṁ paṭicca uppannaṁ somanassindriyaṁ taṁ nirujjhati, taṁ vūpasammatī’ti pajānāti.	39	
PA_sn_48:39.4.1	Domanassavedaniyaṁ, bhikkhave, phassaṁ paṭicca uppajjati domanassindriyaṁ.	39	
PA_sn_48:39.4.2	So dummanova samāno ‘dummanosmī’ti pajānāti.	39	
PA_sn_48:39.4.3	Tasseva domanassavedaniyassa phassassa nirodhā ‘yaṁ tajjaṁ vedayitaṁ domanassavedaniyaṁ phassaṁ paṭicca uppannaṁ domanassindriyaṁ taṁ nirujjhati, taṁ vūpasammatī’ti pajānāti.	39	
PA_sn_48:39.5.1	Upekkhāvedaniyaṁ, bhikkhave, phassaṁ paṭicca uppajjati upekkhindriyaṁ.	39	
PA_sn_48:39.5.2	So upekkhakova samāno ‘upekkhakosmī’ti pajānāti.	39	
PA_sn_48:39.5.3	Tasseva upekkhāvedaniyassa phassassa nirodhā ‘yaṁ tajjaṁ vedayitaṁ upekkhāvedaniyaṁ phassaṁ paṭicca uppannaṁ upekkhindriyaṁ taṁ nirujjhati, taṁ vūpasammatī’ti pajānāti.	39	
PA_sn_48:39.6.1	Seyyathāpi, bhikkhave, dvinnaṁ kaṭṭhānaṁ saṅghaṭṭanasamodhānā usmā jāyati, tejo abhinibbattati; tesaṁyeva kaṭṭhānaṁ nānābhāvāvinikkhepā yā tajjā usmā sā nirujjhati sā vūpasammati;	39	
PA_sn_48:39.6.2	evameva kho, bhikkhave, sukhavedaniyaṁ phassaṁ paṭicca uppajjati sukhindriyaṁ.	39	
PA_sn_48:39.6.3	So sukhitova samāno ‘sukhitosmī’ti pajānāti.	39	
PA_sn_48:39.6.4	Tasseva sukhavedaniyassa phassassa nirodhā ‘yaṁ tajjaṁ vedayitaṁ sukhavedaniyaṁ phassaṁ paṭicca uppajjati sukhindriyaṁ taṁ nirujjhati, taṁ vūpasammatī’ti pajānāti.	39	
PA_sn_48:39.7.1	Dukkhavedaniyaṁ, bhikkhave, phassaṁ paṭicca …pe…	39	
PA_sn_48:39.7.2	somanassavedaniyaṁ, bhikkhave, phassaṁ paṭicca …pe…	39	
PA_sn_48:39.7.3	domanassavedaniyaṁ, bhikkhave, phassaṁ paṭicca …pe…	39	
PA_sn_48:39.7.4	upekkhāvedaniyaṁ, bhikkhave, phassaṁ paṭicca uppajjati upekkhindriyaṁ.	39	
PA_sn_48:39.7.5	So upekkhakova samāno ‘upekkhakosmī’ti pajānāti.	39	
PA_sn_48:39.7.6	Tasseva upekkhāvedaniyassa phassassa nirodhā ‘yaṁ tajjaṁ vedayitaṁ upekkhāvedaniyaṁ phassaṁ paṭicca uppajjati upekkhindriyaṁ taṁ nirujjhati, taṁ vūpasammatī’ti pajānāti”.	39	
PA_sn_48:39.7.7	Navamaṁ.	39	
PA_sn_48:40.0.1	Saṁyutta Nikāya 48.40	40	
PA_sn_48:40.0.2	4. Sukhindriyavagga	40	
PA_sn_48:40.0.3	Uppaṭipāṭikasutta	40	
PA_sn_48:40.1.1	“Pañcimāni, bhikkhave, indriyāni.	40	
PA_sn_48:40.1.2	Katamāni pañca?	40	
PA_sn_48:40.1.3	Dukkhindriyaṁ, domanassindriyaṁ, sukhindriyaṁ, somanassindriyaṁ, upekkhindriyaṁ.	40	
PA_sn_48:40.1.4	Idha, bhikkhave, bhikkhuno appamattassa ātāpino pahitattassa viharato uppajjati dukkhindriyaṁ.	40	
PA_sn_48:40.1.5	So evaṁ pajānāti:	40	
PA_sn_48:40.1.6	‘uppannaṁ kho me idaṁ dukkhindriyaṁ, tañca kho sanimittaṁ sanidānaṁ sasaṅkhāraṁ sappaccayaṁ.	40	
PA_sn_48:40.1.7	Tañca animittaṁ anidānaṁ asaṅkhāraṁ appaccayaṁ dukkhindriyaṁ uppajjissatī’ti—netaṁ ṭhānaṁ vijjati.	40	
PA_sn_48:40.1.8	So dukkhindriyañca pajānāti, dukkhindriyasamudayañca pajānāti, dukkhindriyanirodhañca pajānāti, yattha cuppannaṁ dukkhindriyaṁ aparisesaṁ nirujjhati tañca pajānāti.	40	
PA_sn_48:40.1.9	Kattha cuppannaṁ dukkhindriyaṁ aparisesaṁ nirujjhati?	40	
PA_sn_48:40.1.10	Idha, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati,	40	
PA_sn_48:40.1.11	ettha cuppannaṁ dukkhindriyaṁ aparisesaṁ nirujjhati.	40	
PA_sn_48:40.1.12	Ayaṁ vuccati, bhikkhave, ‘bhikkhu aññāsi dukkhindriyassa nirodhaṁ, tadatthāya cittaṁ upasaṁharati’.	40	
PA_sn_48:40.2.1	Idha pana, bhikkhave, bhikkhuno appamattassa ātāpino pahitattassa viharato uppajjati domanassindriyaṁ.	40	
PA_sn_48:40.2.2	So evaṁ pajānāti:	40	
PA_sn_48:40.2.3	‘uppannaṁ kho me idaṁ domanassindriyaṁ, tañca kho sanimittaṁ sanidānaṁ sasaṅkhāraṁ sappaccayaṁ.	40	
PA_sn_48:40.2.4	tañca animittaṁ anidānaṁ asaṅkhāraṁ appaccayaṁ domanassindriyaṁ uppajjissatī’ti—netaṁ ṭhānaṁ vijjati.	40	
PA_sn_48:40.2.5	So domanassindriyañca pajānāti, domanassindriyasamudayañca pajānāti, domanassindriyanirodhañca pajānāti, yattha cuppannaṁ domanassindriyaṁ aparisesaṁ nirujjhati tañca pajānāti.	40	
PA_sn_48:40.2.6	Kattha cuppannaṁ domanassindriyaṁ aparisesaṁ nirujjhati?	40	
PA_sn_48:40.2.7	Idha, bhikkhave, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati,	40	
PA_sn_48:40.2.8	ettha cuppannaṁ domanassindriyaṁ aparisesaṁ nirujjhati.	40	
PA_sn_48:40.2.9	Ayaṁ vuccati, bhikkhave, ‘bhikkhu aññāsi domanassindriyassa nirodhaṁ, tadatthāya cittaṁ upasaṁharati’.	40	
PA_sn_48:40.3.1	Idha pana, bhikkhave, bhikkhuno appamattassa ātāpino pahitattassa viharato uppajjati sukhindriyaṁ.	40	
PA_sn_48:40.3.2	So evaṁ pajānāti:	40	
PA_sn_48:40.3.3	‘uppannaṁ kho me idaṁ sukhindriyaṁ, tañca kho sanimittaṁ sanidānaṁ sasaṅkhāraṁ sappaccayaṁ.	40	
PA_sn_48:40.3.4	tañca animittaṁ anidānaṁ asaṅkhāraṁ appaccayaṁ sukhindriyaṁ uppajjissatī’ti—netaṁ ṭhānaṁ vijjati.	40	
PA_sn_48:40.3.5	So sukhindriyañca pajānāti, sukhindriyasamudayañca pajānāti, sukhindriyanirodhañca pajānāti, yattha cuppannaṁ sukhindriyaṁ aparisesaṁ nirujjhati tañca pajānāti.	40	
PA_sn_48:40.3.6	Kattha cuppannaṁ sukhindriyaṁ aparisesaṁ nirujjhati?	40	
PA_sn_48:40.3.7_0	Idha, bhikkhave, bhikkhu pītiyā ca virāgā upekkhako ca viharati sato ca sampajāno	40	
PA_sn_48:40.3.7_1	sukhañca kāyena paṭisaṁvedeti yaṁ taṁ ariyā ācikkhanti ‘upekkhako satimā sukhavihārī’ti	40	
PA_sn_48:40.3.7_2	tatiyaṁ jhānaṁ upasampajja viharati,	40	
PA_sn_48:40.3.8	ettha cuppannaṁ sukhindriyaṁ aparisesaṁ nirujjhati.	40	
PA_sn_48:40.3.9	Ayaṁ vuccati, bhikkhave, ‘bhikkhu aññāsi sukhindriyassa nirodhaṁ, tadatthāya cittaṁ upasaṁharati’.	40	
PA_sn_48:40.4.1	Idha pana, bhikkhave, bhikkhuno appamattassa ātāpino pahitattassa viharato uppajjati somanassindriyaṁ.	40	
PA_sn_48:40.4.2	So evaṁ pajānāti:	40	
PA_sn_48:40.4.3	‘uppannaṁ kho me idaṁ somanassindriyaṁ, tañca kho sanimittaṁ sanidānaṁ sasaṅkhāraṁ sappaccayaṁ.	40	
PA_sn_48:40.4.4	tañca animittaṁ anidānaṁ asaṅkhāraṁ appaccayaṁ somanassindriyaṁ uppajjissatī’ti—netaṁ ṭhānaṁ vijjati.	40	
PA_sn_48:40.4.5	So somanassindriyañca pajānāti, somanassindriyasamudayañca pajānāti, somanassindriyanirodhañca pajānāti, yattha cuppannaṁ somanassindriyaṁ aparisesaṁ nirujjhati tañca pajānāti.	40	
PA_sn_48:40.4.6	Kattha cuppannaṁ somanassindriyaṁ aparisesaṁ nirujjhati?	40	
PA_sn_48:40.4.7_0	Idha, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ	40	
PA_sn_48:40.4.7_1	atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati,	40	
PA_sn_48:40.4.8	ettha cuppannaṁ somanassindriyaṁ aparisesaṁ nirujjhati.	40	
PA_sn_48:40.4.9	Ayaṁ vuccati, bhikkhave, ‘bhikkhu aññāsi somanassindriyassa nirodhaṁ, tadatthāya cittaṁ upasaṁharati’.	40	
PA_sn_48:40.5.1	Idha pana, bhikkhave, bhikkhuno appamattassa ātāpino pahitattassa viharato uppajjati upekkhindriyaṁ.	40	
PA_sn_48:40.5.2	So evaṁ pajānāti:	40	
PA_sn_48:40.5.3	‘uppannaṁ kho me idaṁ upekkhindriyaṁ, tañca kho sanimittaṁ sanidānaṁ sasaṅkhāraṁ sappaccayaṁ.	40	
PA_sn_48:40.5.4	tañca animittaṁ anidānaṁ asaṅkhāraṁ appaccayaṁ upekkhindriyaṁ uppajjissatī’ti—netaṁ ṭhānaṁ vijjati.	40	
PA_sn_48:40.5.5	So upekkhindriyañca pajānāti, upekkhindriyasamudayañca pajānāti, upekkhindriyanirodhañca pajānāti, yattha cuppannaṁ upekkhindriyaṁ aparisesaṁ nirujjhati tañca pajānāti.	40	
PA_sn_48:40.5.6	Kattha cuppannaṁ upekkhindriyaṁ aparisesaṁ nirujjhati?	40	
PA_sn_48:40.5.7	Idha, bhikkhave, bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati,	40	
PA_sn_48:40.5.8	ettha cuppannaṁ upekkhindriyaṁ aparisesaṁ nirujjhati.	40	
PA_sn_48:40.5.9	Ayaṁ vuccati, bhikkhave, ‘bhikkhu aññāsi upekkhindriyassa nirodhaṁ, tadatthāya cittaṁ upasaṁharatī’”ti.	40	
PA_sn_48:40.5.10	Dasamaṁ.	40	
PA_sn_48:40.5.11	Sukhindriyavaggo catuttho.	40	
PA_sn_48:40.6.0	Tassuddānaṁ	40	
PA_sn_48:40.6.1	Suddhikañca soto arahā,	40	
PA_sn_48:40.6.2	duve samaṇabrāhmaṇā;	40	
PA_sn_48:40.6.3	Vibhaṅgena tayo vuttā,	40	
PA_sn_48:40.6.4	kaṭṭho uppaṭipāṭikanti.	40	
PA_sn_48:41.0.1	Saṁyutta Nikāya 48.41	41	
PA_sn_48:41.0.2	5. Jarāvagga	41	
PA_sn_48:41.0.3	Jarādhammasutta	41	
PA_sn_48:41.1.1	Evaṁ me sutaṁ—	41	
PA_sn_48:41.1.2	ekaṁ samayaṁ bhagavā sāvatthiyaṁ viharati pubbārāme migāramātupāsāde.	41	
PA_sn_48:41.1.3	Tena kho pana samayena bhagavā sāyanhasamayaṁ paṭisallānā vuṭṭhito pacchātape nisinno hoti piṭṭhiṁ otāpayamāno.	41	
PA_sn_48:41.2.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā bhagavato gattāni pāṇinā anomajjanto bhagavantaṁ etadavoca:	41	
PA_sn_48:41.2.2	“acchariyaṁ, bhante, abbhutaṁ, bhante.	41	
PA_sn_48:41.2.3	Na cevaṁ dāni, bhante, bhagavato tāva parisuddho chavivaṇṇo pariyodāto, sithilāni ca gattāni sabbāni valiyajātāni, purato pabbhāro ca kāyo, dissati ca indriyānaṁ aññathattaṁ—	41	
PA_sn_48:41.2.4	cakkhundriyassa sotindriyassa ghānindriyassa jivhindriyassa kāyindriyassā”ti.	41	
PA_sn_48:41.3.1	“Evañhetaṁ, ānanda, hoti—	41	
PA_sn_48:41.3.2	jarādhammo yobbaññe, byādhidhammo ārogye, maraṇadhammo jīvite.	41	
PA_sn_48:41.3.3	Na ceva tāva parisuddho hoti chavivaṇṇo pariyodāto, sithilāni ca honti gattāni sabbāni valiyajātāni, purato pabbhāro ca kāyo, dissati ca indriyānaṁ aññathattaṁ—	41	
PA_sn_48:41.3.4	cakkhundriyassa sotindriyassa ghānindriyassa jivhindriyassa kāyindriyassā”ti.	41	
PA_sn_48:41.4.1	Idamavoca bhagavā.	41	
PA_sn_48:41.4.2	Idaṁ vatvā ca sugato athāparaṁ etadavoca satthā:	41	
PA_sn_48:41.5.1	“Dhī taṁ jammi jare atthu,	41	
PA_sn_48:41.5.2	dubbaṇṇakaraṇī jare;	41	
PA_sn_48:41.5.3	Tāva manoramaṁ bimbaṁ,	41	
PA_sn_48:41.5.4	jarāya abhimadditaṁ.	41	
PA_sn_48:41.6.1	Yopi vassasataṁ jīve,	41	
PA_sn_48:41.6.2	sopi maccuparāyaṇo;	41	
PA_sn_48:41.6.3	Na kiñci parivajjeti,	41	
PA_sn_48:41.6.4	sabbamevābhimaddatī”ti.	41	
PA_sn_48:41.6.5	Paṭhamaṁ.	41	
PA_sn_48:42.0.1	Saṁyutta Nikāya 48.42	42	
PA_sn_48:42.0.2	5. Jarāvagga	42	
PA_sn_48:42.0.3	Uṇṇābhabrāhmaṇasutta	42	
PA_sn_48:42.1.1	Sāvatthinidānaṁ.	42	
PA_sn_48:42.1.2	Atha kho uṇṇābho brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	42	
PA_sn_48:42.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho uṇṇābho brāhmaṇo bhagavantaṁ etadavoca:	42	
PA_sn_48:42.2.1	“Pañcimāni, bho gotama, indriyāni nānāvisayāni nānāgocarāni, na aññamaññassa gocaravisayaṁ paccanubhonti.	42	
PA_sn_48:42.2.2	Katamāni pañca?	42	
PA_sn_48:42.2.3	Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ.	42	
PA_sn_48:42.2.4_0	Imesaṁ nu kho, bho gotama, pañcannaṁ indriyānaṁ nānāvisayānaṁ nānāgocarānaṁ na aññamaññassa	42	
PA_sn_48:42.2.4_1	gocaravisayaṁ paccanubhontānaṁ kiṁ paṭisaraṇaṁ, ko ca nesaṁ gocaravisayaṁ paccanubhotī”ti?	42	
PA_sn_48:42.3.1	“Pañcimāni, brāhmaṇa, indriyāni nānāvisayāni nānāgocarāni na aññamaññassa gocaravisayaṁ paccanubhonti.	42	
PA_sn_48:42.3.2	Katamāni pañca?	42	
PA_sn_48:42.3.3	Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ.	42	
PA_sn_48:42.3.4	Imesaṁ kho, brāhmaṇa, pañcannaṁ indriyānaṁ nānāvisayānaṁ nānāgocarānaṁ na aññamaññassa gocaravisayaṁ paccanubhontānaṁ mano paṭisaraṇaṁ, manova nesaṁ gocaravisayaṁ paccanubhotī”ti.	42	
PA_sn_48:42.4.1	“Manassa pana, bho gotama, kiṁ paṭisaraṇan”ti?	42	
PA_sn_48:42.4.2	“Manassa kho, brāhmaṇa, sati paṭisaraṇan”ti.	42	
PA_sn_48:42.4.3	“Satiyā pana, bho gotama, kiṁ paṭisaraṇan”ti?	42	
PA_sn_48:42.4.4	“Satiyā kho, brāhmaṇa, vimutti paṭisaraṇan”ti.	42	
PA_sn_48:42.4.5	“Vimuttiyā pana, bho gotama, kiṁ paṭisaraṇan”ti?	42	
PA_sn_48:42.4.6	“Vimuttiyā kho, brāhmaṇa, nibbānaṁ paṭisaraṇan”ti.	42	
PA_sn_48:42.4.7	“Nibbānassa pana, bho gotama, kiṁ paṭisaraṇan”ti?	42	
PA_sn_48:42.4.8	“Accayāsi, brāhmaṇa, pañhaṁ, nāsakkhi pañhassa pariyantaṁ gahetuṁ.	42	
PA_sn_48:42.4.9	Nibbānogadhañhi, brāhmaṇa, brahmacariyaṁ vussati nibbānaparāyaṇaṁ nibbānapariyosānan”ti.	42	
PA_sn_48:42.5.1	Atha kho uṇṇābho brāhmaṇo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	42	
PA_sn_48:42.6.1	Atha kho bhagavā acirapakkante uṇṇābhe brāhmaṇe bhikkhū āmantesi:	42	
PA_sn_48:42.6.2	“seyyathāpi, bhikkhave, kūṭāgāre vā kūṭāgārasālāyaṁ vā pācīnavātapānā sūriye uggacchante vātapānena rasmi pavisitvā kvāssa patiṭṭhitā”ti?	42	
PA_sn_48:42.6.3	“Pacchimāyaṁ, bhante, bhittiyan”ti.	42	
PA_sn_48:42.6.4_0	“Evameva kho, bhikkhave, uṇṇābhassa brāhmaṇassa tathāgate saddhā niviṭṭhā mūlajātā	42	
PA_sn_48:42.6.4_1	patiṭṭhitā daḷhā asaṁhāriyā samaṇena vā brāhmaṇena vā devena vā mārena vā brahmunā	42	
PA_sn_48:42.6.4_2	vā kenaci vā lokasmiṁ.	42	
PA_sn_48:42.6.5	Imamhi ce, bhikkhave, samaye uṇṇābho brāhmaṇo kālaṁ kareyya, natthi taṁ saṁyojanaṁ yena saṁyojanena saṁyutto uṇṇābho brāhmaṇo puna imaṁ lokaṁ āgaccheyyā”ti.	42	
PA_sn_48:42.6.6	Dutiyaṁ.	42	
PA_sn_48:43.0.1	Saṁyutta Nikāya 48.43	43	
PA_sn_48:43.0.2	5. Jarāvagga	43	
PA_sn_48:43.0.3	Sāketasutta	43	
PA_sn_48:43.1.1	Evaṁ me sutaṁ—	43	
PA_sn_48:43.1.2	ekaṁ samayaṁ bhagavā sākete viharati añjanavane migadāye.	43	
PA_sn_48:43.1.3	Tatra kho bhagavā bhikkhū āmantesi:	43	
PA_sn_48:43.1.4	“atthi nu kho, bhikkhave, pariyāyo yaṁ pariyāyaṁ āgamma yāni pañcindriyāni tāni pañca balāni honti, yāni pañca balāni tāni pañcindriyāni hontī”ti?	43	
PA_sn_48:43.2.1_0	“Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata,	43	
PA_sn_48:43.2.1_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti …pe…	43	
PA_sn_48:43.3.1	“Atthi, bhikkhave, pariyāyo yaṁ pariyāyaṁ āgamma yāni pañcindriyāni tāni pañca balāni honti, yāni pañca balāni tāni pañcindriyāni honti.	43	
PA_sn_48:43.4.1	Katamo ca, bhikkhave, pariyāyo yaṁ pariyāyaṁ āgamma yāni pañcindriyāni tāni pañca balāni honti, yāni pañca balāni tāni pañcindriyāni honti?	43	
PA_sn_48:43.4.2	Yaṁ, bhikkhave, saddhindriyaṁ taṁ saddhābalaṁ, yaṁ saddhābalaṁ taṁ saddhindriyaṁ;	43	
PA_sn_48:43.4.3	yaṁ vīriyindriyaṁ taṁ vīriyabalaṁ, yaṁ vīriyabalaṁ taṁ vīriyindriyaṁ;	43	
PA_sn_48:43.4.4	yaṁ satindriyaṁ taṁ satibalaṁ, yaṁ satibalaṁ taṁ satindriyaṁ;	43	
PA_sn_48:43.4.5	yaṁ samādhindriyaṁ taṁ samādhibalaṁ, yaṁ samādhibalaṁ taṁ samādhindriyaṁ;	43	
PA_sn_48:43.4.6	yaṁ paññindriyaṁ taṁ paññābalaṁ, yaṁ paññābalaṁ taṁ paññindriyaṁ.	43	
PA_sn_48:43.4.7	Seyyathāpi, bhikkhave, nadī pācīnaninnā pācīnapoṇā pācīnapabbhārā, tassa majjhe dīpo.	43	
PA_sn_48:43.4.8	Atthi, bhikkhave, pariyāyo yaṁ pariyāyaṁ āgamma tassā nadiyā eko sototveva saṅkhyaṁ gacchati.	43	
PA_sn_48:43.4.9	Atthi pana, bhikkhave, pariyāyo yaṁ pariyāyaṁ āgamma tassā nadiyā dve sotānitveva saṅkhyaṁ gacchanti.	43	
PA_sn_48:43.5.1	Katamo ca, bhikkhave, pariyāyo yaṁ pariyāyaṁ āgamma tassā nadiyā eko sototveva saṅkhyaṁ gacchati?	43	
PA_sn_48:43.5.2	Yañca, bhikkhave, tassa dīpassa purimante udakaṁ, yañca pacchimante udakaṁ—	43	
PA_sn_48:43.5.3	ayaṁ kho, bhikkhave, pariyāyo yaṁ pariyāyaṁ āgamma tassā nadiyā eko sototveva saṅkhyaṁ gacchati.	43	
PA_sn_48:43.6.1	Katamo ca, bhikkhave, pariyāyo yaṁ pariyāyaṁ āgamma tassā nadiyā dve sotānitveva saṅkhyaṁ gacchanti?	43	
PA_sn_48:43.6.2	Yañca, bhikkhave, tassa dīpassa uttarante udakaṁ, yañca dakkhiṇante udakaṁ—	43	
PA_sn_48:43.6.3	ayaṁ kho, bhikkhave, pariyāyo yaṁ pariyāyaṁ āgamma tassā nadiyā dve sotānitveva saṅkhyaṁ gacchanti.	43	
PA_sn_48:43.6.4	Evameva kho, bhikkhave, yaṁ saddhindriyaṁ taṁ saddhābalaṁ, yaṁ saddhābalaṁ taṁ saddhindriyaṁ;	43	
PA_sn_48:43.6.5	yaṁ vīriyindriyaṁ taṁ vīriyabalaṁ, yaṁ vīriyabalaṁ taṁ vīriyindriyaṁ;	43	
PA_sn_48:43.6.6	yaṁ satindriyaṁ taṁ satibalaṁ, yaṁ satibalaṁ taṁ satindriyaṁ;	43	
PA_sn_48:43.6.7	yaṁ samādhindriyaṁ taṁ samādhibalaṁ, yaṁ samādhibalaṁ taṁ samādhindriyaṁ;	43	
PA_sn_48:43.6.8	yaṁ paññindriyaṁ taṁ paññābalaṁ, yaṁ paññābalaṁ taṁ paññindriyaṁ.	43	
PA_sn_48:43.6.9_0	Pañcannaṁ, bhikkhave, indriyānaṁ bhāvitattā bahulīkatattā bhikkhu āsavānaṁ khayā	43	
PA_sn_48:43.6.9_1	anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī”ti.	43	
PA_sn_48:43.6.10	Tatiyaṁ.	43	
PA_sn_48:44.0.1	Saṁyutta Nikāya 48.44	44	
PA_sn_48:44.0.2	5. Jarāvagga	44	
PA_sn_48:44.0.3	Pubbakoṭṭhakasutta	44	
PA_sn_48:44.1.1	Evaṁ me sutaṁ—	44	
PA_sn_48:44.1.2	ekaṁ samayaṁ bhagavā sāvatthiyaṁ viharati pubbakoṭṭhake.	44	
PA_sn_48:44.1.3	Tatra kho bhagavā āyasmantaṁ sāriputtaṁ āmantesi:	44	
PA_sn_48:44.1.4	“saddahasi tvaṁ, sāriputta—	44	
PA_sn_48:44.1.5	saddhindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānan”ti?	44	
PA_sn_48:44.2.1	“Na khvāhaṁ ettha, bhante, bhagavato saddhāya gacchāmi—	44	
PA_sn_48:44.2.2	saddhindriyaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	44	
PA_sn_48:44.2.3	Yesañhetaṁ, bhante, aññātaṁ assa adiṭṭhaṁ aviditaṁ asacchikataṁ aphassitaṁ paññāya, te tattha paresaṁ saddhāya gaccheyyuṁ—	44	
PA_sn_48:44.2.4	saddhindriyaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	44	
PA_sn_48:44.2.5	Yesañca kho etaṁ, bhante, ñātaṁ diṭṭhaṁ viditaṁ sacchikataṁ phassitaṁ paññāya, nikkaṅkhā te tattha nibbicikicchā—	44	
PA_sn_48:44.2.6	saddhindriyaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	44	
PA_sn_48:44.2.7	Mayhañca kho etaṁ, bhante, ñātaṁ diṭṭhaṁ viditaṁ sacchikataṁ phassitaṁ paññāya.	44	
PA_sn_48:44.2.8	Nikkaṅkhvāhaṁ tattha nibbicikiccho saddhindriyaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānan”ti.	44	
PA_sn_48:44.3.1	“Sādhu sādhu, sāriputta.	44	
PA_sn_48:44.3.2	Yesañhetaṁ, sāriputta, aññātaṁ assa adiṭṭhaṁ aviditaṁ asacchikataṁ aphassitaṁ paññāya, te tattha paresaṁ saddhāya gaccheyyuṁ—	44	
PA_sn_48:44.3.3	saddhindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	44	
PA_sn_48:44.3.4	Yesañca kho etaṁ, sāriputta, ñātaṁ diṭṭhaṁ viditaṁ sacchikataṁ phassitaṁ paññāya, nikkaṅkhā te tattha nibbicikicchā—	44	
PA_sn_48:44.3.5	saddhindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānan”ti.	44	
PA_sn_48:44.3.6	Catutthaṁ.	44	
PA_sn_48:45.0.1	Saṁyutta Nikāya 48.45	45	
PA_sn_48:45.0.2	5. Jarāvagga	45	
PA_sn_48:45.0.3	Paṭhamapubbārāmasutta	45	
PA_sn_48:45.1.1	Evaṁ me sutaṁ—	45	
PA_sn_48:45.1.2	ekaṁ samayaṁ bhagavā sāvatthiyaṁ viharati pubbārāme migāramātupāsāde.	45	
PA_sn_48:45.1.3	Tatra kho bhagavā bhikkhū āmantesi:	45	
PA_sn_48:45.1.4	“katinaṁ nu kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	45	
PA_sn_48:45.1.5	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	45	
PA_sn_48:45.2.1	“Bhagavaṁmūlakā no, bhante, dhammā …pe…	45	
PA_sn_48:45.2.2	“ekassa kho, bhikkhave, indriyassa bhāvitattā bahulīkatattā khīṇāsavo bhikkhu aññaṁ byākaroti:	45	
PA_sn_48:45.2.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	45	
PA_sn_48:45.2.4	Katamassa ekassa paññindriyassa paññavato, bhikkhave, ariyasāvakassa tadanvayā saddhā saṇṭhāti, tadanvayaṁ vīriyaṁ saṇṭhāti, tadanvayā sati saṇṭhāti, tadanvayo samādhi saṇṭhāti.	45	
PA_sn_48:45.2.5	Imassa kho, bhikkhave, ekassa indriyassa bhāvitattā bahulīkatattā khīṇāsavo bhikkhu aññaṁ byākaroti:	45	
PA_sn_48:45.2.6	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.	45	
PA_sn_48:45.2.7	Pañcamaṁ.	45	
PA_sn_48:46.0.1	Saṁyutta Nikāya 48.46	46	
PA_sn_48:46.0.2	5. Jarāvagga	46	
PA_sn_48:46.0.3	Dutiyapubbārāmasutta	46	
PA_sn_48:46.1.1	Taṁyeva nidānaṁ.	46	
PA_sn_48:46.1.2	“Katinaṁ nu kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	46	
PA_sn_48:46.1.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	46	
PA_sn_48:46.2.1	“Bhagavaṁmūlakā no, bhante, dhammā …pe…	46	
PA_sn_48:46.2.2	“dvinnaṁ kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	46	
PA_sn_48:46.2.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	46	
PA_sn_48:46.2.4	Katamesaṁ dvinnaṁ?	46	
PA_sn_48:46.2.5	Ariyāya ca paññāya, ariyāya ca vimuttiyā.	46	
PA_sn_48:46.2.6	Yā hissa, bhikkhave, ariyā paññā tadassa paññindriyaṁ.	46	
PA_sn_48:46.2.7	Yā hissa, bhikkhave, ariyā vimutti tadassa samādhindriyaṁ.	46	
PA_sn_48:46.2.8	Imesaṁ kho, bhikkhave, dvinnaṁ indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	46	
PA_sn_48:46.2.9	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.	46	
PA_sn_48:46.2.10	Chaṭṭhaṁ.	46	
PA_sn_48:47.0.1	Saṁyutta Nikāya 48.47	47	
PA_sn_48:47.0.2	5. Jarāvagga	47	
PA_sn_48:47.0.3	Tatiyapubbārāmasutta	47	
PA_sn_48:47.1.1	Taṁyeva nidānaṁ.	47	
PA_sn_48:47.1.2	“Katinaṁ nu kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	47	
PA_sn_48:47.1.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	47	
PA_sn_48:47.2.1	“Bhagavaṁmūlakā no, bhante, dhammā …pe…	47	
PA_sn_48:47.2.2	“catunnaṁ kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	47	
PA_sn_48:47.2.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	47	
PA_sn_48:47.2.4	Katamesaṁ catunnaṁ?	47	
PA_sn_48:47.2.5	Vīriyindriyassa, satindriyassa, samādhindriyassa, paññindriyassa—	47	
PA_sn_48:47.2.6	Imesaṁ kho, bhikkhave, catunnaṁ indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	47	
PA_sn_48:47.2.7	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.	47	
PA_sn_48:47.2.8	Sattamaṁ.	47	
PA_sn_48:48.0.1	Saṁyutta Nikāya 48.48	48	
PA_sn_48:48.0.2	5. Jarāvagga	48	
PA_sn_48:48.0.3	Catutthapubbārāmasutta	48	
PA_sn_48:48.1.1	Taṁyeva nidānaṁ.	48	
PA_sn_48:48.1.2	“Katinaṁ nu kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	48	
PA_sn_48:48.1.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	48	
PA_sn_48:48.2.1	“Bhagavaṁmūlakā no, bhante, dhammā …pe…	48	
PA_sn_48:48.2.2	“pañcannaṁ kho, bhikkhave, indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	48	
PA_sn_48:48.2.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	48	
PA_sn_48:48.2.4	Katamesaṁ pañcannaṁ?	48	
PA_sn_48:48.2.5	Saddhindriyassa, vīriyindriyassa, satindriyassa, samādhindriyassa, paññindriyassa—	48	
PA_sn_48:48.2.6	Imesaṁ kho, bhikkhave, pañcannaṁ indriyānaṁ bhāvitattā bahulīkatattā khīṇāsavo bhikkhu aññaṁ byākaroti:	48	
PA_sn_48:48.2.7	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.	48	
PA_sn_48:48.2.8	Aṭṭhamaṁ.	48	
PA_sn_48:49.0.1	Saṁyutta Nikāya 48.49	49	
PA_sn_48:49.0.2	5. Jarāvagga	49	
PA_sn_48:49.0.3	Piṇḍolabhāradvājasutta	49	
PA_sn_48:49.1.1	Evaṁ me sutaṁ—	49	
PA_sn_48:49.1.2	ekaṁ samayaṁ bhagavā kosambiyaṁ viharati ghositārāme.	49	
PA_sn_48:49.1.3	Tena kho pana samayena āyasmatā piṇḍolabhāradvājena aññā byākatā hoti:	49	
PA_sn_48:49.1.4	“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī”ti.	49	
PA_sn_48:49.1.5	Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	49	
PA_sn_48:49.2.1	“Āyasmatā, bhante, piṇḍolabhāradvājena aññā byākatā:	49	
PA_sn_48:49.2.2	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	49	
PA_sn_48:49.2.3	Kiṁ nu kho, bhante, atthavasaṁ sampassamānena āyasmatā piṇḍolabhāradvājena aññā byākatā:	49	
PA_sn_48:49.2.4	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	49	
PA_sn_48:49.3.1	“Tiṇṇannaṁ kho, bhikkhave, indriyānaṁ bhāvitattā bahulīkatattā piṇḍolabhāradvājena bhikkhunā aññā byākatā:	49	
PA_sn_48:49.3.2	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	49	
PA_sn_48:49.3.3	Katamesaṁ tiṇṇannaṁ?	49	
PA_sn_48:49.3.4	Satindriyassa, samādhindriyassa, paññindriyassa—	49	
PA_sn_48:49.3.5	Imesaṁ kho, bhikkhave, tiṇṇannaṁ indriyānaṁ bhāvitattā bahulīkatattā piṇḍolabhāradvājena bhikkhunā aññā byākatā:	49	
PA_sn_48:49.3.6	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmīti.	49	
PA_sn_48:49.3.7	Imāni ca, bhikkhave, tīṇindriyāni kimantāni?	49	
PA_sn_48:49.3.8	Khayantāni.	49	
PA_sn_48:49.3.9	Kissa khayantāni?	49	
PA_sn_48:49.3.10	Jātijarāmaraṇassa.	49	
PA_sn_48:49.3.11	‘Jātijarāmaraṇaṁ khayan’ti kho, bhikkhave, sampassamānena piṇḍolabhāradvājena bhikkhunā aññā byākatā:	49	
PA_sn_48:49.3.12	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.	49	
PA_sn_48:49.3.13	Navamaṁ.	49	
PA_sn_48:50.0.1	Saṁyutta Nikāya 48.50	50	
PA_sn_48:50.0.2	5. Jarāvagga	50	
PA_sn_48:50.0.3	Āpaṇasutta	50	
PA_sn_48:50.1.1	Evaṁ me sutaṁ—	50	
PA_sn_48:50.1.2	ekaṁ samayaṁ bhagavā aṅgesu viharati āpaṇaṁ nāma aṅgānaṁ nigamo.	50	
PA_sn_48:50.1.3	Tatra kho bhagavā āyasmantaṁ sāriputtaṁ āmantesi:	50	
PA_sn_48:50.1.4	“yo so, sāriputta, ariyasāvako tathāgate ekantagato abhippasanno, na so tathāgate vā tathāgatasāsane vā kaṅkheyya vā vicikiccheyya vā”ti?	50	
PA_sn_48:50.2.1	“Yo so, bhante, ariyasāvako tathāgate ekantagato abhippasanno, na so tathāgate vā tathāgatasāsane vā kaṅkheyya vā vicikiccheyya vā.	50	
PA_sn_48:50.2.2_0	saddhassa hi, bhante, ariyasāvakassa etaṁ pāṭikaṅkhaṁ yaṁ āraddhavīriyo viharissati—akusalānaṁ	50	
PA_sn_48:50.2.2_1	dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	50	
PA_sn_48:50.2.3	Yaṁ hissa, bhante, vīriyaṁ tadassa vīriyindriyaṁ.	50	
PA_sn_48:50.3.1	Saddhassa hi, bhante, ariyasāvakassa āraddhavīriyassa etaṁ pāṭikaṅkhaṁ yaṁ satimā bhavissati, paramena satinepakkena samannāgato, cirakatampi cirabhāsitampi saritā anussaritā.	50	
PA_sn_48:50.3.2	Yā hissa, bhante, sati tadassa satindriyaṁ.	50	
PA_sn_48:50.4.1	Saddhassa hi, bhante, ariyasāvakassa āraddhavīriyassa upaṭṭhitassatino etaṁ pāṭikaṅkhaṁ yaṁ vossaggārammaṇaṁ karitvā labhissati samādhiṁ, labhissati cittassa ekaggataṁ.	50	
PA_sn_48:50.4.2	Yo hissa, bhante, samādhi tadassa samādhindriyaṁ.	50	
PA_sn_48:50.5.1	Saddhassa hi, bhante, ariyasāvakassa āraddhavīriyassa upaṭṭhitassatino samāhitacittassa etaṁ pāṭikaṅkhaṁ yaṁ evaṁ pajānissati—	50	
PA_sn_48:50.5.2	anamataggo kho saṁsāro.	50	
PA_sn_48:50.5.3	Pubbakoṭi na paññāyati avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ.	50	
PA_sn_48:50.5.4	Avijjāya tveva tamokāyassa asesavirāganirodho santametaṁ padaṁ paṇītametaṁ padaṁ, yadidaṁ—	50	
PA_sn_48:50.5.5	sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ.	50	
PA_sn_48:50.5.6	Yā hissa, bhante, paññā tadassa paññindriyaṁ.	50	
PA_sn_48:50.6.1	Saddho so, bhante, ariyasāvako evaṁ padahitvā padahitvā evaṁ saritvā saritvā evaṁ samādahitvā samādahitvā evaṁ pajānitvā pajānitvā evaṁ abhisaddahati:	50	
PA_sn_48:50.6.2	‘ime kho te dhammā ye me pubbe sutavā ahesuṁ.	50	
PA_sn_48:50.6.3	Tenāhaṁ etarahi kāyena ca phusitvā viharāmi, paññāya ca ativijjha passāmī’ti.	50	
PA_sn_48:50.6.4	Yā hissa, bhante, saddhā tadassa saddhindriyan”ti.	50	
PA_sn_48:50.7.1	“Sādhu sādhu, sāriputta.	50	
PA_sn_48:50.7.2	Yo so, sāriputta, ariyasāvako tathāgate ekantagato abhippasanno, na so tathāgate vā tathāgatasāsane vā kaṅkheyya vā vicikiccheyya vā.	50	
PA_sn_48:50.7.3	Saddhassa hi, sāriputta, ariyasāvakassa etaṁ pāṭikaṅkhaṁ yaṁ āraddhavīriyo viharissati—	50	
PA_sn_48:50.7.4	akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	50	
PA_sn_48:50.7.5	Yaṁ hissa, sāriputta, vīriyaṁ tadassa vīriyindriyaṁ.	50	
PA_sn_48:50.8.1	Saddhassa hi, sāriputta, ariyasāvakassa āraddhavīriyassa etaṁ pāṭikaṅkhaṁ yaṁ satimā bhavissati, paramena satinepakkena samannāgato, cirakatampi cirabhāsitampi saritā anussaritā.	50	
PA_sn_48:50.8.2	Yā hissa, sāriputta, sati tadassa satindriyaṁ.	50	
PA_sn_48:50.9.1	Saddhassa hi, sāriputta, ariyasāvakassa āraddhavīriyassa upaṭṭhitassatino etaṁ pāṭikaṅkhaṁ yaṁ vossaggārammaṇaṁ karitvā labhissati samādhiṁ, labhissati cittassa ekaggataṁ.	50	
PA_sn_48:50.9.2	Yo hissa, sāriputta, samādhi tadassa samādhindriyaṁ.	50	
PA_sn_48:50.10.1	Saddhassa hi, sāriputta, ariyasāvakassa āraddhavīriyassa upaṭṭhitassatino samāhitacittassa etaṁ pāṭikaṅkhaṁ yaṁ evaṁ pajānissati—	50	
PA_sn_48:50.10.2	anamataggo kho saṁsāro.	50	
PA_sn_48:50.10.3	Pubbakoṭi na paññāyati avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ.	50	
PA_sn_48:50.10.4	Avijjāya tveva tamokāyassa asesavirāganirodho santametaṁ padaṁ paṇītametaṁ padaṁ, yadidaṁ—	50	
PA_sn_48:50.10.5	sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ.	50	
PA_sn_48:50.10.6	Yā hissa, sāriputta, paññā tadassa paññindriyaṁ.	50	
PA_sn_48:50.11.1	Saddho so, sāriputta, ariyasāvako evaṁ padahitvā padahitvā evaṁ saritvā saritvā evaṁ samādahitvā samādahitvā evaṁ pajānitvā pajānitvā evaṁ abhisaddahati:	50	
PA_sn_48:50.11.2	‘ime kho te dhammā ye me pubbe sutavā ahesuṁ.	50	
PA_sn_48:50.11.3	Tenāhaṁ etarahi kāyena ca phusitvā viharāmi, paññāya ca ativijjha passāmī’ti.	50	
PA_sn_48:50.11.4	Yā hissa, sāriputta, saddhā tadassa saddhindriyan”ti.	50	
PA_sn_48:50.11.5	Dasamaṁ.	50	
PA_sn_48:50.11.6	Jarāvaggo pañcamo.	50	
PA_sn_48:50.12.0	Tassuddānaṁ	50	
PA_sn_48:50.12.1	Jarā uṇṇābho brāhmaṇo,	50	
PA_sn_48:50.12.2	sāketo pubbakoṭṭhako;	50	
PA_sn_48:50.12.3	Pubbārāme ca cattāri,	50	
PA_sn_48:50.12.4	piṇḍolo āpaṇena cāti.	50	
PA_sn_48:51.0.1	Saṁyutta Nikāya 48.51	51	
PA_sn_48:51.0.2	6. Sūkarakhatavagga	51	
PA_sn_48:51.0.3	Sālasutta	51	
PA_sn_48:51.1.1	Evaṁ me sutaṁ—	51	
PA_sn_48:51.1.2	ekaṁ samayaṁ bhagavā kosalesu viharati sālāya brāhmaṇagāme.	51	
PA_sn_48:51.1.3	Tatra kho bhagavā bhikkhū āmantesi:	51	
PA_sn_48:51.1.4	“seyyathāpi, bhikkhave, ye keci tiracchānagatā pāṇā, sīho migarājā tesaṁ aggamakkhāyati, yadidaṁ—thāmena javena sūrena;	51	
PA_sn_48:51.1.5	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāya.	51	
PA_sn_48:51.2.1	Katame ca, bhikkhave, bodhipakkhiyā dhammā?	51	
PA_sn_48:51.2.2	Saddhindriyaṁ, bhikkhave, bodhipakkhiyo dhammo, taṁ bodhāya saṁvattati;	51	
PA_sn_48:51.2.3	vīriyindriyaṁ bodhipakkhiyo dhammo, taṁ bodhāya saṁvattati;	51	
PA_sn_48:51.2.4	satindriyaṁ bodhipakkhiyo dhammo, taṁ bodhāya saṁvattati;	51	
PA_sn_48:51.2.5	samādhindriyaṁ bodhipakkhiyo dhammo, taṁ bodhāya saṁvattati;	51	
PA_sn_48:51.2.6	paññindriyaṁ bodhipakkhiyo dhammo, taṁ bodhāya saṁvattati.	51	
PA_sn_48:51.2.7	Seyyathāpi, bhikkhave, ye keci tiracchānagatā pāṇā, sīho migarājā tesaṁ aggamakkhāyati, yadidaṁ—thāmena javena sūrena;	51	
PA_sn_48:51.2.8	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāyā”ti.	51	
PA_sn_48:51.2.9	Paṭhamaṁ.	51	
PA_sn_48:52.0.1	Saṁyutta Nikāya 48.52	52	
PA_sn_48:52.0.2	6. Sūkarakhatavagga	52	
PA_sn_48:52.0.3	Mallikasutta	52	
PA_sn_48:52.1.1	Evaṁ me sutaṁ—	52	
PA_sn_48:52.1.2	ekaṁ samayaṁ bhagavā mallesu viharati uruvelakappaṁ nāma mallānaṁ nigamo.	52	
PA_sn_48:52.1.3	Tatra kho bhagavā bhikkhū āmantesi:	52	
PA_sn_48:52.1.4	“yāvakīvañca, bhikkhave, ariyasāvakassa ariyañāṇaṁ na uppannaṁ hoti neva tāva catunnaṁ indriyānaṁ saṇṭhiti hoti, neva tāva catunnaṁ indriyānaṁ avaṭṭhiti hoti.	52	
PA_sn_48:52.1.5	Yato ca kho, bhikkhave, ariyasāvakassa ariyañāṇaṁ uppannaṁ hoti, atha catunnaṁ indriyānaṁ saṇṭhiti hoti, atha catunnaṁ indriyānaṁ avaṭṭhiti hoti.	52	
PA_sn_48:52.2.1	Seyyathāpi, bhikkhave, yāvakīvañca kūṭāgārassa kūṭaṁ na ussitaṁ hoti, neva tāva gopānasīnaṁ saṇṭhiti hoti, neva tāva gopānasīnaṁ avaṭṭhiti hoti.	52	
PA_sn_48:52.2.2	Yato ca kho, bhikkhave, kūṭāgārassa kūṭaṁ ussitaṁ hoti, atha gopānasīnaṁ saṇṭhiti hoti, atha gopānasīnaṁ avaṭṭhiti hoti.	52	
PA_sn_48:52.2.3	Evameva kho, bhikkhave, yāvakīvañca ariyasāvakassa ariyañāṇaṁ na uppannaṁ hoti, neva tāva catunnaṁ indriyānaṁ saṇṭhiti hoti, neva tāva catunnaṁ indriyānaṁ avaṭṭhiti hoti.	52	
PA_sn_48:52.2.4	Yato ca kho, bhikkhave, ariyasāvakassa ariyañāṇaṁ uppannaṁ hoti, atha catunnaṁ indriyānaṁ …pe… avaṭṭhiti hoti.	52	
PA_sn_48:52.3.1	Katamesaṁ catunnaṁ?	52	
PA_sn_48:52.3.2	Saddhindriyassa, vīriyindriyassa, satindriyassa, samādhindriyassa.	52	
PA_sn_48:52.3.3	Paññavato, bhikkhave, ariyasāvakassa tadanvayā saddhā saṇṭhāti, tadanvayaṁ vīriyaṁ saṇṭhāti, tadanvayā sati saṇṭhāti, tadanvayo samādhi saṇṭhātī”ti.	52	
PA_sn_48:52.3.4	Dutiyaṁ.	52	
PA_sn_48:53.0.1	Saṁyutta Nikāya 48.53	53	
PA_sn_48:53.0.2	6. Sūkarakhatavagga	53	
PA_sn_48:53.0.3	Sekhasutta	53	
PA_sn_48:53.1.1	Evaṁ me sutaṁ—	53	
PA_sn_48:53.1.2	ekaṁ samayaṁ bhagavā kosambiyaṁ viharati ghositārāme.	53	
PA_sn_48:53.1.3	Tatra kho bhagavā bhikkhū āmantesi:	53	
PA_sn_48:53.1.4	“atthi nu kho, bhikkhave, pariyāyo yaṁ pariyāyaṁ āgamma sekho bhikkhu sekhabhūmiyaṁ ṭhito ‘sekhosmī’ti pajāneyya, asekho bhikkhu asekhabhūmiyaṁ ṭhito ‘asekhosmī’ti pajāneyyā”ti?	53	
PA_sn_48:53.2.1	“Bhagavaṁmūlakā no, bhante, dhammā …pe…	53	
PA_sn_48:53.2.2	“atthi, bhikkhave, pariyāyo yaṁ pariyāyaṁ āgamma sekho bhikkhu sekhabhūmiyaṁ ṭhito ‘sekhosmī’ti pajāneyya, asekho bhikkhu asekhabhūmiyaṁ ṭhito ‘asekhosmī’ti pajāneyya.	53	
PA_sn_48:53.3.1	Katamo ca, bhikkhave, pariyāyo yaṁ pariyāyaṁ āgamma sekho bhikkhu sekhabhūmiyaṁ ṭhito ‘sekhosmī’ti pajānāti?	53	
PA_sn_48:53.3.2_0	Idha, bhikkhave, sekho bhikkhu ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti	53	
PA_sn_48:53.3.2_1	yathābhūtaṁ pajānāti, ‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī	53	
PA_sn_48:53.3.2_2	paṭipadā’ti yathābhūtaṁ pajānāti—	53	
PA_sn_48:53.3.3	ayampi kho, bhikkhave, pariyāyo yaṁ pariyāyaṁ āgamma sekho bhikkhu sekhabhūmiyaṁ ṭhito ‘sekhosmī’ti pajānāti.	53	
PA_sn_48:53.4.1	Puna caparaṁ, bhikkhave, sekho bhikkhu iti paṭisañcikkhati:	53	
PA_sn_48:53.4.2	‘atthi nu kho ito bahiddhā añño samaṇo vā brāhmaṇo vā yo evaṁ bhūtaṁ tacchaṁ tathaṁ dhammaṁ deseti yathā bhagavā’ti?	53	
PA_sn_48:53.4.3	So evaṁ pajānāti:	53	
PA_sn_48:53.4.4	‘natthi kho ito bahiddhā añño samaṇo vā brāhmaṇo vā yo evaṁ bhūtaṁ tacchaṁ tathaṁ dhammaṁ deseti yathā bhagavā’ti.	53	
PA_sn_48:53.4.5	Ayampi kho, bhikkhave, pariyāyo yaṁ pariyāyaṁ āgamma sekho bhikkhu sekhabhūmiyaṁ ṭhito ‘sekhosmī’ti pajānāti.	53	
PA_sn_48:53.5.1	Puna caparaṁ, bhikkhave, sekho bhikkhu pañcindriyāni pajānāti—	53	
PA_sn_48:53.5.2	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	53	
PA_sn_48:53.5.3	Yaṅgatikāni yaṁparamāni yaṁphalāni yaṁpariyosānāni. Na heva kho kāyena phusitvā viharati;	53	
PA_sn_48:53.5.4	paññāya ca ativijjha passati.	53	
PA_sn_48:53.5.5	Ayampi kho, bhikkhave, pariyāyo yaṁ pariyāyaṁ āgamma sekho bhikkhu sekhabhūmiyaṁ ṭhito ‘sekhosmī’ti pajānāti.	53	
PA_sn_48:53.6.1	Katamo ca, bhikkhave, pariyāyo yaṁ pariyāyaṁ āgamma asekho bhikkhu asekhabhūmiyaṁ ṭhito ‘asekhosmī’ti pajānāti?	53	
PA_sn_48:53.6.2	Idha, bhikkhave, asekho bhikkhu pañcindriyāni pajānāti—	53	
PA_sn_48:53.6.3	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	53	
PA_sn_48:53.6.4	Yaṅgatikāni yaṁparamāni yaṁphalāni yaṁpariyosānāni. Kāyena ca phusitvā viharati;	53	
PA_sn_48:53.6.5	paññāya ca ativijjha passati.	53	
PA_sn_48:53.6.6	Ayampi kho, bhikkhave, pariyāyo yaṁ pariyāyaṁ āgamma asekho bhikkhu asekhabhūmiyaṁ ṭhito ‘asekhosmī’ti pajānāti.	53	
PA_sn_48:53.7.1	Puna caparaṁ, bhikkhave, asekho bhikkhu cha indriyāni pajānāti.	53	
PA_sn_48:53.7.2	‘Cakkhundriyaṁ, sotindriyaṁ, ghānindriyaṁ, jivhindriyaṁ, kāyindriyaṁ, manindriyaṁ—	53	
PA_sn_48:53.7.3	imāni kho cha indriyāni sabbena sabbaṁ sabbathā sabbaṁ aparisesaṁ nirujjhissanti, aññāni ca cha indriyāni na kuhiñci kismiñci uppajjissantī’ti pajānāti.	53	
PA_sn_48:53.7.4	Ayampi kho, bhikkhave, pariyāyo yaṁ pariyāyaṁ āgamma asekho bhikkhu asekhabhūmiyaṁ ṭhito ‘asekhosmī’ti pajānātī”ti.	53	
PA_sn_48:53.7.5	Tatiyaṁ.	53	
PA_sn_48:54.0.1	Saṁyutta Nikāya 48.54	54	
PA_sn_48:54.0.2	6. Sūkarakhatavagga	54	
PA_sn_48:54.0.3	Padasutta	54	
PA_sn_48:54.1.1	“Seyyathāpi, bhikkhave, yāni kānici jaṅgalānaṁ pāṇānaṁ padajātāni sabbāni tāni hatthipade samodhānaṁ gacchanti, hatthipadaṁ tesaṁ aggamakkhāyati, yadidaṁ—mahantattena;	54	
PA_sn_48:54.1.2	evameva kho, bhikkhave, yāni kānici padāni bodhāya saṁvattanti, paññindriyaṁ padaṁ tesaṁ aggamakkhāyati, yadidaṁ—bodhāya.	54	
PA_sn_48:54.1.3	Katamāni ca, bhikkhave, padāni bodhāya saṁvattanti?	54	
PA_sn_48:54.1.4	Saddhindriyaṁ, bhikkhave, padaṁ, taṁ bodhāya saṁvattati;	54	
PA_sn_48:54.1.5	vīriyindriyaṁ padaṁ, taṁ bodhāya saṁvattati;	54	
PA_sn_48:54.1.6	satindriyaṁ padaṁ, taṁ bodhāya saṁvattati;	54	
PA_sn_48:54.1.7	samādhindriyaṁ padaṁ, taṁ bodhāya saṁvattati;	54	
PA_sn_48:54.1.8	paññindriyaṁ padaṁ, taṁ bodhāya saṁvattati.	54	
PA_sn_48:54.1.9	Seyyathāpi, bhikkhave, yāni kānici jaṅgalānaṁ pāṇānaṁ padajātāni sabbāni tāni hatthipade samodhānaṁ gacchanti, hatthipadaṁ tesaṁ aggamakkhāyati, yadidaṁ—mahantattena;	54	
PA_sn_48:54.1.10	evameva kho, bhikkhave, yāni kānici padāni bodhāya saṁvattanti, paññindriyaṁ padaṁ tesaṁ aggamakkhāyati, yadidaṁ—bodhāyā”ti.	54	
PA_sn_48:54.1.11	Catutthaṁ.	54	
PA_sn_48:55.0.1	Saṁyutta Nikāya 48.55	55	
PA_sn_48:55.0.2	6. Sūkarakhatavagga	55	
PA_sn_48:55.0.3	Sārasutta	55	
PA_sn_48:55.1.1	“Seyyathāpi, bhikkhave, ye keci sāragandhā, lohitacandanaṁ tesaṁ aggamakkhāyati;	55	
PA_sn_48:55.1.2	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāya.	55	
PA_sn_48:55.1.3	Katame ca, bhikkhave, bodhipakkhiyā dhammā?	55	
PA_sn_48:55.1.4	Saddhindriyaṁ, bhikkhave, bodhipakkhiyo dhammo, taṁ bodhāya saṁvattati.	55	
PA_sn_48:55.1.5	Vīriyindriyaṁ …pe…	55	
PA_sn_48:55.1.6	satindriyaṁ …pe…	55	
PA_sn_48:55.1.7	samādhindriyaṁ …pe…	55	
PA_sn_48:55.1.8	paññindriyaṁ bodhipakkhiyo dhammo, taṁ bodhāya saṁvattati.	55	
PA_sn_48:55.1.9	Seyyathāpi, bhikkhave, ye keci sāragandhā, lohitacandanaṁ tesaṁ aggamakkhāyati;	55	
PA_sn_48:55.1.10	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāyā”ti.	55	
PA_sn_48:55.1.11	Pañcamaṁ.	55	
PA_sn_48:56.0.1	Saṁyutta Nikāya 48.56	56	
PA_sn_48:56.0.2	6. Sūkarakhatavagga	56	
PA_sn_48:56.0.3	Patiṭṭhitasutta	56	
PA_sn_48:56.1.1	“Ekadhamme patiṭṭhitassa, bhikkhave, bhikkhuno pañcindriyāni bhāvitāni honti subhāvitāni.	56	
PA_sn_48:56.1.2	Katamasmiṁ ekadhamme?	56	
PA_sn_48:56.1.3	Appamāde.	56	
PA_sn_48:56.1.4	Katamo ca bhikkhave, appamādo?	56	
PA_sn_48:56.1.5	Idha, bhikkhave, bhikkhu cittaṁ rakkhati āsavesu ca sāsavesu ca dhammesu.	56	
PA_sn_48:56.1.6	Tassa cittaṁ rakkhato āsavesu ca sāsavesu ca dhammesu saddhindriyampi bhāvanāpāripūriṁ gacchati.	56	
PA_sn_48:56.1.7	Vīriyindriyampi bhāvanāpāripūriṁ gacchati.	56	
PA_sn_48:56.1.8	Satindriyampi bhāvanāpāripūriṁ gacchati.	56	
PA_sn_48:56.1.9	Samādhindriyampi bhāvanāpāripūriṁ gacchati.	56	
PA_sn_48:56.1.10	Paññindriyampi bhāvanāpāripūriṁ gacchati.	56	
PA_sn_48:56.1.11	Evampi kho, bhikkhave, ekadhamme patiṭṭhitassa bhikkhuno pañcindriyāni bhāvitāni honti subhāvitānī”ti.	56	
PA_sn_48:56.1.12	Chaṭṭhaṁ.	56	
PA_sn_48:57.0.1	Saṁyutta Nikāya 48.57	57	
PA_sn_48:57.0.2	6. Sūkarakhatavagga	57	
PA_sn_48:57.0.3	Sahampatibrahmasutta	57	
PA_sn_48:57.1.1	Ekaṁ samayaṁ bhagavā uruvelāyaṁ viharati najjā nerañjarāya tīre ajapālanigrodhe paṭhamābhisambuddho.	57	
PA_sn_48:57.1.2	Atha kho bhagavato rahogatassa paṭisallīnassa evaṁ cetaso parivitakko udapādi:	57	
PA_sn_48:57.1.3	“pañcindriyāni bhāvitāni bahulīkatāni amatogadhāni honti amataparāyaṇāni amatapariyosānāni.	57	
PA_sn_48:57.1.4	Katamāni pañca?	57	
PA_sn_48:57.1.5	Saddhindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	57	
PA_sn_48:57.1.6	Vīriyindriyaṁ …pe…	57	
PA_sn_48:57.1.7	satindriyaṁ …pe…	57	
PA_sn_48:57.1.8	samādhindriyaṁ …pe…	57	
PA_sn_48:57.1.9	paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	57	
PA_sn_48:57.1.10	Imāni pañcindriyāni bhāvitāni bahulīkatāni amatogadhāni honti amataparāyaṇāni amatapariyosānānī”ti.	57	
PA_sn_48:57.2.1_0	Atha kho brahmā sahampati bhagavato cetasā cetoparivitakkamaññāya—seyyathāpi nāma	57	
PA_sn_48:57.2.1_1	balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evameva	57	
PA_sn_48:57.2.1_2	brahmaloke antarahito bhagavato purato pāturahosi.	57	
PA_sn_48:57.2.2	Atha kho brahmā sahampati ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:	57	
PA_sn_48:57.2.3	“evametaṁ, bhagavā, evametaṁ sugata.	57	
PA_sn_48:57.2.4	Pañcindriyāni bhāvitāni bahulīkatāni amatogadhāni honti amataparāyaṇāni amatapariyosānāni.	57	
PA_sn_48:57.2.5	Katamāni pañca?	57	
PA_sn_48:57.2.6	Saddhindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ …pe… paññindriyaṁ bhāvitaṁ bahulīkataṁ amatogadhaṁ hoti amataparāyaṇaṁ amatapariyosānaṁ.	57	
PA_sn_48:57.2.7	Imāni pañcindriyāni bhāvitāni bahulīkatāni amatogadhāni honti amataparāyaṇāni amatapariyosānāni.	57	
PA_sn_48:57.3.1	Bhūtapubbāhaṁ, bhante, kassape sammāsambuddhe brahmacariyaṁ acariṁ.	57	
PA_sn_48:57.3.2	Tatrapi maṁ evaṁ jānanti:	57	
PA_sn_48:57.3.3	‘sahako bhikkhu, sahako bhikkhū’ti.	57	
PA_sn_48:57.3.4	So khvāhaṁ, bhante, imesaṁyeva pañcannaṁ indriyānaṁ bhāvitattā bahulīkatattā kāmesu kāmacchandaṁ virājetvā kāyassa bhedā paraṁ maraṇā sugatiṁ brahmalokaṁ upapanno.	57	
PA_sn_48:57.3.5	Tatrapi maṁ evaṁ jānanti:	57	
PA_sn_48:57.3.6	‘brahmā sahampati, brahmā sahampatī’ti.	57	
PA_sn_48:57.3.7	Evametaṁ, bhagavā, evametaṁ sugata.	57	
PA_sn_48:57.3.8	Ahametaṁ jānāmi, ahametaṁ passāmi yathā imāni pañcindriyāni bhāvitāni bahulīkatāni amatogadhāni honti amataparāyaṇāni amatapariyosānānī”ti.	57	
PA_sn_48:57.3.9	Sattamaṁ.	57	
PA_sn_48:58.0.1	Saṁyutta Nikāya 48.58	58	
PA_sn_48:58.0.2	6. Sūkarakhatavagga	58	
PA_sn_48:58.0.3	Sūkarakhatasutta	58	
PA_sn_48:58.1.1	Ekaṁ samayaṁ bhagavā rājagahe viharati gijjhakūṭe pabbate sūkarakhatāyaṁ.	58	
PA_sn_48:58.1.2	Tatra kho bhagavā āyasmantaṁ sāriputtaṁ āmantesi:	58	
PA_sn_48:58.1.3	“kiṁ nu kho, sāriputta, atthavasaṁ sampassamāno khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti?	58	
PA_sn_48:58.1.4	“Anuttarañhi, bhante, yogakkhemaṁ sampassamāno khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti.	58	
PA_sn_48:58.1.5	“Sādhu sādhu, sāriputta.	58	
PA_sn_48:58.1.6	Anuttarañhi, sāriputta, yogakkhemaṁ sampassamāno khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattati.	58	
PA_sn_48:58.2.1	Katamo ca, sāriputta, anuttaro yogakkhemo yaṁ sampassamāno khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti?	58	
PA_sn_48:58.2.2	“Idha, bhante, khīṇāsavo bhikkhu saddhindriyaṁ bhāveti upasamagāmiṁ sambodhagāmiṁ,	58	
PA_sn_48:58.2.3	vīriyindriyaṁ bhāveti …pe…	58	
PA_sn_48:58.2.4	satindriyaṁ bhāveti …	58	
PA_sn_48:58.2.5	samādhindriyaṁ bhāveti …	58	
PA_sn_48:58.2.6	paññindriyaṁ bhāveti upasamagāmiṁ sambodhagāmiṁ.	58	
PA_sn_48:58.2.7	Ayaṁ kho, bhante, anuttaro yogakkhemo yaṁ sampassamāno khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti.	58	
PA_sn_48:58.2.8	“Sādhu sādhu, sāriputta.	58	
PA_sn_48:58.2.9	Eso hi, sāriputta, anuttaro yogakkhemo yaṁ sampassamāno khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatīti.	58	
PA_sn_48:58.3.1	Katamo ca, sāriputta, paramanipaccakāro yaṁ khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti?	58	
PA_sn_48:58.3.2_0	“Idha, bhante, khīṇāsavo bhikkhu satthari sagāravo viharati sappatisso, dhamme sagāravo	58	
PA_sn_48:58.3.2_1	viharati sappatisso, saṅghe sagāravo viharati sappatisso, sikkhāya sagāravo viharati	58	
PA_sn_48:58.3.2_2	sappatisso, samādhismiṁ sagāravo viharati sappatisso.	58	
PA_sn_48:58.3.3	Ayaṁ kho, bhante, paramanipaccakāro yaṁ khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti.	58	
PA_sn_48:58.3.4	“Sādhu sādhu, sāriputta.	58	
PA_sn_48:58.3.5	Eso hi, sāriputta, paramanipaccakāro yaṁ khīṇāsavo bhikkhu tathāgate vā tathāgatasāsane vā paramanipaccakāraṁ pavattamāno pavattatī”ti.	58	
PA_sn_48:58.3.6	Aṭṭhamaṁ.	58	
PA_sn_48:59.0.1	Saṁyutta Nikāya 48.59	59	
PA_sn_48:59.0.2	6. Sūkarakhatavagga	59	
PA_sn_48:59.0.3	Paṭhamauppādasutta	59	
PA_sn_48:59.1.1	Sāvatthinidānaṁ.	59	
PA_sn_48:59.1.2	“Pañcimāni, bhikkhave, indriyāni bhāvitāni bahulīkatāni anuppannāni uppajjanti, nāññatra tathāgatassa pātubhāvā arahato sammāsambuddhassa.	59	
PA_sn_48:59.1.3	Katamāni pañca?	59	
PA_sn_48:59.1.4	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—	59	
PA_sn_48:59.1.5	imāni kho, bhikkhave, pañcindriyāni bhāvitāni bahulīkatāni anuppannāni uppajjanti, nāññatra tathāgatassa pātubhāvā arahato sammāsambuddhassā”ti.	59	
PA_sn_48:59.1.6	Navamaṁ.	59	
PA_sn_48:60.0.1	Saṁyutta Nikāya 48.60	60	
PA_sn_48:60.0.2	6. Sūkarakhatavagga	60	
PA_sn_48:60.0.3	Dutiyauppādasutta	60	
PA_sn_48:60.1.1	“Pañcimāni, bhikkhave, indriyāni bhāvitāni bahulīkatāni anuppannāni uppajjanti, nāññatra sugatavinayā.	60	
PA_sn_48:60.1.2	Katamāni pañca?	60	
PA_sn_48:60.1.3	Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—	60	
PA_sn_48:60.1.4	imāni kho, bhikkhave, pañcindriyāni bhāvitāni bahulīkatāni anuppannāni uppajjanti, nāññatra sugatavinayā”ti.	60	
PA_sn_48:60.1.5	Dasamaṁ.	60	
PA_sn_48:60.1.6	Sūkarakhatavaggo chaṭṭho.	60	
PA_sn_48:60.2.0	Tassuddānaṁ	60	
PA_sn_48:60.2.1	Sālaṁ mallikaṁ sekho ca,	60	
PA_sn_48:60.2.2	padaṁ sāraṁ patiṭṭhitaṁ;	60	
PA_sn_48:60.2.3	Brahmasūkarakhatāyo,	60	
PA_sn_48:60.2.4	uppādā apare duveti.	60	
PA_sn_48:61.0.1	Saṁyutta Nikāya 48.61	61	
PA_sn_48:61.0.2	7. Bodhipakkhiyavagga	61	
PA_sn_48:61.0.3	Saṁyojanasutta	61	
PA_sn_48:61.1.1	Sāvatthinidānaṁ.	61	
PA_sn_48:61.1.2	“Pañcimāni, bhikkhave, indriyāni bhāvitāni bahulīkatāni saṁyojanappahānāya saṁvattanti.	61	
PA_sn_48:61.1.3	Katamāni pañca?	61	
PA_sn_48:61.1.4	Saddhindriyaṁ …pe… paññindriyaṁ—	61	
PA_sn_48:61.1.5	imāni kho, bhikkhave, pañcindriyāni bhāvitāni bahulīkatāni saṁyojanappahānāya saṁvattantī”ti.	61	
PA_sn_48:61.1.6	Paṭhamaṁ.	61	
PA_sn_48:62.0.1	Saṁyutta Nikāya 48.62	62	
PA_sn_48:62.0.2	7. Bodhipakkhiyavagga	62	
PA_sn_48:62.0.3	Anusayasutta	62	
PA_sn_48:62.1.1	“Pañcimāni, bhikkhave, indriyāni bhāvitāni bahulīkatāni anusayasamugghātāya saṁvattanti.	62	
PA_sn_48:62.1.2	Katamāni pañca?	62	
PA_sn_48:62.1.3	Saddhindriyaṁ …pe… paññindriyaṁ—	62	
PA_sn_48:62.1.4	imāni kho, bhikkhave, pañcindriyāni bhāvitāni bahulīkatāni anusayasamugghātāya saṁvattantī”ti.	62	
PA_sn_48:62.1.5	Dutiyaṁ.	62	
PA_sn_48:63.0.1	Saṁyutta Nikāya 48.63	63	
PA_sn_48:63.0.2	7. Bodhipakkhiyavagga	63	
PA_sn_48:63.0.3	Pariññāsutta	63	
PA_sn_48:63.1.1	“Pañcimāni, bhikkhave, indriyāni bhāvitāni bahulīkatāni addhānapariññāya saṁvattanti.	63	
PA_sn_48:63.1.2	Katamāni pañca?	63	
PA_sn_48:63.1.3	Saddhindriyaṁ …pe… paññindriyaṁ—	63	
PA_sn_48:63.1.4	imāni kho, bhikkhave, pañcindriyāni bhāvitāni bahulīkatāni addhānapariññāya saṁvattantī”ti.	63	
PA_sn_48:63.1.5	Tatiyaṁ.	63	
PA_sn_48:64.0.1	Saṁyutta Nikāya 48.64	64	
PA_sn_48:64.0.2	7. Bodhipakkhiyavagga	64	
PA_sn_48:64.0.3	Āsavakkhayasutta	64	
PA_sn_48:64.1.1	“Pañcimāni, bhikkhave, indriyāni bhāvitāni bahulīkatāni āsavānaṁ khayāya saṁvattanti.	64	
PA_sn_48:64.1.2	Katamāni pañca?	64	
PA_sn_48:64.1.3	Saddhindriyaṁ …pe… paññindriyaṁ—	64	
PA_sn_48:64.1.4	imāni kho, bhikkhave, pañcindriyāni bhāvitāni bahulīkatāni āsavānaṁ khayāya saṁvattantīti.	64	
PA_sn_48:64.2.1	Pañcimāni, bhikkhave, indriyāni bhāvitāni bahulīkatāni saṁyojanappahānāya saṁvattanti, anusayasamugghātāya saṁvattanti, addhānapariññāya saṁvattanti, āsavānaṁ khayāya saṁvattanti.	64	
PA_sn_48:64.2.2	Katamāni pañca?	64	
PA_sn_48:64.2.3	Saddhindriyaṁ …pe… paññindriyaṁ—	64	
PA_sn_48:64.2.4_0	imāni kho, bhikkhave, pañcindriyāni bhāvitāni bahulīkatāni saṁyojanappahānāya saṁvattanti,	64	
PA_sn_48:64.2.4_1	anusayasamugghātāya saṁvattanti, addhānapariññāya saṁvattanti, āsavānaṁ khayāya saṁvattantī”ti.	64	
PA_sn_48:64.2.5	Catutthaṁ.	64	
PA_sn_48:65.0.1	Saṁyutta Nikāya 48.65	65	
PA_sn_48:65.0.2	7. Bodhipakkhiyavagga	65	
PA_sn_48:65.0.3	Paṭhamaphalasutta	65	
PA_sn_48:65.1.1	“Pañcimāni, bhikkhave, indriyāni.	65	
PA_sn_48:65.1.2	Katamāni pañca?	65	
PA_sn_48:65.1.3	Saddhindriyaṁ …pe… paññindriyaṁ—	65	
PA_sn_48:65.1.4	imāni kho, bhikkhave, pañcindriyāni.	65	
PA_sn_48:65.1.5	Imesaṁ kho, bhikkhave, pañcannaṁ indriyānaṁ bhāvitattā bahulīkatattā dvinnaṁ phalānaṁ aññataraṁ phalaṁ pāṭikaṅkhaṁ—	65	
PA_sn_48:65.1.6	diṭṭheva dhamme aññā, sati vā upādisese anāgāmitā”ti.	65	
PA_sn_48:65.1.7	Pañcamaṁ.	65	
PA_sn_48:66.0.1	Saṁyutta Nikāya 48.66	66	
PA_sn_48:66.0.2	7. Bodhipakkhiyavagga	66	
PA_sn_48:66.0.3	Dutiyaphalasutta	66	
PA_sn_48:66.1.1	“Pañcimāni, bhikkhave, indriyāni.	66	
PA_sn_48:66.1.2	Katamāni pañca?	66	
PA_sn_48:66.1.3	Saddhindriyaṁ …pe… paññindriyaṁ—	66	
PA_sn_48:66.1.4	imāni kho, bhikkhave, pañcindriyāni.	66	
PA_sn_48:66.1.5	Imesaṁ kho, bhikkhave, pañcannaṁ indriyānaṁ bhāvitattā bahulīkatattā satta phalā sattānisaṁsā pāṭikaṅkhā.	66	
PA_sn_48:66.1.6	Katame satta phalā sattānisaṁsā?	66	
PA_sn_48:66.1.7	Diṭṭheva dhamme paṭikacca aññaṁ ārādheti,	66	
PA_sn_48:66.1.8	no ce diṭṭheva dhamme paṭikacca aññaṁ ārādheti, atha maraṇakāle aññaṁ ārādheti.	66	
PA_sn_48:66.1.9	No ce diṭṭheva dhamme aññaṁ ārādheti, no ce maraṇakāle aññaṁ ārādheti, atha pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti,	66	
PA_sn_48:66.1.10	upahaccaparinibbāyī hoti,	66	
PA_sn_48:66.1.11	asaṅkhāraparinibbāyī hoti,	66	
PA_sn_48:66.1.12	sasaṅkhāraparinibbāyī hoti,	66	
PA_sn_48:66.1.13	uddhaṁsoto hoti akaniṭṭhagāmī.	66	
PA_sn_48:66.1.14	Imesaṁ kho, bhikkhave, pañcannaṁ indriyānaṁ bhāvitattā bahulīkatattā ime satta phalā sattānisaṁsā pāṭikaṅkhā”ti.	66	
PA_sn_48:66.1.15	Chaṭṭhaṁ.	66	
PA_sn_48:67.0.1	Saṁyutta Nikāya 48.67	67	
PA_sn_48:67.0.2	7. Bodhipakkhiyavagga	67	
PA_sn_48:67.0.3	Paṭhamarukkhasutta	67	
PA_sn_48:67.1.1	“Seyyathāpi, bhikkhave, ye keci jambudīpakā rukkhā, jambū tesaṁ aggamakkhāyati;	67	
PA_sn_48:67.1.2	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāya.	67	
PA_sn_48:67.1.3	Katame ca, bhikkhave, bodhipakkhiyā dhammā?	67	
PA_sn_48:67.1.4	Saddhindriyaṁ, bhikkhave, bodhipakkhiyo dhammo, taṁ bodhāya saṁvattati.	67	
PA_sn_48:67.1.5	Vīriyindriyaṁ …pe…	67	
PA_sn_48:67.1.6	satindriyaṁ …	67	
PA_sn_48:67.1.7	samādhindriyaṁ …	67	
PA_sn_48:67.1.8	paññindriyaṁ bodhipakkhiyo dhammo, taṁ bodhāya saṁvattati.	67	
PA_sn_48:67.1.9	Seyyathāpi, bhikkhave, ye keci jambudīpakā rukkhā, jambū tesaṁ aggamakkhāyati;	67	
PA_sn_48:67.1.10	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāyā”ti.	67	
PA_sn_48:67.1.11	Sattamaṁ.	67	
PA_sn_48:68.0.1	Saṁyutta Nikāya 48.68	68	
PA_sn_48:68.0.2	7. Bodhipakkhiyavagga	68	
PA_sn_48:68.0.3	Dutiyarukkhasutta	68	
PA_sn_48:68.1.1	“Seyyathāpi, bhikkhave, ye keci devānaṁ tāvatiṁsānaṁ rukkhā, pārichattako tesaṁ aggamakkhāyati;	68	
PA_sn_48:68.1.2	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāya.	68	
PA_sn_48:68.1.3	Katame ca, bhikkhave, bodhipakkhiyā dhammā?	68	
PA_sn_48:68.1.4	Saddhindriyaṁ, bhikkhave, bodhipakkhiyo dhammo, taṁ bodhāya saṁvattati.	68	
PA_sn_48:68.1.5	Vīriyindriyaṁ …pe…	68	
PA_sn_48:68.1.6	satindriyaṁ …	68	
PA_sn_48:68.1.7	samādhindriyaṁ …	68	
PA_sn_48:68.1.8	paññindriyaṁ bodhipakkhiyo dhammo, taṁ bodhāya saṁvattati.	68	
PA_sn_48:68.1.9	Seyyathāpi, bhikkhave, ye keci devānaṁ tāvatiṁsānaṁ rukkhā, pārichattako tesaṁ aggamakkhāyati;	68	
PA_sn_48:68.1.10	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāyā”ti.	68	
PA_sn_48:68.1.11	Aṭṭhamaṁ.	68	
PA_sn_48:69.0.1	Saṁyutta Nikāya 48.69	69	
PA_sn_48:69.0.2	7. Bodhipakkhiyavagga	69	
PA_sn_48:69.0.3	Tatiyarukkhasutta	69	
PA_sn_48:69.1.1	“Seyyathāpi, bhikkhave, ye keci asurānaṁ rukkhā, cittapāṭali tesaṁ aggamakkhāyati;	69	
PA_sn_48:69.1.2	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāya.	69	
PA_sn_48:69.1.3	Katame ca, bhikkhave, bodhipakkhiyā dhammā?	69	
PA_sn_48:69.1.4	Saddhindriyaṁ, bhikkhave, bodhipakkhiyo dhammo, taṁ bodhāya saṁvattati …pe… paññindriyaṁ bodhipakkhiyo dhammo, taṁ bodhāya saṁvattati.	69	
PA_sn_48:69.1.5	Seyyathāpi, bhikkhave, ye keci asurānaṁ rukkhā, cittapāṭali tesaṁ aggamakkhāyati;	69	
PA_sn_48:69.1.6	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāyā”ti.	69	
PA_sn_48:69.1.7	Navamaṁ.	69	
PA_sn_48:70.0.1	Saṁyutta Nikāya 48.70	70	
PA_sn_48:70.0.2	7. Bodhipakkhiyavagga	70	
PA_sn_48:70.0.3	Catuttharukkhasutta	70	
PA_sn_48:70.1.1	“Seyyathāpi, bhikkhave, ye keci supaṇṇānaṁ rukkhā, kūṭasimbalī tesaṁ aggamakkhāyati;	70	
PA_sn_48:70.1.2	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāya.	70	
PA_sn_48:70.1.3	Katame ca, bhikkhave, bodhipakkhiyā dhammā?	70	
PA_sn_48:70.1.4	Saddhindriyaṁ, bhikkhave, bodhipakkhiyo dhammo, taṁ bodhāya saṁvattati …pe… paññindriyaṁ bodhipakkhiyo dhammo, taṁ bodhāya saṁvattati.	70	
PA_sn_48:70.1.5	Seyyathāpi, bhikkhave, ye keci supaṇṇānaṁ rukkhā, kūṭasimbalī tesaṁ aggamakkhāyati;	70	
PA_sn_48:70.1.6	evameva kho, bhikkhave, ye keci bodhipakkhiyā dhammā, paññindriyaṁ tesaṁ aggamakkhāyati, yadidaṁ—bodhāyā”ti.	70	
PA_sn_48:70.1.7	Dasamaṁ.	70	
PA_sn_48:70.1.8	Bodhipakkhiyavaggo sattamo.	70	
PA_sn_48:70.2.0	Tassuddānaṁ	70	
PA_sn_48:70.2.1	Saṁyojanā anusayā,	70	
PA_sn_48:70.2.2	pariññā āsavakkhayā;	70	
PA_sn_48:70.2.3	Dve phalā caturo rukkhā,	70	
PA_sn_48:70.2.4	vaggo tena pavuccatīti.	70	
PA_sn_48:71-82.0.1	Saṁyutta Nikāya 48.71–82	71-82	
PA_sn_48:71-82.0.2	8. Gaṅgāpeyyālavagga	71-82	
PA_sn_48:71-82.0.3	Pācīnādisutta	71-82	
PA_sn_48:71-82.1.1	“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā;	71-82	
PA_sn_48:71-82.1.2	evameva kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro.	71-82	
PA_sn_48:71-82.1.3	Kathañca, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro?	71-82	
PA_sn_48:71-82.1.4	Idha, bhikkhave, bhikkhu saddhindriyaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ,	71-82	
PA_sn_48:71-82.1.5	vīriyindriyaṁ …pe…	71-82	
PA_sn_48:71-82.1.6	satindriyaṁ …	71-82	
PA_sn_48:71-82.1.7	samādhindriyaṁ …	71-82	
PA_sn_48:71-82.1.8	paññindriyaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	71-82	
PA_sn_48:71-82.1.9	Evaṁ kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro”ti.	71-82	
PA_sn_48:71-82.1.10	Dvādasamaṁ.	71-82	
PA_sn_48:71-82.1.11	Gaṅgāpeyyālavaggo aṭṭhamo.	71-82	
PA_sn_48:71-82.2.0	Tassuddānaṁ	71-82	
PA_sn_48:71-82.2.1	Cha pācīnato ninnā,	71-82	
PA_sn_48:71-82.2.2	cha ninnā ca samuddato;	71-82	
PA_sn_48:71-82.2.3	Dvete cha dvādasa honti,	71-82	
PA_sn_48:71-82.2.4	vaggo tena pavuccatīti.	71-82	
PA_sn_48:83-92.0.1	Saṁyutta Nikāya 48.83	83-92	
PA_sn_48:83-92.0.2	9. Appamādavagga	83-92	
PA_sn_48:83-92.0.3	Appamādavagga	83-92	
PA_sn_48:83-92.1.1	(Appamādavaggo vitthāretabbo.)	83-92	
PA_sn_48:83-92.2.0	Tassuddānaṁ	83-92	
PA_sn_48:83-92.2.1	Tathāgataṁ padaṁ kūṭaṁ,	83-92	
PA_sn_48:83-92.2.2	mūlaṁ sārena vassikaṁ;	83-92	
PA_sn_48:83-92.2.3	Rājā candimasūriyā,	83-92	
PA_sn_48:83-92.2.4	vatthena dasamaṁ padanti.	83-92	
PA_sn_48:93-104.0.1	Saṁyutta Nikāya 48.93	93-104	
PA_sn_48:93-104.0.2	10. Balakaraṇīyavagga	93-104	
PA_sn_48:93-104.0.3	Balakaraṇīyavagga	93-104	
PA_sn_48:93-104.1.1	(Balakaraṇīyavaggo vitthāretabbo.)	93-104	
PA_sn_48:93-104.2.0	Tassuddānaṁ	93-104	
PA_sn_48:93-104.2.1	Balaṁ bījañca nāgo ca,	93-104	
PA_sn_48:93-104.2.2	rukkho kumbhena sūkiyā;	93-104	
PA_sn_48:93-104.2.3	Ākāsena ca dve meghā,	93-104	
PA_sn_48:93-104.2.4	nāvā āgantukā nadīti.	93-104	
PA_sn_48:105-114.0.1	Saṁyutta Nikāya 48.105	105-114	
PA_sn_48:105-114.0.2	11. Esanāvagga	105-114	
PA_sn_48:105-114.0.3	Esanāvagga	105-114	
PA_sn_48:105-114.1.1	(Esanāvaggo vitthāretabbo.)	105-114	
PA_sn_48:105-114.2.0	Tassuddānaṁ	105-114	
PA_sn_48:105-114.2.1	Esanā vidhā āsavo,	105-114	
PA_sn_48:105-114.2.2	Bhavo ca dukkhatā tisso;	105-114	
PA_sn_48:105-114.2.3	Khilaṁ malañca nīgho ca,	105-114	
PA_sn_48:105-114.2.4	Vedanā taṇhā tasinā cāti.	105-114	
PA_sn_48:115-124.0.1	Saṁyutta Nikāya 48.115–124	115-124	
PA_sn_48:115-124.0.2	12. Oghavagga	115-124	
PA_sn_48:115-124.0.3	Oghādisutta	115-124	
PA_sn_48:115-124.1.1	“Pañcimāni, bhikkhave, uddhambhāgiyāni saṁyojanāni.	115-124	
PA_sn_48:115-124.1.2	Katamāni pañca?	115-124	
PA_sn_48:115-124.1.3	Rūparāgo, arūparāgo, māno, uddhaccaṁ, avijjā—	115-124	
PA_sn_48:115-124.1.4	imāni kho, bhikkhave, pañcuddhambhāgiyāni saṁyojanāni.	115-124	
PA_sn_48:115-124.1.5	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya pañcindriyāni bhāvetabbāni.	115-124	
PA_sn_48:115-124.1.6	Katamāni pañca?	115-124	
PA_sn_48:115-124.1.7_0	Idha, bhikkhave, bhikkhu saddhindriyaṁ bhāveti vivekanissitaṁ virāganissitaṁ nirodhanissitaṁ	115-124	
PA_sn_48:115-124.1.7_1	vossaggapariṇāmiṁ …pe… paññindriyaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	115-124	
PA_sn_48:115-124.1.8	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya imāni pañcindriyāni bhāvetabbānī”ti.	115-124	
PA_sn_48:115-124.1.9	Dasamaṁ.	115-124	
PA_sn_48:115-124.1.10	(Yathā maggasaṁyuttaṁ, tathā vitthāretabbaṁ.)	115-124	
PA_sn_48:115-124.1.11	Oghavaggo dvādasamo.	115-124	
PA_sn_48:115-124.2.0	Tassuddānaṁ	115-124	
PA_sn_48:115-124.2.1	Ogho yogo upādānaṁ,	115-124	
PA_sn_48:115-124.2.2	ganthā anusayena ca;	115-124	
PA_sn_48:115-124.2.3	Kāmaguṇā nīvaraṇā,	115-124	
PA_sn_48:115-124.2.4	khandhā oruddhambhāgiyāti.	115-124	
PA_sn_48:125-136.0.1	Saṁyutta Nikāya 48.125–136	125-136	
PA_sn_48:125-136.0.2	13. Punagaṅgāpeyyālavagga	125-136	
PA_sn_48:125-136.0.3	Punapācīnādisutta	125-136	
PA_sn_48:125-136.1.1	“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā;	125-136	
PA_sn_48:125-136.1.2	evameva kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro.	125-136	
PA_sn_48:125-136.1.3	Kathañca, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro?	125-136	
PA_sn_48:125-136.1.4_0	Idha, bhikkhave, bhikkhu saddhindriyaṁ bhāveti rāgavinayapariyosānaṁ dosavinayapariyosānaṁ	125-136	
PA_sn_48:125-136.1.4_1	mohavinayapariyosānaṁ …pe… paññindriyaṁ bhāveti rāgavinayapariyosānaṁ dosavinayapariyosānaṁ	125-136	
PA_sn_48:125-136.1.4_2	mohavinayapariyosānaṁ.	125-136	
PA_sn_48:125-136.1.5	Evaṁ kho, bhikkhave, bhikkhu pañcindriyāni bhāvento pañcindriyāni bahulīkaronto nibbānaninno hoti nibbānapoṇo nibbānapabbhāro”ti.	125-136	
PA_sn_48:125-136.1.6	Dvādasamaṁ.	125-136	
PA_sn_48:125-136.1.7	Gaṅgāpeyyālavaggo terasamo.	125-136	
PA_sn_48:125-136.2.0	Tassuddānaṁ	125-136	
PA_sn_48:125-136.2.1	Cha pācīnato ninnā,	125-136	
PA_sn_48:125-136.2.2	cha ninnā ca samuddato;	125-136	
PA_sn_48:125-136.2.3	Dvete cha dvādasa honti,	125-136	
PA_sn_48:125-136.2.4	vaggo tena pavuccatīti.	125-136	
PA_sn_48:137-146.0.1	Saṁyutta Nikāya 48.137	137-146	
PA_sn_48:137-146.0.2	13. Punagaṅgāpeyyālavagga	137-146	
PA_sn_48:137-146.0.3	Punaappamādavagga	137-146	
PA_sn_48:137-146.1.1	On Display: Title of Section Only	137-146	
PA_sn_48:147-158.0.1	Saṁyutta Nikāya 48.147	147-158	
PA_sn_48:147-158.0.2	13. Punagaṅgāpeyyālavagga	147-158	
PA_sn_48:147-158.0.3	Punabalakaraṇīyavagga	147-158	
PA_sn_48:147-158.1.1	On Display: Title of Section Only	147-158	
PA_sn_48:159-168.0.1	Saṁyutta Nikāya 48.159	159-168	
PA_sn_48:159-168.0.2	14. Punaesanāvagga	159-168	
PA_sn_48:159-168.0.3	Punaesanāvagga	159-168	
PA_sn_48:159-168.1.1	(Appamādavagga-balakaraṇīyavagga-esanāvaggā vitthāretabbā.)	159-168	
PA_sn_48:169-178.0.1	Saṁyutta Nikāya 48.169–178	169-178	
PA_sn_48:169-178.0.2	15. Punaoghavagga	169-178	
PA_sn_48:169-178.0.3	punaoghādisutta	169-178	
PA_sn_48:169-178.1.1	“Pañcimāni, bhikkhave, uddhambhāgiyāni saṁyojanāni.	169-178	
PA_sn_48:169-178.1.2	Katamāni pañca?	169-178	
PA_sn_48:169-178.1.3	Rūparāgo, arūparāgo, māno, uddhaccaṁ, avijjā—	169-178	
PA_sn_48:169-178.1.4	imāni kho, bhikkhave, pañcuddhambhāgiyāni saṁyojanāni.	169-178	
PA_sn_48:169-178.1.5	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya pañcindriyāni bhāvetabbāni.	169-178	
PA_sn_48:169-178.1.6	Katamāni pañca?	169-178	
PA_sn_48:169-178.1.7_0	Idha, bhikkhave, bhikkhu saddhindriyaṁ bhāveti rāgavinayapariyosānaṁ dosavinayapariyosānaṁ	169-178	
PA_sn_48:169-178.1.7_1	mohavinayapariyosānaṁ. Vīriyindriyaṁ …pe… satindriyaṁ … samādhindriyaṁ … paññindriyaṁ	169-178	
PA_sn_48:169-178.1.7_2	bhāveti rāgavinayapariyosānaṁ dosavinayapariyosānaṁ mohavinayapariyosānaṁ.	169-178	
PA_sn_48:169-178.1.8	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya imāni pañcindriyāni bhāvetabbānī”ti.	169-178	
PA_sn_48:169-178.1.9	Oghavaggo sattarasamo.	169-178	
PA_sn_48:169-178.2.0	Tassuddānaṁ	169-178	
PA_sn_48:169-178.2.1	Ogho yogo upādānaṁ,	169-178	
PA_sn_48:169-178.2.2	ganthā anusayena ca;	169-178	
PA_sn_48:169-178.2.3	Kāmaguṇā nīvaraṇā,	169-178	
PA_sn_48:169-178.2.4	khandhā oruddhambhāgiyāti.	169-178	
PA_sn_48:169-178.2.5	Indriyasaṁyuttaṁ catutthaṁ.	169-178	
