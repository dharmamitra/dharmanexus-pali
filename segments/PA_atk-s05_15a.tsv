segmentnr	original	folio	analyzed
PA_atk-s05_15a:0	Namo tassa bhagavato arahato sammāsambuddhassa	0	
PA_atk-s05_15a:1	Khuddakanikāye	0	
PA_atk-s05_15a:2	Mahāniddesa-aṭṭhakathā	0	
PA_atk-s05_15a:3	Ganthārambhakathā	0	
PA_atk-s05_15a:4	Avijjālaṅgiṃ ghātento, nandirāgañca mūlato;	0	
PA_atk-s05_15a:5	Bhāventaṭṭhaṅgikaṃ maggaṃ, phusi yo amataṃ padaṃ.	0	
PA_atk-s05_15a:6	Pāpuṇitvā jino bodhiṃ, migadāyaṃ vigāhiya;	0	
PA_atk-s05_15a:7	Dhammacakkaṃ pavattetvā, theraṃ koṇḍaññamādito.	0	
PA_atk-s05_15a:8	Aṭṭhārasannaṃ koṭīnaṃ, bodhesi tāpaso tahiṃ;	0	
PA_atk-s05_15a:9	Vandehaṃ sirasā tañca, sabbasattānamuttamaṃ.	0	
PA_atk-s05_15a:10	Tathā dhammuttamañceva, saṅghañcāpi anuttaraṃ;	1	
PA_atk-s05_15a:11	Saṃkhittena hi yo vuttaṃ, dhammacakkaṃ vibhāgaso.	1	
PA_atk-s05_15a:12	Sāriputto mahāpañño, satthukappo jinatrajo;	1	
PA_atk-s05_15a:13	Dhammacakkaṃ vibhājetvā, mahāniddesamabravi;	1	
PA_atk-s05_15a:14	Pāṭho visiṭṭho niddeso, taṃnāmavisesito ca.	1	
PA_atk-s05_15a:15	Taṃ sāriputtaṃ jinarājaputtaṃ, theraṃ thirānekaguṇādhivāsaṃ;	1	
PA_atk-s05_15a:16	Paññāpabhāvuggatacārukittiṃ, sunīcavuttiñca atho namitvā.	1	
PA_atk-s05_15a:17	Khamādayādiyuttena, yuttamuttādivādinā;	1	
PA_atk-s05_15a:18	Bahussutena therena, devena abhiyācito.	1	
PA_atk-s05_15a:19	Mahāvihāravāsīnaṃ, sajjhāyamhi patiṭṭhito;	1	
PA_atk-s05_15a:20	Gahetabbaṃ gahetvāna, porāṇesu vinicchayaṃ.	2	
PA_atk-s05_15a:21	Avokkamento samayaṃ sakañca, anāmasanto samayaṃ parañca;	2	
PA_atk-s05_15a:22	Pubbopadesaṭṭhakathānayañca, yathānurūpaṃ upasaṃharanto.	2	
PA_atk-s05_15a:23	Ñāṇappabhedāvahanassa tassa, yogīhi nekehi nisevitassa;	2	
PA_atk-s05_15a:24	Atthaṃ apubbaṃ anuvaṇṇayanto, suttañca yuttiñca anukkamento.	2	
PA_atk-s05_15a:25	Ārabhissaṃ samāsena, mahāniddesavaṇṇanaṃ;	2	
PA_atk-s05_15a:26	Saddhammabahumānena, nāttukkaṃsanakamyatā.	2	
PA_atk-s05_15a:27	Vakkhāmahaṃ aṭṭhakathaṃ janassa, hitāya saddhammaciraṭṭhitatthaṃ;	2	
PA_atk-s05_15a:28	Sakkacca saddhammapajotikaṃ taṃ, suṇātha dhāretha ca sādhu santoti.	2	
PA_atk-s05_15a:29_0	Tattha “pāṭho visiṭṭho niddeso, taṃnāmavisesito cā”ti vuttattā duvidho pāṭho – byañjanapāṭho,	29	
PA_atk-s05_15a:29_1	atthapāṭho ca. Tesu byañjanapāṭho akkharapadabyañjanaākāraniruttiniddesavasena chabbidho.	29	
PA_atk-s05_15a:29_2	Atthapāṭho saṅkāsanapakāsanavivaraṇavibhajanauttānīkaraṇapaññattivasena chabbidho.	29	
PA_atk-s05_15a:29_3	Tattha tīsu dvāresu parisuddhapayogabhāvena visuddhakaruṇānaṃ cittena pavattitadesanā	29	
PA_atk-s05_15a:29_4	vācāhi akathitattā adesitattā akkharamiti saññitā, taṃ pārāyanikabrāhmaṇānaṃ manasā	29	
PA_atk-s05_15a:29_5	pucchitapañhānaṃ vasena bhagavatā ratanaghare nisīditvā sammasitapaṭṭhānamahāpakaraṇavasena	29	
PA_atk-s05_15a:29_6	ca akkharaṃ nāmāti gahetabbaṃ.	29	
PA_atk-s05_15a:30_0	Atha vā aparipuṇṇaṃ padaṃ akkharamiti gahetabbaṃ “saṭṭhivassasahassānī”ti evamādīsu	30	
PA_atk-s05_15a:30_1	viya. Ettha hi sakāra nakāra sokārādīni akkharamiti, ekakkharaṃ vā padaṃ akkharamiti	30	
PA_atk-s05_15a:30_2	eke. “Yāyaṃ taṇhā ponobhavikā”ti evamādīsu vibhatyantaṃ atthajotakaṃ akkharapiṇḍaṃ	30	
PA_atk-s05_15a:30_3	padaṃ. “Nāmañca rūpañcā”ti evamādīsu bahuakkharehi yuttaṃ padaṃ nāma. Saṃkhittena	30	
PA_atk-s05_15a:30_4	vuttaṃ padaṃ vibhāveti. Padena abhihitaṃ byañjayati byattaṃ pākaṭaṃ karotīti byañjanaṃ,	30	
PA_atk-s05_15a:30_5	vākyameva. “Cattāro iddhipādā”ti saṅkhepena kathitamatthaṃ. “Katame cattāro? Idha,	30	
PA_atk-s05_15a:30_6	bhikkhave, bhikkhu chandasamādhipadhānasaṅkhārasamannāgataṃ iddhipādaṃ bhāveti. Vīriyacittavīmaṃsasamādhipadhānasaṅkhārasamannāgataṃ	30	
PA_atk-s05_15a:30_7	iddhipādaṃ bhāvetī”tiādīsu pākaṭakaraṇabhāvena byañjanaṃ nāma. Byañjanavibhāgapakāso	30	
PA_atk-s05_15a:30_8	ākāro. “Tattha katamo chando? Yo chando chandikatā kattukamyatā”ti evamādīsu kathitabyañjanaṃ	30	
PA_atk-s05_15a:30_9	anekavidhena vibhāgakaraṇaṃ ākāro nāma. Ākārābhihitassa nibbacanaṃ nirutti. “Phasso,	30	
PA_atk-s05_15a:30_10	vedanā”ti evamādīsu ākārena kathitaṃ “phusatīti phasso. Vediyatīti vedanā”ti nīharitvā	301	
PA_atk-s05_15a:30_11	vacanaṃ nirutti nāma. Nibbacanavitthāro nissesato desoti niddeso, vediyatīti vedanāti	301	
PA_atk-s05_15a:30_12	nibbacanaladdhapadaṃ “sukhā dukkhā adukkhamasukhā, sukhayatīti sukhā, dukkhayatīti	301	
PA_atk-s05_15a:30_13	dukkhā, neva dukkhayati na sukhayatīti adukkhamasukhā”ti atthavitthāro niravasesena	301	
PA_atk-s05_15a:30_14	kathitattā niddeso nāma.	301	
PA_atk-s05_15a:31_0	Evaṃ chabbidhāni byañjanapadāni jānitvā ca chasu atthapadesu saṅkhepato kāsanā dīpanā	31	
PA_atk-s05_15a:31_1	saṅkāsanā, “maññamāno kho, bhikkhu, bandho mārassa amaññamāno mutto pāpimato”ti evamādīsu	31	
PA_atk-s05_15a:31_2	saṅkhepena atthadīpanā saṅkāsanā nāma. Eso pana thero “buddhena bhagavatā evaṃ saṅkhepaṃ	31	
PA_atk-s05_15a:31_3	katvā vuttamatthaṃ ‘aññātaṃ bhagavā, aññātaṃ sugatā”’ti kathetuṃ samattho paṭivijjhi.	31	
PA_atk-s05_15a:32_0	Upari vattabbamatthaṃ ādito kāsanā dīpanā pakāsanā, “sabbaṃ, bhikkhave, āditta”nti	32	
PA_atk-s05_15a:32_1	evamādīsu pacchā kathitabbamatthaṃ paṭhamavacanena dīpanā pakāsanā nāma. Evaṃ paṭhamaṃ	32	
PA_atk-s05_15a:32_2	dīpitaṃ atthaṃ puna pākaṭaṃ katvā dīpanena “kiñca, bhikkhave, sabbaṃ ādittaṃ? Cakkhuṃ,	32	
PA_atk-s05_15a:32_3	bhikkhave, ādittaṃ, rūpā ādittā”ti evamādīsu kathitesu “tikkhindriyo saṅkhepena vuttaṃ	32	
PA_atk-s05_15a:32_4	paṭivijjhatī”ti kathitattā dve atthapadāni tikkhindriyassa upakāravasena vuttāni.	32	
PA_atk-s05_15a:33_0	Saṃkhittassa vitthārābhidhānaṃ sakiṃ vuttassa ca punapi abhidhānaṃ vivaraṇaṃ, “kusalā	33	
PA_atk-s05_15a:33_1	dhammā”ti saṅkhepena nikkhittassa. “Katame dhammā kusalā? Yasmiṃ samaye kāmāvacaraṃ	33	
PA_atk-s05_15a:33_2	kusalaṃ cittaṃ uppannaṃ hotī”ti niddesavasena vitthāraṇaṃ vitthāravasena puna kathanaṃ vivaraṇaṃ nāma.	33	
PA_atk-s05_15a:34_0	Taṃ vibhāgakaraṇaṃ vibhajanaṃ, “yasmiṃ samaye”ti vivarite kusale dhamme “tasmiṃ samaye	34	
PA_atk-s05_15a:34_1	phasso hoti, vedanā hotī”ti vibhāgakaraṇaṃ vibhajanaṃ nāma. Vivarassa vitthārābhidhānena	34	
PA_atk-s05_15a:34_2	vibhattassa ca upamābhidhānena paṭipādanaṃ uttānīkaraṇaṃ, vivaraṇena vivaritatthassa	34	
PA_atk-s05_15a:34_3	“katamo tasmiṃ samaye phasso hoti? Yo tasmiṃ samaye phasso phusanā samphusanā”ti	34	
PA_atk-s05_15a:34_4	ativivaritvā kathanañca vibhajanena vibhattassa “seyyathāpi, bhikkhave, gāvī niccammā,	34	
PA_atk-s05_15a:34_5	evameva khvāhaṃ, bhikkhave, phassāhāro daṭṭhabboti vadāmī”ti evamādiupamākathanañca	34	
PA_atk-s05_15a:34_6	uttānīkaraṇaṃ nāma. Dhammaṃ suṇantānaṃ dhammadesanena cittassa anekavidhena somanassauppādanañca	34	
PA_atk-s05_15a:34_7	atikhiṇabuddhīnaṃ anekavidhena ñāṇassa tikhiṇabhāvakaraṇañca paññatti nāma, tesaṃ	34	
PA_atk-s05_15a:34_8	suṇantānaṃ taṃcittatosanena taṃcittanisāmanena ca paññāyatīti paññatti. Tattha bhagavā	34	
PA_atk-s05_15a:34_9	akkharehi saṅkāsayati, padehi pakāsayati, byañjanehi vivarati, ākārehi vibhajati,	34	
PA_atk-s05_15a:34_10	niruttīhi uttānīkaroti, niddesehi paññāpayatīti. Kiṃ vuttaṃ hoti? Buddhā bhagavanto	341	
PA_atk-s05_15a:34_11	ekacce veneyye ekasmiṃ desane akkharehi atthasaṅkāsanaṃ karonti…pe… niddesehi atthapaññāpanaṃ	341	
PA_atk-s05_15a:34_12	karontīti ayamettha adhippāyo.	341	
PA_atk-s05_15a:35_0	Atha vā akkharehi saṅkāsayitvā padehi pakāsayati, byañjanehi vivaritvā ākārehi vibhajati,	35	
PA_atk-s05_15a:35_1	niruttīhi uttānīkatvā niddesehi paññāpayati. Kiṃ vuttaṃ hoti? Evarūpena dhammadesanena	35	
PA_atk-s05_15a:35_2	ekaccesu ṭhānesu ekaccānaṃ veneyyānaṃ vinayatīti.	35	
PA_atk-s05_15a:36_0	Atha vā akkharehi ugghāṭayitvā padehi pakāsento vinayati ugghaṭitaññuṃ, byañjanehi	36	
PA_atk-s05_15a:36_1	vivaritvā ākārehi vibhajanto vinayati vipañcitaññuṃ, niruttīhi uttānīkatvā niddesehi	36	
PA_atk-s05_15a:36_2	paññāpento vinayati neyyaṃ. Iti veneyyavasenapi yojetabbameva.	36	
PA_atk-s05_15a:37_0	Atthato panettha katamo byañjanapāṭho, katamo atthapāṭhoti? Buddhānaṃ bhagavantānaṃ	37	
PA_atk-s05_15a:37_1	dhammaṃ desentānaṃ yo atthāvagamako saviññattikasaddo, so byañjanapāṭho. Yo tena	37	
PA_atk-s05_15a:37_2	abhisametabbo lakkhaṇarasādisahito dhammo, so atthapāṭhoti veditabbo. Punapi sandhāyabhāsito	37	
PA_atk-s05_15a:37_3	byañjanabhāsito sāvasesapāṭho anavasesapāṭho nīto neyyoti chabbidho pāṭho. Tattha	37	
PA_atk-s05_15a:37_4	anekatthavattā sandhāyabhāsito “mātaraṃ pitaraṃ hantvā, rājāno dve ca khattiye”ti	37	
PA_atk-s05_15a:37_5	evamādi. Ekatthavattā byañjanabhāsito ‘manopubbaṅgamā dhammā”ti evamādi. Sāvaseso	37	
PA_atk-s05_15a:37_6	“sabbaṃ, bhikkhave, āditta”nti evamādi. Viparīto anavaseso “sabbe dhammā sabbākārena	37	
PA_atk-s05_15a:37_7	buddhassa bhagavato ñāṇamukhe āpāthaṃ āgacchantī”ti evamādi. Yathā vacanaṃ, tathā	37	
PA_atk-s05_15a:37_8	avagantabbo nīto “aniccaṃ dukkhaṃ anattā”ti evamādi. Yuttiyā anussaritabbo neyyo	37	
PA_atk-s05_15a:37_9	“ekapuggalo bhikkhave”ti evamādi.	37	
PA_atk-s05_15a:38_0	Attho pana anekappakāro pāṭhattho sabhāvattho ñāyattho pāṭhānurūpo napāṭhānurūpo	38	
PA_atk-s05_15a:38_1	sāvasesattho niravasesattho nītattho neyyattho iccādi. Tattha yo appassatthassa ñāpanatthamuccāriyate,	38	
PA_atk-s05_15a:38_2	so pāṭhattho “sātthaṃ sabyañjana”ntiādīsu viya. Rūpārūpadhammānaṃ lakkhaṇarasādisabhāvattho	38	
PA_atk-s05_15a:38_3	“sammādiṭṭhiṃ bhāvetī”tiādīsu viya. Yo ñāyamāno hitāya saṃvattati, so ñātuṃ arahatīti	38	
PA_atk-s05_15a:38_4	ñāyattho – “atthavādī dhammavādī”tiādīsu viya. Yathāpāṭhaṃ bhāsito pāṭhānurūpo “cakkhu,	38	
PA_atk-s05_15a:38_5	bhikkhave, purāṇakamma”nti bhagavatā vuttaṃ. Tasmā cakkhumapi kammanti. Byañjanacchāyāya	38	
PA_atk-s05_15a:38_6	atthaṃ paṭibāhayamānena vutto attho napāṭhānurūpo, so pāṭhato ananuññāto akatapaṭikkhepo	38	
PA_atk-s05_15a:38_7	viyutto. So ca saṅgahetabbampi asaṅgahetvā, parivajjetabbampi vā kiñci aparivajjetvā	38	
PA_atk-s05_15a:38_8	parisesaṃ katvā vutto sāvasesattho “cakkhuñca paṭicca rūpe ca uppajjati cakkhuviññāṇaṃ.	38	
PA_atk-s05_15a:38_9	Sabbe tasanti daṇḍassa, sabbe bhāyanti maccuno”tiādīsu viya. Viparīto niravasesattho	38	
PA_atk-s05_15a:38_10	“sandhāvitaṃ saṃsaritaṃ mamañceva tumhākañca. Tatra, bhikkhave, ko mantā ko saddhātā…pe…	381	
PA_atk-s05_15a:38_11	aññatra diṭṭhapadehī”tiādīsu viya. Saddavaseneva veditabbo nītattho “rūpā saddā rasā	381	
PA_atk-s05_15a:38_12	gandhā, phoṭṭhabbā ca manoramā”tiādīsu viya. Sammutivasena veditabbo neyyattho “cattārome,	381	
PA_atk-s05_15a:38_13	bhikkhave, valāhakūpamā puggalā”tiādīsu viya. Evamidha pāṭhañca atthañca vivaritvā	381	
PA_atk-s05_15a:38_14	ṭhito asaṃhīro bhavati paravādīhi dīgharattaṃ titthavāsena.	381	
PA_atk-s05_15a:39_0	Iti asaṃhīrabhāvena yāva āgamādhigamasampadaṃ, tāva vattuṃ sakkoti. Saṅkhepavitthāranayena	39	
PA_atk-s05_15a:39_1	hetudāharaṇādīhi avabodhayituṃ samattho. Evaṃvidho attānañca parañca sodhetuṃ samatthabhāvena	39	
PA_atk-s05_15a:39_2	dussīlyadiṭṭhimalavirahitattā suci. Dussīlo hi attānaṃ upahanati, tena nādeyyavāco	39	
PA_atk-s05_15a:39_3	ca bhavati sabyohāramāno idha niccāturo vejjova. Duddiṭṭhi paraṃ upahanati, nāvassayo	39	
PA_atk-s05_15a:39_4	ca bhavati vāḷagahākulo iva kamalasaṇḍo. Ubhayavipanno pana sabbathāpi anupāsanīyo	39	
PA_atk-s05_15a:39_5	bhavati gūthagatamiva chavālātaṃ gūthagato viya ca kaṇhasappo. Ubhayasampanno pana	39	
PA_atk-s05_15a:39_6	sabbathāpi upāsanīyo sevitabbo ca viññūhi, nirupaddavo iva ratanākaro, evaṃ bhūto	39	
PA_atk-s05_15a:39_7	evaṃ amaccharo ahīnācariyamuṭṭhi. Suttasuttānulomaācariyavādaattanomatisaṅkhātānañca	39	
PA_atk-s05_15a:39_8	catunnaṃ apariccāgī, tesaṃ vasena byākhyāto.	39	
PA_atk-s05_15a:40	“Ekaṃsavacanaṃ ekaṃ, vibhajjavacanaṃ padaṃ;	4	
PA_atk-s05_15a:41	Tatiyaṃ paṭipuccheyya, catutthaṃ pana ṭhāpaye”ti.	4	
PA_atk-s05_15a:42	Etesaṃ vā apariccāgī. Tato eva sotūnaṃ hite niyuttattā nesaṃ avabodhanaṃ pati akilāsu bhavatīti. Āha cettha –	4	
PA_atk-s05_15a:43	“Pāṭhatthavidasaṃhīro, vattā suci amaccharo;	4	
PA_atk-s05_15a:44	Catunnaṃ apariccāgī, desakassa hitānvito”ti.	4	
PA_atk-s05_15a:45_0	Ettha desakassāti desako assa, bhaveyyāti attho. Hitānvitoti hite anugato hitacitto.	45	
PA_atk-s05_15a:45_1	So eso sucittā piyo, catunnaṃ apariccāgittā garu, asaṃhīrattā bhāvanīyo, desakattā	45	
PA_atk-s05_15a:45_2	vattā, hitānvitattā vacanakkhamo, pāṭhatthavidattā gambhīrakathaṃ kattā, amaccharattā	45	
PA_atk-s05_15a:45_3	na cāṭṭhāne niyojako iti –	45	
PA_atk-s05_15a:46	“Piyo garu bhāvanīyo, vattā ca vacanakkhamo;	4	
PA_atk-s05_15a:47	Gambhīrañca kathaṃ kattā, no cāṭṭhāne niyojako”ti. ;	4	
PA_atk-s05_15a:48	“Abhihito desako so, tāva dāni abhidhīyate”.	4	
PA_atk-s05_15a:49_0	Tattha dhammagaruttā kathaṃ na paribhavati, ācariyagaruttā kathikaṃ na paribhavati,	49	
PA_atk-s05_15a:49_1	saddhāpaññādiguṇapaṭimaṇḍitattā attānaṃ na paribhavati, asaṭhāmāyāvittā amatābhimukhattā	49	
PA_atk-s05_15a:49_2	ca avikkhittacitto bhavati, sumedhattā yoniso manasi karotīti. Vuttañhetaṃ –	49	
PA_atk-s05_15a:50_0	“Pañcahi, bhikkhave, dhammehi samannāgato suṇanto saddhammaṃ bhabbo niyāmaṃ okkamituṃ	50	
PA_atk-s05_15a:50_1	kusalesu dhammesu sammattaṃ. Katamehi pañcahi? Na kathaṃ paribhoti, na kathikaṃ paribhoti,	50	
PA_atk-s05_15a:50_2	na attānaṃ paribhoti, avikkhittacitto dhammaṃ suṇāti ekaggacitto, yoniso manasi karotī”ti.	50	
PA_atk-s05_15a:51	Taṃlakkhaṇappattattā bhāvanaṃ bhajatīti. Āha cettha –	5	
PA_atk-s05_15a:52	“Dhammācariyagaru saddhāpaññādiguṇamaṇḍito;	5	
PA_atk-s05_15a:53	Asaṭhāmāyāvikassa, sumedho amatābhimukho”. –	5	
PA_atk-s05_15a:54	Iti vattā ca sotā ca.	5	
PA_atk-s05_15a:55	Evaṃ vuttappakāraṃ byañjanañca atthañca dassetvā idāni yo atiaggaṃ katvā kathitattā mahāsamuddamahāpathavī viya mahā ca so niddeso cāti mahāniddeso, taṃ mahāniddesaṃ vaṇṇayissāmi.	5	
PA_atk-s05_15a:56_0	Tadetaṃ mahāniddesaṃ atthasampannaṃ byañjanasampannaṃ gambhīraṃ gambhīratthaṃ lokuttarappakāsakaṃ	56	
PA_atk-s05_15a:56_1	suññatappaṭisaṃyuttaṃ paṭipattimaggaphalavisesasādhanaṃ paṭipattipaṭipakkhapaṭisedhanaṃ	56	
PA_atk-s05_15a:56_2	yogāvacarānaṃ ñāṇavararatanākarabhūtaṃ dhammakathikānaṃ dhammakathāvilāsavisesahetubhūtaṃ	56	
PA_atk-s05_15a:56_3	saṃsārabhīrukānaṃ dukkhanissaraṇatadupāyadassanena assāsajananatthaṃ tappaṭipakkhanāsanatthañca	56	
PA_atk-s05_15a:56_4	gambhīratthānañca anekesaṃ suttantapadānaṃ atthavivaraṇena sujanahadayaparitosajananatthaṃ,	56	
PA_atk-s05_15a:56_5	tathāgatena arahatā sammāsambuddhena sabbattha appaṭihatasabbaññutaññāṇamahādīpobhāsena	56	
PA_atk-s05_15a:56_6	sakalajanavitthatamahākaruṇāsinehena veneyyajanahadayagatakilesandhakāravidhamanatthaṃ	56	
PA_atk-s05_15a:56_7	samujjalitassa saddhammamahāpadīpassa tadadhippāyavikāsanasinehaparisekena pañcavassasahassamaticirasamujjalanamicchatā	56	
PA_atk-s05_15a:56_8	lokānukampakena satthukappena dhammarājassa dhammasenāpatinā āyasmatā sāriputtattherena	56	
PA_atk-s05_15a:56_9	bhāsitaṃ sutvā āyasmā ānando paṭhamamahāsaṅgītikāle yathāsutameva saṅgahaṃ āropesi.	56	
PA_atk-s05_15a:57_0	So panesa vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpanno,	57	
PA_atk-s05_15a:57_1	dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu	57	
PA_atk-s05_15a:57_2	mahānikāyesu khuddakamahānikāyapariyāpanno, suttaṃ geyyaṃ veyyākaraṇaṃ gāthā udānaṃ	57	
PA_atk-s05_15a:57_3	itivuttakaṃ jātakaṃ abbhutadhammaṃ vedallanti navasu satthusāsanaṅgesu yathāsambhavaṃ	57	
PA_atk-s05_15a:57_4	gāthaṅgaveyyākaraṇaṅgadvayasaṅgahito.	57	
PA_atk-s05_15a:58	“Dvāsīti buddhato gaṇhiṃ, dvesahassāni bhikkhuto;	5	
PA_atk-s05_15a:59	Caturāsīti sahassāni, ye me dhammā pavattino”ti. –	5	
PA_atk-s05_15a:60_0	Dhammabhaṇḍāgārikattherena pañcasu ṭhānesu etadaggaṃ āropitena paṭiññātānaṃ caturāsītiyā	60	
PA_atk-s05_15a:60_1	dhammakkhandhasahassānaṃ bhikkhuto gahitesu dvīsu dhammakkhandhasahassesu anekasatadhammakkhandhasaṅgahito.	60	
PA_atk-s05_15a:60_2	Tassa dve vaggā aṭṭhakavaggo pārāyanavaggo khaggavisāṇasuttañca, ekekasmiṃ vagge	60	
PA_atk-s05_15a:60_3	soḷasa soḷasa katvā khaggavisāṇasuttañcāti tettiṃsa suttāni kāmasuttādikhaggavisāṇasuttapariyosānāni.	60	
PA_atk-s05_15a:60_4	Evaṃ anekadhā vavatthāpitassa imassa mahāniddesassa anupubbapadatthavaṇṇanaṃ karissāmi.	60	
PA_atk-s05_15a:60_5	Ayañhi mahāniddeso pāṭhato atthato ca uddisantena niddisantena ca sakkaccaṃ uddisitabbo	60	
PA_atk-s05_15a:60_6	niddisitabbo ca, uggaṇhantenāpi sakkaccaṃ uggaṇhitabbo dhāretabbo ca. Taṃ kissa hetu?	60	
PA_atk-s05_15a:60_7	Gambhīrattā imassa mahāniddesassa lokahitāya loke ciraṭṭhitatthanti.	60	
PA_atk-s05_15a:61	1. Aṭṭhakavaggo	6	
PA_atk-s05_15a:62	1. Kāmasuttaniddesavaṇṇanā	6	
PA_atk-s05_15a:63_0	Tattha kāmasuttaṃ ādi. Tasmimpi “kāmaṃ kāmayamānassā”ti gāthā ādi. Sā uddesaniddesapaṭiniddesavasena	63	
PA_atk-s05_15a:63_1	tidhā ṭhitā. “Kāmaṃ kāmayamānassā”ti evamādi uddeso. “Kāmāti uddānato dve kāmā –	63	
PA_atk-s05_15a:63_2	vatthukāmā ca kilesakāmā cā”ti niddeso. “Katame vatthukāmā? Manāpikā rūpā”ti evamādi paṭiniddeso.	63	
PA_atk-s05_15a:64_0	1. Tattha kāmanti manāpiyarūpāditebhūmakadhammasaṅkhātaṃ vatthukāmaṃ. Kāmayamānassāti	64	
PA_atk-s05_15a:64_1	icchamānassa. Tassa cetaṃ samijjhatīti tassa kāmayamānassa sattassa taṃ kāmasaṅkhātaṃ	64	
PA_atk-s05_15a:64_2	vatthu samijjhati ce, sace so taṃ labhatīti vuttaṃ hoti. Addhā pītimano hotīti ekaṃsaṃ	64	
PA_atk-s05_15a:64_3	tuṭṭhacitto hoti. Laddhāti labhitvā. Maccoti satto. Yadicchatīti yaṃ icchati. Idaṃ	64	
PA_atk-s05_15a:64_4	pana saṅkhepato padatthasambandhamattameva, vitthāro pana upari pāḷiyaṃ āgatanayeneva	64	
PA_atk-s05_15a:64_5	veditabbo. Yathā ca imasmiṃ, evaṃ ito paraṃ sabbesupīti.	64	
PA_atk-s05_15a:65_0	Kāmāti uddisitabbapadaṃ. Uddānatoti niddisitabbapadaṃ. Uddānatoti vaggavasena “macchuddānaṃ	65	
PA_atk-s05_15a:65_1	kineyyā”ti ādīsu viya. Atha vā uparūpari dānato uddānaṃ, uddhaṃ uddhaṃ sodhanato	65	
PA_atk-s05_15a:65_2	byavadānaṭṭhena vodānaṃ viya. Vitthārakaraṇabhāvena vā. Kāmā iti pāṭhasesaṃ katvā	65	
PA_atk-s05_15a:65_3	vattabbaṃ. Dveti gaṇanaparicchedo, na ekaṃ, na tayo. Vatthukāmā cāti manāpiyarūpādivatthukāmā	65	
PA_atk-s05_15a:65_4	ca. Upatāpanaṭṭhena vibādhanaṭṭhena ca kilesakāmā ca. Tesu vatthukāmo pariññeyyo,	65	
PA_atk-s05_15a:65_5	kilesakāmo pahātabbo. Tattha vatthukāmo kilesakāmena patthayitabboti kāmīyatīti kāmo.	65	
PA_atk-s05_15a:65_6	Kilesakāmo vatthukāmānaṃ paccāsīsanassa kāraṇabhāvena kāmīyate anenāti kāmo. Tattha	65	
PA_atk-s05_15a:65_7	rūpādikkhandhe saṅgahito vatthukāmo, saṅkhārakkhandhe saṅgahito kilesakāmo. Chahi	65	
PA_atk-s05_15a:65_8	viññāṇehi vijānitabbo vatthukāmo, manoviññāṇena jānitabbo kilesakāmo. Kilesānaṃ patiṭṭhaṭṭhena	65	
PA_atk-s05_15a:65_9	kāraṇaṭṭhena ārammaṇaṭṭhena ca vatthukāmo.	65	
PA_atk-s05_15a:66	“Nete kāmā yāni citrāni loke, saṅkapparāgo purisassa kāmo;	6	
PA_atk-s05_15a:67	Tiṭṭhanti citrāni tatheva loke, athettha dhīrā vinayanti chanda”nti. ;	6	
PA_atk-s05_15a:68_0	Nandamāṇavaka- soreyyaseṭṭhiputtādīnaṃ vatthūni cettha nidassanaṃ. Kilesakāmo tāpanaṭṭhena	68	
PA_atk-s05_15a:68_1	bādhanaṭṭhena ca sayaṃ kāmetīti kāmo. Vuttampi cetaṃ “ratto kho, brāhmaṇa, rāgena	68	
PA_atk-s05_15a:68_2	abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi	68	
PA_atk-s05_15a:68_3	cetetī”ti ca “ratto kho, brāhmaṇa, pāṇampi hanati, adinnampi ādiyati, paradārampi	68	
PA_atk-s05_15a:68_4	gacchati, musāpi bhaṇatī”ti ca evamādi nidassanaṃ.	68	
PA_atk-s05_15a:69_0	Tameva paṭiniddesavasena vitthāretvā vattukāmo – “katame vatthukāmā”tiādimāha. Tattha	69	
PA_atk-s05_15a:69_1	katameti kathetukamyatāpucchā. Pañcavidhā hi pucchā, tāsaṃ vibhāgo upari pāḷiyaṃyeva	69	
PA_atk-s05_15a:69_2	āvi bhavissati. Tāsu ayaṃ kathetukamyatāpucchā. Tattha manāpikāti manaṃ appāyanti	69	
PA_atk-s05_15a:69_3	vaddhentīti manāpā, manāpā eva manāpikā. Rūpāti kammacittautuāhārasamuṭṭhānavasena	69	
PA_atk-s05_15a:69_4	catusamuṭṭhānikā rūpārammaṇā. Rūpayantīti rūpā, vaṇṇavikāraṃ āpajjamānā hadayaṅgatabhāvaṃ pakāsentīti attho.	69	
PA_atk-s05_15a:70	Tattha kenaṭṭhena rūpanti? Ruppanaṭṭhena. Vuttañhetaṃ bhagavatā –	7	
PA_atk-s05_15a:71_0	“Kiñca, bhikkhave, rūpaṃ vadetha? Ruppatīti kho, bhikkhave, tasmā ‘rūpa’nti vuccati.	71	
PA_atk-s05_15a:71_1	Kena ruppati? Sītenapi ruppati, uṇhenapi ruppati, jighacchāyapi ruppati, pipāsāyapi	71	
PA_atk-s05_15a:71_2	ruppati, ḍaṃsamakasavātātapasarīsapasamphassenapi ruppati. Ruppatīti kho, bhikkhave,	71	
PA_atk-s05_15a:71_3	tasmā ‘rūpa’nti vuccatī”ti.	71	
PA_atk-s05_15a:72_0	Tattha ruppatīti kuppati ghaṭṭīyati pīḷīyati, bhijjatīti attho. Sītena tāva ruppanaṃ	72	
PA_atk-s05_15a:72_1	lokantarikaniraye pākaṭaṃ. Mahiṃsakaraṭṭhādīsupi himapātasītalesu padesesu etaṃ pākaṭameva.	72	
PA_atk-s05_15a:72_2	Tattha hi sattā sītena bhinnachinnasarīrā jīvitakkhayampi pāpuṇanti.	72	
PA_atk-s05_15a:73	Uṇhena ruppanaṃ avīcimahāniraye pākaṭaṃ. Tattha hi tattāya lohapathaviyā nipajjāpetvā pañcavidhabandhanādikaraṇakāle sattā mahādukkhaṃ anubhavanti.	7	
PA_atk-s05_15a:74_0	Jighacchāya ruppanaṃ pettivisaye ceva dubbhikkhakāle ca pākaṭaṃ. Pettivisayasmiñhi	74	
PA_atk-s05_15a:74_1	sattā dve tīṇi buddhantarāni kiñcideva āmisaṃ hatthena gahetvā mukhe pakkhipantā	74	
PA_atk-s05_15a:74_2	nāma na honti, antoudaraṃ ādittasusirarukkho viya hoti. Dubbhikkhe kañjikamattampi	74	
PA_atk-s05_15a:74_3	alabhitvā maraṇasattānaṃ pamāṇaṃ natthi.	74	
PA_atk-s05_15a:75_0	Pipāsāya ruppanaṃ kālakañjikādīsu pākaṭaṃ. Tattha hi sattā dve tīṇi buddhantarāni	75	
PA_atk-s05_15a:75_1	hadayatemanamattaṃ vā jivhātemanamattaṃ vā udakabindumpi laddhuṃ na sakkonti. “Pānīyaṃ	75	
PA_atk-s05_15a:75_2	pivissāmā”ti nadiṃ gatānaṃ jalaṃ vālukātalaṃ sampajjati. Mahāsamuddaṃ pakkhantānampi	75	
PA_atk-s05_15a:75_3	samuddo piṭṭhipāsāṇoyeva hoti. Te sussantā balavadukkhapīḷitā viravanti. Ḍaṃsādīhi	75	
PA_atk-s05_15a:75_4	ruppanaṃ ḍaṃsamakkhikādibahulesu padesesu pākaṭaṃ. Taṃ pana – “katamaṃ taṃ rūpaṃ	75	
PA_atk-s05_15a:75_5	sanidassanaṃ? Sappaṭigha”nti ādinā nayena abhidhamme vitthāritameva.	75	
PA_atk-s05_15a:76_0	Sappantīti saddā, udāharīyantīti attho. Utucittavasena dvisamuṭṭhānikā saddā. Gandhayantīti	76	
PA_atk-s05_15a:76_1	gandhā, attano vatthūni sūcayantīti attho. Rasanti te sattāti rasā, assādentīti attho.	76	
PA_atk-s05_15a:76_2	Phusīyantīti phoṭṭhabbā. Ete gandhādayo catusamuṭṭhānikāva. Tesaṃ vibhāgo abhidhamme vitthāritoyeva.	76	
PA_atk-s05_15a:77_0	Tamevatthaṃ vitthāravasena dassento “attharaṇā pāvuraṇā”tiādimāha. Tattha attharitvā	77	
PA_atk-s05_15a:77_1	nipajjiyantīti attharaṇā. Sarīraṃ veṭhetvā pārupīyantīti pāvuraṇā. Antojātādayo cattāro	77	
PA_atk-s05_15a:77_2	dāsī ca dāso ca dāsidāsā. Khettaṃ nāma yasmiṃ pubbaṇṇaṃ ruhati. Vatthu nāma yasmiṃ	77	
PA_atk-s05_15a:77_3	aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya katabhūmibhāgo	77	
PA_atk-s05_15a:77_4	vatthu. Khettavatthusīsena cettha vāpītaḷākādīnipi saṅgahitāni. Hiraññanti kahāpaṇo.	77	
PA_atk-s05_15a:77_5	Suvaṇṇanti jātarūpaṃ. Tesaṃ gahaṇena lohamāsako jatumāsako dārumāsakoti sabbepi saṅgahaṃ	77	
PA_atk-s05_15a:77_6	gacchanti. Gāmanigamarājadhāniyoti ekakuṭikādi gāmo. Āpaṇayutto nigamo. Ekassa rañño	77	
PA_atk-s05_15a:77_7	āṇāpavattiṭṭhānaṃ rājadhānī. Raṭṭhanti janapadekadesaṃ. Janapadoti kāsikosalādijanapado.	77	
PA_atk-s05_15a:77_8	Kosoti catubbidho koso – hatthī asso ratho patti. Koṭṭhāgāranti tividhaṃ koṭṭhāgāraṃ	77	
PA_atk-s05_15a:77_9	– dhanakoṭṭhāgāraṃ dhaññakoṭṭhāgāraṃ vatthakoṭṭhāgāraṃ. Yaṃ kiñcīti anavasesapariyādānavacanaṃ.	77	
PA_atk-s05_15a:77_10	Rajanīyanti rañjetuṃ yuttaṭṭhena.	771	
PA_atk-s05_15a:78_0	Ito paraṃ tikavasena dassetuṃ atītattikaajjhattattikahīnattikaokāsattikasaṃyogattikakāmāvacarattikavasena	78	
PA_atk-s05_15a:78_1	chattike āha. Tattha atītattike tāva attano sabhāvaṃ uppādādikkhaṇaṃ vā patvā atikkantāti	78	
PA_atk-s05_15a:78_2	atītā. Tadubhayampi na āgatāti anāgatā. Taṃ taṃ kāraṇaṃ paṭicca uppannāti paccuppannā.	78	
PA_atk-s05_15a:78_3	Idaṃ bhavena paricchannaṃ. Paṭisandhito hi paṭṭhāya atītabhavesu nibbattā anantarabhave	78	
PA_atk-s05_15a:78_4	vā nibbattā hontu kappakoṭisatasahassamatthake vā, sabbe atītāyeva nāma. Cutito paṭṭhāya	78	
PA_atk-s05_15a:78_5	anāgatabhavesu nibbattanakā kāmā anantarabhave vā nibbattantu kappakoṭisatasahassamatthake	78	
PA_atk-s05_15a:78_6	vā, sabbe anāgatāyeva nāma. Cutipaṭisandhiantare pavattā kāmā paccuppannā nāma.	78	
PA_atk-s05_15a:79_0	Ajjhattattike “evaṃ pavattamānā mayaṃ attāti gahaṇaṃ gamissāmā”ti iminā viya adhippāyena	79	
PA_atk-s05_15a:79_1	attānaṃ adhikāraṃ katvā pavattā attano santāne pavattā pāṭipuggalikā kāmā ajjhattā	79	
PA_atk-s05_15a:79_2	kāmā nāma. Tato bahibhūtā pana indriyabaddhā vā anindriyabaddhā vā bahiddhā nāma.	79	
PA_atk-s05_15a:79_3	Tatiyapadaṃ tadubhayavasena vuttaṃ.	79	
PA_atk-s05_15a:80_0	Hīnattike hīnāti lāmakā. Majjhimāti hīnapaṇītānaṃ majjhe bhavāti majjhimā. Avasesā	80	
PA_atk-s05_15a:80_1	uttamaṭṭhena paṇītā. Api ca upādāyupādāya hīnamajjhimapaṇītatā veditabbā. Nerayikānañhi	80	
PA_atk-s05_15a:80_2	kāmā koṭippattā hīnā nāma. Te upādāya tiracchānesu nāgasupaṇṇānaṃ kāmā paṇītā nāma.	80	
PA_atk-s05_15a:80_3	Sesatiracchānagatānaṃ kāmā majjhimā nāma. Tesampi kāmā hīnā. Te upādāya mahesakkhapetānaṃ	80	
PA_atk-s05_15a:80_4	kāmā paṇītā nāma. Avasesānaṃ kāmā majjhimā nāma. Tesampi hīnā. Te upādāya jānapadānaṃ	80	
PA_atk-s05_15a:80_5	kāmā paṇītā nāma. Paccantavāsīnaṃ kāmā majjhimā nāma. Tesampi hīnā. Te upādāya gāmabhojakānaṃ	80	
PA_atk-s05_15a:80_6	kāmā paṇītā nāma. Tesaṃ paricārikānaṃ kāmā majjhimā nāma. Tesampi hīnā. Te upādāya	80	
PA_atk-s05_15a:80_7	janapadasāmikānaṃ kāmā paṇītā nāma. Tesaṃ paricārikānaṃ kāmā majjhimā nāma. Tesampi	80	
PA_atk-s05_15a:80_8	hīnā. Te upādāya padesarājūnaṃ kāmā paṇītā nāma. Tesaṃ amaccānaṃ kāmā majjhimā nāma.	80	
PA_atk-s05_15a:80_9	Tesampi hīnā. Te upādāya cakkavattirañño kāmā paṇītā nāma. Tassa amaccānaṃ kāmā majjhimā	80	
PA_atk-s05_15a:80_10	nāma. Tassapi hīnā. Te upādāya bhummadevānaṃ kāmā paṇītā nāma. Tesaṃ paricārikānaṃ	801	
PA_atk-s05_15a:80_11	devānaṃ kāmā majjhimā nāma. Tesampi hīnā. Te upādāya cātumahārājikānaṃ devānaṃ kāmā	801	
PA_atk-s05_15a:80_12	paṇītātiādinā nayena yāva akaniṭṭhadevānaṃ kāmā matthakappattā paṇītā nāma. Evaṃ	801	
PA_atk-s05_15a:80_13	upādāyupādāya hīnamajjhimapaṇītatā veditabbā.	801	
PA_atk-s05_15a:81	Okāsattike āpāyikā kāmāti avaḍḍhisaṅkhātesu apagataayesu catūsu apāyesu nibbattakāmā āpāyikā. Manussesu nibbattakāmā mānusikā. Devesu nibbattakāmā dibbā.	8	
PA_atk-s05_15a:82_0	Saṃyogattike paccupaṭṭhitānaṃ kāmānaṃ paribhuñjanato ṭhapetvā nerayike sesaapāyasattānaṃ	82	
PA_atk-s05_15a:82_1	manussānaṃ cātumahārājike deve upādāya yāva tusitakāyikānañca devānaṃ kāmā paccupaṭṭhitā	82	
PA_atk-s05_15a:82_2	kāmā nāma. Pakatipaṭiyattārammaṇato atirekena ramitukāmatākāle yathārucitaṃ ārammaṇaṃ	82	
PA_atk-s05_15a:82_3	nimminitvā nimminitvā ramantīti nimmānaratīnaṃ devānaṃ kāmā nimmitā kāmā nāma. Attano	82	
PA_atk-s05_15a:82_4	ajjhāsayaṃ ñatvā parehi nimmite ārammaṇe sevantīti paranimmitavasavattīnaṃ kāmā paranimmitā	82	
PA_atk-s05_15a:82_5	kāmā nāma. Pariggahitāti “mayhaṃ eta”nti gahitā kāmā. Apariggahitāti tathā apariggahitā	82	
PA_atk-s05_15a:82_6	uttarakurukānaṃ kāmā. Mamāyitāti taṇhāvasena “mama eta”nti gahitā. Amamāyitāti vuttapaṭipakkhā.	82	
PA_atk-s05_15a:83_0	Sabbepi kāmāvacarā dhammāti “heṭṭhato avīcinirayaṃ pariyantaṃ karitvā”tiādinā nayena	83	
PA_atk-s05_15a:83_1	vuttesu kāmāvacaradhammesu pariyāpannā. Tatrāyaṃ vacanattho – uddānato dve kāmā,	83	
PA_atk-s05_15a:83_2	vatthukāmo ca kilesakāmo cāti. Tattha kilesakāmo atthato chandarāgo. Vatthukāmo tebhūmakaṃ	83	
PA_atk-s05_15a:83_3	vaṭṭaṃ. Kilesakāmo cettha kāmetīti kāmo. Itaro kāmīyatīti. Yasmiṃ pana padese duvidhopeso	83	
PA_atk-s05_15a:83_4	kāmo pavattivasena avacarati, so catunnaṃ apāyānaṃ manussānaṃ channañca devalokānaṃ	83	
PA_atk-s05_15a:83_5	vasena ekādasavidho padeso kāmo ettha avacaratīti kāmāvacaro. Tattha pariyāpannadhamme	83	
PA_atk-s05_15a:83_6	sandhāya “sabbepi kāmāvacarā dhammā”ti vuttaṃ. Attano sabhāvaṃ dhārentīti dhammā.	83	
PA_atk-s05_15a:83_7	Rūpāvacarā dhammāti “heṭṭhato brahmalokaṃ pariyantaṃ karitvā uparito akaniṭṭhe deve	83	
PA_atk-s05_15a:83_8	antokaritvā”tiādinā nayena vuttānaṃ rūpāvacaradhammānaṃ vasena sabbepi dhammā rūpāvacarā.	83	
PA_atk-s05_15a:83_9	Arūpāvacarā dhammāti “heṭṭhato ākāsānañcāyatanupage deve pariyantaṃ karitvā uparito	83	
PA_atk-s05_15a:83_10	nevasaññānāsaññāyatanupage deve antokaritvā”tiādinā nayena vuttā sabbepi arūpāvacarā	831	
PA_atk-s05_15a:83_11	dhammā. Tattha rūpe avacarantīti rūpāvacarā. Arūpe avacarantīti arūpāvacarā. Taṇhāvatthukāti	831	
PA_atk-s05_15a:83_12	patiṭṭhaṭṭhena kāraṇaṭṭhena ca taṇhāya vatthubhūtā. Taṇhārammaṇāti taṇhāpavattivasena	831	
PA_atk-s05_15a:83_13	taṇhāya ārammaṇabhūtā. Kāmanīyaṭṭhenāti paccāsīsitabbaṭṭhena. Rajanīyaṭṭhenāti rañjetuṃ	831	
PA_atk-s05_15a:83_14	yuttaṭṭhena. Madanīyaṭṭhenāti kulamadādimadaṃ uppādanīyaṭṭhena.	831	
PA_atk-s05_15a:84	Tattha “katame vatthukāmā? Manāpikā rūpā”tiādiṃ katvā “yaṃ kiñci rajanīyaṃ vatthū”ti pariyosānaṃ saviññāṇakaaviññāṇakavasena vuttaṃ. Avasesaṃ ekacatukkādikachattikanti veditabbaṃ.	8	
PA_atk-s05_15a:85_0	Evaṃ vatthukāmaṃ dassetvā kilesakāmaṃ dassetuṃ “katame kilesakāmā”tiādimāha. Tattha	85	
PA_atk-s05_15a:85_1	chandoti dubbalarāgo. Rāgoti tato balavataro. Upari tayopi rāgā imehi balavatarā.	85	
PA_atk-s05_15a:85_2	Kāmesūti pañcasu kāmaguṇesu. Kāmacchandoti kāmasaṅkhāto chando, na kattukamyatāchando,	85	
PA_atk-s05_15a:85_3	na dhammacchando. Kāmanavasena rajjanavasena ca kāmoyeva rāgo kāmarāgo. Kāmanavasena	85	
PA_atk-s05_15a:85_4	nandanavasena ca kāmoyeva nandī kāmanandī. Evaṃ sabbattha kāmatthaṃ viditvā taṇhāyanaṭṭhena	85	
PA_atk-s05_15a:85_5	kāmataṇhā. Sinehanaṭṭhena kāmasneho. Pariḍayhanaṭṭhena kāmapariḷāho. Mucchanaṭṭhena	85	
PA_atk-s05_15a:85_6	kāmamucchā. Gilitvā pariniṭṭhāpanaṭṭhena kāmajjhosānaṃ. Vaṭṭasmiṃ oghehi osīdāpetīti	85	
PA_atk-s05_15a:85_7	kāmogho. Vaṭṭasmiṃ yojetīti kāmayogo. Daḷhavasena taṇhādiṭṭhiggahaṇaṃ upādānaṃ. Cittaṃ	85	
PA_atk-s05_15a:85_8	nīvarati pariyonandhatīti nīvaraṇaṃ.	85	
PA_atk-s05_15a:86	Addasanti addakkhiṃ. Kāmāti ālapanaṃ. Teti tava. Mūlanti patiṭṭhaṃ. Saṅkappāti parikappena. Na taṃ saṅkappayissāmīti taṃ parikappanaṃ na karissāmi. Na hohisīti na bhavissasi.	8	
PA_atk-s05_15a:87_0	Icchamānassāti paccāsīsantassa. Sādiyamānassāti assādiyamānassa. Patthayamānassāti	87	
PA_atk-s05_15a:87_1	patthanaṃ uppādentassa. Pihayamānassāti pāpuṇituṃ icchaṃ uppādentassa. Abhijappamānassāti	87	
PA_atk-s05_15a:87_2	taṇhāvasena tittiṃ uppādentassa. Atha vā abhivadantassa.	87	
PA_atk-s05_15a:88_0	Khattiyassa vātiādi catujjātivasena vuttaṃ. Gahaṭṭhassa vā pabbajitassa vāti liṅgavasena	88	
PA_atk-s05_15a:88_1	vuttaṃ. Devassa vā manussassa vāti upapattivasena vuttaṃ. Ijjhatīti nipphajjati.	88	
PA_atk-s05_15a:88_2	Samijjhatīti sammā nipphajjati. Ijjhati visesarūpapaṭilābhavasena. Labhati dassanīyarūpapaṭilābhavasena.	88	
PA_atk-s05_15a:88_3	Paṭilabhati pasādanīyarūpapaṭilābhavasena. Adhigacchati saṇṭhānarūpapaṭilābhavasena.	88	
PA_atk-s05_15a:88_4	Vindati chavippasādarūpapaṭilābhavasena. Atha vā puññamahattena ijjhati. Jātimahattena	88	
PA_atk-s05_15a:88_5	labhati. Issariyamahattena paṭilabhati. Sukhamahattena adhigacchati. Sampattimahattena vindatīti.	88	
PA_atk-s05_15a:89_0	Ekaṃsavacananti ekakoṭṭhāsavacanaṃ. “Ekaṃsaṃ cīvaraṃ katvā, ekaṃsabyākaraṇīyo pañho”tiādīsu	89	
PA_atk-s05_15a:89_1	viya anekaṃsagahaṇapaṭikkhepo. Nissaṃsayavacananti saṃsayavirahitavacanaṃ, sandehapaṭikkhepavacananti	89	
PA_atk-s05_15a:89_2	attho. Nikkaṅkhāvacananti “kathamidaṃ kathamida”nti kaṅkhāpaṭikkhepavacanaṃ. Advejjhavacananti	89	
PA_atk-s05_15a:89_3	dvidhābhāvaṃ dvejjhaṃ, taṃabhāvena advejjhavacanaṃ. Dvidhābhāvavirahitaṃ “advejjhavacanā	89	
PA_atk-s05_15a:89_4	buddhā”tiādīsu viya vimatipaṭikkhepo. Adveḷhakavacananti dvihadayābhāvena adveḷhakaṃ.	89	
PA_atk-s05_15a:89_5	“Itihāsa, itihāsā”ti dveḷhakapaṭikkhepavacanaṃ. Niyogavacananti ekasmiṃ atthe dve	89	
PA_atk-s05_15a:89_6	na yujjantīti niyogavacanaṃ dvidhāpathapaṭikkhepo. Aññattha pana “niyogā anāgatārammaṇā	89	
PA_atk-s05_15a:89_7	natthī”ti āgataṃ. Apaṇṇakavacananti palāsarahitaṃ sāravacanaṃ aviraddhakāraṇaṃ “apaṇṇakaṃ	89	
PA_atk-s05_15a:89_8	ṭhānameke”tiādīsu viya, apaṇṇakamaṇi viya sappatiṭṭhavacanaṃ. Avatthāpanavacanametanti	89	
PA_atk-s05_15a:89_9	etaṃ vacanaṃ otaritvā patiṭṭhitaṃ santiṭṭhāpanaṃ ṭhapanaṃ.	89	
PA_atk-s05_15a:90_0	Yāni imasmiṃ mahāniddese vibhattiṃ āropitāni padāni, tāni vibhattiṃ gacchantāni tīhi	90	
PA_atk-s05_15a:90_1	kāraṇehi vibhattiṃ gacchanti, nānā hontāni catūhi kāraṇehi nānā bhavanti. Aparadīpanā	90	
PA_atk-s05_15a:90_2	panettha dve ṭhānāni gacchanti. Kathaṃ? Tāni hi byañjanavasena upasaggavasena atthavasena	90	
PA_atk-s05_15a:90_3	vāti imehi tīhi kāraṇehi vibhattiṃ gacchanti. Tattha “kodho kujjhanā kujjhitattaṃ,	90	
PA_atk-s05_15a:90_4	doso dussanā dussitatta”nti evaṃ byañjanavasena vibhattigamanaṃ veditabbaṃ. Tattha	90	
PA_atk-s05_15a:90_5	hi ekova kodho byañjanavasena evaṃ vibhattiṃ labhati. “Ijjhati samijjhati labhati	90	
PA_atk-s05_15a:90_6	paṭilabhati gacchati adhigacchatī”ti evaṃ pana upasaggavasena vibhattigamanaṃ veditabbaṃ.	90	
PA_atk-s05_15a:90_7	“Paṇḍiccaṃ kosallaṃ nepuññaṃ vebhabyā cintā upaparikkhā”ti evaṃ atthavasena vibhattigamanaṃ veditabbaṃ.	90	
PA_atk-s05_15a:91_0	Tesu pītipadaniddese tāva imā tisso vibhattiyo labbhanti. Pīti pāmojjanti hi byañjanavasena	91	
PA_atk-s05_15a:91_1	vibhattigamanaṃ hoti. Āmodanā pamodanā pahāsoti upasaggavasena. Vitti tuṭṭhi odagyaṃ	91	
PA_atk-s05_15a:91_2	attamanatāti atthavasena. Iminā nayena sabbapadaniddesesu vibhattigamanaṃ veditabbaṃ.	91	
PA_atk-s05_15a:92_0	Nānā hontānipi nāmanānattena lakkhaṇanānattena kiccanānattena paṭikkhepanānattenāti	92	
PA_atk-s05_15a:92_1	imehi catūhi kāraṇehi nānā honti. Tattha “katamo tasmiṃ samaye byāpādo hoti? Yo tasmiṃ	92	
PA_atk-s05_15a:92_2	samaye doso dussanā”ti ettha byāpādoti vā dosoti vā dvepi ete kodho eva, nāmena pana	92	
PA_atk-s05_15a:92_3	nānattaṃ gatāti evaṃ nāmanānattena nānattaṃ veditabbaṃ.	92	
PA_atk-s05_15a:93_0	Rāsaṭṭhena ca pañcapi khandhā ekova khandho hoti. Ettha pana rūpaṃ ruppanalakkhaṇaṃ,	93	
PA_atk-s05_15a:93_1	vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṃ	93	
PA_atk-s05_15a:93_2	vijānanalakkhaṇanti iminā lakkhaṇanānattena pañcakkhandhā honti. Evaṃ lakkhaṇanānattena	93	
PA_atk-s05_15a:93_3	nānattaṃ veditabbaṃ.	93	
PA_atk-s05_15a:94_0	“Cattāro sammappadhānā – idha bhikkhu anuppannānaṃ pāpakānaṃ akusalānaṃ dhammānaṃ	94	
PA_atk-s05_15a:94_1	anuppādāya…pe… cittaṃ paggaṇhāti padahatī”ti ekameva vīriyaṃ kiccanānattena catūsu	94	
PA_atk-s05_15a:94_2	ṭhānesu āgataṃ. Evaṃ kiccanānattena nānattaṃ veditabbaṃ.	94	
PA_atk-s05_15a:95_0	“Cattāro asaddhammā kodhagarutā, na saddhammagarutā, makkhagarutā, na saddhammagarutā,	95	
PA_atk-s05_15a:95_1	lābhagarutā, na saddhammagarutā, sakkāragarutā, na saddhammagarutā”ti evamādīsu pana	95	
PA_atk-s05_15a:95_2	paṭikkhepanānattena nānattaṃ veditabbaṃ.	95	
PA_atk-s05_15a:96_0	Imāni pana cattāri nānattāni na pītiyāyeva labbhanti, sabbesupi yathālābhavasena	96	
PA_atk-s05_15a:96_1	labbhanti. Pītiyā hi pītīti nāmaṃ, cittassa cittanti nāmaṃ. Pīti ca pharaṇalakkhaṇā,	96	
PA_atk-s05_15a:96_2	vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṃ vijānanalakkhaṇaṃ.	96	
PA_atk-s05_15a:97_0	Tathā pīti pharaṇakiccā, vedanā anubhavanakiccā, saññā sañjānanakiccā, cetanā cetayitakiccā,	97	
PA_atk-s05_15a:97_1	viññāṇaṃ vijānanakiccanti evaṃ kiccanānattena nānattaṃ veditabbaṃ. Paṭikkhepanānattaṃ pītipade natthi.	97	
PA_atk-s05_15a:98_0	Alobhādiniddese pana “alobho alubbhanā alubbhitatta”ntiādinā nayena labbhatīti evaṃ	98	
PA_atk-s05_15a:98_1	paṭikkhepanānattena nānattaṃ veditabbaṃ. Evaṃ sabbapadaniddesesu labbhamānavasena	98	
PA_atk-s05_15a:98_2	catubbidhampi nānattaṃ veditabbaṃ.	98	
PA_atk-s05_15a:99_0	Aparadīpanā pana padatthuti vā hoti daḷhīkammaṃ vāti evaṃ dve ṭhānāni gacchati. Yaṭṭhikoṭiyā	99	
PA_atk-s05_15a:99_1	uppīḷentena viya hi sakimeva “pītī”ti vutte etaṃ padaṃ phullitamaṇḍitavibhūsitaṃ	99	
PA_atk-s05_15a:99_2	nāma na hoti, punappunaṃ byañjanavasena upasaggavasena atthavasena “pīti pāmojjaṃ	99	
PA_atk-s05_15a:99_3	āmodanā pamodanā hāso pahāso vittī”ti vutte phullitamaṇḍitavibhūsitaṃ nāma hoti.	99	
PA_atk-s05_15a:99_4	Yathā hi daharakumāraṃ nahāpetvā manoramaṃ vatthaṃ paridahāpetvā pupphāni piḷandhāpetvā	99	
PA_atk-s05_15a:99_5	akkhīni añjetvā athassa nalāṭe ekameva manosilābinduṃ kareyya, na tassa ettāvatā	99	
PA_atk-s05_15a:99_6	cittatilako nāma hoti, nānāvaṇṇehi pana parivāretvā bindūsu katesu cittatilako nāma	99	
PA_atk-s05_15a:99_7	hoti. Evaṃ sampadamidaṃ veditabbaṃ. Ayaṃ padatthuti nāma.	99	
PA_atk-s05_15a:100_0	Byañjanavasena pana upasaggavasena atthavasena ca punappunaṃ bhaṇanameva daḷhīkammaṃ	100	
PA_atk-s05_15a:100_1	nāma. Yathā hi “āvuso”ti vā “bhante”ti vā “yakkho”ti vā “sappo”ti vā vutte daḷhīkammaṃ	100	
PA_atk-s05_15a:100_2	nāma na hoti, “āvuso āvuso, bhante bhante, yakkho yakkho, sappo sappo”ti vutte pana	100	
PA_atk-s05_15a:100_3	daḷhīkammaṃ nāma hoti, evameva sakiṃdeva yaṭṭhikoṭiyā uppīḷentena viya “pītī”ti vuttamatte	100	
PA_atk-s05_15a:100_4	daḷhīkammaṃ nāma na hoti, punappunaṃ byañjanavasena upasaggavasena atthavasena “pīti	100	
PA_atk-s05_15a:100_5	pāmojjaṃ āmodanā pamodanā hāso pahāso vittī”ti vutteyeva daḷhīkammaṃ nāma hotīti	100	
PA_atk-s05_15a:100_6	evaṃ aparadīpanā dve ṭhānāni gacchati. Etissāpi vasena labbhamānakapadaniddesesu	100	
PA_atk-s05_15a:100_7	sabbattha attho veditabbo.	100	
PA_atk-s05_15a:101_0	Tattha pīnayatīti pīti. Sā sampiyāyanalakkhaṇā, kāyacittapīṇanarasā pharaṇarasā vā,	101	
PA_atk-s05_15a:101_1	odagyapaccupaṭṭhānā. Yā pañcakāmaguṇapaṭisaññuttāti yā rūpādipañcakāmakoṭṭhāsapaṭisaṃyuttā	101	
PA_atk-s05_15a:101_2	pīti, sā pīnayatīti pīti, idaṃ sabhāvapadaṃ. Pamuditassa bhāvo pāmojjaṃ. Āmodanākāro	101	
PA_atk-s05_15a:101_3	āmodanā. Pamodanākāro pamodanā. Yathā vā bhesajjānaṃ vā telānaṃ vā uṇhodakasītodakānaṃ	101	
PA_atk-s05_15a:101_4	vā ekato karaṇaṃ “modanā”ti vuccati, evamayampi pītidhammānaṃ ekato karaṇena modanā.	101	
PA_atk-s05_15a:101_5	Upasaggavasena pana maṇḍetvā “āmodanā pamodanā”ti vuttā.	101	
PA_atk-s05_15a:102_0	Hāsetīti hāso. Pahāsetīti pahāso, haṭṭhapahaṭṭhākārānametaṃ adhivacanaṃ. Vittīti	102	
PA_atk-s05_15a:102_1	vittaṃ, dhanassetaṃ nāmaṃ. Ayaṃ pana somanassapaccayattā vittisarikkhatāya vitti.	102	
PA_atk-s05_15a:102_2	Yathā hi dhanino dhanaṃ paṭicca somanassaṃ uppajjati, evaṃ pītimatopi pītiṃ paṭicca	102	
PA_atk-s05_15a:102_3	somanassaṃ uppajjati. Tasmā “vittī”ti vuttā. Tuṭṭhīti sabhāvasaṇṭhitāya pītiyā etaṃ	102	
PA_atk-s05_15a:102_4	nāmaṃ. Pītimā pana puggalo kāyacittānaṃ uggatattā abbhuggatattā “udaggo”ti vuccati,	102	
PA_atk-s05_15a:102_5	udaggassa bhāvo odagyaṃ.	102	
PA_atk-s05_15a:103_0	Attano manatā attamanatā. Anabhiraddhassa hi mano dukkhapadaṭṭhānattā na attano mano	103	
PA_atk-s05_15a:103_1	nāma hoti, abhiraddhassa sukhapadaṭṭhānattā attano mano nāma hoti, iti attano manatā	103	
PA_atk-s05_15a:103_2	attamanatā, sakamanatā, sakamanassa bhāvoti attho. Sā pana yasmā na aññassa kassaci	103	
PA_atk-s05_15a:103_3	attano manatā, cittasseva panesā bhāvo cetasiko dhammo, tasmā “attamanatā cittassā”ti vuttā.	103	
PA_atk-s05_15a:104	Cittavicittatāya cittaṃ. Ārammaṇaṃ minamānaṃ jānātīti mano. Mānasanti mano eva, “antalikkhacaro pāso, yvāyaṃ carati mānaso”ti hi ettha pana sampayuttakadhammo “mānaso”ti vutto.	10	
PA_atk-s05_15a:105	“Kathañhi bhagavā tuyhaṃ, sāvako sāsane rato;	10	
PA_atk-s05_15a:106	Appattamānaso sekkho, kālaṃkayirā jane sutā”ti. –	10	
PA_atk-s05_15a:107	Ettha arahattaṃ “mānasa”nti vuttaṃ. Idha pana mano eva mānasaṃ, byañjanavasena hetaṃ padaṃ vaḍḍhitaṃ.	10	
PA_atk-s05_15a:108_0	Hadayanti cittaṃ. “Cittaṃ vā te khipissāmi, hadayaṃ vā te phālessāmī”ti ettha uro	108	
PA_atk-s05_15a:108_1	“hadaya”nti vuttaṃ. “Hadayā hadayaṃ maññe aññāya tacchatī”ti ettha cittaṃ. “Vakkaṃ	108	
PA_atk-s05_15a:108_2	hadaya”nti ettha hadayavatthu. Idha pana cittameva abbhantaraṭṭhena “hadaya”nti vuttaṃ.	108	
PA_atk-s05_15a:108_3	Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha – “pabhassaramidaṃ,	108	
PA_atk-s05_15a:108_4	bhikkhave, cittaṃ, tañca kho āgantukehi upakkilesehi upakkiliṭṭha”nti. Tato nikkhantattā	108	
PA_atk-s05_15a:108_5	pana akusalampi gaṅgāya nikkhantā nadī gaṅgā viya godhāvarito nikkhantā godhāvarī	108	
PA_atk-s05_15a:108_6	viya ca “paṇḍara”ntveva vuttaṃ.	108	
PA_atk-s05_15a:109_0	Mano manāyatananti idha pana manoggahaṇaṃ manasseva āyatanabhāvadīpanatthaṃ. Tenetaṃ	109	
PA_atk-s05_15a:109_1	dīpeti “nayidaṃ devāyatanaṃ viya manassa āyatanattā manāyatanaṃ, atha kho mano eva	109	
PA_atk-s05_15a:109_2	āyatanaṃ manāyatana”nti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena	109	
PA_atk-s05_15a:109_3	sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ,	109	
PA_atk-s05_15a:109_4	vāsudevāyatana”ntiādīsu nivāsaṭṭhānaṃ “āyatana”nti vuccati. “Suvaṇṇāyatanaṃ, rajatāyatana”ntiādīsu	109	
PA_atk-s05_15a:109_5	ākaro. Sāsane pana “manorame āyatane, sevanti naṃ vibhaṅgamā”tiādīsu samosaraṇaṭṭhānaṃ.	109	
PA_atk-s05_15a:109_6	“Dakkhiṇāpatho gunnaṃ āyatana”ntiādīsu sañjātideso. “Tatra tatreva sakkhibhabbataṃ	109	
PA_atk-s05_15a:109_7	pāpuṇāti sati satiāyatane”tiādīsu kāraṇaṃ. Idha pana sañjātidesaṭṭhena samosaraṇaṭhānaṭṭhena	109	
PA_atk-s05_15a:109_8	kāraṇaṭṭhenāti tidhāpi vaṭṭati.	109	
PA_atk-s05_15a:110_0	Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ. Bahiddhā	110	
PA_atk-s05_15a:110_1	rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi	110	
PA_atk-s05_15a:110_2	āyatanaṃ. Phassādīnaṃ pana sahajātādipaccayaṭṭhena kāraṇattā kāraṇaṭṭhenapi āyatananti	110	
PA_atk-s05_15a:110_3	veditabbaṃ. Tadeva mananalakkhaṇe indaṭṭhaṃ kāretīti indriyaṃ, mano eva indriyaṃ manindriyaṃ.	110	
PA_atk-s05_15a:111_0	Vijānātīti viññāṇaṃ. Viññāṇameva khandho viññāṇakkhandho. Tassa rāsiādivasena attho	111	
PA_atk-s05_15a:111_1	veditabbo. “Mahāudakakkhandhotveva saṅkhaṃ gacchatī”ti ettha hi rāsaṭṭhena khandho	111	
PA_atk-s05_15a:111_2	vutto. “Sīlakkhandho samādhikkhandho”tiādīsu guṇaṭṭhena. “Addasā kho bhagavā mahantaṃ	111	
PA_atk-s05_15a:111_3	dārukkhandha”nti ettha paṇṇattimattaṭṭhena. Idha pana ruḷhito khandho vutto. Rāsaṭṭhena	111	
PA_atk-s05_15a:111_4	hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ chindanto	111	
PA_atk-s05_15a:111_5	“rukkhaṃ chindatī”ti vuccati, evameva viññāṇakkhandhassa ekadesabhūtaṃ ekampi viññāṇaṃ	111	
PA_atk-s05_15a:111_6	rūḷhito “viññāṇakkhandho”ti vuttaṃ.	111	
PA_atk-s05_15a:112_0	Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.	112	
PA_atk-s05_15a:112_1	Imasmiñhi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena	112	
PA_atk-s05_15a:112_2	nissattaṭṭhena vā dhātūti tīhi nāmehi vuttaṃ. Sahagatoti avijahito. Sahajātoti saddhiṃ	112	
PA_atk-s05_15a:112_3	niggato. Saṃsaṭṭhoti saṃsaggo hutvā ṭhito. Sampayuttoti samaṃ pakārehi yutto. Katamehi	112	
PA_atk-s05_15a:112_4	pakārehīti? Ekuppādādīhi. Natthi keci dhammā kehici dhammehi sampayuttāti? Āmantā.	112	
PA_atk-s05_15a:112_5	Iti hi imassa pañhassa paṭikkhepe “nanu atthi keci dhammā kehici dhammehi sahagatā	112	
PA_atk-s05_15a:112_6	sahajātā saṃsaṭṭhā ekuppādā ekanirodhā ekavatthukā ekārammaṇā”ti evaṃ ekuppādatādīnaṃ	112	
PA_atk-s05_15a:112_7	vasena sampayogattho vutto. Iti imehi ekuppādatādīhi samaṃ pakārehi yutto sampayutto.	112	
PA_atk-s05_15a:112_8	Ekuppādoti ekato uppanno, na vināti attho. Ekanirodhoti ekato nirodho. Ekavatthukoti	112	
PA_atk-s05_15a:112_9	hadayavatthuvasena ekavatthuko. Ekārammaṇoti rūpādivasena ekārammaṇo.	112	
PA_atk-s05_15a:113_0	Ettha sahagatasaddo tabbhāve, vokiṇṇe, ārammaṇe, nissaye, saṃsaṭṭheti pañcasu atthesu	113	
PA_atk-s05_15a:113_1	dissati jinavacane. “Yāyaṃ taṇhā ponobhavikā nandirāgasahagatā”ti ettha tabbhāve	113	
PA_atk-s05_15a:113_2	veditabbo, nandirāgabhūtāti attho. “Yā, bhikkhave, vīmaṃsā kosajjasahagatā kosajjasampayuttā”ti	113	
PA_atk-s05_15a:113_3	ettha vokiṇṇe, antarantarā uppajjamānena kosajjena vokiṇṇāti ayamettha attho. “Lābhī	113	
PA_atk-s05_15a:113_4	hoti rūpasahagatānaṃ vā samāpattīnaṃ arūpasahagatānaṃ vā samāpattīna”nti ettha ārammaṇe,	113	
PA_atk-s05_15a:113_5	rūpārammaṇānaṃ arūpārammaṇānanti attho. “Aṭṭhikasaññāsahagataṃ satisambojjhaṅgaṃ	113	
PA_atk-s05_15a:113_6	bhāvetī”ti ettha nissaye, aṭṭhikasaññaṃ nissāya aṭṭhikasaññaṃ bhāvetvā paṭiladdhanti	113	
PA_atk-s05_15a:113_7	attho. “Idaṃ sukhaṃ imāya pītiyā sahagataṃ hoti sahajātaṃ sampayutta”nti ettha saṃsaṭṭhe,	113	
PA_atk-s05_15a:113_8	saṃmissanti attho. Imasmimpi ṭhāne saṃsaṭṭhe āgato.	113	
PA_atk-s05_15a:114_0	Sahajātasaddo “sahajātaṃ purejātaṃ pacchājāta”nti ettha viya sahajāte. Saṃsaṭṭhasaddo	114	
PA_atk-s05_15a:114_1	“gihīhi saṃsaṭṭho”ti ca, “evaṃ saṃsaṭṭho, bhante”ti cāti evamādīsu saṃsagge. “Kise	114	
PA_atk-s05_15a:114_2	thūle vivajjetvā saṃsaṭṭhā yojitā hayā”ti ettha sadise.	114	
PA_atk-s05_15a:115	“Pucimandaparivāro, ambo te dadhivāhana;	11	
PA_atk-s05_15a:116	Mūlaṃ mūlena saṃsaṭṭhaṃ, sākhā sākhā nisevare”ti. –	11	
PA_atk-s05_15a:117_0	Ettha upacite. “Cittasaṃsaṭṭhā dhammā”ti ettha cittasampayuttadhamme. Idha pana yo	117	
PA_atk-s05_15a:117_1	phalappadāne aviyogadhammo vinibbhogaṃ akatvā ekuppādādidhammo hutvā “sampayutto”ti	117	
PA_atk-s05_15a:117_2	vuccati. Taṃvisayo. Atha vā “sahagato”ti vatvā pacchato pacchato āgatasuttena viya	117	
PA_atk-s05_15a:117_3	so na hotīti dassetuṃ “sahajāto”ti vuttaṃ. Ekato uppannarūpārūpaṃ viya sopi na hotīti	117	
PA_atk-s05_15a:117_4	dassetuṃ “saṃsaṭṭho”ti vuttaṃ.	117	
PA_atk-s05_15a:118_0	Khīrodakaṃ viya ca sopi na hotīti dassetuṃ “sampayutto”ti vuttaṃ. Vinibbhogaṃ kātuṃ	118	
PA_atk-s05_15a:118_1	asakkuṇeyyaṭṭhena hi sahuppannā dhammā sampayuttāpi atthi khīratelaṃ viya. Tathā	118	
PA_atk-s05_15a:118_2	vippayuttāpi khīrato apanītaṃ navanītaṃ viya. Evaṃ lakkhaṇasampayutto ekuppādādilakkhaṇoyeva	118	
PA_atk-s05_15a:118_3	hotīti dassetuṃ “ekuppādo”tiādi vuttaṃ. Ettha ekuppādasahajātānaṃ kiṃ nānattaṃ? Uppāde	118	
PA_atk-s05_15a:118_4	antaravirahito ekuppādo. Khīrakālamuttassāpi dadhino mathane mathane pākaṭaṃ navanītaṃ	118	
PA_atk-s05_15a:118_5	viya purebhattapacchābhattavasena ekadivasameva jāto viya so na hotīti dassetuṃ ekakkhaṇe	118	
PA_atk-s05_15a:118_6	nibbattoti sahajāto. Ekavatthukoti patiṭṭhaṭṭhena ekaparicchedena ekavatthuko, dvinnaṃ	118	
PA_atk-s05_15a:118_7	bhikkhūnaṃ ekavatthukatā viya ṭhānantaravirahito. Ekārammaṇoti aniyatekārammaṇo na	118	
PA_atk-s05_15a:118_8	cakkhuviññāṇaṃ viyāti evameke vaṇṇayanti.	118	
PA_atk-s05_15a:119_0	Maccoti mūlapadaṃ. Rūpādīsu satto laggo laggitoti satto. Vuttañhetaṃ “satto sattoti,	119	
PA_atk-s05_15a:119_1	bhante, vuccati, kittāvatā nu kho, bhante, ‘satto’ti vuccatīti? Rūpe kho, rādha,	119	
PA_atk-s05_15a:119_2	yo chando yo rāgo yā nandī yā taṇhā, tatra satto tatra visatto, tasmā ‘satto’ti vuccatī”ti.	119	
PA_atk-s05_15a:119_3	Sattayogena vā satto. Sugatiduggatiṃ naratīti naro. Manuno puttoti mānavo. Upakaraṇena	119	
PA_atk-s05_15a:119_4	sayaṃ posayatīti poso. Puṃ vuccati nirayo, taṃ galatīti puggalo. Jīvitindriyaṃ dhāretīti	119	
PA_atk-s05_15a:119_5	jīvo. Cutito jātiṃ gacchatīti jāgu. Jiyatīti jantu. Indriyena gacchatīti indagu.	119	
PA_atk-s05_15a:119_6	Atha vā indabhūtena kammunā gacchatīti indagu. “Hindagū”tipi pāḷi. Hindanti maraṇaṃ,	119	
PA_atk-s05_15a:119_7	taṃ gacchatīti hindagu. Manuto jātoti manujo. Yaṃ sādiyatīti yaṃ rūpādiṃ assādiyati.	119	
PA_atk-s05_15a:119_8	Sesaṃ vuttanayameva. Ito paraṃ vuttamatthaṃ nigamento tenāha bhagavā –	119	
PA_atk-s05_15a:120	“Kāmaṃ kāmayamānassa…pe… laddhā macco yadicchatī”ti;	12	
PA_atk-s05_15a:121	Ito paraṃ ettakampi avatvā visesamattameva vakkhāma.	12	
PA_atk-s05_15a:122_0	2. Tassa ce kāmayānassāti tassa puggalassa kāme icchamānassa, kāmena vā yāyamānassa.	122	
PA_atk-s05_15a:122_1	Chandajātassāti jātataṇhassa. Jantunoti sattassa. Te kāmā parihāyantīti te kāmā parihāyanti	122	
PA_atk-s05_15a:122_2	ce. Sallaviddhova ruppatīti atha so ayomayādinā sallena viddho viya pīḷīyati. Ito	122	
PA_atk-s05_15a:122_3	paraṃ vuttaṃ vajjetvā avuttesu yaṃ yaṃ anuttānaṃ, taṃ tadeva kathayissāmi.	122	
PA_atk-s05_15a:123_0	Cakkhupīṇanaṃ ārammaṇaṃ pāpuṇanavasena yāyati gacchati. Dassanīyavasena piyattaṃ	123	
PA_atk-s05_15a:123_1	ārammaṇavasena appāpetīti niyyati. Savanīyaṃ hutvā kaṇṇasotapīṇanaṃ ārammaṇavasena	123	
PA_atk-s05_15a:123_2	parikaḍḍhatīti vuyhati. Saritabbaṃ hutvā cittapīṇanaṃ ārammaṇavasena gahetvā upasaṃharīyatīti	123	
PA_atk-s05_15a:123_3	saṃharīyati. Yathāti opammatthe nipāto. Hatthinā yāyati gacchatīti hatthiyānena vā,	123	
PA_atk-s05_15a:123_4	vāiti vikappatthe. Assena yāyati gacchatīti assayānena vā. Goyuttaṃ vayhādiyānaṃ	123	
PA_atk-s05_15a:123_5	goyānaṃ, tena goyānena. Ajayānādīsupi eseva nayo. Iṭṭhavasena jāto sañjāto.	123	
PA_atk-s05_15a:124_0	Ārammaṇapiyattavasena nibbatto abhinibbatto. Ārammaṇamanāpabhāvena pātubhūto. Atha	124	
PA_atk-s05_15a:124_1	vā kāmarāgavasena jāto sañjāto. Kāmanandivasena nibbatto abhinibbatto. Kāmataṇhāvasena	124	
PA_atk-s05_15a:124_2	kāmasinehavasena kāmacchandavasena kāmapariḷāhavasena ca pātubhūtoti veditabbo.	124	
PA_atk-s05_15a:125_0	Te vā kāmā parihāyantīti te vatthukāmādayo parihāyanti vigacchanti. So vā kāmehi	125	
PA_atk-s05_15a:125_1	parihāyatīti eso khattiyādipuggalo vatthukāmādikāmehi parihāyati vigacchati “pubbeva	125	
PA_atk-s05_15a:125_2	maccaṃ vijahanti bhogā, macco dhane pubbataraṃ jahātī”ti evamādīsu viya. Kathanti	125	
PA_atk-s05_15a:125_3	kena pakārena. Tiṭṭhantassevāti dharantasseva. Te bhogeti te vatthukāmādayo bhoge.	125	
PA_atk-s05_15a:125_4	Rājāno vāti pathabyādirājāno. Harantīti gahetvā gacchanti, apaharanti vā. Corā vāti	125	
PA_atk-s05_15a:125_5	sandhicchedādikā. Aggi vāti dāvaggiādi. Dahatīti jhāpeti bhasmaṃ karoti. Udakaṃ vāti	125	
PA_atk-s05_15a:125_6	oghādiudakaṃ. Vahatīti gahetvā mahāsamuddaṃ pāpeti. Appiyā vāti akantā amanāpā. Dāyādā	125	
PA_atk-s05_15a:125_7	harantīti dāyajjavirahitā assāmikā haranti. Nihitaṃ vāti nidhānaṃ katvā ṭhapitaṃ.	125	
PA_atk-s05_15a:125_8	Nādhigacchatīti na vindati na paṭilabhati, na passatīti attho. Duppayuttāti visamapayogena	125	
PA_atk-s05_15a:125_9	yojitā kasivāṇijjādikammantā. Bhijjantīti bhedaṃ pāpuṇanti, na pavattantīti attho.	125	
PA_atk-s05_15a:125_10	“Bhañjanti rathaṃ ayānakā”tiādīsu sambhavo veditabbo.	1251	
PA_atk-s05_15a:126_0	Kule vā kulaṅgāro uppajjatīti khattiyādikule kulajhāpako kule antimapuriso nibbattati.	126	
PA_atk-s05_15a:126_1	“Kulaṅkaro”tipi pāḷi. Yo te bhoge vikiratīti yo eso kule pacchimako te hiraññādike	126	
PA_atk-s05_15a:126_2	bhoge khepeti. Vidhamatīti viyogaṃ karoti, dūre khipati. Viddhaṃsetīti nāseti adassanaṃ	126	
PA_atk-s05_15a:126_3	gameti. Atha vā itthidhutto hutvā vikirati. Surādhutto hutvā vidhamati. Akkhadhutto	126	
PA_atk-s05_15a:126_4	hutvā viddhaṃseti. Vikirati vā uppannaṃ āyaṃ ajānanena. Vidhamati vissajjanamukhaṃ	126	
PA_atk-s05_15a:126_5	ajānanena. Viddhaṃseti ṭhapitaṭṭhāne ārakkhaṃ asaṃvidhānenāti evamādinā yojetabbaṃ.	126	
PA_atk-s05_15a:127_0	Aniccatāyeva aṭṭhamīti vināsabhāvo eva aṭṭhamo. Hāyantīti adassanaṃ yanti. Parihāyantīti	127	
PA_atk-s05_15a:127_1	na puna paññāyanti. Paridhaṃsentīti ṭhānato apagacchanti. Paripatantīti paggharanti.	127	
PA_atk-s05_15a:127_2	Antaradhāyantīti antaradhānaṃ adassanaṃ gacchanti. Vippalujjantīti cuṇṇavicuṇṇā hutvā apagacchanti.	127	
PA_atk-s05_15a:128_0	Tiṭṭhanteva te bhogeti tesaṃ dhanānaṃ ṭhitakāle “tiṭṭhante nibbute cāpī”ti evamādīsu	128	
PA_atk-s05_15a:128_1	viya. Soti so bhogasāmiko puggalo. Cavati devalokato. Marati manussalokato. Vippalujjati	128	
PA_atk-s05_15a:128_2	nāgasupaṇṇādilokato. Atha vā hāyati dhaññakoṭṭhāgāravasena. Parihāyati dhanakoṭṭhāgāravasena.	128	
PA_atk-s05_15a:128_3	Paridhaṃsati balibaddahatthiassādivasena. Paripatati dāsidāsavasena. Antaradhāyati	128	
PA_atk-s05_15a:128_4	dārābharaṇavasena. Nassati udakādivasenāti eke vaṇṇayanti.	128	
PA_atk-s05_15a:129_0	Ayomayenāti kāḷalohādinibbattena. Sallenāti kaṇḍena. Aṭṭhimayenāti manussaṭṭhiṃ ṭhapetvā	129	
PA_atk-s05_15a:129_1	avasesena. Dantamayenāti hatthidantādinā. Visāṇamayenāti govisāṇādinā. Kaṭṭhamayenāti	129	
PA_atk-s05_15a:129_2	veḷukaṭṭhādinā. Viddhoti vuttappakārasallānaṃ aññataraññatarena pahaṭo. Ruppatīti	129	
PA_atk-s05_15a:129_3	vikirati, vikāraṃ āpajjati. Kuppatīti calati, kopaṃ uppādeti. Ghaṭṭīyatīti ghaṭṭito	129	
PA_atk-s05_15a:129_4	hoti. Pīḷīyatīti pīḷito hoti, laddhappahāro kuppati. “Tatiyadivase salākaṃ pavesetvā	129	
PA_atk-s05_15a:129_5	dhovanakāle ghaṭṭīyati. Khārappadāne pīḷīyati. Pahāradhovane vā ruppati. Tasmiṃ dukkhuppādane	129	
PA_atk-s05_15a:129_6	kuppati. Salākapavesane pīḷīyati. Khārappadāne ghaṭṭīyatī”ti evameke vaṇṇayanti.	129	
PA_atk-s05_15a:130_0	Byādhitoti laddhappahāro hutvā pīḷito. Domanassitoti domanassappatto. Vipariṇāmaññathābhāvāti	130	
PA_atk-s05_15a:130_1	pakatibhāvaṃ jahitvā aññathābhāvaṃ upanītena, antososādi soko ca vācāvippalāpo paridevo	130	
PA_atk-s05_15a:130_2	ca kāyapīḷanādi dukkhañca cittapīḷanādi domanassañca bhuso āyāso upāyāso ca. Ete	130	
PA_atk-s05_15a:130_3	vuttappakārā sokādayo uppajjanti samudācāraṃ gacchanti.	130	
PA_atk-s05_15a:131_0	3. Tatiyagāthāyaṃ saṅkhepattho – yo pana ime kāme tattha chandarāgavikkhambhanena	131	
PA_atk-s05_15a:131_1	vā samucchedena vā attano pādena sappassa siraṃ viya parivajjeti, so bhikkhu sabbalokaṃ	131	
PA_atk-s05_15a:131_2	vipphāretvā ṭhitattā loke visattikāsaṅkhātaṃ taṇhaṃ sato hutvā samativattatīti.	131	
PA_atk-s05_15a:132_0	Yoti vibhajitabbaṃ padaṃ. Yo yādisotiādīni tassa vibhajanapadāni. Ettha ca yasmā	132	
PA_atk-s05_15a:132_1	yoti atthapadaṃ. tañca aniyamena puggalaṃ dīpeti. Tasmā tassa atthaṃ dassento aniyamena	132	
PA_atk-s05_15a:132_2	puggaladīpakaṃ yo-saddameva āha. Tasmā ettha evamattho veditabbo – yoti yo kocīti.	132	
PA_atk-s05_15a:132_3	Yasmā yo yo koci nāma, so avassaṃ yathāliṅgayathāyuttayathāvihitayathāppakārayaṃṭhānapattayaṃdhammasamannāgatavasena	132	
PA_atk-s05_15a:132_4	ekenākārena paññāyati, tasmā taṃ tattha ñāpetuṃ taṃ bhedaṃ pakāsento “yādiso”tiādimāha.	132	
PA_atk-s05_15a:132_5	Tattha yādisoti liṅgavasena yādiso vā tādiso vā hotu, dīgho vā rasso vā kāḷo vā odāto	132	
PA_atk-s05_15a:132_6	vā maṅguracchavi vā kiso vā thūlo vāti attho.	132	
PA_atk-s05_15a:133_0	Yathāyuttoti yogavasena yena vā tena vā yutto hotu, navakammayutto vā uddesayutto	133	
PA_atk-s05_15a:133_1	vā vāsadhurayutto vāti attho. Yathāvihitoti yathāṭhapito navakammādhiṭṭhāyikādivasena.	133	
PA_atk-s05_15a:133_2	Yathāpakāroti yathāpakārena patiṭṭhito padīpanāyakādivasena. Yaṃṭhānappattoti yaṃ	133	
PA_atk-s05_15a:133_3	ṭhānantaraṃ patto senāpatiseṭṭhiṭṭhānādivasena. Yaṃdhammasamannāgatoti yena dhammena	133	
PA_atk-s05_15a:133_4	upāgato dhutaṅgādivasena.	133	
PA_atk-s05_15a:134_0	Vikkhambhanato vāti upacārappanāsamādhīti kilesānaṃ dūrīkaraṇato vā ghaṭappahārena	134	
PA_atk-s05_15a:134_1	sevālānaṃ viya. Samucchedato vāti puna appavattiṃ katvā accantato maggena kilesānaṃ	134	
PA_atk-s05_15a:134_2	ucchinnamūlato pahānavasena samucchedato vā. Aṭṭhikaṅkalūpamā kāmātiādīni ekādasa	134	
PA_atk-s05_15a:134_3	padāni vipassanāvasena vuttāni.	134	
PA_atk-s05_15a:135_0	Buddhānussatiṃ bhāventopītiādīni cha padāni maraṇassatiṃ bhāventopi, upasamānussatiṃ	135	
PA_atk-s05_15a:135_1	bhāventopīti imāni ca upacārajjhānavasena vuttāni. Ānāpānassatiṃ bhāventopi, kāyagatāsatiṃ	135	
PA_atk-s05_15a:135_2	bhāventopi, paṭhamaṃ jhānaṃ bhāventopītiādīni nevasaññānāsaññāyatanasamāpattiṃ bhāventopīti	135	
PA_atk-s05_15a:135_3	pariyosānāni appanājjhānavasena vuttāni. Tattha aṭṭhikaṅkalūpamā kāmāti sunikkantaṃ	135	
PA_atk-s05_15a:135_4	nikkantaṃ nimmaṃsaṃ lohitamakkhitaṃ aṭṭhikaṅkalaṃ upamā etesaṃ kāmānanti aṭṭhikaṅkalūpamā	135	
PA_atk-s05_15a:135_5	kāmā. Appassādaṭṭhenāti “appaṃ parittaṃ sukhassādaṃ ādīnavo ettha bhiyyo”ti dassanaṭṭhena.	135	
PA_atk-s05_15a:135_6	Passantoti “yāvadeva pana so kukkuro kilamathassa vighātassa bhāgī assā”ti ñāṇacakkhunā	135	
PA_atk-s05_15a:135_7	passanto. Parivajjetīti dūraṅgameti. Vuttañhetaṃ bhagavatā –	135	
PA_atk-s05_15a:136_0	“Seyyathāpi, gahapati, kukkuro jighacchādubbalyapareto goghātakasūnaṃ paccupaṭṭhito	136	
PA_atk-s05_15a:136_1	assa, tamenaṃ dakkho goghātako vā goghātakantevāsī vā aṭṭhikaṅkalaṃ sunikkantaṃ nikkantaṃ	136	
PA_atk-s05_15a:136_2	nimmaṃsaṃ lohitamakkhitaṃ upasumbheyya. Taṃ kiṃ maññasi, gahapati, api nu kho so	136	
PA_atk-s05_15a:136_3	kukkuro amhaṃ aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ palehanto	136	
PA_atk-s05_15a:136_4	jighacchādubbalyaṃ paṭivineyyā”ti? “No hetaṃ, bhante”. “Taṃ kissa hetu”? “Aduñhi,	136	
PA_atk-s05_15a:136_5	bhante, aṭṭhikaṅkalaṃ sunikkantaṃ nikkantaṃ nimmaṃsaṃ lohitamakkhitaṃ, yāvadeva pana	136	
PA_atk-s05_15a:136_6	so kukkuro kilamathassa vighātassa bhāgī assā”ti. “Evameva kho, gahapati, ariyasāvako	136	
PA_atk-s05_15a:136_7	iti paṭisañcikkhati ‘aṭṭhikaṅkalūpamā kāmā vuttā bhagavatā bahudukkhā bahupāyāsā,	136	
PA_atk-s05_15a:136_8	ādīnavo ettha bhiyyo’ti. Evametaṃ yathābhūtaṃ sammappaññāya disvā yāyaṃ upekkhā nānattā	136	
PA_atk-s05_15a:136_9	nānattasitā, taṃ abhinivajjetvā yāyaṃ upekkhā ekattā ekattasitā, yattha sabbaso lokāmisupādānā	136	
PA_atk-s05_15a:136_10	aparisesā nirujjhanti, tamevūpekkhaṃ bhāvetī”ti.	1361	
PA_atk-s05_15a:137_0	Gijjhādīhi sādhāraṇā maṃsapesi upamā etesanti maṃsapesūpamā. Bahūnaṃ sādhāraṇaṭṭhena	137	
PA_atk-s05_15a:137_1	bahusādhāraṇā. Ādittaṃ tiṇukkaṃ upamā etesanti tiṇukkūpamā. Anudahanaṭṭhenāti hatthādijhāpanaṭṭhena.	137	
PA_atk-s05_15a:137_2	Sādhikaporisappamāṇā vītaccikānaṃ vītadhūmānaṃ aṅgārānaṃ pūrā aṅgārakāsu upamā etesanti	137	
PA_atk-s05_15a:137_3	aṅgārakāsūpamā. Mahāpariḷāhaṭṭhenāti mahantaparitāpanaṭṭhena. Ārāmarāmaṇeyyādikaṃ	137	
PA_atk-s05_15a:137_4	supinaṃ upamā etesanti supinakūpamā. Ittarapaccupaṭṭhānaṭṭhenāti appatvā, na upagantvā	137	
PA_atk-s05_15a:137_5	tiṭṭhanaṭṭhena. Yācitena laddhaṃ yānādibhaṇḍaṃ upamā etesanti yācitakūpamā. Tāvakālikaṭṭhenāti	137	
PA_atk-s05_15a:137_6	anibandhanaṭṭhena. Sampannaphalarukkho upamā etesanti rukkhaphalūpamā. Sambhañjanaparibhañjanaṭṭhenāti	137	
PA_atk-s05_15a:137_7	sākhābhañjanaṭṭhena ceva samantato bhañjitvā rukkhapātanaṭṭhena ca. Asi ca sūnā ca	137	
PA_atk-s05_15a:137_8	upamā etesanti asisūnūpamā. Adhikuṭṭanaṭṭhenāti chindanaṭṭhena. Sattisūlaṃ upamā	137	
PA_atk-s05_15a:137_9	etesanti sattisūlūpamā. Vinivijjhanaṭṭhenāti nipatetvā gamanaṭṭhena. Bhayajananaṭṭhena	137	
PA_atk-s05_15a:137_10	sappasiraṃ upamā etesanti sappasirūpamā. Sappaṭibhayaṭṭhenāti saha abhimukhe bhayaṭṭhena.	1371	
PA_atk-s05_15a:137_11	Dukkhajananaṃ aggikkhandhaṃ upamā etesanti aggikkhandhūpamā. Mahābhitāpanaṭṭhenāti	1371	
PA_atk-s05_15a:137_12	mahantaabhitāpakāyapīḷāuppādanaṭṭhenāti kāmaṃ parivajjetīti. Vuttañhetaṃ –	1371	
PA_atk-s05_15a:138_0	“Seyyathāpi, gahapati, gijjho vā kaṅko vā kulalo vā maṃsapesiṃ ādāya uḍḍīyeyya, tamenaṃ	138	
PA_atk-s05_15a:138_1	gijjhāpi kaṅkāpi kulalāpi anupatitvā anupatitvā vitaccheyyuṃ vissajjeyyuṃ. Taṃ kiṃ	138	
PA_atk-s05_15a:138_2	maññasi, gahapati, sace so gijjho vā kaṅko vā kulalo vā taṃ maṃsapesiṃ na khippameva	138	
PA_atk-s05_15a:138_3	paṭinissajjeyya, so tatonidānaṃ maraṇaṃ vā nigaccheyya, maraṇamattaṃ vā dukkha”nti	138	
PA_atk-s05_15a:138_4	“evaṃ, bhante”. “Evameva kho, gahapati, ariyasāvako iti paṭisañcikkhati ‘maṃsapesūpamā	138	
PA_atk-s05_15a:138_5	kāmā vuttā bhagavatā…pe… tamevūpekkhaṃ bhāveti. Seyyathāpi, gahapati, puriso ādittaṃ	138	
PA_atk-s05_15a:138_6	tiṇukkaṃ ādāya paṭivātaṃ gaccheyya. Taṃ kiṃ maññasi, gahapati, sace so puriso taṃ	138	
PA_atk-s05_15a:138_7	ādittaṃ tiṇukkaṃ na khippameva paṭinissajjeyya, tassa sā ādittā tiṇukkā hatthaṃ vā	138	
PA_atk-s05_15a:138_8	daheyya, bāhuṃ vā daheyya, aññataraṃ vā aññataraṃ vā aṅgapaccaṅgaṃ daheyya, so tatonidānaṃ	138	
PA_atk-s05_15a:138_9	maraṇaṃ vā nigaccheyya, maraṇamattaṃ vā dukkha”nti? “Evaṃ, bhante”. “Evameva kho,	138	
PA_atk-s05_15a:138_10	gahapati, ariyasāvako iti paṭisañcikkhati ‘tiṇukkūpamā kāmā vuttā bhagavatā bahudukkhā	1381	
PA_atk-s05_15a:138_11	bahupāyāsā…pe… tamevūpekkhaṃ bhāveti. Seyyathāpi, gahapati, aṅgārakāsu sādhikaporisā	1381	
PA_atk-s05_15a:138_12	pūrā aṅgārānaṃ vītaccikānaṃ vītadhūmānaṃ. Atha puriso āgaccheyya jīvitukāmo amaritukāmo	1381	
PA_atk-s05_15a:138_13	sukhakāmo dukkhappaṭikkūlo, tamenaṃ dve balavanto purisā nānābāhāsu gahetvā aṅgārakāsuṃ	1381	
PA_atk-s05_15a:138_14	upakaḍḍheyyuṃ. Taṃ kiṃ maññasi gahapati, api nu so puriso iti citi ceva kāyaṃ sannāmeyyā”ti?	1381	
PA_atk-s05_15a:138_15	“Evaṃ, bhante”. “Taṃ kissahetu”? “Viditañhi, bhante, tassa purisassa ‘imañca ahaṃ	1381	
PA_atk-s05_15a:138_16	aṅgārakāsuṃ papatissāmi, tatonidānaṃ maraṇaṃ vā nigacchissāmi maraṇamattaṃ vā dukkha”’nti.	1381	
PA_atk-s05_15a:138_17	“Evameva kho gahapati ariyasāvako iti paṭisañcikkhati ‘aṅgārakāsūpamā kāmā vuttā	1381	
PA_atk-s05_15a:138_18	bhagavatā…pe… tamevūpekkhaṃ bhāveti. Seyyathāpi, gahapati, puriso supinakaṃ passeyya	1381	
PA_atk-s05_15a:138_19	ārāmarāmaṇeyyakaṃ vanarāmaṇeyyakaṃ bhūmirāmaṇeyyakaṃ pokkharaṇirāmaṇeyyakaṃ, so paṭibuddho	1381	
PA_atk-s05_15a:138_20	na kiñci paṭipasseyya. Evameva kho, gahapati, ariyasāvako iti paṭisañcikkhati ‘supinakūpamā	1382	
PA_atk-s05_15a:138_21	kāmā vuttā bhagavatā…pe… tamevūpekkhaṃ bhāveti. Seyyathāpi, gahapati, puriso yācitakaṃ	1382	
PA_atk-s05_15a:138_22	bhogaṃ yācitvā yānaṃ vā poriseyyaṃ pavaramaṇikuṇḍalaṃ. So tehi yācitakehi bhogehi	1382	
PA_atk-s05_15a:138_23	purakkhato parivuto antarāpaṇaṃ paṭipajjeyya. Tamenaṃ jano disvā evaṃ vadeyya ‘bhogī	1382	
PA_atk-s05_15a:138_24	vata bho puriso, evaṃ kira bho bhogino bhogāni bhuñjantī’ti. Tamenaṃ sāmikā yattha	1382	
PA_atk-s05_15a:138_25	yattheva tāni passeyyuṃ, tattha tattheva tāni hareyyuṃ. Taṃ kiṃ maññasi, gahapati,	1382	
PA_atk-s05_15a:138_26	alaṃ nu kho tassa purisassa aññathattāyā”ti? “Evaṃ, bhante”. “Taṃ kissahetu”? “Sāmino	1382	
PA_atk-s05_15a:138_27	hi, bhante, tāni harantī”ti. “Evameva kho, gahapati, ariyasāvako iti paṭisañcikkhati	1382	
PA_atk-s05_15a:138_28	‘yācitakūpamā kāmā vuttā bhagavatā…pe… tamevūpekkhaṃ bhāveti. Seyyathāpi, gahapati,	1382	
PA_atk-s05_15a:138_29	gāmassa vā nigamassa vā avidūre tibbo vanasaṇḍo, tatrassa rukkho sampannaphalo ca	1382	
PA_atk-s05_15a:138_30	upapannaphalo ca. Na cassu kānici phalāni bhūmiyaṃ patitāni. Atha puriso āgaccheyya	1383	
PA_atk-s05_15a:138_31	phalatthiko phalagavesī phalapariyesanaṃ caramāno. So taṃ vanasaṇḍaṃ ajjhogāhetvā	1383	
PA_atk-s05_15a:138_32	taṃ rukkhaṃ passeyya sampannaphalañca upapannaphalañca. Tassa evamassa ‘ayaṃ kho	1383	
PA_atk-s05_15a:138_33	rukkho sampannaphalo ca upapannaphalo ca, natthi ca kānici phalāni bhūmiyaṃ patitāni,	1383	
PA_atk-s05_15a:138_34	jānāmi kho panāhaṃ rukkhaṃ āropituṃ. Yaṃnūnāhaṃ imaṃ rukkhaṃ ārohitvā yāvadatthañca	1383	
PA_atk-s05_15a:138_35	khādeyyaṃ, ucchaṅgañca pūreyya’nti? So taṃ rukkhaṃ ārohitvā yāvadatthañca khādeyya,	1383	
PA_atk-s05_15a:138_36	ucchaṅgañca pūreyya. Atha dutiyo puriso āgaccheyya phalatthiko phalagavesī phalapariyesanaṃ	1383	
PA_atk-s05_15a:138_37	caramāno tiṇhaṃ kuṭhāriṃ ādāya. So taṃ vanasaṇḍaṃ ajjhogāhetvā taṃ rukkhaṃ passeyya	1383	
PA_atk-s05_15a:138_38	sampannaphalañca upapannaphalañca. Tassa evamassa ‘ayaṃ kho rukkho sampannaphalo	1383	
PA_atk-s05_15a:138_39	ca upapannaphalo ca, natthi ca kānici phalāni bhūmiyaṃ patitāni, na kho panāhaṃ jānāmi	1383	
PA_atk-s05_15a:138_40	rukkhaṃ ārohituṃ. Yaṃnūnāhaṃ imaṃ rukkhaṃ mūlato chetvā yāvadatthañca khādeyyaṃ,	1384	
PA_atk-s05_15a:138_41	ucchaṅgañca pūreyya’nti. So taṃ rukkhaṃ mūlatova chindeyya. Taṃ kiṃ maññasi, gahapati,	1384	
PA_atk-s05_15a:138_42	amuko so puriso paṭhamaṃ rukkhaṃ ārūḷho, sace so na khippameva oroheyya, tassa so	1384	
PA_atk-s05_15a:138_43	rukkho papatanto hatthaṃ vā bhañjeyya pādaṃ vā bhañjeyya aññataraṃ vā aññataraṃ vā	1384	
PA_atk-s05_15a:138_44	aṅgapaccaṅgaṃ bhañjeyya, so tatonidānaṃ maraṇaṃ vā nigaccheyya, maraṇamattaṃ vā dukkha”nti?	1384	
PA_atk-s05_15a:138_45	“Evaṃ, bhante”. “Evameva kho, gahapati, ariyasāvako iti paṭisañcikkhati ‘rukkhaphalūpamā	1384	
PA_atk-s05_15a:138_46	kāmā vuttā bhagavatā bahudukkhā bahupāyāsā, ādīnavo ettha bhiyyo’ti. Evametaṃ yathābhūtaṃ	1384	
PA_atk-s05_15a:138_47	sammappaññāya disvā yāyaṃ upekkhā nānattā nānattasitā, taṃ abhinivajjetvā yāyaṃ upekkhā	1384	
PA_atk-s05_15a:138_48	ekattā ekattasitā. Yattha sabbaso lokāmisūpādānā aparisesā nirujjhanti. Tamevūpekkhaṃ bhāvetī”ti.	1384	
PA_atk-s05_15a:139	Evaṃ aṭṭhikaṅkalādikaaggikkhandhūpamapariyosānato vipassanaṃ dassetvā idāni upacārasamādhiṃ dassento “buddhānussatiṃ bhāvento”tiādimāha.	13	
PA_atk-s05_15a:140_0	Tattha punappunaṃ uppajjanato sati eva anussati. Pavattitabbaṭṭhānamhiyeva ca pavattattā	140	
PA_atk-s05_15a:140_1	saddhāpabbajitassa kulaputtassa anurūpā satītipi anussati. Buddhaṃ ārabbha uppannā	140	
PA_atk-s05_15a:140_2	anussati buddhānussati. Arahatādibuddhaguṇārammaṇāya satiyā etaṃ adhivacanaṃ, taṃ	140	
PA_atk-s05_15a:140_3	buddhānussatiṃ. Bhāventoti vaḍḍhento byūhento. Dhammaṃ ārabbha uppannā anussati dhammānussati,	140	
PA_atk-s05_15a:140_4	svākkhātatādidhammaguṇārammaṇāya satiyā etaṃ adhivacanaṃ. Saṅghaṃ ārabbha uppannā	140	
PA_atk-s05_15a:140_5	anussati saṅghānussati, suppaṭipannatādisaṅghaguṇārammaṇāya satiyā etaṃ adhivacanaṃ.	140	
PA_atk-s05_15a:140_6	Sīlaṃ ārabbha uppannā anussati sīlānussati, attano akhaṇḍatādisīlaguṇārammaṇāya satiyā	140	
PA_atk-s05_15a:140_7	etaṃ adhivacanaṃ. Cāgaṃ ārabbha uppannā anussati cāgānussati, attano muttacāgatādicāgaguṇārammaṇāya	140	
PA_atk-s05_15a:140_8	satiyā etaṃ adhivacanaṃ. Devatā ārabbha uppannā anussati devatānussati, devatā sakkhiṭṭhāne	140	
PA_atk-s05_15a:140_9	ṭhapetvā attano saddhādiguṇārammaṇāya satiyā etaṃ adhivacanaṃ. Ānāpāne ārabbha uppannā	140	
PA_atk-s05_15a:140_10	sati ānāpānassati, ānāpānanimittārammaṇāya satiyā etaṃ adhivacanaṃ. Maraṇaṃ ārabbha	1401	
PA_atk-s05_15a:140_11	uppannā sati maraṇassati, ekabhavapariyāpannajīvitindriyupacchedasaṅkhātamaraṇārammaṇāya	1401	
PA_atk-s05_15a:140_12	satiyā etaṃ adhivacanaṃ.	1401	
PA_atk-s05_15a:141_0	Kucchitānaṃ kesādīnaṃ paṭikkūlānaṃ āyattā ākarattā kāyoti saṅkhaṃ gate sarīre gatā	141	
PA_atk-s05_15a:141_1	pavattā sati kāyagatāsati, tādisaṃ vā kāyaṃ gatā sati “kāyagatasatī”ti vattabbe rassaṃ	141	
PA_atk-s05_15a:141_2	akatvā “kāyagatāsatī”ti vuttaṃ. Kesādikesu kāyakoṭṭhāsesu paṭikkūlanimittārammaṇāya	141	
PA_atk-s05_15a:141_3	satiyā etaṃ adhivacanaṃ. Upasamaṃ ārabbha uppannā anussati. Upasamānussati, sabbadukkhūpasamārammaṇāya	141	
PA_atk-s05_15a:141_4	satiyā etaṃ adhivacanaṃ.	141	
PA_atk-s05_15a:142_0	Vitakkavicārapītisukhacittekaggatāsampayuttaṃ paṭhamajjhānaṃ bhāvento. Pītisukhacittekaggatāsampayuttaṃ	142	
PA_atk-s05_15a:142_1	dutiyajjhānaṃ bhāvento. Sukhacittekaggatāsampayuttaṃ tatiyajjhānaṃ bhāvento. Upekkhācittekaggatāsampayuttaṃ	142	
PA_atk-s05_15a:142_2	catutthajjhānaṃ bhāvento…pe… nevasaññānāsaññāyatanaṃ bhāventopi kāme parivajjetīti.	142	
PA_atk-s05_15a:143_0	Vikkhambhanappahānaṃ dassetvā idāni samucchedena kāmānaṃ pahānaṃ dassetuṃ “sotāpattimaggaṃ	143	
PA_atk-s05_15a:143_1	bhāventopī”tiādimāha. Tattha maggasotassa āpajjanaṃ sotāpatti, sotāpattiyā maggo	143	
PA_atk-s05_15a:143_2	sotāpattimaggo. Apāyagamanīye kāmeti yehi apāyaṃ gacchanti, te apāyagamanīye kāme	143	
PA_atk-s05_15a:143_3	samucchedato sotāpattimaggaṃ bhāvento parivajjeti. Paṭisandhivasena sakiṃyeva imaṃ	143	
PA_atk-s05_15a:143_4	lokaṃ āgacchatīti sakadāgāmī, tassa maggo sakadāgāmimaggo. Taṃ maggaṃ bhāvento. Oḷāriketi	143	
PA_atk-s05_15a:143_5	pariḷāhappatte. Paṭisandhivaseneva kāmabhavaṃ nāgacchatīti anāgāmī, tassa maggo anāgāmimaggo.	143	
PA_atk-s05_15a:143_6	Taṃ maggaṃ bhāvento. Anusahagateti sukhumabhāvappatte. Kilesehi ārakattā, kilesārīnaṃ	143	
PA_atk-s05_15a:143_7	hatattā, saṃsāracakkassa arānaṃ hatattā, pāpakaraṇe rahābhāvā, paccayādīnaṃ arahattā	143	
PA_atk-s05_15a:143_8	ca arahaṃ, arahato bhāvo arahattaṃ. Kiṃ taṃ? Arahattaphalaṃ. Arahattassa maggo arahattamaggo.	143	
PA_atk-s05_15a:143_9	Taṃ arahattamaggaṃ bhāvento. Sabbena sabbanti sabbenākārena sabbaṃ. Sabbathā sabbanti	143	
PA_atk-s05_15a:143_10	sabbappakārena sabbaṃ. Asesaṃ nissesanti niravasesaṃ gandhamattampi aṭṭhapetvā. Atha	1431	
PA_atk-s05_15a:143_11	vā sabbena sabbaṃ mūlavasena. Sabbathā sabbaṃ ākāranippadesavasena. Asesaṃ nissesaṃ	1431	
PA_atk-s05_15a:143_12	bhāvanānippadesavasena. Tathā purimena duccaritābhāvena. Dutiyena pariyuṭṭhānābhāvena.	1431	
PA_atk-s05_15a:143_13	Tatiyena anusayābhāvena evameke vaṇṇayanti.	1431	
PA_atk-s05_15a:144_0	Sappo vuccati ahīti yo koci saranto gacchati. Kenaṭṭhenāti kena atthena. Saṃsappanto	144	
PA_atk-s05_15a:144_1	gacchatīti yasmā sammā saṃsaranto gacchatīti sappo. Bhujantoti vaṅkavaṅko hutvā.	144	
PA_atk-s05_15a:144_2	Pannasiroti nipannasīso hutvā. Sirena supatīti sīsaṃ bhogantare katvā supanabhāvena	144	
PA_atk-s05_15a:144_3	sirasā supatīti sarīsapo. Bile sayatīti bilāsayo. “Bilasayo”tipi pāḷi, taṃ sundaraṃ.	144	
PA_atk-s05_15a:144_4	Guhāyaṃ setīti guhāsayo. Dāṭhā tassa āvudhoti tassa sappassa duve dāṭhā paharaṇasatthasaṅkhāto	144	
PA_atk-s05_15a:144_5	āvudho. Visaṃ tassa ghoranti tassa sappassa byāpakasaṅkhātaṃ visaṃ dāruṇaṃ kakkhaḷaṃ.	144	
PA_atk-s05_15a:144_6	Jivhā tassa duvidhāti tassa sappassa dvedhā jivhā. Dvīhi jivhāhi rasaṃ sāyatīti duvidhāhi	144	
PA_atk-s05_15a:144_7	jivhāhi rasaṃ jānāti assādaṃ vindati sādiyatīti. Jīvituṃ kāmayatīti jīvitukāmo. Amarituṃ	144	
PA_atk-s05_15a:144_8	kāmayatīti amaritukāmo. Sukhaṃ kāmayatīti sukhakāmo. Dukkhappaṭikkūloti dukkhaṃ anicchamāno.	144	
PA_atk-s05_15a:144_9	Pādenāti attano pādena. Sappasiranti sappassa sīsaṃ. Vajjeyyāti dūrato vajjeyya.	144	
PA_atk-s05_15a:144_10	Vivajjeyyāti tassa pamāṇena. Parivajjeyyāti samantato. Abhinivajjeyyāti catutthappamāṇena.	1441	
PA_atk-s05_15a:144_11	Atha vā purimena sīsato. Dutiyatatiyena dvīhi passehi. Catutthena pacchato. “Kāme	1441	
PA_atk-s05_15a:144_12	pana appattassa pariyesanamūladukkhavatthubhāvena vajjeyya. Pattassa ārakkhamūladukkhavatthubhāvena	1441	
PA_atk-s05_15a:144_13	vivajjeyya. Aññāṇapariḷāhadukkhavatthubhāvena parivajjeyya. Vināsamukhe piyavippayogadukkhavatthubhāvena	1441	
PA_atk-s05_15a:144_14	abhinivajjeyyā”ti evameke vaṇṇayanti.	1441	
PA_atk-s05_15a:145_0	Rañjanavasena rāgo. Balavarañjanaṭṭhena sārāgo. Visaye sattānaṃ anu anu nayanato	145	
PA_atk-s05_15a:145_1	anunayo. Anurujjhatīti anurodho, kāmetīti attho. Yattha katthaci bhave sattā etāya	145	
PA_atk-s05_15a:145_2	nandantīti nandī, sayaṃ vā nandatīti nandī. Nandī ca sā rañjanaṭṭhena rāgo cāti nandirāgo.	145	
PA_atk-s05_15a:145_3	Tattha ekasmiṃ ārammaṇe sakiṃ uppannā taṇhā nandī, punappunaṃ uppajjamānā nandirāgoti	145	
PA_atk-s05_15a:145_4	vuccati. Cittassa sārāgoti yo heṭṭhā “balavarañjanaṭṭhena sārāgo”ti vutto, so na	145	
PA_atk-s05_15a:145_5	sattassa, cittasseva sārāgoti attho.	145	
PA_atk-s05_15a:146_0	Icchanti etāya ārammaṇānīti icchā. Bahalakilesabhāvena mucchanti etāya pāṇinoti mucchā.	146	
PA_atk-s05_15a:146_1	Gilitvā pariniṭṭhapetvā gahaṇavasena ajjhosānaṃ. Iminā sattā gijjhanti gedhaṃ āpajjantīti	146	
PA_atk-s05_15a:146_2	gedho. Bahalaṭṭhena vā gedho. “Gedhaṃ vā pana pavanasaṇḍa”nti hi bahalaṭṭheneva vuttaṃ.	146	
PA_atk-s05_15a:146_3	Anantarapadaṃ upasaggavasena vaḍḍhitaṃ, sabbatobhāgena vā gedhoti paligedho. Sajjanti	146	
PA_atk-s05_15a:146_4	etenāti saṅgo. Lagganaṭṭhena vā saṅgo. Osīdanaṭṭhena paṅko. Ākaḍḍhanavasena ejā.	146	
PA_atk-s05_15a:146_5	“Ejā imaṃ purisaṃ parikaḍḍhati tassa tasseva bhavassa abhinibbattiyā”ti hi vuttaṃ.	146	
PA_atk-s05_15a:146_6	Vañcanaṭṭhena māyā. Vaṭṭasmiṃ sattānaṃ jananaṭṭhena janikā. “Taṇhā janeti purisaṃ,	146	
PA_atk-s05_15a:146_7	cittamassa vidhāvatī”ti hi vuttaṃ. Vaṭṭasmiṃ satte dukkhena saṃyojayamānā janetīti	146	
PA_atk-s05_15a:146_8	sañjananī. Ghaṭanaṭṭhena sibbinī. Ayañhi vaṭṭasmiṃ satte cutipaṭisandhivasena sibbati	146	
PA_atk-s05_15a:146_9	ghaṭeti tunnakāro viya pilotikāya pilotikaṃ, tasmā “ghaṭanaṭṭhena sibbinī”ti vuttā.	146	
PA_atk-s05_15a:146_10	Anekappakāraṃ visayajālaṃ taṇhāvipphanditanivesasaṅkhātaṃ vā jālamassā atthīti jālinī.	1461	
PA_atk-s05_15a:147_0	Ākaḍḍhanaṭṭhena sīghasotā saritā viyāti saritā. Allaṭṭhena vā saritā. Vuttañhetaṃ	147	
PA_atk-s05_15a:147_1	“saritāni sinehitāni ca somanassāni bhavanti jantuno”ti. Allāni ceva siniddhāni cāti	147	
PA_atk-s05_15a:147_2	ayañhettha attho. Anayabyasanāpādanaṭṭhena kummānubandhasuttakaṃ viyāti suttaṃ. Vuttañhetaṃ	147	
PA_atk-s05_15a:147_3	“suttanti kho, bhikkhave, nandirāgassetaṃ adhivacana”nti. Rūpādīsu vitthataṭṭhena	147	
PA_atk-s05_15a:147_4	visatā. Tassa tassa paṭilābhatthāya satte āyūhāpetīti āyūhinī. Ukkaṇṭhituṃ apadānato	147	
PA_atk-s05_15a:147_5	sahāyaṭṭhena dutiyā. Ayañhi sattānaṃ vaṭṭasmiṃ ukkaṇṭhituṃ na deti, gatagataṭṭhāne	147	
PA_atk-s05_15a:147_6	piyasahāyo viya abhiramāpeti. Teneva vuttaṃ –	147	
PA_atk-s05_15a:148	“Taṇhādutiyo puriso, dīghamaddhānasaṃsaraṃ;	14	
PA_atk-s05_15a:149	Itthabhāvaññathābhāvaṃ, saṃsāraṃ nātivattatī”ti. ;	14	
PA_atk-s05_15a:150_0	Paṇidhānakavasena paṇidhi. Bhavanettīti bhavarajju. Etāya hi sattā rajjuyā gīvāyaṃ	150	
PA_atk-s05_15a:150_1	baddhā goṇā viya icchiticchitaṭṭhānaṃ niyyanti. Taṃ taṃ ārammaṇaṃ vanati bhajati	150	
PA_atk-s05_15a:150_2	allīyatīti vanaṃ, vanati yācatīti vā vanaṃ. Vanathoti byañjanena padaṃ vaḍḍhitaṃ.	150	
PA_atk-s05_15a:150_3	Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti vanaṃ. Balavataṇhāyetaṃ	150	
PA_atk-s05_15a:150_4	nāmaṃ. Gahanataraṭṭhena pana tato balavatarā vanatho nāma. Tena vuttaṃ –	150	
PA_atk-s05_15a:151	“Vanaṃ chindatha mā rukkhaṃ, vanato jāyate bhayaṃ;	15	
PA_atk-s05_15a:152	Chetvā vanañca vanathañca, nibbanā hotha bhikkhavo”ti. ;	15	
PA_atk-s05_15a:153_0	Santhavanavasena santhavo, saṃsaggoti attho. So duvidho – taṇhāsanthavo mittasanthavo	153	
PA_atk-s05_15a:153_1	ca. Tesu idha taṇhāsanthavo adhippeto. Sinehavasena sneho. Ālayakaraṇavasena kampamānā	153	
PA_atk-s05_15a:153_2	apekkhatīti apekkhā. Vuttampi cetaṃ “imāni te deva caturāsīti nagarasahassāni kusāvatīrājadhānippamukhāni,	153	
PA_atk-s05_15a:153_3	ettha deva chandaṃ janehi jīvite apekkhaṃ karohī”ti. Ālayaṃ karohīti ayañhettha attho.	153	
PA_atk-s05_15a:153_4	Pāṭiyekke pāṭiyekke ārammaṇe bandhatīti paṭibandhu, ñātakaṭṭhena vā pāṭiyekko bandhūtipi	153	
PA_atk-s05_15a:153_5	paṭibandhu. Niccasannissitaṭṭhenapi sattānaṃ taṇhāsamo bandhu nāma natthi. Ārammaṇānaṃ	153	
PA_atk-s05_15a:153_6	asanato āsā. Ajjhottharaṇato ceva tittiṃ anugantvāva paribhuñjanato cāti attho. Āsīsanavasena	153	
PA_atk-s05_15a:153_7	āsīsanā. Āsīsitassa bhāvo āsīsitattaṃ.	153	
PA_atk-s05_15a:154_0	Idāni tassā pavattiṭṭhānaṃ dassetuṃ “rūpāsā”tiādi vuttaṃ. Tattha āsīsanavasena āsāti	154	
PA_atk-s05_15a:154_1	āsāya atthaṃ gahetvā rūpe āsā rūpāsā. Evaṃ navapi padāni veditabbāni. Ettha ca purimāni	154	
PA_atk-s05_15a:154_2	pañca pañcakāmaguṇavasena vuttāni, parikkhāralobhavasena chaṭṭhaṃ. Taṃ visesato pabbajitānaṃ,	154	
PA_atk-s05_15a:154_3	tato parāni tīṇi atittiyavatthuvasena gahaṭṭhānaṃ. Na hi tesaṃ dhanaputtajīvitehi	154	
PA_atk-s05_15a:154_4	aññaṃ piyataraṃ atthi. “Idaṃ mayhaṃ, idaṃ mayha”nti vā “asukena me idaṃ dinnaṃ, idaṃ	154	
PA_atk-s05_15a:154_5	dinna”nti vā evaṃ satte jappāpetīti jappā. Parato dve padāni upasaggena vaḍḍhitāni,	154	
PA_atk-s05_15a:154_6	tato paraṃ aññenākārena vibhajituṃ āraddhattā puna “jappā”ti vuttaṃ. Jappanākāro	154	
PA_atk-s05_15a:154_7	jappanā. Jappitassa bhāvo jappitattaṃ. Punappunaṃ visaye lumpati ākaḍḍhatīti lolupo,	154	
PA_atk-s05_15a:154_8	lolupassa bhāvo loluppaṃ. Loluppanākāro loluppāyanā. Loluppasamaṅgino bhāvo loluppāyitattaṃ.	154	
PA_atk-s05_15a:155_0	Pucchañjikatāti yāya taṇhāya lābhaṭṭhānesu pucchaṃ cālayamānā sunakhā viya kampamānā	155	
PA_atk-s05_15a:155_1	vicaranti, taṃ tassā kampanataṇhāya nāmaṃ. Sādhu manāpamanāpe visaye kāmetīti sādhukāmo,	155	
PA_atk-s05_15a:155_2	tassa bhāvo sādhukamyatā. Mātāmātucchātiādike ayuttaṭṭhāne rāgoti adhammarāgo. Yuttaṭṭhānepi	155	
PA_atk-s05_15a:155_3	balavā hutvā uppanno lobho visamalobho. “Rāgo visama”ntiādivacanato vā yuttaṭṭhāne	155	
PA_atk-s05_15a:155_4	vā ayuttaṭṭhāne vā uppanno chandarāgo adhammaṭṭhena adhammarāgo. Visamaṭṭhena visamalobhoti	155	
PA_atk-s05_15a:155_5	veditabbo. Ārammaṇānaṃ nikāmanavasena nikanti. Nikāmanākāro nikāmanā. Patthayanavasena	155	
PA_atk-s05_15a:155_6	patthanā. Pihāyanavasena pihanā. Suṭṭhu patthanā sampatthanā. Pañcasu kāmaguṇesu	155	
PA_atk-s05_15a:155_7	taṇhā kāmataṇhā. Rūpārūpabhavesu taṇhā bhavataṇhā. Ucchedasaṅkhāte vibhave taṇhā	155	
PA_atk-s05_15a:155_8	vibhavataṇhā. Suddhe rūpabhavasmiṃyeva taṇhā rūpataṇhā. Arūpabhave taṇhā arūpataṇhā.	155	
PA_atk-s05_15a:155_9	Ucchedadiṭṭhisahagato rāgo, nirodhe taṇhā nirodhataṇhā. Rūpe taṇhā rūpataṇhā. Sadde	155	
PA_atk-s05_15a:155_10	taṇhā saddataṇhā. Gandhataṇhādīsupi eseva nayo. Oghādayo vuttatthāva.	1551	
PA_atk-s05_15a:156_0	Kusaladhamme āvaratīti āvaraṇaṃ. Chādanavasena chadanaṃ. Satte vaṭṭasmiṃ bandhatīti	156	
PA_atk-s05_15a:156_1	bandhanaṃ. Cittaṃ upahantvā kilissati saṃkiliṭṭhaṃ karotīti upakkileso. Thāmagataṭṭhena	156	
PA_atk-s05_15a:156_2	anu anu setīti anusayo. Uppajjamānaṃ cittaṃ pariyuṭṭhātīti pariyuṭṭhānaṃ, uppajjituṃ	156	
PA_atk-s05_15a:156_3	apadānena kusalavāraṃ gaṇhātīti attho. “Corā magge pariyuṭṭhiṃsu, dhuttā magge pariyuṭṭhiṃsū”tiādīsu	156	
PA_atk-s05_15a:156_4	hi maggaṃ gaṇhiṃsūti attho. Evamidhāpi gahaṇaṭṭhena pariyuṭṭhānaṃ veditabbaṃ. Paliveṭhanaṭṭhena	156	
PA_atk-s05_15a:156_5	latā viyāti latā. “Latā uppajja tiṭṭhatī”ti āgataṭṭhānepi ayaṃ taṇhā latāti vuttā.	156	
PA_atk-s05_15a:156_6	Vividhāni vatthūni icchatīti vevicchaṃ. Vaṭṭadukkhassa mūlanti dukkhamūlaṃ. Tasseva	156	
PA_atk-s05_15a:156_7	dukkhassa nidānanti dukkhanidānaṃ. Taṃ dukkhaṃ ito pabhavatīti dukkhappabhavo. Bandhanaṭṭhena	156	
PA_atk-s05_15a:156_8	pāso viyāti pāso, mārassa pāso mārapāso. Duruggilanaṭṭhena baḷisaṃ viyāti baḷisaṃ,	156	
PA_atk-s05_15a:156_9	mārassa baḷisaṃ mārabaḷisaṃ. Taṇhābhibhūtā mārassa visayaṃ nātikkamanti, tesaṃ upari	156	
PA_atk-s05_15a:156_10	māro vasaṃ vattetīti iminā pariyāyena mārassa visayoti māravisayo. Sandanaṭṭhena	1561	
PA_atk-s05_15a:156_11	taṇhāva nadī taṇhānadī. Ajjhottharaṇaṭṭhena taṇhāva jālaṃ taṇhājālaṃ. Yathā sunakhā	1561	
PA_atk-s05_15a:156_12	gaddūlabaddhā yadicchakaṃ niyyanti, evaṃ taṇhābaddhā sattāti daḷhabandhanaṭṭhena	1561	
PA_atk-s05_15a:156_13	gaddūlaṃ viyāti gaddūlaṃ, taṇhāva gaddūlaṃ taṇhāgaddūlaṃ. Duppūraṇaṭṭhena taṇhāva	1561	
PA_atk-s05_15a:156_14	samuddo taṇhāsamuddo. Abhijjhāyanaṭṭhena abhijjhā. Lubbhanti etena, sayaṃ vā lubbhati,	1561	
PA_atk-s05_15a:156_15	lubbhanamattameva vā tanti lobho. Sampayuttakānaṃ akusalānaṃ patiṭṭhaṭṭhena mūlaṃ.	1561	
PA_atk-s05_15a:157_0	Visattikātīti visattikā iti. Kenaṭṭhenāti kena sabhāvena. Visatāti vitthaṭā rūpādīsu.	157	
PA_atk-s05_15a:157_1	Visālāti vipulā. Visaṭāti tebhūmakabyāpakavasena visaṭā. Purimavacanameva takārassa	157	
PA_atk-s05_15a:157_2	ṭakāraṃ katvā byañjanavibhāgaṃ katvā vuttaṃ. Visakkatīti parisappati sahati vā. Ratto	157	
PA_atk-s05_15a:157_3	hi rāgavatthunā pādena tāḷiyamānopi sahati. Osakkanaṃ vipphandanaṃ vā “visakkana”ntipi	157	
PA_atk-s05_15a:157_4	vadanti. “Kusalākusalānaṃ patī”ti keci vaṇṇayanti. Visaṃharatīti tathā tathā kāmesu	157	
PA_atk-s05_15a:157_5	ānisaṃsaṃ passantī vividhehi ākārehi nekkhammābhimukhappavattito cittaṃ saṃharati	157	
PA_atk-s05_15a:157_6	saṅkhipati, visaṃ vā dukkhaṃ, taṃ harati, vahatīti attho. Visaṃvādikāti aniccādiṃ	157	
PA_atk-s05_15a:157_7	niccādito gaṇhantī visaṃvādikā hoti. Dukkhanibbattakassa kammassa hetubhāvato visamūlā,	157	
PA_atk-s05_15a:157_8	visaṃ vā dukkhadukkhādibhūtā vedanā mūlaṃ etissāti visamūlā. Dukkhasamudayattā visaṃ	157	
PA_atk-s05_15a:157_9	phalaṃ etissāti visaphalā. Yāya taṇhāya rūpādikassa dukkhasseva paribhogo hoti, na	157	
PA_atk-s05_15a:157_10	amatassāti sā “visaparibhogā”ti vuttā. Sabbattha niruttivasena padasiddhi veditabbā.	1571	
PA_atk-s05_15a:158_0	Tassā visayaṃ dassetukāmo “visālā vā pana sā taṇhā rūpe”tiādimāha. Tattha visālā	158	
PA_atk-s05_15a:158_1	vā panāti mahantī eva taṇhāyanaṭṭhena taṇhā, rūpādayo pañca pañcakāmaguṇikarāgavasena	158	
PA_atk-s05_15a:158_2	vuttā. Kule gaṇetiādīni ekādasa padāni loluppādavasena vuttāni. Kāmadhātuttiko kammavaṭṭavasena	158	
PA_atk-s05_15a:158_3	vibhatto, kāmabhavattiko vipākavaṭṭavasena vibhatto, saññābhavattiko saññāvasena	158	
PA_atk-s05_15a:158_4	vibhatto, ekavokārabhavattiko khandhavasena vibhatto. Atītattiko kālavasena, diṭṭhacatukko	158	
PA_atk-s05_15a:158_5	ārammaṇavasena, apāyattiko okāsavasena, khandhattiko nissattanijjīvavasena vibhattoti	158	
PA_atk-s05_15a:158_6	ñātabbaṃ. Tatrāyaṃ saṅkhepena atthadīpanā vibhāvanā ca –	158	
PA_atk-s05_15a:159_0	“Tattha katamā kāmadhātu? Heṭṭhato avīcinirayaṃ pariyantaṃ karitvā uparito paranimmitavasavattideve	159	
PA_atk-s05_15a:159_1	antokaritvā yaṃ etasmiṃ antare etthāvacarā ettha pariyāpannā khandhadhātuāyatanā	159	
PA_atk-s05_15a:159_2	rūpaṃ vedanā saññā saṅkhārā viññāṇaṃ, ayaṃ vuccati kāmadhātu”.	159	
PA_atk-s05_15a:160_0	“Tattha katamā rūpadhātu? Heṭṭhato brahmalokaṃ pariyantaṃ karitvā uparito akaniṭṭhe	160	
PA_atk-s05_15a:160_1	deve antokaritvā yaṃ etasmiṃ antare etthāvacarā ettha pariyāpannā samāpannassa vā	160	
PA_atk-s05_15a:160_2	upapannassa vā diṭṭhadhammasukhavihārissa vā cittacetasikā dhammā, ayaṃ vuccati rūpadhātu”.	160	
PA_atk-s05_15a:161_0	“Tattha katamā arūpadhātu? Heṭṭhato ākāsānañcāyatanupage deve pariyantaṃ karitvā	161	
PA_atk-s05_15a:161_1	uparito nevasaññānāsaññāyatanupage deve antokaritvā yaṃ etasmiṃ antare etthāvacarā	161	
PA_atk-s05_15a:161_2	ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā	161	
PA_atk-s05_15a:161_3	dhammā, ayaṃ vuccati arūpadhātū”ti. Aṭṭhakathāyaṃ pana “kāmadhātūti kāmabhavo, pañcakkhandhā	161	
PA_atk-s05_15a:161_4	labbhanti. Rūpadhātūti rūpabhavo, pañcakkhandhā labbhanti. Arūpadhātūti arūpabhavo,	161	
PA_atk-s05_15a:161_5	cattāro khandhā labbhantī”ti vuttaṃ.	161	
PA_atk-s05_15a:162_0	Atha vā kāmarāgasaṅkhātena kāmena yuttā dhātu kāmadhātu, kāmasaṅkhātā vā dhātu kāmadhātu.	162	
PA_atk-s05_15a:162_1	Kāmaṃ pahāya rūpena yuttā dhātu rūpadhātu, rūpasaṅkhātā vā dhātu rūpadhātu. Kāmañca	162	
PA_atk-s05_15a:162_2	rūpañca pahāya arūpena yuttā dhātu arūpadhātu, arūpasaṅkhātā vā dhātu arūpadhātu.	162	
PA_atk-s05_15a:162_3	Tā eva dhātuyo puna bhavapariyāyena vuttā. Bhavantīti hi bhavāti vuccanti. Saññāya	162	
PA_atk-s05_15a:162_4	yutto bhavo, saññāvataṃ vā bhavo, saññā vā ettha bhave atthīti saññābhavo. So kāmabhavo	162	
PA_atk-s05_15a:162_5	ca asaññābhavamutto rūpabhavo ca nevasaññānāsaññābhavamutto arūpabhavo ca hoti.	162	
PA_atk-s05_15a:163_0	Na saññābhavo asaññābhavo, so rūpabhavekadeso. Oḷārikattābhāvato nevasaññā, sukhumattena	163	
PA_atk-s05_15a:163_1	sabbhāvato nāsaññāti nevasaññānāsaññā, tāya yutto bhavo nevasaññānāsaññābhavo. Atha	163	
PA_atk-s05_15a:163_2	vā oḷārikāya saññāya abhāvā sukhumāya ca bhāvā nevasaññānāsaññā asmiṃ bhaveti nevasaññānāsaññābhavo,	163	
PA_atk-s05_15a:163_3	so arūpabhavekadeso. Ekena rūpakkhandhena vokiṇṇo bhavo, eko vā vokāro, assa bhavassāti	163	
PA_atk-s05_15a:163_4	ekavokārabhavo, so asaññābhavova. Catūhi arūpakkhandhehi vokiṇṇo bhavo, cattāro vā	163	
PA_atk-s05_15a:163_5	vokārā assa bhavassāti catuvokārabhavo, so arūpabhavo eva. Pañcahi khandhehi vokiṇṇo	163	
PA_atk-s05_15a:163_6	bhavo, pañca vā vokārā assa bhavassāti pañcavokārabhavo, so kāmabhavo ca rūpabhavekadeso	163	
PA_atk-s05_15a:163_7	ca hoti. Atītattiko heṭṭhā vuttanayova. Diṭṭhanti catusamuṭṭhānikaṃ rūpārammaṇaṃ.	163	
PA_atk-s05_15a:163_8	Sutanti dvisamuṭṭhānikaṃ saddārammaṇaṃ. Mutanti phusitvā gahetabbāni catusamuṭṭhānikāni	163	
PA_atk-s05_15a:163_9	gandharasaphoṭṭhabbārammaṇāni. Viññātabbaṃ nāma manasā jānitabbaṃ dhammārammaṇaṃ.	163	
PA_atk-s05_15a:163_10	Tesu diṭṭhasutamutaviññātabbesu dhammesu. Visaṭā vitthatāti mahantā patthaṭā.	1631	
PA_atk-s05_15a:164_0	Apāyaloketi vaḍḍhisaṅkhātassa ayassa abhāvena apāyo, tasmiṃ apāyaloke. Khandhaloketi	164	
PA_atk-s05_15a:164_1	rāsaṭṭhena rūpādayo pañcakkhandhā eva loko. Dhātuloketi suññataṭṭhena cakkhudhātuādayo	164	
PA_atk-s05_15a:164_2	aṭṭhārasa dhātuyo eva loko. Āyatanaloketi āyatanādīhi kāraṇehi dvādasāyatanāni eva	164	
PA_atk-s05_15a:164_3	loko. Sabbepi lujjanapalujjanaṭṭhena loko, vuttappakāre loke visaṭā vitthaṭāti visattikā.	164	
PA_atk-s05_15a:164_4	Satoti saratīti sato, puggalena sati vuttā.	164	
PA_atk-s05_15a:165_0	Tattha saraṇalakkhaṇā sati. Saranti tāya, sayaṃ vā sarati, saraṇamattameva vā esāti	165	
PA_atk-s05_15a:165_1	sati. Sā panesā apilāpanalakkhaṇā, asammosanarasā, ārakkhapaccupaṭṭhānā, visayābhimukhabhāvapaccupaṭṭhānā	165	
PA_atk-s05_15a:165_2	vā, thirasaññāpadaṭṭhānā, kāyādisatipaṭṭhānapadaṭṭhānā vā. Ārammaṇe daḷhapatiṭṭhitattā	165	
PA_atk-s05_15a:165_3	pana esikā viya, cakkhudvārādīnaṃ rakkhaṇato dovāriko viya ca daṭṭhabbā.	165	
PA_atk-s05_15a:166_0	Tassā pavattiṭṭhānaṃ dassento “kāye kāyānupassanāsatipaṭṭhānaṃ bhāvento sato”tiādinā	166	
PA_atk-s05_15a:166_1	nayena catubbidhaṃ satipaṭṭhānamāha. Tattha kāyeti rūpakāye. Rūpakāyo hi idha aṅgapaccaṅgānaṃ	166	
PA_atk-s05_15a:166_2	kesādīnañca dhammānaṃ samūhaṭṭhena hatthikāyarathakāyādayo viya “kāyo”ti adhippeto.	166	
PA_atk-s05_15a:166_3	Yathā ca samūhaṭṭhena, evaṃ kucchitānaṃ āyaṭṭhena. Kucchitānañhi paramajegucchānaṃ	166	
PA_atk-s05_15a:166_4	so āyotipi kāyo. Āyoti uppattideso. Tatrāyaṃ vacanattho – āyanti tatoti āyo. Ke āyantīti?	166	
PA_atk-s05_15a:166_5	Kucchitā kesādayo. Iti kucchitānaṃ kesādīnaṃ āyoti kāyo.	166	
PA_atk-s05_15a:167_0	Kāyānupassanāti kāyassa anupassanā, kāyaṃ vā anupassanā, “kāye”ti ca vatvāpi puna	167	
PA_atk-s05_15a:167_1	“kāyānupassanā”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.	167	
PA_atk-s05_15a:168_0	Tena na kāye vedanānupassanā cittadhammānupassanā vā, atha kho kāyānupassanāyevāti	168	
PA_atk-s05_15a:168_1	kāyasaṅkhāte vatthusmiṃ kāyānupassanākārasseva dassanena asammissato vavatthānaṃ	168	
PA_atk-s05_15a:168_2	dassitaṃ hoti, tathā na kāye aṅgapaccaṅgavinimuttaekadhammānupassanā, nāpi kesalomādivinimuttaitthipurisānupassanā.	168	
PA_atk-s05_15a:168_3	Yopi cettha kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttaekadhammānupassanā,	168	
PA_atk-s05_15a:168_4	atha kho rathasambhārānupassakassa viya aṅgapaccaṅgasamūhānupassanā, nagarāvayavānupassakassa	168	
PA_atk-s05_15a:168_5	viya kesalomādisamūhānupassanā, kadalikkhandhapattavaṭṭivinibhujanakassa viya rittamuṭṭhiviniveṭhakassa	168	
PA_atk-s05_15a:168_6	viya ca bhūtupādāyasamūhānupassanāyevāti samūhavaseneva kāyasaṅkhātassa vatthuno	168	
PA_atk-s05_15a:168_7	nānappakārato dassentena ghanavinibbhogo dassito hoti. Na hettha yathāvuttasamūhavinimutto	168	
PA_atk-s05_15a:168_8	kāyo vā itthī vā puriso vā añño vā koci dhammo dissati, yathāvuttadhammasamūhamatteyeva	168	
PA_atk-s05_15a:168_9	pana tathā tathā sattā micchābhinivesaṃ karonti. Tenāhu porāṇā –	168	
PA_atk-s05_15a:169	“Yaṃ passati na taṃ diṭṭhaṃ, yaṃ diṭṭhaṃ taṃ na passati;	16	
PA_atk-s05_15a:170	Apassaṃ bajjhate mūḷho, bajjhamāno na muccatī”ti. ;	17	
PA_atk-s05_15a:171_0	Ghanavinibbhogādidassanatthanti vuttaṃ. Ādisaddena cettha ayampi attho veditabbo.	171	
PA_atk-s05_15a:171_1	Ayañhi etasmiṃ kāye kāyānupassanāyeva, na aññadhammānupassanā. Yathā anudakabhūtāyapi	171	
PA_atk-s05_15a:171_2	marīciyā udakānupassanā hoti, na evaṃ aniccadukkhānattāsubhabhūteyeva imasmiṃ kāye	171	
PA_atk-s05_15a:171_3	niccasukhattasubhabhāvānupassanā, atha kho kāyānupassanā aniccadukkhānattāsubhākārasamūhānupassanāyevāti vuttaṃ hoti.	171	
PA_atk-s05_15a:172_0	Atha vā yvāyaṃ mahāsatipaṭṭhāne “idha, bhikkhave, bhikkhu araññagato vā…pe… so satova	172	
PA_atk-s05_15a:172_1	assasatī”tiādinā nayena assāsapassāsādicuṇṇikajātaaṭṭhikapariyosāno kāyo vutto, yo	172	
PA_atk-s05_15a:172_2	ca paṭisambhidāyaṃ satipaṭṭhānakathāyaṃ “idhekacco pathavīkāyaṃ aniccato anupassati.	172	
PA_atk-s05_15a:172_3	Āpokāyaṃ. Tejokāyaṃ. Vāyokāyaṃ. Kesakāyaṃ. Lomakāyaṃ. Chavikāyaṃ. Cammakāyaṃ. Maṃsakāyaṃ.	172	
PA_atk-s05_15a:172_4	Ruhirakāyaṃ. Nhārukāyaṃ. Aṭṭhikāyaṃ. Aṭṭhimiñjakāya”nti kāyo vutto, tassa sabbassa	172	
PA_atk-s05_15a:172_5	imasmiṃyeva kāye anupassanato kāye kāyānupassanāti evampi attho daṭṭhabbo.	172	
PA_atk-s05_15a:173_0	Atha vā kāye “aha”nti vā “mama”nti vā evaṃ gahetabbassa yassa kassaci anupassanato	173	
PA_atk-s05_15a:173_1	tassa tasseva pana kesalomādikassa nānādhammasamūhassa anupassanato kāye kesādisamūhasaṅkhātakāyānupassanāti	173	
PA_atk-s05_15a:173_2	evamattho daṭṭhabbo. Api ca “imasmiṃ kāye aniccato anupassati, no niccato”tiādinā	173	
PA_atk-s05_15a:173_3	anukkamena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa	173	
PA_atk-s05_15a:173_4	kāyassa anupassanatopi kāye kāyānupassanāti evampi attho daṭṭhabbo. Ayaṃ pana catusatipaṭṭhānasādhāraṇo attho.	173	
PA_atk-s05_15a:174_0	Satipaṭṭhānanti tayo satipaṭṭhānā satigocaropi, tidhā paṭipannesu sāvakesu satthuno	174	
PA_atk-s05_15a:174_1	paṭighānunayavītivattatāpi, satipi. “Catunnaṃ, bhikkhave, satipaṭṭhānānaṃ samudayañca	174	
PA_atk-s05_15a:174_2	atthaṅgamañca desissāmi, taṃ suṇātha sādhukaṃ manasi karotha…pe… ko ca, bhikkhave,	174	
PA_atk-s05_15a:174_3	kāyassa samudayo? Āhārasamudayā kāyasamudayo”tiādīsu hi satigocaro “satipaṭṭhāna”nti	174	
PA_atk-s05_15a:174_4	vuccati. Tathā “kāyo upaṭṭhānaṃ, no sati, sati upaṭṭhānañceva sati cā”tiādīsupi.	174	
PA_atk-s05_15a:174_5	Tassattho – patiṭṭhāti asminti paṭṭhānaṃ. Kā patiṭṭhāti? Sati. Satiyā paṭṭhānaṃ satipaṭṭhānaṃ,	174	
PA_atk-s05_15a:174_6	padhānaṭṭhānanti vā paṭṭhānaṃ, satiyā paṭṭhānaṃ satipaṭṭhānaṃ, hatthiṭṭhānaassaṭṭhānādīni viya.	174	
PA_atk-s05_15a:175_0	“Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī”ti	175	
PA_atk-s05_15a:175_1	ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti	175	
PA_atk-s05_15a:175_2	vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabboti?	175	
PA_atk-s05_15a:175_3	Satiyā, satiyā paṭṭhānaṃ satipaṭṭhānanti. “Cattāro satipaṭṭhānā bhāvitā bahulīkatā	175	
PA_atk-s05_15a:175_4	satta bojjhaṅge paripūrentī”tiādīsu pana satiyeva “satipaṭṭhāna”nti vuccati. Tassattho	175	
PA_atk-s05_15a:175_5	– patiṭṭhātīti paṭṭhānaṃ, upaṭṭhāti okkantitvā pakkhanditvā pavattatīti attho. Satiyeva	175	
PA_atk-s05_15a:175_6	paṭṭhānanti satipaṭṭhānaṃ. Atha vā saraṇaṭṭhena sati, upaṭṭhānaṭṭhena paṭṭhānaṃ.	175	
PA_atk-s05_15a:175_7	Iti sati ca sā paṭṭhānañcātipi satipaṭṭhānaṃ. Idamidha adhippetaṃ. Taṃ satipaṭṭhānaṃ.	175	
PA_atk-s05_15a:175_8	Bhāventoti vaḍḍhento. Ettha ca yaṃ tidhā paṭipannesu sāvakesu satthuno paṭighānunayavītivattatā	175	
PA_atk-s05_15a:175_9	“satipaṭṭhāna”nti vuttaṃ, taṃ iminā suttena gahetabbaṃ. Vuttañhetaṃ bhagavatā –	175	
PA_atk-s05_15a:176_0	“Tayo satipaṭṭhānā yadariyo sevati, yadariyo sevamāno satthā gaṇamanusāsitumarahatī”ti	176	
PA_atk-s05_15a:176_1	iti kho panetaṃ vuttaṃ, kiñcetaṃ paṭicca vuttaṃ. Idha, bhikkhave, satthā sāvakānaṃ	176	
PA_atk-s05_15a:176_2	dhammaṃ deseti anukampako hitesī anukampaṃ upādāya “idaṃ vo hitāya idaṃ vo sukhāyā”ti.	176	
PA_atk-s05_15a:176_3	Tassa sāvakā na sussūsanti, na sotaṃ odahanti, na aññā cittaṃ upaṭṭhapenti, vokkamma	176	
PA_atk-s05_15a:176_4	ca satthu sāsanā vattanti. Tatra, bhikkhave, tathāgato na ceva anattamano hoti, na	176	
PA_atk-s05_15a:176_5	ca anattamanataṃ paṭisaṃvedeti, anavassuto ca viharati sato sampajāno. Idaṃ, bhikkhave,	176	
PA_atk-s05_15a:176_6	paṭhamaṃ satipaṭṭhānaṃ. Yadariyo…pe… marahati.	176	
PA_atk-s05_15a:177_0	“Puna caparaṃ, bhikkhave, satthā…pe… idaṃ vo sukhāyāti. Tassa ekacce sāvakā na sussūsanti…pe…	177	
PA_atk-s05_15a:177_1	vattanti. Ekacce sāvakā sussūsanti…pe… na ca vokkamma satthu sāsanā vattanti. Tatra,	177	
PA_atk-s05_15a:177_2	bhikkhave, tathāgato na ceva anattamano hoti, na ca anattamanataṃ paṭisaṃvedeti,	177	
PA_atk-s05_15a:177_3	na ca attamano hoti, na ca attamanataṃ paṭisaṃvedeti. Anattamanatā ca attamanatā	177	
PA_atk-s05_15a:177_4	ca tadubhayaṃ abhinivajjetvā upekkhako viharati sato sampajāno. Idaṃ vuccati, bhikkhave, dutiyaṃ…pe….	177	
PA_atk-s05_15a:178_0	“Puna caparaṃ…pe… idaṃ vo sukhāyāti. Tassa sāvakā sussūsanti…pe… vattanti. Tatra,	178	
PA_atk-s05_15a:178_1	bhikkhave, tathāgato attamano ceva hoti, attamanatañca paṭisaṃvedeti, anavassuto	178	
PA_atk-s05_15a:178_2	ca viharati sato sampajāno. Idaṃ vuccati, bhikkhave, tatiya”nti.	178	
PA_atk-s05_15a:179	Evaṃ paṭighānunayehi anavassutatā niccaṃ upaṭṭhitasatitāya tadubhayaṃ vītivattatā “satipaṭṭhāna”nti vuttā. Buddhānameva kira niccaṃ upaṭṭhitasatitā hoti, na paccekabuddhādīnanti.	17	
PA_atk-s05_15a:180_0	Vedanāsu vedanānupassanātiādīsu vedanādīnaṃ puna vacane payojanaṃ kāyānupassanāyaṃ	180	
PA_atk-s05_15a:180_1	vuttanayeneva yathāyogaṃ yojetvā veditabbaṃ. Ayampi sādhāraṇattho. Sukhādīsu anekappabhedāsu	180	
PA_atk-s05_15a:180_2	vedanāsu visuṃ visuṃ aniccādito ekekavedanānupassanā. Sarāgādike soḷasappabhede citte	180	
PA_atk-s05_15a:180_3	visuṃ visuṃ aniccādito ekekacittānupassanā. Kāyavedanācittāni ṭhapetvā sesatebhūmakadhammesu	180	
PA_atk-s05_15a:180_4	visuṃ visuṃ aniccādito ekekadhammānupassanā satipaṭṭhānasuttante vuttanayena nīvaraṇādidhammānupassanāti.	180	
PA_atk-s05_15a:180_5	Ettha ca kāyeti ekavacanaṃ, sarīrassa ekattā. Citteti ekavacanaṃ, cittassa sabhāvabhedābhāvato	180	
PA_atk-s05_15a:180_6	jātiggahaṇena katanti veditabbaṃ. Yathā ca vedanādayo anupassitabbā, tathānupassanto	180	
PA_atk-s05_15a:180_7	vedanāsu vedanānupassanā, citte cittānupassanā, dhammesu dhammānupassanāti veditabbā.	180	
PA_atk-s05_15a:180_8	Kathaṃ vedanā anupassitabbā? Sukhā tāva vedanā dukkhato, dukkhā vedanā sallato, adukkhamasukhā	180	
PA_atk-s05_15a:180_9	aniccato anupassitabbā. Yathāha –	180	
PA_atk-s05_15a:181	“Yo sukhaṃ dukkhato adda, dukkhamaddakkhi sallato;	18	
PA_atk-s05_15a:182	Adukkhamasukhaṃ santaṃ, addakkhi naṃ aniccato;	18	
PA_atk-s05_15a:183	Sa ve sammaddaso bhikkhu, parijānāti vedanā”ti. ;	18	
PA_atk-s05_15a:184_0	Sabbā eva cetā dukkhatopi anupassitabbā. Vuttañhetaṃ “yaṃ kiñci vedayitaṃ, taṃ dukkhasminti	184	
PA_atk-s05_15a:184_1	vadāmī”ti. Sukhadukkhatopi ca anupassitabbā. Yathāha “sukhā vedanā ṭhitisukhā, vipariṇāmadukkhā.	184	
PA_atk-s05_15a:184_2	Dukkhā vedanā ṭhitidukkhā, vipariṇāmasukhā. Adukkhamasukhā vedanā ñāṇasukhā, aññāṇadukkhā”ti.	184	
PA_atk-s05_15a:184_3	Api ca aniccādisattavipassanāvasenāpi anupassitabbā. Cittadhammesupi cittaṃ tāva	184	
PA_atk-s05_15a:184_4	ārammaṇādhipatisahajātabhūmikammavipākakiriyādinānattabhedānaṃ aniccādisattānupassanānaṃ	184	
PA_atk-s05_15a:184_5	sarāgādisoḷasabhedānañca vasena anupassitabbaṃ. Dhammā salakkhaṇasāmaññalakkhaṇānaṃ	184	
PA_atk-s05_15a:184_6	suññatadhammassa aniccādisattānupassanānaṃ santāsantādīnañca vasena anupassitabbā.	184	
PA_atk-s05_15a:185_0	Ime cattāro satipaṭṭhānā pubbabhāge nānācittesu labbhanti. Aññeneva hi cittena kāyaṃ	185	
PA_atk-s05_15a:185_1	pariggaṇhāti, aññena vedanaṃ, aññena cittaṃ, aññena dhamme pariggaṇhāti, lokuttaramaggakkhaṇe	185	
PA_atk-s05_15a:185_2	pana ekacitteyeva labbhantīti. Ādito hi kāyaṃ pariggaṇhitvā āgatassa vipassanāsampayuttā	185	
PA_atk-s05_15a:185_3	sati kāyānupassanā nāma, tāya satiyā samannāgato puggalo kāyānupassī nāma. Vipassanaṃ	185	
PA_atk-s05_15a:185_4	ussukkāpetvā ariyamaggaṃ pattassa maggakkhaṇe maggasampayuttā sati kāyānupassanā	185	
PA_atk-s05_15a:185_5	nāma, tāya satiyā samannāgato puggalo kāyānupassī nāma.	185	
PA_atk-s05_15a:186_0	Vedanaṃ pariggaṇhitvā cittaṃ pariggaṇhitvā dhamme pariggaṇhitvā āgatassa vipassanāsampayuttā	186	
PA_atk-s05_15a:186_1	sati dhammānupassanā nāma, tāya satiyā samannāgato puggalo dhammānupassī nāma. Vipassanaṃ	186	
PA_atk-s05_15a:186_2	ussukkāpetvā ariyamaggaṃ pattassa maggakkhaṇe maggasampayuttā sati dhammānupassanā	186	
PA_atk-s05_15a:186_3	nāma, tāya satiyā samannāgato puggalo dhammānupassī nāma, evaṃ tāva desanā puggale	186	
PA_atk-s05_15a:186_4	tiṭṭhati, kāye pana “subha”nti vipallāsappahānā kāyapariggāhikā sati maggena samijjhatīti	186	
PA_atk-s05_15a:186_5	kāyānupassanā nāma. Vedanāya “sukha”nti vipallāsappahānā vedanāpariggāhikā sati maggena	186	
PA_atk-s05_15a:186_6	samijjhatīti vedanānupassanā nāma. Citte “nicca”nti vipallāsappahānā cittapariggāhikā	186	
PA_atk-s05_15a:186_7	sati maggena samijjhatīti cittānupassanā nāma. Dhammesu “attā”ti vipallāsappahānā	186	
PA_atk-s05_15a:186_8	dhammapariggāhikā sati maggena samijjhatīti dhammānupassanā nāma. Iti ekāva maggasampayuttā	186	
PA_atk-s05_15a:186_9	sati catukiccasādhakaṭṭhena cattāri nāmāni labhati. Tena vuttaṃ “lokuttaramaggakkhaṇe	186	
PA_atk-s05_15a:186_10	pana ekacitteyeva labbhantī”ti.	1861	
PA_atk-s05_15a:187_0	Puna upakāravasena ca aparihīnavasena ca guṇavasena ca apare tayo catukkā vuttā.	187	
PA_atk-s05_15a:187_1	Tattha asatiparivajjanāyāti na sati asati, sati ettha natthīti vā asati, muṭṭhassatiyā	187	
PA_atk-s05_15a:187_2	etaṃ adhivacanaṃ. Parivajjanāyāti samantato vajjanena. Bhattanikkhittakākasadise	187	
PA_atk-s05_15a:187_3	hi muṭṭhasatipuggale parivajjanena upaṭṭhitasatipuggalasevanena ṭhānanisajjādīsu	187	
PA_atk-s05_15a:187_4	satisamuṭṭhāpanatthaṃ ninnapoṇapabbhāracittatāya ca sati uppajjati. Satikaraṇīyānaṃ	187	
PA_atk-s05_15a:187_5	dhammānanti satiyā kātabbānaṃ dhammānaṃ. Katattāti katabhāvena. Catunnaṃ maggānaṃ	187	
PA_atk-s05_15a:187_6	katattā, bhāvitattāti attho. Satiparibandhānaṃ dhammānaṃ hatattāti kāmacchandādīnaṃ	187	
PA_atk-s05_15a:187_7	nāsitabhāvena. Satinimittānaṃ dhammānaṃ asammuṭṭhattāti satiyā kāraṇānaṃ kāyādiārammaṇānaṃ anaṭṭhabhāvena.	187	
PA_atk-s05_15a:188_0	Satiyā samannāgatattāti satiyā sammā āgatattā aparihīnattā ca. Vasitattāti vasibhāvappattena.	188	
PA_atk-s05_15a:188_1	Pāguññatāyāti paguṇabhāvena. Apaccorohaṇatāyāti anivattanabhāvena apaccosakkanabhāvena.	188	
PA_atk-s05_15a:189_0	Sattattāti sabhāvena vijjamānattā. Santattāti nibbutasabhāvattā. Samitattāti kilesānaṃ	189	
PA_atk-s05_15a:189_1	vūpasamitabhāvattā. Santadhammasamannāgatattāti sappurisadhammehi aparihīnattā. Buddhānussatiādayo	189	
PA_atk-s05_15a:189_2	heṭṭhā vuttanayā eva. Saraṇakavasena sati, idaṃ satiyā sabhāvapadaṃ. Punappunaṃ saraṇato	189	
PA_atk-s05_15a:189_3	anussaraṇavasena anussati. Abhimukhaṃ gantvā viya saraṇato paṭisaraṇavasena paṭissati.	189	
PA_atk-s05_15a:189_4	Upasaggavasena vā vaḍḍhitamattameva. Saraṇākāro saraṇatā. Yasmā pana saraṇatāti tiṇṇaṃ	189	
PA_atk-s05_15a:189_5	saraṇānampi nāmaṃ, tasmā taṃ paṭisedhetuṃ puna satiggahaṇaṃ kataṃ. Satisaṅkhātā saraṇatāti	189	
PA_atk-s05_15a:189_6	ayañhettha attho. Sutapariyattassa dhāraṇabhāvato dhāraṇatā. Anupavisanasaṅkhātena	189	
PA_atk-s05_15a:189_7	ogāhanaṭṭhena apilāpanabhāvo apilāpanatā. Yathā hi udake lābukaṭāhādīni palavanti,	189	
PA_atk-s05_15a:189_8	na anupavisanti, na tathā ārammaṇe sati. Ārammaṇañhi esā anupavisati, tasmā “apilāpanatā”ti	189	
PA_atk-s05_15a:189_9	vuttā. Cirakatacirabhāsitānaṃ na sammussanabhāvato asammussanatā. Upaṭṭhānalakkhaṇe	189	
PA_atk-s05_15a:189_10	jotanalakkhaṇe ca indaṭṭhaṃ kāretīti indriyaṃ, satisaṅkhātaṃ indriyaṃ satindriyaṃ.	1891	
PA_atk-s05_15a:189_11	Pamāde na kampatīti satibalaṃ. Yāthāvasati niyyānasati kusalasatīti sammāsati. Bujjhanakassa	1891	
PA_atk-s05_15a:189_12	aṅgoti bojjhaṅgo, pasaṭṭho sundaro vā bojjhaṅgo sambojjhaṅgo, satiyeva sambojjhaṅgo satisambojjhaṅgo.	1891	
PA_atk-s05_15a:190_0	Ekāyanamaggoti ekamaggo, ayaṃ maggo na dvedhāpathabhūtoti evamattho daṭṭhabbo. Atha	190	
PA_atk-s05_15a:190_1	vā ekena ayitabboti ekāyano. Ekenāti gaṇasaṅgaṇikaṃ pahāya vūpakaṭṭhena pavivittacittena.	190	
PA_atk-s05_15a:190_2	Ayitabbo paṭipajjitabbo, ayanti vā etenāti ayano, saṃsārato nibbānaṃ gacchatīti attho.	190	
PA_atk-s05_15a:190_3	Ekassa ayano ekāyano. Ekassāti seṭṭhassa. Sabbasattānaṃ seṭṭhova bhagavā, tasmā “bhagavato”ti	190	
PA_atk-s05_15a:190_4	vuttaṃ hoti. Kiñcāpi hi tena aññepi ayanti, evaṃ santepi bhagavatova so ayano tena	190	
PA_atk-s05_15a:190_5	uppāditattā. Yathāha “so hi brāhmaṇa bhagavā anuppannassa maggassa uppādetā”tiādi.	190	
PA_atk-s05_15a:190_6	Ayatīti vā ayano, gacchati pavattatīti attho. Ekasmiṃ ayano ekāyano. Imasmiṃyeva	190	
PA_atk-s05_15a:190_7	dhammavinaye pavattati, na aññatthāti vuttaṃ hoti. Yathāha “imasmiṃ kho, subhadda,	190	
PA_atk-s05_15a:190_8	dhammavinaye ariyo aṭṭhaṅgiko maggo upalabbhatī”ti. Desanābhedoyeva heso, atthato	190	
PA_atk-s05_15a:190_9	pana ekova. Api ca ekaṃ ayatīti ekāyano. Pubbabhāge nānāmukhabhāvanānayena pavattopi	190	
PA_atk-s05_15a:190_10	aparabhāge ekaṃ nibbānameva gacchatīti vuttaṃ hoti. Yathāha brahmā sahampati –	1901	
PA_atk-s05_15a:191	“Ekāyanaṃ jātikhayantadassī, maggaṃ pajānāti hitānukampī;	19	
PA_atk-s05_15a:192	Etena maggena tariṃsu pubbe, tarissanti ye ca taranti ogha”nti. ;	19	
PA_atk-s05_15a:193_0	Maggoti kenaṭṭhena maggo? Nibbānaṃ gamanaṭṭhena, nibbānatthikehi magganīyaṭṭhena	193	
PA_atk-s05_15a:193_1	ca. Upetoti āsannaṃ gato. Samupetoti tato āsannataraṃ gato. Ubhayenapi satiyā aparihīnoti	193	
PA_atk-s05_15a:193_2	attho. Upagatoti upagantvā ṭhito. Samupagatoti sampayutto hutvā ṭhito. “Upāgato samupāgato”tipi	193	
PA_atk-s05_15a:193_3	pāḷi. Ubhayenāpi satisamīpaṃ āgatoti attho. Upapannoti aviyogāpanno. Samupapannoti	193	
PA_atk-s05_15a:193_4	paripuṇṇo. Samannāgatoti avikalo vijjamāno. “Upeto samupetoti dvīhi padehi pavattaṃ	193	
PA_atk-s05_15a:193_5	kathitaṃ. Upagato samupagatoti dvīhi padehi paṭivedho. Upapanno samupapanno samannāgatoti	193	
PA_atk-s05_15a:193_6	tīhi padehi paṭilābho kathito”ti evameke vaṇṇayanti.	193	
PA_atk-s05_15a:194_0	Loke vā sā visattikāti yā esā anekappakārena vuttā visattikā, sā khandhaloke eva,	194	
PA_atk-s05_15a:194_1	na aññatra khandhehi pavattatīti attho. Loke vā taṃ visattikanti khandhaloke eva	194	
PA_atk-s05_15a:194_2	pavattaṃ etaṃ visattikasaṅkhātaṃ taṇhaṃ. Tarati kāme parivajjento. Uttarati kilese	194	
PA_atk-s05_15a:194_3	pajahanto. Patarati tesaṃ patiṭṭhāhetuṃ chindanto. Samatikkamati saṃsāraṃ atikkamanto.	194	
PA_atk-s05_15a:194_4	Vītivattati paṭisandhiabhabbuppattikaṃ karonto. Atha vā tarati uttarati kāyānupassanena.	194	
PA_atk-s05_15a:194_5	Patarati vedanānupassanena. Samatikkamati cittānupassanena. Atha vā tarati sīlena.	194	
PA_atk-s05_15a:194_6	Uttarati samādhinā. Patarati vipassanāya. Samatikkamati maggena. Vītivattati phalenāti	194	
PA_atk-s05_15a:194_7	evamādinā yojetabbaṃ.	194	
PA_atk-s05_15a:195_0	4. Catutthagāthāya ayaṃ saṅkhepattho – yo ekaṃ sālikhettādikhettaṃ vā gharavatthādivatthuṃ	195	
PA_atk-s05_15a:195_1	vā kahāpaṇasaṅkhātaṃ hiraññaṃ vā goassādibhedaṃ gavāssaṃ vā antojātādidāse vā bhatakādikammakare	195	
PA_atk-s05_15a:195_2	vā itthisaññitā thiyo vā ñātibandhavādibandhū vā aññe vā manāpiyarūpādike puthukāme	195	
PA_atk-s05_15a:195_3	anugijjhatīti. Sālikkhettanti yattha sāliyo viruhanti. Vīhikkhettādīsupi eseva nayo.	195	
PA_atk-s05_15a:195_4	Vīhīti avasesavīhayo. Modayatīti muggo. Gharavatthunti gharapatiṭṭhāpanatthaṃ katākatabhūmibhāgo.	195	
PA_atk-s05_15a:195_5	Koṭṭhakavatthādīsupi eseva nayo. Koṭṭhakoti dvārakoṭṭhādi. Pureti gharassa purato.	195	
PA_atk-s05_15a:195_6	Pacchāti gharassa pacchato. Ettha ārāmenti cittaṃ tosentīti ārāmo, pupphenapi phalenapi	195	
PA_atk-s05_15a:195_7	chāyāyapi dakenapi ramantīti attho.	195	
PA_atk-s05_15a:196_0	Pasukādayoti eḷakādayo. Antojātakoti antogharadāsiyā kucchimhi jāto. Dhanakkītakoti	196	
PA_atk-s05_15a:196_1	dhanena kīṇitvā parivattetvā gahito. Sāmaṃ vāti sayaṃ vā. Dāsabyanti dāsassa bhāvo	196	
PA_atk-s05_15a:196_2	dāsabyaṃ, taṃ dāsabyaṃ. Upetīti upagacchati. Akāmako vāti attano aruciyā vā karamarānīto.	196	
PA_atk-s05_15a:197_0	Te cattāro punapi dassetuṃ “āmāya dāsāpi bhavanti heke”ti āha. Āmāya dāsāti antojātadāsā.	197	
PA_atk-s05_15a:197_1	“Yattha dāso āmajāto ṭhito thullāni gacchatī”ti etthāpi eteva vuttā. Dhanena kītāti	197	
PA_atk-s05_15a:197_2	dhanadāsā. Sāmañca eketi sayaṃ dāsā. Bhayāpaṇunnāti akāmadāsā. Bhayena paṇunnā khipitā.	197	
PA_atk-s05_15a:198	Bhatakāti bhatiyā jīvanakā. Kasikammādikammaṃ karontīti kammakarā. Upajīvinoti sammantanādinā upagantvā nissayaṃ katvā jīvantīti upajīvino.	19	
PA_atk-s05_15a:199_0	Itthīti thiyati etissaṃ gabbhoti itthī. Pariggahoti sahāyī sassāmikā. Mātāpitibandhavāpi	199	
PA_atk-s05_15a:199_1	ñātibandhu. Sagotto gottabandhu. Ekācariyakule vā ekajātimantaṃ vā uggahitamanto	199	
PA_atk-s05_15a:199_2	mantabandhu. Dhanusippādisaddhiṃ uggahitako sippabandhu. “Mittabandhavātipi bandhū”ti	199	
PA_atk-s05_15a:199_3	katthaci potthake pāṭho dissati.	199	
PA_atk-s05_15a:200_0	Gijjhatīti kilesakāmena pattheti. Anugijjhatīti anu anu gijjhati punappunaṃ pattheti.	200	
PA_atk-s05_15a:200_1	Paligijjhatīti samantato pattheti. Palibajjhatīti visesena pattheti. “Oḷārikattena	200	
PA_atk-s05_15a:200_2	nimittaggāhavasena gijjhati, anugijjhati, anubyañjanaggāhavasena paligijjhati, palibajjhatī”ti evameke vaṇṇayanti.	200	
PA_atk-s05_15a:201_0	5. Pañcamagāthāyaṃ ayaṃ saṅkhepattho – taṃ puggalaṃ abalakhyā kilesā balīyanti sahanti	201	
PA_atk-s05_15a:201_1	maddanti. Saddhābalādivirahena vā abalaṃ taṃ puggalaṃ abalā kilesā balīyanti, abalattā	201	
PA_atk-s05_15a:201_2	balīyantīti attho. Atha vā taṃ kāmagiddhaṃ kāmarattaṃ kāmapariyesantañca sīhādayo	201	
PA_atk-s05_15a:201_3	ca pākaṭaparissayā, kāyaduccaritādayo ca apākaṭaparissayā maddanti. Tato apākaṭaparissayehi	201	
PA_atk-s05_15a:201_4	abhibhūtaṃ taṃ puggalaṃ jātiādidukkhaṃ bhinnaṃ nāvaṃ udakaṃ viya anveti.	201	
PA_atk-s05_15a:202_0	Abalāti natthi etesaṃ balanti abalā, balavirahitā. Dubbalāti mandapayogābalena kattabbakiccavirahitā.	202	
PA_atk-s05_15a:202_1	Appabalāti appaṃ parittaṃ etesaṃ balanti appabalā, yujjhituṃ asamatthā. Appathāmakāti	202	
PA_atk-s05_15a:202_2	appo paritto thāmo etesaṃ vāyāmo ussāhoti appathāmakā. Hīnā nihīnā payogahīnena.	202	
PA_atk-s05_15a:202_3	Omakā thāmahīnena. Lāmakā paccayahīnena. Chatukkā ajjhāsayahīnena. Parittā pattihīnena.	202	
PA_atk-s05_15a:202_4	Sahantīti maddanti ghaṭṭanaṃ uppādenti. Parisahantīti sabbato maddanti. Abhibhavanti	202	
PA_atk-s05_15a:202_5	aparāparaṃ uppattivasena. Ajjhottharanti punappunaṃ uppattivasena. Pariyādiyanti	202	
PA_atk-s05_15a:202_6	sussosetvā ṭhānena. Maddanti kusaluppattinivāraṇena.	202	
PA_atk-s05_15a:203_0	Saddhābalanti saddahanti etāya, sayaṃ vā saddahati, saddahanamattameva vā esāti saddhā.	203	
PA_atk-s05_15a:203_1	Sā saddahanalakkhaṇā, okappanalakkhaṇā vā, sampasādanarasā udakappasādakamaṇi viya.	203	
PA_atk-s05_15a:203_2	Pakkhandanarasā vā oghuttaraṇo viya. Akālusiyapaccupaṭṭhānā, adhimuttipaccupaṭṭhānā	203	
PA_atk-s05_15a:203_3	vā. Saddheyyavatthupadaṭṭhānā, sotāpattiyaṅgapadaṭṭhānā vā. Sā hatthavittabījāni	203	
PA_atk-s05_15a:203_4	viya daṭṭhabbā. Asaddhiye na kampatīti saddhābalaṃ. Vīriyabalanti vīrassa bhāvo vīriyaṃ,	203	
PA_atk-s05_15a:203_5	vīrānaṃ vā kammaṃ vīriyaṃ, vidhinā vā nayena upāyena īrayitabbaṃ pavattayitabbanti	203	
PA_atk-s05_15a:203_6	vīriyaṃ. Taṃ panetaṃ upatthambhanalakkhaṇañca paggahaṇalakkhaṇañca vīriyaṃ, sahajātānaṃ	203	
PA_atk-s05_15a:203_7	upatthambhanarasaṃ, asaṃsīdanabhāvapaccupaṭṭhānaṃ, “saṃviggo yoniso padahatī”ti vacanato	203	
PA_atk-s05_15a:203_8	saṃvegapadaṭṭhānaṃ, vīriyārambhavatthupadaṭṭhānaṃ vā. Sammā āraddhaṃ sabbasampattīnaṃ	203	
PA_atk-s05_15a:203_9	mūlanti daṭṭhabbaṃ. Kosajje na kampatīti vīriyabalaṃ. Satiyā lakkhaṇādīni vuttāneva.	203	
PA_atk-s05_15a:204_0	Muṭṭhassacce na kampatīti satibalaṃ. Sahajātāni sammā ādhīyati ṭhapetīti samādhi.	204	
PA_atk-s05_15a:204_1	So pāmokkhalakkhaṇo avikkhepalakkhaṇo vā, sahajātānaṃ dhammānaṃ ārammaṇe sampiṇḍanaraso	204	
PA_atk-s05_15a:204_2	nhāniyacuṇṇānaṃ udakaṃ viya, upasamapaccupaṭṭhāno, ñāṇapaccupaṭṭhāno vā. “Samāhito	204	
PA_atk-s05_15a:204_3	yathābhūtaṃ pajānāti passatī”ti hi vuttaṃ. Visesato sukhapadaṭṭhāno nivāte padīpaccīnaṃ	204	
PA_atk-s05_15a:204_4	ṭhiti viya cetaso ṭhitīti daṭṭhabbo. Uddhacce na kampatīti samādhibalaṃ. Pajānātīti	204	
PA_atk-s05_15a:204_5	paññā. Kiṃ pajānāti? “Idaṃ dukkha”ntiādinā nayena ariyasaccāni. Sā yathāsabhāvapaṭivedhalakkhaṇā,	204	
PA_atk-s05_15a:204_6	akkhalitapaṭivedhalakkhaṇā vā kusalissāsakhittausupaṭivedho viya, visayobhāsanarasā	204	
PA_atk-s05_15a:204_7	padīpo viya, asammohapaccupaṭṭhānā araññagatasudesako viya. Avijjāya na kampatīti	204	
PA_atk-s05_15a:204_8	paññābalaṃ. Hiribalaṃ ottappabalanti ahirike na kampatīti hiribalaṃ. Anottappe na	204	
PA_atk-s05_15a:204_9	kampatīti ottappabalaṃ. Ayaṃ ubhayavasena atthavaṇṇanā hoti. Kāyaduccaritādīhi hirīyatīti	204	
PA_atk-s05_15a:204_10	hirī, lajjāyetaṃ adhivacanaṃ. Tehi eva ottappatīti ottappaṃ, pāpato ubbegassetaṃ adhivacanaṃ.	2041	
PA_atk-s05_15a:205_0	Tesaṃ nānākaraṇadīpanatthaṃ – “samuṭṭhānaṃ adhipati, lajjādilakkhaṇena cā”ti imaṃ	205	
PA_atk-s05_15a:205_1	mātikaṃ ṭhapetvā ayaṃ vitthārakathā vuttā – ajjhattasamuṭṭhānā hirī nāma, bahiddhāsamuṭṭhānaṃ	205	
PA_atk-s05_15a:205_2	ottappaṃ nāma. Attādhipati hirī nāma, lokādhipati ottappaṃ nāma. Lajjāsabhāvasaṇṭhitā	205	
PA_atk-s05_15a:205_3	hirī nāma, bhayasabhāvasaṇṭhitaṃ ottappaṃ nāma. Sappatissavalakkhaṇā hirī nāma, vajjabhīrukabhayadassāvilakkhaṇaṃ ottappaṃ nāma.	205	
PA_atk-s05_15a:206_0	Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti – jātiṃ paccavekkhitvā,	206	
PA_atk-s05_15a:206_1	vayaṃ paccavekkhitvā, sūrabhāvaṃ paccavekkhitvā, bāhusaccaṃ paccavekkhitvā. Kathaṃ?	206	
PA_atk-s05_15a:206_2	“Pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ idaṃ kammaṃ,	206	
PA_atk-s05_15a:206_3	mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā	206	
PA_atk-s05_15a:206_4	pāṇātipātādipāpaṃ akaronto hiriṃ samuṭṭhāpeti. Tathā “pāpakaraṇaṃ nāmetaṃ daharehi	206	
PA_atk-s05_15a:206_5	kattabbaṃ kammaṃ, mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ	206	
PA_atk-s05_15a:206_6	paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā “pāpakammaṃ nāmetaṃ	206	
PA_atk-s05_15a:206_7	dubbalajātikānaṃ kammaṃ, mādisassa sūrabhāvasampannassa idaṃ kammaṃ kātuṃ na yutta”nti	206	
PA_atk-s05_15a:206_8	evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā	206	
PA_atk-s05_15a:206_9	“pāpakammaṃ nāmetaṃ andhabālānaṃ kammaṃ, na paṇḍitānaṃ. Mādisassa paṇḍitassa bahussutassa	206	
PA_atk-s05_15a:206_10	idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpaṃ akaronto	2061	
PA_atk-s05_15a:206_11	hiriṃ samuṭṭhāpeti. Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.	2061	
PA_atk-s05_15a:206_12	Samuṭṭhāpetvā ca pana attano citte hiriṃ pavesetvā pāpakammaṃ na karoti. Evaṃ ajjhattasamuṭṭhānā	2061	
PA_atk-s05_15a:206_13	hirī nāma hoti. Kathaṃ bahiddhāsamuṭṭhānaṃ ottappaṃ nāma? “Sace tvaṃ pāpakammaṃ karissasi,	2061	
PA_atk-s05_15a:206_14	catūsu parisāsu garahappatto bhavissasi –	2061	
PA_atk-s05_15a:207	“Garahissanti taṃ viññū, asuciṃ nāgariko yathā;	20	
PA_atk-s05_15a:208	Vajjito sīlavantehi, kathaṃ bhikkhu karissasī”ti. –	20	
PA_atk-s05_15a:209	Evaṃ paccavekkhanto hi bahiddhāsamuṭṭhitena ottappena pāpakammaṃ na karoti, evaṃ bahiddhāsamuṭṭhānaṃ ottappaṃ nāma hoti.	20	
PA_atk-s05_15a:210_0	Kathaṃ attādhipati hirī nāma? Idhekacco kulaputto attānaṃ adhipatiṃ jeṭṭhakaṃ katvā	210	
PA_atk-s05_15a:210_1	“mādisassa saddhāpabbajitassa bahussutassa dhutaṅgadharassa na yuttaṃ pāpakammaṃ	210	
PA_atk-s05_15a:210_2	kātu”nti pāpaṃ na karoti. Evaṃ attādhipati hirī nāma hoti. Tenāha bhagavā “so attānaṃyeva	210	
PA_atk-s05_15a:210_3	adhipatiṃ karitvā akusalaṃ pajahati, kusalaṃ bhāveti, sāvajjaṃ pajahati, anavajjaṃ	210	
PA_atk-s05_15a:210_4	bhāveti, suddhaṃ attānaṃ pariharatī”ti.	210	
PA_atk-s05_15a:211	Kathaṃ lokādhipati ottappaṃ nāma? Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –	21	
PA_atk-s05_15a:212_0	“Mahā kho panāyaṃ lokasannivāso, mahantasmiṃ kho pana lokasannivāse santi samaṇabrāhmaṇā	212	
PA_atk-s05_15a:212_1	iddhimanto dibbacakkhukā paracittaviduno, te dūratopi passanti, āsannāpi na dissanti,	212	
PA_atk-s05_15a:212_2	cetasāpi cittaṃ jānanti. Tepi maṃ evaṃ jāneyyuṃ ‘passatha bho imaṃ kulaputtaṃ saddhāya	212	
PA_atk-s05_15a:212_3	agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.	212	
PA_atk-s05_15a:212_4	Devatāpi kho santi iddhimantiniyo dibbacakkhukā paracittaviduniyo, tā dūratopi passanti,	212	
PA_atk-s05_15a:212_5	āsannāpi na dissanti, cetasāpi cittaṃ jānanti. Tāpi maṃ evaṃ jāneyyuṃ ‘passatha bho	212	
PA_atk-s05_15a:212_6	imaṃ kulaputtaṃ saddhāya agārasmā anagāriyaṃ pabbajito samāno vokiṇṇo viharati pāpakehi	212	
PA_atk-s05_15a:212_7	akusalehi dhammehī’ti. So iti paṭisañcikkhati ‘āraddhaṃ kho pana me vīriyaṃ bhavissati	212	
PA_atk-s05_15a:212_8	asallīnaṃ, upaṭṭhitā sati asammuṭṭhā, passaddho kāyo asāraddho, samāhitaṃ cittaṃ	212	
PA_atk-s05_15a:212_9	ekagga’nti. So lokaṃyeva adhipatiṃ karitvā akusalaṃ pajahati, kusalaṃ bhāveti, sāvajjaṃ	212	
PA_atk-s05_15a:212_10	pajahati, anavajjaṃ bhāveti, suddhaṃ attānaṃ pariharatī”ti.	2121	
PA_atk-s05_15a:213_0	Evaṃ lokādhipati ottappaṃ nāma hoti. “Lajjāsabhāvasaṇṭhitā hirī, bhayasabhāvasaṇṭhitaṃ	213	
PA_atk-s05_15a:213_1	ottappa”nti ettha pana lajjāti lajjanākāro, tena sabhāvena saṇṭhitā hirī. Bhayanti	213	
PA_atk-s05_15a:213_2	apāyabhayaṃ, tena sabhāvena saṇṭhitaṃ ottappaṃ. Tadubhayampi pāpaparivajjane pākaṭaṃ	213	
PA_atk-s05_15a:213_3	hoti. Ekacco hi yathā nāma eko kulaputto uccārapassāvādīni karonto lajjitabbayuttakaṃ	213	
PA_atk-s05_15a:213_4	ekaṃ disvā lajjanākārappatto bhaveyya hīḷito, evameva ajjhattaṃ lajjīdhammaṃ okkamitvā	213	
PA_atk-s05_15a:213_5	pāpakammaṃ na karoti. Ekacco apāyabhayabhīto hutvā pāpakammaṃ na karoti.	213	
PA_atk-s05_15a:214_0	Tatridaṃ opammaṃ – yathā hi dvīsu ayoguḷesu eko sītalo bhaveyya gūthamakkhito, eko	214	
PA_atk-s05_15a:214_1	uṇho āditto. Tattha paṇḍito sītalaṃ gūthamakkhitattā jigucchanto na gaṇhāti, itaraṃ	214	
PA_atk-s05_15a:214_2	ḍāhabhayena. Tattha sītalassa gūthamakkhanajigucchāya agaṇhanaṃ viya ajjhattaṃ lajjīdhammaṃ	214	
PA_atk-s05_15a:214_3	okkamitvā pāpassa akaraṇaṃ, uṇhassa ḍāhabhayena agaṇhanaṃ viya apāyabhayena pāpassa	214	
PA_atk-s05_15a:214_4	akaraṇaṃ veditabbaṃ.	214	
PA_atk-s05_15a:215_0	“Sappatissavalakkhaṇā hirī, vajjabhīrukabhayadassāvilakkhaṇaṃ ottappa”nti idampi	215	
PA_atk-s05_15a:215_1	dvayaṃ pāpaparivajjane eva pākaṭaṃ hoti. Ekacco hi jātimahattapaccavekkhaṇā satthumahattapaccavekkhaṇā	215	
PA_atk-s05_15a:215_2	dāyajjamahattapaccavekkhaṇā sabrahmacārimahattapaccavekkhaṇāti catūhi kāraṇehi sappatissavalakkhaṇaṃ	215	
PA_atk-s05_15a:215_3	hiriṃ samuṭṭhāpetvā pāpaṃ na karoti. Ekacco attānuvādabhayaṃ parānuvādabhayaṃ daṇḍabhayaṃ	215	
PA_atk-s05_15a:215_4	duggatibhayanti catūhākārehi vajjabhīrukabhāvadassāvilakkhaṇaṃ ottappaṃ samuṭṭhāpetvā	215	
PA_atk-s05_15a:215_5	pāpaṃ na karoti. Tattha jātimahattapaccavekkhaṇādīni ceva attānuvādabhayādīni ca	215	
PA_atk-s05_15a:215_6	vitthāretvā kathetabbāni. Evaṃ vuttaṃ sattavidhaṃ balaṃ yassa puggalassa natthi,	215	
PA_atk-s05_15a:215_7	te kilesā taṃ puggalaṃ sahanti…pe… pariyādiyanti maddantīti.	215	
PA_atk-s05_15a:216_0	Dve parissayāti pākaṭāpākaṭavasena dve eva upaddavā, na ekaṃ, na tīṇi. Te vibhāgato	216	
PA_atk-s05_15a:216_1	dassetuṃ “katame pākaṭaparissayā”tiādimāha. Tattha kokāti kekā. Ayameva vā pāṭho.	216	
PA_atk-s05_15a:216_2	Corāti coriyakammehi yuttā. Māṇavāti sāhasikakammehi yuttā. Katakammāti sandhicchedādikatacorikakammā.	216	
PA_atk-s05_15a:216_3	Akatakammāti taṃ kammaṃ kātuṃ nikkhantā. Ettha assūti bhaveyyunti attho. Cakkhurogoti	216	
PA_atk-s05_15a:216_4	cakkhusmiṃ uppannarogo, rujatīti rogo. Cakkhurogotiādayo vatthuvasena veditabbā.	216	
PA_atk-s05_15a:216_5	Nibbattitapasādānañhi rogo nāma natthi. Kaṇṇarogoti bahikaṇṇarogo. Mukharogoti mukhe	216	
PA_atk-s05_15a:216_6	uppannarogo. Dantarogoti dantasūlaṃ. Kāsoti khayarogo. Sāsoti svāso uggārarogo. Pināsoti	216	
PA_atk-s05_15a:216_7	bahināsikāya rogo. Ḍāhoti abbhantare uppajjanako uṇho. Mucchāti sativissajjanakā.	216	
PA_atk-s05_15a:216_8	Pakkhandikāti lohitapakkhandikā atisāro. Sūlāti āmasūlā kucchivāto. Visūcikāti mahanto	216	
PA_atk-s05_15a:216_9	virecanako. Kilāsoti sabalo. Sosoti sukkhanako sosabyādhi. Apamāroti amanussaggāho	216	
PA_atk-s05_15a:216_10	veriyakkhābādho. Daddūti daddupīḷakā. Kaṇḍūti khuddakapīḷakā. Kacchūti mahākacchu.	2161	
PA_atk-s05_15a:216_11	Rakhasāti nakhehi vilikhitaṭṭhāne rogo. “Nakhasā”tipi pāḷi. Vitacchikāti hatthatalapādatalesu	2161	
PA_atk-s05_15a:216_12	hīraṃ hīraṃ katvā phālento uppajjanakarogo. Lohitapittanti soṇitapittaṃ, rattapittanti	2161	
PA_atk-s05_15a:216_13	vuttaṃ hoti. Madhumehoti sarīrabbhantare ukkaṭṭharogo. Vuttañhetaṃ “api ca madhumeho ābādho ukkaṭṭho”ti.	2161	
PA_atk-s05_15a:217_0	Aṃsāti arisarogo. Pīḷakāti lohitapīḷakā. Bhagaṃ dālayatīti bhagandalā, vaccamaggaṃ	217	
PA_atk-s05_15a:217_1	phāletīti attho. Pittasamuṭṭhānāti pittena samuṭṭhānaṃ uppatti etesanti pittasamuṭṭhānā.	217	
PA_atk-s05_15a:217_2	Te kira dvattiṃsa honti. Semhasamuṭṭhānādīsupi eseva nayo. Sannipātikāti vātapittasemhānaṃ	217	
PA_atk-s05_15a:217_3	sannipātena ekībhāvena uppannā. Ābādhaṭṭhena ābādhā. Utupariṇāmajāti utupariṇāmena.	217	
PA_atk-s05_15a:217_4	Accuṇhāti sītena uppajjanakarogā. Visamaparihārajāti atiṭṭhānanisajjādinā visamaparihārena	217	
PA_atk-s05_15a:217_5	jātā. Opakkamikāti vadhabandhanādinā upakkamena jātā. Kammavipākajāti balavakammavipākasambhūtā.	217	
PA_atk-s05_15a:217_6	Sītaṃ uṇhaṃ…pe… samphassoti ime pākaṭā eva. Iti vāti evaṃ vā. Ime vuccantīti nigamento āha.	217	
PA_atk-s05_15a:218_0	Katame paṭicchannaparissayāti apākaṭā acchāditaupaddavā katameti pucchati. Tattha	218	
PA_atk-s05_15a:218_1	kāyaduccaritanti pāṇātipātaadinnādānamicchācāracetanā veditabbā. Vacīduccaritanti	218	
PA_atk-s05_15a:218_2	musāvādapisuṇavācāpharusavācāsamphappalāpacetanā veditabbā. Manoduccaritanti abhijjhābyāpādamicchādiṭṭhiyo	218	
PA_atk-s05_15a:218_3	veditabbā. Kāye pavattaṃ, kāyato vā pavattaṃ, duṭṭhu caritaṃ, kilesapūtikattā vā	218	
PA_atk-s05_15a:218_4	duṭṭhu caritanti kāyaduccaritaṃ. Vacīmanoduccaritesupi eseva nayo.	218	
PA_atk-s05_15a:219_0	Kāmīyantīti kāmā, pañca kāmaguṇā. Kāmesu chando kāmacchando. Kāmayatīti vā kāmo,	219	
PA_atk-s05_15a:219_1	kāmo eva chando, kāmacchando na kattukamyatāchando, na dhammacchando vā. Kāmataṇhāva	219	
PA_atk-s05_15a:219_2	evaṃnāmikā. Kusaladhamme nīvaratīti nīvaraṇaṃ, kāmacchando eva nīvaraṇaṃ kāmacchandanīvaraṇaṃ.	219	
PA_atk-s05_15a:219_3	Evaṃ sesesupi. Byāpajjati tena cittaṃ pūtibhāvaṃ upagacchati, byāpādayati vā vinayācārarūpasampattihitasukhādīnīti	219	
PA_atk-s05_15a:219_4	vā byāpādo. Thinanatā thinaṃ. Middhanatā middhaṃ, anussāhasaṃhananatā asattivighātatā	219	
PA_atk-s05_15a:219_5	cāti attho. Thinañca middhañca thinamiddhaṃ. Tattha thinaṃ anussāhanalakkhaṇaṃ, vīriyavinodanarasaṃ,	219	
PA_atk-s05_15a:219_6	saṃsīdanapaccupaṭṭhānaṃ. Middhaṃ akammaññatālakkhaṇaṃ, onahanarasaṃ, līnabhāvapaccupaṭṭhānaṃ,	219	
PA_atk-s05_15a:219_7	pacalāyikāniddāpaccupaṭṭhānaṃ vā. Ubhayampi aratitandīvijambhitādīsu ayonisomanasikārapadaṭṭhānanti.	219	
PA_atk-s05_15a:220_0	Uddhatassa bhāvo uddhaccaṃ. Taṃ avūpasamalakkhaṇaṃ vātābhighātacalajalaṃ viya, anavaṭṭhānarasaṃ	220	
PA_atk-s05_15a:220_1	vātābhighātacaladhajapaṭākaṃ viya, bhantattapaccupaṭṭhānaṃ pāsāṇābhighātasamuddhatabhasmaṃ	220	
PA_atk-s05_15a:220_2	viya, cetaso avūpasamo ayonisomanasikārapadaṭṭhānaṃ. Cittavikkhepoti daṭṭhabbaṃ.	220	
PA_atk-s05_15a:220_3	Kucchitaṃ kataṃ kukataṃ, tassa bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ,	220	
PA_atk-s05_15a:220_4	vippaṭisārapaccupaṭṭhānaṃ, katākatapadaṭṭhānaṃ dāsabyaṃ viya daṭṭhabbaṃ. Uddhaccañca	220	
PA_atk-s05_15a:220_5	kukkuccañca uddhaccakukkuccaṃ. Vigatā cikicchāti vicikicchā, sabhāvaṃ vā vicinanto	220	
PA_atk-s05_15a:220_6	etāya kicchati kilamatīti vicikicchā, sā saṃsayalakkhaṇā, saṃsappanarasā, anicchayapaccupaṭṭhānā,	220	
PA_atk-s05_15a:220_7	anekaṃsaggāhapaccupaṭṭhānā vā, ayonisomanasikārapadaṭṭhānā. Paṭipattiantarāyakarāti daṭṭhabbā.	220	
PA_atk-s05_15a:221_0	Rajjanalakkhaṇo rāgo. Dussanalakkhaṇo doso. Muyhanalakkhaṇo moho. Kujjhanalakkhaṇo	221	
PA_atk-s05_15a:221_1	kodho, caṇḍikkalakkhaṇo vā, āghātakaraṇaraso, dūsanapaccupaṭṭhāno. Upanandhanalakkhaṇo	221	
PA_atk-s05_15a:221_2	upanāho, veraappaṭinissajjanaraso, kodhānubandhabhāvapaccupaṭṭhāno. Vuttañcetaṃ “pubbakālaṃ	221	
PA_atk-s05_15a:221_3	kodho, aparakālaṃ upanāho”tiādi.	221	
PA_atk-s05_15a:222_0	Paraguṇamakkhanalakkhaṇo makkho. Tesaṃ vināsanaraso, tadacchādanapaccupaṭṭhāno. Yugaggāhalakkhaṇo	222	
PA_atk-s05_15a:222_1	paḷāso, paraguṇehi attano guṇānaṃ samīkaraṇaraso, paresaṃ guṇappamāṇena upaṭṭhānapaccupaṭṭhāno.	222	
PA_atk-s05_15a:223_0	Parasampattikhīyanalakkhaṇā issā, tassa akkhamanalakkhaṇā vā, tattha anabhiratirasā,	223	
PA_atk-s05_15a:223_1	tato vimukhabhāvapaccupaṭṭhānā. Attano sampattinigūhanalakkhaṇaṃ macchariyaṃ, attano	223	
PA_atk-s05_15a:223_2	sampattiyā parehi sādhāraṇabhāvaṃ akkhamanarasaṃ, saṅkocanapaccupaṭṭhānaṃ.	223	
PA_atk-s05_15a:224_0	Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā. Attano	224	
PA_atk-s05_15a:224_1	avijjamānaguṇappakāsanalakkhaṇaṃ sāṭheyyaṃ, tesaṃ samudāharaṇarasaṃ, sarīrākārehipi	224	
PA_atk-s05_15a:224_2	tesaṃ vibhūtakaraṇapaccupaṭṭhānaṃ.	224	
PA_atk-s05_15a:225	Cittassa uddhumātabhāvalakkhaṇo thambho, appatissavavuttiraso, amaddavapaccupaṭṭhāno. Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.	22	
PA_atk-s05_15a:226	Uṇṇatilakkhaṇo māno, ahaṃkāraraso, uddhumātabhāvapaccupaṭṭhāno. Abbhuṇṇatilakkhaṇo atimāno, ativiya ahaṃkāraraso, accuddhumātabhāvapaccupaṭṭhāno.	22	
PA_atk-s05_15a:227_0	Mattabhāvalakkhaṇo mado, madaggahaṇaraso, ummādapaccupaṭṭhāno. Pañcasu kāmaguṇesu	227	
PA_atk-s05_15a:227_1	cittassa vossaggalakkhaṇo pamādo, vossaggānuppadanaraso, sativippavāsapaccupaṭṭhānoti	227	
PA_atk-s05_15a:227_2	evaṃ imesaṃ dhammānaṃ lakkhaṇādīni veditabbāni. Ayamettha saṅkhepo, vitthāro pana	227	
PA_atk-s05_15a:227_3	“tattha katamo kodho”tiādinā vibhaṅge vuttanayeneva veditabbo.	227	
PA_atk-s05_15a:228_0	Visesato cettha āmisagiddho attanā alabhanto aññassa lābhino kujjhati, tassa sakiṃ	228	
PA_atk-s05_15a:228_1	uppanno kodho kodhoyeva. Taduttari upanāho. So evaṃ kuddho upanayhanto ca santepi	228	
PA_atk-s05_15a:228_2	aññassa lābhino guṇaṃ makkheti “ahampi tādiso”ti ca yugaggāhaṃ gaṇhāti. Ayamassa	228	
PA_atk-s05_15a:228_3	makkho ca palāso ca, so evaṃ makkhī palāsī tassa lābhasakkārādīsu “kiṃ imassa iminā”ti	228	
PA_atk-s05_15a:228_4	issati padussati, ayamassa issā. Sace panassa kāci sampatti hoti, tassā tena sādhāraṇabhāvaṃ	228	
PA_atk-s05_15a:228_5	na sahati, idamassa maccheraṃ. Lābhahetu kho pana attano santepi dose paṭicchādeti,	228	
PA_atk-s05_15a:228_6	ayamassa māyā. Asantepi guṇe pakāseti, idamassa sāṭheyyaṃ. So evaṃ paṭipanno sace	228	
PA_atk-s05_15a:228_7	pana yathādhippāyaṃ lābhaṃ labhati, tena thaddho hoti amuducitto “na idaṃ evaṃ kātabba”nti	228	
PA_atk-s05_15a:228_8	ovadituṃ asakkuṇeyyo, ayamassa thambho. Sace pana naṃ koci kiñci vadati “na idaṃ	228	
PA_atk-s05_15a:228_9	evaṃ kātabba”nti, tena sāraddhacitto hoti, bhākuṭikamukho “ko me tva”nti pasayhabhāṇī,	228	
PA_atk-s05_15a:228_10	ayamassa sārambho. Tato thambhena “ahameva seyyo”ti attānaṃ maññanto mānī hoti. Sārambhena	2281	
PA_atk-s05_15a:228_11	“ke ime”ti pare atimaññanto atimānī, ayamassa māno ca atimāno ca. So tehi mānātimānehi	2281	
PA_atk-s05_15a:228_12	jātimadādianekarūpaṃ madaṃ janeti, matto samāno kāmaguṇādibhedesu vatthūsu pamajjati,	2281	
PA_atk-s05_15a:228_13	ayamassa mado ca pamādo cāti veditabbaṃ.	2281	
PA_atk-s05_15a:229_0	Sabbe kilesāti sabbepi akusalā dhammā. Upatāpanaṭṭhena vibādhanaṭṭhena ca kilesā.	229	
PA_atk-s05_15a:229_1	Kilesapūtikattā duccaritā. Kilesadarathakaraṇaṭṭhena darathā. Antoḍāhādikaraṇaṭṭhena	229	
PA_atk-s05_15a:229_2	pariḷāhā. Sadā tāpanaṭṭhena santāpā. Akosallasambhūtaṭṭhena abhisaṅkharaṇaṭṭhena	229	
PA_atk-s05_15a:229_3	ca sabbe akusalābhisaṅkhārā.	229	
PA_atk-s05_15a:230_0	Kenaṭṭhenāti kena atthena. Abhibhavanāditividhaṃ atthaṃ dassetuṃ “parisahantīti parissayā”tiādimāha.	230	
PA_atk-s05_15a:230_1	Parisahantīti dukkhaṃ uppādenti abhibhavanti. Parihānāya saṃvattantīti kusalānaṃ	230	
PA_atk-s05_15a:230_2	dhammānaṃ pariccajanāya saṃvattanti. Tatrāsayāti tasmiṃ sarīre akusalā dhammā āsayanti	230	
PA_atk-s05_15a:230_3	nivasanti uppajjantīti attho. Te parissayāti kāyaduccaritādayo upaddavā. Kusalānaṃ	230	
PA_atk-s05_15a:230_4	dhammānaṃ antarāyāyāti upari vattabbānaṃ sammāpaṭipadādito kosallasambhūtānaṃ dhammānaṃ	230	
PA_atk-s05_15a:230_5	antaradhānāya adassanatthāya saṃvattanti. Sammāpaṭipadāyāti sundarāya pasaṭṭhāya	230	
PA_atk-s05_15a:230_6	vā paṭipadāya, na micchāpaṭipadāya. Anulomapaṭipadāyāti aviruddhapaṭipadāya, na paṭilomapaṭipadāya.	230	
PA_atk-s05_15a:230_7	Apaccanīkapaṭipadāyāti na paccanīkapaṭipadāya, apaccatthikapaṭipadāya. Anvatthapaṭipadāyāti	230	
PA_atk-s05_15a:230_8	atthaanugatāya paṭipadāya, uparūpari vaḍḍhitāya paṭipadāya. Yathā attho, tathā paṭipajjitabbāya	230	
PA_atk-s05_15a:230_9	paṭipadāyāti vuttaṃ hoti. “Attatthapaṭipadāyā”tipi pāḷi, taṃ na sundaraṃ. Dhammānudhammapaṭipadāyāti	230	
PA_atk-s05_15a:230_10	dhammo nāma navalokuttaradhammo. Anudhammo nāma vipassanādi. Tassa dhammassa anurūpā	2301	
PA_atk-s05_15a:230_11	dhammapaṭipadā dhammānudhammapaṭipadā, tassā dhammānudhammapaṭipadāya.	2301	
PA_atk-s05_15a:231_0	Sīlesu paripūrikāritāyāti pātimokkhasīlesu pāripūriṃ katvā ṭhitatāya. Indriyesu guttadvāratāyāti	231	
PA_atk-s05_15a:231_1	“cakkhunā rūpaṃ disvā”tiādinā nayena vuttesu manacchaṭṭhesu indriyesu sugopitadvārabhāvassa.	231	
PA_atk-s05_15a:231_2	Bhojane mattaññutāyāti paṭiggahaṇādīsu pamāṇayuttatāya. Alaṃsāṭakādiṃ muñcitvā mitabhojanatāya.	231	
PA_atk-s05_15a:232_0	Jāgariyānuyogassāti “divasaṃ caṅkamena nisajjāya āvaraṇīyehi dhammehī”ti evamādinā	232	
PA_atk-s05_15a:232_1	nayena pañca jāgaraṇadhamme anuyogassa. Satisampajaññassāti sabbakammaṭṭhānabhāvanānuyuttānaṃ	232	
PA_atk-s05_15a:232_2	sabbayogīnaṃ sabbadā upakārakassa satisampajaññassa.	232	
PA_atk-s05_15a:233_0	Satipaṭṭhānānanti ārammaṇesu okkantitvā pakkanditvā upaṭṭhānato paṭṭhānaṃ, satiyeva	233	
PA_atk-s05_15a:233_1	paṭṭhānaṃ satipaṭṭhānaṃ. Kāyavedanācittadhammesu panassā asubhadukkhāniccānattākāragahaṇavasena	233	
PA_atk-s05_15a:233_2	subhasukhaniccattasaññāpahānakiccasādhanavasena ca pavattito catudhā pabhedo hoti,	233	
PA_atk-s05_15a:233_3	tesaṃ catunnaṃ satipaṭṭhānānaṃ.	233	
PA_atk-s05_15a:234_0	Catunnaṃ sammappadhānānanti padahanti etenāti padhānaṃ, sobhanaṃ padhānaṃ sammappadhānaṃ,	234	
PA_atk-s05_15a:234_1	sammā vā padahanti etenāti sammappadhānaṃ, sobhanaṃ vā taṃ kilesavirūpattavirahato,	234	
PA_atk-s05_15a:234_2	padhānañca hitasukhanipphādakaṭṭhena seṭṭhabhāvāvahanato, padhānabhāvakaraṇato cāti	234	
PA_atk-s05_15a:234_3	sammappadhānaṃ, vīriyassetaṃ adhivacanaṃ. Uppannuppannānaṃ anuppannuppannānañca catunnaṃ	234	
PA_atk-s05_15a:234_4	akusalakusalānaṃ pahānānuppattiuppādaṭṭhitikiccasādhanavasena pavattito panassa catudhā	234	
PA_atk-s05_15a:234_5	pabhedo hoti, tesaṃ catunnaṃ sammappadhānānaṃ.	234	
PA_atk-s05_15a:235_0	Catunnaṃ iddhipādānanti ettha chandavīriyacittavīmaṃsāsu ekeko ijjhatīti iddhi, samijjhati	235	
PA_atk-s05_15a:235_1	nipphajjatīti attho. Ijjhanti vā etāya sattā iddhā vuddhā ukkaṃsagatā hontīti iddhi.	235	
PA_atk-s05_15a:235_2	Paṭhamena atthena iddhiyeva pādoti iddhipādo, iddhikoṭṭhāsoti attho. Dutiyena atthena	235	
PA_atk-s05_15a:235_3	iddhiyā pādoti iddhipādo, pādoti patiṭṭhā adhigamupāyoti attho. Tena hi yasmā uparūparivisesasaṅkhātaṃ	235	
PA_atk-s05_15a:235_4	iddhiṃ pajjanti pāpuṇanti, tasmā pādoti vuccati. Tesaṃ catunnaṃ iddhipādānaṃ.	235	
PA_atk-s05_15a:236_0	Sattannaṃ bojjhaṅgānanti bodhiyā, bodhissa vā aṅgāti bojjhaṅgā. Idaṃ vuttaṃ hoti,	236	
PA_atk-s05_15a:236_1	yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ	236	
PA_atk-s05_15a:236_2	anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya	236	
PA_atk-s05_15a:236_3	dhammasāmaggiyā ariyasāvako bujjhatīti katvā “bodhī”ti vuccati, bujjhatīti kilesasantānaniddāya	236	
PA_atk-s05_15a:236_4	uṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā	236	
PA_atk-s05_15a:236_5	dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādīni viya. Yo	236	
PA_atk-s05_15a:236_6	panesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti	236	
PA_atk-s05_15a:236_7	vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā	236	
PA_atk-s05_15a:236_8	“bujjhanakassa puggalassa aṅgāti bojjhaṅgā”ti. Tesaṃ sattannaṃ bojjhaṅgānaṃ.	236	
PA_atk-s05_15a:237_0	Ariyassa aṭṭhaṅgikassa maggassāti ariyoti taṃtaṃmaggavajjhakilesehi ārakattā ariyabhāvakarattā	237	
PA_atk-s05_15a:237_1	ariyaphalapaṭilābhakarattā ca ariyo. Aṭṭhaṅgāni assāti aṭṭhaṅgiko. Svāyaṃ caturaṅgikā	237	
PA_atk-s05_15a:237_2	viya senā, pañcaṅgikaṃ viya ca tūriyaṃ aṅgamattameva hoti, aṅgavinimutto natthi.	237	
PA_atk-s05_15a:237_3	Nibbānaṃ maggati, kilese vā mārento gacchatīti maggo, tassa ariyassa aṭṭhaṅgikassa	237	
PA_atk-s05_15a:237_4	maggassa bhāvanānuyogassa. Imesaṃ kusalānaṃ dhammānanti vuttappakārānaṃ lokiyalokuttarakusaladhammānaṃ.	237	
PA_atk-s05_15a:237_5	Antarāyāyāti lokuttarakusaladhammānaṃ antarāyāya antaradhānāya lokiyakusaladhammānaṃ pariccāgāya.	237	
PA_atk-s05_15a:238_0	Tesu lokuttarakusaladhammānaṃ uppajjituṃ appadānaṭṭhena parissayā nāma. Te hi uppajjitvā	238	
PA_atk-s05_15a:238_1	nirujjhamānā upaddavaṃ nāvahanti. Tattheteti tasmiṃ attabhāve ete. Pāpakāti lāmakā.	238	
PA_atk-s05_15a:238_2	Attabhāvasannissayāti attabhāvaṃ upanissāya ārammaṇaṃ katvā uppajjantīti attabhāvasannissayā. Daketi udake.	238	
PA_atk-s05_15a:239	Vuttaṃ hetanti kathitañhi etaṃ. Sāntevāsikoti antevāsikasaṅkhātena kilesena saha vasatīti sāntevāsiko. Sācariyakoti samudācaraṇasaṅkhātena kilesena saha vasatīti sācariyako.	23	
PA_atk-s05_15a:240_0	Cakkhunā rūpaṃ disvāti cakkhuviññāṇena rūpaṃ passitvā. Upari sotena saddaṃ sutvātiādīsupi	240	
PA_atk-s05_15a:240_1	eseva nayo. Uppajjantīti samudācaranti. Sarasaṅkappāti nānārammaṇe saṃsaraṇavasena	240	
PA_atk-s05_15a:240_2	uppannā parikappā. Saṃyojaniyāti ārammaṇabhāvaṃ upagantvā saṃyojanasambandhanena	240	
PA_atk-s05_15a:240_3	saṃyojanānaṃ hitā. Tyassāti te pāpakā assa puggalassa. Anto vasantīti abbhantare	240	
PA_atk-s05_15a:240_4	citte nivasanti. Anvāsavantīti kilesasantānaṃ anugantvā bhusaṃ savanti anubandhanti.	240	
PA_atk-s05_15a:240_5	Te nanti taṃ puggalaṃ ete akusalā dhammā. Samudācarantīti sammā ācaranti pavattantīti attho.	240	
PA_atk-s05_15a:241_0	Kilissanaṭṭhena malā. Sattuatthena amittā. Veriatthena sapattā. Hananaṭṭhena vadhakā.	241	
PA_atk-s05_15a:241_1	Paccāmittaṭṭhena paccatthikā. Atha vā malā sūriyassopakkilesavalāhakā viya. Amittā	241	
PA_atk-s05_15a:241_2	sūriyassa dhūmaṃ viya. Sapattā sūriyassa himaṃ viya. Vadhakā sūriyassa rajaṃ viya.	241	
PA_atk-s05_15a:241_3	Paccatthikā sūriyassa rāhu viya. “Malā suvaṇṇassa malaṃ viya cittappabhānāsakā. Amittā	241	
PA_atk-s05_15a:241_4	kāḷalohamalaṃ viya citte siniddhabhāvanāsakā, sapattā yuganaddhaṃ yujjhantā sapattā	241	
PA_atk-s05_15a:241_5	viya citte patiṭṭhitadhammadhaṃsakā. Vadhakā manussaghātakā viya dhammaghātakā. Paccatthikā	241	
PA_atk-s05_15a:241_6	raññā upagatassa vināso viya mokkhamaggassa paṭisedhakā”ti evameke vaṇṇayanti.	241	
PA_atk-s05_15a:242_0	Anatthajananoti na atthaṃ anatthaṃ, taṃ anatthaṃ uppādetīti anatthajanano. Ko so?	242	
PA_atk-s05_15a:242_1	Lobho. Cittappakopanoti cittassa pakopano calano, kusalaṃ nivāretvā cittaṃ rundhatīti	242	
PA_atk-s05_15a:242_2	attho. Bhayamantarato jātanti abbhantare attano citteyeva jātaṃ, anatthajananādibhayahetu.	242	
PA_atk-s05_15a:242_3	Taṃ jano nāvabujjhatīti taṃ bhayaṃ bālamahājano avagantvā otaritvā na jānāti. Atthanti	242	
PA_atk-s05_15a:242_4	luddho puggalo lokiyalokuttaraatthaṃ na jānāti. Dhammanti tassa hetuṃ. Andhatamanti	242	
PA_atk-s05_15a:242_5	bahalandhakāraṃ. Yanti yasmā, yaṃ naraṃ vā. Sahateti abhibhavati.	242	
PA_atk-s05_15a:243_0	Ajjhattanti sakasantāne. Uppajjamānā uppajjantīti pubbantato uddhaṃ uppajjamānā ahitāya	243	
PA_atk-s05_15a:243_1	uppajjanti dukkhāya. Tadubhayena aphāsuvihārāya. Ahitāyāti cetasikadukkhatthāya.	243	
PA_atk-s05_15a:243_2	Dukkhāyāti kāyikadukkhatthāya. Aphāsuvihārāyāti tadubhayena na sukhavihāratthāya.	243	
PA_atk-s05_15a:243_3	Atha vā “uppajjamānā uppajjantīti bhavaṅgacalanato paṭṭhāya yāva voṭṭhabbanā, tāva	243	
PA_atk-s05_15a:243_4	uppajjamānā nāma. Voṭṭhabbanaṃ pana patvā anivattanabhāvena uppajjanti nāmā”ti evameke vaṇṇayanti.	243	
PA_atk-s05_15a:244_0	Tacasāraṃva samphalanti attano phalena nāsitaṃ tacasārasaṅkhātaṃ veḷu viya. Aratīti	244	
PA_atk-s05_15a:244_1	kusalesu dhammesu ukkaṇṭhitatā. Ratīti pañcakāmaguṇe abhirati. Lomahaṃsoti kaṇṭakasadiso	244	
PA_atk-s05_15a:244_2	hutvā uddhaggalomo. Itonidānāti ayaṃ attabhāvo nidānaṃ paccayo etesanti itonidānā.	244	
PA_atk-s05_15a:244_3	Itojāti ito attabhāvato jātā. Ito samuṭṭhāya manovitakkāti yathā dīghasuttakena pāde	244	
PA_atk-s05_15a:244_4	baddhaṃ kākaṃ kumārakā tassa suttassa pariyantaṃ aṅguliṃ veṭhetvā ossajjanti, so	244	
PA_atk-s05_15a:244_5	dūraṃ gantvāpi puna tesaṃ pādamūleyeva patati, evameva ito attabhāvato samuṭṭhāya	244	
PA_atk-s05_15a:244_6	pāpavitakkā cittaṃ ossajjanti.	244	
PA_atk-s05_15a:245_0	“Sāntevāsiko”tiādikaṃ paṭhamasuttaṃ kilesena sahavāsaṃ sandhāya vuttaṃ. “Tayome,	245	
PA_atk-s05_15a:245_1	bhikkhave, antarāmalā”tiādikaṃ dutiyaṃ kusaladhammamalīnakaraṇavasena atthānatthassa	245	
PA_atk-s05_15a:245_2	ajānanavasena ca. “Tayo kho, mahārāja, purisassa dhammā ajjhattaṃ uppajjamānā”tiādikaṃ	245	
PA_atk-s05_15a:245_3	tatiyaṃ attano nissayaghātanavasena. “Rāgo ca doso ca itonidānā”tiādikaṃ catutthaṃ	245	
PA_atk-s05_15a:245_4	kilesānaṃ patiṭṭhādassanavasena vuttanti ñātabbaṃ.	245	
PA_atk-s05_15a:246_0	Tato tato parissayatoti tamhā tamhā upaddavā. Taṃ puggalanti vuttappakārakilesasamaṅgīpuggalaṃ.	246	
PA_atk-s05_15a:246_1	Dukkhaṃ anvetīti dukkhaṃ anu eti mātu pacchato khīrapivako viya. Anugacchatīti samīpaṃ	246	
PA_atk-s05_15a:246_2	gacchati coraghātako viya vajjhappattassa. Anvāyikaṃ hotīti sampattaṃ hoti dhammaganthikāya	246	
PA_atk-s05_15a:246_3	paricchedo viya. Jātidukkhanti jātisaddassa tāva aneke atthā paveditā. Yathā –	246	
PA_atk-s05_15a:247	Bhavo kulaṃ nikāyo ca, sīlaṃ paññatti lakkhaṇaṃ;	24	
PA_atk-s05_15a:248	Pasūti sandhi cevāti, jātiatthā paveditā.	24	
PA_atk-s05_15a:249_0	Tathā hissa “ekampi jātiṃ dvepi jātiyo”tiādīsu bhavo attho. “Akkhitto anupakkuṭṭho	249	
PA_atk-s05_15a:249_1	jātivādenā”ti ettha kulaṃ. “Atthi, visākhe, nigaṇṭhā nāma samaṇajātī”ti ettha nikāyo.	249	
PA_atk-s05_15a:249_2	“Yatohaṃ, bhagini, ariyāya jātiyā jāto nābhijānāmī”ti ettha ariyasīlaṃ. “Tiriyā nāma	249	
PA_atk-s05_15a:249_3	tiṇajāti nābhiyā uggantvā nabhaṃ āhacca ṭhitā ahosī”ti ettha paññatti. “Jāti dvīhi	249	
PA_atk-s05_15a:249_4	khandhehi saṅgahitā”ti ettha saṅkhatalakkhaṇaṃ. “Sampatijāto, ānanda, bodhisatto”ti	249	
PA_atk-s05_15a:249_5	ettha pasūti. “Bhavapaccayā jātī”ti ca, “jātipi dukkhā”ti ca ettha pariyāyato paṭisandhikkhaṇo,	249	
PA_atk-s05_15a:249_6	nippariyāyato pana tattha tattha nibbattamānānaṃ sattānaṃ ye ye khandhā pātubhavanti,	249	
PA_atk-s05_15a:249_7	tesaṃ tesaṃ paṭhamapātubhāvo jāti nāma.	249	
PA_atk-s05_15a:250_0	Kasmā panesā jāti dukkhāti ce? Anekesaṃ dukkhānaṃ vatthubhāvato. Anekāni hi dukkhāni.	250	
PA_atk-s05_15a:250_1	Seyyathidaṃ – dukkhadukkhaṃ vipariṇāmadukkhaṃ saṅkhāradukkhaṃ paṭicchannadukkhaṃ	250	
PA_atk-s05_15a:250_2	appaṭicchannadukkhaṃ pariyāyadukkhaṃ nippariyāyadukkhanti.	250	
PA_atk-s05_15a:251	Tattha kāyikacetasikā dukkhavedanā sabhāvato ca nāmato ca dukkhattā “dukkhadukkha”nti vuccati.	25	
PA_atk-s05_15a:252	Sukhavedanā vipariṇāmena dukkhuppattihetuto vipariṇāmadukkhaṃ. Upekkhāvedanā ceva avasesā ca tebhūmakā saṅkhārā udayabbayapīḷitattā saṅkhāradukkhaṃ.	25	
PA_atk-s05_15a:253	Kaṇṇasūladantasūlarāgajapariḷāhadosamohajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṃ. Apākaṭadukkhantipi vuccati.	25	
PA_atk-s05_15a:254	Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ. Pākaṭadukkhantipi vuccati.	25	
PA_atk-s05_15a:255	Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ. Dukkhadukkhaṃ pana nippariyāyadukkhanti vuccati.	25	
PA_atk-s05_15a:256_0	Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ	256	
PA_atk-s05_15a:256_1	dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ uppajjati,	256	
PA_atk-s05_15a:256_2	tassa vatthubhāvato dukkhā.	256	
PA_atk-s05_15a:257_0	Tatridaṃ gabbhokkantimūlakādibhedaṃ dukkhaṃ – ayañhi satto mātukucchimhi nibbattamāno	257	
PA_atk-s05_15a:257_1	na uppalapadumapuṇḍarikādīsu nibbattati, atha kho heṭṭhā āmāsayassa upari pakkāsayassa	257	
PA_atk-s05_15a:257_2	udarapaṭalapiṭṭhikaṇṭakānaṃ vemajjhe paramasambādhe tibbandhakāre nānākuṇapagandhaparibhāvite	257	
PA_atk-s05_15a:257_3	asuciparamaduggandhapavanavicarite adhimattajegucche kucchippadese pūtimacchapūtikummāsacandanikādīsu	257	
PA_atk-s05_15a:257_4	kimi viya nibbattati. So tattha nibbatto dasa māse mātukucchisambhavena usmanā puṭapākaṃ	257	
PA_atk-s05_15a:257_5	viya paccamāno piṭṭhapiṇḍi viya sediyamāno samiñjanapasāraṇādivirahito adhimattaṃ	257	
PA_atk-s05_15a:257_6	dukkhaṃ paccanubhotīti, idaṃ tāva gabbhokkantimūlakaṃ dukkhaṃ.	257	
PA_atk-s05_15a:258_0	Yaṃ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato	258	
PA_atk-s05_15a:258_1	eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunanaddhunanādinā	258	
PA_atk-s05_15a:258_2	upakkamena adhimattaṃ dukkhaṃ anubhavati, yañca mātu sītudakapānakāle sītanarakupapanno	258	
PA_atk-s05_15a:258_3	viya uṇhayāgubhattādiajjhoharaṇakāle aṅgāravuṭṭhisamparikiṇṇo viya loṇambilādiajjhoharaṇakāle	258	
PA_atk-s05_15a:258_4	khārāpaṭicchakādikammakāraṇapatto viya tibbaṃ dukkhaṃ anubhoti, idaṃ gabbhapariharaṇamūlakaṃ dukkhaṃ.	258	
PA_atk-s05_15a:259	Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati, idaṃ gabbhavipattimūlakaṃ dukkhaṃ.	25	
PA_atk-s05_15a:260_0	Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ	260	
PA_atk-s05_15a:260_1	yonimaggaṃ paṭipātiyamānassa paramasambādhena ca yonimukhena tāḷacchiggaḷena viya	260	
PA_atk-s05_15a:260_2	mahānāgassa nikaḍḍhiyamānassa narakasattassa viya ca saṅghātapabbatehi vicuṇṇiyamānassa	260	
PA_atk-s05_15a:260_3	dukkhaṃ uppajjati, idaṃ vijāyanamūlakaṃ dukkhaṃ.	260	
PA_atk-s05_15a:261_0	Yaṃ pana jātassa taruṇavaṇasadisasukhumālasarīrassa hatthaggahaṇanhāpanadhovanacoḷaparimajjanādikāle	261	
PA_atk-s05_15a:261_1	sūcimukhakhuradhārāhi vijjhanaphālanasadisaṃ dukkhaṃ uppajjati, idaṃ mātukucchito	261	
PA_atk-s05_15a:261_2	bahinikkhamanamūlakaṃ dukkhaṃ.	261	
PA_atk-s05_15a:262_0	Yaṃ pana tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa	262	
PA_atk-s05_15a:262_1	kodhavasena abhuñjantassa ubbandhantassa ca dukkhaṃ hoti, idaṃ attūpakkamamūlakaṃ dukkhaṃ.	262	
PA_atk-s05_15a:263	Yaṃ pana parato vadhabandhanādīni anubhavantassa dukkhaṃ uppajjati, idaṃ parūpakkamamūlakaṃ dukkhanti.	26	
PA_atk-s05_15a:264	Iti imassa sabbassāpi dukkhassa ayaṃ jāti vatthumeva hoti, idaṃ jātidukkhaṃ anveti.	26	
PA_atk-s05_15a:265_0	Jarādukkhanti duvidhā jarā – saṅkhatalakkhaṇañca khaṇḍiccādisammato santatiyaṃ ekabhavapariyāpanno	265	
PA_atk-s05_15a:265_1	khandhapurāṇabhāvo ca, sā idha adhippetā. Sā panesā dukkhā saṅkhāradukkhabhāvato	265	
PA_atk-s05_15a:265_2	ceva dukkhavatthuto ca. Yaṃ hidaṃ aṅgapaccaṅgasithilabhāvato indriyavikāravirūpatā	265	
PA_atk-s05_15a:265_3	yobbanavināsabalūpaghātasatimativippavāsaparaparibhavādianekapaccayaṃ kāyikacetasikaṃ	265	
PA_atk-s05_15a:265_4	dukkhamuppajjati, jarā tassa vatthu. Tenetaṃ vuccati –	265	
PA_atk-s05_15a:266	“Aṅgānaṃ sithilabhāvā, indriyānaṃ vikārato;	26	
PA_atk-s05_15a:267	Yobbanassa vināsena, balassa upaghātato.	26	
PA_atk-s05_15a:268	“Vippavāsā satādīnaṃ, puttadārehi attano;	26	
PA_atk-s05_15a:269	Appasādanīyato ceva, bhiyyo bālattapattiyā.	26	
PA_atk-s05_15a:270	“Pappoti dukkhaṃ yaṃ macco, kāyikaṃ mānasaṃ tathā;	27	
PA_atk-s05_15a:271	Sabbametaṃ jarāhetu, yasmā tasmā jarā dukhā”ti. ;	27	
PA_atk-s05_15a:272	Idaṃ jarādukkhaṃ anvetīti sambandho. Byādhīti vividhaṃ dukkhaṃ ādahati vidahatīti byādhi. Byādhayati tāpayati kampayatīti vā byādhi.	27	
PA_atk-s05_15a:273_0	Maraṇadukkhanti etthāpi duvidhaṃ maraṇaṃ saṅkhatalakkhaṇañca, yaṃ sandhāya vuttaṃ	273	
PA_atk-s05_15a:273_1	“jarāmaraṇaṃ dvīhi khandhehi saṅgahita”nti. Ekabhavapariyāpannajīvitindriyapabandhavicchedo	273	
PA_atk-s05_15a:273_2	ca, yaṃ sandhāya vuttaṃ “niccaṃ maraṇato bhaya”nti. Taṃ idha adhippetaṃ. Jātipaccayā	273	
PA_atk-s05_15a:273_3	maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva	273	
PA_atk-s05_15a:273_4	nāmaṃ. Puna khaṇikamaraṇaṃ sammutimaraṇaṃ samucchedamaraṇanti ayampi bhedo veditabbo.	273	
PA_atk-s05_15a:273_5	Pavatte rūpārūpadhammānaṃ bhedo khaṇikamaraṇaṃ nāma. Tisso mato phusso matoti idaṃ	273	
PA_atk-s05_15a:273_6	paramatthato sattassa abhāvā, sassaṃ mataṃ, rukkho matoti idampi jīvitindriyassa	273	
PA_atk-s05_15a:273_7	abhāvā sammutimaraṇaṃ nāma. Khīṇāsavassa appaṭisandhikā kālakiriyā samucchedamaraṇaṃ	273	
PA_atk-s05_15a:273_8	nāma. Bāhirasammutimaraṇaṃ ṭhapetvā itaraṃ sammutimaraṇañca idha yathāvuttappabandhavicchedanabhāvena	273	
PA_atk-s05_15a:273_9	saṅgahitaṃ, dukkhassa pana vatthubhāvato dukkhaṃ. Tenetaṃ vuccati –	273	
PA_atk-s05_15a:274	“Pāpassa pāpakammādi-nimittamanupassato;	27	
PA_atk-s05_15a:275	Bhaddassāpasahantassa, viyogaṃ piyavatthukaṃ;	27	
PA_atk-s05_15a:276	Mīyamānassa yaṃ dukkhaṃ, mānasaṃ avisesato.	27	
PA_atk-s05_15a:277	“Sabbesañcāpi yaṃ sandhi-bandhanacchedanādikaṃ;	27	
PA_atk-s05_15a:278	Vitujjamānamammānaṃ, hoti dukkhaṃ sarīrajaṃ.	27	
PA_atk-s05_15a:279	“Asayhamappatikāraṃ, dukkhassetassidaṃ yato;	27	
PA_atk-s05_15a:280	Maraṇaṃ vatthu tenetaṃ, dukkhamicceva bhāsita”nti. ;	28	
PA_atk-s05_15a:281_0	Sokaparidevadukkhadomanassupāyāsadukkhanti ettha sokādīsu soko nāma ñātibyasanādīhi	281	
PA_atk-s05_15a:281_1	phuṭṭhassa antonijjhānalakkhaṇo cittasantāpo. Dukkho panassa dukkhadukkhattā ceva	281	
PA_atk-s05_15a:281_2	dukkhassa ca vatthubhāvato. Tenetaṃ vuccati –	281	
PA_atk-s05_15a:282	“Sattānaṃ hadayaṃ soko, sallaṃ viya vitujjati;	28	
PA_atk-s05_15a:283	Aggitattova nārāco, bhusañca ḍahate puna.	28	
PA_atk-s05_15a:284	“Samāvahati ca byādhi-jarāmaraṇabhedanaṃ;	28	
PA_atk-s05_15a:285	Dukkhampi vividhaṃ yasmā, tasmā dukkhoti vuccatī”ti. ;	28	
PA_atk-s05_15a:286	Paridevo nāma ñātibyasanādīhi phuṭṭhassa vacīpalāpo. Dukkho panassa saṃsāradukkhabhāvato dukkhavatthuto ca. Tenetaṃ vuccati –	28	
PA_atk-s05_15a:287	“Yaṃ sokasallavihato paridevamāno, kaṇṭhoṭṭhatālutalasosajamappasayhaṃ;	28	
PA_atk-s05_15a:288	Bhiyyodhimattamadhigacchatiyeva dukkhaṃ, dukkhoti tena bhagavā paridevamāhā”ti. ;	28	
PA_atk-s05_15a:289	Dukkhaṃ nāma kāyapīḷanalakkhaṇaṃ kāyikaṃ dukkhaṃ. Dukkhaṃ panassa dukkhadukkhattā ceva mānasadukkhāvahanato ca. Tenetaṃ vuccati –	28	
PA_atk-s05_15a:290	“Pīḷeti kāyikamidaṃ, dukkhaṃ dukkhañca mānasaṃ bhiyyo;	29	
PA_atk-s05_15a:291	Janayati yasmā tasmā, dukkhanti visesato vutta”nti. ;	29	
PA_atk-s05_15a:292_0	Domanassaṃ nāma cittapīḷanalakkhaṇaṃ mānasaṃ dukkhaṃ. Dukkhaṃ panassa dukkhadukkhattā	292	
PA_atk-s05_15a:292_1	ceva kāyikadukkhāvahanato ca. Cetodukkhasamappitā hi kese pakiriya kandanti, urāni	292	
PA_atk-s05_15a:292_2	patipisenti, āvaṭṭanti, vivaṭṭanti, chinnapapātaṃ papatanti, satthaṃ āharanti, visaṃ	292	
PA_atk-s05_15a:292_3	khādanti, rajjuyā ubbandhanti, aggiṃ pavisanti, nānappakāraṃ dukkhaṃ anubhavanti. Tenetaṃ vuccati –	292	
PA_atk-s05_15a:293	“Pīḷeti yato cittaṃ, kāyassa ca pīḷanaṃ samāvahati;	29	
PA_atk-s05_15a:294	Dukkhanti domanassampi, domanassaṃ tato ahū”ti. ;	29	
PA_atk-s05_15a:295_0	Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva. Saṅkhārakkhandhapariyāpanno	295	
PA_atk-s05_15a:295_1	eko dhammoti eke. Dukkho panassa saṅkhāradukkhabhāvato cittaṃ paridahanato kāyassa	295	
PA_atk-s05_15a:295_2	vihananato ca. Tenetaṃ vuccati –	295	
PA_atk-s05_15a:296	“Cittassa ca paridahanā, kāyassa vihananato ca adhimattaṃ;	29	
PA_atk-s05_15a:297	Yaṃ dukkhamupāyāso, janeti dukkho tato vutto”ti. ;	29	
PA_atk-s05_15a:298_0	Ettha ca mandagginā antobhājane pāko viya soko, tikkhagginā paccamānassa bhājanato	298	
PA_atk-s05_15a:298_1	bahi nikkhamanaṃ viya paridevo, bahi nikkhantāvasesassa nikkhamitumpi appahontassa	298	
PA_atk-s05_15a:298_2	antobhājaneyeva yāva parikkhayā pāko viya upāyāso daṭṭhabbo.	298	
PA_atk-s05_15a:299	Nerayikaṃ dukkhanti niraye pañcavidhabandhanādikaṃ dukkhaṃ anveti, taṃ devadūtasuttena dīpetabbaṃ. Tenetaṃ vuccati –	29	
PA_atk-s05_15a:300	“Jāyetha no ce narakesu satto, tatthaggidāhādikamappasayhaṃ;	30	
PA_atk-s05_15a:301	Labhetha dukkhaṃ nu kuhiṃ patiṭṭhaṃ, iccāha dukkhāti munīdha jāti”nti. ;	30	
PA_atk-s05_15a:302	Tiracchānayonikaṃ dukkhanti tiracchānesu kasāpatodatāḷanavijjhanādikaṃ anekavidhaṃ dukkhaṃ anveti, taṃ bālapaṇḍitasuttato gahetabbaṃ. Tenetaṃ vuccati –	30	
PA_atk-s05_15a:303	“Dukkhaṃ tiracchesu kasāpatodadaṇḍābhighātādibhavaṃ anekaṃ;	30	
PA_atk-s05_15a:304	Yaṃ taṃ kathaṃ tattha bhaveyya jātiṃ, vinā tahiṃ jāti tatopi dukkhā”ti. ;	30	
PA_atk-s05_15a:305	Pettivisayikaṃ dukkhanti petesu pana khuppipāsa vātātapādinibbattaṃ dukkhañca lokantare tibbandhakāre asayhasītādidukkhañca anveti. Tenetaṃ vuccati –	30	
PA_atk-s05_15a:306	“Petesu dukkhaṃ pana khuppipāsāvātātapādippabhavaṃ vicittaṃ;	30	
PA_atk-s05_15a:307	Yasmā ajātassa na tattha atthi, tasmāpi dukkhaṃ muni jātimāha.	30	
PA_atk-s05_15a:308	“Tibbandhakāre ca asayhasīte, lokantare yaṃ asuresu dukkhaṃ;	30	
PA_atk-s05_15a:309	Na taṃ bhave tattha na cassa jāti, yato ayaṃ jāti tatopi dukkhā”ti. ;	30	
PA_atk-s05_15a:310_0	Mānusikaṃ dukkhanti manussesu vadhabandhanādikaṃ dukkhaṃ. Gabbhokkantimūlakaṃ dukkhanti	310	
PA_atk-s05_15a:310_1	“ayañhi satto mātukucchimhi nibbattamāno na uppalapadumapuṇḍarikādīsu nibbattatī”tiādinā	310	
PA_atk-s05_15a:310_2	nayena yaṃ jātidukkhaṃ vuttaṃ, idaṃ tāva gabbhokkantimūlakaṃ dukkhaṃ anveti. Gabbhe	310	
PA_atk-s05_15a:310_3	ṭhitimūlakaṃ dukkhanti yaṃ pana “so mātu sahasā upakkhalanagamananisīdanā”tiādinā	310	
PA_atk-s05_15a:310_4	nayena yaṃ tibbaṃ dukkhaṃ vuttaṃ, idaṃ gabbhe ṭhitimūlakaṃ dukkhaṃ anveti. Gabbhā	310	
PA_atk-s05_15a:310_5	vuṭṭhānamūlakaṃ dukkhanti “yaṃ panassa mūḷhagabbhāya mātuyā mittāmaccasuhajjādīhipi	310	
PA_atk-s05_15a:310_6	adassanārahe dukkhuppattiṭṭhāne”tiādinā nayena yaṃ dukkhaṃ vuttaṃ, idaṃ mātukucchito	310	
PA_atk-s05_15a:310_7	bahi nikkhantamūlakaṃ dukkhaṃ anveti. Tenetaṃ vuccati –	310	
PA_atk-s05_15a:311	“Yañcāpi gūthanarake viya mātugabbhe,	31	
PA_atk-s05_15a:312	Satto vasaṃ ciramato bahi nikkhamanañca;	31	
PA_atk-s05_15a:313	Pappoti dukkhamatighoramidampi natthi,	31	
PA_atk-s05_15a:314	Jātiṃ vinā itipi jāti ayañhi dukkhā.	31	
PA_atk-s05_15a:315	“Kiṃ bhāsitena bahunā nanu yaṃ kuhiñci,	31	
PA_atk-s05_15a:316	Atthīdha kiñcirapi dukkhamidaṃ kadāci;	31	
PA_atk-s05_15a:317	Nevatthi jātivirahe yadato mahesi,	31	
PA_atk-s05_15a:318	Dukkhāti sabbapaṭhamaṃ imamāha jāti”nti. ;	31	
PA_atk-s05_15a:319_0	Jātassūpanibandhakaṃ dukkhanti jātassa upanibandhanaṃ nhānalepanakhādanapivanādijagganadukkhaṃ	319	
PA_atk-s05_15a:319_1	anveti. Jātassa parādheyyakaṃ dukkhanti parassa aññassa āyattaṃ issariyadukkhaṃ anveti.	319	
PA_atk-s05_15a:319_2	“Sabbaṃ paravasaṃ dukkha”nti hi vuttaṃ. Attūpakkamaṃ dukkhanti yaṃ attanāva attānaṃ	319	
PA_atk-s05_15a:319_3	vadhentassa acelakavatādivasena ātāpanaparitāpanānuyogamanuyuttassa kodhavasena abhuñjantassa	319	
PA_atk-s05_15a:319_4	ubbandhantassa ca dukkhaṃ hoti, idaṃ attūpakkamaṃ dukkhaṃ anveti. Parūpakkamaṃ dukkhanti	319	
PA_atk-s05_15a:319_5	yaṃ parato vadhabandhanādīni anubhavantassa uppajjati, idaṃ parūpakkamaṃ dukkhaṃ	319	
PA_atk-s05_15a:319_6	anveti. Dukkhadukkhanti kāyikacetasikā dukkhā vedanā sabhāvato ca nāmato ca dukkhattā	319	
PA_atk-s05_15a:319_7	dukkhadukkhaṃ, idaṃ dukkhadukkhaṃ anveti. Saṅkhāradukkhanti upekkhāvedanā ceva avasesā	319	
PA_atk-s05_15a:319_8	ca tebhūmakasaṅkhārā udayabbayapīḷitattā saṅkhāradukkhaṃ, idaṃ saṅkhāradukkhaṃ anveti.	319	
PA_atk-s05_15a:319_9	Vipariṇāmadukkhanti sukhavedanā vipariṇāmadukkhassa hetuto vipariṇāmadukkhaṃ, idaṃ	319	
PA_atk-s05_15a:319_10	vipariṇāmadukkhaṃ anveti.	3191	
PA_atk-s05_15a:320_0	Mātumaraṇanti mātuyā maraṇaṃ. Pitumaraṇanti pituno maraṇaṃ. Bhātumaraṇanti jeṭṭhakaniṭṭhabhātūnaṃ	320	
PA_atk-s05_15a:320_1	maraṇaṃ. Bhaginimaraṇanti jeṭṭhakaniṭṭhabhaginīnaṃ maraṇaṃ. Puttamaraṇanti puttānaṃ	320	
PA_atk-s05_15a:320_2	maraṇaṃ. Dhītumaraṇanti dhītūnaṃ maraṇaṃ. Ñātibyasanaṃ dukkhanti ñātīnaṃ byasanaṃ,	320	
PA_atk-s05_15a:320_3	corarogabhayādīhi ñātikkhayo, ñātivināsoti attho. Tena ñātibyasanena phuṭṭhassa ajjhotthaṭassa	320	
PA_atk-s05_15a:320_4	abhibhūtassa uppannaṃ dukkhaṃ ñātibyasanaṃ dukkhaṃ, taṃ ñātibyasanaṃ dukkhaṃ anveti.	320	
PA_atk-s05_15a:320_5	Sesesupi eseva nayo. Ayaṃ pana viseso – bhogānaṃ byasanaṃ bhogabyasanaṃ, rājacorādivasena	320	
PA_atk-s05_15a:320_6	bhogakkhayo, bhogavināsoti attho. Vuttanayena taṃ bhogabyasanaṃ dukkhaṃ anveti. Rogabyasananti	320	
PA_atk-s05_15a:320_7	rogo eva byasanaṃ rogabyasanaṃ. Rogo hi ārogyaṃ byasati vināsetīti byasanaṃ, vuttanayena	320	
PA_atk-s05_15a:320_8	taṃ rogabyasanaṃ dukkhaṃ anveti. Sīlabyasanaṃ dukkhanti sīlassa byasanaṃ sīlabyasanaṃ,	320	
PA_atk-s05_15a:320_9	dussīlyassetaṃ nāmaṃ. Vuttanayena taṃ sīlabyasanaṃ dukkhaṃ anveti. Sammādiṭṭhiṃ vināsayamānā	320	
PA_atk-s05_15a:320_10	uppannā diṭṭhiyeva byasanaṃ diṭṭhibyasanaṃ, vuttanayena taṃ diṭṭhibyasanaṃ dukkhaṃ	3201	
PA_atk-s05_15a:320_11	anveti. Ettha ca purimāni dve anipphannāni, pacchimāni tīṇi nipphannāni tilakkhaṇāhatāni.	3201	
PA_atk-s05_15a:320_12	Purimāni ca tīṇi neva kusalāni nākusalāni. Sīladiṭṭhibyasanadvayaṃ akusalaṃ.	3201	
PA_atk-s05_15a:321_0	Yathāti opamme. Bhinnaṃ nāvanti sithilabandhanaṃ nāvaṃ, jajjarībhūtaṃ vā padarugghāṭimaṃ	321	
PA_atk-s05_15a:321_1	vā. Dakamesinti udakadāyiṃ udakappavesaniṃ. Tato tato udakaṃ anvetīti tato tato bhinnaṭṭhānato	321	
PA_atk-s05_15a:321_2	udakaṃ pavisati. Puratopīti nāvāya purimabhāgatopi. Pacchatopīti tassā pacchimabhāgatopi.	321	
PA_atk-s05_15a:321_3	Heṭṭhatopīti adhobhāgatopi. Passatopīti ubhayapassatopi. Yaṃ antarantarā na vuttaṃ,	321	
PA_atk-s05_15a:321_4	taṃ pāṭhānusārena veditabbaṃ.	321	
PA_atk-s05_15a:322_0	Tasmā kāyagatāsatiādibhāvanāya jantu, sadā sato hutvā vikkhambhanasamucchedavasena	322	
PA_atk-s05_15a:322_1	rūpādīsu vatthukāmesu sabbappakārampi kilesakāmaṃ parivajjento kāmāni parivajjeyya.	322	
PA_atk-s05_15a:322_2	Evaṃ te kāme pahāya tappahānakaramaggeneva catubbidhampi oghaṃ tareyya tarituṃ sakkuṇeyya.	322	
PA_atk-s05_15a:322_3	Tato yathā puriso garukaṃ nāvaṃ udakaṃ siñcitvā lahukāya nāvāya appakasireneva pāragū	322	
PA_atk-s05_15a:322_4	bhaveyya pāraṃ gaccheyya, evamevaṃ attabhāvanāvaṃ kilesūdakagarukaṃ siñcitvā lahukena	322	
PA_atk-s05_15a:322_5	attabhāvena pāragū bhaveyya. Sabbadhammapāraṃ nibbānaṃ gato bhaveyya, arahattappattiyā	322	
PA_atk-s05_15a:322_6	gaccheyya anupādisesāya nibbānadhātuyā parinibbānenāti arahattanikūṭena desanaṃ niṭṭhāpesi.	322	
PA_atk-s05_15a:323_0	Tasmāti yasmā jātiādikaṃ dukkhaṃ etaṃ puggalaṃ anveti, tasmā. Taṃkāraṇā taṃhetūtiādīsupi	323	
PA_atk-s05_15a:323_1	eseva nayo. Yasmā vuttappakāradukkhaṃ etaṃ anveti, taṃhetu. Yasmā anveti tappaccayā,	323	
PA_atk-s05_15a:323_2	yasmā anveti taṃnidānanti evaṃ padayojanā kātabbā. Hetūtiādīni kāraṇavevacanāni.	323	
PA_atk-s05_15a:323_3	Kāraṇañhi tena tassa phalaṃ hinoti pavattatīti hetu. Taṃ taṃ paṭicca phalaṃ eti pavattatīti	323	
PA_atk-s05_15a:323_4	paccayo. “Handa naṃ gaṇhathā”ti dassentaṃ viya attano phalaṃ nidetīti nidānaṃ.	323	
PA_atk-s05_15a:324_0	“Taṃkāraṇāti akāraṇanikkāraṇapaṭisedho. Taṃhetūti ahetumahābhūtahetupaṭisedho. Tappaccayāti	324	
PA_atk-s05_15a:324_1	appaccayena saddhiṃ asādhāraṇapaccayapaṭisedho. Taṃnidānāti anidānena saha āgamādhigamanidānapaṭisedho”ti	324	
PA_atk-s05_15a:324_2	evameke vaṇṇayanti. Etaṃ ādīnavaṃ sampassamānoti etaṃ vuttappakāraṃ upaddavaṃ vipassanāñāṇena	324	
PA_atk-s05_15a:324_3	sammā passamāno dakkhamāno.	324	
PA_atk-s05_15a:325_0	Sadāti mūlapadaṃ. Puna sadāti atthapadaṃ. Sadāti sabbadivase. Sabbadāti sabbasmiṃ	325	
PA_atk-s05_15a:325_1	kāle. Sabbakālanti pubbaṇhādisabbakālaṃ. Niccakālanti divase divase. Dhuvakālanti	325	
PA_atk-s05_15a:325_2	abbocchinnakālaṃ. Satatanti nirantaraṃ. Samitanti ekībhūtaṃ. Abbokiṇṇanti aññena	325	
PA_atk-s05_15a:325_3	asammissaṃ. Poṅkhānupoṅkhanti paṭipāṭiyā ghaṭitaṃ “poṅkhānupoṅkhaṃ avirādhitaṃ upaṭṭhātī”tiādīsu	325	
PA_atk-s05_15a:325_4	viya. Udakūmikajātanti nibbattaudakaūmitaraṅgaṃ viya. Avīcīti aviraḷaṃ. Santatīti	325	
PA_atk-s05_15a:325_5	anupacchinnaṃ. Sahitanti ghaṭitaṃ ekībhūtaṃ vā “sahitaṃ me, asahitaṃ te”tiādīsu viya.	325	
PA_atk-s05_15a:325_6	Phassitanti phusitaṃ “nivāte phusitaggale”tiādīsu viya. Purebhattaṃ pacchābhattanti	325	
PA_atk-s05_15a:325_7	dve padāni divākālavibhāgavasena. Purimaṃ yāmaṃ majjhimaṃ yāmaṃ pacchimaṃ yāmanti	325	
PA_atk-s05_15a:325_8	tīṇi rattivibhāgavasena. Kāḷe juṇheti aḍḍhamāsavasena. Vasse…pe… gimheti tīṇi utuvasena.	325	
PA_atk-s05_15a:325_9	Purime vayokhandhe…pe… pacchime vayokhandheti tīṇi vayovibhāgavasena vuttānīti ñātabbaṃ.	325	
PA_atk-s05_15a:326_0	Satoti catūhi kāraṇehi sato. “Kāye kāyānupassanāsatipaṭṭhānaṃ bhāvento sato”tiādīni	326	
PA_atk-s05_15a:326_1	“evaṃ samucchedato kāme parivajjeyyā”ti pariyosānāni vuttatthāneva. Api ca sattattā	326	
PA_atk-s05_15a:326_2	satoti tīsu vatthūsu sattabhāvena vā tayo kilese paṭikkamāpetuṃ sattibhāvena vā satattā	326	
PA_atk-s05_15a:326_3	sato. Santattāti kilesopakkilese palāpetvā ṭhānena ca ārammaṇena ca pamocetvā santattā	326	
PA_atk-s05_15a:326_4	sato. Samitattāti iṭṭhaphaladāyakapuññena ca aniṭṭhaphaladāyakapāpena ca samitattā	326	
PA_atk-s05_15a:326_5	sato. Santadhammasamannāgatoti sappurisadhamme bhajanato buddhādiariyapuggale sevanato	326	
PA_atk-s05_15a:326_6	santadhammasamannāgatattā sato.	326	
PA_atk-s05_15a:327_0	Vatthukāme parijānitvāti ete vuttappakāre tebhūmake vatthukāme tīraṇapariññāya jānitvā.	327	
PA_atk-s05_15a:327_1	Pahāyāti kilesakāme pahānapariññāya pariccajitvā. Pajahitvāti chaḍḍetvā. Kiṃ kacavaraṃ	327	
PA_atk-s05_15a:327_2	viya piṭakenāti? Na hi, api ca kho taṃ vinodetvā taritvā vijjhitvā nīharitvā. Kiṃ	327	
PA_atk-s05_15a:327_3	balibaddamiva patodenāti? Na hi, atha kho taṃ byantiṃ karitvā vigatantaṃ karitvā.	327	
PA_atk-s05_15a:327_4	Yathāssa antopi nāvasissati, antamaso bhaṅgamattampi, tathā taṃ karitvā. Kathaṃ pana	327	
PA_atk-s05_15a:327_5	taṃ tathā katanti? Anabhāvaṃ gahetvā anu abhāvaṃ gametvā. Samucchedappahānena yathā	327	
PA_atk-s05_15a:327_6	samucchinnā hoti, tathā karitvāti vuttaṃ hoti. Esa nayo kāmacchandanīvaraṇādīsu.	327	
PA_atk-s05_15a:328_0	Kāmoghantiādīsu pañcakāmaguṇikarāgo avasīdanaṭṭhena “kāmogho”ti vuccati. Bhavoghoti	328	
PA_atk-s05_15a:328_1	rūpārūpabhavesu chandarāgo jhānanikanti ca. Diṭṭhoghoti sassatadiṭṭhādisahagatā bhave	328	
PA_atk-s05_15a:328_2	patthanāyeva, diṭṭhogho bhavoghe eva samodhānaṃ gacchati. Avijjogho catūsu saccesu	328	
PA_atk-s05_15a:328_3	aññāṇaṃ. Tattha kāmaguṇe assādato manasi karoto anuppanno ca kāmogho uppajjati, uppanno	328	
PA_atk-s05_15a:328_4	ca kāmogho saṃvaḍḍhati. Mahaggatadhamme assādato manasi karoto anuppanno ca bhavogho	328	
PA_atk-s05_15a:328_5	uppajjati, uppanno ca saṃvaḍḍhati. Tebhūmakadhammesu catuvipallāsapadaṭṭhānabhāvena	328	
PA_atk-s05_15a:328_6	anuppanno ca avijjogho uppajjati, uppanno ca saṃvaḍḍhatīti veditabbo. Vuttanayapaccanīkato	328	
PA_atk-s05_15a:328_7	sukkapakkho vitthāretabbo.	328	
PA_atk-s05_15a:329_0	Appaṇihitavimokkhaṃ paṭipanno kāmoghaṃ, animittavimokkhaṃ paṭipanno bhavoghaṃ, suññatavimokkhaṃ	329	
PA_atk-s05_15a:329_1	paṭipanno avijjoghañca tareyya. Paṭhamamaggavasena tareyya, dutiyamaggavasena uttareyya,	329	
PA_atk-s05_15a:329_2	tatiyamaggavasena patareyya, catutthamaggavasena samatikkameyya, phalavasena vītivatteyyāti.	329	
PA_atk-s05_15a:329_3	Atha vā “kāmoghavasena tareyya, bhavoghavasena uttareyya, diṭṭhoghavasena patareyya,	329	
PA_atk-s05_15a:329_4	avijjoghavasena samatikkameyya, sabboghavasena vītivatteyyā”ti evameke vaṇṇayanti.	329	
PA_atk-s05_15a:330_0	Garukanti na sallahukaṃ. Bhārikanti bhārabhaṇḍaṃ ettha ṭhapayantīti bhārikaṃ. Udakaṃ	330	
PA_atk-s05_15a:330_1	sitvāti udakaṃ siñcitvā. Osiñcitvāti atirekaṃ siñcitvā. Chaḍḍetvāti pātetvā. Lahukāyāti	330	
PA_atk-s05_15a:330_2	sallahukāya. Khippanti sīghaṃ. Lahunti taṃkhaṇaṃ. Appakasirenevāti nidukkheneva.	330	
PA_atk-s05_15a:330_3	Pāraṃ vuccati amataṃ nibbānanti sakkāyaorato pārabhūtaṃ pāraṃ. Taṇhāvānato nikkhantaṃ	330	
PA_atk-s05_15a:330_4	nibbānaṃ kathīyati. Yosoti yo eso. Sabbasaṅkhārasamathotiādi sabbaṃ nibbānameva.	330	
PA_atk-s05_15a:330_5	Yasmā hi taṃ āgamma sabbasaṅkhāravipphanditāni samanti vūpasamanti, tasmā “sabbasaṅkhārasamatho”ti	330	
PA_atk-s05_15a:330_6	vuccati. Yasmā cetaṃ āgamma sabbe upadhayo paṭinissaṭṭhā honti, sabbā taṇhā khīyanti,	330	
PA_atk-s05_15a:330_7	sabbe kilesarajjā virajjanti, sabbaṃ dukkhaṃ nirujjhati, tasmā “sabbūpadhipaṭinissaggo,	330	
PA_atk-s05_15a:330_8	taṇhakkhayo, virāgo, nirodho”ti vuccati. Yā panesā taṇhā bhavena bhavaṃ, phalena	330	
PA_atk-s05_15a:330_9	vā saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti	330	
PA_atk-s05_15a:330_10	nibbānaṃ. Pāraṃ gaccheyya nimittavasena ekato vuṭṭhānagotrabhuñāṇena nibbānapāraṃ	3301	
PA_atk-s05_15a:330_11	pāpuṇeyya. Adhigaccheyya nimittapavattehi ubhatovuṭṭhānamaggañāṇena nibbānapāraṃ	3301	
PA_atk-s05_15a:330_12	visesena pāpuṇeyya. Phuseyya nibbānārammaṇaphalacittavasena nibbānapāraṃ phuseyya.	3301	
PA_atk-s05_15a:330_13	Sacchikareyya guṇavasena phusitvā paccavekkhaṇañāṇena nibbānapāraṃ paccakkhaṃ kareyya.	3301	
PA_atk-s05_15a:330_14	Atha vā “paṭhamamaggena pāraṃ gaccheyya, dutiyena adhigaccheyya, tatiyena phuseyya,	3301	
PA_atk-s05_15a:330_15	catutthena sacchi kareyyā”ti evameke vaṇṇayanti. Yopi pāraṃ gantukāmoti yo koci vipassanāñāṇe	3301	
PA_atk-s05_15a:330_16	ṭhito puggalo nibbānapāraṃ gantukāmo, sopi avassaṃ tattha gamissatīti pāragū. Vuttañhetaṃ	3301	
PA_atk-s05_15a:330_17	– “otiṇṇomhi jātiyā jarāya maraṇena sokehi paridevehi dukkhehi domanassehi upāyāsehī”tiādi.	3301	
PA_atk-s05_15a:330_18	Pubbabhāge ajjhāsayavasena vipassanāyogena ca, sopi pāragū nāma. Yopi pāraṃ gacchatīti	3301	
PA_atk-s05_15a:330_19	yopi maggasamaṅgī nibbānapāraṃ gacchati, sopi pāragū nāma. Yopi pāraṃ gatoti yopi	3301	
PA_atk-s05_15a:330_20	maggena kiccaṃ niṭṭhāpetvā phale ṭhito nibbānapāraṅgato, sopi pāragū nāma.	3302	
PA_atk-s05_15a:331_0	Taṃ jinavacanena dassetuṃ “vuttampi hetaṃ bhagavatā – tiṇṇo pāraṅgato thale tiṭṭhati	331	
PA_atk-s05_15a:331_1	brāhmaṇo”tiādimāha. Abhiññāpāragūti adhigatena ñāṇena ñātapariññāya nibbānapāraṃ	331	
PA_atk-s05_15a:331_2	gantukāmo gacchati, gatoti pāragū. Pariññāpāragūti sabbadhammānaṃ tīraṇapariññāya	331	
PA_atk-s05_15a:331_3	samatikkamitvā vuttanayena pāragū. Pahānapāragūti samudayapakkhikānaṃ kilesānaṃ pahānapariññāya	331	
PA_atk-s05_15a:331_4	samatikkamitvā vuttanayena pāragū. Yo hi sabbadhammaṃ parijānāti, so tīhi pariññāhi	331	
PA_atk-s05_15a:331_5	parijānāti ñātapariññāya tīraṇapariññāya pahānapariññāyāti. Tattha katamā ñātapariññā?	331	
PA_atk-s05_15a:331_6	Sabbadhammaṃ jānāti “ime ajjhattikā, ime bāhirā, idamassa lakkhaṇaṃ, imāni rasapaccupaṭṭhānapadaṭṭhānānī”ti,	331	
PA_atk-s05_15a:331_7	ayaṃ ñātapariññā. Katamā tīraṇapariññā? Evaṃ ñātaṃ katvā labbhamānavasena sabbadhammaṃ	331	
PA_atk-s05_15a:331_8	tīreti “aniccato dukkhato rogato”tiādinā, ayaṃ tīraṇapariññā. Katamā pahānapariññā?	331	
PA_atk-s05_15a:331_9	Evaṃ tīrayitvā aggamaggena dhammesu chandarāgaṃ pajahati, ayaṃ pahānapariññāti. Imā	331	
PA_atk-s05_15a:331_10	pariññāyo sandhāya “so abhiññāpāragū pariññāpāragū pahānapāragū”ti āha.	3311	
PA_atk-s05_15a:332_0	Bhāvanāpāragūti bhāvanāya koṭiṃ patvā maggavasena nibbānapāraṃ gato. Sacchikiriyāpāragūti	332	
PA_atk-s05_15a:332_1	phalanibbānavasena sacchi kiriyāphalanibbānapāraṃ gato. Samāpattipāragūti aṭṭhannaṃ	332	
PA_atk-s05_15a:332_2	samāpattīnaṃ pāraṃ patto. Sabbadhammānanti pañcakkhandhādisabbadhammānaṃ. Sabbadukkhānanti	332	
PA_atk-s05_15a:332_3	jātidukkhādisabbadukkhānaṃ. Sabbakilesānanti kāyaduccaritādisabbakilesānaṃ. Ariyamaggānanti	332	
PA_atk-s05_15a:332_4	sotāpattimaggādicatunnaṃ ariyamaggānaṃ. Nirodhassāti nibbānassa. Sabbasamāpattīnanti	332	
PA_atk-s05_15a:332_5	sabbāsampi aṭṭhannaṃ rūpārūpasamāpattīnaṃ. Soti so ariyo. Vasippattoti vasībhāvappatto.	332	
PA_atk-s05_15a:332_6	Atha vā kantabhāvaṃ issariyabhāvaṃ nipphannabhāvaṃ patto. Pāramippattoti pāramīti	332	
PA_atk-s05_15a:332_7	avasānaṃ niṭṭhānaṃ, uttamabhāvaṃ vā taṃ patto. Kattha pattoti āha “ariyasmiṃ sīlasmi”ntiādi.	332	
PA_atk-s05_15a:332_8	Tattha ariyasmiṃ sīlasminti niddose sīlasmiṃ. Ariyasmiṃ samādhisminti niddose samādhismiṃ.	332	
PA_atk-s05_15a:332_9	Ariyāya paññāyāti niddosāya paññāya. Ariyāya vimuttiyāti niddosāya phalavimuttiyā.	332	
PA_atk-s05_15a:332_10	Purimena vācākammantājīvā gahitā, dutiyena vāyāmasatisamādhayo gahitā, tatiyena vitakkasammādiṭṭhiyo	3321	
PA_atk-s05_15a:332_11	gahitā, catutthena taṃsampayuttā sesadhammā gahitāti veditabbā.	3321	
PA_atk-s05_15a:333_0	Antagatoti maggena saṅkhāralokantaṃ gato. Antappattoti tameva lokantaṃ phalena patto.	333	
PA_atk-s05_15a:333_1	Koṭigatoti maggena saṅkhārakoṭiṃ gato. Koṭippattoti tameva koṭiṃ phalena patto. Pariyantagatoti	333	
PA_atk-s05_15a:333_2	maggena khandhāyatanādilokapariyantaṃ paricchedaṃ parivaṭumaṃ katvā gato. Pariyantappattoti	333	
PA_atk-s05_15a:333_3	tameva lokaṃ phalena pariyantaṃ katvā patto. Vosānagatoti maggena avasānaṃ gato.	333	
PA_atk-s05_15a:333_4	Vosānappattoti phalena avasānaṃ patto. Tāṇagatoti maggena tāyanaṃ gato. Tāṇappattoti	333	
PA_atk-s05_15a:333_5	phalena tāyanaṃ patto. Leṇagatoti maggena nilīyanaṃ gato. Leṇappattoti taṃ phalena	333	
PA_atk-s05_15a:333_6	nilīyanaṃ patto. Saraṇagatoti maggena patiṭṭhaṃ gato. Saraṇappattoti phalena saraṇaṃ	333	
PA_atk-s05_15a:333_7	patto. Abhayagatoti maggena nibbhayaṃ gato. Abhayappattoti phalena nibbhayaṃ nibbānaṃ	333	
PA_atk-s05_15a:333_8	patto. Accutagatoti cutivirahitaṃ nibbānaṃ maggena gato. Accutappattoti taṃ phalena	333	
PA_atk-s05_15a:333_9	patto. Amatagatoti maraṇarahitaṃ nibbānaṃ maggena gato. Amatappattoti taṃ phalena	333	
PA_atk-s05_15a:333_10	patto. Nibbānagatoti taṇhāvānato nikkhantaṃ nibbānaṃ maggena gato. Nibbānappattoti	3331	
PA_atk-s05_15a:333_11	tameva phalena patto. So vuṭṭhavāsoti so arahā dasasu ariyavāsesu vasi parivasi vuṭṭho	3331	
PA_atk-s05_15a:333_12	vuṭṭhāti ca vuṭṭhavāso. Ciṇṇacaraṇoti sīlena saha aṭṭhasu samāpattīsu ciṇṇavasīti	3331	
PA_atk-s05_15a:333_13	ciṇṇacaraṇo. Gataddhoti saṃsāraddhānaṃ atikkanto. Gatadisoti supinantenapi agatapubbaṃ	3331	
PA_atk-s05_15a:333_14	nibbānadisaṃ gato. Gatakoṭikoti anupādisesanibbānakoṭiṃ gato hutvā ṭhito. Pālitabrahmacariyoti	3331	
PA_atk-s05_15a:333_15	rakkhitabrahmacariyo. Uttamadiṭṭhippattoti uttamaṃ sammādiṭṭhiṃ patto. Paṭividdhākuppoti	3331	
PA_atk-s05_15a:333_16	akuppaṃ acalanaṃ arahattaphalaṃ paṭivijjhitvā ṭhito. Sacchikatanirodhoti nirodhaṃ	3331	
PA_atk-s05_15a:333_17	nibbānaṃ sacchikatvā ṭhito.	3331	
PA_atk-s05_15a:334_0	Dukkhaṃ tassa pariññātanti tividhaṃ dukkhaṃ tena samatikkamitvā paricchinnaṃ. Abhiññeyyanti	334	
PA_atk-s05_15a:334_1	sabhāvalakkhaṇāvabodhavasena sobhanena ākārena jānitabbaṃ. Abhiññātanti adhikena	334	
PA_atk-s05_15a:334_2	ñāṇena ñātaṃ. Pariññeyyanti sāmaññalakkhaṇāvabodhavasena kiccasamāpannavasena ca	334	
PA_atk-s05_15a:334_3	byāpitvā parijānitabbaṃ. Pariññātanti samantato ñātaṃ. Bhāvetabbanti vaḍḍhetabbaṃ.	334	
PA_atk-s05_15a:334_4	Sacchikātabbanti paccakkhaṃ kātabbaṃ. Duvidhā hi sacchikiriyā paṭilābhasacchikiriyā	334	
PA_atk-s05_15a:334_5	ārammaṇasacchikiriyā cāti.	334	
PA_atk-s05_15a:335_0	Ukkhittapalighoti ettha palighoti vaṭṭamūlikā avijjā. Ayañhi dukkhipanaṭṭhena “paligho”ti	335	
PA_atk-s05_15a:335_1	vuccati. Tenesa tassā ukkhittattā “ukkhittapaligho”ti vutto. Saṃkiṇṇaparikhoti parikhā	335	
PA_atk-s05_15a:335_2	vuccati punabbhavadāyako bhavesu jāyanavasena ceva saṃsaraṇavasena ca “jātisaṃsāro”ti	335	
PA_atk-s05_15a:335_3	laddhanāmānaṃ punabbhavakkhandhānaṃ paccayo kammābhisaṅkhāro. So hi punappunaṃ uppattikaraṇavasena	335	
PA_atk-s05_15a:335_4	parikkhipitvā ṭhitattā “parikhā”ti vuccati. Tenesa tassā saṃkiṇṇattā vikiṇṇattā “saṃkiṇṇaparikho”ti	335	
PA_atk-s05_15a:335_5	vutto. Abbūḷhesikoti esikāti vaṭṭamūlikā taṇhā. Ayañhi gambhīrānugataṭṭhena “esikā”ti	335	
PA_atk-s05_15a:335_6	vuccati. Tenesa tassā abbūḷhattā luñcitvā chaḍḍitattā “abbūḷhesiko”ti vuccati. Niraggaḷoti	335	
PA_atk-s05_15a:335_7	aggaḷaṃ vuccanti orambhāgajanakāni kāmabhave uppattipaccayāni orambhāgiyāni. Etāni	335	
PA_atk-s05_15a:335_8	hi mahākavāṭaṃ viya nagaradvāraṃ cittaṃ pidahitvā ṭhitattā “aggaḷa”nti vuccanti.	335	
PA_atk-s05_15a:335_9	Tenesa tesaṃ niraggaḷattā bhinnattā “niraggaḷo”ti vutto. Ariyoti nikkileso parisuddho.	335	
PA_atk-s05_15a:335_10	Pannaddhajoti pātitamānaddhajo. Pannabhāroti khandhabhārakilesabhāraabhisaṅkhārabhārapañcakāmaguṇabhārā	3351	
PA_atk-s05_15a:335_11	pannā oropitā assāti pannabhāro. Api ca idha mānabhārasseva oropitattā “pannabhāro”ti	3351	
PA_atk-s05_15a:335_12	adhippeto. Visaṃyuttoti catūhi yogehi sabbakilesehi ca visaṃyutto. Idha pana mānayogeneva	3351	
PA_atk-s05_15a:335_13	visaṃyuttattā “visaṃyutto”ti adhippeto.	3351	
PA_atk-s05_15a:336_0	Ettāvatā therena maggena kilese khepetvā nirodhasayanavaragatassa khīṇāsavassa nibbānārammaṇaṃ	336	
PA_atk-s05_15a:336_1	phalasamāpattiṃ appetvā viharaṇakālo dassito. Yathā hi dve nagarāni ekaṃ coranagaraṃ,	336	
PA_atk-s05_15a:336_2	ekaṃ khemanagaraṃ. Atha ekassa mahāyodhassa evaṃ icchā uppajjeyya “yāvimaṃ coranagaraṃ	336	
PA_atk-s05_15a:336_3	tiṭṭhati, tāva khemanagaraṃ bhayato na muccati. Coranagaraṃ anagaraṃ karissāmī”ti	336	
PA_atk-s05_15a:336_4	sannāhaṃ katvā khaggaṃ gahetvā coranagaraṃ upasaṅkamitvā nagaradvāre ussāpite esikatthambhe	336	
PA_atk-s05_15a:336_5	khaggena chinditvā saddhiṃ dvārabāhāhi kavāṭaṃ bhinditvā palighaṃ ukkhipitvā pākāraṃ	336	
PA_atk-s05_15a:336_6	bhindanto parikhaṃ saṃkiritvā nagarasobhanatthāya ussāpite dhaje pātetvā nagaraṃ	336	
PA_atk-s05_15a:336_7	agginā jhāpetvā khemanagaraṃ pavisitvā uparipāsādamāruyha ñātigaṇaparivuto surasabhojanaṃ	336	
PA_atk-s05_15a:336_8	bhuñjeyya. Evaṃ coranagaraṃ viya sakkāyo, khemanagaraṃ viya nibbānaṃ, mahāyodho viya	336	
PA_atk-s05_15a:336_9	yogāvacaro. Tassevaṃ hoti “yāva sakkāyavaṭṭaṃ vaṭṭati, tāva dvattiṃsakammakāraṇehi	336	
PA_atk-s05_15a:336_10	aṭṭhanavutirogehi pañcavīsatimahabbhayehi ca parimuccanaṃ natthī”ti. So mahāyodho	3361	
PA_atk-s05_15a:336_11	viya sannāhaṃ sīlasannāhaṃ katvā paññātiṇhakhaggaṃ gahetvā khaggena esikatthambhe	3361	
PA_atk-s05_15a:336_12	viya arahattamaggena taṇhesikaṃ chinditvā, so yodho sadvārabāhakaṃ nagarakavāṭaṃ	3361	
PA_atk-s05_15a:336_13	viya pañcorambhāgiyasaṃyojanaggaḷaṃ ugghoṭetvā, so yodho palighaṃ viya avijjāpalighaṃ	3361	
PA_atk-s05_15a:336_14	ukkhipitvā, so yodho pākāraṃ bhindanto parikhaṃ viya kammābhisaṅkhārapākāraṃ bhindanto	3361	
PA_atk-s05_15a:336_15	jātisaṃsāraparikhaṃ saṃkiritvā, so yodho nagarasobhanatthāya ussāpite dhaje viya	3361	
PA_atk-s05_15a:336_16	mānaddhaje pātetvā sakkāyanagaraṃ jhāpetvā, so yodho khemanagaraṃ pavisitvā uparipāsāde	3361	
PA_atk-s05_15a:336_17	surasabhojanaṃ bhuñjanto viya nibbānanagaraṃ pavisitvā amatanirodhārammaṇaṃ phalasamāpattisukhaṃ	3361	
PA_atk-s05_15a:336_18	anubhavamāno kālaṃ vītināmeti. Vuttañhetaṃ bhagavatā –	3361	
PA_atk-s05_15a:337_0	“Kathañca, bhikkhave, bhikkhu ukkhittapaligho hoti? Idha, bhikkhave, bhikkhuno avijjā	337	
PA_atk-s05_15a:337_1	pahīnā hoti ucchinnamūlā tālāvatthukatā anabhāvaṃkatā āyatiṃ anuppādadhammā. Evaṃ	337	
PA_atk-s05_15a:337_2	kho, bhikkhave, bhikkhu ukkhittapaligho hoti.	337	
PA_atk-s05_15a:338	“Kathañca, bhikkhave, bhikkhu saṃkiṇṇaparikho hoti? Idha, bhikkhave, bhikkhuno ponobhaviko jātisaṃsāro pahīno hoti…pe… evaṃ kho, bhikkhave, bhikkhu saṃkiṇṇaparikho hoti.	33	
PA_atk-s05_15a:339	“Kathañca, bhikkhave, bhikkhu abbūḷhesiko hoti? Idha, bhikkhave, bhikkhuno taṇhā pahīnā hoti…pe… evaṃ kho, bhikkhave, bhikkhu abbūḷhesiko hoti.	33	
PA_atk-s05_15a:340	“Kathañca, bhikkhave, bhikkhu niraggaḷo hoti? Idha, bhikkhave, bhikkhuno pañcorambhāgiyāni saṃyojanāni pahīnāni honti…pe… evaṃ kho, bhikkhave, bhikkhu niraggaḷo hoti.	34	
PA_atk-s05_15a:341_0	“Kathañca, bhikkhave, bhikkhu ariyo pannaddhajo pannabhāro visaṃyutto hoti? Idha,	341	
PA_atk-s05_15a:341_1	bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṃkato	341	
PA_atk-s05_15a:341_2	āyatiṃ anuppādadhammo. Evaṃ kho, bhikkhave, bhikkhu ariyo pannaddhajo pannabhāro visaṃyutto hoti.	341	
PA_atk-s05_15a:342	“Evaṃ vimuttacittaṃ kho, bhikkhave, bhikkhuṃ saindā devā sabrahmakā sapajāpatikā anvesaṃ nādhigacchanti ‘idaṃnissitaṃ tathāgatassa viññāṇa”’nti.	34	
PA_atk-s05_15a:343	Pañcaṅgavippahīnoti kāmacchandādipañcaṅgāni vividhehi upāyehi pajahitvā ṭhito. Vuttañhetaṃ –	34	
PA_atk-s05_15a:344_0	“Kathañcāvuso, bhikkhu pañcaṅgavippahīno hoti? Idhāvuso, bhikkhuno kāmacchando pahīno	344	
PA_atk-s05_15a:344_1	hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ pahīnaṃ hoti,	344	
PA_atk-s05_15a:344_2	vicikicchā pahīnā hoti. Evaṃ kho, āvuso, bhikkhu pañcaṅgavippahīno hotī”ti.	344	
PA_atk-s05_15a:345_0	Chaḷaṅgasamannāgatoti channaṃ aṅgānaṃ pūretvā chasu dvāresu rūpādiārammaṇe paṭighānunayaṃ	345	
PA_atk-s05_15a:345_1	vajjetvā upekkhāvasena sato sampajāno hutvā viharaṇavasena chaḷaṅgāni pūretvā paripuṇṇaṃ	345	
PA_atk-s05_15a:345_2	katvā ṭhitattā “chaḷaṅgasamannāgato”ti vutto. Vuttañhetaṃ –	345	
PA_atk-s05_15a:346_0	“Kathañcāvuso, bhikkhu chaḷaṅgasamannāgato hoti? Idhāvuso, bhikkhu cakkhunā rūpaṃ	346	
PA_atk-s05_15a:346_1	disvā neva sumano hoti na dummano, upekkhako viharati sato sampajāno. Sotena saddaṃ	346	
PA_atk-s05_15a:346_2	sutvā…pe… ghānena gandhaṃ ghāyitvā, jivhāya rasaṃ sāyitvā, kāyena phoṭṭhabbaṃ phusitvā,	346	
PA_atk-s05_15a:346_3	manasā dhammaṃ viññāya neva sumano hoti na dummano, upekkhako viharati sato sampajāno.	346	
PA_atk-s05_15a:346_4	Evaṃ kho, āvuso, bhikkhu chaḷaṅgasamannāgato hotī”ti.	346	
PA_atk-s05_15a:347	Ekārakkhoti satiārakkhena eko uttamo ārakkho assāti ekārakkho. Vuttañhetaṃ –	34	
PA_atk-s05_15a:348	“Kathañcāvuso, bhikkhu ekārakkho hoti? Idhāvuso, bhikkhu satārakkhena cetasā samannāgato viharati. Evaṃ kho, āvuso, bhikkhu ekārakkho hotī”ti.	34	
PA_atk-s05_15a:349_0	Caturāpassenoti paññāya paṭisevanaparivajjanavinodanapajahanānaṃ vasena catunnaṃ	349	
PA_atk-s05_15a:349_1	apassayānaṃ ito cito ca aparivattamānānaṃ vasena caturāpasseno, tesaṃ pāpuṇitvā ṭhito. Vuttañhetaṃ –	349	
PA_atk-s05_15a:350_0	“Kathañcāvuso, bhikkhu caturāpasseno hoti? Idhāvuso, bhikkhu saṅkhāyekaṃ paṭisevati,	350	
PA_atk-s05_15a:350_1	saṅkhāyekaṃ parivajjeti. Saṅkhāyekaṃ vinodeti, saṅkhāyekaṃ pajahatī”tiādinā nayena vitthāretabbaṃ.	350	
PA_atk-s05_15a:351	Paṇunnapaccekasaccoti “idameva dassanaṃ saccaṃ, idameva sacca”nti evaṃ pāṭiekkaṃ gahitattā paccekasaṅkhātāni diṭṭhisaccāni paṇunnāni nihaṭāni pahīnāni assāti paṇunnapaccekasacco.	35	
PA_atk-s05_15a:352_0	Samavayasaṭṭhesanoti ettha avayāti anūnā. Saṭṭhāti vissaṭṭhā. Sammā avayā saṭṭhā	352	
PA_atk-s05_15a:352_1	esanā assāti samavayasaṭṭhesano. Sammā vissaṭṭhasabbaesanoti attho. Kevalīti paripuṇṇo.	352	
PA_atk-s05_15a:352_2	Vusitavāti vusitabrahmacariyo, garusaṃvāse ariyamaggepi dasasu ariyavāsesupi vusitavanto.	352	
PA_atk-s05_15a:352_3	Uttamapurisoti khīṇakilesattā visesapuriso ājaññapuriso. Paramapurisoti uttamapuriso,	352	
PA_atk-s05_15a:352_4	paramaṃ vā paṭilābhaṃ pattattā uttamaṃ pattabbaṃ arahattapaṭilābhaṃ patto anuttarapuññakkhettabhūto	352	
PA_atk-s05_15a:352_5	uttamapuriso, tenevatthena paramapuriso. Anuttaraṃ samāpattiṃ samāpajjituṃ amataṃ	352	
PA_atk-s05_15a:352_6	paṭilābhaṃ pattattā paramapattippatto. Atha vā “gharāvāse ādīnavaṃ sañjānitvā sāsanapavisanavasena	352	
PA_atk-s05_15a:352_7	uttamapuriso. Attabhāve ādīnavaṃ sañjānitvā vipassanāpavisanavasena paramapuriso.	352	
PA_atk-s05_15a:352_8	Kilese ādīnavaṃ sañjānitvā ariyabhūmantaraṃ paviṭṭho paramapattippattoti evameke vaṇṇayanti.	352	
PA_atk-s05_15a:353_0	Nevācinatīti kusalākusalānaṃ pahīnattā tesaṃ vipākaṃ na vaḍḍheti. Nāpacinatīti phale	353	
PA_atk-s05_15a:353_1	ṭhitattā na viddhaṃseti. Apacinitvā ṭhitoti paṭippassaddhipahāne ṭhitattā kilese	353	
PA_atk-s05_15a:353_2	viddhaṃsetvā ṭhito. Ito paraṃ tīhipi padehi maggaphalavaseneva yojetabbaṃ. Neva pajahatīti	353	
PA_atk-s05_15a:353_3	pahātabbābhāvena kilese na pajahati. Na upādiyatīti taṇhāmānadiṭṭhīhi gahetabbābhāvato	353	
PA_atk-s05_15a:353_4	tehi na gaṇhāti. Pajahitvā ṭhitoti cajitvā ṭhito. Neva saṃsibbatīti taṇhāvasena neva	353	
PA_atk-s05_15a:353_5	saṃsibbati. Na ussinetīti mānavasena na ukkaṃsati. Visinitvā ṭhitoti taṇhāsaṃsīvanaṃ	353	
PA_atk-s05_15a:353_6	akatvā ṭhitoti evameke vaṇṇayanti. Neva vidhūpetīti kilesaggiṃ na nibbāpeti. Na sandhūpetīti	353	
PA_atk-s05_15a:353_7	kilesaggiṃ na jālāpeti. Vidhūpetvā ṭhitoti taṃ nibbāpetvā ṭhito.	353	
PA_atk-s05_15a:354_0	Asekkhena sīlakkhandhenāti sikkhitabbābhāvena asekkhena vācākammantājīvasīlakkhandhena	354	
PA_atk-s05_15a:354_1	sīlarāsinā samannāgatattā ṭhito, aparihīnabhāvena ṭhito. Samādhikkhandhenāti vāyāmasatīhi	354	
PA_atk-s05_15a:354_2	sampayuttena samādhinā. Vimuttikkhandhenāti phalavimuttisampayuttakkhandhena. Vimuttiñāṇadassanakkhandhenāti	354	
PA_atk-s05_15a:354_3	paccavekkhaṇañāṇena. Saccaṃ sampaṭipādiyitvāti catuariyasaccaṃ sabhāvavasena sakasantāne	354	
PA_atk-s05_15a:354_4	sampādiyitvā paṭivijjhitvā ṭhito. Ejaṃ samatikkamitvāti kampanataṇhaṃ atikkamitvā.	354	
PA_atk-s05_15a:354_5	Kilesagginti rāgādikilesaggiṃ. Pariyādiyitvāti khepetvā nibbāpetvā. Aparigamanatāyāti	354	
PA_atk-s05_15a:354_6	saṃsāre agamanabhāvena punāgamanābhāvenāti attho. Kaṭaṃ samādāyāti jayaggāhaṃ gahetvā.	354	
PA_atk-s05_15a:354_7	Muttipaṭisevanatāyāti sabbakilesehi muccitvā rūpādiārammaṇasevanavasena. Atha vā	354	
PA_atk-s05_15a:354_8	sabbakilesehi muttaphalasamāpattisevanavasena. Mettāya pārisuddhiyāti upakkilesamuttāya	354	
PA_atk-s05_15a:354_9	parisuddhabhāve ṭhitāya mettāya ṭhito. Karuṇādīsupi eseva nayo.	354	
PA_atk-s05_15a:355_0	Accantapārisuddhiyāti atikkantaparisuddhabhāvena parisuddhiyā antaṃ pāpuṇitvā ṭhito.	355	
PA_atk-s05_15a:355_1	Atammayatāyāti taṇhādiṭṭhimānā “tammayā”ti vuccanti. Tesaṃ abhāvo atammayatā, tāya	355	
PA_atk-s05_15a:355_2	taṇhādiṭṭhimānavirahitatāya ṭhito. Vuttañhetaṃ –	355	
PA_atk-s05_15a:356_0	“So tādiso lokavidū sumedho, sabbesu dhammesu atammayo munī”ti. Etthāpi taṇhāmānadiṭṭhivirahitoti	356	
PA_atk-s05_15a:356_1	attho. Vimuttattāti sabbakilesehi muttabhāvena. Santussitattāti yathālābhayathābalayathāsāruppasantosavasena	356	
PA_atk-s05_15a:356_2	santuṭṭhabhāvena ṭhito.	356	
PA_atk-s05_15a:357_0	Khandhapariyanteti ekacatupañcakkhandhānaṃ tīhi pariññaggīhi jhāpetvā ante avasāne	357	
PA_atk-s05_15a:357_1	ṭhito, natthi etassa antoti vā pariyantaṃ, tasmiṃ pariyante. Dhātupariyantādīsupi	357	
PA_atk-s05_15a:357_2	eseva nayo. Ayaṃ pana viseso – dhātupariyanteti aṭṭhārasannaṃ dhātūnaṃ pariyante.	357	
PA_atk-s05_15a:357_3	Āyatanapariyanteti dvādasannaṃ āyatanānaṃ. Gatipariyanteti nirayādipañcannaṃ gatīnaṃ.	357	
PA_atk-s05_15a:357_4	Upapattipariyanteti sugatiduggatīsu nibbattiyā. Paṭisandhipariyanteti kāmarūpārūpabhavesu	357	
PA_atk-s05_15a:357_5	paṭisandhiyā. Bhavapariyanteti ekavokāracatupañcasaññāasaññānevasaññānāsaññākāmarūpaarūpabhavānaṃ.	357	
PA_atk-s05_15a:357_6	Saṃsārapariyanteti khandhadhātuāyatanānaṃ abbocchinnapavattiyā. Vaṭṭapariyanteti	357	
PA_atk-s05_15a:357_7	kammavipākakilesavaṭṭānaṃ pariyante. Antime bhaveti avasāne upapattibhave. Antime	357	
PA_atk-s05_15a:357_8	samussaye ṭhitoti avasāne samussaye sarīre ṭhito. Antimadehadharoti antimaṃ avasānadehaṃ	357	
PA_atk-s05_15a:357_9	sarīraṃ dhāretīti antimadehadharo. Arahāti ārakattā arīnaṃ, arānañca hatattā, paccayādīnaṃ	357	
PA_atk-s05_15a:357_10	arahattā, pāpakaraṇe rahābhāvā arahā.	3571	
PA_atk-s05_15a:358_0	Tassāyaṃ pacchimakoti tassa khīṇāsavassa ayaṃ samussayo attabhāvo avasāno. Carimoti	358	
PA_atk-s05_15a:358_1	appo mando carimo ālopo, carimaṃ kabaḷaṃ viya. Puna paṭisandhiyā natthibhāvaṃ sandhāya	358	
PA_atk-s05_15a:358_2	“jātimaraṇasaṃsāro, natthi tassa punabbhavo”ti āha. Jananaṃ jāti, maranti tenāti	358	
PA_atk-s05_15a:358_3	maraṇaṃ, khandhādīnaṃ abbocchinnā saṃsārapavatti ca tassa khīṇāsavassa puna natthīti	358	
PA_atk-s05_15a:358_4	vuttaṃ gāthaṃ nigamento āha tenāha bhagavā –	358	
PA_atk-s05_15a:359	“Tasmā jantu…pe… nāvaṃ sitvāva pāragū”ti.	35	
PA_atk-s05_15a:360	Imasmiṃ sutte yaṃ antarantarā na vuttaṃ, taṃ pāṭhānusārena gahetabbaṃ.	36	
PA_atk-s05_15a:361	Saddhammappajjotikāya mahāniddesaṭṭhakathāya	36	
PA_atk-s05_15a:362	Kāmasuttaniddesavaṇṇanā niṭṭhitā.	36	
PA_atk-s05_15a:363	2. Guhaṭṭhakasuttaniddesavaṇṇanā	36	
PA_atk-s05_15a:364_0	7. Dutiye – sattoti laggo. Guhāyanti kāye. Kāyo hi rāgādīnaṃ vāḷānaṃ vasanokāsato	364	
PA_atk-s05_15a:364_1	“guhā”ti vuccati. Bahunābhichannoti bahunā rāgādikilesajātena abhicchanno. Etena	364	
PA_atk-s05_15a:364_2	ajjhattabandhanaṃ vuttaṃ. Tiṭṭhanti rāgādivasena tiṭṭhanto. Mohanasmiṃ pagāḷhoti	364	
PA_atk-s05_15a:364_3	mohanaṃ vuccati kāmaguṇo. Ettha hi devamanussā muyhanti tesu ajjhogāḷhā hutvā; etena	364	
PA_atk-s05_15a:364_4	bāhirabandhanaṃ vuttaṃ. Dūre vivekā hi tathāvidho soti so tathārūpo naro tividhāpi	364	
PA_atk-s05_15a:364_5	kāyavivekādivivekā dūre, anāsanne. Kiṃkāraṇā? Kāmā hi loke na hi suppahāyāti yasmā	364	
PA_atk-s05_15a:364_6	loke kāmā suppahāyā na honti, tasmāti vuttaṃ hoti.	364	
PA_atk-s05_15a:365_0	Sattoti hi kho vuttanti “satto, naro, mānavo”ti evamādinā nayena kathitoyeva. Guhā	365	
PA_atk-s05_15a:365_1	tāva vattabbāti guhā tāva kathetabbā. Kāyoti vātiādīsu ayaṃ tāva padayojanā – kāyo	365	
PA_atk-s05_15a:365_2	iti vā guhā iti vā…pe… kumbho iti vāti. Tattha kāyoti “kucchitānaṃ āyoti kāyo”tiādinā	365	
PA_atk-s05_15a:365_3	heṭṭhā satipaṭṭhānakathāyaṃ vuttoyeva. Rāgādivāḷānaṃ vasanokāsaṭṭhena guhā, “paṭicchādanaṭṭhenā”tipi	365	
PA_atk-s05_15a:365_4	eke. “Dūraṅgamaṃ ekacaraṃ, asarīraṃ guhāsaya”ntiādīsu viya. Rāgādīhi jhāpanaṭṭhena	365	
PA_atk-s05_15a:365_5	deho “te hitvā mānusaṃ deha”ntiādīsu viya. Pamattakaraṇaṭṭhena sandeho “bhijjati	365	
PA_atk-s05_15a:365_6	pūtisandeho, maraṇantañhi jīvita”ntiādīsu viya. Saṃsāre sañcaraṇaṭṭhena nāvā “siñca	365	
PA_atk-s05_15a:365_7	bhikkhu imaṃ nāvaṃ, sittā te lahumessatī”tiādīsu viya. Iriyāpathassa atthibhāvaṭṭhena	365	
PA_atk-s05_15a:365_8	ratho “ratho sīlaparikkhāro, jhānakkho cakkavīriyo”tiādīsu viya. Accuggataṭṭhena	365	
PA_atk-s05_15a:365_9	dhajo “dhajo rathassa paññāṇa”ntiādīsu viya.	365	
PA_atk-s05_15a:366_0	Kimikulānaṃ āvāsabhāvena vammiko “vammikoti kho, bhikkhu, imassetaṃ cātumahābhūtikassa	366	
PA_atk-s05_15a:366_1	kāyassa adhivacana”ntiādīsu viya. Yatheva hi bāhirako vammiko, vamati vantako vantussayo	366	
PA_atk-s05_15a:366_2	vantasinehasambaddhoti catūhi kāraṇehi “vammiko”ti vuccati. So hi ahinakulaundūragharagoḷikādayo	366	
PA_atk-s05_15a:366_3	nānappakāre pāṇake vamatīti vammiko. Upacikāhi vantakoti vammiko. Upacikāhi vamitvā	366	
PA_atk-s05_15a:366_4	mukhatuṇḍakehi ukkhittapaṃsucuṇṇena kaṭippamāṇenapi porisappamāṇenapi ussitoti vammiko.	366	
PA_atk-s05_15a:366_5	Upacikāhi vantakheḷasinehena ābaddhatāya sattasattāhaṃ deve vassantepi na vippakirīyati,	366	
PA_atk-s05_15a:366_6	nidāghepi tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati,	366	
PA_atk-s05_15a:366_7	evaṃ vantasinehena sambaddhoti vammiko. Evamayaṃ kāyopi “akkhimhā aggigūthako”tiādinā	366	
PA_atk-s05_15a:366_8	nayena nānappakāraṃ asucikalimalaṃ vamatīti vammiko. Buddhapaccekabuddhakhīṇāsavā	366	
PA_atk-s05_15a:366_9	imasmiṃ attabhāve nikantipariyādānena attabhāvaṃ chaḍḍetvā gatāti ariyehi vantakotipi	366	
PA_atk-s05_15a:366_10	vammiko. Yehi cāyaṃ tīhi aṭṭhisatehi ussito nahārusambaddho maṃsāvalepano allacammapariyonaddho	3661	
PA_atk-s05_15a:366_11	chavirañjito satte vañceti, taṃ sabbaṃ ariyehi vantamevāti vantussayotipi vammiko.	3661	
PA_atk-s05_15a:366_12	“Taṇhā janeti purisaṃ, cittamassa vidhāvatī”ti evaṃ taṇhāya janitattā ariyehi vanteneva	3661	
PA_atk-s05_15a:366_13	taṇhāsinehena sambaddho ayanti vantasinehena sambaddhotipi vammiko. Yathā ca vammikassa	3661	
PA_atk-s05_15a:366_14	anto nānappakārā pāṇakā tattheva jāyanti, uccārapassāvaṃ karonti, gilānā sayanti,	3661	
PA_atk-s05_15a:366_15	matā nipatanti. Iti so tesaṃ sūtigharaṃ vaccakuṭi gilānasālā susānañca hoti. Evaṃ	3661	
PA_atk-s05_15a:366_16	khattiyamahāsālādīnampi kāyo “ayaṃ gopitarakkhito maṇḍitapasādito mahānubhāvānaṃ	3661	
PA_atk-s05_15a:366_17	kāyo”ti acintetvā chavinissitā pāṇā cammanissitā pāṇā maṃsanissitā pāṇā nahārunissitā	3661	
PA_atk-s05_15a:366_18	pāṇā aṭṭhinissitā pāṇā aṭṭhimiñjanissitā pāṇāti evaṃ kulagaṇanāya asītimattāni kimikulasahassāni	3661	
PA_atk-s05_15a:366_19	antokāyasmiṃyeva jāyanti, uccārapassāvaṃ karonti, gelaññena āturitāni sayanti, matāmatā	3661	
PA_atk-s05_15a:366_20	nipatanti. Iti ayampi tesaṃ pāṇānaṃ sūtigharaṃ vaccakuṭi gilānasālā susānañca hotīti	3662	
PA_atk-s05_15a:366_21	“vammiko”ti saṅkhaṃ gato.	3662	
PA_atk-s05_15a:367_0	Manāpāmanāpapatanaṭṭhena nagaraṃ “sakkāyanagara”ntiādīsu viya. Rogādīnaṃ nīḷabhāvena	367	
PA_atk-s05_15a:367_1	kulāvakabhāvena nīḷaṃ “roganīḷaṃ pabhaṅgura”ntiādīsu viya. Paṭisandhiyā nivāsagehaṭṭhena	367	
PA_atk-s05_15a:367_2	kuṭi “pañcadvārāyaṃ kuṭikāyaṃ pasakkiyā”tiādīsu viya. Pūtibhāvena gaṇḍo “rogoti bhikkhave,	367	
PA_atk-s05_15a:367_3	gaṇḍoti bhikkhave, salloti bhikkhave, kāyassetaṃ adhivacana”ntiādīsu viya. Bhijjanaṭṭhena	367	
PA_atk-s05_15a:367_4	kumbho “kumbhūpamaṃ kāyamimaṃ viditvā”tiādīsu viya. Kāyassetaṃ adhivacananti etaṃ	367	
PA_atk-s05_15a:367_5	vuttappakāraṃ catumahābhūtamayassa kucchitadhammānaṃ āyassa adhivacanaṃ, kathananti	367	
PA_atk-s05_15a:367_6	attho. Guhāyanti sarīrasmiṃ. Sattoti allīno. Visattoti vaṇṇarāgādivasena vividho	367	
PA_atk-s05_15a:367_7	allīno. Saṇṭhānarāgavasena āsatto. Tattheva “subhaṃ sukha”nti gahaṇavasena laggo.	367	
PA_atk-s05_15a:367_8	Attaggahaṇavasena laggito. Palibuddhoti phassarāgavasena amuñcitvā ṭhito. Bhittikhileti	367	
PA_atk-s05_15a:367_9	bhittiyaṃ ākoṭitakhāṇuke. Nāgadanteti tatheva hatthidantasadise vaṅkadaṇḍake. Sattanti	367	
PA_atk-s05_15a:367_10	bhittikhile laggaṃ. Visattanti nāgadante laggaṃ. Āsattanti cīvaravaṃse laggaṃ. Lagganti	3671	
PA_atk-s05_15a:367_11	cīvararajjuyā laggaṃ. Laggitanti pīṭhapāde laggaṃ. Palibuddhanti mañcapāde lagganti	3671	
PA_atk-s05_15a:367_12	evamādinā nayena yojetabbaṃ.	3671	
PA_atk-s05_15a:368_0	Lagganādhivacananti visesena allīyanakathanaṃ. Channoti vuttappakārehi kilesehi chādito.	368	
PA_atk-s05_15a:368_1	Punappunaṃ uppattivasena uparūpari channoti ucchanno. Āvutoti āvarito. Nivutoti vārito.	368	
PA_atk-s05_15a:368_2	Ophutoti avattharitvā chādito. Pihitoti bhājanena ukkhalimukhaṃ viya paliguṇṭhito.	368	
PA_atk-s05_15a:368_3	Paṭicchannoti āvaṭo. Paṭikujjitoti adhomukhaṃ ṭhapito. Tattha tiṇapaṇṇādīhi chāditaṃ	368	
PA_atk-s05_15a:368_4	viya channo. Ucchanno nadiṃ āvaraṇasetu viya. Āvuto janasañcaraṇamaggāvaraṇaṃ viya.	368	
PA_atk-s05_15a:369_0	Vinibaddho mānavasenāti nānāvidhena mānātimānavasena nānāvidhe ārammaṇe baddho hutvā	369	
PA_atk-s05_15a:369_1	tiṭṭhati. Parāmaṭṭho diṭṭhivasenāti dvāsaṭṭhidiṭṭhīnaṃ vasena parāmaṭṭho āmasitvā	369	
PA_atk-s05_15a:369_2	gahito. Vikkhepagato uddhaccavasenāti ārammaṇe asantiṭṭhanavasena cittavikkhepaṃ	369	
PA_atk-s05_15a:369_3	patto upagato. Aniṭṭhaṅgato vicikicchāvasenāti ratanattayādīsu kaṅkhāsaṅkhātāya vicikicchāya	369	
PA_atk-s05_15a:369_4	vasena sanniṭṭhānaṃ appatto. Thāmagato anusayavasenāti dunnīharaṇaappahīnānusayavasena	369	
PA_atk-s05_15a:369_5	thirabhāvaṃ patto upagato hutvā tiṭṭhati.	369	
PA_atk-s05_15a:370_0	Rūpūpayanti taṇhādiṭṭhūpayavasena rūpaṃ upagantvā ārammaṇaṃ katvā. Viññāṇaṃ tiṭṭhamānaṃ	370	
PA_atk-s05_15a:370_1	tiṭṭhatīti tasmiṃ ārammaṇe rūpārammaṇaṃ viññāṇaṃ tiṭṭhantaṃ tiṭṭhati. Rūpārammaṇaṃ	370	
PA_atk-s05_15a:370_2	rūpapatiṭṭhanti rūpameva ārammaṇaṃ ālambitvā rūpameva patiṭṭhaṃ katvā. Nandūpasecananti	370	
PA_atk-s05_15a:370_3	sappītikataṇhodakena āsittaṃ viññāṇaṃ. Vuddhinti vuddhibhāvaṃ. Virūḷhinti javanavasena	370	
PA_atk-s05_15a:370_4	uparito virūḷhibhāvaṃ. Vepullanti tadārammaṇavasena vepullaṃ.	370	
PA_atk-s05_15a:371_0	Atthi rāgotiādīni lobhasseva nāmāni. So hi rañjanavasena rāgo, nandanavasena nandī,	371	
PA_atk-s05_15a:371_1	taṇhāyanavasena taṇhāti vuccati. Patiṭṭhitaṃ tattha viññāṇaṃ virūḷhanti kammaṃ javāpetvā	371	
PA_atk-s05_15a:371_2	paṭisandhiākaḍḍhanasamatthatāya patiṭṭhitañceva virūḷhañca. Yatthāti tebhūmakavaṭṭe	371	
PA_atk-s05_15a:371_3	bhummaṃ. Sabbattha vā purimapade etaṃ bhummaṃ. Atthi tattha saṅkhārānaṃ vuddhīti	371	
PA_atk-s05_15a:371_4	idaṃ imasmiṃ vipākavaṭṭe ṭhitassa āyatiṃ vaṭṭahetuke saṅkhāre sandhāya vuttaṃ. Yattha	371	
PA_atk-s05_15a:371_5	atthi āyatiṃ punabbhavābhinibbattīti yasmiṃ ṭhāne āyatiṃ punabbhavābhinibbatti atthi.	371	
PA_atk-s05_15a:371_6	Tattha purimasuttaṃ rūpādiārammaṇalagganavasena vuttaṃ, dutiyasuttaṃ tadevārammaṇaṃ	371	
PA_atk-s05_15a:371_7	abhinandanavasena vuttaṃ, tatiyaṃ viññāṇapatiṭṭhānavasena vuttaṃ, catutthaṃ catubbidhaāhāravasena,	371	
PA_atk-s05_15a:371_8	kusalākusalaviññāṇapatiṭṭhānavasena vuttanti ñātabbaṃ.	371	
PA_atk-s05_15a:372_0	Yebhuyyenāti pāyena. Muyhantīti mohaṃ āpajjanti. Sammuyhantīti visesena muyhanti.	372	
PA_atk-s05_15a:372_1	Sampamuyhantīti sabbākārena muyhanti. Atha vā rūpārammaṇaṃ paṭicca muyhanti, saddārammaṇaṃ	372	
PA_atk-s05_15a:372_2	paṭicca sammuyhanti, mutārammaṇaṃ paṭicca sampamuyhanti. Avijjāya andhīkatāti aṭṭhasu	372	
PA_atk-s05_15a:372_3	ṭhānesu aññāṇāya avijjāya andhīkatā. “Gatā”ti vā pāṭho, andhabhāvaṃ upagatāti attho.	372	
PA_atk-s05_15a:372_4	Pagāḷhoti paviṭṭho. Ogāḷhoti heṭṭhābhāgaṃ paviṭṭho. Ajjhogāḷhoti adhiogāhitvā avattharitvā	372	
PA_atk-s05_15a:372_5	visesena paviṭṭho nimuggoti adhomukhaṃ hutvā paviṭṭho. Atha vā dassanasaṃsaggena	372	
PA_atk-s05_15a:372_6	ogāḷho. Savanasaṃsaggena ajjhogāḷho. Vacanasaṃsaggena nimuggo. Sappurisasaṃsaggavirahito	372	
PA_atk-s05_15a:372_7	vā ogāḷho. Saddhammasevanavirahito vā ajjhogāḷho. Dhammānudhammapaṭipattivirahito vā nimuggo.	372	
PA_atk-s05_15a:373_0	Vivekāti vivitti, viviccanaṃ vā viveko. Tayoti gaṇanaparicchedo. Kāyavivekoti kāyena	373	
PA_atk-s05_15a:373_1	vivitti, vinā apasakkanaṃ. Cittavivekādīsupi eseva nayo. Idha bhikkhūti imasmiṃ sāsane.	373	
PA_atk-s05_15a:373_2	Saṃsāre bhayaṃ ikkhanato bhikkhu. Vivittanti suññaṃ, appasaddaṃ appanigghosanti attho.	373	
PA_atk-s05_15a:373_3	Etadeva hi sandhāya vibhaṅge “vivittanti santike cepi senāsanaṃ hoti, tañca anākiṇṇaṃ	373	
PA_atk-s05_15a:373_4	gahaṭṭhehi pabbajitehi, tena taṃ vivitta”nti vuttaṃ. Seti ceva āsati ca etthāti senāsanaṃ,	373	
PA_atk-s05_15a:373_5	mañcapīṭhādīnametamadhivacanaṃ. Tenāha –	373	
PA_atk-s05_15a:374_0	“Senāsananti mañcopi senāsanaṃ, pīṭhampi… bhisipi… bibbohanampi… vihāropi… aḍḍhayogopi…	374	
PA_atk-s05_15a:374_1	pāsādopi… aṭṭopi… māḷopi… leṇampi… guhāpi… rukkhamūlampi… veḷugumbopi… yattha vā	374	
PA_atk-s05_15a:374_2	pana bhikkhū paṭikkamanti, sabbametaṃ senāsana”nti.	374	
PA_atk-s05_15a:375_0	Api ca vihāro aḍḍhayogo pāsādo hammiyaṃ guhāti idaṃ vihārasenāsanaṃ nāma. Mañco pīṭhaṃ	375	
PA_atk-s05_15a:375_1	bhisi bibbohananti idaṃ mañcapīṭhasenāsanaṃ nāma. Cimilikā cammakhaṇḍo tiṇasanthāro	375	
PA_atk-s05_15a:375_2	paṇṇasanthāroti idaṃ santhatasenāsanaṃ nāma. Yattha vā pana bhikkhū paṭikkamanti,	375	
PA_atk-s05_15a:375_3	idaṃ okāsasenāsanaṃ nāmāti evaṃ catubbidhaṃ senāsanaṃ hoti. Taṃ sabbampi senāsanaggahaṇena gahitameva.	375	
PA_atk-s05_15a:376_0	Idha panassa sakuṇasadisassa cātuddisassa bhikkhuno anucchavikasenāsanaṃ dassento	376	
PA_atk-s05_15a:376_1	“araññaṃ rukkhamūla”ntiādimāha. Tattha araññanti “nikkhamitvā bahi indakhīlā sabbametaṃ	376	
PA_atk-s05_15a:376_2	arañña”nti idaṃ bhikkhunīnaṃ vasena āgataṃ. “Āraññakaṃ nāma senāsanaṃ pañcadhanusatikaṃ	376	
PA_atk-s05_15a:376_3	pacchima”nti idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese	376	
PA_atk-s05_15a:376_4	vuttaṃ. Rukkhamūlanti yaṃkiñci santacchāyaṃ vivittaṃ rukkhamūlaṃ. Pabbatanti selaṃ.	376	
PA_atk-s05_15a:376_5	Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu	376	
PA_atk-s05_15a:376_6	khāyamānāsu sītena vātena bījiyamānassa cittaṃ ekaggaṃ hoti. Kandaranti kaṃ vuccati	376	
PA_atk-s05_15a:376_7	udakaṃ, tena dāritaṃ, udakena bhinnaṃ pabbatapadesaṃ. Yaṃ “nadītumba”ntipi “nadīkuñja”ntipi	376	
PA_atk-s05_15a:376_8	vadanti. Tattha hi rajatapaṭṭasadisā vālukā hoti, matthake maṇivitānaṃ viya vanagahanaṃ,	376	
PA_atk-s05_15a:376_9	maṇikhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni	376	
PA_atk-s05_15a:376_10	sītāni katvā vālukaṃ ussāpetvā paṃsukūlacīvaraṃ paññapetvā nisinnassa samaṇadhammaṃ	3761	
PA_atk-s05_15a:376_11	karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ, ekasmiṃyeva vā	3761	
PA_atk-s05_15a:376_12	umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ.	3761	
PA_atk-s05_15a:377_0	Vanapatthanti gāmantaṃ atikkamitvā manussānaṃ anupacāraṭṭhānaṃ yattha na kasanti	377	
PA_atk-s05_15a:377_1	na vapanti. Tenevāha “vanapatthanti dūrānametaṃ senāsanānaṃ adhivacana”ntiādi. Abbhokāsanti	377	
PA_atk-s05_15a:377_2	acchannaṃ. Ākaṅkhamāno panettha cīvarakuṭiṃ katvā vasati. Palālapuñjanti palālarāsiṃ.	377	
PA_atk-s05_15a:377_3	Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi	377	
PA_atk-s05_15a:377_4	upari palālaṃ pakkhipitvā heṭṭhā nisinnā samaṇadhammaṃ karonti. Sabbametaṃ sandhāya	377	
PA_atk-s05_15a:377_5	vuttaṃ “kāyena vivitto viharatī”tiādi. Eko caṅkamaṃ adhiṭṭhāti pavattayatīti vuttaṃ	377	
PA_atk-s05_15a:377_6	hoti. Iriyatīti iriyāpathaṃ vattayati. Vattatīti iriyāpathavuttiṃ uppādeti. Pāletīti	377	
PA_atk-s05_15a:377_7	iriyāpathaṃ rakkhati. Yapetīti yapayati. Yāpetīti yāpayati.	377	
PA_atk-s05_15a:378_0	Paṭhamaṃ jhānaṃ samāpannassāti kusalajjhānasamaṅgissa. Nīvaraṇehi cittaṃ vivittanti	378	
PA_atk-s05_15a:378_1	upacārena nīvaraṇehi vivittampi samānaṃ antoappanāyaṃ suṭṭhu vivittaṃ nāma hotīti	378	
PA_atk-s05_15a:378_2	dassetuṃ “paṭhamaṃ jhānaṃ samāpannassa nīvaraṇehi cittaṃ vivittaṃ hotī”ti vuttaṃ.	378	
PA_atk-s05_15a:378_3	Eseva nayo vitakkavicārapītisukhadukkhehi dutiyatatiyacatutthajjhānāni samāpannānanti.	378	
PA_atk-s05_15a:378_4	Rūpasaññāyāti kusalavipākakiriyavasena pañcadasannaṃ rūpāvacarajjhānānaṃ saññāya.	378	
PA_atk-s05_15a:378_5	Paṭighasaññāyāti cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya	378	
PA_atk-s05_15a:378_6	paṭighasaññāya ca. Nānattasaññāyāti nānārammaṇe pavattāya catucattālīsakāmāvacarasaññāya	378	
PA_atk-s05_15a:378_7	ca cittaṃ vivittaṃ hoti suññaṃ hoti.	378	
PA_atk-s05_15a:379_0	Ākāsānañcāyatanaṃ samāpannassāti ettha nāssa antoti anantaṃ, ākāsaṃ anantaṃ ākāsānantaṃ,	379	
PA_atk-s05_15a:379_1	ākāsānantameva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa	379	
PA_atk-s05_15a:379_2	jhānassa devānaṃ devāyatanamivāti ākāsānañcāyatanaṃ, kasiṇugghāṭimākāsārammaṇajhānassetaṃ	379	
PA_atk-s05_15a:379_3	adhivacanaṃ. Taṃ ākāsānañcāyatanaṃ samāpannassa kusalakiriyajhānaṃ samāpannassa.	379	
PA_atk-s05_15a:379_4	Rūpasaññāyāti saññāsīsena rūpāvacarajjhānato ceva tadārammaṇato ca. Rūpāvacarajjhānampi	379	
PA_atk-s05_15a:379_5	hi “rūpa”nti vuccati “rūpī rūpāni passatī”tiādīsu, tassa ārammaṇampi “bahiddhā rūpāni	379	
PA_atk-s05_15a:379_6	passati suvaṇṇadubbaṇṇānī”tiādīsupi. Tasmā idha rūpe saññā rūpasaññāti evaṃ saññāsīsena	379	
PA_atk-s05_15a:379_7	rūpāvacarajjhānassetaṃ adhivacanaṃ. Rūpe saññā assāti rūpasaññaṃ, rūpamassa nāmanti	379	
PA_atk-s05_15a:379_8	vuttaṃ hoti. Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.	379	
PA_atk-s05_15a:379_9	Etāya kusalavipākakiriyāvasena pañcadasavidhāya jhānasaṅkhātāya rūpasaññāya. Etāya	379	
PA_atk-s05_15a:379_10	ca pathavīkasiṇādivasena aṭṭhavidhāya ārammaṇasaṅkhātāya rūpasaññāya.	3791	
PA_atk-s05_15a:380_0	Paṭighasaññāyāti cakkhādīnaṃ vatthūnaṃ rūpādīnaṃ ārammaṇānañca paṭighātena samuppannā	380	
PA_atk-s05_15a:380_1	saññā paṭighasaññā, rūpasaññādīnaṃ etaṃ adhivacanaṃ. Yathāha – “tattha katamā paṭighasaññā?	380	
PA_atk-s05_15a:380_2	Rūpasaññā saddasaññā gandhasaññā rasasaññā phoṭṭhabbasaññā, imā vuccanti paṭighasaññāyo”ti.	380	
PA_atk-s05_15a:380_3	Tā kusalavipākā pañca akusalavipākā pañcāti etāya paṭighasaññāya.	380	
PA_atk-s05_15a:381_0	Nānattasaññāyāti nānatte gocare pavattāya saññāya, nānattāya vā saññāya. Yathāha	381	
PA_atk-s05_15a:381_1	– “tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa	381	
PA_atk-s05_15a:381_2	vā saññā sañjānanā sañjānitattaṃ, imā vuccanti nānattasaññāyo”ti evaṃ vibhaṅge vibhajitvā	381	
PA_atk-s05_15a:381_3	vuttā. Tā idha adhippetā. Asamāpannassa manodhātumanoviññāṇadhātusaṅgahitā saññā	381	
PA_atk-s05_15a:381_4	rūpasaddādibhede nānatte nānāsabhāve gocare pavattanti. Yasmā cesā aṭṭha kāmāvacarakusalasaññā,	381	
PA_atk-s05_15a:381_5	dvādasa akusalasaññā, ekādasa kāmāvacarakusalavipākasaññā, dve akusalavipākasaññā,	381	
PA_atk-s05_15a:381_6	ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ	381	
PA_atk-s05_15a:381_7	asadisā, tasmā “nānattasaññā”ti vuttā, tāya nānattasaññāya.	381	
PA_atk-s05_15a:382_0	Cittaṃ vivittaṃ hotīti ākāsānañcāyatanaṃ samāpannassa rūpasaññāpaṭighasaññānānattasaññāsaṅkhātāhi	382	
PA_atk-s05_15a:382_1	saññāhi jhānacittaṃ vivittaṃ hoti vinā hoti apasakkanaṃ hoti. Viññāṇañcāyatananti	382	
PA_atk-s05_15a:382_2	etadeva viññāṇaṃ adhiṭṭhānaṭṭhena āyatanamassāti viññāṇañcāyatanaṃ, ākāse pavattaviññāṇārammaṇassa	382	
PA_atk-s05_15a:382_3	jhānassetaṃ adhivacanaṃ. Taṃ jhānaṃ samāpannassa vuttappakārāya ākāsānañcāyatanasaññāya	382	
PA_atk-s05_15a:382_4	cittaṃ vivittaṃ hoti.	382	
PA_atk-s05_15a:383_0	Ākiñcaññāyatananti ettha pana nāssa kiñcananti akiñcanaṃ, antamaso bhaṅgamattampi	383	
PA_atk-s05_15a:383_1	assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ	383	
PA_atk-s05_15a:383_2	adhivacanaṃ. Taṃ ākiñcaññaṃ adhiṭṭhānaṭṭhena āyatanamassāti ākiñcaññāyatanaṃ, ākāse	383	
PA_atk-s05_15a:383_3	pavattitaviññāṇāpagamārammaṇajhānassetaṃ adhivacanaṃ. Taṃ ākiñcaññāyatanaṃ samāpannassa	383	
PA_atk-s05_15a:383_4	tāya viññāṇañcāyatanasaññāya cittaṃ vivittaṃ.	383	
PA_atk-s05_15a:384_0	Nevasaññānāsaññāyatananti ettha pana yāya saññāya bhāvato taṃ “nevasaññānāsaññāyatana”nti	384	
PA_atk-s05_15a:384_1	vuccati, yathāpaṭipannassa sā saññā hoti, taṃ tāva dassetuṃ vibhaṅge “nevasaññīnāsaññī”ti	384	
PA_atk-s05_15a:384_2	uddharitvā taññeva “ākiñcaññāyatanaṃ santato manasi karoti, saṅkhārāvasesasamāpattiṃ	384	
PA_atk-s05_15a:384_3	bhāveti, tena vuccati nevasaññīnāsaññī”ti vuttaṃ. Tattha santato manasi karotīti	384	
PA_atk-s05_15a:384_4	“santovatāyaṃ samāpatti, yatra hi nāma natthibhāvampi ārammaṇaṃ karitvā vasatī”ti	384	
PA_atk-s05_15a:384_5	evaṃ santārammaṇatāya naṃ “santā”ti manasi karoti. Taṃ nevasaññānāsaññāyatanaṃ appetvā	384	
PA_atk-s05_15a:384_6	nisinnassa tāya ākiñcaññāyatanasaññāya jhānacittaṃ suññaṃ hoti.	384	
PA_atk-s05_15a:385_0	Sotāpannassāti sotāpattiphalaṃ pattassa. Sakkāyadiṭṭhiyāti vīsativatthukāya sakkāyadiṭṭhiyā.	385	
PA_atk-s05_15a:385_1	Vicikicchāyāti aṭṭhasu ṭhānesu kaṅkhāya. Sīlabbataparāmāsāti “sīlena suddhi, vatena	385	
PA_atk-s05_15a:385_2	suddhī”ti parāmasitvā uppajjanakadiṭṭhi. Diṭṭhānusayāti appahīnaṭṭhena santāne anusayakā	385	
PA_atk-s05_15a:385_3	diṭṭhānusayā. Tathā vicikicchānusayā. Tadekaṭṭhehi cāti tehi sakkāyadiṭṭhiādīhi ekato	385	
PA_atk-s05_15a:385_4	ṭhitehi ca. Upatāpenti vibādhenti cāti kilesā, tehi sakkāyadiṭṭhiyādikilesehi cittaṃ	385	
PA_atk-s05_15a:385_5	vivittaṃ suññaṃ hoti. Ettha “tadekaṭṭha”nti duvidhaṃ ekaṭṭhaṃ pahānekaṭṭhaṃ sahajekaṭṭhañca.	385	
PA_atk-s05_15a:385_6	Apāyagamanīyā hi kilesā yāva sotāpattimaggena na pahīyanti, tāva diṭṭhivicikicchāhi	385	
PA_atk-s05_15a:385_7	saha ekasmiṃ puggale ṭhitāti pahānekaṭṭhā. Dasasu hi kilesesu idha diṭṭhivicikicchā	385	
PA_atk-s05_15a:385_8	eva āgatā. Anusayesu diṭṭhānusayavicikicchānusayā āgatā. Sesā pana apāyagamanīyo	385	
PA_atk-s05_15a:385_9	lobho doso moho māno thinaṃ uddhaccaṃ ahirikaṃ anottappanti aṭṭha kilesā diṭṭhivicikicchāhi	385	
PA_atk-s05_15a:385_10	saha pahānekaṭṭhā hutvā dvīhi anusayehi saddhiṃ sotāpattimaggena pahīyanti. Rāgadosamohapamukhesu	3851	
PA_atk-s05_15a:385_11	vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha	3851	
PA_atk-s05_15a:385_12	vicikicchā pahīnā, diṭṭhānusayavicikicchānusayehi saha apāyagamanīyā sabbakilesā	3851	
PA_atk-s05_15a:385_13	pahānekaṭṭhavasena pahīyanti. Sahajekaṭṭhā pana diṭṭhiyā saha vicikicchāya ca saha	3851	
PA_atk-s05_15a:385_14	ekekasmiṃ citte ṭhitā avasesakilesā.	3851	
PA_atk-s05_15a:386_0	Sotāpattimaggena hi cattāri diṭṭhisahagatāni vicikicchāsahagatañcāti pañca cittāni	386	
PA_atk-s05_15a:386_1	pahīyanti. Tattha dvīsu diṭṭhisampayuttaasaṅkhārikacittesu pahīyamānesu tehi sahajāto	386	
PA_atk-s05_15a:386_2	lobho moho uddhaccaṃ ahirikaṃ anottappanti ime kilesā sahajekaṭṭhavasena pahīyanti,	386	
PA_atk-s05_15a:386_3	dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṃ	386	
PA_atk-s05_15a:386_4	uddhaccaṃ ahirikaṃ anottappanti ime kilesā sahajekaṭṭhavasena pahīyanti, vicikicchāsahagatacitte	386	
PA_atk-s05_15a:386_5	pahīyamāne tena sahajāto moho uddhaccaṃ ahirikaṃ anottappanti ime kilesā sahajekaṭṭhavasena	386	
PA_atk-s05_15a:386_6	pahīyanti. Tehi duvidhekaṭṭhehi kilesehi cittaṃ vivittaṃ hotīti maggacittaṃ viviccati,	386	
PA_atk-s05_15a:386_7	phalacittaṃ vivittaṃ viyuttaṃ apasakkitaṃ suññaṃ hotīti attho.	386	
PA_atk-s05_15a:387_0	Sakadāgāmissa oḷārikā kāmarāgasaññojanāti oḷārikabhūtā kāyadvāre vītikkamassa paccayabhāvena	387	
PA_atk-s05_15a:387_1	thūlabhūtā methunarāgasaṅkhātā saññojanā. So hi kāmabhave saññojetīti “saññojana”nti	387	
PA_atk-s05_15a:387_2	vuccati. Paṭighasaññojanāti byāpādasaññojanā. So hi ārammaṇe paṭihaññatīti “paṭigha”nti	387	
PA_atk-s05_15a:387_3	vuccati. Te eva thāmagataṭṭhena santāne anusentīti anusayā. Aṇusahagatāti sukhumabhūtā	387	
PA_atk-s05_15a:387_4	kāmarāgasaññojanā paṭighasaññojanā aṇusahagatā kāmarāgānusayā paṭighānusayāti appahīnaṭṭhena	387	
PA_atk-s05_15a:387_5	santāne anusayanavasena sukhumabhūtā kāmarāgapaṭighānusayā. Tadekaṭṭhehi cāti vuttatthehi	387	
PA_atk-s05_15a:387_6	duvidhekaṭṭhehi kilesehi cittaṃ vivittaṃ suññaṃ hoti.	387	
PA_atk-s05_15a:388_0	Arahatoti kilesārīnaṃ hatattā “arahā”ti laddhanāmassa. Rūparāgāti rūpabhave chandarāgā.	388	
PA_atk-s05_15a:388_1	Arūparāgāti arūpabhave chandarāgā. Mānāti arahattamaggavajjhā mānā eva. Tathā uddhaccaavijjāmānānusayādayo	388	
PA_atk-s05_15a:388_2	arahattamaggavajjhā. Etesu uṇṇatilakkhaṇo māno. Avūpasamalakkhaṇaṃ uddhaccaṃ. Andhabhāvalakkhaṇā	388	
PA_atk-s05_15a:388_3	avijjā. Rūparāgaarūparāgavasena pavattā bhavarāgānusayā. Tadekaṭṭhehi cāti tehi ekato	388	
PA_atk-s05_15a:388_4	ṭhitehi ca kilesehi. Bahiddhā ca sabbanimittehīti ajjhattacittasantāne akusalakkhandhe	388	
PA_atk-s05_15a:388_5	upādāya “bahiddhā”ti saṅkhaṃ gatehi ajjhattaṃ muñcitvā bahiddhā pavattehi sabbasaṅkhāranimittehi	388	
PA_atk-s05_15a:388_6	maggacittaṃ viviccati vinā hoti apasakkati, phalacittaṃ vivittaṃ viyuttaṃ apasakkitaṃ hoti.	388	
PA_atk-s05_15a:389_0	Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo veditabbo.	389	
PA_atk-s05_15a:389_1	Kilesapaṭipāṭiyā hi kāmarāgānusayapaṭighānusayānaṃ tatiyamaggena abhāvo hoti, mānānusayassa	389	
PA_atk-s05_15a:389_2	catutthamaggena, diṭṭhānusayavicikicchānusayānaṃ paṭhamamaggena, bhavarāgānusayāvijjānusayānaṃ	389	
PA_atk-s05_15a:389_3	catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṃ	389	
PA_atk-s05_15a:389_4	abhāvo hoti, dutiyamaggena kāmarāgānusayapaṭighānusayānaṃ tanubhāvo, tatiyamaggena	389	
PA_atk-s05_15a:389_5	sabbaso abhāvo, catutthamaggena mānānusayabhavarāgānusayāvijjānusayānaṃ abhāvo hoti.	389	
PA_atk-s05_15a:389_6	Cittavivekoti mahaggatalokuttaracittānaṃ kilesehi suññabhāvo, tucchabhāvoti attho.	389	
PA_atk-s05_15a:390_0	Upadhivivekoti kilesakkhandhaabhisaṅkhārasaṅkhātānaṃ upadhīnaṃ suññabhāvo. Upadhiṃ	390	
PA_atk-s05_15a:390_1	tāva dassetuṃ “upadhi vuccanti kilesā cā”tiādimāha. Rāgādayo yassa uppajjanti, taṃ	390	
PA_atk-s05_15a:390_2	upatāpenti vibādhentīti kilesā ca. Upādānagocarā rūpādayo pañcakkhandhā ca. Upādānasambhūtā	390	
PA_atk-s05_15a:390_3	puññāpuññaāneñjābhisaṅkhārā ca. Amatanti natthi etassa maraṇasaṅkhātaṃ matanti amataṃ,	390	
PA_atk-s05_15a:390_4	kilesavisapaṭipakkhattā agadantipi amataṃ. Saṃsārayonigatiupapattiviññāṇaṭṭhitisattāvāsesu	390	
PA_atk-s05_15a:390_5	saṃsibbati vinatīti taṇhā “vāna”nti vuccati, taṃ tattha natthīti nibbānaṃ. Vivekaṭṭhakāyānanti	390	
PA_atk-s05_15a:390_6	gaṇasaṅgaṇikāya apagatasarīrānaṃ. Nekkhammābhiratānanti nekkhamme kāmādito nikkhante	390	
PA_atk-s05_15a:390_7	paṭhamajjhānādike abhiratānaṃ tanninnānaṃ. Paramavodānappattānanti uttamaparisuddhabhāvaphalaṃ	390	
PA_atk-s05_15a:390_8	pāpuṇitvā ṭhitānaṃ. “Upakkilesābhāvena parisuddhacittānaṃ, kilesehi muttabhāvena	390	
PA_atk-s05_15a:390_9	paramavodānappattānaṃ. Vikkhambhanappahānena parisuddhacittānaṃ, samucchedappahānena	390	
PA_atk-s05_15a:390_10	paramavodānappattāna”nti evameke vaṇṇayanti. Nirūpadhīnanti vigatūpadhīnaṃ. Visaṅkhāragatānanti	3901	
PA_atk-s05_15a:390_11	saṅkhārārammaṇaṃ cajitvā vigatasaṅkhāraṃ nibbānaṃ ārammaṇavasena upagatānaṃ. Visaṅkhāragataṃ	3901	
PA_atk-s05_15a:390_12	cittanti etthapi hi nibbānameva “visaṅkhāra”nti vuttaṃ.	3901	
PA_atk-s05_15a:391_0	Vidūreti vividhe dūre. Suvidūreti suṭṭhu vidūre. Na santiketi na samīpe. Na sāmantāti	391	
PA_atk-s05_15a:391_1	na ekapasse. Anāsanneti anaccantasamīpe. Vivekaṭṭheti atidūre, vigateti attho. Tādisoti	391	
PA_atk-s05_15a:391_2	taṃsadiso. Tassaṇṭhitoti tena ākārena ṭhito. Tappakāroti tena pakārena ṭhito. Tappaṭibhāgoti	391	
PA_atk-s05_15a:391_3	taṃkoṭṭhāsiko. Atha vā “attabhāvaguhāya laggabhāvena tādiso. Kilesehi channabhāvena	391	
PA_atk-s05_15a:391_4	tassaṇṭhito. Mohanasmiṃ pagāḷhabhāvena tappakāro. Tīhi vivekehi dūrabhāvena tappaṭibhāgoti evameke vaṇṇayanti.	391	
PA_atk-s05_15a:392_0	Duppahāyāti sukhena pahātabbā na honti. Duccajjāti sukhena jahituṃ na sakkā. Duppariccajjāti	392	
PA_atk-s05_15a:392_1	sabbākārena jahituṃ na sakkā. Dunnimmadayāti nimmadaṃ amadaṃ kātuṃ na sakkā. Dubbiniveṭhayāti	392	
PA_atk-s05_15a:392_2	viniveṭhanaṃ mocanaṃ kātuṃ na sakkā. Duttarāti uttaritvā atikkantuṃ na sakkā. Duppatarāti	392	
PA_atk-s05_15a:392_3	visesetvā tarituṃ na sakkā. Dussamatikkamāti dukkhena atikkamitabbā. Dubbinivattāti	392	
PA_atk-s05_15a:392_4	nivattetuṃ dukkhā. Atha vā “pakativasena duppariccajjā. Goṇapatāsaṃ viya dunnimmadayā.	392	
PA_atk-s05_15a:392_5	Nāgapāsaṃ viya dubbiniveṭhayā. Gimhasamaye marukantāraṃ viya duttarā duppatarā. Byagghapariggahitā	392	
PA_atk-s05_15a:392_6	aṭavī viya dussamatikkamā. Samuddavīci viya dubbinivattāti evameke vaṇṇayanti.	392	
PA_atk-s05_15a:393_0	8. Evaṃ paṭhamagāthāya “dūre vivekā hi tathāvidho”ti sādhetvā puna tathāvidhānaṃ	393	
PA_atk-s05_15a:393_1	sattānaṃ dhammataṃ āvi karonto “icchānidānā”tiādigāthamāha. Tattha icchānidānāti	393	
PA_atk-s05_15a:393_2	taṇhāhetukā. Bhavasātabaddhāti sukhavedanādimhi bhavasātena baddhā. Te duppamuñcāti	393	
PA_atk-s05_15a:393_3	te bhavasātavatthubhūtā dhammā. Te vā tattha baddhā icchānidānā sattā duppamocayā.	393	
PA_atk-s05_15a:393_4	Na hi aññamokkhāti aññe ca mocetuṃ na sakkonti. Kāraṇavacanaṃ vā etaṃ. Te sattā duppamuñcā.	393	
PA_atk-s05_15a:393_5	Kasmā? Yasmā aññena mocetabbā na honti. Yadi sattā muñceyyuṃ, sakena thāmena muñceyyunti	393	
PA_atk-s05_15a:393_6	ayamassa attho. Pacchā pure vāpi apekkhamānāti anāgate atīte vā kāme apekkhamānā.	393	
PA_atk-s05_15a:393_7	Ime va kāme purime va jappanti ime vā paccuppanne kāme purime vā duvidhepi atītānāgate	393	
PA_atk-s05_15a:393_8	balavataṇhāya patthayamānā. Imesañca dvinnaṃ padānaṃ “te duppamuñcā na hi aññamokkhā”ti	393	
PA_atk-s05_15a:393_9	imināva saha sambandho veditabbo. Itarathā apekkhamānā jappaṃ kiṃ karonti, kiṃ vā	393	
PA_atk-s05_15a:393_10	katāti na paññāyeyyuṃ.	3931	
PA_atk-s05_15a:394_0	Bhavasātabaddhāti bhave sātaṃ bhavasātaṃ, tena bhavasātena sukhassādena baddhā hutvā	394	
PA_atk-s05_15a:394_1	ṭhitā. Taṃ bhājetvā dassetuṃ “ekaṃ bhavasātaṃ – sukhā vedanā”tiādimāha. Yobbanabhāvo	394	
PA_atk-s05_15a:394_2	yobbaññaṃ. Arogabhāvo ārogyaṃ. Jīvitindriyassa pavattabhāvo jīvitaṃ. Lābhoti catunnaṃ	394	
PA_atk-s05_15a:394_3	paccayānaṃ lābho. Yasoti parivāro. Pasaṃsāti kitti. Sukhanti kāyikacetasikaṃ sukhaṃ.	394	
PA_atk-s05_15a:394_4	Manāpikā rūpāti manavaḍḍhanakā rūpā. Sesesupi eseva nayo.	394	
PA_atk-s05_15a:395_0	Cakkhusampadāti cakkhussa sampadā. “Mayhaṃ cakkhu sampannaṃ maṇivimāne ugghāṭitasīhapañjaraṃ	395	
PA_atk-s05_15a:395_1	viya khāyatī”ti uppannaṃ sukhassādaṃ sandhāya “cakkhusampadā”ti vuttaṃ. Sotasampadādīsupi	395	
PA_atk-s05_15a:395_2	eseva nayo. Sukhāya vedanāya sātabaddhā…pe… vibaddhāti vividhākārena baddhā. Ābaddhāti	395	
PA_atk-s05_15a:395_3	visesena ādito baddhā. Laggāti ārammaṇena saddhiṃ appitā. Laggitāti nāgadante phāṇitavārako	395	
PA_atk-s05_15a:395_4	viya laggitā. Yamettha ca avuttaṃ, taṃ satto visattotiādimhi vuttanayena gahetabbaṃ.	395	
PA_atk-s05_15a:396_0	Na hi aññamokkhāti na parehi mokkhā. Te vā bhavasātavatthū duppamuñcāti bhave sukhassādavatthubhūtā	396	
PA_atk-s05_15a:396_1	dhammā te muñcituṃ dukkhā. Sattā vā etto dummocayāti sattā eva vā etasmā bhavasātavatthuto mocetuṃ dukkhā.	396	
PA_atk-s05_15a:397_0	Duruddharāti uddharituṃ dukkhā. Dussamuddharāti samantato chinnataṭe narakāvāṭe patito	397	
PA_atk-s05_15a:397_1	viya uddhaṃ katvā uddharituṃ dukkhā. Dubbuṭṭhāpayāti uṭṭhāpetuṃ dukkhā. Dussamuṭṭhāpayāti	397	
PA_atk-s05_15a:397_2	sukhumaattabhāvaṃ pathaviyaṃ patiṭṭhāpanaṃ viya ussāpetuṃ ativiya dukkhā.	397	
PA_atk-s05_15a:398_0	Te attanā palipapalipannāti gambhīrakaddame yāva sīsato nimuggā na sakkonti. Paraṃ	398	
PA_atk-s05_15a:398_1	palipapalipannaṃ uddharitunti aparaṃ tatheva nimuggaṃ hatthe vā sīse vā gahetvā uddharitvā	398	
PA_atk-s05_15a:398_2	thale patiṭṭhāpetuṃ na sakkonti. So vata cundāti soti vattabbākārapuggalaniddeso.	398	
PA_atk-s05_15a:398_3	Tassa “yo”ti imaṃ uddesavacanaṃ āharitvā yo attanā palipapalipanno, so vata, cunda,	398	
PA_atk-s05_15a:398_4	paraṃ palipapalipannaṃ uddharissatīti. Evaṃ sesapadesu sambandho veditabbo. Palipapalipannoti	398	
PA_atk-s05_15a:398_5	gambhīrakaddame nimuggo vuccati. Yathā, cunda, koci puriso yāva sīsato gambhīrakaddame	398	
PA_atk-s05_15a:398_6	nimuggo, parampi tatheva nimuggaṃ hatthe vā sīse vā gahetvā uddharissatīti netaṃ	398	
PA_atk-s05_15a:398_7	ṭhānaṃ vijjati. Na hi taṃ kāraṇamatthi, yena so taṃ uddharitvā thale patiṭṭhāpeyyāti.	398	
PA_atk-s05_15a:398_8	Adanto avinīto aparinibbutoti ettha pana anibbisevanatāya adanto. Asikkhitavinayatāya	398	
PA_atk-s05_15a:398_9	avinīto. Anibbutakilesatāya aparinibbutoti veditabbo. So tādiso paraṃ damessati nibbisevanaṃ	398	
PA_atk-s05_15a:398_10	karissati, vinessati tisso sikkhā sikkhāpessati. Parinibbāpessati tassa kilese nibbāpessati.	3981	
PA_atk-s05_15a:399_0	Natthañño kocīti añño koci puggalo mocetuṃ samattho natthi. Sakena thāmenāti attano	399	
PA_atk-s05_15a:399_1	ñāṇathāmena. Balenāti ñāṇabalena. Vīriyenāti ñāṇasampayuttacetasikavīriyena. Purisaparakkamenāti	399	
PA_atk-s05_15a:399_2	paraṃ paraṃ ṭhānaṃ akkamanena mahantavīriyena.	399	
PA_atk-s05_15a:400	Nāhaṃ sahissāmīti ahaṃ na sahissāmi na sakkomi, na vāyamissāmīti vuttaṃ hoti. Pamocanāyāti pamocetuṃ. Kathaṃkathinti sakaṅkhaṃ. Dhotakāti ālapanaṃ. Taresīti tareyyāsi.	40	
PA_atk-s05_15a:401	“Attanā hi kataṃ pāpaṃ, attanā saṃkilissati;	40	
PA_atk-s05_15a:402	Attanā akataṃ pāpaṃ, attanāva visujjhati;	40	
PA_atk-s05_15a:403	Suddhī asuddhi paccattaṃ, nāñño aññaṃ visodhaye”ti. –	40	
PA_atk-s05_15a:404_0	Etthāyamattho – yena attanā akusalaṃ kammaṃ kataṃ hoti, so catūsu apāyesu dukkhaṃ	404	
PA_atk-s05_15a:404_1	anubhavanto attanāva saṃkilissati. Yena pana attanā akataṃ pāpaṃ, so sugatiñceva	404	
PA_atk-s05_15a:404_2	agatiñca gacchanto attanāva visujjhati. Kusalakammasaṅkhātā suddhi akusalakammasaṅkhātā	404	
PA_atk-s05_15a:404_3	ca asuddhi paccattaṃ kārakasattānaṃ attaniyeva vipaccati. Añño puggalo aññaṃ puggalaṃ	404	
PA_atk-s05_15a:404_4	na visodhaye neva visodheti, na kilesetīti vuttaṃ hoti.	404	
PA_atk-s05_15a:405_0	Tiṭṭhateva nibbānanti amatamahānibbānaṃ tiṭṭhatiyeva. Nibbānagāmimaggoti pubbabhāgavipassanāto	405	
PA_atk-s05_15a:405_1	paṭṭhāya ariyamaggo. Tiṭṭhāmahaṃ samādapetāti ahaṃ gaṇhāpetā patiṭṭhāpetā tiṭṭhāmi.	405	
PA_atk-s05_15a:405_2	Evaṃ ovadiyamānā evaṃ anusāsiyamānāti mayā evaṃ ovadiyamānā evaṃ anusāsiyamānā. Ettha	405	
PA_atk-s05_15a:405_3	uppanne vatthusmiṃ vadanto ovadati nāma, anuppanne vatthusmiṃ anusāsanto “ayasopi	405	
PA_atk-s05_15a:405_4	te bhavissatī”tiādivasena anāgataṃ dassento anusāsati nāma. Sammukhā vadantopi ovadati	405	
PA_atk-s05_15a:405_5	nāma, parammukhā dūtasāsanaṃ vā pesento anusāsati nāma. Sakiṃ vadantopi ovadati nāma,	405	
PA_atk-s05_15a:405_6	punappunaṃ vadanto anusāsati nāma. Ovadanto eva vā anusāsati nāma. Appekacceti api	405	
PA_atk-s05_15a:405_7	ekacce, eketi attho. Accantaniṭṭhaṃ nibbānaṃ ārādhentīti khayavayasaṅkhātaṃ antaṃ	405	
PA_atk-s05_15a:405_8	atītanti accantaṃ, accantañca taṃ sabbasaṅkhārānaṃ appavattiṭṭhānattā niṭṭhañcāti	405	
PA_atk-s05_15a:405_9	accantaniṭṭhaṃ, ekantaniṭṭhaṃ, satataniṭṭhanti attho. Taṃ accantanibbānaṃ ārādhenti	405	
PA_atk-s05_15a:405_10	sampādenti. Nārādhentīti na sampādenti, na paṭilabhantīti attho. Ettha kyāhanti etesu	4051	
PA_atk-s05_15a:405_11	kiṃ ahaṃ, kiṃ karomīti attho. Maggakkhāyīti paṭipadāmaggakkhāyī. Ācikkhati katheti.	4051	
PA_atk-s05_15a:405_12	Attanā paṭipajjamānā muñceyyunti paṭipajjantā mayaṃ muñceyyuṃ.	4051	
PA_atk-s05_15a:406_0	Atītaṃ upādāyāti atītaṃ paṭicca. Kathaṃ pure apekkhaṃ karotīti kena pakārena ikkhaṃ	406	
PA_atk-s05_15a:406_1	olokanaṃ karoti. Evaṃrūpo ahosinti dīgharassaaṇukathūlādivasena evaṃjātiko evarūpo	406	
PA_atk-s05_15a:406_2	abhaviṃ. Tattha nandiṃ samannānetīti tasmiṃ rūpārammaṇe taṇhaṃ sammā ānayati upaneti.	406	
PA_atk-s05_15a:406_3	Vedanādīsupi eseva nayo.	406	
PA_atk-s05_15a:407_0	“Iti me cakkhū”tiādayo vatthuārammaṇavasena taṇhuppattiṃ dassento āha. Iti rūpātīti	407	
PA_atk-s05_15a:407_1	evaṃ rūpā iti. Tattha chandarāgapaṭibaddhanti tesu cakkhurūpesu dubbalasaṅkhāto chando	407	
PA_atk-s05_15a:407_2	ca balavasaṅkhāto rāgo ca, tena chandarāgena paṭibaddhaṃ allīnaṃ. Viññāṇanti javanacittaṃ.	407	
PA_atk-s05_15a:407_3	Chandarāgapaṭibaddhattā viññāṇassāti tassa javanaviññāṇassa chandarāgena baddhabhāvā.	407	
PA_atk-s05_15a:407_4	Tadabhinandatīti taṃ ārammaṇaṃ taṇhāvasena abhinandati.	407	
PA_atk-s05_15a:408_0	Yānissa tānīti yāni assa tāni. Pubbeti atīte. Saddhinti ekato. Hasitalapitakīḷitānīti	408	
PA_atk-s05_15a:408_1	dantavidaṃsādihasitāni ca, vacībhedaṃ katvā lapitāni ca, kāyakhiḍḍādikīḷitāni ca.	408	
PA_atk-s05_15a:408_2	Tadassādetīti taṃ assādayati assādaṃ vindati sādiyati. Taṃ nikāmetīti taṃ nikāmayati	408	
PA_atk-s05_15a:408_3	paccāsīsati. Vittiṃ āpajjatīti tuṭṭhiṃ pāpuṇāti.	408	
PA_atk-s05_15a:409	Siyanti bhaveyyaṃ. Appaṭiladdhassa paṭilābhāyāti appattassa pāpuṇanatthāya. Cittaṃ paṇidahatīti cittaṃ ṭhapeti. Cetaso paṇidhānapaccayāti cittassa ṭhapanakāraṇā.	40	
PA_atk-s05_15a:410_0	Sīlena vāti pañcasīlādisīlena vā. Vatena vāti dhutaṅgasamādānena vā. Tapena vāti	410	
PA_atk-s05_15a:410_1	vīriyasamādānena vā. Brahmacariyena vāti methunaviratiyā vā. Devo vāti mahānubhāvo	410	
PA_atk-s05_15a:410_2	devarājā vā. Devaññataro vāti tesaṃ aññataro vā.	410	
PA_atk-s05_15a:411	Jappantāti guṇavasena kathentā. Pajappantāti pakārena kathentā. Abhijappantāti visesena kathentā, upasaggavasena vā vaḍḍhitaṃ.	41	
PA_atk-s05_15a:412	9. Evaṃ paṭhamagāthāya “dūre vivekā hi tathāvidho”ti sādhetvā dutiyagāthāya ca tathāvidhānaṃ dhammataṃ āvi katvā idāni tesaṃ pāpakaraṇaṃ āvi karonto “kāmesu giddhā”ti gāthamāha.	41	
PA_atk-s05_15a:413_0	Tassattho – te sattā kāmesu paribhogataṇhāya giddhā, pariyesanādimanuyuttattā pasutā,	413	
PA_atk-s05_15a:413_1	sammohamāpannattā pamūḷhā, avagamanatāya macchariyatāya buddhādīnaṃ vacanaṃ anādiyatāya	413	
PA_atk-s05_15a:413_2	ca avadāniyā, kāyavisamādimhi visame niviṭṭhā, antakāle maraṇadukkhūpanītā, “kiṃsu	413	
PA_atk-s05_15a:413_3	bhavissāma ito cutāse”ti paridevayantīti.	413	
PA_atk-s05_15a:414_0	Giddhāti kāmarāgena giddhā. Gadhitāti saṅkapparāgena paccāsīsamānā hutvā gadhitā.	414	
PA_atk-s05_15a:414_1	Mucchitāti kāmataṇhāya mucchāparetā. Ajjhosannāti kāmanandiyā adhiosannā ajjhotthaṭā.	414	
PA_atk-s05_15a:414_2	Laggāti kāmasinehena allīnā. Laggitāti kāmapariḷāhena ekībhūtā. Palibuddhāti kāmasaññāya	414	
PA_atk-s05_15a:414_3	āvaṭṭitā. Atha vā “diṭṭhidassane giddhā. Abhiṇhadassane gadhitā. Saṃsaggakiriyasmiṃ	414	
PA_atk-s05_15a:414_4	mucchitā. Vissāsakiriyasmiṃ ajjhosannā. Sinehavaḷañjasmiṃ laggā. Dvayaṃdvayasamāpattimhi	414	
PA_atk-s05_15a:414_5	laggitā. Aparāparaṃ amuñcamānā hutvā palibuddhā”ti evameke vaṇṇayanti.	414	
PA_atk-s05_15a:415_0	Esantīti paccāsīsanti. Gavesantīti maggayanti. Pariyesantīti sabbākārena icchanti	415	
PA_atk-s05_15a:415_1	patthenti. Atha vā diṭṭhārammaṇe subhāsubhaṃ atthi, natthīti esanti. Subhāsubhārammaṇe	415	
PA_atk-s05_15a:415_2	paccakkhaṃ katvā vaḷañjanatthāya piyaṃ karontā gavesanti. Cittavasena esanti. Payogavasena	415	
PA_atk-s05_15a:415_3	gavesanti. Karaṇavasena pariyesanti. Te duvidhe kāme paṭicca otaritvā carantīti taccaritā.	415	
PA_atk-s05_15a:415_4	Te ca kāme bahulaṃ yebhuyyena vaḍḍhenti pavattayantīti tabbahulā. Te ca kāme garuṃ	415	
PA_atk-s05_15a:415_5	katvā rahantīti taggarukā. Tesu kāmesu ninnā namitā hutvā vasantīti tanninnā. Tesu	415	
PA_atk-s05_15a:415_6	kāmesu sanninnā hutvā vasantīti tappoṇā. Tesu kāmesu avalambitā hutvā tesuyeva namitā	415	
PA_atk-s05_15a:415_7	vasantīti tappabbhārā. Tesu kāmesu avattharitvā mucchāparetappasaṅgā hutvā vadantīti	415	
PA_atk-s05_15a:415_8	tadadhimuttā. Te ca kāme adhipatiṃ jeṭṭhakaṃ katvā vasantīti tadadhipateyyā. Atha	415	
PA_atk-s05_15a:415_9	vā “ārammaṇassa iṭṭhabhāvena taccaritā. Ārammaṇassa kantabhāvena tabbahulā. Ārammaṇassa	415	
PA_atk-s05_15a:415_10	manāpabhāvena taggarukā. Ārammaṇassa piyabhāvena tanninnā. Ārammaṇassa kāmupasaṃhitabhāvena	4151	
PA_atk-s05_15a:415_11	tappoṇā. Ārammaṇassa rajanīyabhāvena tappabbhārā. Ārammaṇassa mucchanīyabhāvena tadadhimuttā.	4151	
PA_atk-s05_15a:415_12	Ārammaṇassa bandhanīyabhāvena tadadhipateyyā”ti evameke vaṇṇayanti.	4151	
PA_atk-s05_15a:416_0	Rūpe pariyesantītiādīsu pariyesantīti aladdhassa lābhāya esanavasena. Paṭilabhantīti	416	
PA_atk-s05_15a:416_1	hatthagatavasena. Paribhuñjantīti vaḷañjanavasena vuttanti ñātabbaṃ. Kalahaṃ vivādaṃ	416	
PA_atk-s05_15a:416_2	karotīti kalahakārako. Tasmiṃ niyuttoti kalahapasuto. Kammakārakādīsupi eseva nayo.	416	
PA_atk-s05_15a:416_3	Gocare carantoti vesiyādigocare, satipaṭṭhānādigocare vā caramāno. Tesu niyutto gocarapasuto.	416	
PA_atk-s05_15a:416_4	Ārammaṇūpanijjhānavasena jhānaṃ assa atthīti jhāyī. Tasmiṃ niyutto jhānapasuto.	416	
PA_atk-s05_15a:417_0	Avagacchantīti apāyaṃ gacchanti. Maccharinoti sakasampattiṃ niguhantā. Vacananti	417	
PA_atk-s05_15a:417_1	kathanaṃ. Byapathanti vākyapathaṃ. Desananti vissajjanaovādaṃ. Anusiṭṭhinti anusāsaniṃ.	417	
PA_atk-s05_15a:417_2	Nādiyantīti na gaṇhanti na garuṃ karonti. “Na paṭissantī”ti vā pāṭho, soyeva attho.	417	
PA_atk-s05_15a:417_3	Vatthuto macchariyadassanatthaṃ “pañca macchariyāni āvāsamacchariya”ntiādi vuttaṃ.	417	
PA_atk-s05_15a:417_4	Tattha āvāse macchariyaṃ āvāsamacchariyaṃ. Sesapadesupi eseva nayo.	417	
PA_atk-s05_15a:418_0	Āvāso nāma sakalārāmopi pariveṇampi ekovarakopi rattiṭṭhānādīnipi. Tesu vasantā sukhaṃ	418	
PA_atk-s05_15a:418_1	vasanti, paccaye labhanti. Eko bhikkhu vattasampannasseva pesalassa bhikkhuno tattha	418	
PA_atk-s05_15a:418_2	āgamanaṃ na icchati, āgatopi “khippaṃ gacchatū”ti cintesi, idaṃ āvāsamacchariyaṃ	418	
PA_atk-s05_15a:418_3	nāma. Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.	418	
PA_atk-s05_15a:419_0	Kulanti upaṭṭhākakulampi ñātikulampi. Tattha aññassa upasaṅkamanaṃ anicchato kulamacchariyaṃ	419	
PA_atk-s05_15a:419_1	hoti. Pāpapuggalassa pana upasaṅkamanaṃ anicchatopi macchariyaṃ nāma na hoti. So	419	
PA_atk-s05_15a:419_2	hi tesaṃ pasādabhedāya paṭipajjati. Pasādaṃ rakkhituṃ samatthasseva pana bhikkhuno	419	
PA_atk-s05_15a:419_3	tattha upasaṅkamanaṃ anicchato macchariyaṃ nāma hoti.	419	
PA_atk-s05_15a:420_0	Lābhoti catupaccayalābhova. Taṃ aññasmiṃ sīlavanteyeva labhante “mā labhatū”ti cintentassa	420	
PA_atk-s05_15a:420_1	lābhamacchariyaṃ hoti. Yo pana saddhādeyyaṃ vinipāteti, aparibhogadupparibhogādivasena	420	
PA_atk-s05_15a:420_2	vināseti, pūtibhāvaṃ gacchantampi aññassa na deti, taṃ disvā “sace imaṃ esa na labheyya,	420	
PA_atk-s05_15a:420_3	añño sīlavā labheyya, paribhogaṃ gaccheyyā”ti cintentassa macchariyaṃ nāma natthi.	420	
PA_atk-s05_15a:421_0	Vaṇṇo nāma sarīravaṇṇopi guṇavaṇṇopi. Tattha sarīravaṇṇe maccharī “paro pāsādiko	421	
PA_atk-s05_15a:421_1	rūpavā”ti vutte taṃ na kathetukāmo hoti. Guṇavaṇṇamaccharī parassa sīlena dhutaṅgena	421	
PA_atk-s05_15a:421_2	paṭipadāya ācārena vaṇṇaṃ na kathetukāmo hoti.	421	
PA_atk-s05_15a:422_0	Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṃ	422	
PA_atk-s05_15a:422_1	na maccharāyanti, attanā paṭividdhadhamme sadevakassa lokassa paṭivedhaṃ icchanti.	422	
PA_atk-s05_15a:422_2	Taṃ pana paṭivedhaṃ “pare jānantū”ti icchanti, tantidhammeyeva pana dhammamacchariyaṃ	422	
PA_atk-s05_15a:422_3	nāma hoti. Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti,	422	
PA_atk-s05_15a:422_4	taṃ aññe na jānāpetukāmo hoti. Yo pana puggalaṃ upaparikkhitvā dhammānuggahena dhammaṃ	422	
PA_atk-s05_15a:422_5	vā upaparikkhitvā puggalānuggahena na deti, ayaṃ dhammamaccharī nāma na hoti. Tattha	422	
PA_atk-s05_15a:422_6	ekacco puggalo lolo hoti, kālena samaṇo hoti, kālena brāhmaṇo, kālena nigaṇṭho. Yo	422	
PA_atk-s05_15a:422_7	hi bhikkhu “ayaṃ puggalo paveṇiāgataṃ tantiṃ saṇhaṃ sukhumaṃ dhammantaraṃ bhinditvā	422	
PA_atk-s05_15a:422_8	āluḷessatī”ti na deti, ayaṃ puggalaṃ upaparikkhitvā dhammānuggahena na deti nāma.	422	
PA_atk-s05_15a:422_9	Yo pana “ayaṃ dhammo saṇho sukhumo, sacāyaṃ puggalo gaṇhissati, aññaṃ byākaritvā	422	
PA_atk-s05_15a:422_10	attānaṃ āvi katvā nassissatī”ti na deti, ayaṃ dhammaṃ upaparikkhitvā puggalānuggahena	4221	
PA_atk-s05_15a:422_11	na deti nāma. Yo pana “sacāyaṃ imaṃ dhammaṃ gaṇhissati, amhākaṃ samayaṃ bhindituṃ	4221	
PA_atk-s05_15a:422_12	samattho bhavissatī”ti na deti, ayaṃ dhammamaccharī nāma hoti.	4221	
PA_atk-s05_15a:423_0	Imesu pañcasu macchariyesu āvāsamacchariyena tāva yakkho vā peto vā hutvā tasseva	423	
PA_atk-s05_15a:423_1	āvāsassa saṅkāraṃ sīsena ukkhipitvā vicarati. Kulamacchariyena tasmiṃ kule aññesaṃ	423	
PA_atk-s05_15a:423_2	dānamānanādīni karonte disvā “bhinnaṃ vatidaṃ kulaṃ mamā”ti cintayato lohitampi mukhato	423	
PA_atk-s05_15a:423_3	uggacchati, kucchivirecanampi hoti, antānipi khaṇḍākhaṇḍāni hutvā nikkhamanti. Lābhamacchariyena	423	
PA_atk-s05_15a:423_4	saṅghassa vā gaṇassa vā santake lābhe maccharāyitvā puggalikaparibhogaṃ viya paribhuñjitvā	423	
PA_atk-s05_15a:423_5	yakkho vā peto vā mahāajagaro vā hutvā nibbattati. Sarīravaṇṇaguṇavaṇṇamaccharena	423	
PA_atk-s05_15a:423_6	pana pariyattidhammamacchariyena ca attanova vaṇṇaṃ vaṇṇeti, paresaṃ vaṇṇe “kiṃ vaṇṇo	423	
PA_atk-s05_15a:423_7	eso”ti taṃ taṃ dosaṃ vadanto pariyattidhammañca kassaci kiñci adento dubbaṇṇo ceva eḷamūgo ca hoti.	423	
PA_atk-s05_15a:424_0	Api ca āvāsamacchariyena lohagehe paccati, kulamacchariyena appalābho hoti, lābhamacchariyena	424	
PA_atk-s05_15a:424_1	gūthaniraye nibbattati, vaṇṇamacchariyena bhave bhave nibbattassa vaṇṇo nāma na hoti,	424	
PA_atk-s05_15a:424_2	dhammamacchariyena kukkuḷaniraye nibbattatīti.	424	
PA_atk-s05_15a:425_0	Maccharāyanavasena macchariyaṃ. Maccharāyanākāro maccharāyanā. Maccharena ayitassa	425	
PA_atk-s05_15a:425_1	maccherasamaṅgino bhāvo maccharāyitattaṃ. “Mayhameva hontu, mā aññassā”ti sabbāpi	425	
PA_atk-s05_15a:425_2	attano sampattiyo byāpetuṃ na icchatīti viviccho, vivicchassa bhāvo vevicchaṃ, mudumacchariyassetaṃ	425	
PA_atk-s05_15a:425_3	nāmaṃ. Kadariyo vuccati anādaro, tassa bhāvo kadariyaṃ, thaddhamacchariyassetaṃ nāmaṃ.	425	
PA_atk-s05_15a:425_4	Tena hi samannāgato puggalo parampi paresaṃ dadamānaṃ nivāreti. Vuttampi cetaṃ –	425	
PA_atk-s05_15a:426	“Kadariyo pāpasaṅkappo, micchādiṭṭhianādaro;	42	
PA_atk-s05_15a:427	Dadamānaṃ nivāreti, yācamānāna bhojana”nti. ;	42	
PA_atk-s05_15a:428_0	Yācake disvā kaṭukabhāvena cittaṃ añcati saṅkocetīti kaṭukañcuko, tassa bhāvo kaṭukañcukatā.	428	
PA_atk-s05_15a:428_1	Aparo nayo – kaṭukañcukatā vuccati kaṭacchuggāho. Samatittikapuṇṇāya hi ukkhaliyā	428	
PA_atk-s05_15a:428_2	bhattaṃ gaṇhanto sabbatobhāgena saṅkuṭitena aggakaṭacchunā gaṇhāti pūretvā gahetuṃ	428	
PA_atk-s05_15a:428_3	na sakkoti, evaṃ maccharipuggalassa cittaṃ saṅkucati, tasmiṃ saṅkucite kāyopi tatheva	428	
PA_atk-s05_15a:428_4	saṅkucati paṭikuṭati paṭinivaṭṭati na sampasārīyatīti maccheraṃ “kaṭukañcukatā”ti vuttaṃ.	428	
PA_atk-s05_15a:429_0	Aggahitattaṃ cittassāti paresaṃ upakārakaraṇe dānādinā ākārena yathā na sampasārīyati,	429	
PA_atk-s05_15a:429_1	evaṃ āvaritvā gahitabhāvo cittassa. Yasmā pana maccharipuggalo attano santakaṃ paresaṃ	429	
PA_atk-s05_15a:429_2	adātukāmo hoti, parasantakaṃ gaṇhitukāmo. Tasmā “idaṃ acchariyaṃ mayhameva hotu,	429	
PA_atk-s05_15a:429_3	mā aññassā”ti pavattivasenassa attasampattinigūhanalakkhaṇatā parasampattiggahaṇalakkhaṇatā ca veditabbā.	429	
PA_atk-s05_15a:430_0	Khandhamacchariyampi macchariyanti attano pañcakkhandhasaṅkhātaṃ upapattibhavaṃ aññehi	430	
PA_atk-s05_15a:430_1	asādhāraṇaṃ “acchariyaṃ mayhameva hotu, mā aññassā”ti pavattaṃ macchariyaṃ khandhamacchariyaṃ	430	
PA_atk-s05_15a:430_2	nāma. Dhātuāyatanamacchariyesupi eseva nayo. Gāhoti gāhanicchayavasena gahaṇaṃ. Avadaññutāyāti	430	
PA_atk-s05_15a:430_3	sabbaññubuddhānampi kathitaṃ ajānanabhāvena. Yācakānaṃ adadamāno hi tehi kathitaṃ	430	
PA_atk-s05_15a:430_4	na jānāti nāma. Janā pamattāti sativippavāsā janā. Vacananti saṅkhepavacanaṃ. Byappathanti	430	
PA_atk-s05_15a:430_5	vitthāravacanaṃ. Desananti upamaṃ dassetvā atthasandassanavacanaṃ. Anusiṭṭhinti punappunaṃ	430	
PA_atk-s05_15a:430_6	saṃlakkhāpanavacanaṃ. Atha vā dassetvā kathanaṃ vacanaṃ nāma. Gaṇhāpetvā kathanaṃ	430	
PA_atk-s05_15a:430_7	byappathaṃ nāma. Tosetvā kathanaṃ desanaṃ nāma. Padassetvā kathanaṃ anusiṭṭhi nāma.	430	
PA_atk-s05_15a:430_8	Atha vā paritāpadukkhaṃ nāsetvā kathanaṃ vacanaṃ nāma. Pariḷāhadukkhaṃ nāsetvā kathanaṃ	430	
PA_atk-s05_15a:430_9	byappathaṃ nāma. Apāyadukkhaṃ nāsetvā kathanaṃ desanaṃ nāma. Bhavadukkhaṃ nāsetvā	430	
PA_atk-s05_15a:430_10	kathanaṃ anusiṭṭhi nāma. Atha vā dukkhasaccapariññāpaṭivedhayuttaṃ vacanaṃ. Samudayasaccapahānapaṭivedhayuttaṃ	4301	
PA_atk-s05_15a:430_11	byappathaṃ. Nirodhasaccasacchikiriyapaṭivedhayuttaṃ desanaṃ. Maggasaccabhāvanāpaṭivedhayuttaṃ	4301	
PA_atk-s05_15a:430_12	anusiṭṭhīti evamādinā nayena eke vaṇṇayanti.	4301	
PA_atk-s05_15a:431_0	Na sussusantīti na suṇanti. Na sotaṃ odahantīti savanatthaṃ kaṇṇasotaṃ na ṭhapenti.	431	
PA_atk-s05_15a:431_1	Na aññā cittaṃ upaṭṭhapentīti jānanatthaṃ cittaṃ na patiṭṭhapenti. Anassavāti ovādaṃ	431	
PA_atk-s05_15a:431_2	asuṇamānā. Avacanakarāti suṇamānāpi vacanaṃ na karontīti avacanakarā. Paṭilomavuttinoti	431	
PA_atk-s05_15a:431_3	paṭāṇī hutvā pavattanakā. Aññeneva mukhaṃ karontīti karontāpi mukhaṃ na dentīti attho.	431	
PA_atk-s05_15a:432_0	Visameti kāyasucaritādisammatassa samassa paṭipakkhattā visamaṃ, tasmiṃ visame. Niviṭṭhāti	432	
PA_atk-s05_15a:432_1	paviṭṭhā dunnīharā. Kāyakammeti kāyato pavatte, kāyena vā pavatte kāyakamme. Vacīkammādīsupi eseva nayo.	432	
PA_atk-s05_15a:433_0	Tattha kāyakammavacīkammamanokammāni duccaritavasena vibhattāni, pāṇātipātādayo dasaakusalakammapathavasena	433	
PA_atk-s05_15a:433_1	vibhattāti ñātabbaṃ. Ayaṃ tāvettha sādhāraṇapadavaṇṇanā, asādhāraṇesu pana pāṇassa	433	
PA_atk-s05_15a:433_2	atipāto pāṇātipāto, pāṇavadho pāṇaghātoti vuttaṃ hoti. Pāṇoti cettha vohārato satto,	433	
PA_atk-s05_15a:433_3	paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpitā	433	
PA_atk-s05_15a:433_4	kāyavacīdvārānaṃ aññataradvārapavattā vadhakacetanā pāṇātipāto. So guṇavirahitesu	433	
PA_atk-s05_15a:433_5	tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?	433	
PA_atk-s05_15a:433_6	Payogamahantatāya, payogasamattepi vatthumahantatāya. Guṇavantesu manussādīsu appaguṇe	433	
PA_atk-s05_15a:433_7	pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ	433	
PA_atk-s05_15a:433_8	upakkamānañca mudutāya appasāvajjo, tibbatāya mahāsāvajjoti veditabbo.	433	
PA_atk-s05_15a:434_0	Tassa pañca sambhārā honti – pāṇo pāṇasaññitā vadhakacittaṃ upakkamo tena maraṇanti.	434	
PA_atk-s05_15a:434_1	Chappayogā – sāhatthiko āṇattiko nissaggiyo thāvaro vijjāmayo iddhimayoti. Imasmiṃ	434	
PA_atk-s05_15a:434_2	panatthe vitthāriyamāne atipapañco hoti, tasmā naṃ na vitthārayissāma. Aññañca evarūpaṃ,	434	
PA_atk-s05_15a:434_3	atthikehi pana samantapāsādikaṃ vinayaṭṭhakathaṃ oloketvā gahetabbaṃ.	434	
PA_atk-s05_15a:435_0	Adinnassa ādānaṃ adinnādānaṃ, parassa haraṇaṃ theyyaṃ corikāti vuttaṃ hoti. Tattha	435	
PA_atk-s05_15a:435_1	adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo	435	
PA_atk-s05_15a:435_2	ca hoti, tasmiṃ pana parapariggahite parapariggahitasaññino tadādāyakaupakkamasamuṭṭhāpikā	435	
PA_atk-s05_15a:435_3	theyyacetanā adinnādānaṃ. Taṃ hīne parasantake vatthusmiṃ appasāvajjaṃ, paṇīte mahāsāvajjaṃ.	435	
PA_atk-s05_15a:435_4	Kasmā? Vatthupaṇītatāya, vatthusamatte sati guṇādhikānaṃ santake vatthusmiṃ mahāsāvajjaṃ.	435	
PA_atk-s05_15a:435_5	Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.	435	
PA_atk-s05_15a:436_0	Tassa pañca sambhārā honti – parapariggahitaṃ parapariggahitasaññitā theyyacittaṃ	436	
PA_atk-s05_15a:436_1	upakkamo tena haraṇanti. Chappayogā sāhatthikādayova. Te ca kho yathānurūpaṃ theyyāvahāro	436	
PA_atk-s05_15a:436_2	pasayhāvahāro paṭicchannāvahāro parikappāvahāro kusāvahāroti imesaṃ pañcannaṃ avahārānaṃ	436	
PA_atk-s05_15a:436_3	vasena pavattanti. Ayamettha saṅkhepo. Vitthāro pana samantapāsādikāyaṃ vutto.	436	
PA_atk-s05_15a:437_0	Kāmesumicchācāroti ettha pana kāmesūti methunasamācāresu. Micchācāroti ekantanindito	437	
PA_atk-s05_15a:437_1	lāmakācāro. Lakkhaṇato pana asaddhammasevanādhippāyena kāyadvārappavattā agamanīyaṭṭhānavītikkamacetanā kāmesumicchācāro.	437	
PA_atk-s05_15a:438_0	Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā	438	
PA_atk-s05_15a:438_1	bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā	438	
PA_atk-s05_15a:438_2	saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī	438	
PA_atk-s05_15a:438_3	odapattakinī obhatacumbaṭakā dāsī ca bhariyā kammakārī ca bhariyā dhajāhaṭā muhuttikāti	438	
PA_atk-s05_15a:438_4	etā dhanakkītādayo dasāti vīsati itthiyo. Itthīsu pana dvīnnaṃ sārakkhasaparidaṇḍānaṃ	438	
PA_atk-s05_15a:438_5	dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ nāma.	438	
PA_atk-s05_15a:439_0	So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne	439	
PA_atk-s05_15a:439_1	mahāsāvajjo. Tassa cattāro sambhārā – agamanīyavatthu tasmiṃ sevanacittaṃ sevanapayogo	439	
PA_atk-s05_15a:439_2	maggena maggapaṭipattiadhivāsananti. Eko payogo sāhatthiko eva.	439	
PA_atk-s05_15a:440_0	Musāti visaṃvādanapurekkhārassa atthabhañjanako vacīpayogo kāyapayogo vā. Visaṃvādanādhippāyena	440	
PA_atk-s05_15a:440_1	panassa paravisaṃvādakakāyavacīpayogasamuṭṭhāpikā cetanā musāvādo. Aparo nayo – musāti	440	
PA_atk-s05_15a:440_2	abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato pana	440	
PA_atk-s05_15a:440_3	atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.	440	
PA_atk-s05_15a:440_4	So yamatthaṃ bhañjati, tassa appatāya appasāvajjo, mahantatāya mahāsāvajjo. Api ca	440	
PA_atk-s05_15a:440_5	gahaṭṭhānaṃ attano santakaṃ adātukāmatāya “natthī”tiādinayappavatto appasāvajjo,	440	
PA_atk-s05_15a:440_6	sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ	440	
PA_atk-s05_15a:440_7	vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena	440	
PA_atk-s05_15a:440_8	pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.	440	
PA_atk-s05_15a:441_0	Tassa cattāro sambhārā honti – atathaṃ vatthu visaṃvādanacittaṃ tajjo vāyāmo parassa	441	
PA_atk-s05_15a:441_1	tadatthavijānananti. Eko payogo sāhatthikova. So ca kāyena vā kāyapaṭibaddhena vā	441	
PA_atk-s05_15a:441_2	vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ	441	
PA_atk-s05_15a:441_3	jānāti, ayaṃ kiriyasamuṭṭhāpikā cetanākkhaṇeyeva musāvādakammunā bajjhati.	441	
PA_atk-s05_15a:442_0	Pisuṇavācātiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ	442	
PA_atk-s05_15a:442_1	parassa ca suññabhāvaṃ karoti, sā pisuṇavācā. Yāya pana attānampi parampi pharusaṃ	442	
PA_atk-s05_15a:442_2	karoti, yā vācā sayampi pharusā neva kaṇṇasukhā na hadayaṅgamā, ayaṃ pharusavācā.	442	
PA_atk-s05_15a:442_3	Yena samphaṃ palapati niratthakaṃ, so samphappalāpo. Tesaṃ mūlabhūtāpi cetanā pisuṇavācādināmameva	442	
PA_atk-s05_15a:442_4	labhati, sā eva idha adhippetāti.	442	
PA_atk-s05_15a:443_0	Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā	443	
PA_atk-s05_15a:443_1	cetanā pisuṇavācā. Sā yassa bhedaṃ karoti, tassa appaguṇāya appasāvajjā, mahāguṇatāya mahāsāvajjā.	443	
PA_atk-s05_15a:444_0	Tassā cattāro sambhārā honti – bhinditabbo paro “iti ime nānā bhavissanti vinā bhavissantī”ti	444	
PA_atk-s05_15a:444_1	bhedapurekkhāratā vā, “iti ahaṃ piyo bhavissāmi vissāsiko”ti viyakamyatā vā, tajjo	444	
PA_atk-s05_15a:444_2	vāyāmo, tassa tadatthavijānananti.	444	
PA_atk-s05_15a:445_0	Parassa mammacchedakakāyavacīpayogasamuṭṭhāpikā ekantapharusacetanā pharusavācā.	445	
PA_atk-s05_15a:445_1	Mammacchedakopi payogo cittasaṇhatāya pharusavācā na hoti. Mātāpitaro hi kadāci puttake	445	
PA_atk-s05_15a:445_2	evampi vadanti “corā vo khaṇḍākhaṇḍikaṃ karontū”ti, uppalapattampi ca nesaṃ upari	445	
PA_atk-s05_15a:445_3	patantaṃ na icchanti. Ācariyupajjhāyā ca kadāci nissitake evaṃ vadanti “kiṃ ime ahirikā	445	
PA_atk-s05_15a:445_4	anottappino caranti, niddhamatha ne”ti. Atha ca nesaṃ āgamādhigamasampattiṃ icchanti.	445	
PA_atk-s05_15a:445_5	Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi	445	
PA_atk-s05_15a:445_6	na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,	445	
PA_atk-s05_15a:445_7	cittapharusatāya panesā pharusavācāva, sā yaṃ sandhāya pavattitā. Tassa appaguṇatāya	445	
PA_atk-s05_15a:445_8	appasāvajjā, mahāguṇatāya mahāsāvajjā. Tassā tayo sambhārā – akkositabbo paro kupitacittaṃ akkosananti.	445	
PA_atk-s05_15a:446_0	Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya	446	
PA_atk-s05_15a:446_1	appasāvajjo, āsevanamahantatāya mahāsāvajjo. Tassa dve sambhārā honti – bhāratayuddhasītāharaṇādiniratthakakathāpurekkhāratā	446	
PA_atk-s05_15a:446_2	tathārūpīkathākathanañcāti.	446	
PA_atk-s05_15a:447_0	Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.	447	
PA_atk-s05_15a:447_1	Sā “aho vata idaṃ mamāssā”ti evaṃ parabhaṇḍābhijjhāyanalakkhaṇā. Adinnādānaṃ viya	447	
PA_atk-s05_15a:447_2	appasāvajjā mahāsāvajjā ca. Tassā dve sambhārā honti – parabhaṇḍaṃ attano pariṇāmanañcāti.	447	
PA_atk-s05_15a:447_3	Parabhaṇḍavatthuke hi lobhe uppannepi na tāva kammapathabhedo hoti, yāva “aho vatidaṃ	447	
PA_atk-s05_15a:447_4	mamāssā”ti attano na pariṇāmeti.	447	
PA_atk-s05_15a:448_0	Hitasukhaṃ byāpādayatīti byāpādo, so paravināsāya manopadosalakkhaṇo. Pharusavācā	448	
PA_atk-s05_15a:448_1	viya appasāvajjo mahāsāvajjo ca. Tassa dve sambhārā honti – parasatto ca tassa ca	448	
PA_atk-s05_15a:448_2	vināsacintāti. Parasattavatthuke hi kodhe uppannepi na tāva kammapathabhedo hoti,	448	
PA_atk-s05_15a:448_3	yāva “aho vatāyaṃ ucchijjeyya vinasseyyā”ti tassa vināsaṃ na cintesi.	448	
PA_atk-s05_15a:449	Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā nayena viparītadassanalakkhaṇā. Samphappalāpo viya appasāvajjā mahāsāvajjā ca.	44	
PA_atk-s05_15a:450_0	Saññī, asaññī, nevasaññīnāsaññī bhavissāmāti rūpādivasena kaṅkhanti. Bhavissāma nu	450	
PA_atk-s05_15a:450_1	kho mayantiādinā attānaṃ kaṅkhanti. Tattha bhavissāma nu kho. Na nu kho bhavissāmāti	450	
PA_atk-s05_15a:450_2	tassa sassatākārañca ucchedākārañca nissāya anāgate attānaṃ vijjamānatañca avijjamānatañca	450	
PA_atk-s05_15a:450_3	kaṅkhanti. Kiṃ nu kho bhavissāmāti jātiliṅgupapattiyo nissāya “khattiyā nu kho bhavissāma,	450	
PA_atk-s05_15a:450_4	brāhmaṇavessasuddagahaṭṭhapabbajitadevamanussānaṃ aññatarā”ti kaṅkhanti. Kathaṃ nu	450	
PA_atk-s05_15a:450_5	kho bhavissāmāti saṇṭhānākāraṃ nissāya “dīghā nu kho bhavissāma, rassaodātakaṇhapamāṇikaappamāṇikādīnaṃ	450	
PA_atk-s05_15a:450_6	aññatarā”ti kaṅkhanti. Keci pana “issaranimmānādīni nissāya ‘kena nu kho kāraṇena	450	
PA_atk-s05_15a:450_7	bhavissāmā’ti hetuto kaṅkhantī”ti vadanti. Kiṃ hutvā kiṃ bhavissāma nu kho mayanti	450	
PA_atk-s05_15a:450_8	jātiādīni nissāya “khattiyā hutvā nu kho brāhmaṇā bhavissāma…pe… devā hutvā manussā”ti	450	
PA_atk-s05_15a:450_9	attano paramparaṃ kaṅkhanti. Sabbattheva pana addhānanti kālādhivacanametaṃ.	450	
PA_atk-s05_15a:451_0	10. Yasmā etadeva tasmā hi sikkhetha…pe… āhu dhīrāti. Tattha sikkhethāti tisso sikkhā	451	
PA_atk-s05_15a:451_1	āvajjeyya. Idhevāti imasmiṃyeva sāsane. Tattha sikkhitabbāti sikkhā. Tissoti gaṇanaparicchedo.	451	
PA_atk-s05_15a:451_2	Adhisīlasikkhāti adhikaṃ uttamaṃ sīlanti adhisīlaṃ, adhisīlañca taṃ sikkhitabbaṭṭhena	451	
PA_atk-s05_15a:451_3	sikkhā cāti adhisīlasikkhā. Esa nayo adhicittaadhipaññāsikkhāsu.	451	
PA_atk-s05_15a:452_0	Katamaṃ panettha sīlaṃ, katamaṃ adhisīlaṃ, katamaṃ cittaṃ, katamaṃ adhicittaṃ, katamā	452	
PA_atk-s05_15a:452_1	paññā, katamā adhipaññāti? Vuccate – pañcaṅgadasaṅgasīlaṃ tāva sīlameva. Tañhi buddhe	452	
PA_atk-s05_15a:452_2	uppannepi anuppannepi loke pavattati. Uppanne buddhe tasmiṃ sīle buddhāpi sāvakāpi	452	
PA_atk-s05_15a:452_3	mahājanaṃ samādapenti, anuppanne buddhe paccekabuddhā ca kammavādino ca dhammikā	452	
PA_atk-s05_15a:452_4	samaṇabrāhmaṇā ca cakkavattī ca mahārājāno mahābodhisattā ca samādapenti, sāmampi	452	
PA_atk-s05_15a:452_5	paṇḍitā samaṇabrāhmaṇā samādiyanti. Te taṃ kusalaṃ dhammaṃ paripūretvā devesu ca	452	
PA_atk-s05_15a:452_6	manussesu ca sampattiṃ anubhonti.	452	
PA_atk-s05_15a:453_0	Pātimokkhasaṃvarasīlaṃ pana “adhisīla”nti vuccati. Tañhi sūriyo viya pajjotānaṃ sineru	453	
PA_atk-s05_15a:453_1	viya pabbatānaṃ sabbalokiyasīlānaṃ adhikañceva uttamañca, buddhuppādeyeva ca pavattati,	453	
PA_atk-s05_15a:453_2	na vinā buddhuppādā. Na hi taṃ paññattiṃ uddharitvā añño satto ṭhapetuṃ sakkoti.	453	
PA_atk-s05_15a:453_3	Buddhāyeva pana sabbaso kāyavacīdvāraajjhācārasotaṃ chinditvā tassa tassa vītikkamassa	453	
PA_atk-s05_15a:453_4	anucchavikaṃ taṃ sīlasaṃvaraṃ paññapenti. Pātimokkhasaṃvaratopi ca maggaphalasampayuttameva sīlaṃ adhisīlaṃ.	453	
PA_atk-s05_15a:454_0	Kāmāvacarāni pana aṭṭha kusalacittāni lokiyaaṭṭhasamāpatticittāni ca ekajjhaṃ katvā	454	
PA_atk-s05_15a:454_1	cittamevāti veditabbāni. Buddhuppādānuppāde cassa pavatti, samādapanaṃ samādānañca	454	
PA_atk-s05_15a:454_2	sīle vuttanayeneva veditabbaṃ.	454	
PA_atk-s05_15a:455_0	Vipassanāpādakaṃ aṭṭhasamāpatticittaṃ pana “adhicitta”nti vuccati. Tañhi adhisīlaṃ	455	
PA_atk-s05_15a:455_1	viya sīlānaṃ, sabbalokiyacittānaṃ adhikañceva uttamañca, buddhuppādeyeva ca hoti,	455	
PA_atk-s05_15a:455_2	na vinā buddhuppādā. Tatopi ca maggaphalacittameva adhicittaṃ.	455	
PA_atk-s05_15a:456_0	“Atthi dinnaṃ atthi yiṭṭha”ntiādinayappavattaṃ pana kammassakatāñāṇaṃ paññā. Sā hi	456	
PA_atk-s05_15a:456_1	buddhe uppannepi anuppannepi loke pavattati. Uppanne buddhe tassā paññāya buddhāpi	456	
PA_atk-s05_15a:456_2	sāvakāpi mahājanaṃ samādapenti, anuppanne buddhe paccekabuddhā ca kammavādino ca	456	
PA_atk-s05_15a:456_3	dhammikā samaṇabrāhmaṇā ca cakkavattī ca mahārājāno mahābodhisattā ca samādapenti,	456	
PA_atk-s05_15a:456_4	sāmampi paṇḍitā sattā samādiyanti. Tathā hi aṅkuro dasavassasahassāni mahādānaṃ adāsi.	456	
PA_atk-s05_15a:456_5	Velāmo vessantaro aññe ca bahū paṇḍitamanussā mahādānāni adaṃsu. Te taṃ kusalaṃ dhammaṃ	456	
PA_atk-s05_15a:456_6	paripūretvā devesu ca manussesu ca sampattiṃ anubhaviṃsu.	456	
PA_atk-s05_15a:457_0	Tilakkhaṇākāraparicchedakaṃ pana vipassanāñāṇaṃ “adhipaññā”ti vuccati. Sā hi adhisīlaadhicittāni	457	
PA_atk-s05_15a:457_1	viya sīlacittānaṃ, sabbalokiyapaññānaṃ adhikā ceva uttamā ca, na ca vinā buddhuppādā	457	
PA_atk-s05_15a:457_2	loke pavattati. Tatopi ca maggaphalapaññāva adhipaññā.	457	
PA_atk-s05_15a:458_0	Idāni ekekaṃ dassento “katamā adhisīlasikkhā – idha bhikkhu sīlavā hoti, pātimokkhasaṃvarasaṃvuto	458	
PA_atk-s05_15a:458_1	viharatī”tiādimāha. Idhāti vacanaṃ pubbabhāgakaraṇīyasampadāya sampannassa sabbapakārasīlaparipūrakassa	458	
PA_atk-s05_15a:458_2	puggalassa sannissayabhūtasāsanaparidīpanaṃ, aññasāsanassa ca tathābhāvapaṭisedhanaṃ.	458	
PA_atk-s05_15a:458_3	Vuttañhetaṃ – “idheva, bhikkhave, samaṇo…pe… suññā parappavādā samaṇebhi aññehī”ti.	458	
PA_atk-s05_15a:458_4	Bhikkhūti tassa sīlassa paripūrakassa puggalassa paridīpanaṃ. Pātimokkhasaṃvarasaṃvutoti	458	
PA_atk-s05_15a:458_5	idamassa pātimokkhasaṃvare patiṭṭhitabhāvaparidīpanaṃ. Viharatīti idamassa tadanurūpavihārasamaṅgībhāvaparidīpanaṃ.	458	
PA_atk-s05_15a:458_6	Ācāragocarasampannoti idamassa pātimokkhasaṃvarassa upakārakadhammaparidīpanaṃ. Aṇumattesu	458	
PA_atk-s05_15a:458_7	vajjesu bhayadassāvīti idamassa pātimokkhato acavanadhammatāparidīpanaṃ. Samādāyāti	458	
PA_atk-s05_15a:458_8	idamassa sikkhāpadānaṃ anavasesato ādānaparidīpanaṃ. Sikkhatīti idamassa sikkhāya	458	
PA_atk-s05_15a:458_9	samaṅgībhāvaparidīpanaṃ. Sikkhāpadesūti idamassa sikkhitabbadhammaparidīpanaṃ.	458	
PA_atk-s05_15a:459_0	Tattha bhikkhūti saṃsāre bhayaṃ ikkhatīti bhikkhu. Sīlamassa atthīti sīlavāti ettha	459	
PA_atk-s05_15a:459_1	sīlanti sīlanaṭṭhena sīlaṃ. Kimidaṃ sīlanaṃ nāma? Samādhānaṃ vā, kāyakammādīnaṃ susīlyavasena	459	
PA_atk-s05_15a:459_2	avippakiṇṇatāti attho. Upadhāraṇaṃ vā, kusalānaṃ dhammānaṃ patiṭṭhāvasena ādhārabhāvoti	459	
PA_atk-s05_15a:459_3	attho. Etadeva hi ettha atthadvayaṃ saddalakkhaṇavidū anujānanti. Aññe pana “adhisevanaṭṭhena	459	
PA_atk-s05_15a:459_4	ācāraṭṭhena sīlanaṭṭhena siraṭṭhena sītalaṭṭhena sivaṭṭhena sīla”nti vaṇṇayanti.	459	
PA_atk-s05_15a:460	Sīlanaṃ lakkhaṇaṃ tassa, bhinnassāpi anekadhā;	46	
PA_atk-s05_15a:461	Sanidassanattaṃ rūpassa, yathā bhinnassanekadhā.	46	
PA_atk-s05_15a:462_0	Yathā hi nīlapītādibhedenanekadhā bhinnassāpi rūpāyatanassa sanidassanattaṃ lakkhaṇaṃ	462	
PA_atk-s05_15a:462_1	nīlādibhedena bhinnassāpi sanidassanabhāvānatikkamanato. Tathā sīlassa cetanādibhedena	462	
PA_atk-s05_15a:462_2	anekadhā bhinnassāpi yadetaṃ kāyakammādīnaṃ samādhānavasena, kusalānañca dhammānaṃ	462	
PA_atk-s05_15a:462_3	patiṭṭhāvasena vuttaṃ sīlanaṃ, tadeva lakkhaṇaṃ cetanādibhedena bhinnassāpi samādhānapatiṭṭhābhāvānatikkamanato.	462	
PA_atk-s05_15a:462_4	Evaṃ lakkhaṇassa panassa –	462	
PA_atk-s05_15a:463	Dussīlyaviddhaṃsanatā, anavajjaguṇo tathā;	46	
PA_atk-s05_15a:464	Kiccasampattiatthena, raso nāma pavuccati.	46	
PA_atk-s05_15a:465	Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ.	46	
PA_atk-s05_15a:466	Soceyyapaccupaṭṭhānaṃ, tayidaṃ tassa viññubhi;	46	
PA_atk-s05_15a:467	Ottappañca hirī ceva, padaṭṭhānanti vaṇṇitaṃ.	46	
PA_atk-s05_15a:468_0	Tañhidaṃ sīlaṃ “kāyasoceyyaṃ vacīsoceyyaṃ manosoceyya”nti evaṃ vuttasoceyyapaccupaṭṭhānaṃ,	468	
PA_atk-s05_15a:468_1	soceyyabhāvena paccupaṭṭhāti gahaṇabhāvaṃ gacchati. Hirottappañca pana tassa viññūhi	468	
PA_atk-s05_15a:468_2	padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati	468	
PA_atk-s05_15a:468_3	ceva tiṭṭhati ca, asati neva uppajjati ceva na tiṭṭhati cāti evaṃvidhena sīlena sīlavā	468	
PA_atk-s05_15a:468_4	hoti. Etaṃ sīlaṃ nāma pāṇātipātādīhi vā viramantassa, vattapaṭipattiṃ vā pūrentassa	468	
PA_atk-s05_15a:468_5	cetanādayo dhammā veditabbā. Vuttañhetaṃ paṭisambhidāyaṃ “kiṃ sīlanti? Cetanā sīlaṃ,	468	
PA_atk-s05_15a:468_6	cetasikaṃ sīlaṃ, saṃvaro sīlaṃ, avītikkamo sīla”nti.	468	
PA_atk-s05_15a:469_0	Tattha cetanā sīlaṃ nāma pāṇātipātādīhi vā viramantassa vattapaṭipattiṃ vā pūrentassa	469	
PA_atk-s05_15a:469_1	cetanā. Cetasikaṃ sīlaṃ nāma pāṇātipātādīhi viramantassa virati. Api ca cetanā sīlaṃ	469	
PA_atk-s05_15a:469_2	nāma pāṇātipātādīni pajahantassa sattakammapathacetanā. Cetasikaṃ sīlaṃ nāma “abhijjhaṃ	469	
PA_atk-s05_15a:469_3	pahāya vigatābhijjhena cetasā viharatī”tiādinā nayena saṃyuttamahāvagge vuttā anabhijjhābyāpādasammādiṭṭhidhammā.	469	
PA_atk-s05_15a:469_4	Saṃvaro sīlanti ettha pañcavidhena saṃvaro veditabbo – pātimokkhasaṃvaro satisaṃvaro	469	
PA_atk-s05_15a:469_5	ñāṇasaṃvaro khantisaṃvaro vīriyasaṃvaro. Tassa nānākaraṇaṃ upari āvi bhavissati.	469	
PA_atk-s05_15a:469_6	Avītikkamo sīlanti samādinnasīlassa kāyikavācasiko avītikkamo. Ettha ca saṃvarasīlaṃ,	469	
PA_atk-s05_15a:469_7	avītikkamasīlanti idameva nippariyāyato sīlaṃ. Cetanāsīlaṃ, cetasikaṃ sīlanti pariyāyato sīlanti veditabbaṃ.	469	
PA_atk-s05_15a:470_0	Pātimokkhanti sikkhāpadasīlaṃ. Tañhi yo naṃ pāti rakkhati, taṃ mokkheti moceti āpāyikādīhi	470	
PA_atk-s05_15a:470_1	dukkhehi, tasmā “pātimokkha”nti vuttaṃ. Pātimokkhasaṃvarasaṃvutoti pātimokkhasaṃvarasīlena	470	
PA_atk-s05_15a:470_2	samannāgato. Ācāragocarasampannoti ācārena ceva gocarena ca sampanno. Aṇumattesūti	470	
PA_atk-s05_15a:470_3	appamattakesu. Vajjesūti akusaladhammesu. Bhayadassāvīti bhayadassī. Samādāyāti sammā	470	
PA_atk-s05_15a:470_4	ādiyitvā. Sikkhati sikkhāpadesūti taṃ taṃ sikkhāpadaṃ samādiyitvā sikkhati. Api ca	470	
PA_atk-s05_15a:470_5	samādāya sikkhati sikkhāpadesūti yaṃkiñci sikkhāpadesu sikkhākoṭṭhāsesu sikkhitabbaṃ	470	
PA_atk-s05_15a:470_6	kāyikaṃ vā cetasikaṃ vā, taṃ sabbaṃ samādāya sikkhati.	470	
PA_atk-s05_15a:471_0	Khuddako sīlakkhandhoti saṅghādisesādisāvaseso sīlakkhandho. Mahantoti pārājikādiniravaseso.	471	
PA_atk-s05_15a:471_1	Yasmā pana pātimokkhasīlena bhikkhu sāsane patiṭṭhāti nāma, tasmā taṃ “patiṭṭhā”ti	471	
PA_atk-s05_15a:471_2	vuttaṃ. Patiṭṭhahati vā ettha bhikkhu, kusalā dhammā eva vā ettha patiṭṭhahantīti	471	
PA_atk-s05_15a:471_3	patiṭṭhā. Ayamattho “sīle patiṭṭhāya naro sapañño”ti ca, “patiṭṭhānalakkhaṇaṃ, mahārāja,	471	
PA_atk-s05_15a:471_4	sīlaṃ sabbesaṃ kusalānaṃ dhammāna”nti ca, “sīle patiṭṭhito kho, mahārāja…pe… sabbe	471	
PA_atk-s05_15a:471_5	kusalā dhammā na parihāyantī”ti ca ādisuttavasena veditabbo.	471	
PA_atk-s05_15a:472_0	Tadetaṃ pubbuppattiatthena ādi. Vuttampi cetaṃ “tasmātiha tvaṃ uttiya ādimeva visodhehi	472	
PA_atk-s05_15a:472_1	kusalesu dhammesu. Ko cādi kusalānaṃ dhammānaṃ, sīlañca suvisuddhaṃ diṭṭhi ca ujukā”ti.	472	
PA_atk-s05_15a:472_2	Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge	472	
PA_atk-s05_15a:472_3	vīthicatukkasiṅghāṭakādiparicchedena vibhajitvāva nagaraṃ māpeti. Evameva yogāvacaro	472	
PA_atk-s05_15a:472_4	ādito sīlaṃ visodheti, tato aparabhāge samādhivipassanāmaggaphalanibbānāni sacchikaroti.	472	
PA_atk-s05_15a:472_5	Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ	472	
PA_atk-s05_15a:472_6	raṅgajātaṃ upaneti, yathā vā pana cheko cittakāro rūpaṃ likhitukāmo āditova bhittiparikammaṃ	472	
PA_atk-s05_15a:472_7	karoti, tato aparabhāge rūpaṃ samuṭṭhāpeti. Evameva yogāvacaro āditova sīlaṃ visodhetvā	472	
PA_atk-s05_15a:472_8	aparabhāge samathavipassanādayo dhamme sacchikaroti. Tasmā sīlaṃ “ādī”ti vuttaṃ.	472	
PA_atk-s05_15a:473_0	Tadetaṃ caraṇasarikkhatāya caraṇaṃ. Caraṇāti hi pādā vuccanti. Yathā hi chinnacaraṇassa	473	
PA_atk-s05_15a:473_1	purisassa disaṃ gamanābhisaṅkhāro na jāyati, paripuṇṇapādasseva jāyati, evameva yassa	473	
PA_atk-s05_15a:473_2	sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ na sampajjati.	473	
PA_atk-s05_15a:473_3	Yassa pana taṃ abhinnaṃ hoti akhaṇḍaṃ paripuṇṇaṃ, tassa nibbānagamanāya ñāṇagamanaṃ	473	
PA_atk-s05_15a:473_4	sampajjati. Tasmā sīlaṃ “caraṇa”nti vuttaṃ.	473	
PA_atk-s05_15a:474_0	Tadetaṃ saṃyamanavasena saṃyamo. Saṃvaraṇavasena saṃvaroti ubhayenāpi sīlasaṃyamo	474	
PA_atk-s05_15a:474_1	ceva sīlasaṃvaro ca kathito. Vacanattho panettha saṃyameti vītikkamavipphandanaṃ,	474	
PA_atk-s05_15a:474_2	puggalaṃ vā saṃyameti vītikkamavasena tassa vipphandituṃ na detīti saṃyamo. Vītikkamassa	474	
PA_atk-s05_15a:474_3	pavesanadvāraṃ saṃvarati pidahatīti saṃvaro.	474	
PA_atk-s05_15a:475_0	Mokkhanti uttamaṃ mukhabhūtaṃ vā. Yathā hi sattānaṃ catubbidho āhāro mukhena pavisitvā	475	
PA_atk-s05_15a:475_1	aṅgamaṅgāni pharati, evaṃ yoginopi catubhūmakakusalaṃ sīlamukhena pavisitvā atthasiddhiṃ	475	
PA_atk-s05_15a:475_2	sampādeti. Tena “mokkha”nti. Pamukhe sādhūti pāmokkhaṃ, pubbaṅgamaṃ seṭṭhaṃ padhānanti	475	
PA_atk-s05_15a:475_3	attho. Kusalānaṃ dhammānaṃ samāpattiyāti catubhūmakakusalānaṃ paṭilābhatthāya pāmokkhaṃ	475	
PA_atk-s05_15a:475_4	pubbaṅgamaṃ seṭṭhaṃ padhānanti veditabbaṃ.	475	
PA_atk-s05_15a:476_0	Vivicceva kāmehīti kāmehi vivicca vinā hutvā apakkamitvā. Yo panāyamettha evakāro,	476	
PA_atk-s05_15a:476_1	so niyamatthoti veditabbo. Yasmā ca niyamattho, tasmā tasmiṃ paṭhamaṃ jhānaṃ upasampajja	476	
PA_atk-s05_15a:476_2	viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ kāmapariccāgeneva	476	
PA_atk-s05_15a:476_3	cassa adhigamaṃ dīpeti. Kathaṃ? “Vivicceva kāmehī”ti evañhi niyame kariyamāne idaṃ	476	
PA_atk-s05_15a:476_4	paññāyati, nūnimassa jhānassa kāmā paṭipakkhabhūtā, yesu sati idaṃ na pavattati andhakāre	476	
PA_atk-s05_15a:476_5	sati padīpobhāso viya, tesaṃ pariccāgeneva cassa adhigamo hoti orimatīrapariccāgena	476	
PA_atk-s05_15a:476_6	pārimatīrasseva. Tasmā niyamaṃ karotīti.	476	
PA_atk-s05_15a:477_0	Tattha siyā “kasmā panesa pubbapadeyeva vutto na uttarapade, kiṃ akusalehi dhammehi	477	
PA_atk-s05_15a:477_1	aviviccāpi jhānaṃ upasampajja vihareyyā”ti? Na kho panetaṃ evaṃ daṭṭhabbaṃ. Taṃnissaraṇato	477	
PA_atk-s05_15a:477_2	hi pubbapade eva esa vutto. Kāmadhātusamatikkamanato hi kāmarāgapaṭipakkhato ca idaṃ	477	
PA_atk-s05_15a:477_3	jhānaṃ kāmānameva nissaraṇaṃ. Yathāha – “kāmānametaṃ nissaraṇaṃ yadidaṃ nekkhamma”nti.	477	
PA_atk-s05_15a:477_4	Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro	477	
PA_atk-s05_15a:477_5	ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusalehi	477	
PA_atk-s05_15a:477_6	dhammehi avivicca jhānaṃ upasampajja viharituṃ. Tasmā vivicceva kāmehi vivicceva	477	
PA_atk-s05_15a:477_7	akusalehi dhammehīti evaṃ padadvayepi esa daṭṭhabbo. Padadvayepi ca kiñcāpi viviccāti	477	
PA_atk-s05_15a:477_8	iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ	477	
PA_atk-s05_15a:477_9	gacchanti, tathāpi pubbabhāge kāyavivekacittavivekavikkhambhanavivekā daṭṭhabbā.	477	
PA_atk-s05_15a:477_10	Lokuttaramaggakkhaṇe kāyavivekacittavivekasamucchedavivekanissaraṇavivekā.	4771	
PA_atk-s05_15a:478_0	Kāmehīti iminā pana padena ye ca idha “katame vatthukāmā manāpikā rūpā”tiādinā nayena	478	
PA_atk-s05_15a:478_1	vatthukāmā vuttā, ye ca idheva vibhaṅge “chando kāmo rāgo kāmo chandarāgo kāmo saṅkappo	478	
PA_atk-s05_15a:478_2	kāmo rāgo kāmo saṅkapparāgo kāmo”ti evaṃ kilesakāmā vuttā, te sabbepi saṅgahitā icceva	478	
PA_atk-s05_15a:478_3	daṭṭhabbā. Evañhi sati vivicceva kāmehīti vatthukāmehipi viviccevāti attho yujjati.	478	
PA_atk-s05_15a:478_4	Tena kāyaviveko vutto hoti.	478	
PA_atk-s05_15a:479_0	Vivicca akusalehi dhammehīti kilesakāmehi sabbākusalehi vā viviccāti attho yujjati.	479	
PA_atk-s05_15a:479_1	Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,	479	
PA_atk-s05_15a:479_2	dutiyena kilesakāmehi vivekavacanato nekkhammasukhapariggaho vibhāvito hoti. Evaṃ	479	
PA_atk-s05_15a:479_3	vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,	479	
PA_atk-s05_15a:479_4	dutiyena saṃkilesappahānaṃ. Paṭhamena lolabhāvassa hetupariccāgo, dutiyena bālabhāvassa.	479	
PA_atk-s05_15a:479_5	Paṭhamena ca payogasuddhi, dutiyena āsayaposanaṃ vibhāvitaṃ hotīti ñātabbaṃ. Esa	479	
PA_atk-s05_15a:479_6	tāva nayo “kāmehī”ti ettha vuttakāmesu vatthukāmapakkhe.	479	
PA_atk-s05_15a:480_0	Kilesakāmapakkhe pana chandoti ca rāgoti ca evamādīhi anekabhedo kāmacchandova “kāmo”ti	480	
PA_atk-s05_15a:480_1	adhippeto. So ca akusalapariyāpannopi samāno “tattha katamo kāmacchando, kāmo”tiādinā	480	
PA_atk-s05_15a:480_2	nayena vibhaṅge jhānapaṭipakkhato visuṃ vutto. Kilesakāmattā vā purimapade vutto,	480	
PA_atk-s05_15a:480_3	akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ.	480	
PA_atk-s05_15a:480_4	Aññesampi ca dhammānaṃ akusalabhāve vijjamāne “tattha katame akusalā dhammā, kāmacchando”tiādinā	480	
PA_atk-s05_15a:480_5	nayena vibhaṅge uparijhānaṅgānaṃ paccanīkapaṭipakkhabhāvadassanato nīvaraṇāneva vuttāni.	480	
PA_atk-s05_15a:480_6	Nīvaraṇāni hi jhānaṅgapaccanīkāni tesaṃ jhānaṅgāneva paṭipakkhāni, viddhaṃsakāni	480	
PA_atk-s05_15a:480_7	vighātakānīti vuttaṃ hoti. Tathā hi “samādhi kāmacchandassa paṭipakkho, pīti byāpādassa,	480	
PA_atk-s05_15a:480_8	vitakko thinamiddhassa, sukhaṃ uddhaccakukkuccassa, vicāro vicikicchāyā”ti peṭake vuttaṃ.	480	
PA_atk-s05_15a:481_0	Evamettha vivicceva kāmehīti iminā kāmacchandassa vikkhambhanaviveko vutto hoti,	481	
PA_atk-s05_15a:481_1	vivicca akusalehi dhammehīti iminā pañcannampi nīvaraṇānaṃ. Aggahitaggahaṇena pana	481	
PA_atk-s05_15a:481_2	paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu	481	
PA_atk-s05_15a:481_3	pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.	481	
PA_atk-s05_15a:481_4	Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,	481	
PA_atk-s05_15a:481_5	dutiyena avasesaoghayogāsavaupādānaganthasaṃyojanānaṃ. Paṭhamena ca taṇhāya taṃsampayuttakānañca,	481	
PA_atk-s05_15a:481_6	dutiyena avijjāya taṃsampayuttakānañca. Api ca paṭhamena lobhasampayuttaaṭṭhacittuppādānaṃ,	481	
PA_atk-s05_15a:481_7	dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.	481	
PA_atk-s05_15a:482_0	Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ	482	
PA_atk-s05_15a:482_1	“savitakkaṃ savicāra”ntiādi vuttaṃ. Tattha ārammaṇe cittassa abhiniropanalakkhaṇo	482	
PA_atk-s05_15a:482_2	vitakko, ārammaṇānumajjanalakkhaṇo vicāro. Santepi ca nesaṃ katthaci aviyoge oḷārikaṭṭhena	482	
PA_atk-s05_15a:482_3	pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko, sukhumaṭṭhena	482	
PA_atk-s05_15a:482_4	anumajjanasabhāvena ca ghaṇḍānuravo viya anupabandho vicāro. Vipphāravā cettha vitakko	482	
PA_atk-s05_15a:482_5	paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo	482	
PA_atk-s05_15a:482_6	viya, padumābhimukhapāto viya ca gandhānubandhacetaso bhamarassa. Santavutti vicāro	482	
PA_atk-s05_15a:482_7	nātiparipphandanabhāvo cittassa, ākāse uppatitassa pakkhino pakkhappasāraṇaṃ viya,	482	
PA_atk-s05_15a:482_8	paribbhamanaṃ viya ca padumābhimukhapatitassa bhamarassa padumassa uparibhāge.	482	
PA_atk-s05_15a:483_0	Dukanipātaṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā	483	
PA_atk-s05_15a:483_1	pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko,	483	
PA_atk-s05_15a:483_2	vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto	483	
PA_atk-s05_15a:483_3	vicāro”ti vuttaṃ. Taṃ anuppabandhena pavattiyaṃ yujjati. So pana nesaṃ viseso paṭhamadutiyajjhānesu	483	
PA_atk-s05_15a:483_4	pākaṭo hoti. Api ca malaggahitaṃ kaṃsabhājanaṃ ekena hatthena daḷhaṃ gahetvā itarena	483	
PA_atk-s05_15a:483_5	hatthena cuṇṇatelavālaṇḍupakena parimajjantassa daḷhaggahaṇahattho viya vitakko.	483	
PA_atk-s05_15a:483_6	Parimajjanahattho viya vicāro. Tathā kumbhakārassa daṇḍappahārena cakkaṃ bhamayitvā	483	
PA_atk-s05_15a:483_7	bhājanaṃ karontassa uppīḷanahattho viya vitakko. Ito cito ca sañcaraṇahattho viya	483	
PA_atk-s05_15a:483_8	vicāro. Tathā maṇḍalaṃ karontassa majjhe sannirumbhitvā ṭhitakaṇṭako viya abhiniropano	483	
PA_atk-s05_15a:483_9	vitakko. Bahi paribbhamanakaṇṭako viya anumajjamāno vicāro. Iti iminā ca vitakkena	483	
PA_atk-s05_15a:483_10	iminā ca vicārena saha vattati rukkho viya pupphena ca phalena cāti idaṃ jhānaṃ “savitakkaṃ	4831	
PA_atk-s05_15a:483_11	savicāra”nti vuccati.	4831	
PA_atk-s05_15a:484_0	Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto	484	
PA_atk-s05_15a:484_1	jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ.	484	
PA_atk-s05_15a:484_2	Pītisukhanti ettha piṇayatīti pīti, sā sampiyāyanalakkhaṇā. Sā panesā khuddikāpīti,	484	
PA_atk-s05_15a:484_3	khaṇikāpīti, okkantikāpīti, ubbegāpīti, pharaṇāpītīti pañcavidhā hoti.	484	
PA_atk-s05_15a:485_0	Tattha khuddikāpīti sarīre lomahaṃsamattameva kātuṃ sakkoti. Khaṇikāpīti khaṇe khaṇe	485	
PA_atk-s05_15a:485_1	vijjuppādasadisā hoti. Okkantikāpīti samuddatīraṃ vīci viya, kāyaṃ okkamitvā okkamitvā	485	
PA_atk-s05_15a:485_2	bhijjati. Ubbegāpīti balavatī hoti, kāyaṃ uddhaggaṃ katvā ākāse laṅghāpanappamāṇapattā.	485	
PA_atk-s05_15a:486_0	Pharaṇāpīti atibalavatī hoti. Tāya hi uppannāya sakalasarīraṃ dhamitvā pūritavatthi	486	
PA_atk-s05_15a:486_1	viya mahatā udakoghena pakkhandapabbatakucchi viya ca anuparipphuṭaṃ hoti. Sā panesā	486	
PA_atk-s05_15a:486_2	pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti	486	
PA_atk-s05_15a:486_3	kāyapassaddhiñca cittapassaddhiñca, passaddhi gabbhaṃ gaṇhantī paripākaṃ gacchantī	486	
PA_atk-s05_15a:486_4	duvidhampi sukhaṃ paripūreti kāyikaṃ cetasikañca, sukhaṃ gabbhaṃ gaṇhantaṃ paripākaṃ	486	
PA_atk-s05_15a:486_5	gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ appanāsamādhiñcāti.	486	
PA_atk-s05_15a:486_6	Tāsu yā appanāsamādhissa mūlaṃ hutvā vaḍḍhamānā samādhisampayogaṅgatā pharaṇāpīti,	486	
PA_atk-s05_15a:486_7	ayaṃ imasmiṃ atthe adhippetā pītīti.	486	
PA_atk-s05_15a:487_0	Itaraṃ pana sukhayatīti sukhaṃ, yassa uppajjati, taṃ sukhitaṃ karotīti attho. Sukhanaṃ	487	
PA_atk-s05_15a:487_1	vā sukhaṃ, suṭṭhu vā khādati khaṇati ca kāyacittābādhanti sukhaṃ, somanassavedanāyetaṃ	487	
PA_atk-s05_15a:487_2	nāmaṃ. Taṃ sātalakkhaṇaṃ. Santepi ca nesaṃ katthaci avippayoge iṭṭhārammaṇapaṭilābhatuṭṭhi	487	
PA_atk-s05_15a:487_3	pīti, paṭiladdharasānubhavanaṃ sukhaṃ. Yattha pīti, tattha sukhaṃ, yattha sukhaṃ,	487	
PA_atk-s05_15a:487_4	tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ	487	
PA_atk-s05_15a:487_5	sukhaṃ. Kantārakhinnassa vanantodakadassanasavanesu viya pīti, vanacchāyappavesanaudakaparibhogesu	487	
PA_atk-s05_15a:487_6	viya sukhaṃ. Tasmiṃ tasmiṃ samaye pākaṭabhāvato cetaṃ vuttanti veditabbaṃ. Iti ayañca	487	
PA_atk-s05_15a:487_7	pīti idañca sukhaṃ assa jhānassa, asmiṃ vā jhāne atthīti idaṃ jhānaṃ “pītisukha”nti vuccati.	487	
PA_atk-s05_15a:488_0	Atha vā pīti ca sukhañca pītisukhaṃ dhammavinayādayo viya. Vivekajaṃ pītisukhaṃ assa	488	
PA_atk-s05_15a:488_1	jhānassa, asmiṃ vā jhāne atthīti evampi vivekajaṃpītisukhaṃ. Yatheva hi jhānaṃ, evaṃ	488	
PA_atk-s05_15a:488_2	pītisukhampettha vivekajameva hoti, tañcassa atthi, tasmā alopasamāsaṃ katvā ekapadeneva	488	
PA_atk-s05_15a:488_3	“vivekajaṃpītisukha”ntipi vattuṃ yujjati.	488	
PA_atk-s05_15a:489_0	Paṭhamanti gaṇanānupubbatā paṭhamaṃ, idaṃ paṭhamaṃ uppannantipi paṭhamaṃ. Jhānanti	489	
PA_atk-s05_15a:489_1	duvidhaṃ jhānaṃ ārammaṇūpanijjhānaṃ lakkhaṇūpanijjhānañcāti. Tattha aṭṭha samāpattiyo	489	
PA_atk-s05_15a:489_2	pathavīkasiṇādiārammaṇaṃ upanijjhāyantīti ārammaṇūpanijjhānanti saṅkhyaṃ gatā. Vipassanāmaggaphalāni	489	
PA_atk-s05_15a:489_3	pana lakkhaṇūpanijjhānaṃ nāma. Tattha vipassanā aniccādilakkhaṇassa upanijjhānato	489	
PA_atk-s05_15a:489_4	lakkhaṇūpanijjhānaṃ. Vipassanāya katakiccassa maggena ijjhanato maggo lakkhaṇūpanijjhānaṃ,	489	
PA_atk-s05_15a:489_5	phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ. Tesu	489	
PA_atk-s05_15a:489_6	idha pubbabhāge ārammaṇūpanijjhānaṃ, lokuttaramaggakkhaṇe lakkhaṇūpanijjhānaṃ adhippetaṃ.	489	
PA_atk-s05_15a:489_7	Tasmā ārammaṇūpanijjhānato ca lakkhaṇūpanijjhānato ca paccanīkajhāpanato ca jhānanti veditabbaṃ.	489	
PA_atk-s05_15a:490_0	Upasampajjāti upagantvā, pāpuṇitvāti vuttaṃ hoti. Upasampādayitvā vā, nipphādetvāti	490	
PA_atk-s05_15a:490_1	vuttaṃ hoti. Viharatīti tadanurūpena iriyāpathavihārena iriyati, vuttappakārajhānasamaṅgī	490	
PA_atk-s05_15a:490_2	hutvā attabhāvassa iriyanaṃ vuttiṃ abhinipphādeti.	490	
PA_atk-s05_15a:491_0	Taṃ panetaṃ paṭhamajjhānaṃ pañcaṅgavippahīnaṃ pañcaṅgasamannāgataṃ tividhakalyāṇaṃ,	491	
PA_atk-s05_15a:491_1	dasalakkhaṇasampannaṃ. Tattha kāmacchando byāpādo thinamiddhaṃ uddhaccakukkuccaṃ	491	
PA_atk-s05_15a:491_2	vicikicchāti imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā.	491	
PA_atk-s05_15a:491_3	Na hi etesu appahīnesu jhānaṃ uppajjati. Tenassetāni pahānaṅgānīti vuccanti. Kiñcāpi	491	
PA_atk-s05_15a:491_4	hi jhānakkhaṇe aññepi akusalā dhammā pahīyanti, tathāpi etāneva visesena jhānantarāyakarāni.	491	
PA_atk-s05_15a:491_5	Kāmacchandena hi nānāvisayappalobhitaṃ cittaṃ na ekattārammaṇe samādhiyati, kāmacchandābhibhūtaṃ	491	
PA_atk-s05_15a:491_6	vā, taṃ na kāmadhātuppahānāya paṭipadaṃ paṭipajjati. Byāpādena vā ārammaṇe paṭihaññamānaṃ	491	
PA_atk-s05_15a:491_7	na nirantaraṃ pavattati. Thinamiddhābhibhūtaṃ akammaññaṃ hoti. Uddhaccakukkuccaparetaṃ	491	
PA_atk-s05_15a:491_8	avūpasantameva hutvā paribbhamati. Vicikicchāya upahataṃ jhānādhigamasādhikaṃ paṭipadaṃ	491	
PA_atk-s05_15a:491_9	nārohati. Iti visesena jhānantarāyakarattā etāneva pahānaṅgānīti vuttāni.	491	
PA_atk-s05_15a:492_0	Yasmā pana vitakko ārammaṇe cittaṃ abhiniropeti, vicāro anupabandhati, tehi avikkhepāya	492	
PA_atk-s05_15a:492_1	sampāditapayogassa cetaso payogasampattisambhavā pīti pīṇanaṃ sukhañca upabrūhanaṃ	492	
PA_atk-s05_15a:492_2	karoti. Athassa sesasampayuttadhammā etehi abhiniropanānubandhanapīṇanupabrūhanehi	492	
PA_atk-s05_15a:492_3	anuggahitā ekaggatā ekattārammaṇe samaṃ sammā ca ādhiyati. Tasmā vitakko vicāro pīti	492	
PA_atk-s05_15a:492_4	sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.	492	
PA_atk-s05_15a:492_5	Uppannesu hi etesu pañcasu jhānaṃ uppannaṃ nāma hoti. Tenassa etāni pañcaṅgasamannāgatānīti	492	
PA_atk-s05_15a:492_6	vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā	492	
PA_atk-s05_15a:492_7	pana aṅgamattavaseneva caturaṅginī senā, pañcaṅgikaṃ tūriyaṃ, aṭṭhaṅgiko ca maggoti	492	
PA_atk-s05_15a:492_8	vuccati, evamidampi aṅgamattavaseneva pañcaṅgikanti vā pañcaṅgasamannāgatanti vā	492	
PA_atk-s05_15a:492_9	vuccatīti veditabbaṃ.	492	
PA_atk-s05_15a:493_0	Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato	493	
PA_atk-s05_15a:493_1	balavatarāni. Idha pana upacāratopi balavatarāni rūpāvacaralakkhaṇappattāni nipphannāni.	493	
PA_atk-s05_15a:493_2	Ettha hi vitakko suvisadena ākārena ārammaṇe cittaṃ abhiniropayamāno uppajjati. Vicāro	493	
PA_atk-s05_15a:493_3	ativiya ārammaṇaṃ anumajjamāno. Pītisukhaṃ sabbāvantampi kāyaṃ pharamānaṃ. Tenevāha	493	
PA_atk-s05_15a:493_4	– “nāssa kiñci sabbāvato kāyassa vivekajena pītisukhena apphuṭaṃ hotī”ti. Cittekaggatāpi	493	
PA_atk-s05_15a:493_5	heṭṭhimamhi samuggapaṭale uparimaṃ samuggapaṭalaṃ viya ārammaṇesu phusitā hutvā uppajjati,	493	
PA_atk-s05_15a:493_6	ayametesaṃ itarehi viseso. Tattha cittekaggatā kiñcāpi “savitakkaṃ savicāra”nti imasmiṃ	493	
PA_atk-s05_15a:493_7	pāṭhe na niddiṭṭhā, tathāpi vibhaṅge “jhānanti vitakko vicāro pīti sukhaṃ cittekaggatā”ti	493	
PA_atk-s05_15a:493_8	evaṃ vuttattā aṅgameva. Yena hi adhippāyena bhagavatā uddeso kato, soyeva tena vibhaṅge pakāsitoti.	493	
PA_atk-s05_15a:494	Tividhakalyāṇaṃ	49	
PA_atk-s05_15a:495_0	Tividhakalyāṇaṃ dasalakkhaṇasampannanti ettha pana ādimajjhapariyosānavasenatividhakalyāṇatā.	495	
PA_atk-s05_15a:495_1	Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā veditabbā. Tatrāyaṃ pāḷi –	495	
PA_atk-s05_15a:496_0	“Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṃsanā	496	
PA_atk-s05_15a:496_1	pariyosānaṃ, paṭhamassa jhānassa paṭipadāvisuddhi ādi. Ādissa kati lakkhaṇāni? Ādissa	496	
PA_atk-s05_15a:496_2	tīṇi lakkhaṇāni – yo tassa paripantho, tato cittaṃ visujjhati, visuddhattā cittaṃ	496	
PA_atk-s05_15a:496_3	majjhimaṃ samathanimittaṃ paṭipajjati, paṭipannattā tattha cittaṃ pakkhandati. Yañca	496	
PA_atk-s05_15a:496_4	paripanthato cittaṃ visujjhati, yañca visuddhattā cittaṃ majjhimaṃ samathanimittaṃ	496	
PA_atk-s05_15a:496_5	paṭipajjati, yañca paṭipannattā tattha cittaṃ pakkhandati. Paṭhamassa jhānassa paṭipadāvisuddhi	496	
PA_atk-s05_15a:496_6	ādi, ādissa imāni tīṇi lakkhaṇāni. Tena vuccati – ‘paṭhamaṃ jhānaṃ ādikalyāṇañceva	496	
PA_atk-s05_15a:496_7	hoti tilakkhaṇasampannañcā’ti.	496	
PA_atk-s05_15a:497_0	“Paṭhamassa jhānassa upekkhānubrūhanā majjhe. Majjhassa kati lakkhaṇāni? Majjhassa	497	
PA_atk-s05_15a:497_1	tīṇi lakkhaṇāni – visuddhaṃ cittaṃ ajjhupekkhati, samathapaṭipannaṃ ajjhupekkhati,	497	
PA_atk-s05_15a:497_2	ekattupaṭṭhānaṃ ajjhupekkhati. Yañca visuddhaṃ cittaṃ ajjhupekkhati, yañca samathapaṭipannaṃ	497	
PA_atk-s05_15a:497_3	ajjhupekkhati, yañca ekattupaṭṭhānaṃ ajjhupekkhati. Paṭhamassa jhānassa upekkhānubrūhanā	497	
PA_atk-s05_15a:497_4	majjhe, majjhassa imāni tīṇi lakkhaṇāni. Tena vuccati – ‘paṭhamaṃ jhānaṃ majjhekalyāṇañceva	497	
PA_atk-s05_15a:497_5	hoti tilakkhaṇasampannañcā’ti.	497	
PA_atk-s05_15a:498_0	“Paṭhamassa jhānassa sampahaṃsanā pariyosānaṃ. Pariyosānassa kati lakkhaṇāni? Pariyosānassa	498	
PA_atk-s05_15a:498_1	cattāri lakkhaṇāni – tattha jātānaṃ dhammānaṃ anativattanaṭṭhena sampahaṃsanā, indriyānaṃ	498	
PA_atk-s05_15a:498_2	ekarāsaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena	498	
PA_atk-s05_15a:498_3	sampahaṃsanā. Paṭhamassa jhānassa sampahaṃsanā pariyosānaṃ, pariyosānassa imāni cattāri	498	
PA_atk-s05_15a:498_4	lakkhaṇāni. Tena vuccati ‘paṭhamaṃ jhānaṃ pariyosānakalyāṇañceva hoti catulakkhaṇasampannañcā”’ti.	498	
PA_atk-s05_15a:499_0	“Tatra paṭipadāvisuddhi nāma sasambhāriko upacāro. Upekkhānubrūhanā nāma appanā.	499	
PA_atk-s05_15a:499_1	Sampahaṃsanā nāma paccavekkhaṇā”ti evameke vaṇṇayanti. Yasmā pana “ekattagataṃ cittaṃ	499	
PA_atk-s05_15a:499_2	paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita”nti	499	
PA_atk-s05_15a:499_3	pāḷiyaṃ vuttaṃ, tasmā antoappanāyameva āgamanavasena paṭipadāvisuddhi, tatramajjhattupekkhāya	499	
PA_atk-s05_15a:499_4	kiccavasena upekkhānubrūhanā, dhammānaṃ anativattanādibhāvasādhanena pariyodāpakassa	499	
PA_atk-s05_15a:499_5	ñāṇassa kiccanipphattivasena sampahaṃsanā ca veditabbā.	499	
PA_atk-s05_15a:500_0	Kathaṃ? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa	500	
PA_atk-s05_15a:500_1	jhānassa paripantho, tato cittaṃ visujjhati. Visuddhattā āvaraṇavirahitaṃ hutvā majjhimaṃ	500	
PA_atk-s05_15a:500_2	samathanimittaṃ paṭipajjati. Majjhimasamathanimittaṃ nāma samappavatto appanāsamādhiyeva.	500	
PA_atk-s05_15a:500_3	Tadanantaraṃ pana purimacittaṃ ekasantatipariṇāmanayena tathattaṃ upagacchamānaṃ	500	
PA_atk-s05_15a:500_4	majjhimaṃ samathanimittaṃ paṭipajjati nāma, evaṃ paṭipannattā tathattupagamanena	500	
PA_atk-s05_15a:500_5	tattha pakkhandati nāma. Evaṃ tāva purimacitte vijjamānākāranipphādikā paṭhamassa	500	
PA_atk-s05_15a:500_6	jhānassa uppādakkhaṇeyeva āgamanavasena paṭipadāvisuddhi veditabbā.	500	
PA_atk-s05_15a:501_0	Evaṃ visuddhassa pana tassa puna visodhetabbābhāvato visodhane byāpāraṃ akaronto	501	
PA_atk-s05_15a:501_1	visuddhaṃ cittaṃ ajjhupekkhati nāma. Samathabhāvūpagamanena samathapaṭipannassa puna	501	
PA_atk-s05_15a:501_2	samādhāne byāpāraṃ akaronto samathapaṭipannaṃ ajjhupekkhati nāma. Samathapaṭipannabhāvato	501	
PA_atk-s05_15a:501_3	eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ	501	
PA_atk-s05_15a:501_4	akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena	501	
PA_atk-s05_15a:501_5	upekkhānubrūhanā veditabbā.	501	
PA_atk-s05_15a:502_0	Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā	502	
PA_atk-s05_15a:502_1	aññamaññaṃ anativattamānā hutvā pavattā, yāni ca saddhādīni indriyāni nānākilesehi	502	
PA_atk-s05_15a:502_2	vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasabhāvānaṃ	502	
PA_atk-s05_15a:502_3	anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te	502	
PA_atk-s05_15a:502_4	ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā	502	
PA_atk-s05_15a:502_5	sampahaṃsitattā visodhitattā pariyodāpitattā nipphannāva, tasmā “dhammānaṃ anativattanādibhāvasādhanena	502	
PA_atk-s05_15a:502_6	pariyodāpakassa ñāṇassa kiccanipphattivasena sampahaṃsanā veditabbā”ti vuttaṃ.	502	
PA_atk-s05_15a:503_0	Vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā	503	
PA_atk-s05_15a:503_1	samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne	503	
PA_atk-s05_15a:503_2	sabbepi paṭhamajjhānadhammā na santi, aññeyeva hi paṭhamajjhāne phassādayo, aññe	503	
PA_atk-s05_15a:503_3	idha. Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ	503	
PA_atk-s05_15a:503_4	adhigamo hotīti dassanatthaṃ “vitakkavicārānaṃ vūpasamā”ti evaṃ vuttanti veditabbaṃ.	503	
PA_atk-s05_15a:503_5	Ajjhattanti idha niyakajjhattaṃ adhippetaṃ, vibhaṅge pana “ajjhattaṃ paccatta”nti	503	
PA_atk-s05_15a:503_6	ettakameva vuttaṃ. Yasmā niyakajjhattaṃ adhippetaṃ, tasmā attani jātaṃ, attano santāne	503	
PA_atk-s05_15a:503_7	nibbattanti ayamettha attho.	503	
PA_atk-s05_15a:504_0	Sampasādananti sampasādanaṃ vuccati saddhā. Sampasādanayogato jhānampi sampasādanaṃ,	504	
PA_atk-s05_15a:504_1	nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena	504	
PA_atk-s05_15a:504_2	ca ceto sampasādayati, tasmāpi “sampasādana”nti vuttaṃ. Imasmiñca atthavikappe sampasādanaṃ	504	
PA_atk-s05_15a:504_3	cetasoti evaṃ padasambandho veditabbo. Purimasmiṃ pana atthavikappe cetasoti etaṃ	504	
PA_atk-s05_15a:504_4	ekodibhāvena saddhiṃ yojetabbaṃ.	504	
PA_atk-s05_15a:505_0	Tatrāyaṃ atthayojanā – eko udetīti ekodi, vitakkavicārehi anajjhārūḷhattā aggo seṭṭho	505	
PA_atk-s05_15a:505_1	hutvā udetīti attho. Seṭṭhopi hi loke ekoti vuccati. Vitakkavicāravirahito vā eko	505	
PA_atk-s05_15a:505_2	asahāyo hutvātipi vattuṃ vaṭṭati. Atha vā sampayuttadhamme udāyatīti udi, uṭṭhāpetīti	505	
PA_atk-s05_15a:505_3	attho. Seṭṭhaṭṭhena eko ca so udi cāti ekodi, samādhissetaṃ adhivacanaṃ. Iti imaṃ	505	
PA_atk-s05_15a:505_4	ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ. So panāyaṃ ekodi yasmā	505	
PA_atk-s05_15a:505_5	cetaso, na sattassa, na jīvassa. Tasmā etaṃ “cetaso ekodibhāva”nti vuttaṃ.	505	
PA_atk-s05_15a:506_0	Nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā idameva	506	
PA_atk-s05_15a:506_1	“sampasādanaṃ cetaso ekodibhāva”nti vuttanti? Vuccate – aduñhi paṭhamajjhānaṃ vitakkavicārakkhobhena	506	
PA_atk-s05_15a:506_2	vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya sampasādananti	506	
PA_atk-s05_15a:506_3	na vuttaṃ. Na suppasannattāyeva cettha samādhipi na suṭṭhu pākaṭo, tasmā ekodibhāvantipi	506	
PA_atk-s05_15a:506_4	na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā,	506	
PA_atk-s05_15a:506_5	balavasaddhāsahāyapaṭilābheneva ca samādhipi pākaṭo. Tasmā idameva evaṃ vuttanti veditabbaṃ.	506	
PA_atk-s05_15a:507_0	Avitakkaṃ avicāranti bhāvanāya pahīnattā etasmiṃ, etassa vā vitakko natthīti avitakkaṃ.	507	
PA_atk-s05_15a:507_1	Imināva nayena avicāraṃ. Etthāha “nanu ca ‘vitakkavicārānaṃ vūpasamā’ti imināpi ayamattho	507	
PA_atk-s05_15a:507_2	siddho. Atha kasmā puna vuttaṃ ‘avitakkaṃ avicāra”’nti? Vuccate – evametaṃ, siddhovāyamattho.	507	
PA_atk-s05_15a:507_3	Na panetaṃ tadatthadīpakaṃ, nanu avocumha “oḷārikassa pana oḷārikassa aṅgassa samatikkamā	507	
PA_atk-s05_15a:507_4	paṭhamajjhānato paresaṃ dutiyajjhānādīnaṃ samadhigamo hotīti dassanatthaṃ ‘vitakkavicārānaṃ	507	
PA_atk-s05_15a:507_5	vūpasamā’ti evaṃ vutta”nti.	507	
PA_atk-s05_15a:508_0	Api ca vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca	508	
PA_atk-s05_15a:508_1	vūpasamā ekodibhāvaṃ, na upacārajjhānamiva nīvaraṇappahānā, na paṭhamajjhānamiva	508	
PA_atk-s05_15a:508_2	ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā	508	
PA_atk-s05_15a:508_3	vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya	508	
PA_atk-s05_15a:508_4	cakkhuviññāṇādīni viya ca abhāvāti, evaṃ avitakkaavicārabhāvassa hetuparidīpakañca,	508	
PA_atk-s05_15a:508_5	na vitakkavicārābhāvamattaparidīpakaṃ. Vitakkavicārābhāvamattaparidīpakameva pana	508	
PA_atk-s05_15a:508_6	“avitakkaṃ avicāra”nti idaṃ vacanaṃ. Tasmā purimaṃ vatvāpi puna vattabbamevāti.	508	
PA_atk-s05_15a:509_0	Samādhijanti paṭhamajjhānasamādhito sampayuttasamādhito vā jātanti attho. Tattha	509	
PA_atk-s05_15a:509_1	kiñcāpi paṭhamampi sampayuttasamādhito jātaṃ, atha kho ayameva samādhi “samādhī”ti	509	
PA_atk-s05_15a:509_2	vattabbataṃ arahati, vitakkavicārakkhobhavirahena ativiya acalattā suppasannattā	509	
PA_atk-s05_15a:509_3	ca. Tasmā imassa vaṇṇabhaṇanatthaṃ idameva “samādhija”nti vuttaṃ. Pītisukhanti idaṃ vuttanayameva.	509	
PA_atk-s05_15a:510	Dutiyanti gaṇanānupubbatā dutiyaṃ. Idaṃ dutiyaṃ uppannantipi dutiyaṃ.	51	
PA_atk-s05_15a:511_0	Pītiyā ca virāgāti virāgo nāma vuttappakārāya pītiyā jigucchanaṃ vā samatikkamo vā.	511	
PA_atk-s05_15a:511_1	Ubhinnaṃ pana antarā ca-saddo sampiṇḍanattho, so vūpasamaṃ vā sampiṇḍeti vitakkavicāravūpasamaṃ	511	
PA_atk-s05_15a:511_2	vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā	511	
PA_atk-s05_15a:511_3	cāti evaṃ yojanā veditabbā. Imissā ca yojanāya virāgo jigucchanattho hoti, tasmā	511	
PA_atk-s05_15a:511_4	pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṃ	511	
PA_atk-s05_15a:511_5	sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṃ	511	
PA_atk-s05_15a:511_6	yojanā veditabbā. Imissā ca yojanāya virāgo samatikkamanattho hoti, tasmā pītiyā	511	
PA_atk-s05_15a:511_7	ca samatikkamā vitakkavicārānañca vūpasamāti ayamattho daṭṭhabbo.	511	
PA_atk-s05_15a:512_0	Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ	512	
PA_atk-s05_15a:512_1	vaṇṇabhaṇanatthañcetaṃ vuttaṃ. “Vitakkavicārānaṃ vūpasamā”ti hi vutte idaṃ paññāyati	512	
PA_atk-s05_15a:512_2	“nūna vitakkavicāravūpasamo maggo imassa jhānassā”ti. Yathā ca tatiye ariyamagge	512	
PA_atk-s05_15a:512_3	appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti	512	
PA_atk-s05_15a:512_4	evaṃ pahānaṃ vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ,	512	
PA_atk-s05_15a:512_5	evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti,	512	
PA_atk-s05_15a:512_6	tenāyamattho vutto “pītiyā ca samatikkamā vitakkavicārānañca vūpasamā”ti.	512	
PA_atk-s05_15a:513_0	Upekkhako ca viharatīti ettha upapattito ikkhatīti upekkhā, samaṃ passati, apakkhapatitā	513	
PA_atk-s05_15a:513_1	hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī	513	
PA_atk-s05_15a:513_2	“upekkhako”ti vuccati.	513	
PA_atk-s05_15a:514_0	Upekkhā pana dasavidhā hoti – chaḷaṅgupekkhā brahmavihārupekkhā bojjhaṅgupekkhā vīriyupekkhā	514	
PA_atk-s05_15a:514_1	saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.	514	
PA_atk-s05_15a:515_0	Tattha yā “idha, bhikkhave, bhikkhu cakkhunā rūpaṃ disvā neva sumano hoti na dummano,	515	
PA_atk-s05_15a:515_1	upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe	515	
PA_atk-s05_15a:515_2	parisuddhapakatibhāvāvijahanākārabhūtā upekkhā, ayaṃ chaḷaṅgupekkhā nāma.	515	
PA_atk-s05_15a:516	Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ brahmavihārupekkhā nāma.	51	
PA_atk-s05_15a:517	Yā pana “upekkhāsambojjhaṅgaṃ bhāveti vivekanissita”nti evamāgatā sahajātānaṃ dhammānaṃ majjhattākārabhūtā upekkhā, ayaṃ bojjhaṅgupekkhā nāma.	51	
PA_atk-s05_15a:518	Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā, ayaṃ vīriyupekkhā nāma.	51	
PA_atk-s05_15a:519_0	Yā pana “kati saṅkhārupekkhā samathavasena uppajjanti, kati saṅkhārupekkhā vipassanāvasena	519	
PA_atk-s05_15a:519_1	uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena	519	
PA_atk-s05_15a:519_2	uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,	519	
PA_atk-s05_15a:519_3	ayaṃ saṅkhārupekkhā nāma.	519	
PA_atk-s05_15a:520	Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaṅkhātā upekkhā, ayaṃ vedanupekkhā nāma.	52	
PA_atk-s05_15a:521	Yā pana “yadatthi yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ vipassanupekkhā nāma.	52	
PA_atk-s05_15a:522	Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ tatramajjhattupekkhā nāma.	52	
PA_atk-s05_15a:523	Yā pana “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ jhānupekkhā nāma.	52	
PA_atk-s05_15a:524	Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ pārisuddhupekkhā nāma.	52	
PA_atk-s05_15a:525_0	Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā	525	
PA_atk-s05_15a:525_1	ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena	525	
PA_atk-s05_15a:525_2	tena avatthābhedena panassā ayaṃ bhedo. Ekassāpi sato sattassa kumārayuvatherasenāpatirājādivasena	525	
PA_atk-s05_15a:525_3	bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha	525	
PA_atk-s05_15a:525_4	vā pana bojjhaṅgupekkhā, na tattha chaḷaṅgupekkhādayo hontīti veditabbā.	525	
PA_atk-s05_15a:526_0	Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva	526	
PA_atk-s05_15a:526_1	hi esā, kiccavasena dvidhā bhinnā, yathā hi purisassa sāyaṃ gehaṃ paviṭṭhaṃ sappaṃ	526	
PA_atk-s05_15a:526_2	ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu	526	
PA_atk-s05_15a:526_3	kho no”ti avalokentassa sovatthikattayaṃ disvā nibbematikassa “sappo na sappo”ti	526	
PA_atk-s05_15a:526_4	vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye	526	
PA_atk-s05_15a:526_5	diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā.	526	
PA_atk-s05_15a:526_6	Yathā pana tassa purisassa ajapadadaṇḍakena gāḷhaṃ sappaṃ gahetvā “kintāhaṃ imaṃ	526	
PA_atk-s05_15a:526_7	sappaṃ aviheṭhento attānañca iminā aḍaṃsāpento muñceyya”nti muñcanākārameva pariyesato	526	
PA_atk-s05_15a:526_8	gahaṇe majjhattatā hoti, evameva yā lakkhaṇattayassa diṭṭhattā āditte viya tayo bhave	526	
PA_atk-s05_15a:526_9	passato saṅkhāraggahaṇe majjhattatā, ayaṃ saṅkhārupekkhā. Iti vipassanupekkhāya siddhāya	526	
PA_atk-s05_15a:526_10	saṅkhārupekkhāpi siddhāva hoti. Iminā panesā vicinanaggahaṇesu majjhattatāsaṅkhātena	5261	
PA_atk-s05_15a:526_11	kiccena dvidhā bhinnāti. Vīriyupekkhā pana vedanupekkhā ca aññamaññañca avasesāhi	5261	
PA_atk-s05_15a:526_12	ca atthato bhinnāyevāti. Āha cettha –	5261	
PA_atk-s05_15a:527	“Majjhattabrahmabojjhaṅgachaḷaṅgajhānasuddhiyo;	52	
PA_atk-s05_15a:528	Vipassanā ca saṅkhāravedanāvīriyaṃ iti.	52	
PA_atk-s05_15a:529	“Vitthārato dasopekkhā-chamajjhattādito tato;	52	
PA_atk-s05_15a:530	Duve paññā tato dvīhi, catassova bhavantimā”ti.	53	
PA_atk-s05_15a:531_0	Iti imāsu upekkhāsu jhānupekkhā idha adhippetā. Sā majjhattalakkhaṇā, anābhogarasā,	531	
PA_atk-s05_15a:531_1	abyāpārapaccupaṭṭhānā, pītivirāgapadaṭṭhānāti. Etthāha – “nanu cāyaṃ atthato tatramajjhattupekkhāva	531	
PA_atk-s05_15a:531_2	hoti, sā ca paṭhamadutiyajjhānesupi atthi. Tasmā tatrāpi ‘upekkhako ca viharatī’ti	531	
PA_atk-s05_15a:531_3	evamayaṃ vattabbā siyā, sā kasmā na vuttā”ti? Aparibyattakiccato. Aparibyattañhi	531	
PA_atk-s05_15a:531_4	tassā tattha kiccaṃ, vitakkādīhi abhibhūtattā. Idha panāyaṃ vitakkavicārapītīhi anabhibhūtattā	531	
PA_atk-s05_15a:531_5	ukkhittasirā viya hutvā paribyattakiccā jātā, tasmā vuttāti.	531	
PA_atk-s05_15a:532_0	Sato ca sampajānoti ettha saratīti sato. Sampajānātīti sampajāno. Iti puggalena sati	532	
PA_atk-s05_15a:532_1	ca sampajaññañca vuttaṃ. Tattha saraṇalakkhaṇā sati, asammussanarasā ārakkhapaccupaṭṭhānā.	532	
PA_atk-s05_15a:532_2	Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.	532	
PA_atk-s05_15a:533_0	Tattha kiñcāpi idaṃ satisampajaññaṃ purimajjhānesupi atthi, muṭṭhassatissa hi asampajānassa	533	
PA_atk-s05_15a:533_1	upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ	533	
PA_atk-s05_15a:533_2	viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena	533	
PA_atk-s05_15a:533_3	pana sukhumattā imassa jhānassa purisassa khuradhārāyaṃ viya satisampajaññakiccapariggahitā	533	
PA_atk-s05_15a:533_4	eva cittassa gati icchitabbāti idheva vuttaṃ. Kiñca bhiyyo – yathā dhenupago vaccho	533	
PA_atk-s05_15a:533_5	dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ	533	
PA_atk-s05_15a:533_6	pītito apanītampi satisampajaññārakkhena arakkhiyamānaṃ punadeva pītiṃ upagaccheyya,	533	
PA_atk-s05_15a:533_7	pītisampayuttameva siyā, sukhe vāpi sattā sārajjanti. Idañca atimadhurasukhaṃ, tato	533	
PA_atk-s05_15a:533_8	paraṃ sukhābhāvā. Satisampajaññānubhāvena panettha sukhe asārajjanā hoti, no aññathāti	533	
PA_atk-s05_15a:533_9	imampi atthavisesaṃ dassetuṃ idamidheva vuttanti veditabbaṃ.	533	
PA_atk-s05_15a:534_0	Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo	534	
PA_atk-s05_15a:534_1	natthi, evaṃ santepi yasmā tassa nāmakāyena sampayuttaṃ sukhaṃ. Yaṃ vā taṃ nāmakāyasampayuttaṃ	534	
PA_atk-s05_15a:534_2	sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā	534	
PA_atk-s05_15a:534_3	jhānā vuṭṭhitopi sukhaṃ paṭisaṃvedeyya, tasmā etamatthaṃ dassento “sukhañca kāyena	534	
PA_atk-s05_15a:534_4	paṭisaṃvedetī”ti āha.	534	
PA_atk-s05_15a:535_0	Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu	535	
PA_atk-s05_15a:535_1	yaṃjhānakāraṇā taṃ tatiyajjhānasamaṅgīpuggalaṃ buddhādayo ariyā ācikkhanti desenti	535	
PA_atk-s05_15a:535_2	paññapenti paṭṭhapenti vivaranti vibhajanti uttānīkaronti pakāsenti, pasaṃsantīti	535	
PA_atk-s05_15a:535_3	adhippāyo. Kinti? Upekkhako satimā sukhavihārīti. Taṃ tatiyajjhānaṃ upasampajja viharatīti	535	
PA_atk-s05_15a:535_4	evamettha yojanā veditabbā.	535	
PA_atk-s05_15a:536_0	Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe	536	
PA_atk-s05_15a:536_1	sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati.	536	
PA_atk-s05_15a:536_2	Yathā ca pīti na uppajjati, evaṃ upaṭṭhitasatitāya satimā. Yasmā ca ariyakantaṃ ariyajanasevitameva	536	
PA_atk-s05_15a:536_3	ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho. Iti pasaṃsārahato	536	
PA_atk-s05_15a:536_4	naṃ ariyā te evaṃ pasaṃsāhetubhūte guṇe pakāsento “upekkhako satimā sukhavihārī”ti	536	
PA_atk-s05_15a:536_5	evaṃ pasaṃsantīti veditabbaṃ. Tatiyanti gaṇanānupubbatā tatiyaṃ, idaṃ tatiyaṃ uppannantipi tatiyaṃ.	536	
PA_atk-s05_15a:537_0	Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.	537	
PA_atk-s05_15a:537_1	Pubbevāti tañca kho pubbeva, na catutthajjhānakkhaṇe. Somanassadomanassānaṃ atthaṅgamāti	537	
PA_atk-s05_15a:537_2	cetasikasukhassa ca cetasikadukkhassa cāti imesampi dvinnaṃ pubbeva atthaṅgamā, pahānā icceva vuttaṃ hoti.	537	
PA_atk-s05_15a:538_0	Kadā pana nesaṃ pahānaṃ hoti? Catunnaṃ jhānānaṃ upacārakkhaṇe. Somanassañhi catutthajjhānassa	538	
PA_atk-s05_15a:538_1	upacārakkhaṇeyeva pahīyati, dukkhadomanassasukhāni paṭhamadutiyatatiyajjhānānaṃ upacārakkhaṇesu.	538	
PA_atk-s05_15a:538_2	Evametesaṃ pahānakkamena avuttānaṃ, indriyavibhaṅge pana indriyānaṃ uddesakkameneva	538	
PA_atk-s05_15a:538_3	idhāpi vuttānaṃ sukhadukkhasomanassadomanassānaṃ pahānaṃ veditabbaṃ.	538	
PA_atk-s05_15a:539_0	Yadi panetāni tassa tassa jhānassa upacārakkhaṇeyeva pahīyanti, atha kasmā “kattha	539	
PA_atk-s05_15a:539_1	cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva	539	
PA_atk-s05_15a:539_2	kāmehi…pe… paṭhamaṃ jhānaṃ upasampajja viharati, ettha cuppannaṃ dukkhindriyaṃ aparisesaṃ	539	
PA_atk-s05_15a:539_3	nirujjhati. Kattha cuppannaṃ domanassindriyaṃ… sukhindriyaṃ… somanassindriyaṃ aparisesaṃ	539	
PA_atk-s05_15a:539_4	nirujjhati? Idha, bhikkhave, bhikkhu, sukhassa ca pahānā…pe… catutthaṃ jhānaṃ upasampajja	539	
PA_atk-s05_15a:539_5	viharati. Ettha cuppannaṃ somanassindriyaṃ aparisesaṃ nirujjhatī”ti evaṃ jhānesveva	539	
PA_atk-s05_15a:539_6	nirodho vuttoti. Atisayanirodhattā. Atisayanirodho hi nesaṃ paṭhamajjhānādīsu, na	539	
PA_atk-s05_15a:539_7	nirodhoyeva. Nirodhoyeva pana upacārakkhaṇe nātisayanirodho.	539	
PA_atk-s05_15a:540_0	Tathā hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena	540	
PA_atk-s05_15a:540_1	vā visamāsanupatāpena vā siyā uppatti, na tveva antoappanāyaṃ. Upacāre vā niruddhampetaṃ	540	
PA_atk-s05_15a:540_2	na suṭṭhu niruddhaṃ hoti, paṭipakkhena avihatattā. Antoappanāyaṃ pana pītipharaṇena	540	
PA_atk-s05_15a:540_3	sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ,	540	
PA_atk-s05_15a:540_4	paṭipakkhena vihatattā. Nānāvajjaneyeva ca dutiyajjhānūpacāre pahīnassāpi domanassindriyassa	540	
PA_atk-s05_15a:540_5	yasmā etaṃ vitakkavicārapaccayepi kāyakilamathe cittupaghāte ca sati uppajjati, vitakkavicārābhāve	540	
PA_atk-s05_15a:540_6	neva uppajjati. Yattha pana uppajjati, tattha vitakkavicārabhāve. Appahīnāyeva ca	540	
PA_atk-s05_15a:540_7	dutiyajjhānūpacāre vitakkavicārāti tatthassa siyā uppatti, na tveva dutiyajjhāne,	540	
PA_atk-s05_15a:540_8	pahīnappaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa	540	
PA_atk-s05_15a:540_9	siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso	540	
PA_atk-s05_15a:540_10	niruddhāti. Tathā catutthajjhānūpacāre pahīnassāpi somanassindriyassa āsannattā,	5401	
PA_atk-s05_15a:540_11	appanāpattāya upekkhāya abhāvena sammā anatikkantattā ca siyā uppatti, na tveva catutthajjhāne.	5401	
PA_atk-s05_15a:540_12	Tasmā eva ca “etthuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ katanti.	5401	
PA_atk-s05_15a:541_0	Etthāha – “athevaṃ tassa tassa jhānassupacāre pahīnāpi etā vedanā idha kasmā samāhaṭā”ti?	541	
PA_atk-s05_15a:541_1	Sukhaggahaṇatthaṃ. Yā hi ayaṃ adukkhamasukhanti ettha adukkhamasukhā vedanā vuttā,	541	
PA_atk-s05_15a:541_2	sā sukhumā dubbiññeyyā, na sakkā sukhena gahetuṃ, tasmā yathā nāma duṭṭhassa yathā	541	
PA_atk-s05_15a:541_3	vā tathā vā upasaṅkamitvā gahetuṃ asakkuṇeyyassa goṇassa sukhagahaṇatthaṃ gopo ekasmiṃ	541	
PA_atk-s05_15a:541_4	vaje sabbā gāvo samāharati, athekekaṃ nīharanto paṭipāṭiyā āgataṃ “ayaṃ so gaṇhatha	541	
PA_atk-s05_15a:541_5	na”nti tampi gāhāpeti, evameva bhagavā sukhaggahaṇatthaṃ sabbā etā samāharīti. Evañhi	541	
PA_atk-s05_15a:541_6	samāhaṭā etā dassetvā “yaṃ neva sukhaṃ, na dukkhaṃ, na somanassaṃ, na domanassaṃ,	541	
PA_atk-s05_15a:541_7	ayaṃ adukkhamasukhā vedanā”ti sakkā hoti esā gāhayituṃ.	541	
PA_atk-s05_15a:542_0	Api ca adukkhamasukhāya cetovimuttiyā paccayadassanatthañcāpi etā vuttāti veditabbā.	542	
PA_atk-s05_15a:542_1	Dukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya	542	
PA_atk-s05_15a:542_2	cetovimuttiyā samāpattiyā. Idhāvuso, bhikkhu sukhassa ca pahānā …pe… catutthaṃ jhānaṃ	542	
PA_atk-s05_15a:542_3	upasampajja viharati. Ime kho, āvuso, cattāro paccayā adukkhamasukhāya cetovimuttiyā	542	
PA_atk-s05_15a:542_4	samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ	542	
PA_atk-s05_15a:542_5	“tattha pahīnā”ti vuttā, evaṃ vaṇṇabhaṇanatthampetassa jhānassetā idha vuttātipi	542	
PA_atk-s05_15a:542_6	veditabbā. Paccayaghātena vā ettha rāgadosānaṃ atidūrabhāvaṃ dassetumpetā vuttāti	542	
PA_atk-s05_15a:542_7	veditabbā. Etāsu hi sukhaṃ somanassassa paccayo, somanassaṃ rāgassa, dukkhaṃ domanassassa,	542	
PA_atk-s05_15a:542_8	domanassaṃ dosassa. Sukhādighātena ca te sappaccayā rāgadosā hatāti atidūre hontīti.	542	
PA_atk-s05_15a:543_0	Adukkhamasukhanti dukkhābhāvena adukkhaṃ, sukhābhāvena asukhaṃ. Etenettha sukhadukkhapaṭipakkhabhūtaṃ	543	
PA_atk-s05_15a:543_1	tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā,	543	
PA_atk-s05_15a:543_2	upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,	543	
PA_atk-s05_15a:543_3	sukhanirodhapadaṭṭhānāti veditabbā.	543	
PA_atk-s05_15a:544_0	Upekkhāsatipārisuddhinti upekkhāya janitasatipārisuddhiṃ. Imasmiñhi jhāne suparisuddhā	544	
PA_atk-s05_15a:544_1	sati, yā ca tassā satiyā pārisuddhi, sā upekkhāya katā, na aññena. Tasmā etaṃ “upekkhāsatipārisuddhi”nti	544	
PA_atk-s05_15a:544_2	vuccati. Yāya ca upekkhāya ettha sati pārisuddhi hoti, sā atthato tatramajjhattatāti	544	
PA_atk-s05_15a:544_3	veditabbā. Na kevalañcettha tāya satiyeva parisuddhā, api ca kho sabbepi sampayuttadhammā,	544	
PA_atk-s05_15a:544_4	satisīsena pana desanā vuttā.	544	
PA_atk-s05_15a:545_0	Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana divā sūriyappabhābhibhavā	545	
PA_atk-s05_15a:545_1	sommabhāvena ca attano upakārakattena vā sabhāgāya rattiyā alābhā divā vijjamānāpi	545	
PA_atk-s05_15a:545_2	candalekhā aparisuddhā hoti apariyodātā, evamayampi tatramajjhattupekkhācandalekhā	545	
PA_atk-s05_15a:545_3	vitakkādipaccanīkadhammatejābhibhavā sabhāgāya ca upekkhāvedanārattiyā apaṭilābhā	545	
PA_atk-s05_15a:545_4	vijjamānāpi paṭhamajjhānādibhedesu aparisuddhā hoti. Tassā ca aparisuddhāya divā	545	
PA_atk-s05_15a:545_5	aparisuddhacandalekhāya pabhā viya sahajātāpi satiādayo aparisuddhāva honti. Tasmā	545	
PA_atk-s05_15a:545_6	tesu ekampi “upekkhāsatipārisuddhi”nti na vuttaṃ. Idha pana vitakkādipaccanīkadhammatejābhibhavābhāvā	545	
PA_atk-s05_15a:545_7	sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya	545	
PA_atk-s05_15a:545_8	parisuddhā, tassā parisuddhattā parisuddhacandalekhāya pabhā viya sahajātāpi satiādayo	545	
PA_atk-s05_15a:545_9	parisuddhā honti pariyodātā. Tasmā idameva “upekkhāsatipārisuddhi”nti vuttanti veditabbaṃ.	545	
PA_atk-s05_15a:545_10	Catutthanti gaṇanānupubbatā catutthaṃ. Idaṃ catutthaṃ uppannantipi catutthaṃ.	5451	
PA_atk-s05_15a:546_0	Paññavā hotīti paññā assa atthīti paññavā. Udayatthagāminiyāti udayagāminiyā ceva	546	
PA_atk-s05_15a:546_1	atthagāminiyā ca. Samannāgatoti paripuṇṇo. Ariyāyāti niddosāya. Nibbedhikāyāti nibbedhapakkhikāya.	546	
PA_atk-s05_15a:546_2	Dukkhakkhayagāminiyāti nibbānagāminiyā. So idaṃ dukkhanti evamādīsu “ettakaṃ dukkhaṃ	546	
PA_atk-s05_15a:546_3	na ito bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ pajānāti	546	
PA_atk-s05_15a:546_4	paṭivijjhati. Tassa ca dukkhassa nibbattikaṃ taṇhaṃ “ayaṃ dukkhasamudayo”ti. Tadubhayampi	546	
PA_atk-s05_15a:546_5	yaṃ ṭhānaṃ patvā nirujjhati, taṃ tesaṃ appavattiṃ nibbānaṃ “ayaṃ dukkhanirodho”ti.	546	
PA_atk-s05_15a:546_6	Tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena	546	
PA_atk-s05_15a:546_7	yathābhūtaṃ pajānāti paṭivijjhatīti evamattho veditabbo.	546	
PA_atk-s05_15a:547_0	Evaṃ sarūpato saccāni dassetvā idāni kilesavasena pariyāyato dassento “ime āsavā”tiādimāha.	547	
PA_atk-s05_15a:547_1	Te vuttanayeneva veditabbā. Evaṃ tisso sikkhāyo dassetvā idāni tāsaṃ pāripūrikkamaṃ	547	
PA_atk-s05_15a:547_2	dassetuṃ “imā tisso sikkhāyo āvajjanto sikkheyyā”tiādimāha. Tassattho – paccekaṃ	547	
PA_atk-s05_15a:547_3	paripūretuṃ āvajjantopi sikkheyya, āvajjitvāpi “ayaṃ nāma sikkhā”ti jānantopi sikkheyya,	547	
PA_atk-s05_15a:547_4	jānitvā punappunaṃ passantopi sikkheyya, passitvā yathādiṭṭhaṃ paccavekkhantopi sikkheyya,	547	
PA_atk-s05_15a:547_5	paccavekkhitvā tattheva cittaṃ acalaṃ katvā patiṭṭhapentopi sikkheyya, taṃtaṃsikkhāsampayuttasaddhāvīriyasatisamādhipaññāhi	547	
PA_atk-s05_15a:547_6	sakasakakiccaṃ karontopi sikkheyya, abhiññeyyābhijānanakālepi taṃ taṃ kiccaṃ karontopi	547	
PA_atk-s05_15a:547_7	tisso sikkhāyo sikkheyya, adhisīlaṃ ācareyya, adhicittaṃ sammā careyya, adhipaññaṃ samādāya vatteyya.	547	
PA_atk-s05_15a:548_0	Idhāti mūlapadaṃ. Imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva	548	
PA_atk-s05_15a:548_1	kathitaṃ. Tañhi buddhena bhagavatā diṭṭhattā diṭṭhīti vuccati. Tasseva khamanavasena	548	
PA_atk-s05_15a:548_2	khanti, ruccanavasena ruci, gahaṇavasena ādāyo, sabhāvaṭṭhena dhammo, sikkhitabbaṭṭhena	548	
PA_atk-s05_15a:548_3	vinayo, tadubhayenapi dhammavinayo, pavuttavasena pāvacanaṃ, seṭṭhacariyaṭṭhena brahmacariyaṃ,	548	
PA_atk-s05_15a:548_4	anusiṭṭhidānavasena satthusāsananti vuccati. Tasmā “imissā diṭṭhiyā”tiādīsu imissā	548	
PA_atk-s05_15a:548_5	buddhadiṭṭhiyā imissā buddhakhantiyā imissā buddharuciyā imasmiṃ buddhaādāye imasmiṃ	548	
PA_atk-s05_15a:548_6	buddhadhamme imasmiṃ buddhavinaye.	548	
PA_atk-s05_15a:549_0	“Ye kho tvaṃ, gotami, dhamme jāneyyāsi ‘ime dhammā sarāgāya saṃvattanti, no virāgāya,	549	
PA_atk-s05_15a:549_1	saññogāya saṃvattanti, no visaññogāya, ācayāya saṃvattanti, no apacayāya, mahicchatāya	549	
PA_atk-s05_15a:549_2	saṃvattanti, no appicchatāya, asantuṭṭhiyā saṃvattanti, no santuṭṭhiyā, saṅgaṇikāya	549	
PA_atk-s05_15a:549_3	saṃvattanti, no pavivekāya, kosajjāya saṃvattanti, no vīriyārambhāya, dubbharatāya	549	
PA_atk-s05_15a:549_4	saṃvattanti, no subharatāyā’ti. Ekaṃsena, gotami, dhāreyyāsi ‘neso dhammo, neso vinayo,	549	
PA_atk-s05_15a:549_5	netaṃ satthusāsana’nti.	549	
PA_atk-s05_15a:550_0	“Ye ca kho tvaṃ, gotami, dhamme jāneyyāsi ‘ime dhammā virāgāya saṃvattanti, no sarāgāya…pe…	550	
PA_atk-s05_15a:550_1	subharatāya saṃvattanti, no dubbharatāyā’ti. Ekaṃsena, gotami, dhāreyyāsi ‘eso dhammo,	550	
PA_atk-s05_15a:550_2	eso vinayo, etaṃ satthusāsana”’nti –	550	
PA_atk-s05_15a:551	Evaṃ vutte imasmiṃ buddhadhammavinaye imasmiṃ buddhapāvacane imasmiṃ buddhabrahmacariye imasmiṃ buddhasāsaneti evamattho veditabbo.	55	
PA_atk-s05_15a:552_0	Api cetaṃ sikkhattayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā	552	
PA_atk-s05_15a:552_1	sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena	552	
PA_atk-s05_15a:552_2	ruci. Gahaṇavasena ādāyo. Attano kārakaṃ apāyesu apatamānaṃ katvā dhāretīti dhammo.	552	
PA_atk-s05_15a:552_3	Sova saṃkilesapakkhaṃ vinetīti vinayo. Dhammo ca so vinayo cāti dhammavinayo. Kusaladhammehi	552	
PA_atk-s05_15a:552_4	vā akusaladhammānaṃ esa vinayoti dhammavinayo. Teneva vuttaṃ –	552	
PA_atk-s05_15a:553	“Ye ca kho tvaṃ, gotami, dhamme jāneyyāsi ‘ime dhammā virāgāya saṃvattanti, no sarāgāya…pe… ekaṃsena gotami dhāreyyāsi ‘eso dhammo, eso vinayo, etaṃ satthusāsana”’nti.	55	
PA_atk-s05_15a:554	Dhammena vā vinayo, na daṇḍādīhīti dhammavinayo. Vuttampi cetaṃ –	55	
PA_atk-s05_15a:555	“Daṇḍeneke damayanti, aṅkusehi kasāhi ca;	55	
PA_atk-s05_15a:556	Adaṇḍena asatthena, nāgo danto mahesinā”ti. ;	55	
PA_atk-s05_15a:557	Tathā –	55	
PA_atk-s05_15a:558	“Dhammena nīyamānānaṃ, kā usūyā vijānata”nti. ;	55	
PA_atk-s05_15a:559_0	Dhammāya vā vinayo dhammavinayo. Anavajjadhammatthañhesa vinayo, na bhavabhogāmisatthaṃ.	559	
PA_atk-s05_15a:559_1	Tenāha bhagavā “nayidaṃ, bhikkhave, brahmacariyaṃ vussati janakuhanattha”nti vitthāro.	559	
PA_atk-s05_15a:559_2	Puṇṇattheropi āha “anupādāparinibbānatthaṃ kho, āvuso, bhagavati brahmacariyaṃ vussatī”ti.	559	
PA_atk-s05_15a:559_3	Visiṭṭhaṃ vā nayatīti vinayo. Dhammato vinayo dhammavinayo. Saṃsāradhammato hi sokādidhammato	559	
PA_atk-s05_15a:559_4	vā esa visiṭṭhaṃ nibbānaṃ nayati. Dhammassa vā vinayo, na titthakarānanti dhammavinayo.	559	
PA_atk-s05_15a:559_5	Dhammabhūto hi bhagavā, tasseva vinayo.	559	
PA_atk-s05_15a:560_0	Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca,	560	
PA_atk-s05_15a:560_1	tasmā esa dhammesu vinayo, na sattesu na jīvesu cāti dhammavinayo. Sātthasabyañjanatādīhi	560	
PA_atk-s05_15a:560_2	aññesaṃ vacanato padhānaṃ vacananti pavacanaṃ, pavacanameva pāvacanaṃ. Sabbacariyāhi	560	
PA_atk-s05_15a:560_3	visiṭṭhacariyabhāvena brahmacariyaṃ. Devamanussānaṃ satthubhūtassa bhagavato sāsananti	560	
PA_atk-s05_15a:560_4	satthusāsanaṃ. Satthubhūtaṃ vā sāsanantipi satthusāsanaṃ. “So vo mamaccayena satthāti	560	
PA_atk-s05_15a:560_5	hi dhammavinayova satthā”ti vuttoti evametesaṃ padānaṃ attho veditabbo.	560	
PA_atk-s05_15a:561	Yasmā pana imasmiṃyeva sāsane sabbappakārajjhānanibbattako bhikkhu dissati, na aññatra, tasmā tattha tattha “imissā”ti ca “imasmi”nti ca ayaṃ niyamo katoti veditabbo.	56	
PA_atk-s05_15a:562_0	Jīvanti tena taṃsampayuttakā dhammāti jīvitaṃ. Anupālanalakkhaṇe indaṭṭhaṃ kāretīti	562	
PA_atk-s05_15a:562_1	indriyaṃ. Jīvitameva indriyaṃ jīvitindriyaṃ. Taṃ pavattasantatādhipateyyaṃ hoti.	562	
PA_atk-s05_15a:562_2	Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ,	562	
PA_atk-s05_15a:562_3	tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ.	562	
PA_atk-s05_15a:562_4	Santepi ca anupālanalakkhaṇādimhi vidhāne atthikkhaṇeyeva taṃ te dhamme anupāleti,	562	
PA_atk-s05_15a:562_5	udakaṃ viya uppalādīni. Yathāsakaṃ paccayehi uppannepi ca dhamme pāleti, dhāti viya	562	
PA_atk-s05_15a:562_6	kumāraṃ, sayaṃpavattitadhammasambandheneva ca pavattati, niyāmako viya nāvaṃ. Na	562	
PA_atk-s05_15a:562_7	bhaṅgato uddhaṃ pavattayati, attano ca pavattayitabbānañca abhāvā. Na bhaṅgakkhaṇe	562	
PA_atk-s05_15a:562_8	ṭhapeti, sayaṃ bhijjamānattā, khīyamāno viya vaṭṭisineho padīpasikhaṃ, na ca anupālanapavattanaṭṭhapanānubhāvavirahitaṃ,	562	
PA_atk-s05_15a:562_9	yathāvuttakkhaṇe tassa tassa sādhanatoti daṭṭhabbaṃ. Ṭhitiparittatāya vāti ṭhitikkhaṇassa	562	
PA_atk-s05_15a:562_10	mandatāya thokatāya. Appakanti mandaṃ lāmakaṃ. Sarasaparittatāya vāti attano paccayabhūtānaṃ	5621	
PA_atk-s05_15a:562_11	kiccānaṃ sampattīnaṃ vā appatāya dubbalatāya.	5621	
PA_atk-s05_15a:563_0	Tesaṃ dvinnaṃ kāraṇaṃ vibhāgato dassetuṃ “kathaṃ ṭhitiparittatāyā”tiādimāha. Tattha	563	
PA_atk-s05_15a:563_1	“atīte cittakkhaṇe jīvitthāti evamādi pañcavokārabhave pavattiyaṃ cittassa nirujjhanakāle	563	
PA_atk-s05_15a:563_2	sabbasmiṃ rūpārūpadhamme anirujjhantepi rūpato arūpassa paṭṭhānabhāvena arūpajīvitaṃ	563	
PA_atk-s05_15a:563_3	sandhāya, cuticittena vā saddhiṃ sabbesaṃ rūpārūpānaṃ nirujjhanabhāvena pañcavokārabhave	563	
PA_atk-s05_15a:563_4	cuticittaṃ sandhāya, catuvokārabhave rūpassa abhāvena catuvokārabhavaṃ sandhāya kathita”nti	563	
PA_atk-s05_15a:563_5	veditabbaṃ. Atīte cittakkhaṇeti atītacittassa bhaṅgakkhaṇasamaṅgīkāle taṃsamaṅgīpuggalo	563	
PA_atk-s05_15a:563_6	“jīvittha” iti vattuṃ labbhati. Na jīvatīti “jīvatī”tipi vattuṃ na labbhati. Na jīvissatīti	563	
PA_atk-s05_15a:563_7	“jīvissatī”tipi vattuṃ na labbhati. Anāgate cittakkhaṇe jīvissatīti anāgatacittassa	563	
PA_atk-s05_15a:563_8	anuppajjanakkhaṇasamaṅgīkāle “jīvissatī”ti vattuṃ labbhati. Na jīvatīti “jīvatī”ti	563	
PA_atk-s05_15a:563_9	vattuṃ na labbhati. Na jīvitthāti “jīvittha”itipi vattuṃ na labbhati. Paccuppanne	563	
PA_atk-s05_15a:563_10	cittakkhaṇeti paccuppannacittakkhaṇasamaṅgīkāle. Jīvatīti “idāni jīvatī”ti vattuṃ	5631	
PA_atk-s05_15a:563_11	labbhati. Na jīvitthāti “jīvittha”iti vattuṃ na labbhati. Na jīvissatīti “jīvissatī”tipi vattuṃ na labbhati.	5631	
PA_atk-s05_15a:564_0	Jīvitaṃ attabhāvo ca sukhadukkhā cāti ayaṃ gāthā pañcavokārabhavaṃ amuñcitvā labbhamānāya	564	
PA_atk-s05_15a:564_1	dukkhāya vedanāya gahitattā pañcavokārabhavameva sandhāya vuttāti veditabbā. Kathaṃ?	564	
PA_atk-s05_15a:564_2	Jīvitanti jīvitasīsena saṅkhārakkhandho. Attabhāvoti rūpakkhandho. “Upekkhā pana	564	
PA_atk-s05_15a:564_3	santattā, sukhamicceva bhāsitā”ti vuttattā upekkhāvedanā antokaritvā sukhadukkhā	564	
PA_atk-s05_15a:564_4	cāti vedanākkhandho, cittaṃ iti viññāṇakkhandho vutto. Imesaṃ catunnaṃ khandhānaṃ	564	
PA_atk-s05_15a:564_5	kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi	564	
PA_atk-s05_15a:564_6	kathitoti veditabbo. Evaṃ vuttesu pañcasu khandhesu arūpadhammaṃ muñcitvā kammasamuṭṭhānādirūpassa	564	
PA_atk-s05_15a:564_7	appavattanabhāvena ekacittasamāyuttāti arūpapadhānabhāvo kathito hoti. Kathaṃ? Asaññasatte	564	
PA_atk-s05_15a:564_8	rūpampi idhupacitakammabalaṃ amuñcitvāva pavattati, nirodhasamāpannānaṃ rūpampi paṭhamasamāpannasamāpattibalaṃ	564	
PA_atk-s05_15a:564_9	amuñcitvāva pavattati. Evaṃ attano appavattiṭṭhānepi rūpapavattiṃ attano santakameva	564	
PA_atk-s05_15a:564_10	katvā pavattanasabhāvassa arūpadhammassa attano pavattiṭṭhāne rūpapavattiyā padhānakāraṇabhāvena	5641	
PA_atk-s05_15a:564_11	ekacittasamāyuttāti cittapadhānabhāvo kathitoti veditabbo.	5641	
PA_atk-s05_15a:565_0	Evaṃ pañcavokārabhave pavattiyaṃ rūpapavattiyā padhānabhūtacittanirodhena rūpe dharamāneyeva	565	
PA_atk-s05_15a:565_1	pavattānaṃ nirodho nāma hotīti arūpadhammavasena eva “lahuso vattate khaṇo”ti vuttaṃ.	565	
PA_atk-s05_15a:565_2	Atha vā pañcavokārabhave cuticittaṃ sandhāya kathitāti veditabbā. Evaṃ kathiyamāne	565	
PA_atk-s05_15a:565_3	sukhadukkhā cāti kāyikacetasikasukhavedanā ca kāyikacetasikadukkhavedanā ca cuticittakkhaṇe	565	
PA_atk-s05_15a:565_4	ahontīpi ekasantativasena cuticittena saddhiṃ nirujjhatīti kathitā. Catuvokārabhavaṃ	565	
PA_atk-s05_15a:565_5	vā sandhāya kathitātipi veditabbā. Kathaṃ? Aññasmiṃ ṭhāne attabhāvoti saññākkhandhassa	565	
PA_atk-s05_15a:565_6	vuttabhāvena attabhāvoti saññākkhandhova gahito. Brahmaloke kāyikasukhadukkhadomanassaṃ	565	
PA_atk-s05_15a:565_7	ahontampi sukhadukkhā cāti vedanāsāmaññato labbhamāno vedanākkhandho gahitoti veditabbaṃ.	565	
PA_atk-s05_15a:565_8	Sesaṃ vuttasadisameva. Imesu ca tīsu vikappesu kevalāti dhuvasukhasubhaattā natthi,	565	
PA_atk-s05_15a:565_9	kevalaṃ tehi avomissā. Lahuso vattati khaṇoti vuttanayena ekacittakkhaṇikatāya lahuko	565	
PA_atk-s05_15a:565_10	atiparitto jīvitādīnaṃ khaṇo vattati.	5651	
PA_atk-s05_15a:566_0	Ekato dvinnaṃ cittānaṃ appavattiṃ dassento “cullāsītisahassānī”ti gāthamāha. Cullāsītisahassāni,	566	
PA_atk-s05_15a:566_1	kappā tiṭṭhanti ye marūti ye devagaṇā caturāsīti kappasahassāni āyuṃ gahetvā nevasaññānāsaññāyatane	566	
PA_atk-s05_15a:566_2	tiṭṭhanti. “Ye narā”tipi pāḷi. Na tveva tepi jīvanti, dvīhi cittasamohitāti tepi	566	
PA_atk-s05_15a:566_3	devā dvīhi cittehi samohitā ekato hutvā yuganaddhena cittena na tu eva jīvanti, ekenekena	566	
PA_atk-s05_15a:566_4	cittena jīvantīti attho.	566	
PA_atk-s05_15a:567_0	Idāni maraṇakālaṃ dassento “ye niruddhā”ti gāthamāha. Tattha ye niruddhāti ye khandhā	567	
PA_atk-s05_15a:567_1	niruddhā atthaṅgatā. Marantassāti matassa. Tiṭṭhamānassa vāti dharamānassa vā. Sabbepi	567	
PA_atk-s05_15a:567_2	sadisā khandhāti cutito uddhaṃ niruddhakkhandhā vā pavatte niruddhakkhandhā vā puna	567	
PA_atk-s05_15a:567_3	ghaṭetuṃ asakkuṇeyyaṭṭhena sabbepi khandhā sadisā. Gatā appaṭisandhikāti niruddhakkhandhānaṃ	567	
PA_atk-s05_15a:567_4	puna āgantvā paṭisandhānābhāvena gatā appaṭisandhikāti vuccanti.	567	
PA_atk-s05_15a:568_0	Idāni tīsu kālesu niruddhakkhandhānaṃ nānattaṃ natthīti dassetuṃ “anantarā”ti gāthamāha.	568	
PA_atk-s05_15a:568_1	Tattha anantarā ca ye bhaggā, ye ca bhaggā anāgatāti ye khandhā anantarātītā hutvā	568	
PA_atk-s05_15a:568_2	bhinnā niruddhā, ye ca anāgatā khandhā bhijjissanti. Tadantareti tesaṃ antare niruddhānaṃ	568	
PA_atk-s05_15a:568_3	paccuppannakhandhānaṃ. Vesamaṃ natthi lakkhaṇeti visamassa bhāvo vesamaṃ, taṃ vesamaṃ	568	
PA_atk-s05_15a:568_4	natthi, tehi nānattaṃ natthīti attho. Lakkhīyatīti lakkhaṇaṃ, tasmiṃ lakkhaṇe.	568	
PA_atk-s05_15a:569_0	Idāni anāgatakkhandhānaṃ vattamānakkhandhehi asammissabhāvaṃ kathento “anibbattena	569	
PA_atk-s05_15a:569_1	na jāto”ti gāthamāha. Anibbattena na jātoti ajātena apātubhūtena anāgatakkhandhena	569	
PA_atk-s05_15a:569_2	na jāto na nibbatto. Etena anāgatakkhandhassa vattamānakkhandhena asammissabhāvaṃ	569	
PA_atk-s05_15a:569_3	kathesi. Paccuppannena jīvatīti khaṇapaccuppannena vattamānakkhandhena jīvati. Etena	569	
PA_atk-s05_15a:569_4	ekakkhaṇe dvīhi cittehi na jīvatīti kathitaṃ. Cittabhaggā matoti dvīhi cittehi ekakkhaṇe	569	
PA_atk-s05_15a:569_5	ajīvanabhāvena cittabhaṅgena mato. “Uparito cittabhaṅgā”tipi pāḷi, taṃ ujukameva.	569	
PA_atk-s05_15a:569_6	Paññatti paramatthiyāti “rūpaṃ jīrati maccānaṃ, nāmagottaṃ na jīratī”ti vacanakkamena	569	
PA_atk-s05_15a:569_7	paṇṇattimattaṃ na jīraṇasabhāvena paramā ṭhiti etissāti paramatthiyā, sabhāvaṭṭhitikāti	569	
PA_atk-s05_15a:569_8	attho. “Datto mato, mitto mato”ti paṇṇattimattameva hi tiṭṭhati. Atha vā paramatthiyāti	569	
PA_atk-s05_15a:569_9	paramatthikā. Paramo attho etissāti paramatthikā. Ajaṭākāsoti paññattiyā natthidhammaṃ	569	
PA_atk-s05_15a:569_10	paṭicca kathanaṃ viya matoti paññatti natthidhammaṃ paṭicca na kathiyati, jīvitindriyabhaṅgasaṅkhātaṃ	5691	
PA_atk-s05_15a:569_11	dhammaṃ paṭicca kathiyati.	5691	
PA_atk-s05_15a:570_0	Anidhānagatā bhaggāti ye khandhā bhinnā, te nidhānaṃ nihitaṃ nicayaṃ na gacchantīti	570	
PA_atk-s05_15a:570_1	anidhānagatā. Puñjo natthi anāgateti anāgatepi nesaṃ puñjabhāvo rāsibhāvo natthi.	570	
PA_atk-s05_15a:570_2	Nibbattāyeva tiṭṭhantīti paccuppannavasena uppannā ṭhitikkhaṇe vayadhammāva hutvā	570	
PA_atk-s05_15a:570_3	tiṭṭhanti. Kimiva? Āragge sāsapūpamāti sūcimukhe sāsapo viya.	570	
PA_atk-s05_15a:571_0	Idāni khandhānaṃ dassanabhāvaṃ dassento “nibbattāna”nti gāthamāha. Tattha nibbattānaṃ	571	
PA_atk-s05_15a:571_1	dhammānanti paccuppannānaṃ khandhānaṃ. Bhaṅgo nesaṃ purakkhatoti etesaṃ bhedo purato	571	
PA_atk-s05_15a:571_2	katvā ṭhapito. Palokadhammāti nassanasabhāvā. Purāṇehi adhissitāti pure uppannehi	571	
PA_atk-s05_15a:571_3	khandhehi na missitā na saṃsaggā.	571	
PA_atk-s05_15a:572_0	Idāni khandhānaṃ adassanabhāvaṃ dassento “adassanato āyantī”ti gāthamāha. Tattha	572	
PA_atk-s05_15a:572_1	adassanato āyantīti adissamānāyeva āgacchanti uppajjanti. Bhaṅgā gacchantidassananti	572	
PA_atk-s05_15a:572_2	bhedā bhaṅgato uddhaṃ adassanabhāvaṃ gacchanti. Vijjuppādova ākāseti vivaṭākāse vijjulatāniccharaṇaṃ	572	
PA_atk-s05_15a:572_3	viya. Uppajjanti vayanti cāti pubbantato uddhaṃ uppajjanti ca bhijjanti ca, nassantīti	572	
PA_atk-s05_15a:572_4	attho. “Udeti āpūrati veti cando”ti evamādīsu viya.	572	
PA_atk-s05_15a:573_0	Evaṃ ṭhitiparittataṃ dassetvā idāni sarasaparittataṃ dassento “kathaṃ sarasaparittatāyā”tiādimāha.	573	
PA_atk-s05_15a:573_1	Tattha assāsūpanibandhaṃ jīvitanti abbhantarapavisananāsikavātapaṭibaddhaṃ jīvitindriyaṃ.	573	
PA_atk-s05_15a:573_2	Passāsoti bahinikkhamananāsikavāto. Assāsapassāsoti tadubhayaṃ. Mahābhūtūpanibandhanti	573	
PA_atk-s05_15a:573_3	catusamuṭṭhānikānaṃ pathavīāpatejavāyānaṃ mahābhūtānaṃ paṭibaddhaṃ jīvitaṃ. Kabaḷīkārāhārūpanibandhanti	573	
PA_atk-s05_15a:573_4	asitapītādikabaḷīkāraāhārena upanibandhaṃ. Usmūpanibandhanti kammajatejodhātūpanibandhaṃ.	573	
PA_atk-s05_15a:573_5	Viññāṇūpanibandhanti bhavaṅgaviññāṇūpanibandhaṃ. Yaṃ sandhāya vuttaṃ “āyu usmā ca	573	
PA_atk-s05_15a:573_6	viññāṇaṃ, yadā kāyaṃ jahantima”nti.	573	
PA_atk-s05_15a:574_0	Idāni nesaṃ dubbalakāraṇaṃ dassento “mūlampi imesaṃ dubbala”ntiādimāha. Tattha mūlampīti	574	
PA_atk-s05_15a:574_1	patiṭṭhaṭṭhena mūlabhūtampi. Assāsapassāsānañhi karajakāyo mūlaṃ. Mahābhūtādīnaṃ	574	
PA_atk-s05_15a:574_2	avijjākammataṇhāhārā. Imesanti vuttappakārānaṃ assāsādīnaṃ jīvitindriyapavattikāraṇavasena	574	
PA_atk-s05_15a:574_3	vuttānaṃ. Etesu hi ekekasmiṃ asati jīvitindriyaṃ na tiṭṭhati. Dubbalanti appathāmaṃ.	574	
PA_atk-s05_15a:574_4	Pubbahetūpīti atītajātiyaṃ imassa vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi.	574	
PA_atk-s05_15a:574_5	Imesaṃ dubbalā ye paccayā tepi dubbalāti ye ārammaṇādisādhāraṇapaccayā. Pabhāvikāti	574	
PA_atk-s05_15a:574_6	padhānaṃ hutvā uppādikā bhavataṇhā. Sahabhūmīti sahabhavikāpi rūpārūpadhammā. Sampayogāpīti	574	
PA_atk-s05_15a:574_7	ekato yuttāpi arūpadhammā. Sahajāpīti saddhiṃ ekacitte uppannāpi. Yāpi payojikāti	574	
PA_atk-s05_15a:574_8	cutipaṭisandhivasena yojetuṃ niyuttāti payojikā, vaṭṭamūlakā taṇhā. Vuttañhetaṃ “taṇhādutiyo	574	
PA_atk-s05_15a:574_9	puriso”ti. Niccadubbalāti nirantarena dubbalā. Anavaṭṭhitāti na avaṭṭhitā, otaritvā	574	
PA_atk-s05_15a:574_10	na ṭhitā. Paripātayanti imeti ime aññamaññaṃ pātayanti khepayanti. Aññamaññassāti	5741	
PA_atk-s05_15a:574_11	añño aññassa, eko ekassāti attho. Hi-iti kāraṇatthe nipāto. Natthi tāyitāti tāyano	5741	
PA_atk-s05_15a:574_12	rakkhako natthi. Na cāpi ṭhapenti aññamaññanti aññe aññaṃ ṭhapetuṃ na sakkonti. Yopi	5741	
PA_atk-s05_15a:574_13	nibbattako so na vijjatīti yopi imesaṃ uppādako dhammo, so idāni natthi.	5741	
PA_atk-s05_15a:575_0	Na ca kenaci koci hāyatīti koci ekopi kassaci vasena na parihāyati. Gandhabbā ca	575	
PA_atk-s05_15a:575_1	ime hi sabbasoti sabbe hi ime khandhā sabbākārena bhaṅgaṃ pāpuṇituṃ yuttā. Purimehi	575	
PA_atk-s05_15a:575_2	pabhāvitā imeti pubbahetupaccayehi ime vattamānakā uppādikā. Yepi pabhāvikāti yepi	575	
PA_atk-s05_15a:575_3	ime vattamānakā uppādakā pubbahetupaccayā. Te pure matāti te vuttappakārapaccayā	575	
PA_atk-s05_15a:575_4	vattamānaṃ apāpuṇitvā paṭhamameva maraṇaṃ pattā. Purimāpi ca pacchimāpi cāti purimā	575	
PA_atk-s05_15a:575_5	pubbahetupaccayāpi ca pacchimā vattamāne paccayasamuppannā ca. Aññamaññaṃ na kadāci	575	
PA_atk-s05_15a:575_6	maddasaṃsūti aññamaññaṃ kismiñci kāle na diṭṭhapubbā. Ma-kāro padasandhivasena vutto.	575	
PA_atk-s05_15a:576_0	Cātumahārājikānaṃ devānanti dhataraṭṭhavirūḷhakavirūpakkhakuverasaṅkhātā catumahārājā	576	
PA_atk-s05_15a:576_1	issarā etesanti cātumahārājikā. Rūpādīhi dibbanti kīḷantīti devā. Te sinerupabbatassa	576	
PA_atk-s05_15a:576_2	vemajjhe honti. Tesu atthi pabbataṭṭhakāpi, atthi ākāsaṭṭhakāpi. Tesaṃ paramparā	576	
PA_atk-s05_15a:576_3	cakkavāḷapabbataṃ pattā. Khiḍḍāpadosikā manopadosikā sītavalāhakā uṇhavalāhakā candimā	576	
PA_atk-s05_15a:576_4	devaputto sūriyo devaputtoti ete sabbepi cātumahārājikadevalokaṭṭhā eva tesaṃ cātumahārājikānaṃ	576	
PA_atk-s05_15a:576_5	jīvitaṃ. Upādāyāti paṭicca. Parittakanti vuddhipaṭisedho. Thokanti mandakālaṃ, dīghadivasapaṭisedho.	576	
PA_atk-s05_15a:576_6	Khaṇikanti mandakālaṃ, kālantarapaṭisedho. Lahukanti sallahukaṃ, alasapaṭisedho.	576	
PA_atk-s05_15a:576_7	Itaranti sīghabalavapaṭisedho. Anaddhanīyanti kālavasena na addhānakkhamaṃ. Naciraṭṭhitikanti	576	
PA_atk-s05_15a:576_8	divasena ciraṃ na tiṭṭhatīti naciraṭṭhitikaṃ, divasapaṭisedho.	576	
PA_atk-s05_15a:577_0	Tāvatiṃsānanti tettiṃsajanā tattha upapannāti tāvatiṃsā. Api ca tāvatiṃsāti tesaṃ	577	
PA_atk-s05_15a:577_1	devānaṃ nāmamevātipi vuttaṃ. Tepi atthi pabbataṭṭhakā, atthi ākāsaṭṭhakā, tesaṃ paramparā	577	
PA_atk-s05_15a:577_2	cakkavāḷapabbataṃ pattā. Tathā yāmādīnaṃ. Ekadevalokepi hi devānaṃ paramparā cakkavāḷapabbataṃ	577	
PA_atk-s05_15a:577_3	appattā nāma natthi. Dibbasukhaṃ yātā payātā sampattāti yāmā. Tuṭṭhā pahaṭṭhāti tusitā.	577	
PA_atk-s05_15a:577_4	Pakatipaṭiyattārammaṇato atirekena nimmitukāmakāle yathārucite bhoge nimminitvā ramantīti	577	
PA_atk-s05_15a:577_5	nimmānaratī. Cittācāraṃ ñatvā parehi nimmitesu bhogesu vasaṃ vattentīti paranimmitavasavattī.	577	
PA_atk-s05_15a:577_6	Brahmakāye brahmaghaṭāya niyuttāti brahmakāyikā. Sabbepi pañcavokārabrahmāno gahitā.	577	
PA_atk-s05_15a:578_0	Gamaniyoti gandhabbo. Samparāyoti paraloko. Yo bhikkhave ciraṃ jīvati, so vassasatanti	578	
PA_atk-s05_15a:578_1	yo ciraṃ tiṭṭhamāno, so vassasatamattaṃ tiṭṭhati. Appaṃ vā bhiyyoti vassasatato upari	578	
PA_atk-s05_15a:578_2	tiṭṭhamāno dve vassasatāni tiṭṭhamāno nāma natthi. Hīḷeyya nanti naṃ jīvitaṃ avaññātaṃ	578	
PA_atk-s05_15a:578_3	kareyya, lāmakato cinteyya. “Hīḷeyyāna”nti ca paṭhanti. Accayantīti atikkamanti.	578	
PA_atk-s05_15a:578_4	Ahorattāti rattindivaparicchedā. Uparujjhatīti jīvitindriyaṃ nirujjhati, abhāvaṃ	578	
PA_atk-s05_15a:578_5	upagacchati. Āyu khiyyati maccānanti sattānaṃ āyusaṅkhāro khayaṃ yāti. Kunnadīnaṃva	578	
PA_atk-s05_15a:578_6	odakanti yathā udakacchinnāya kunnadiyā udakaṃ, evaṃ maccānaṃ āyu khiyyati. Paramatthato	578	
PA_atk-s05_15a:578_7	hi atiparitto sattānaṃ jīvitakkhaṇo ekacittakkhaṇikamattoyeva. Yathā nāma rathacakkaṃ	578	
PA_atk-s05_15a:578_8	pavattamānampi ekeneva nemipadesena pavattati, tiṭṭhamānampi ekeneva tiṭṭhati, evameva	578	
PA_atk-s05_15a:578_9	ekacittakkhaṇikaṃ sattānaṃ jīvitaṃ tasmiṃ citte niruddhamatte satto niruddhoti vuccati.	578	
PA_atk-s05_15a:579_0	Dhīrāti dhīrā iti. Puna dhīrāti paṇḍitā. Dhitimāti dhiti assa atthīti dhitimā. Dhitisampannāti	579	
PA_atk-s05_15a:579_1	paṇḍiccena samannāgatā. Dhīkatapāpāti garahitapāpā. Taṃyeva pariyāyaṃ dassetuṃ “dhī	579	
PA_atk-s05_15a:579_2	vuccati paññā”tiādimāha. Tattha pajānātīti paññā. Kiṃ pajānāti? “Idaṃ dukkha”ntiādinā	579	
PA_atk-s05_15a:579_3	nayena ariyasaccāni. Aṭṭhakathāyaṃ pana “paññāpanavasena paññā”ti vuttā. Kinti paññāpeti?	579	
PA_atk-s05_15a:579_4	“Aniccaṃ dukkhaṃ anattā”ti paññāpeti. Sāva avijjāya abhibhavanato adhipatiyaṭṭhena	579	
PA_atk-s05_15a:579_5	indriyaṃ, dassanalakkhaṇe vā indaṭṭhaṃ kāretītipi indriyaṃ, paññāva indriyaṃ paññindriyaṃ.	579	
PA_atk-s05_15a:579_6	Sā panesā obhāsanalakkhaṇā, pajānanalakkhaṇā ca; yathā hi catubhittike gehe rattibhāge	579	
PA_atk-s05_15a:579_7	dīpe jalite andhakāraṃ nirujjhati, āloko pātubhavati, evameva obhāsanalakkhaṇā paññā.	579	
PA_atk-s05_15a:579_8	Paññobhāsasamo obhāso nāma natthi. Paññavato hi ekapallaṅkena nisinnassa dasasahassilokadhātu	579	
PA_atk-s05_15a:579_9	ekālokā hoti. Tenāha thero –	579	
PA_atk-s05_15a:580_0	“Yathā, mahārāja, puriso andhakāre gehe telappadīpaṃ paveseyya, paviṭṭho padīpo andhakāraṃ	580	
PA_atk-s05_15a:580_1	viddhaṃseti, obhāsaṃ janeti, ālokaṃ vidaṃseti, pākaṭāni ca rūpāni karoti; evameva	580	
PA_atk-s05_15a:580_2	kho, mahārāja, paññā uppajjamānā avijjandhakāraṃ viddhaṃseti, vijjobhāsaṃ janeti,	580	
PA_atk-s05_15a:580_3	ñāṇālokaṃ vidaṃseti, pākaṭāni ariyasaccāni karoti. Evaṃ kho, mahārāja, obhāsanalakkhaṇā paññā”ti.	580	
PA_atk-s05_15a:581_0	Yathā pana cheko bhisakko āturānaṃ sappāyāsappāyāni bhojanādīni jānāti, evaṃ paññā	581	
PA_atk-s05_15a:581_1	uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge	581	
PA_atk-s05_15a:581_2	dhamme pajānāti. Vuttampi cetaṃ dhammasenāpatinā “pajānāti pajānātīti kho, āvuso,	581	
PA_atk-s05_15a:581_3	tasmā paññavāti vuccati. Kiñca pajānāti? Idaṃ dukkhanti pajānātī”ti vitthāretabbaṃ.	581	
PA_atk-s05_15a:581_4	Evamassā pajānanalakkhaṇatā veditabbā.	581	
PA_atk-s05_15a:582_0	Aparo nayo – yathāsabhāvapaṭivedhalakkhaṇā paññā, akkhalitapaṭivedhalakkhaṇā vā,	582	
PA_atk-s05_15a:582_1	kusalissāsakhittausupaṭivedho viya. Visayobhāsarasā, padīpo viya. Asammohapaccupaṭṭhānā,	582	
PA_atk-s05_15a:582_2	araññagatasudesako viya.	582	
PA_atk-s05_15a:583_0	Khandhadhīrāti pañcasu khandhesuñāṇaṃ pavattentīti khandhadhīrā. Aṭṭhārasasu dhātūsu	583	
PA_atk-s05_15a:583_1	ñāṇaṃ pavattentīti dhātudhīrā. Sesesupi iminā nayena attho netabbo. Te dhīrā evamāhaṃsūti	583	
PA_atk-s05_15a:583_2	ete paṇḍitā evaṃ kathayiṃsu. Kathentīti “appakaṃ parittaka”nti kathayanti. Bhaṇantīti	583	
PA_atk-s05_15a:583_3	“thokaṃ khaṇika”nti bhāsanti. Dīpayantīti “lahukaṃ ittara”nti patiṭṭhapenti. Voharantīti	583	
PA_atk-s05_15a:583_4	“anaddhanikaṃ naciraṭṭhitika”nti nānāvidhena byavaharanti.	583	
PA_atk-s05_15a:584_0	11. Idāni ye tathā na karonti, tesaṃ byasanuppattiṃ dassento “passāmī”ti gāthamāha.	584	
PA_atk-s05_15a:584_1	Tattha passāmīti maṃsacakkhuādīhi pekkhāmi. Loketi apāyādimhi. Pariphandamānanti	584	
PA_atk-s05_15a:584_2	ito cito ca phandamānaṃ. Pajaṃ imanti imaṃ sattakāyaṃ. Taṇhāgatanti taṇhāya gataṃ	584	
PA_atk-s05_15a:584_3	abhibhūtaṃ nipātitanti adhippāyo. Bhavesūti kāmabhavādīsu. Hīnā narāti hīnakammantā	584	
PA_atk-s05_15a:584_4	narā. Maccumukhe lapantīti antakāle sampatte maraṇamukhe paridevanti. Avītataṇhāseti	584	
PA_atk-s05_15a:584_5	avigatataṇhā. Bhavāti kāmabhavādikā. Bhavesūti kāmabhavādikesu. Atha vā bhavābhavesūti	584	
PA_atk-s05_15a:584_6	bhavabhavesu, punappunabhavesūti vuttaṃ hoti.	584	
PA_atk-s05_15a:585_0	Passāmīti maṃsacakkhunāpi passāmīti duvidhaṃ maṃsacakkhu – sasambhāracakkhu pasādacakkhūti.	585	
PA_atk-s05_15a:585_1	Tattha yoyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena	585	
PA_atk-s05_15a:585_2	ubhato akkhikūṭehi bahiddhā akkhilomehi paricchinno akkhikūpakamajjhā nikkhantena	585	
PA_atk-s05_15a:585_3	nhārusuttakena matthaluṅge ābaddho setakaṇhamaṇḍalavicitto maṃsapiṇḍo, idaṃ sasambhāracakkhu	585	
PA_atk-s05_15a:585_4	nāma. Yo pana ettha sito ettha paṭibaddho catunnaṃ mahābhūtānaṃ upādāya pasādo, idaṃ	585	
PA_atk-s05_15a:585_5	pasādacakkhu nāma. Idamadhippetaṃ. Tadetaṃ tassa sasambhāracakkhuno setamaṇḍalaparikkhittassa	585	
PA_atk-s05_15a:585_6	kaṇhamaṇḍalassa majjhe abhimukhe ṭhitānaṃ sarīrasaṇṭhānuppattipadese diṭṭhamaṇḍale	585	
PA_atk-s05_15a:585_7	sattasu picupaṭalesu āsittatelaṃ picupaṭalāni viya sattakkhipaṭalāni byāpetvā pamāṇato	585	
PA_atk-s05_15a:585_8	ūkāsiramattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.	585	
PA_atk-s05_15a:586_0	Taṃ cakkhatīti cakkhu, tena maṃsacakkhunā passāmi. Dibbacakkhunāti “addasaṃ kho ahaṃ,	586	
PA_atk-s05_15a:586_1	bhikkhave, dibbena cakkhunā visuddhenā”ti evaṃvidhena dibbacakkhunā. Paññācakkhunāti	586	
PA_atk-s05_15a:586_2	“virajaṃ vītamalaṃ dhammacakkhuṃ udapādī”ti evaṃ āgatena paññācakkhunā. Buddhacakkhunāti	586	
PA_atk-s05_15a:586_3	“addasaṃ kho ahaṃ, bhikkhave, buddhacakkhunā lokaṃ volokento”ti evamāgatena buddhacakkhunā.	586	
PA_atk-s05_15a:586_4	Samantacakkhunāti “samantacakkhu vuccati sabbaññutaññāṇa”nti evamāgatena samantacakkhunā.	586	
PA_atk-s05_15a:586_5	Passāmīti maṃsacakkhunā hatthatale ṭhapitāmalakaṃ viya rūpagataṃ maṃsacakkhunā. Dakkhāmīti	586	
PA_atk-s05_15a:586_6	sañjānāmi dibbena cakkhunā cutūpapātaṃ. Olokemīti avalokemi paññācakkhunā catusaccaṃ.	586	
PA_atk-s05_15a:586_7	Nijjhāyāmīti cintemi buddhacakkhunā saddhāpañcamakāni indriyāni. Upaparikkhāmīti	586	
PA_atk-s05_15a:586_8	samantato ikkhāmi pariyesāmi samantacakkhunā pañca neyyapathe.	586	
PA_atk-s05_15a:587_0	Taṇhāphandanāya phandamānanti taṇhācalanāya calamānaṃ. Ito paraṃ diṭṭhiphandanādidiṭṭhibyasanena	587	
PA_atk-s05_15a:587_1	dukkhena phandamānapariyosānaṃ vuttanayattā uttānameva. Samphandamānanti punappunaṃ	587	
PA_atk-s05_15a:587_2	phandamānaṃ. Vipphandamānanti nānāvidhena calamānaṃ. Vedhamānanti kampamānaṃ. Pavedhamānanti	587	
PA_atk-s05_15a:587_3	padhānena kampamānaṃ. Sampavedhamānanti punappunaṃ kampamānaṃ. Upasaggena vā padaṃ vaḍḍhitaṃ.	587	
PA_atk-s05_15a:588_0	Taṇhānugatanti taṇhāya anupaviṭṭhaṃ. Taṇhāyānusaṭanti taṇhāya anupatthaṭaṃ. Taṇhāyāsannanti	588	
PA_atk-s05_15a:588_1	taṇhāya nimuggaṃ. Taṇhāya pātitanti taṇhāya khittaṃ. “Paripātita”nti vā pāṭho. Abhibhūtanti	588	
PA_atk-s05_15a:588_2	taṇhāya madditaṃ ajjhotthaṭaṃ. Pariyādinnacittanti khepetvā gahitacittaṃ. Atha vā	588	
PA_atk-s05_15a:588_3	oghena gataṃ viya taṇhāgataṃ. Upādiṇṇakarūpapaccayehi patitvā gataṃ viya taṇhānugataṃ.	588	
PA_atk-s05_15a:588_4	Udakapiṭṭhiṃ chādetvā patthaṭanīlikā udakapiṭṭhi viya taṇhānusaṭaṃ. Vaccakūpe nimuggaṃ	588	
PA_atk-s05_15a:588_5	viya taṇhāyāsannaṃ. Rukkhaggato patitvā narake patitaṃ viya taṇhāpātitaṃ. Upādiṇṇakarūpaṃ	588	
PA_atk-s05_15a:588_6	saṃyogaṃ viya taṇhāya abhibhūtaṃ. Upādiṇṇakarūpapariggāhakassa uppannavipassanaṃ	588	
PA_atk-s05_15a:588_7	viya taṇhāya pariyādinnacittaṃ. Atha vā kāmacchandena taṇhāgataṃ. Kāmapipāsāya taṇhānugataṃ.	588	
PA_atk-s05_15a:588_8	Kāmāsavena taṇhānusaṭaṃ. Kāmapariḷāhena taṇhāyāsannaṃ. Kāmajjhosānena taṇhāya pātitaṃ.	588	
PA_atk-s05_15a:588_9	Kāmoghena taṇhāya abhibhūtaṃ. Kāmupādānena taṇhāya pariyādinnacittanti evameke vaṇṇayanti.	588	
PA_atk-s05_15a:588_10	Kāmabhaveti kāmāvacare. Rūpabhaveti rūpāvacare. Arūpabhaveti arūpāvacare. Tesaṃ nānattaṃ	5881	
PA_atk-s05_15a:588_11	heṭṭhā pakāsitaṃyeva.	5881	
PA_atk-s05_15a:589_0	Bhavābhavesūti bhavābhaveti bhavoti kāmadhātu. Abhavoti rūpārūpadhātu. Atha vā bhavoti	589	
PA_atk-s05_15a:589_1	kāmadhātu rūpadhātu. Abhavoti arūpadhātu. Tesu bhavābhavesu. Kammabhaveti kammavaṭṭe.	589	
PA_atk-s05_15a:589_2	Punabbhaveti ponobhavike vipākavaṭṭe. Kāmabhaveti kāmadhātuyā. Kammabhaveti kammavaṭṭe.	589	
PA_atk-s05_15a:589_3	Tattha kammabhavo bhāvayatīti bhavo. Kāmabhave punabbhaveti kāmadhātuyā upapattibhave	589	
PA_atk-s05_15a:589_4	vipākavaṭṭe. Vipākabhavo bhavatīti bhavo. Rūpabhavādīsupi eseva nayo. Ettha ca “kāmabhave	589	
PA_atk-s05_15a:589_5	rūpabhave arūpabhave”ti okāsabhavaṃ sandhāya vuttaṃ. Tīsupi “kammabhave”ti kammabhavaṃ,	589	
PA_atk-s05_15a:589_6	tathā “punabbhave”ti upapattibhavaṃ sandhāya vuttaṃ. Punappunabbhaveti aparāparaṃ	589	
PA_atk-s05_15a:589_7	uppattiyaṃ. Gatiyāti pañcagatiyā aññatarāya. Attabhāvābhinibbattiyāti attabhāvānaṃ	589	
PA_atk-s05_15a:589_8	abhinibbattiyā. Avītataṇhāti mūlapadaṃ. Avigatataṇhāti khaṇikasamādhi viya khaṇikappahānābhāvena	589	
PA_atk-s05_15a:589_9	na vigatā taṇhā etesanti avigatataṇhā. Acattataṇhāti tadaṅgappahānābhāvena apariccattataṇhā.	589	
PA_atk-s05_15a:589_10	Avantataṇhāti vikkhambhanappahānābhāvena na vantataṇhāti avantataṇhā. Amuttataṇhāti	5891	
PA_atk-s05_15a:589_11	accantasamucchedappahānābhāvena na muttataṇhā. Appahīnataṇhāti paṭippassaddhippahānābhāvena	5891	
PA_atk-s05_15a:589_12	na pahīnataṇhā. Appaṭinissaṭṭhataṇhāti nissaraṇappahānābhāvena bhave patiṭṭhitaṃ	5891	
PA_atk-s05_15a:589_13	anusayakilesaṃ appaṭinissajjitvā ṭhitattā appaṭinissaṭṭhataṇhā.	5891	
PA_atk-s05_15a:590_0	12. Idāni yasmā avigatataṇhā evaṃ phandanti ca lapanti ca, tasmā taṇhāvinaye samādapento	590	
PA_atk-s05_15a:590_1	“mamāyite”ti gāthamāha. Tattha mamāyiteti taṇhādiṭṭhimamattehi “mama”nti pariggahite	590	
PA_atk-s05_15a:590_2	vatthusmiṃ. Passathāti sotāre ālapanto āha. Etampīti etampi ādīnavaṃ. Sesaṃ pākaṭameva.	590	
PA_atk-s05_15a:591_0	Dve mamattāti dve ālayā. Yāvatāti paricchedaniyamatthe nipāto. Taṇhāsaṅkhātenāti	591	
PA_atk-s05_15a:591_1	taṇhākoṭṭhāsena, saṅkhā saṅkhātanti atthato ekaṃ “saññānidānā hi papañcasaṅkhā”tiādīsu	591	
PA_atk-s05_15a:591_2	viya. Sīmakatanti aparicchedadosavirahitaṃ mariyādakataṃ “tiyojanaparamaṃ sīmaṃ sammannitu”nti	591	
PA_atk-s05_15a:591_3	ādīsu viya. Odhikatanti vacanaparicchedadosavirahitaṃ paricchedakataṃ sīmantarikarukkho	591	
PA_atk-s05_15a:591_4	viya. Pariyantakatanti paricchedakataṃ. Sīmantarikarukkho pana dvinnaṃ sādhāraṇaṃ,	591	
PA_atk-s05_15a:591_5	ayaṃ pana ekābaddhatālapanti viya katanti pariyantakataṃ. Pariggahitanti kālantarepi	591	
PA_atk-s05_15a:591_6	parāyattaṃ muñcitvā sabbākārena gahitaṃ. Mamāyitanti ālayakataṃ vassūpagataṃ senāsanaṃ	591	
PA_atk-s05_15a:591_7	viya. Idaṃ mamanti samīpe ṭhitaṃ. Etaṃ mamanti dūre ṭhitaṃ. Ettakanti parikkhāraniyamanaṃ	591	
PA_atk-s05_15a:591_8	“ettakampi nappaṭibhāseyyā”ti viya. Ettāvatāti paricchedatthepi nipātaniyamanaṃ “ettāvatā	591	
PA_atk-s05_15a:591_9	kho mahānāmā”ti viya. Kevalampi mahāpathavinti sakalampi mahāpathaviṃ.	591	
PA_atk-s05_15a:592_0	Aṭṭhasataṃ taṇhāvicaritanti aṭṭhuttarasataṃ taṇhāgamanavitthāraṃ. Aṭṭhuttarasataṃ	592	
PA_atk-s05_15a:592_1	kathaṃ hotīti ce? Rūpataṇhā…pe… dhammataṇhāti evaṃ cakkhudvārādīsu javanavīthiyā	592	
PA_atk-s05_15a:592_2	pavattā taṇhā “seṭṭhiputto, brāhmaṇaputto”ti evamādīsu pitito laddhanāmā viya pitusadisārammaṇe	592	
PA_atk-s05_15a:592_3	bhūtā. Ettha ca rūpārammaṇā rūpe taṇhāti rūpataṇhā. Sā kāmarāgabhāvena rūpaṃ assādentī	592	
PA_atk-s05_15a:592_4	pavattamānā kāmataṇhā. Sassatadiṭṭhisahagatarāgabhāvena “rūpaṃ niccaṃ dhuvaṃ sassata”nti	592	
PA_atk-s05_15a:592_5	evaṃ assādentī pavattamānā bhavataṇhā. Ucchedadiṭṭhisahagatarāgabhāvena “rūpaṃ ucchijjati	592	
PA_atk-s05_15a:592_6	vinassati pacchedaṃ bhavissatī”ti evaṃ assādentī pavattamānā vibhavataṇhāti evaṃ	592	
PA_atk-s05_15a:592_7	tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni	592	
PA_atk-s05_15a:592_8	honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti	592	
PA_atk-s05_15a:592_9	atītāni chattiṃsa, anāgatāni chattiṃsa, paccuppannāni chattiṃsāti aṭṭhasataṃ. Ajjhattikassa	592	
PA_atk-s05_15a:592_10	upādāya “asmī”ti hoti, “itthasmī”ti hotīti vā evamādīni ajjhattikarūpādinissitāni	5921	
PA_atk-s05_15a:592_11	aṭṭhārasa, bāhirassupādāya iminā “asmī”ti hoti, iminā “itthasmī”ti hotīti bāhirarūpādinissitāni	5921	
PA_atk-s05_15a:592_12	aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni	5921	
PA_atk-s05_15a:592_13	chattiṃsāti evampi aṭṭhasatataṇhāvicaritāni honti.	5921	
PA_atk-s05_15a:593_0	Vīsativatthukā sakkāyadiṭṭhīti rūpādīnaṃ pañcannaṃ khandhānaṃ ekekampi “rūpaṃ attato	593	
PA_atk-s05_15a:593_1	samanupassatī”tiādinā nayena catudhā gāhavasena pavattāni vatthūni katvā uppannā	593	
PA_atk-s05_15a:593_2	vijjamānaṭṭhena sati khandhapañcakasaṅkhāte kāye diṭṭhīti sakkāyadiṭṭhi. Dasavatthukā	593	
PA_atk-s05_15a:593_3	micchādiṭṭhīti “natthi dinnaṃ, natthi yiṭṭha”ntiādinayappavattā micchādiṭṭhi, ayāthāvadiṭṭhi	593	
PA_atk-s05_15a:593_4	virajjhitvā gahaṇato vā vitathā diṭṭhi micchādiṭṭhi, anatthāvahattā paṇḍitehi kucchitā	593	
PA_atk-s05_15a:593_5	diṭṭhītipi micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,	593	
PA_atk-s05_15a:593_6	ariyānamadassanakāmatādipadaṭṭhānā, paramavajjāti daṭṭhabbā. Dasavatthukā antaggāhikā	593	
PA_atk-s05_15a:593_7	diṭṭhīti sassato loko, asassato loko, antavā loko”ti ādinayappavattā ekekaṃ koṭṭhāsaṃ	593	
PA_atk-s05_15a:593_8	patiṭṭhaṃ katvā gahaṇavasena evaṃ pavattā diṭṭhi dasavatthukā antaggāhikā diṭṭhi.	593	
PA_atk-s05_15a:593_9	Yā evarūpā diṭṭhīti yā evaṃjātikā diṭṭhi. Diṭṭhigatanti diṭṭhīsu gataṃ. Idaṃ dassanaṃ	593	
PA_atk-s05_15a:593_10	dvāsaṭṭhidiṭṭhiantogadhattāti diṭṭhigataṃ, diṭṭhiyeva duratikkamanaṭṭhena gahanaṃ	5931	
PA_atk-s05_15a:593_11	diṭṭhigahanaṃ tiṇagahanavanagahanapabbatagahanāni viya. Sāsaṅkasappaṭibhayaṭṭhena	5931	
PA_atk-s05_15a:593_12	diṭṭhikantāraṃ corakantāravāḷakantāranirudakakantāradubbhikkhakantārā viya. Sammādiṭṭhiyā	5931	
PA_atk-s05_15a:593_13	vinivijjhanaṭṭhena vilomanaṭṭhena ca diṭṭhivisūkāyikaṃ. Micchādassanañhi uppajjamānaṃ	5931	
PA_atk-s05_15a:593_14	sammādassanaṃ vinivijjhati ceva vilometi ca. Kadāci sassatassa, kadāci ucchedassa	5931	
PA_atk-s05_15a:593_15	gahaṇato diṭṭhiyā virūpaṃ phanditanti diṭṭhivipphanditaṃ. Diṭṭhigatiko hi ekasmiṃ	5931	
PA_atk-s05_15a:593_16	patiṭṭhātuṃ na sakkoti. Kadāci sassataṃ anussarati, kadāci ucchedaṃ. Diṭṭhiyeva bandhanaṭṭhena	5931	
PA_atk-s05_15a:593_17	saṃyojananti diṭṭhisaṃyojanaṃ. Susumārādayo viya purisaṃ ārammaṇaṃ daḷhaṃ gaṇhātīti	5931	
PA_atk-s05_15a:593_18	gāho. Patiṭṭhahanato patiṭṭhāho. Ayañhi balavapavattibhāvena patiṭṭhahitvā gaṇhāti.	5931	
PA_atk-s05_15a:593_19	Niccādivasena abhinivisatīti abhiniveso. Dhammasabhāvaṃ atikkamitvā niccādivasena	5931	
PA_atk-s05_15a:593_20	parato āmasatīti parāmāso. Anatthāvahattā kucchito maggo, kucchitānaṃ vā apāyānaṃ	5932	
PA_atk-s05_15a:593_21	maggoti kummaggo. Ayāthāvapathato micchāpatho. Yathā hi disāmūḷhena “ayaṃ asukagāmassa	5932	
PA_atk-s05_15a:593_22	nāma patho”ti gahitopi taṃ gāmaṃ na sampāpeti, evaṃ diṭṭhigatikena “sugatipatho”ti	5932	
PA_atk-s05_15a:593_23	gahitāpi diṭṭhi sugatiṃ na pāpetīti ayāthāvapathato micchāpatho. Micchāsabhāvato	5932	
PA_atk-s05_15a:593_24	micchattaṃ. Tattheva paribbhamanato taranti ettha bālāti titthaṃ, titthañca taṃ anatthānañca	5932	
PA_atk-s05_15a:593_25	āyatananti titthāyatanaṃ, titthiyānaṃ vā sañjātidesaṭṭhena nivāsaṭṭhānaṭṭhena ca	5932	
PA_atk-s05_15a:593_26	āyatanantipi titthāyatanaṃ. Vipariyesabhūto gāho, vipariyesato vā gāhoti vipariyesaggāho.	5932	
PA_atk-s05_15a:593_27	Asabhāvagāhoti viparītaggāho. “Anicce nicca”nti ādinayappavattavasena parivattetvā	5932	
PA_atk-s05_15a:593_28	gāho vipallāsaggāho. Anupāyagāho micchāgāho. Ayāthāvakasmiṃ vatthusmiṃ na sabhāvasmiṃ	5932	
PA_atk-s05_15a:593_29	vatthusmiṃ tathaṃ yāthāvakaṃ sabhāvanti gāho “ayāthāvakasmiṃ yāthāvaka”nti gāho.	5932	
PA_atk-s05_15a:593_30	Yāvatāti yattakā. Dvāsaṭṭhidiṭṭhigatānīti brahmajāle āgatāni dvāsaṭṭhidiṭṭhigatāni.	5933	
PA_atk-s05_15a:594_0	Acchedasaṃkinopi phandantīti acchinditvā pasayha balakkārena gaṇhissantīti uppannasaṃkinopi	594	
PA_atk-s05_15a:594_1	calanti. Acchindantepīti vuttanayena acchijjantepi. Acchinnepīti vuttanayena acchinditvā	594	
PA_atk-s05_15a:594_2	gahitepi. Vipariṇāmasaṃkinopīti parivattetvā aññathābhāvena āsaṃkinopi. Vipariṇāmantepīti	594	
PA_atk-s05_15a:594_3	viparivattanakālepi. Vipariṇatepīti viparivattitepi. Phandantīti calanti. Samphandantīti	594	
PA_atk-s05_15a:594_4	sabbākārena calanti. Vipphandantīti vividhākārena phandanti. Vedhantīti bhayaṃ disvā	594	
PA_atk-s05_15a:594_5	kampanti. Pavedhantīti chambhitattā bhayena visesena kampanti. Sampavedhantīti lomahaṃsanabhayena	594	
PA_atk-s05_15a:594_6	sabbākārena kampanti. Phandamāneti upayogabahuvacanaṃ. Appodaketi mandodake. Parittodaketi	594	
PA_atk-s05_15a:594_7	luḷitodake. Udakapariyādāneti khīṇodake. Balākāhi vāti vuttāvasesāhi pakkhijātīhi.	594	
PA_atk-s05_15a:594_8	Paripātiyamānāti vihiṃsiyamānā ghaṭṭiyamānā. Ukkhipiyamānāti kaddamantarato nīhariyamānā	594	
PA_atk-s05_15a:594_9	giliyamānā vā. Khajjamānāti khādiyamānā. Phandanti kākehi. Samphandanti kulalehi.	594	
PA_atk-s05_15a:594_10	Vipphandanti balākāhi. Vedhanti tuṇḍena gahitakāle maraṇavasena. Pavedhanti vijjhanakāle.	5941	
PA_atk-s05_15a:594_11	Sampavedhanti maraṇasamīpe.	5941	
PA_atk-s05_15a:595_0	Passitvāti aguṇaṃ passitvā. Tulayitvāti guṇāguṇaṃ tulayitvā. Tīrayitvāti guṇāguṇaṃ	595	
PA_atk-s05_15a:595_1	vitthāretvā. Vibhāvayitvāti vatthuhānabhāgiṃ muñcitvā vajjetvā. Vibhūtaṃ katvāti	595	
PA_atk-s05_15a:595_2	nipphattiṃ pāpetvā āveṇikaṃ katvā. Atha vā saṃkiṇṇadosaṃ mocetvā vatthuvibhāgakaraṇena	595	
PA_atk-s05_15a:595_3	passitvā. Aparicchedadosaṃ mocetvā pamāṇakaraṇavasena tulayitvā. Vatthudosaṃ mocetvā	595	
PA_atk-s05_15a:595_4	vibhāgakaraṇavasena tīrayitvā. Sammohadosaṃ mocayitvā aggavibhāgakaraṇavasena vibhāvayitvā.	595	
PA_atk-s05_15a:595_5	Ghanadosaṃ mocetvā pakativibhāgakaraṇena vibhūtaṃ katvā. Pahāyāti pajahitvā. Paṭinissajjitvāti	595	
PA_atk-s05_15a:595_6	nissajjitvā. Amamāyantoti taṇhādiṭṭhīhi ālayaṃ akaronto. Agaṇhantoti diṭṭhiyā pubbabhāge	595	
PA_atk-s05_15a:595_7	paññāya taṃ na gaṇhanto. Aparāmasantoti vitakkena ūhanaṃ akaronto. Anabhinivesantoti	595	
PA_atk-s05_15a:595_8	niyāmokkantidiṭṭhivasena nappavisanto.	595	
PA_atk-s05_15a:596_0	Akubbamānoti pariggāhataṇhāvasena akaronto. Ajanayamānoti ponobhavikataṇhāvasena	596	
PA_atk-s05_15a:596_1	ajanayamāno. Asañjanayamānoti visesena asañjanayamāno. Anibbattayamānoti patthanātaṇhāvasena	596	
PA_atk-s05_15a:596_2	na nibbattayamāno. Anabhinibbattayamānoti sabbākārena na abhinibbattayamāno. Upasaggavasena	596	
PA_atk-s05_15a:596_3	vā etāni padāni vaḍḍhitāni. Evamettha paṭhamagāthāya assādaṃ.	596	
PA_atk-s05_15a:597_0	13. Tato parāhi catūhi gāthāhi ādīnavañca dassetvā idāni saupāyaṃ nissaraṇaṃ nissaraṇānisaṃsañca	597	
PA_atk-s05_15a:597_1	dassetuṃ, sabbāhi vā etāhi kāmānaṃ ādīnavaṃ okāraṃ saṃkilesañca dassetvā idāni nekkhamme	597	
PA_atk-s05_15a:597_2	ānisaṃsaṃ dassetuṃ “ubhosu antesū”ti gāthādvayamāha. Tattha ubhosu antesūti phassaphassasamudayādīsu	597	
PA_atk-s05_15a:597_3	dvīsu, dvīsu paricchedesu. Vineyya chandanti chandarāgaṃ vinetvā. Phassaṃ pariññāyāti	597	
PA_atk-s05_15a:597_4	cakkhusamphassādiphassaṃ, phassānusārena vā taṃsampayutte sabbepi arūpadhamme, tesaṃ	597	
PA_atk-s05_15a:597_5	vatthudvārārammaṇavasena rūpadhamme cāti sakalampi nāmarūpaṃ tīhi pariññāhi parijānitvā.	597	
PA_atk-s05_15a:597_6	Anānugiddhoti rūpādīsu sabbadhammesu agiddho. Yadattagarahī tadakubbamānoti yaṃ attanā	597	
PA_atk-s05_15a:597_7	garahati, taṃ akurumāno. Na limpatī diṭṭhasutesu dhīroti so evarūpo dhitisampanno	597	
PA_atk-s05_15a:597_8	dhīro diṭṭhesu ca sutesu ca dhammesu dvinnaṃ lepānaṃ ekenāpi lepena na limpati, ākāsamiva	597	
PA_atk-s05_15a:597_9	nirupalitto accantavodānappatto hoti.	597	
PA_atk-s05_15a:598_0	Phasso eko antoti phasso ekaparicchedo. Phusatīti phasso. Svāyaṃ phusanalakkhaṇo,	598	
PA_atk-s05_15a:598_1	saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno. Ayañhi arūpadhammopi	598	
PA_atk-s05_15a:598_2	samāno ārammaṇe phusanākāreneva pavattatīti phusanalakkhaṇo. Ekadeseneva anallīyamānopi	598	
PA_atk-s05_15a:598_3	rūpaṃ viya cakkhuṃ, saddo viya ca sotaṃ cittaṃ ārammaṇañca saṅghaṭṭetīti saṅghaṭṭanaraso,	598	
PA_atk-s05_15a:598_4	vatthārammaṇasaṅghaṭṭanato vā uppannattā sampattiatthenapi rasena “saṅghaṭṭanaraso”ti	598	
PA_atk-s05_15a:598_5	veditabbo. Vuttañhetaṃ aṭṭhakathāyaṃ –	598	
PA_atk-s05_15a:599_0	“Catubhūmakaphasso no phusanalakkhaṇo nāma natthi, saṅghaṭṭanaraso pana pañcadvārikova	599	
PA_atk-s05_15a:599_1	hoti. Pañcadvārikassa hi phusanalakkhaṇotipi saṅghaṭṭanarasotipi nāmaṃ. Manodvārikassa	599	
PA_atk-s05_15a:599_2	phusanalakkhaṇotveva nāmaṃ, na saṅghaṭṭanaraso”ti.	599	
PA_atk-s05_15a:600	Idañca vatvā idaṃ suttaṃ ābhataṃ –	60	
PA_atk-s05_15a:601_0	“Yathā, mahārāja, dve meṇḍā yujjheyyuṃ, yathā eko meṇḍo, evaṃ cakkhu daṭṭhabbaṃ.	601	
PA_atk-s05_15a:601_1	Yathā dutiyo meṇḍo, evaṃ rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo.	601	
PA_atk-s05_15a:601_2	Evaṃ phusanalakkhaṇo ca phasso saṅghaṭṭanaraso ca. Yathā, mahārāja, dve sammā vajjeyyuṃ,	601	
PA_atk-s05_15a:601_3	dve pāṇī vajjeyyuṃ. Yathā eko pāṇi, evaṃ cakkhu daṭṭhabbaṃ. Yathā dutiyo pāṇi, evaṃ	601	
PA_atk-s05_15a:601_4	rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo. Evaṃ phusanalakkhaṇo	601	
PA_atk-s05_15a:601_5	ca phasso saṅghaṭṭanaraso cā”ti vitthāro.	601	
PA_atk-s05_15a:602_0	Yathā vā “cakkhunā rūpaṃ disvā”tiādīsu cakkhuviññāṇādīni cakkhuādināmena vuttāni,	602	
PA_atk-s05_15a:602_1	evamidhāpi tāni cakkhuādināmeneva vuttānīti veditabbāni. Tasmā “evaṃ cakkhu daṭṭhabba”ntiādīsu	602	
PA_atk-s05_15a:602_2	evaṃ cakkhuviññāṇaṃ daṭṭhabbanti iminā nayena attho veditabbo. Evaṃ sante cittārammaṇasaṅghaṭṭanato	602	
PA_atk-s05_15a:602_3	imasmimpi sutte kiccaṭṭheneva rasena “saṅghaṭṭanaraso”ti siddho hoti. Tiṇṇaṃ sannipātasaṅkhātassa	602	
PA_atk-s05_15a:602_4	pana attano kāraṇassa vasena paveditattā sannipātapaccupaṭṭhāno. Ayañhi tattha tattha	602	
PA_atk-s05_15a:602_5	“tiṇṇaṃ saṅgati phasso”ti evaṃ kāraṇasseva vasena paveditoti. Imassa ca suttapadassa	602	
PA_atk-s05_15a:602_6	tiṇṇaṃ saṅgatiyā phassoti ayamattho, na saṅgatimattameva phasso.	602	
PA_atk-s05_15a:603_0	Evaṃ paveditattā pana tenevākārena paccupaṭṭhātīti “sannipātapaccupaṭṭhāno”ti vutto.	603	
PA_atk-s05_15a:603_1	Phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanaṃ hesa paccupaṭṭhāpeti,	603	
PA_atk-s05_15a:603_2	uppādetīti attho. Uppādayamāno ca yathā bahiddhā uṇhapaccayāpi samānā lākhāsaṅkhātadhātunissitā	603	
PA_atk-s05_15a:603_3	usmā attano nissaye mudubhāvakārī hoti, na attano paccayabhūtepi bahiddhā vītaccitaṅgārasaṅkhāte	603	
PA_atk-s05_15a:603_4	uṇhabhāve. Evaṃ vatthārammaṇasaṅkhātaaññapaccayopi samāno cittanissitattā attano	603	
PA_atk-s05_15a:603_5	nissayabhūte citte eva esa vedanuppādako hoti, na attano paccayabhūtepi vatthumhi	603	
PA_atk-s05_15a:603_6	ārammaṇevāti veditabbo. Tajjena samannāhārena pana indriyena ca parikkhate visaye	603	
PA_atk-s05_15a:603_7	anantarāyena uppajjanato esa “āpāthagatavisayapadaṭṭhāno”ti vuccati.	603	
PA_atk-s05_15a:604_0	Phasso yato samudeti uppajjati, so “phassasamudayo”ti vuccati. Vuttañhetaṃ – “saḷāyatanapaccayā	604	
PA_atk-s05_15a:604_1	phasso”ti. Atītaduko kālavasena vutto. Vedanāduko “upekkhā pana santattā, sukhamicceva	604	
PA_atk-s05_15a:604_2	bhāsitā”ti vuttattā upekkhāvedanaṃ sukhameva katvā sukhadukkhavasena, nāmarūpaduko	604	
PA_atk-s05_15a:604_3	rūpārūpavasena, āyatanaduko saṃsārapavattivasena, sakkāyaduko pañcakkhandhavasena	604	
PA_atk-s05_15a:604_4	vuttoti veditabbo. Tattha sukhayatīti sukhā. Vedayatīti vedanā. Dukkhayatīti dukkhā.	604	
PA_atk-s05_15a:604_5	Namanalakkhaṇaṃ nāmaṃ. Ruppanalakkhaṇaṃ rūpaṃ. Cakkhāyatanādīni cha ajjhattikāni.	604	
PA_atk-s05_15a:604_6	Rūpāyatanādīni cha bāhirāni. Rūpakkhandhādayo pañcakkhandhā vijjamānaṭṭhena sakkāyo.	604	
PA_atk-s05_15a:604_7	Avijjākammataṇhāāhāraphassanāmarūpā sakkāyasamudayo.	604	
PA_atk-s05_15a:605_0	Cakkhusamphassoti cakkhatīti cakkhu, rūpaṃ assādeti vibhāveti cāti attho. Cakkhuto	605	
PA_atk-s05_15a:605_1	pavatto samphasso cakkhusamphasso. So pana attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena	605	
PA_atk-s05_15a:605_2	aṭṭhadhā paccayo hoti. Suṇātīti sotaṃ. Taṃ sasambhārasotabilassa anto tanutambalomācite	605	
PA_atk-s05_15a:605_3	aṅguliveṭhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ	605	
PA_atk-s05_15a:605_4	tiṭṭhati. Sotato pavatto samphasso sotasamphasso. Ghānasamphassādīsupi eseva nayo.	605	
PA_atk-s05_15a:605_5	Ghāyatīti ghānaṃ. Taṃ sasambhārabilassa anto ajapadasaṇṭhāne padese ghānaviññāṇādīnaṃ	605	
PA_atk-s05_15a:605_6	yathārahaṃ vatthudvārabhāvaṃ sādhayamānaṃ tiṭṭhati. Jīvitamavhāyatīti jivhā, sāyanaṭṭhena	605	
PA_atk-s05_15a:605_7	vā jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne	605	
PA_atk-s05_15a:605_8	padese jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati. Kucchitānaṃ	605	
PA_atk-s05_15a:605_9	sāsavadhammānaṃ āyoti kāyo. Āyoti uppattideso. Yāvatā imasmiṃ kāye upādiṇṇapavatti	605	
PA_atk-s05_15a:605_10	nāma atthi, tattha yebhuyyena kāyappasādo kāyaviññāṇādīnaṃ yathārahaṃ vatthudvārabhāvaṃ	6051	
PA_atk-s05_15a:605_11	sādhayamāno tiṭṭhati. Munātīti mano, vijānātīti attho. Manoti sahāvajjanabhavaṅgaṃ;	6051	
PA_atk-s05_15a:605_12	manato pavatto samphasso manosamphasso.	6051	
PA_atk-s05_15a:606_0	Chabbidhampi phassaṃ duvidhameva hotīti dassetuṃ “adhivacanasamphasso paṭighasamphasso”ti	606	
PA_atk-s05_15a:606_1	āha. Manodvāriko adhivacanasamphasso. Pañcadvāriko vatthārammaṇādipaṭighena uppajjanato paṭighasamphasso.	606	
PA_atk-s05_15a:607_0	Sukhavedanāya ārammaṇe sukhavedanīyo. Dukkhavedanāya ārammaṇe dukkhavedanīyo. Adukkhamasukhavedanāya	607	
PA_atk-s05_15a:607_1	ārammaṇe adukkhamasukhavedanīyo. Tattha sukhayatīti sukhaṃ, yassuppajjati, taṃ sukhitaṃ	607	
PA_atk-s05_15a:607_2	karotīti attho. Suṭṭhu vā khanati, khādati ca kāyacittābādhanti sukhaṃ. Dukkhayatīti	607	
PA_atk-s05_15a:607_3	dukkhaṃ, yassuppajjati, taṃ dukkhitaṃ karotīti attho. Na dukkhaṃ na sukhanti adukkhamasukhaṃ,	607	
PA_atk-s05_15a:607_4	ma-kāro padasandhivasena vutto.	607	
PA_atk-s05_15a:608	Kusalotiādayo jātivasena vuttā. Tattha kusaloti ekavīsatikusalacittasampayutto. Akusaloti dvādasākusalacittasampayutto. Abyākatoti avasesavipākakiriyābyākatacittasampayutto.	60	
PA_atk-s05_15a:609_0	Puna bhavappabhedavasena niddisanto “kāmāvacaro”tiādimāha. Catupaññāsakāmāvacaracittasampayutto	609	
PA_atk-s05_15a:609_1	kāmāvacaro. Kāmaṃ pahāya rūpe avacaratīti rūpāvacaro, kusalābyākatavasena pañcadasarūpāvacaracittasampayutto.	609	
PA_atk-s05_15a:609_2	Kāmañca rūpañca pahāya arūpe avacaratīti arūpāvacaro, kusalābyākatavasena dvādasārūpāvacaracittasampayutto.	609	
PA_atk-s05_15a:610_0	Idāni abhinivesavasena dassento “suññato”tiādimāha. Tattha suññatoti rāgadosamohehi	610	
PA_atk-s05_15a:610_1	suññattā suññato. Rāgadosamohanimittehi animittattā animitto. Rāgadosamohapaṇidhīnaṃ	610	
PA_atk-s05_15a:610_2	abhāvato appaṇihitoti vuccati.	610	
PA_atk-s05_15a:611_0	Idāni vaṭṭapariyāpannaapariyāpannavasena dassento “lokiyo”tiādimāha. Loko vuccati	611	
PA_atk-s05_15a:611_1	lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttoti lokiyo. Uttiṇṇoti	611	
PA_atk-s05_15a:611_2	uttaro, loke apariyāpannabhāvena lokato uttaroti lokuttaro. Phusanāti phusanākāro.	611	
PA_atk-s05_15a:611_3	Samphusanā samphusitattanti upasaggena padaṃ vaḍḍhitaṃ.	611	
PA_atk-s05_15a:612_0	Evaṃ ñātaṃ katvāti evaṃ pākaṭaṃ katvā jānanto tīreti tīrayati, upari vattabbākārena	612	
PA_atk-s05_15a:612_1	cinteti. Aniccantikatāya ādiantavantatāya ca aniccato tīreti. Uppādavayapaṭipīḷanatāya	612	
PA_atk-s05_15a:612_2	dukkhavatthutāya ca dukkhato. Paccayayāpanīyatāya rogamūlatāya ca rogato. Dukkhatāsūlayogitāya	612	
PA_atk-s05_15a:612_3	kilesāsucipaggharatāya uppādajarābhaṅgehi uddhumātaparipakkapabhinnatāya ca gaṇḍato.	612	
PA_atk-s05_15a:612_4	Pīḷājanakatāya antotudanatāya dunnīharaṇīyatāya ca sallato. Vigarahaṇīyatāya avaḍḍhiāvahanatāya	612	
PA_atk-s05_15a:612_5	aghavatthutāya ca aghato. Aseribhāvajanakatāya ābādhapadaṭṭhānatāya ca ābādhato.	612	
PA_atk-s05_15a:612_6	Avasatāya avidheyyatāya ca parato. Byādhijarāmaraṇehi lujjanapalujjanatāya palokato.	612	
PA_atk-s05_15a:612_7	Anekabyasanāvahanatāya ītito. Aviditānaṃyeva vipulānaṃ anatthānaṃ āvahanato sabbūpaddavavatthutāya	612	
PA_atk-s05_15a:612_8	ca upaddavato. Sabbabhayānaṃ ākaratāya ca dukkhavūpasamasaṅkhātassa paramassāsassa	612	
PA_atk-s05_15a:612_9	paṭipakkhabhūtatāya ca bhayato. Anekehi anatthehi anubaddhatāya dosūpasaṭṭhatāya,	612	
PA_atk-s05_15a:612_10	upasaggo viya anadhivāsanārahatāya ca upasaggato. Byādhijarāmaraṇehi ceva lābhādīhi	6121	
PA_atk-s05_15a:612_11	ca lokadhammehi pacalitatāya calato. Upakkamena ceva sarasena ca pabhaṅgupagamanasīlatāya	6121	
PA_atk-s05_15a:612_12	pabhaṅguto. Sabbāvatthāvinipātitāya, thirabhāvassa ca abhāvatāya adhuvato. Atāyanatāya	6121	
PA_atk-s05_15a:612_13	ceva alabbhaneyyakhematāya ca atāṇato. Allīyituṃ anarahatāya, allīnānampi ca leṇakiccākāritāya	6121	
PA_atk-s05_15a:612_14	aleṇato. Nissitānaṃ bhayasārakattābhāvena asaraṇato. Yathāparikappitehi dhuvasubhasukhattabhāvehi	6121	
PA_atk-s05_15a:612_15	rittatāya rittato. Rittatāyeva tucchato, appakattā vā. Appakampi hi loke “tuccha”nti	6121	
PA_atk-s05_15a:612_16	vuccati. Sāminivāsivedaka kārakādhiṭṭhāyakavirahitatāya suññato.	6121	
PA_atk-s05_15a:613_0	Sayañca asāmikabhāvāditāya anattato. Pavattidukkhatāya, dukkhassa ca ādīnavatāya	613	
PA_atk-s05_15a:613_1	ādīnavato. Atha vā ādīnaṃ vāti gacchati pavattatīti ādīnavo, kapaṇamanussassetaṃ	613	
PA_atk-s05_15a:613_2	adhivacanaṃ. Khandhāpi ca kapaṇāyevāti ādīnavasadisatāya ādīnavato. Jarāya ceva maraṇena	613	
PA_atk-s05_15a:613_3	cāti dvedhā pariṇāmapakatitāya vipariṇāmadhammato. Dubbalatāya, pheggu viya sukhabhañjanīyatāya	613	
PA_atk-s05_15a:613_4	ca asārakato. Aghahetutāya aghamūlato. Mittamukhasapatto viya vissāsaghātitāya vadhakato.	613	
PA_atk-s05_15a:613_5	Vigatabhavatāya vibhavasambhūtatāya ca vibhavato. Āsavapadaṭṭhānatāya sāsavato. Hetupaccayehi	613	
PA_atk-s05_15a:613_6	abhisaṅkhatatāya saṅkhatato. Maccumārakilesamārānaṃ āmisabhūtatāya mārāmisato. Jātijarābyādhimaraṇapakatitāya	613	
PA_atk-s05_15a:613_7	jātijarābyādhimaraṇadhammato. Sokaparidevaupāyāsahetutāya sokaparidevaupāyāsadhammato.	613	
PA_atk-s05_15a:613_8	Taṇhādiṭṭhiduccaritasaṃkilesānaṃ visayadhammatāya saṃkilesadhammato. Avijjākammataṇhāsaḷāyatanavasena	613	
PA_atk-s05_15a:613_9	uppattito samudayato. Tesaṃ abhāvena atthaṅgamato. Phasse chandarāgavasena madhurassādena	613	
PA_atk-s05_15a:613_10	assādato. Phassassa vipariṇāmena ādīnavato. Ubhinnaṃ nissaraṇena nissaraṇato tīretīti	6131	
PA_atk-s05_15a:613_11	sabbesu ca imesu “tīretī”ti pāṭhaseso daṭṭhabbo.	6131	
PA_atk-s05_15a:614_0	Pajahatīti sakasantānato nīharati. Vinodetīti tudati. Byantiṃ karotīti vigatantaṃ	614	
PA_atk-s05_15a:614_1	karoti. Anabhāvaṃ gametīti anu anu abhāvaṃ gameti. Ariyamaggasatthena ucchinnaṃ taṇhāavijjāmayaṃ	614	
PA_atk-s05_15a:614_2	mūlametesanti ucchinnamūlā. Tālavatthu viya nesaṃ vatthu katanti tālāvatthukatā.	614	
PA_atk-s05_15a:614_3	Yathā hi tālarukkhaṃ samūlaṃ uddharitvā tassa vatthumatte tasmiṃ padese kate na puna	614	
PA_atk-s05_15a:614_4	tassa tālassa uppatti paññāyati, evaṃ ariyamaggasatthena samūle rūpādirase uddharitvā	614	
PA_atk-s05_15a:614_5	tesaṃ pubbe uppannapubbabhāvena vatthumatte cittasantāne kate sabbepi te “tālāvatthukatā”ti	614	
PA_atk-s05_15a:614_6	vuccanti. Yassesoti yassa puggalassa eso gedho. Samucchinnoti ucchinno. Vūpasantoti	614	
PA_atk-s05_15a:614_7	phalena vūpasanto. Paṭipassaddhoti paṭipassaddhippahānena paṭipassambhito. Upasaggena	614	
PA_atk-s05_15a:614_8	vā padaṃ vaḍḍhitaṃ. Abhabbuppattikoti puna uppajjituṃ abhabbo. Ñāṇagginā daḍḍhoti	614	
PA_atk-s05_15a:614_9	maggañāṇagginā jhāpito. Atha vā visanikkhittaṃ bhājanena saha chaḍḍitaṃ viya vatthunā	614	
PA_atk-s05_15a:614_10	saha pahīno. Mūlacchinnavisavalli viya samūlacchinnoti samucchinno. Uddhane udakaṃ	6141	
PA_atk-s05_15a:614_11	siñcitvā nibbāpitaaṅgāraṃ viya vūpasanto. Nibbāpitaaṅgāre patitaudakaphusitaṃ viya	6141	
PA_atk-s05_15a:614_12	paṭipassaddho. Aṅkuruppattiyā hetucchinnabījaṃ viya abhabbuppattiko. Asanipātavisarukkho	6141	
PA_atk-s05_15a:614_13	viya ñāṇagginā daḍḍhoti evameke vaṇṇayanti.	6141	
PA_atk-s05_15a:615_0	Vītagedhoti idaṃ sakabhāvapariccajanavasena vuttaṃ. Vigatagedhoti idaṃ ārammaṇe sālayabhāvapariccajanavasena.	615	
PA_atk-s05_15a:615_1	Cattagedhoti idaṃ puna anādiyanabhāvadassanavasena. Muttagedhoti idaṃ santatito vinimocanavasena.	615	
PA_atk-s05_15a:615_2	Pahīnagedhoti idaṃ muttassāpi kvaci anavaṭṭhānadassanavasena. Paṭinissaṭṭhagedhoti	615	
PA_atk-s05_15a:615_3	idaṃ ādinnapubbassa nissaggadassanavasena vuttaṃ. Vītarāgo vigatarāgo cattarāgoti	615	
PA_atk-s05_15a:615_4	vuttanayena yojetabbaṃ. Tattha gijjhanavasena gedho. Rañjanavasena rāgo. Nicchātoti	615	
PA_atk-s05_15a:615_5	nittaṇho. “Nicchado”tipi pāṭho, taṇhāchadanavirahitoti attho. Nibbutoti nibbutasabhāvo.	615	
PA_atk-s05_15a:615_6	Sītibhūtoti sītasabhāvo. Sukhapaṭisaṃvedīti kāyikacetasikasukhaṃ anubhavanasabhāvo.	615	
PA_atk-s05_15a:615_7	Brahmabhūtenāti uttamasabhāvena. Attanāti cittena.	615	
PA_atk-s05_15a:616_0	Katattā cāti pāpakammānaṃ katabhāvena ca. Akatattā cāti kusalānaṃ akatabhāvena ca.	616	
PA_atk-s05_15a:616_1	Kataṃ me kāyaduccaritaṃ, akataṃ me kāyasucaritantiādayo dvāravasena avirativirativasena	616	
PA_atk-s05_15a:616_2	kammapathavasena ca vuttā. Sīlesumhi na paripūrakārītiādayo catupārisuddhisīlavasena.	616	
PA_atk-s05_15a:616_3	Jāgariyamananuyuttoti pañcajāgaraṇavasena. Satisampajaññenāti sātthakādisampajaññavasena.	616	
PA_atk-s05_15a:616_4	Cattāro satipaṭṭhānātiādayo bodhipakkhiyadhammā lokiyalokuttaravasena. Dukkhaṃ me	616	
PA_atk-s05_15a:616_5	apariññātantiādayo cattāro ariyasaccavasena vuttāti veditabbaṃ. Te atthato tattha	616	
PA_atk-s05_15a:616_6	tattha vuttanayattā pākaṭāyeva.	616	
PA_atk-s05_15a:617_0	Dhīro paṇḍitoti satta padā vuttatthāyeva. Api ca dukkhe akampiyaṭṭhena dhīro. Sukhe	617	
PA_atk-s05_15a:617_1	anuppilavaṭṭhena paṇḍito. Diṭṭhadhammikasamparāyikatthe kataparicayaṭṭhena paññavā.	617	
PA_atk-s05_15a:617_2	Attatthaparatthe niccalaṭṭhena buddhimā. Gambhīrauttānatthe apaccosakkanaṭṭhena ñāṇī.	617	
PA_atk-s05_15a:617_3	Guḷhapaṭicchannatthe obhāsanaṭṭhena vibhāvī. Nikkilesabyavadānaṭṭhena tulāsadisoti	617	
PA_atk-s05_15a:617_4	medhāvī. Na limpatīti sajātiyā na limpati ākāse lekhā viya. Na palimpatīti visesena	617	
PA_atk-s05_15a:617_5	na limpati. Na upalimpatīti saññogo hutvāpi na limpati hatthatale lekhā viya. Alittoti	617	
PA_atk-s05_15a:617_6	saññogo hutvāpi na kilissati kāsikavatthe ṭhapitamaṇiratanaṃ viya. Apalittoti visesena	617	
PA_atk-s05_15a:617_7	na kilissati maṇiratane paliveṭhitakāsikavatthaṃ viya. Anupalittoti upagantvāpi na	617	
PA_atk-s05_15a:617_8	allīyati pokkharapatte udakabindu viya. Nikkhantoti bahi nikkhanto bandhanāgārato	617	
PA_atk-s05_15a:617_9	palāto viya. Nissaṭoti pāpapahīno amittassa paṭicchāpitakiliṭṭhavatthu viya. Vippamuttoti	617	
PA_atk-s05_15a:617_10	suṭṭhu mutto gayhūpage vatthumhi ratiṃ nāsetvā puna nāgamanaṃ viya. Visaññuttoti	6171	
PA_atk-s05_15a:617_11	kilesehi ekato na yutto byādhinā muttagilāno viya. Vimariyādikatena cetasāti vigatamariyādakatena	6171	
PA_atk-s05_15a:617_12	cittena, sabbabhavena sabbārammaṇena sabbakilesehi muttacittenāti attho.	6171	
PA_atk-s05_15a:618_0	14. Saññaṃ pariññāti gāthāya pana ayaṃ saṅkhepattho – na kevalañca phassameva, api	618	
PA_atk-s05_15a:618_1	ca kho pana kāmasaññādibhedaṃ saññaṃ, saññānusārena vā pubbe vuttanayeneva nāmarūpaṃ	618	
PA_atk-s05_15a:618_2	tīhi pariññāhi parijānitvā imāya paṭipadāya catubbidhampi vitareyya oghaṃ, tato so	618	
PA_atk-s05_15a:618_3	tiṇṇogho taṇhādiṭṭhipariggahesu taṇhādiṭṭhikilesappahānena anupalitto khīṇāsavamuni	618	
PA_atk-s05_15a:618_4	rāgādisallānaṃ abbūḷhattā abbūḷhasallo, sativepullappattiyā appamatto caraṃ, pubbabhāge	618	
PA_atk-s05_15a:618_5	vā appamatto caranto tena appamādacārena abbūḷhasallo hutvā sakaparattabhāvādibhedaṃ	618	
PA_atk-s05_15a:618_6	nāsīsati lokamimaṃ parañca, aññadatthu carimacittanirodhā nirupādānova jātavedo parinibbātīti	618	
PA_atk-s05_15a:618_7	arahattanikūṭena desanaṃ niṭṭhāpesi, dhammanettiṭhapanameva karonto; na tu imāya	618	
PA_atk-s05_15a:618_8	desanāya maggaṃ vā phalaṃ vā uppādesi, khīṇāsavassa desitattāti.	618	
PA_atk-s05_15a:619_0	Nīlādibhedaṃ ārammaṇaṃ sañjānātīti saññā. Sā sañjānanalakkhaṇā paccābhiññāṇarasā.	619	
PA_atk-s05_15a:619_1	Catubhūmikasaññā hi nosañjānanalakkhaṇā nāma natthi, sabbā sañjānanalakkhaṇāva. Yā	619	
PA_atk-s05_15a:619_2	panettha abhiññāṇena sañjānāti, sā paccābhiññāṇarasā nāma hoti. Tassā vaḍḍhakissa	619	
PA_atk-s05_15a:619_3	dārumhi abhiññāṇaṃ katvā puna tena abhiññāṇena taṃ paccābhijānanakāle, purisassa	619	
PA_atk-s05_15a:619_4	kāḷatilakādiabhiññāṇaṃ sallakkhetvā puna tena abhiññāṇena “asuko nāma eso”ti tassa	619	
PA_atk-s05_15a:619_5	paccābhijānanakāle, rañño piḷandhanagopakabhaṇḍāgārikassa tasmiṃ tasmiṃ piḷandhane	619	
PA_atk-s05_15a:619_6	nāmapaṇṇakaṃ bandhitvā “asukaṃ piḷandhanaṃ nāma āharā”ti vutte dīpaṃ jāletvā sāragabbhaṃ	619	
PA_atk-s05_15a:619_7	pavisitvā paṇṇaṃ vācetvā tassa tasseva piḷandhanassa āharaṇakāle ca pavatti veditabbā.	619	
PA_atk-s05_15a:620_0	Aparo nayo – sabbasaṅgāhikavasena hi sañjānanalakkhaṇā saññā, punasañjānanapaccayanimittakaraṇarasā	620	
PA_atk-s05_15a:620_1	dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā	620	
PA_atk-s05_15a:620_2	hatthidassakaandho viya, ārammaṇe anogāḷhavuttitāya aciraṭṭhānapaccupaṭṭhānā vā vijju	620	
PA_atk-s05_15a:620_3	viya, yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā	620	
PA_atk-s05_15a:620_4	viya. Yā panettha ñāṇasampayuttā hoti, sā ñāṇameva anuvattati, sasambhārapathavīādīsu	620	
PA_atk-s05_15a:620_5	sesadhammā pathavīādīni viyāti veditabbā.	620	
PA_atk-s05_15a:621_0	Kāmapaṭisaññuttā saññā kāmasaññā. Byāpādapaṭisaññuttā saññā byāpādasaññā. Vihiṃsāpaṭisaññuttā	621	
PA_atk-s05_15a:621_1	saññā vihiṃsāsaññā. Tesu dve sattesupi saṅkhāresupi uppajjanti. Kāmasaññā hi piye	621	
PA_atk-s05_15a:621_2	manāpe satte vā saṅkhāre vā vitakkentassa uppajjati. Byāpādasaññā appiye amanāpe	621	
PA_atk-s05_15a:621_3	satte vā saṅkhāre vā kujjhitvā olokanakālato paṭṭhāya yāva vināsanā uppajjati. Vihiṃsāsaññā	621	
PA_atk-s05_15a:621_4	saṅkhāresu na uppajjati. Saṅkhāro hi dukkhāpetabbo nāma natthi. “Ime sattā haññantu	621	
PA_atk-s05_15a:621_5	vā, ucchijjantu vā, vinassantu vā, mā vā ahesu”nti cintanakāle pana sattesu uppajjati.	621	
PA_atk-s05_15a:621_6	Nekkhammapaṭisaññuttā saññā nekkhammasaññā, sā asubhapubbabhāge kāmāvacarā hoti,	621	
PA_atk-s05_15a:621_7	asubhajhāne rūpāvacarā, taṃ jhānaṃ pādakaṃ katvā uppannamaggaphalakāle lokuttarā.	621	
PA_atk-s05_15a:621_8	Abyāpādapaṭisaññuttā saññā abyāpādasaññā, sā mettāpubbabhāge kāmāvacarā hoti, mettājhāne	621	
PA_atk-s05_15a:621_9	rūpāvacarā, taṃ jhānaṃ pādakaṃ katvā uppannamaggaphalakāle lokuttarā. Avihiṃsāpaṭisaññuttā	621	
PA_atk-s05_15a:621_10	saññā avihiṃsāsaññā, sā karuṇāpubbabhāge kāmāvacarā, karuṇājhāne rūpāvacarā, taṃ	6211	
PA_atk-s05_15a:621_11	jhānaṃ pādakaṃ katvā uppannamaggaphalakāle lokuttarā. Yadā alobho sīsaṃ hoti, tadā	6211	
PA_atk-s05_15a:621_12	itare dve tadanvāyikā bhavanti. Yadā mettā sīsaṃ hoti, tadā itare dve tadanvāyikā	6211	
PA_atk-s05_15a:621_13	bhavanti. Yadā karuṇā sīsaṃ hoti, tadā itare dve tadanvāyikā bhavanti. Rūpārammaṇaṃ	6211	
PA_atk-s05_15a:621_14	ārabbha uppannā saññā rūpasaññā. Saddasaññādīsupi eseva nayo. Idaṃ tassāyeva ārammaṇato	6211	
PA_atk-s05_15a:621_15	nāmaṃ. Ārammaṇānaṃ vuttattā cakkhusamphassajādivatthūnipi vuttāneva honti.	6211	
PA_atk-s05_15a:622_0	Yā evarūpā saññāti aññāpi “paṭighasamphassajā saññā adhivacanasamphassajā saññā”ti	622	
PA_atk-s05_15a:622_1	evamādikā veditabbā. Tattha adhivacanasamphassajā saññātipi pariyāyena chadvārikāyeva.	622	
PA_atk-s05_15a:622_2	Tayo hi arūpino khandhā sayaṃ piṭṭhivaṭṭakā hutvā attanā sahajātasaññāya “adhivacanasamphassajā	622	
PA_atk-s05_15a:622_3	saññā”ti nāmaṃ karonti, nippariyāyena pana paṭighasamphassajā saññā nāma pañcadvārikā	622	
PA_atk-s05_15a:622_4	saññā, adhivacanasamphassajā saññā nāma manodvārikā saññā. Etā atirekasaññā pariggahitāti veditabbā.	622	
PA_atk-s05_15a:623	Saññāti sabhāvanāmaṃ. Sañjānanāti sañjānanākāro. Sañjānitattanti sañjānitabhāvo.	62	
PA_atk-s05_15a:624_0	Avijjoghanti pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho.	624	
PA_atk-s05_15a:624_1	Taṃ avindiyaṃ vindatīti avijjā. Tabbiparītato kāyasucaritādi vindiyaṃ nāma, taṃ vindiyaṃ	624	
PA_atk-s05_15a:624_2	na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ,	624	
PA_atk-s05_15a:624_3	indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotītipi avijjā. Dukkhādīnaṃ	624	
PA_atk-s05_15a:624_4	pīḷanādivasena vuttaṃ catubbidhaṃ atthaṃ aviditaṃ karotītipi avijjā. Antavirahite	624	
PA_atk-s05_15a:624_5	saṃsāre yonigatibhavaviññāṇaṭṭhitisattāvāsesu satte javāpetīti avijjā. Paramatthato	624	
PA_atk-s05_15a:624_6	avijjamānesu itthipurisādīsu javati, vijjamānesu khandhādīsu na javatīti avijjā.	624	
PA_atk-s05_15a:624_7	Api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca	624	
PA_atk-s05_15a:624_8	dhammānaṃ chādanatopi avijjā, taṃ avijjoghaṃ. Kāmoghavasena uttareyya. Bhavoghavasena	624	
PA_atk-s05_15a:624_9	patareyya. Diṭṭhoghavasena samatikkameyya. Avijjoghavasena vītivatteyya. Atha vā	624	
PA_atk-s05_15a:624_10	sotāpattimaggena pahānavasena uttareyya. Sakadāgāmimaggena pahānavasena patareyya.	6241	
PA_atk-s05_15a:624_11	Anāgāmimaggena pahānavasena samatikkameyya. Arahattamaggena pahānavasena vītivatteyya.	6241	
PA_atk-s05_15a:624_12	Atha vā “tareyyādipañcapadaṃ tadaṅgādipañcapahānena yojetabba”nti keci vadanti.	6241	
PA_atk-s05_15a:625_0	“Monaṃ vuccati ñāṇa”nti vatvā taṃ pabhedato dassetuṃ “yā paññā pajānanā”tiādimāha.	625	
PA_atk-s05_15a:625_1	Taṃ vuttanayameva ṭhapetvā “amoho dhammavicayo”ti padaṃ. Amoho kusalesu dhammesu	625	
PA_atk-s05_15a:625_2	abhāvanāya paṭipakkho bhāvanāhetu. Amohena aviparītaṃ gaṇhāti mūḷhassa viparītaggahaṇato.	625	
PA_atk-s05_15a:625_3	Amohena yāthāvaṃ yāthāvato dhārento yathāsabhāve pavattati. Mūḷho hi “tacchaṃ atacchaṃ,	625	
PA_atk-s05_15a:625_4	atacchañca taccha”nti gaṇhāti; tathā icchitālābhadukkhaṃ na hoti. Amūḷhassa “taṃ	625	
PA_atk-s05_15a:625_5	kutettha labbhā”ti evamādipaccavekkhaṇasambhavato maraṇadukkhaṃ na hoti. Sammohamaraṇañhi	625	
PA_atk-s05_15a:625_6	dukkhaṃ, na ca taṃ amūḷhassa hoti. Pabbajitānaṃ sukhasaṃvāso hoti, tiracchānayoniyaṃ	625	
PA_atk-s05_15a:625_7	nibbatti na hoti. Mohena hi niccasammūḷhā tiracchānayoniṃ upapajjanti. Mohapaṭipakkho	625	
PA_atk-s05_15a:625_8	ca amoho mohavasena amajjhattabhāvassa abhāvakaro. Amohena avihiṃsāsaññā dhātusaññā	625	
PA_atk-s05_15a:625_9	majjhimāya paṭipattiyā paṭipajjanaṃ, pacchimaganthadvayassa pabhedanañca hoti. Pacchimāni	625	
PA_atk-s05_15a:625_10	dve satipaṭṭhānāni tasseva ānubhāvena ijjhanti. Amoho dīghāyukatāya paccayo hoti.	6251	
PA_atk-s05_15a:625_11	Amūḷho hi hitāhitaṃ ñatvā ahitaṃ parivajjento hitañca paṭisevamāno dīghāyuko hoti,	6251	
PA_atk-s05_15a:625_12	attasampattiyā aparihīno hoti. Amūḷho hi attano hitameva karonto attānaṃ sampādeti.	6251	
PA_atk-s05_15a:625_13	Ariyavihārassa paccayo hoti, udāsinapakkhesu nibbuto hoti amūḷhassa sabbābhisaṅgatāya	6251	
PA_atk-s05_15a:625_14	abhāvato. Amohena anattadassanaṃ hoti. Asammūḷho hi yāthāvagahaṇakusalo apariṇāyakaṃ	6251	
PA_atk-s05_15a:625_15	khandhapañcakaṃ apariṇāyakato bujjhati. Yathā ca etena anattadassanaṃ, evaṃ attadassanaṃ	6251	
PA_atk-s05_15a:625_16	mohena. Ko hi nāma attasuññataṃ bujjhitvā puna sammohaṃ āpajjeyyāti.	6251	
PA_atk-s05_15a:626_0	Tena ñāṇena samannāgatoti etena vuttappakārena ñāṇena samaṅgībhūto sekkhādayo muni.	626	
PA_atk-s05_15a:626_1	Monappattoti paṭiladdhañāṇo munibhāvaṃ patto. Tīṇīti gaṇanaparicchedo. Moneyyānīti	626	
PA_atk-s05_15a:626_2	munibhāvakarā moneyyakarā paṭipadā dhammā. Kāyamoneyyantiādīsu viññattikāyarūpakāyavasena	626	
PA_atk-s05_15a:626_3	paññāpetabbaṃ kāyamoneyyaṃ. Viññattivācāsaddavācāvasena paññāpetabbaṃ vacīmoneyyaṃ.	626	
PA_atk-s05_15a:626_4	Manodvārikacittādivasena paññāpetabbaṃ manomoneyyaṃ. Tividhakāyaduccaritānaṃ pahānanti	626	
PA_atk-s05_15a:626_5	pāṇātipātādividhānaṃ kāyato pavattānaṃ duṭṭhu caritānaṃ pajahanaṃ. Kāyasucaritanti	626	
PA_atk-s05_15a:626_6	kāyato pavattaṃ suṭṭhu caritaṃ. Kāyārammaṇe ñāṇanti kāyaṃ ārammaṇaṃ katvā aniccādivasena	626	
PA_atk-s05_15a:626_7	pavattaṃ kāyārammaṇe ñāṇaṃ. Kāyapariññāti kāyaṃ ñātatīraṇappahānapariññāhi jānanavasena	626	
PA_atk-s05_15a:626_8	pavattaṃ ñāṇaṃ. Pariññāsahagato maggoti ajjhattikaṃ kāyaṃ sammasitvā uppāditamaggo	626	
PA_atk-s05_15a:626_9	pariññāsahagato. Kāye chandarāgassa pahānanti kāye taṇhāchandarāgassa pajahanaṃ.	626	
PA_atk-s05_15a:626_10	Kāyasaṅkhāranirodhoti assāsapassāsānaṃ nirodho āvaraṇo, catutthajjhānasamāpattisamāpajjanaṃ.	6261	
PA_atk-s05_15a:626_11	Vacīsaṅkhāranirodhoti vitakkavicārānaṃ nirodho āvaraṇo, dutiyajjhānasamāpattisamāpajjanaṃ.	6261	
PA_atk-s05_15a:626_12	Cittasaṅkhāranirodhoti saññāvedanānaṃ nirodho āvaraṇo, saññāvedayitanirodhasamāpattisamāpajjanaṃ.	6261	
PA_atk-s05_15a:627_0	Paṭhamagāthāya kāyamunintiādīsu kāyaduccaritappahānavasena kāyamuni. Vacīduccaritappahānavasena	627	
PA_atk-s05_15a:627_1	vācāmuni. Manoduccaritappahānavasena manomuni. Sabbākusalappahānavasena anāsavamuni.	627	
PA_atk-s05_15a:627_2	Moneyyasampannanti jānitabbaṃ jānitvā phale ṭhitattā moneyyasampannaṃ. Āhu sabbappahāyinanti	627	
PA_atk-s05_15a:627_3	sabbakilese pajahitvā ṭhitattā sabbappahāyinaṃ kathayanti.	627	
PA_atk-s05_15a:628_0	Dutiyagāthāya ninhātapāpakanti yo ajjhattabahiddhasaṅkhāte sabbasmimpi āyatane ajjhattabahiddhārammaṇavasena	628	
PA_atk-s05_15a:628_1	uppattirahāni sabbapāpakāni maggañāṇena ninhāya dhovitvā ṭhitattā ninhātapāpakaṃ	628	
PA_atk-s05_15a:628_2	āhūti evamattho daṭṭhabbo. Agāramajjhe vasantā agāramunino. Pabbajjupagatā anagāramunino.	628	
PA_atk-s05_15a:628_3	Tattha sekkhā sekkhamunino. Arahanto asekkhamunino. Paccekabuddhā paccekamunino.	628	
PA_atk-s05_15a:628_4	Sammāsambuddhā munimunino.	628	
PA_atk-s05_15a:629_0	Puna kathetukamyatāpucchāvasena “katame agāramunino”ti āha. Agārikāti kasigorakkhādiagārikakamme	629	
PA_atk-s05_15a:629_1	niyuttā. Diṭṭhapadāti diṭṭhanibbānā. Viññātasāsanāti viññātaṃ sikkhattayasāsanaṃ	629	
PA_atk-s05_15a:629_2	etesanti viññātasāsanā. Anagārāti kasigorakkhādiagāriyakammaṃ etesaṃ natthīti pabbajitā	629	
PA_atk-s05_15a:629_3	“anagārā”ti vuccanti. Satta sekkhāti sotāpannādayo satta. Tīsu sikkhāsu sikkhantīti	629	
PA_atk-s05_15a:629_4	sekkhā. Arahanto na sikkhantīti asekkhā. Taṃ taṃ kāraṇaṃ paṭicca ekakāva anācariyakāva	629	
PA_atk-s05_15a:629_5	catusaccaṃ bujjhitavantoti paccekabuddhā paccekamunino.	629	
PA_atk-s05_15a:630_0	Munimunino vuccanti tathāgatāti ettha aṭṭhahi kāraṇehi bhagavā tathāgato – tathā	630	
PA_atk-s05_15a:630_1	āgatoti tathāgato, tathā gatoti tathāgato, tathalakkhaṇaṃ āgatoti tathāgato, tathadhamme	630	
PA_atk-s05_15a:630_2	yāthāvato abhisambuddhoti tathāgato, tathadassitāya tathāgato, tathavāditāya tathāgato,	630	
PA_atk-s05_15a:630_3	tathākāritāya tathāgato, abhibhavanaṭṭhena tathāgatoti.	630	
PA_atk-s05_15a:631_0	Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā	631	
PA_atk-s05_15a:631_1	sammāsambuddhā āgatā. Kiṃ vuttaṃ hoti? Yenābhinīhārena purimakā bhagavanto āgatā,	631	
PA_atk-s05_15a:631_2	teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā	631	
PA_atk-s05_15a:631_3	dasa pāramiyo dasa upapāramiyo dasa paramatthapāramiyoti samatiṃsapāramiyo pūretvā	631	
PA_atk-s05_15a:631_4	aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā	631	
PA_atk-s05_15a:631_5	pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā	631	
PA_atk-s05_15a:631_6	āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne,	631	
PA_atk-s05_15a:631_7	cattāro sammappadhāne, cattāro iddhipāde, pañcindriyāni, pañca balāni, satta bojjhaṅge,	631	
PA_atk-s05_15a:631_8	ariyaṃ aṭṭhaṅgikaṃ maggaṃ bhāvetvā pūretvā āgatā, tathā amhākampi bhagavā āgato.	631	
PA_atk-s05_15a:631_9	Evaṃ tathā āgatoti tathāgato.	631	
PA_atk-s05_15a:632	“Yathā ca dīpaṅkarabuddhaādayo, sabbaññubhāvaṃ munayo idhāgatā;	63	
PA_atk-s05_15a:633	Tathā ayaṃ sakyamunīpi āgato, tathāgato vuccati tena cakkhumā”ti.	63	
PA_atk-s05_15a:634_0	Kathaṃ tathā gatoti tathāgato? Yathā sampatijātā purimakā bhagavanto gatā. Kathañca	634	
PA_atk-s05_15a:634_1	te gatā? Te hi sampatijātā samehi pādehi pathaviyaṃ patiṭṭhāya uttarābhimukhā sattapadavītihārena gatā. Yathāha –	634	
PA_atk-s05_15a:635_0	“Sampatijāto, ānanda, bodhisatto samehi pādehi pathaviyaṃ patiṭṭhahitvā uttarābhimukho	635	
PA_atk-s05_15a:635_1	sattapadavītihārena gacchati, setamhi chatte anudhāriyamāne sabbā ca disā anuviloketi,	635	
PA_atk-s05_15a:635_2	āsabhiñca vācaṃ bhāsati – ‘aggohamasmi lokassa, jeṭṭhohamasmi lokassa, seṭṭhohamasmi	635	
PA_atk-s05_15a:635_3	lokassa, ayamantimā jāti, natthi dāni punabbhavo”’ti.	635	
PA_atk-s05_15a:636_0	Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.	636	
PA_atk-s05_15a:636_1	Yañhi so sampatijāto samehi pādehi patiṭṭhāti, idamassa caturiddhipādapaṭilābhassa	636	
PA_atk-s05_15a:636_2	pubbanimittaṃ. Uttaramukhabhāvo panassa sabbalokuttarabhāvassa pubbanimittaṃ. Sattapadavītihāro	636	
PA_atk-s05_15a:636_3	sattabojjhaṅgaratanapaṭilābhassa. “Suvaṇṇadaṇḍā vītipatanti cāmarā”ti ettha vuttacāmarukkhepo	636	
PA_atk-s05_15a:636_4	pana sabbatitthiyanimmadanassa. Setacchattadhāraṇaṃ arahattavimuttivaravimalasetacchattapaṭilābhassa.	636	
PA_atk-s05_15a:636_5	Sabbadisānuvilokanaṃ sabbaññutānāvaraṇañāṇapaṭilābhassa. Āsabhivācābhāsanaṃ pana	636	
PA_atk-s05_15a:636_6	appaṭivattiyavaradhammacakkapavattanassa pubbanimittaṃ. Tathā ayaṃ bhagavāpi gato.	636	
PA_atk-s05_15a:636_7	Tañcassa gamanaṃ tathaṃ ahosi avitathaṃ tesaṃyeva visesādhigamānaṃ pubbanimittabhāvena. Tenāhu porāṇā –	636	
PA_atk-s05_15a:637	“Muhuttajātova gavampatī yathā, samehi pādehi phusī vasundharaṃ;	63	
PA_atk-s05_15a:638	So vikkamī satta padāni gotamo, setañca chattaṃ anudhārayuṃ marū.	63	
PA_atk-s05_15a:639	“Gantvāna so satta padāni gotamo, disā vilokesi samā samantato;	63	
PA_atk-s05_15a:640	Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito”ti. ;	64	
PA_atk-s05_15a:641	Evaṃ tathā gatoti tathāgato.	64	
PA_atk-s05_15a:642_0	Atha vā yathā purimakā bhagavanto, ayampi bhagavā tatheva nekkhammena kāmacchandaṃ…pe…	642	
PA_atk-s05_15a:642_1	paṭhamajjhānena nīvaraṇe…pe… aniccānupassanāya niccasaññaṃ…pe… arahattamaggena sabbakilese	642	
PA_atk-s05_15a:642_2	pahāya gato, evampi tathā gatoti tathāgato.	642	
PA_atk-s05_15a:643_0	Kathaṃ tathalakkhaṇaṃ āgatoti tathāgato? Pathavīdhātuyā kakkhaḷattalakkhaṇaṃ tathaṃ	643	
PA_atk-s05_15a:643_1	avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā	643	
PA_atk-s05_15a:643_2	vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.	643	
PA_atk-s05_15a:644	Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.	64	
PA_atk-s05_15a:645	Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.	64	
PA_atk-s05_15a:646	Saddhindriyassa adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.	64	
PA_atk-s05_15a:647	Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.	64	
PA_atk-s05_15a:648_0	Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,	648	
PA_atk-s05_15a:648_1	vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa	648	
PA_atk-s05_15a:648_2	upasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa	648	
PA_atk-s05_15a:648_3	paṭisaṅkhānalakkhaṇaṃ.	648	
PA_atk-s05_15a:649_0	Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya	649	
PA_atk-s05_15a:649_1	pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,	649	
PA_atk-s05_15a:649_2	sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.	649	
PA_atk-s05_15a:650_0	Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,	650	
PA_atk-s05_15a:650_1	nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,	650	
PA_atk-s05_15a:650_2	phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa	650	
PA_atk-s05_15a:650_3	gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ,	650	
PA_atk-s05_15a:650_4	maraṇassa cutilakkhaṇaṃ.	650	
PA_atk-s05_15a:651_0	Dhātūnaṃ suññatalakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ,	651	
PA_atk-s05_15a:651_1	sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ,	651	
PA_atk-s05_15a:651_2	balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.	651	
PA_atk-s05_15a:652	Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.	65	
PA_atk-s05_15a:653_0	Sīlavisuddhiyā saṃvaraṇalakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā	653	
PA_atk-s05_15a:653_1	dassanalakkhaṇaṃ, khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ,	653	
PA_atk-s05_15a:653_2	chandassa mūlalakkhaṇaṃ.	653	
PA_atk-s05_15a:654_0	Manasikārassa samuṭṭhānalakkhaṇaṃ, phassassa samodhānalakkhaṇaṃ, vedanāya samosaraṇalakkhaṇaṃ,	654	
PA_atk-s05_15a:654_1	samādhissa pamukhalakkhaṇaṃ, satiyā ādhipateyyalakkhaṇaṃ, paññāya tatuttariyalakkhaṇaṃ,	654	
PA_atk-s05_15a:654_2	vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ tathaṃ avitathaṃ,	654	
PA_atk-s05_15a:654_3	etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato. Evaṃ	654	
PA_atk-s05_15a:654_4	tathalakkhaṇaṃ āgatoti tathāgato.	654	
PA_atk-s05_15a:655	Kathaṃ tathadhamme yāthāvato abhisambuddhoti tathāgato? Tathadhammā nāma cattāri ariyasaccāni. Yathāha –	65	
PA_atk-s05_15a:656	“Cattārimāni, bhikkhave, tathāni avitathāni anaññathāni. Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti vitthāro.	65	
PA_atk-s05_15a:657	Tāni ca bhagavā abhisambuddhoti tathānaṃ abhisambuddhattā tathāgatoti vuccati. Abhisambuddhattho hi ettha gatasaddo.	65	
PA_atk-s05_15a:658_0	Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…	658	
PA_atk-s05_15a:658_1	saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya	658	
PA_atk-s05_15a:658_2	saṅkhārānaṃ paccayaṭṭho…pe… jātiyā jarāmaraṇassa paccayaṭṭho tatho avitatho anaññatho.	658	
PA_atk-s05_15a:658_3	Taṃ sabbaṃ bhagavā abhisambuddho, tassāpi tathānaṃ abhisambuddhattā tathāgato. Evaṃ	658	
PA_atk-s05_15a:658_4	tathadhamme yāthāvato abhisambuddhoti tathāgato.	658	
PA_atk-s05_15a:659_0	Kathaṃ tathadassitāya tathāgato? Bhagavā yaṃ sadevake loke…pe… sadevamanussāya pajāya	659	
PA_atk-s05_15a:659_1	aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ	659	
PA_atk-s05_15a:659_2	nāma atthi, taṃ sabbākārena jānāti passati. Evaṃ jānatā passatā ca tena taṃ iṭṭhāniṭṭhādivasena	659	
PA_atk-s05_15a:659_3	vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?	659	
PA_atk-s05_15a:659_4	Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ	659	
PA_atk-s05_15a:659_5	pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṃ	659	
PA_atk-s05_15a:659_6	tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.	659	
PA_atk-s05_15a:659_7	Vuttampi cetaṃ bhagavatā –	659	
PA_atk-s05_15a:660_0	“Yaṃ, bhikkhave, sadevakassa lokassa…pe… sadevamanussāya pajāya diṭṭhaṃ sutaṃ mutaṃ	660	
PA_atk-s05_15a:660_1	viññātaṃ pattaṃ pariyesitaṃ anuvicaritaṃ manasā, tamahaṃ jānāmi…pe… tamahaṃ abbhaññāsiṃ.	660	
PA_atk-s05_15a:660_2	Taṃ tathāgatassa viditaṃ, taṃ tathāgato na upaṭṭhāsī”ti.	660	
PA_atk-s05_15a:661	Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.	66	
PA_atk-s05_15a:662_0	Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno	662	
PA_atk-s05_15a:662_1	catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca	662	
PA_atk-s05_15a:662_2	rattiṃ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe	662	
PA_atk-s05_15a:662_3	kāle paṭhamabodhiyampi majjhimabodhiyampi pacchimabodhiyampi yaṃ bhagavatā bhāsitaṃ	662	
PA_atk-s05_15a:662_4	suttaṃ geyyaṃ…pe… vedallaṃ. Sabbaṃ taṃ atthato byañjanato ca anupavajjaṃ anūnamanadhikaṃ	662	
PA_atk-s05_15a:662_5	sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha vālaggamattampi	662	
PA_atk-s05_15a:662_6	pakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya	662	
PA_atk-s05_15a:662_7	tulitaṃ viya ca tathameva hoti avitathaṃ anaññathaṃ. Yathāha –	662	
PA_atk-s05_15a:663_0	“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ	663	
PA_atk-s05_15a:663_1	anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,	663	
PA_atk-s05_15a:663_2	sabbaṃ taṃ tatheva hoti no aññathā, tasmā ‘tathāgato’ti vuccatī”ti.	663	
PA_atk-s05_15a:664	Gadaattho hi ettha gatasaddo. Evaṃ tathavāditāya tathāgato.	66	
PA_atk-s05_15a:665	Api ca āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.	66	
PA_atk-s05_15a:666_0	Kathaṃ tathākāritāya tathāgato? Bhagavato hi vācāya kāyo anulometi, kāyassāpi vācā.	666	
PA_atk-s05_15a:666_1	Tasmā yathāvādī tathākārī, yathākārī tathāvādī ca hoti. Evaṃbhūtassa cassa yathā	666	
PA_atk-s05_15a:666_2	vācā, kāyopi tathā gato pavattoti attho. Yathā ca kāyo, vācāpi tathā gatā pavattāti	666	
PA_atk-s05_15a:666_3	tathāgato. Tenevāha – “yathāvādī, bhikkhave, tathāgato tathākārī, yathākārī tathāvādī.	666	
PA_atk-s05_15a:666_4	Iti yathāvādī tathākārī, yathākārī tathāvādī. ‘Tasmā tathāgato’ti vuccatī”ti. Evaṃ	666	
PA_atk-s05_15a:666_5	tathākāritāya tathāgato.	666	
PA_atk-s05_15a:667_0	Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā	667	
PA_atk-s05_15a:667_1	tiriyaṃ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā	667	
PA_atk-s05_15a:667_2	vimuttiñāṇadassanena, na tassa tulā vā pamāṇaṃ vā atthi, atha kho atulo appameyyo	667	
PA_atk-s05_15a:667_3	anuttaro rājātirājā devānaṃ atidevo sakkānaṃ atisakko brahmānaṃ atibrahmā. Tenāha –	667	
PA_atk-s05_15a:668	“Sadevake, bhikkhave, loke…pe… sadevamanussāya pajāya tathāgato abhibhū anabhibhūto aññadatthudaso vasavattī, tasmā ‘tathāgato’ti vuccatī”ti.	66	
PA_atk-s05_15a:669_0	Tatthevaṃ padasiddhi veditabbā – agado viya agado. Ko panesa? Desanāvilāso ceva puññussayo	669	
PA_atk-s05_15a:669_1	ca. Tena hesa mahānubhāvo bhisakko dibbāgadena sappe viya sabbaparappavādino sadevakañca	669	
PA_atk-s05_15a:669_2	lokaṃ abhibhavati. Iti sabbalokābhibhavane tatho aviparīto desanāvilāsamayo ceva	669	
PA_atk-s05_15a:669_3	puññamayo ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.	669	
PA_atk-s05_15a:670_0	Api ca tathāya gatotipi tathāgato, tathaṃ gatotipi tathāgato. Gatoti avagato, atīto	670	
PA_atk-s05_15a:670_1	patto paṭipannoti attho. Tattha sakalaṃ lokaṃ tīraṇapariññāya tathāya gato avagatoti	670	
PA_atk-s05_15a:670_2	tathāgato, lokasamudayaṃ pahānapariññāya tathāya gato atītoti tathāgato, lokanirodhaṃ	670	
PA_atk-s05_15a:670_3	sacchikiriyāya tathāya gato pattoti tathāgato, lokanirodhagāminiṃ paṭipadaṃ tathaṃ	670	
PA_atk-s05_15a:670_4	gato paṭipannoti tathāgato. Tena yaṃ vuttaṃ bhagavatā –	670	
PA_atk-s05_15a:671_0	“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,	671	
PA_atk-s05_15a:671_1	bhikkhave, tathāgatena abhisambuddho, lokasamudayo tathāgatassa pahīno. Lokanirodho,	671	
PA_atk-s05_15a:671_2	bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī	671	
PA_atk-s05_15a:671_3	paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa	671	
PA_atk-s05_15a:671_4	bhāvitā. Yaṃ, bhikkhave, sadevakassa lokassa…pe… anuvicaritaṃ manasā, sabbaṃ taṃ	671	
PA_atk-s05_15a:671_5	tathāgatena abhisambuddhaṃ. Tasmā ‘tathāgato’ti vuccatī”ti.	671	
PA_atk-s05_15a:672_0	Tassa evampi attho veditabbo. Idampi ca tathāgatassa tathāgatabhāvadīpena mukhamattameva.	672	
PA_atk-s05_15a:672_1	Sabbākārena pana tathāgatova tathāgatassa tathāgatabhāvaṃ vaṇṇeyya. Yasmā pana sabbabuddhā	672	
PA_atk-s05_15a:672_2	tathāgataguṇenāpi samasamā, tasmā sabbesaṃ vasena “tathāgatā”ti āha.	672	
PA_atk-s05_15a:673_0	Arahantoti kilesehi ārakattā, arīnaṃ arānañca hatattā, paccayādīnaṃ arahattā, pāpakaraṇe	673	
PA_atk-s05_15a:673_1	rahābhāvā tathāgato arahaṃ. Ārakā hi so sabbakilesehi suvidūravidūre ṭhito maggena	673	
PA_atk-s05_15a:673_2	savāsanānaṃ kilesānaṃ viddhaṃsitattāti ārakattā arahaṃ.	673	
PA_atk-s05_15a:674	“So tato ārakā nāma, yassa yenāsamaṅgitā;	67	
PA_atk-s05_15a:675	Asamaṅgī ca dosehi, nātho tenārahaṃ mato”.	67	
PA_atk-s05_15a:676	Te cānena kilesārayo maggena hatāti arīnaṃ hatattāpi arahaṃ.	67	
PA_atk-s05_15a:677	“Yasmā rāgādisaṅkhātā, sabbepi arayo hatā;	67	
PA_atk-s05_15a:678	Paññāsatthena nāthena, tasmāpi arahaṃ mato”.	67	
PA_atk-s05_15a:679_0	Yañcetaṃ avijjābhavataṇhāmayanābhiṃ puññādiabhisaṅkhārānaṃ jarāmaraṇanemiṃ āsavasamudayamayena	679	
PA_atk-s05_15a:679_1	akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena	679	
PA_atk-s05_15a:679_2	bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ	679	
PA_atk-s05_15a:679_3	ñāṇapharasuṃ gahetvā sabbe arā hatāti arahaṃ.	679	
PA_atk-s05_15a:680	“Arā saṃsāracakkassa, hatā ñāṇāsinā yato;	68	
PA_atk-s05_15a:681	Lokanāthena tenesa, ‘araha’nti pavuccati”.	68	
PA_atk-s05_15a:682_0	Aggadakkhiṇeyyattā ca cīvarādipaccaye arahati pūjāvisesañca, teneva ca uppanne tathāgate	682	
PA_atk-s05_15a:682_1	ye keci mahesakkhā devamanussā, na te aññattha pūjaṃ karonti. Tathā hi brahmā sahampati	682	
PA_atk-s05_15a:682_2	sinerumattena ratanadāmena tathāgataṃ pūjesi, yathābalañca aññe devā ca manussā ca	682	
PA_atk-s05_15a:682_3	bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ	682	
PA_atk-s05_15a:682_4	vissajjetvā asokamahārājā sakalajambudīpe caturāsītivihārasahassāni patiṭṭhāpesi.	682	
PA_atk-s05_15a:682_5	Ko pana vādo aññesaṃ pūjāvisesānanti paccayādīnaṃ arahattāpi arahaṃ.	682	
PA_atk-s05_15a:683	“Pūjāvisesaṃ saha paccayehi, yasmā ayaṃ arahati lokanātho;	68	
PA_atk-s05_15a:684	Atthānurūpaṃ arahanti loke, tasmā jino arahati nāmametaṃ”.	68	
PA_atk-s05_15a:685	Yathā ca loke ye keci paṇḍitamānino bālā asilokabhayena raho pāpaṃ karonti, evamesa na kadāci pāpaṃ karotīti pāpakaraṇe rahābhāvatopi arahaṃ.	68	
PA_atk-s05_15a:686	“Yasmā natthi raho nāma, pāpakammesu tādino;	68	
PA_atk-s05_15a:687	Rahābhāvena tenesa, arahaṃ iti vissuto”.	68	
PA_atk-s05_15a:688	Evaṃ sabbathāpi –	68	
PA_atk-s05_15a:689	“Ārakattā hatattā ca, kilesārīna so muni;	68	
PA_atk-s05_15a:690	Hatasaṃsāracakkāro, paccayādīna cāraho;	69	
PA_atk-s05_15a:691	Na raho karoti pāpāni, arahaṃ tena vuccatī”ti.	69	
PA_atk-s05_15a:692_0	Yasmā pana sabbe buddhā arahattaguṇenāpi samasamā, tasmā sabbesampi vasena “arahanto”ti	692	
PA_atk-s05_15a:692_1	āha. Sammāsambuddhāti sammā sāmañca sabbadhammānaṃ buddhattā sammāsambuddho. Tathā	692	
PA_atk-s05_15a:692_2	hesa sabbadhamme sammāsambuddho, abhiññeyye dhamme abhiññeyyato, pariññeyye dhamme	692	
PA_atk-s05_15a:692_3	pariññeyyato, pahātabbe dhamme pahātabbato, sacchikātabbe dhamme sacchikātabbato,	692	
PA_atk-s05_15a:692_4	bhāvetabbe dhamme bhāvetabbato. Tenevāha –	692	
PA_atk-s05_15a:693	“Abhiññeyyaṃ abhiññātaṃ, bhāvetabbañca bhāvitaṃ;	69	
PA_atk-s05_15a:694	Pahātabbaṃ pahīnaṃ me, tasmā buddhosmi brāhmaṇā”ti. ;	69	
PA_atk-s05_15a:695_0	Atha vā cakkhu dukkhasaccaṃ, tassa mūlakāraṇabhāvena samuṭṭhāpikā purimataṇhā samudayasaccaṃ,	695	
PA_atk-s05_15a:695_1	ubhinnaṃ appavatti nirodhasaccaṃ, nirodhapajānanā paṭipadā maggasaccanti evaṃ ekekapaduddhārenāpi	695	
PA_atk-s05_15a:695_2	sabbadhamme sammā sāmañca buddho. Esa nayo sotaghānajivhākāyamanesu. Eteneva ca nayena	695	
PA_atk-s05_15a:695_3	rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha	695	
PA_atk-s05_15a:695_4	phassā, cakkhusamphassajā vedanādayo cha vedanā, rūpasaññādayo cha saññā, rūpasañcetanādayo	695	
PA_atk-s05_15a:695_5	cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo	695	
PA_atk-s05_15a:695_6	cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena	695	
PA_atk-s05_15a:695_7	dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo	695	
PA_atk-s05_15a:695_8	nava bhavā, paṭhamādīni cattāri jhānāni, mettābhāvanādayo catasso appamaññāyo, catasso	695	
PA_atk-s05_15a:695_9	arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.	695	
PA_atk-s05_15a:696_0	Tatrāyaṃ ekapadayojanā – jarāmaraṇaṃ dukkhasaccaṃ, jāti samudayasaccaṃ, ubhinnaṃ	696	
PA_atk-s05_15a:696_1	nissaraṇaṃ nirodhasaccaṃ, nirodhapajānanā paṭipadā maggasaccanti evaṃ ekekapaduddhārena	696	
PA_atk-s05_15a:696_2	sabbadhamme sammā sāmañca buddho anubuddho paṭividdho. Yaṃ vā pana kiñci atthi neyyaṃ	696	
PA_atk-s05_15a:696_3	nāma, sabbassa sammā sambuddhattā vimokkhantikañāṇavasena sammāsambuddho. Tesaṃ pana	696	
PA_atk-s05_15a:696_4	vibhāgo upari āvi bhavissati. Yasmā pana sabbabuddhā sammāsambuddhaguṇenāpi samasamā,	696	
PA_atk-s05_15a:696_5	tasmā sabbesampi vasena “sammāsambuddhā”ti āha.	696	
PA_atk-s05_15a:697_0	Monenāti kāmañhi moneyyapaṭipadāsaṅkhātena maggañāṇamonena muni nāma hoti, idha pana	697	
PA_atk-s05_15a:697_1	tuṇhībhāvaṃ sandhāya “na monenā”ti vuttaṃ. Mūḷharūpoti tuccharūpo. Aviddasūti aviññū.	697	
PA_atk-s05_15a:697_2	Evarūpo hi tuṇhībhūtopi muni nāma na hoti. Atha vā moneyyamuni nāma na hoti, tucchabhāvo	697	
PA_atk-s05_15a:697_3	ca pana aññāṇī ca hotīti attho. Yo ca tulaṃva paggayhāti yathā hi tulaṃ gahetvā ṭhito	697	
PA_atk-s05_15a:697_4	atirekaṃ ce hoti, harati, ūnaṃ ce hoti, pakkhipati; evameva so atirekaṃ haranto viya	697	
PA_atk-s05_15a:697_5	pāpaṃ harati parivajjeti, ūnake pakkhipanto viya kusalaṃ paripūreti. Evañca pana	697	
PA_atk-s05_15a:697_6	karonto sīlasamādhipaññāvimuttivimuttiñāṇadassanasaṅkhātaṃ varaṃ uttamameva ādāya	697	
PA_atk-s05_15a:697_7	pāpāni akusalakammāni parivajjeti sa muni nāmāti attho. Tena so munīti kasmā pana	697	
PA_atk-s05_15a:697_8	so munīti ce? Yaṃ heṭṭhā vuttakāraṇaṃ, tena so munīti attho. Yo munāti ubho loketi	697	
PA_atk-s05_15a:697_9	yo puggalo imasmiṃ khandhādiloke tulaṃ āropetvā minanto viya “ime ajjhattikā khandhā,	697	
PA_atk-s05_15a:697_10	ime bāhirā”tiādinā nayena ime ubho atthe munāti. Muni tena pavuccatīti tena pana	6971	
PA_atk-s05_15a:697_11	kāraṇena “munī”ti vuccatiyevāti attho.	6971	
PA_atk-s05_15a:698_0	Asatañcāti gāthāya ayaṃ saṅkhepattho – yvāyaṃ akusalakusalappabhedo, asatañca satañca	698	
PA_atk-s05_15a:698_1	dhammo, taṃ “ajjhattaṃ bahiddhā”ti imasmiṃ sabbaloke pavicayañāṇena asatañca satañca	698	
PA_atk-s05_15a:698_2	ñatvā dhammaṃ. Tassa ñātattā eva, rāgādibhedato sattavidhaṃ saṅgaṃ taṇhādiṭṭhibhedato	698	
PA_atk-s05_15a:698_3	duvidhaṃ jālañca aticca atikkamitvā ṭhito, so tena monasaṅkhātena pavicayañāṇena	698	
PA_atk-s05_15a:698_4	samannāgatattā muni. Devamanussehi pūjitoti idaṃ panassa thutivacanaṃ. So hi khīṇāsavamunittā	698	
PA_atk-s05_15a:698_5	devamanussānaṃ pūjāraho hoti, tasmā evaṃ vuttoti.	698	
PA_atk-s05_15a:699_0	Sallanti mūlapadaṃ. Satta sallānīti gaṇanaparicchedo. Rāgasallanti rañjanaṭṭhena	699	
PA_atk-s05_15a:699_1	rāgo ca pīḷājanakatāya antotudanatāya dunnīharaṇatāya sallañcāti rāgasallaṃ. Dosasallādīsupi	699	
PA_atk-s05_15a:699_2	eseva nayo. Abbūḷhasalloti mūlapadaṃ. Abbahitasalloti nīhaṭasallo. Uddhatasalloti	699	
PA_atk-s05_15a:699_3	uddhaṃ haṭasallo uddharitasallo. Samuddhatasalloti upasaggavasena vutto. Uppāṭitasalloti	699	
PA_atk-s05_15a:699_4	luñcitasallo. Samuppāṭitasalloti upasaggavaseneva.	699	
PA_atk-s05_15a:700_0	Sakkaccakārīti dānādīnaṃ kusaladhammānaṃ bhāvanāya puggalassa vā deyyadhammassa vā	700	
PA_atk-s05_15a:700_1	sakkaccakaraṇavasena sakkaccakārī. Satatabhāvakaraṇena sātaccakārī. Aṭṭhitakaraṇena	700	
PA_atk-s05_15a:700_2	aṭṭhitakārī. Yathā nāma kakaṇṭako thokaṃ gantvā thokaṃ tiṭṭhati, na nirantaraṃ gacchati;	700	
PA_atk-s05_15a:700_3	evameva yo puggalo ekadivasaṃ dānaṃ datvā pūjaṃ vā katvā dhammaṃ vā sutvā samaṇadhammaṃ	700	
PA_atk-s05_15a:700_4	vā katvā puna cirassaṃ karoti, taṃ na nirantaraṃ pavatteti. So “asātaccakārī, anaṭṭhitakārī”ti	700	
PA_atk-s05_15a:700_5	vuccati. Ayaṃ evaṃ na karotīti aṭṭhitakārī. Anolīnavuttikoti nirantarakaraṇasaṅkhātassa	700	
PA_atk-s05_15a:700_6	vipphārassa bhāvena na līnavuttikoti anolīnavuttiko. Anikkhittacchandoti kusalakaraṇe	700	
PA_atk-s05_15a:700_7	vīriyacchandassa anikkhittabhāvena anikkhittacchando. Anikkhittadhuroti vīriyadhurassa	700	
PA_atk-s05_15a:700_8	anoropanena anikkhittadhuro, anosakkitamānasoti attho. Yo tattha chando ca vāyāmo	700	
PA_atk-s05_15a:700_9	cāti yo tesu kusaladhammesu kattukamyatādhammacchando ca payattasaṅkhāto vāyāmo ca.	700	
PA_atk-s05_15a:700_10	Ussahanavasena ussāho ca. Adhimattussahanavasena ussoḷhī ca. Vāyāmo ceso pāraṃ gamanaṭṭhena.	7001	
PA_atk-s05_15a:700_11	Ussāho ceso pubbaṅgamanaṭṭhena. Ussoḷhī ceso adhimattaṭṭhena. Appaṭivāni cāti anivattanā	7001	
PA_atk-s05_15a:700_12	ca. Sati ca sampajaññanti saratīti sati. Sampajānātīti sampajaññaṃ, samantato pakārehi	7001	
PA_atk-s05_15a:700_13	jānātīti attho. Sātthakasampajaññaṃ sappāyasampajaññaṃ gocarasampajaññaṃ asammohasampajaññanti	7001	
PA_atk-s05_15a:700_14	imassa sampajānassa vasena bhedo veditabbo. Ātappanti kilesatāpanavīriyaṃ. Padhānanti	7001	
PA_atk-s05_15a:700_15	uttamavīriyaṃ. Adhiṭṭhānanti kusalakaraṇe patiṭṭhābhāvo. Anuyogoti anuyuñjanaṃ. Appamādoti	7001	
PA_atk-s05_15a:700_16	nappamajjanaṃ, satiyā avippavāso.	7001	
PA_atk-s05_15a:701_0	Imaṃ lokaṃ nāsīsatīti mūlapadaṃ. Sakattabhāvanti attano attabhāvaṃ. Parattabhāvanti	701	
PA_atk-s05_15a:701_1	paraloke attabhāvaṃ. Sakarūpavedanādayo attano pañcakkhandhe, pararūpavedanādayo	701	
PA_atk-s05_15a:701_2	ca paraloke pañcakkhandhe. Kāmadhātunti kāmabhavaṃ. Rūpadhātunti rūpabhavaṃ. Arūpadhātunti	701	
PA_atk-s05_15a:701_3	arūpabhavaṃ. Puna rūpārūpavasena dukaṃ dassetuṃ kāmadhātuṃ rūpadhātuṃ ekaṃ katvā,	701	
PA_atk-s05_15a:701_4	arūpadhātuṃ ekaṃ katvā vuttaṃ. Gatiṃ vāti patiṭṭhānavasena pañcagati vuttā. Upapattiṃ	701	
PA_atk-s05_15a:701_5	vāti nibbattivasena catuyoni vuttā. Paṭisandhiṃ vāti tiṇṇaṃ bhavānaṃ ghaṭanavasena	701	
PA_atk-s05_15a:701_6	paṭisandhi vuttā. Bhavaṃ vāti kammabhavavasena. Saṃsāraṃ vāti khandhādīnaṃ abbocchinnavasena.	701	
PA_atk-s05_15a:701_7	Vaṭṭaṃ vāti tebhūmakavaṭṭaṃ nāsīsatīti.	701	
PA_atk-s05_15a:702	Saddhammappajjotikāya mahāniddesaṭṭhakathāya	70	
PA_atk-s05_15a:703	Guhaṭṭhakasuttaniddesavaṇṇanā niṭṭhitā.	70	
PA_atk-s05_15a:704	3. Duṭṭhaṭṭhakasuttaniddesavaṇṇanā	70	
PA_atk-s05_15a:705_0	15. Duṭṭhaṭṭhake paṭhamagāthāyaṃ tāva tattha vadantīti bhagavantaṃ bhikkhusaṅghañca	705	
PA_atk-s05_15a:705_1	upavadanti. Duṭṭhamanāpi eke, athopi ve saccamanāti ekacce duṭṭhacittā, ekacce tathasaññinopi	705	
PA_atk-s05_15a:705_2	hutvā titthiyā tuṭṭhacittā, ye tesaṃ sutvā saddahiṃsu, te saccamanāti adhippāyo.	705	
PA_atk-s05_15a:705_3	Vādañca jātanti etaṃ akkosavādaṃ uppannaṃ. Muni no upetīti akārakatāya ca akuppanatāya	705	
PA_atk-s05_15a:705_4	ca buddhamuni na upeti. Tasmā munī natthi khilo kuhiñcīti tena kāraṇena ayaṃ muni,	705	
PA_atk-s05_15a:705_5	rāgādikhilehi natthi khilo kuhiñcīti veditabbo.	705	
PA_atk-s05_15a:706_0	Duṭṭhamanāti uppannehi dosehi dūsitacittā. Viruddhamanāti tehi kilesehi kusalassa	706	
PA_atk-s05_15a:706_1	dvāraṃ adatvā āvaritacittā. Paṭiviruddhamanāti upasaggavasena padaṃ vaḍḍhitaṃ. Āhatamanāti	706	
PA_atk-s05_15a:706_2	paṭighena āhataṃ cittaṃ etesanti āhatamanā. Paccāhatamanāti upasaggavaseneva. Āghātitamanāti	706	
PA_atk-s05_15a:706_3	vihiṃsāvasena āghātitaṃ manaṃ etesanti āghātitamanā. Paccāghātitamanāti upasaggavaseneva.	706	
PA_atk-s05_15a:706_4	Atha vā “kodhavasena duṭṭhamanā, upanāhavasena paduṭṭhamanā, makkhavasena viruddhamanā,	706	
PA_atk-s05_15a:706_5	paḷāsavasena paṭiviruddhamanā, dosavasena āhatapaccāhatamanā, byāpādavasena āghātitapaccāghātitamanā.	706	
PA_atk-s05_15a:706_6	Paccayānaṃ alābhena duṭṭhamanā paduṭṭhamanā, ayasena viruddhamanā paṭiviruddhamanā,	706	
PA_atk-s05_15a:706_7	garahena āhatapaccāhatamanā, dukkhavedanāsamaṅgībhāvena āghātitapaccāghātitamanā”ti	706	
PA_atk-s05_15a:706_8	evamādinā nayena eke vaṇṇayanti. Upavadantīti garahaṃ uppādenti. Abhūtenāti asaṃvijjamānena.	706	
PA_atk-s05_15a:707_0	Saddahantāti pasādavasena saddhaṃ uppādentā. Okappentāti guṇavasena otaritvā avakappayantā.	707	
PA_atk-s05_15a:707_1	Adhimuccantāti sampasādanavasena sanniṭṭhānaṃ katvā tesaṃ kathaṃ adhivāsentā. Saccamanāti	707	
PA_atk-s05_15a:707_2	tacchamanā. Saccasaññinoti tacchasaññino. Tathamanāti aviparītamanā. Bhūtamanāti	707	
PA_atk-s05_15a:707_3	bhūtatthamanā. Yāthāvamanāti niccalamanā. Aviparītamanāti nicchayamanā. Tattha “saccamanā	707	
PA_atk-s05_15a:707_4	saccasaññino”ti saccavādiguṇaṃ, “tathamanā tathasaññino”ti saccasaddhāguṇaṃ, “bhūtamanā	707	
PA_atk-s05_15a:707_5	bhūtasaññino”ti ṭhitaguṇaṃ, “yāthāvamanā yāthāvasaññino”ti paccayikaguṇaṃ, “aviparītamanā	707	
PA_atk-s05_15a:707_6	aviparītasaññino”ti avisaṃvādaguṇaṃ kathitanti ñātabbaṃ.	707	
PA_atk-s05_15a:708_0	Paratoghosoti aññesaṃ santikā uppannasaddo. Akkosoti jātiādīsu dasasu akkosesu aññataro.	708	
PA_atk-s05_15a:708_1	Yo vādaṃ upetīti yo puggalo upavādaṃ upagacchati. Kārako vāti katadoso vā. Kārakatāyāti	708	
PA_atk-s05_15a:708_2	dosassa katabhāvena vuccamānoti kathiyamāno. Upavadiyamānoti dosaṃ upavajjamāno.	708	
PA_atk-s05_15a:708_3	Kuppatīti kopaṃ karoti.	708	
PA_atk-s05_15a:709_0	Khīlajātatāpi natthīti cittabandhabhāvacittakacavarabhāvasaṅkhātaṃ paṭighakhilaṃ	709	
PA_atk-s05_15a:709_1	jātaṃ assāti khilajāto, tassa bhāvo khilajātatā, tāpi natthi na santi. Pañcapi cetokhilāti	709	
PA_atk-s05_15a:709_2	kāme avītarāgo, kāye avītarāgo, rūpe avītarāgo, yāvadatthaṃ udarāvadehakaṃ bhuñjitvā	709	
PA_atk-s05_15a:709_3	seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ paṇidhāya	709	
PA_atk-s05_15a:709_4	brahmacariyaṃ carati “imināhaṃ sīlena vā vatena vā tapena vā brahmacariyena vā devo	709	
PA_atk-s05_15a:709_5	vā bhavissāmi, devaññataro vā”ti evarūpā pañcapi cittassa bandhabhāvakacavarabhāvasaṅkhātā cetokhilā natthi.	709	
PA_atk-s05_15a:710_0	16. Imañca gāthaṃ vatvā bhagavā ānandattheraṃ pucchi – “evaṃ khuṃsetvā vambhetvā	710	
PA_atk-s05_15a:710_1	vuccamānā bhikkhū, ānanda, kiṃ vadantī”ti, “na kiñci bhagavā”ti. “Na, ānanda, ‘ahaṃ	710	
PA_atk-s05_15a:710_2	sīlavā’ti sabbattha tuṇhī bhavitabbaṃ. Loke hi nābhāsamānaṃ jānanti, missaṃ bālehi	710	
PA_atk-s05_15a:710_3	paṇḍita”nti vatvā “bhikkhū, ānanda, te manusse evaṃ paṭicodentū”ti dhammadesanatthāya	710	
PA_atk-s05_15a:710_4	“abhūtavādī nirayaṃ upetī”ti imaṃ gāthaṃ abhāsi. Thero taṃ uggahetvā bhikkhū āha	710	
PA_atk-s05_15a:710_5	– “manussā tumhehi imāya gāthāya paṭicodetabbā”ti. Bhikkhū tathā akaṃsu. Paṇḍitamanussā	710	
PA_atk-s05_15a:710_6	tuṇhī ahesuṃ. Rājāpi rājapurise sabbattha pesetvā yesaṃ dhuttānaṃ lañjaṃ datvā titthiyā	710	
PA_atk-s05_15a:710_7	taṃ mārāpesuṃ, te gahetvā niggayha taṃ pavattiṃ ñatvā titthiye paribhāsi. Manussāpi	710	
PA_atk-s05_15a:710_8	titthiye disvā leḍḍunā hananti, paṃsunā okiranti “bhagavato ayasaṃ uppādesu”nti.	710	
PA_atk-s05_15a:710_9	Ānandatthero taṃ disvā bhagavato ārocesi, bhagavā therassa imaṃ gāthamabhāsi “sakañhi	710	
PA_atk-s05_15a:710_10	diṭṭhiṃ…pe… vadeyyā”ti.	7101	
PA_atk-s05_15a:711_0	Tassa attho – yāyaṃ diṭṭhi titthiyajanassa “sundariṃ māretvā samaṇānaṃ sakyaputtiyānaṃ	711	
PA_atk-s05_15a:711_1	avaṇṇaṃ pakāsetvā etenupāyena laddhaṃ sakkāraṃ sādiyissāmā”ti so taṃ diṭṭhiṃ kathaṃ	711	
PA_atk-s05_15a:711_2	atikkameyya? Atha kho so ayaso tameva titthiyajanaṃ paccāgato taṃ diṭṭhiṃ accetuṃ	711	
PA_atk-s05_15a:711_3	asakkontaṃ. Yo vā sassatādivādī, sopi sakaṃ diṭṭhiṃ kathamaccayeyya, tena diṭṭhichandena	711	
PA_atk-s05_15a:711_4	anunīto tāya ca diṭṭhiruciyā niviṭṭho, api ca kho pana sayaṃ samattāni pakubbamāno	711	
PA_atk-s05_15a:711_5	attanāva paripuṇṇāni tāni diṭṭhigatāni karonto yathā jāneyya, tatheva vadeyyāti.	711	
PA_atk-s05_15a:712_0	Avaṇṇaṃ pakāsayitvāti aguṇaṃ pākaṭaṃ katvā. Sakkāranti catunnaṃ paccayānaṃ sakkaccakaraṇaṃ.	712	
PA_atk-s05_15a:712_1	Sammānanti cittena bahumānanaṃ. Paccāharissāmāti etaṃ lābhādiṃ nibbattessāma. Evaṃdiṭṭhikāti	712	
PA_atk-s05_15a:712_2	evaṃladdhikā. Yathā taṃ “lābhādiṃ nibbattessāmā”ti evaṃ ayaṃ laddhi tesaṃ atthi,	712	
PA_atk-s05_15a:712_3	tathā “atthi me vuttappakāro dhammo”ti etesaṃ khamati ceva ruccati ca, evaṃsabhāvameva	712	
PA_atk-s05_15a:712_4	vā tesaṃ cittaṃ “atthi me citta”nti. Tadā tesaṃ diṭṭhi vā, diṭṭhiyā saha khanti vā,	712	
PA_atk-s05_15a:712_5	diṭṭhikhantīhi saddhiṃ ruci vā, diṭṭhikhantirucīhi saddhiṃ laddhi vā, diṭṭhikhantiruciladdhīhi	712	
PA_atk-s05_15a:712_6	saddhiṃ ajjhāsayo vā, diṭṭhikhantiruciladdhiajjhāsayehi saddhiṃ adhippāyo vā hotīti	712	
PA_atk-s05_15a:712_7	dassento “evaṃdiṭṭhikā…pe… evaṃadhippāyā”ti āha. Sakaṃ diṭṭhinti attano dassanaṃ.	712	
PA_atk-s05_15a:712_8	Sakaṃ khantinti attano sahanaṃ. Sakaṃ rucinti attano ruciṃ. Sakaṃ laddhinti attano	712	
PA_atk-s05_15a:712_9	laddhiṃ. Sakaṃ ajjhāsayanti attano ajjhāsayaṃ. Sakaṃ adhippāyanti attano bhāvaṃ.	712	
PA_atk-s05_15a:712_10	Atikkamitunti samatikkamituṃ. Atha kho sveva ayasoti so eva ayaso ekaṃsena. Te paccāgatoti	7121	
PA_atk-s05_15a:712_11	tesaṃ patiāgato. Teti sāmiatthe upayogavacanaṃ.	7121	
PA_atk-s05_15a:713_0	Atha vāti atthantaradassanaṃ. Sassatoti nicco dhuvo. Lokoti attabhāvo. Idameva saccaṃ,	713	
PA_atk-s05_15a:713_1	moghamaññanti idaṃ eva tacchaṃ tathaṃ, aññaṃ tucchaṃ. Samattāti sampuṇṇā. Samādinnāti	713	
PA_atk-s05_15a:713_2	sammā ādinnā. Gahitāti upagantvā gahitā.	713	
PA_atk-s05_15a:714	Parāmaṭṭhāti sabbākārena parāmasitvā gahitā. Abhiniviṭṭhāti visesena laddhappatiṭṭhā. Asassatoti vuttavipariyāyena veditabbo.	71	
PA_atk-s05_15a:715_0	Antavāti saanto. Anantavāti vuddhianantavā. Taṃ jīvanti so jīvo, liṅgavipallāso kato.	715	
PA_atk-s05_15a:715_1	Jīvoti ca attāyeva. Tathāgatoti satto, “araha”nti eke. Paraṃ maraṇāti maraṇato uddhaṃ,	715	
PA_atk-s05_15a:715_2	paraloketi attho. Na hoti tathāgato paraṃ maraṇāti maraṇato uddhaṃ na hoti. Hoti	715	
PA_atk-s05_15a:715_3	ca na ca hoti tathāgato paraṃ maraṇāti maraṇato uddhaṃ hoti ca na hoti ca. Neva hoti	715	
PA_atk-s05_15a:715_4	na na hoti tathāgato paraṃ maraṇāti ucchedavasena neva hoti, takkikavasena na na hoti.	715	
PA_atk-s05_15a:716	Sakāya diṭṭhiyātiādayo karaṇavacanaṃ. Allīnoti ekībhūto.	71	
PA_atk-s05_15a:717_0	Sayaṃ samattaṃ karotīti attanā ūnabhāvaṃ mocetvā sammā attaṃ samattaṃ karoti. Paripuṇṇanti	717	
PA_atk-s05_15a:717_1	atirekadosaṃ mocetvā sampuṇṇaṃ. Anomanti hīnadosaṃ mocetvā alāmakaṃ. Agganti ādiṃ.	717	
PA_atk-s05_15a:717_2	Seṭṭhanti padhānaṃ niddosaṃ. Visesanti jeṭṭhakaṃ. Pāmokkhanti adhikaṃ. Uttamanti	717	
PA_atk-s05_15a:717_3	visesaṃ na heṭṭhimaṃ. Pavaraṃ karotīti atirekena uttamaṃ karoti. Atha vā “āsayadosamocanena	717	
PA_atk-s05_15a:717_4	aggaṃ, saṃkilesadosamocanena seṭṭhaṃ, upakkilesadosamocanena visesaṃ, pamattadosamocanena	717	
PA_atk-s05_15a:717_5	pāmokkhaṃ, majjhimadosamocanena uttamaṃ, uttamamajjhimadosamocanena pavaraṃ karotī”ti	717	
PA_atk-s05_15a:717_6	evameke vaṇṇayanti. Ayaṃ satthā sabbaññūti ayaṃ amhākaṃ satthā sabbajānanavasena	717	
PA_atk-s05_15a:717_7	sabbaññū. Ayaṃ dhammo svākkhātoti ayaṃ amhākaṃ dhammo suṭṭhu akkhāto. Ayaṃ gaṇo suppaṭipannoti	717	
PA_atk-s05_15a:717_8	ayaṃ amhākaṃ gaṇo suṭṭhu paṭipanno. Ayaṃ diṭṭhi bhaddikāti ayaṃ amhākaṃ laddhi sundarā.	717	
PA_atk-s05_15a:717_9	Ayaṃ paṭipadā supaññattāti ayaṃ amhākaṃ pubbabhāgā attanta pādipaṭipadā suṭṭhu paññattā.	717	
PA_atk-s05_15a:717_10	Ayaṃ maggo niyyānikoti ayaṃ amhākaṃ niyyāmokkantiko maggo niyyānikoti sayaṃ samattaṃ karoti.	7171	
PA_atk-s05_15a:718	Katheyya “sassato loko”ti. Bhaṇeyya “idameva saccaṃ moghamañña”nti. Dīpeyya “antavā loko”ti. Vohareyya nānāvidhena gaṇhāpeyya “hoti ca na ca hotī”ti.	71	
PA_atk-s05_15a:719_0	17. Atha rājā sattāhaccayena taṃ kuṇapaṃ chaḍḍāpetvā sāyanhasamayaṃ vihāraṃ gantvā	719	
PA_atk-s05_15a:719_1	bhagavantaṃ abhivādetvā āha – “nanu, bhante, īdise ayase uppanne mayhampi ārocetabbaṃ	719	
PA_atk-s05_15a:719_2	siyā”ti? Evaṃ vutte bhagavā “na, mahārāja, ‘ahaṃ sīlavā guṇasampanno’ti paresaṃ ārocetuṃ	719	
PA_atk-s05_15a:719_3	ariyānaṃ paṭirūpa”nti vatvā tassā aṭṭhuppattiyā “yo attano sīlavatānīti avasesagāthāyo abhāsi.	719	
PA_atk-s05_15a:720_0	Tattha sīlavatānīti pātimokkhādīni sīlāni, āraññikādīni dhutaṅgavatāni ca. Anānupuṭṭhoti	720	
PA_atk-s05_15a:720_1	apucchito. Pāvāti vadati. Anariyadhammaṃ kusalā tamāhu, yo ātumānaṃ sayameva pāvāti	720	
PA_atk-s05_15a:720_2	yo evaṃ attānaṃ sayameva vadati, tassa taṃ vādaṃ “anariyadhammo eso”ti kusalā evaṃ kathenti.	720	
PA_atk-s05_15a:721_0	Atthi sīlañceva vatañcāti sīlanaṭṭhena sīlañceva atthi, samādānaṭṭhena vatañca atthi,	721	
PA_atk-s05_15a:721_1	vataṃ na sīlanti vuttatthena vataṃ atthi, taṃ na sīlaṃ. Katamanti kathetukamyatāpucchā.	721	
PA_atk-s05_15a:721_2	Idha bhikkhu sīlavātiādayo vuttanayā eva. Saṃvaraṭṭhenāti saṃvaraṇaṭṭhena, vītikkamadvāraṃ	721	
PA_atk-s05_15a:721_3	pidahanaṭṭhena. Samādānaṭṭhenāti taṃ taṃ sikkhāpadaṃ sammā ādānaṭṭhena. Āraññikaṅganti	721	
PA_atk-s05_15a:721_4	araññe nivāso sīlaṃ assāti āraññiko, tassa aṅgaṃ āraññikaṅgaṃ. Piṇḍapātikaṅganti	721	
PA_atk-s05_15a:721_5	bhikkhāsaṅkhātānaṃ paraāmisapiṇḍānaṃ pāto piṇḍapāto, parehi dinnānaṃ piṇḍānaṃ patte	721	
PA_atk-s05_15a:721_6	nipatananti vuttaṃ hoti. Taṃ piṇḍapātaṃ uñchati taṃ taṃ kulaṃ upasaṅkamanto gavesatīti	721	
PA_atk-s05_15a:721_7	piṇḍapātiko, piṇḍāya vā patituṃ vatametassāti piṇḍapātī. Patitunti carituṃ. Piṇḍapātī	721	
PA_atk-s05_15a:721_8	eva piṇḍapātiko, tassa aṅgaṃ piṇḍapātikaṅgaṃ. Aṅganti kāraṇaṃ vuccati. Tasmā yena	721	
PA_atk-s05_15a:721_9	samādānena so piṇḍapātiko hoti, tassetaṃ adhivacananti veditabbaṃ. Eteneva nayena	721	
PA_atk-s05_15a:721_10	rathikāsusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena	7211	
PA_atk-s05_15a:721_11	tesu paṃsukūlamivāti paṃsukūlaṃ. Atha vā paṃsu viya kucchitabhāvaṃ ulatīti paṃsukūlaṃ,	7211	
PA_atk-s05_15a:721_12	kucchitabhāvaṃ gacchatīti vuttaṃ hoti. Evaṃ laddhanibbacanassa paṃsukūlassa dhāraṇaṃ	7211	
PA_atk-s05_15a:721_13	paṃsukūlaṃ, paṃsukūlaṃ sīlamassāti paṃsukūliko, paṃsukūlikassa aṅgaṃ paṃsukūlikaṅgaṃ.	7211	
PA_atk-s05_15a:721_14	Saṅghāṭiuttarāsaṅgaantaravāsakasaṅkhātaṃ ticīvaraṃ sīlamassāti tecīvariko, tecīvarikassa	7211	
PA_atk-s05_15a:721_15	aṅgaṃ tecīvarikaṅgaṃ. Sapadānacārikaṅganti dānaṃ vuccati avakhaṇḍanaṃ, apetaṃ dānato	7211	
PA_atk-s05_15a:721_16	apadānaṃ, anavakhaṇḍananti attho. Saha apadānena sapadānaṃ, avakhaṇḍanavirahitaṃ,	7211	
PA_atk-s05_15a:721_17	anugharanti vuttaṃ hoti. Sapadānaṃ carituṃ idamassa sīlanti sapadānacārī, sapadānacārīyeva	7211	
PA_atk-s05_15a:721_18	sapadānacāriko, tassa aṅgaṃ sapadānacārikaṅgaṃ. Khalupacchābhattikaṅganti khalūti	7211	
PA_atk-s05_15a:721_19	paṭisedhanatthe nipāto. Pavāritena satā pacchā laddhaṃ bhattaṃ pacchābhattaṃ nāma,	7211	
PA_atk-s05_15a:721_20	tassa pacchābhattassa bhojanaṃ pacchābhattabhojanaṃ, tasmiṃ pacchābhattabhojane pacchābhattasaññaṃ	7212	
PA_atk-s05_15a:721_21	katvā pacchābhattaṃ sīlamassāti pacchābhattiko, na pacchābhattiko khalupacchābhattiko,	7212	
PA_atk-s05_15a:721_22	samādānavasena paṭikkhittātirittabhojanassetaṃ nāmaṃ, tassa aṅgaṃ khalupacchābhattikaṅgaṃ.	7212	
PA_atk-s05_15a:721_23	Nesajjikaṅganti sayanaṃ paṭikkhipitvā nisajjāya viharituṃ sīlamassāti nesajjiko,	7212	
PA_atk-s05_15a:721_24	tassa aṅgaṃ nesajjikaṅgaṃ. Yathāsanthatikaṅganti yadeva santhataṃ yathāsanthataṃ,	7212	
PA_atk-s05_15a:721_25	“idaṃ tuyhaṃ pāpuṇātī”ti evaṃ paṭhamaṃ uddiṭṭhasenāsanassetaṃ adhivacanaṃ. Tasmiṃ	7212	
PA_atk-s05_15a:721_26	yathāsanthate viharituṃ sīlamassāti yathāsanthatiko, tassa aṅgaṃ yathāsanthatikaṅgaṃ.	7212	
PA_atk-s05_15a:721_27	Sabbāneva panetāni tena tena samādānena dhutakilesattā dhutassa bhikkhuno aṅgāni,	7212	
PA_atk-s05_15a:721_28	kilesadhunanato vā dhutanti laddhavohāraṃ ñāṇaṃ aṅgaṃ etesanti dhutaṅgāni. Atha vā	7212	
PA_atk-s05_15a:721_29	dhutāni ca tāni paṭipakkhānaṃ dhunanato aṅgāni ca paṭipattiyātipi dhutaṅgāni. Evaṃ	7212	
PA_atk-s05_15a:721_30	tāvettha atthato viññātabbo vinicchayo. Sabbāneva cetāni samādānacetanālakkhaṇāni. Vuttampi cetaṃ –	7213	
PA_atk-s05_15a:722	“Yo samādiyati, so puggalo. Yena samādiyati, cittacetasikā ete dhammā. Yā samādānacetanā, taṃ dhutaṅgaṃ. Yaṃ paṭikkhipati, taṃ vatthu”nti.	72	
PA_atk-s05_15a:723	Sabbāneva ca loluppaviddhaṃsanarasāni, nilloluppabhāvapaccupaṭṭhānāni, appicchatādiariyadhammapadaṭṭhānāni. Evamettha lakkhaṇādīhi vinicchayo veditabbo.	72	
PA_atk-s05_15a:724_0	Vīriyasamādānampīti vīriyaggahaṇampi. Kāmanti ekaṃsatthe nipāto. Taco ca nhāru cāti	724	
PA_atk-s05_15a:724_1	chavi ca nhāruvalliyo ca. Aṭṭhi cāti sabbā aṭṭhiyo ca. Avasissatūti tiṭṭhatu. Upasussatu	724	
PA_atk-s05_15a:724_2	maṃsalohitanti sabbaṃ maṃsañca lohitañca sukkhatu. “Taco”ti ekaṃ aṅgaṃ, “nhārū”ti	724	
PA_atk-s05_15a:724_3	ekaṃ, “aṭṭhī”ti ekaṃ, “upasussatu maṃsalohita”nti ekaṃ aṅgaṃ. Yaṃ tanti upari vattabbapadena	724	
PA_atk-s05_15a:724_4	sambandho. Purisathāmenāti purisassa kāyikena balena, balenāti ñāṇabalena. Vīriyenāti	724	
PA_atk-s05_15a:724_5	cetasikañāṇavīriyatejena. Parakkamenāti paraṃ paraṃ ṭhānaṃ akkamanena ussāhappattavīriyena.	724	
PA_atk-s05_15a:724_6	Pattabbanti yaṃ taṃ pāpuṇitabbaṃ. Na taṃ apāpuṇitvāti taṃ pattabbaṃ appatvā. Vīriyassa	724	
PA_atk-s05_15a:724_7	saṇṭhānaṃ bhavissatīti vuttappakārassa vīriyassa sithilattaṃ osīdanaṃ na bhavissati.	724	
PA_atk-s05_15a:724_8	“Paṭṭhāna”ntipi pāṭho, ayamevattho. Cittaṃ paggaṇhātīti cittaṃ ussāhaṃ gaṇhāpeti.	724	
PA_atk-s05_15a:724_9	Padahatīti patiṭṭhāpeti.	724	
PA_atk-s05_15a:725_0	Nāsissanti na khādissāmi na bhuñjissāmi. Na pivissāmīti yāgupānādīni na pivissāmi.	725	
PA_atk-s05_15a:725_1	Vihārato na nikkhameti senāsanato bahi na nikkhameyyaṃ. Napi passaṃ nipātessanti	725	
PA_atk-s05_15a:725_2	passaṃ mañce vā pīṭhe vā bhūmiyaṃ vā kaṭasantharake vā pātanaṃ ṭhapanaṃ na karissāmi.	725	
PA_atk-s05_15a:725_3	Taṇhāsalle anūhateti taṇhāsaṅkhāte kaṇḍe anuddhaṭe, avigateti attho.	725	
PA_atk-s05_15a:726_0	Imaṃ pallaṅkanti samantato ābhujitaṃ ūrubaddhāsanaṃ. Na bhindissāmīti na vijahissāmi.	726	
PA_atk-s05_15a:726_1	Yāva me na anupādāyāti catūhi upādānehi gahaṇaṃ aggahetvā. Āsavehīti kāmāsavādīhi	726	
PA_atk-s05_15a:726_2	catūhi āsavehi. Vimuccissatīti samucchedavimuttiyā na muccissati. Na tāvāhaṃ imamhā	726	
PA_atk-s05_15a:726_3	āsanā vuṭṭhahissāmīti ādiṃ katvā yāva rukkhamūlā nikkhamissāmīti okāsavasena vuttā.	726	
PA_atk-s05_15a:726_4	Imasmiññeva pubbaṇhasamayaṃ ariyadhammaṃ āharissāmīti ādiṃ katvā yāva gimheti kālavasena	726	
PA_atk-s05_15a:726_5	vuttā. Purime vayokhandhetiādayo vayavasena vuttā. Tattha āsanā na vuṭṭhahissāmīti	726	
PA_atk-s05_15a:726_6	nisinnāsanā na uṭṭhahissāmi. Aḍḍhayogāti nikuṇḍagehā. Pāsādāti dīghapāsādā. Hammiyāti	726	
PA_atk-s05_15a:726_7	muṇḍacchadanagehā. Guhāyāti paṃsuguhāya. Leṇāti mariyādachinnacchiddā pabbataleṇā.	726	
PA_atk-s05_15a:726_8	Kuṭiyāti ullittādikuṭiyā. Kūṭāgārāti kaṇṇikaṃ āropetvā katagehato. Aṭṭāti dvāraṭṭālakā.	726	
PA_atk-s05_15a:726_9	Māḷāti vaṭṭagehā. Uddaṇḍo nāma eko patissayaviseso. “Tichadanageho”tipi eke. Upaṭṭhānasālāti	726	
PA_atk-s05_15a:726_10	sannipātasālā bhojanasālā vā. Maṇḍapādayo pākaṭāyeva. Ariyadhammanti anavajjadhammaṃ,	7261	
PA_atk-s05_15a:726_11	ariyānaṃ vā buddhapaccekabuddhabuddhasāvakānaṃ dhammaṃ. Āharissāmīti mama cittasamīpaṃ	7261	
PA_atk-s05_15a:726_12	ānayissāmi sīlena. Samāharissāmīti visesena ānayissāmi samādhinā. Adhigacchissāmīti	7261	
PA_atk-s05_15a:726_13	paṭilābhavasena gamissāmi tadaṅgena. Phassayissāmīti phusissāmi maggena. Sacchikarissāmīti	7261	
PA_atk-s05_15a:726_14	paccakkhaṃ karissāmi phalena. Atha vā sotāpattimaggena āharissāmi. Sakadāgāmimaggena	7261	
PA_atk-s05_15a:726_15	samāharissāmi, anāgāmimaggena adhigacchissāmi, arahattamaggena phassayissāmi, paccavekkhaṇena	7261	
PA_atk-s05_15a:726_16	sacchikarissāmi. Dvīsupi nayesu phassayissāmīti nāmakāyena nibbānaṃ phusissāmīti attho.	7261	
PA_atk-s05_15a:727_0	Apuṭṭhoti mūlapadaṃ, tassa apucchitoti attho. Apucchitoti ajānāpito. Ayācitoti anāyācito.	727	
PA_atk-s05_15a:727_1	Anajjhesitoti anāṇāpito, “na icchito”ti eke. Apasāditoti na pasādāpito. Pāvadatīti	727	
PA_atk-s05_15a:727_2	kathayati. Ahamasmīti ahaṃ asmi bhavāmi. Jātiyā vāti khattiyabrāhmaṇajātiyā vā. Gottena	727	
PA_atk-s05_15a:727_3	vāti gotamādigottena vā. Kolaputtiyena vāti kulaputtabhāvena vā. Vaṇṇapokkharatāya	727	
PA_atk-s05_15a:727_4	vāti sarīrasundaratāya vā. Dhanena vāti dhanasampattiyā vā. Ajjhenena vāti ajjhāyakaraṇena	727	
PA_atk-s05_15a:727_5	vā. Kammāyatanena vāti kammameva kammāyatanaṃ, tena kammāyatanena, kasigorakkhakammādinā	727	
PA_atk-s05_15a:727_6	vā. Sippāyatanena vāti dhanusippādinā vā. Vijjāṭṭhānena vāti aṭṭhārasavijjāṭṭhānena	727	
PA_atk-s05_15a:727_7	vā. Sutena vāti bahussutaguṇena vā. Paṭibhānena vāti kāraṇākāraṇapaṭibhānasaṅkhātañāṇena	727	
PA_atk-s05_15a:727_8	vā. Aññataraññatarena vā vatthunāti jātiādīnaṃ ekekena vatthunā vā.	727	
PA_atk-s05_15a:728_0	Uccā kulāti khattiyabrāhmaṇakulā, etena jātigottamahattaṃ dīpeti. Mahābhogakulāti	728	
PA_atk-s05_15a:728_1	gahapatimahāsālakulā, etena aḍḍhamahattaṃ dīpeti. Uḷārabhogakulāti avasesavessādikulā,	728	
PA_atk-s05_15a:728_2	etena pahūtajātarūparajatādiṃ dīpeti. Caṇḍālāpi hi uḷārabhogā honti. Ñātoti pākaṭo.	728	
PA_atk-s05_15a:728_3	Yassassīti parivārasampanno. Suttantikoti suttante niyutto. Vinayadharoti vinayapiṭakadharo.	728	
PA_atk-s05_15a:728_4	Dhammakathikoti ābhidhammiko. Āraññikotiādayo dhutaṅgapubbaṅgamapaṭipattidassanatthaṃ	728	
PA_atk-s05_15a:728_5	vuttā. Paṭhamassa jhānassa lābhītiādayo rūpārūpaaṭṭhasamāpattiyo dassetvā paṭivedhadassanavasena	728	
PA_atk-s05_15a:728_6	vuttā. Pāvadatīti mūlapadaṃ. Kathetīti “piṭakācariyosmī”ti kathayati. Bhaṇatīti “dhutaṅgikomhī”ti	728	
PA_atk-s05_15a:728_7	pākaṭaṃ karoti. Dīpayatīti “rūpajjhānaṃ lābhīmhī”ti paridīpayati. Voharatīti “arūpajjhānaṃ	728	
PA_atk-s05_15a:728_8	lābhīmhī”ti vākyabhedaṃ karoti.	728	
PA_atk-s05_15a:729_0	Khandhakusalāti pañcasu khandhesu salakkhaṇasāmaññalakkhaṇesu chekā, ñātatīraṇapahānavasena	729	
PA_atk-s05_15a:729_1	kusalāti attho. Dhātuāyatanapaṭiccasamuppādādīsupi eseva nayo. Nibbānakusalāti nibbāne	729	
PA_atk-s05_15a:729_2	chekā. Anariyānanti na ariyānaṃ. Eso dhammoti eso sabhāvo. Bālānanti apaṇḍitānaṃ.	729	
PA_atk-s05_15a:729_3	Asappurisānanti na sobhanapurisānaṃ. Attāti attānaṃ.	729	
PA_atk-s05_15a:730_0	18. Santoti rāgādikilesūpasamena santo. Tathā abhinibbutatto. Iti’hanti sīlesu akatthamānoti	730	
PA_atk-s05_15a:730_1	“ahamasmi sīlasampanno”tiādinā nayena iti sīlesu akatthamāno, sīlanimittaṃ attupanāyikaṃ	730	
PA_atk-s05_15a:730_2	vācaṃ abhāsamānoti vuttaṃ hoti. Tamariyadhammaṃ kusalā vadantīti tassa taṃ akatthanaṃ	730	
PA_atk-s05_15a:730_3	“ariyadhammo eso”ti buddhādayo khandhādikusalā vadanti. Yassussadā natthi kuhiñci	730	
PA_atk-s05_15a:730_4	loketi yassa khīṇāsavassa rāgādayo sattussadā kuhiñci loke natthi. Tassa taṃ akatthanaṃ	730	
PA_atk-s05_15a:730_5	“ariyadhammo eso”ti evaṃ kusalā vadantīti sambandho.	730	
PA_atk-s05_15a:731_0	Santoti mūlapadaṃ. Rāgassa samitattāti rañjanalakkhaṇassa rāgassa samitabhāvena.	731	
PA_atk-s05_15a:731_1	Dosādīsupi eseva nayo. Vijjhātattāti sabbapariḷāhānaṃ jhāpitattā. Nibbutattāti sabbasantāpānaṃ	731	
PA_atk-s05_15a:731_2	nibbāpitabhāvena. Vigatattāti sabbākusalābhisaṅkhārānaṃ vigatabhāvena dūrabhāvena.	731	
PA_atk-s05_15a:731_3	Paṭipassaddhattāti sabbākārena abhabbuppattikabhāvena. Sattannaṃ dhammānaṃ bhinnattā	731	
PA_atk-s05_15a:731_4	bhikkhūti upari vattabbānaṃ sattadhammānaṃ bhinditvā ṭhitabhāvena bhikkhu. Sakkāyadiṭṭhivicikicchāsīlabbataparāmāsoti	731	
PA_atk-s05_15a:731_5	ime tayo kilesā sotāpattimaggena bhinnā, rāgo dosoti ime dve kilesā oḷārikā sakadāgāmimaggena	731	
PA_atk-s05_15a:731_6	bhinnā, te eva aṇusahagatā anāgāmimaggena bhinnā, moho mānoti ime dve kilesā arahattamaggena	731	
PA_atk-s05_15a:731_7	bhinnā. Avasese kilese dassetuṃ “bhinnāssa honti pāpakā akusalā dhammā”ti āha. Saṃkilesikāti	731	
PA_atk-s05_15a:731_8	kilesapaccayā. Ponobhavikāti punabbhavadāyikā. Sadarāti kilesadarathā ettha santīti	731	
PA_atk-s05_15a:731_9	sadarā. “Saddarā”tipi pāṭho, sahadarathāti attho. Dukkhavipākāti phalakāle dukkhadāyikā.	731	
PA_atk-s05_15a:731_10	Āyatiṃ jātijarāmaraṇiyāti anāgate jātijarāmaraṇassa paccayā.	7311	
PA_atk-s05_15a:732_0	Pajjena katena attanāti gāthāya ayaṃ piṇḍattho – yo attanā bhāvitena maggena parinibbānaṃ	732	
PA_atk-s05_15a:732_1	gato, kilesaparinibbānaṃ patto, parinibbānagatattā eva ca vitiṇṇakaṅkho, vipattisampattihānivuddhiucchedasassataapuññapuññappabhedaṃ	732	
PA_atk-s05_15a:732_2	bhavañca vibhavañca vippahāya maggavāsaṃ vusitavā khīṇapunabbhavoti etesaṃ thutivacanānaṃ araho so bhikkhūti.	732	
PA_atk-s05_15a:733_0	Itihanti, idahantīti duvidho pāṭho. Itīti padasandhiādayo sandhāya “idaha”nti pāṭhaṃ	733	
PA_atk-s05_15a:733_1	na rocenti. Tattha itīti yaṃ vuttaṃ. Padasandhīti padānaṃ sandhi padasandhi, padaghaṭananti	733	
PA_atk-s05_15a:733_2	attho. Padasaṃsaggoti padānaṃ ekībhāvo. Padapāripūrīti padānaṃ paripūraṇaṃ dvinnaṃ	733	
PA_atk-s05_15a:733_3	padānaṃ ekībhāvo. Akkharasamavāyoti ekībhūtopi aparipuṇṇopi hoti, ayaṃ na evaṃ. Akkharānaṃ	733	
PA_atk-s05_15a:733_4	samavāyo sannipāto hotīti dassanatthaṃ “akkharasamavāyo”ti āha. Byañjanasiliṭṭhatāti	733	
PA_atk-s05_15a:733_5	byañjanasamuccayo padamīti vuttānaṃ byañjanānaṃ atthabyañjanānaṃ atthabyattikāraṇānaṃ	733	
PA_atk-s05_15a:733_6	vā madhurabhāvattā pāṭhassa mudubhāvo. Padānupubbatā metanti padānaṃ anupubbabhāvo	733	
PA_atk-s05_15a:733_7	padānupubbatā, padapaṭipāṭibhāvoti attho. Metanti etaṃ. Katamanti ce? Itīti idaṃ.	733	
PA_atk-s05_15a:733_8	Metanti ettha ma-kāro padasandhivasena vutto. Katthī hotīti “ahamasmi sīlasampanno”ti	733	
PA_atk-s05_15a:733_9	attānaṃ ukkaṃsetvā kathanasīlo hoti. Katthatīti vuttanayena kathayati. Vikatthatīti	733	
PA_atk-s05_15a:733_10	vividhā kathayati. Katthanāti kathanā. Āratoti dūrato rato. Viratoti ṭhānasaṅkantivasena	7331	
PA_atk-s05_15a:733_11	vigatabhāvena rato. Paṭiviratoti tato nivattitvā sabbākārena viyutto hutvā rato.	7331	
PA_atk-s05_15a:733_12	Tattha pisācaṃ viya disvā palāto ārato. Hatthimhi maddante viya paridhāvitvā gato	7331	
PA_atk-s05_15a:733_13	virato. Yodhasampahāraṃ viya pothetvā maddetvā gato paṭivirato.	7331	
PA_atk-s05_15a:734	Khīṇāsavassāti khīṇakilesāsavassa. Kammussadoti puññābhisaṅkhāraapuññābhisaṅkhāraāneñjābhisaṅkhārasaṅkhātānaṃ kammānaṃ ussado ussannatā. Yassimeti yassa khīṇāsavassa ime ussadā.	73	
PA_atk-s05_15a:735_0	19. Evaṃ khīṇāsavapaṭipattiṃ dassetvā idāni diṭṭhigatikānaṃ titthiyānaṃ paṭipattiñca	735	
PA_atk-s05_15a:735_1	dassento āha “pakappitā saṅkhatā”ti. Tattha pakappitāti parikappitā. Saṅkhatāti paccayābhisaṅkhatā.	735	
PA_atk-s05_15a:735_2	Yassāti yassa kassaci diṭṭhigatikassa. Dhammāti diṭṭhiyo. Purakkhatāti purato katā.	735	
PA_atk-s05_15a:735_3	Santīti saṃvijjanti. Avīvadātāti avodātā. Yadattani passati ānisaṃsaṃ, taṃ nissito	735	
PA_atk-s05_15a:735_4	kuppapaṭiccasantinti yassete diṭṭhidhammā ‘purakkhatā avodātā santi, so evaṃvidho	735	
PA_atk-s05_15a:735_5	yasmā attani tassā diṭṭhiyā diṭṭhadhammikañca sakkārādiṃ, samparāyikañca gativisesādiṃ	735	
PA_atk-s05_15a:735_6	ānisaṃsaṃ sampassati, tasmā tañca ānisaṃsaṃ, tañca kuppatāya ca paṭiccasamuppannatāya	735	
PA_atk-s05_15a:735_7	ca sammutisantitāya ca kuppapaṭiccasantisaṅkhātaṃ diṭṭhiṃ nissito ca hoti. So taṃ	735	
PA_atk-s05_15a:735_8	nissitattā attānaṃ vā ukkaṃseyya, pare vā vambheyya abhūtehipi guṇadosehi.	735	
PA_atk-s05_15a:736_0	Saṅkhatāti mūlapadaṃ. Saṅkhatāti paccayehi samāgantvā katā. Upasaggavasena padaṃ	736	
PA_atk-s05_15a:736_1	vaḍḍhitaṃ. Abhisaṅkhatāti paccayehi abhikatā. Saṇṭhapitāti paccayavaseneva sammā	736	
PA_atk-s05_15a:736_2	ṭhapitā. Aniccāti hutvā abhāvena. Paṭiccasamuppannāti vatthārammaṇaṃ paṭicca uppannā.	736	
PA_atk-s05_15a:736_3	Khayadhammāti kamena khayasabhāvā. Vayadhammāti pavattivasena parihāyanasabhāvā.	736	
PA_atk-s05_15a:736_4	Virāgadhammāti anivattī hutvā vigacchanasabhāvā. Nirodhadhammāti nirujjhanasabhāvā,	736	
PA_atk-s05_15a:736_5	anuppattidhammā hutvā nirujjhanasabhāvāti attho. Diṭṭhigatikassāti dvāsaṭṭhidiṭṭhiyo	736	
PA_atk-s05_15a:736_6	gahetvā ṭhitapuggalassa.	736	
PA_atk-s05_15a:737_0	Purekkhārāti pure katā. Taṇhādhajoti ussāpitaṭṭhena taṇhādhajo, taṇhāpaṭākā assa	737	
PA_atk-s05_15a:737_1	atthīti taṇhādhajo. Purecārikaṭṭhena taṇhā eva ketu assāti taṇhāketu. Taṇhādhipateyyoti	737	
PA_atk-s05_15a:737_2	chandādhipativasena, taṇhā adhipatito āgatāti vā taṇhādhipateyyo, taṇhādhipati vā	737	
PA_atk-s05_15a:737_3	etassa atthīti taṇhādhipateyyo. Diṭṭhidhajādīsupi eseva nayo. Avodātāti aparisuddhā.	737	
PA_atk-s05_15a:737_4	Saṃkiliṭṭhāti sayaṃ kiliṭṭhā. Saṃkilesikāti tapanīyā.	737	
PA_atk-s05_15a:738_0	Dve ānisaṃse passatīti dve guṇe dakkhati. Diṭṭhadhammikañca ānisaṃsanti imasmiṃyeva	738	
PA_atk-s05_15a:738_1	attabhāve paccakkhadhammānisaṃsañca. Samparāyikanti paraloke pattabbaṃ ānisaṃsañca.	738	
PA_atk-s05_15a:738_2	Yaṃdiṭṭhiko satthā hotīti satthā yathāladdhiko bhavati. Taṃdiṭṭhikā sāvakā hontīti	738	
PA_atk-s05_15a:738_3	tassa vacanaṃ suṇantā sāvakāpi tathāladdhikā honti. Sakkarontīti sakkārappattaṃ karonti.	738	
PA_atk-s05_15a:738_4	Garuṃ karontīti garukārappattaṃ karonti. Mānentīti manasā piyāyanti. Pūjentīti catupaccayābhihārapūjāya	738	
PA_atk-s05_15a:738_5	pūjenti. Apacitiṃ karontīti apacitippattaṃ karonti. Tattha yassa cattāro paccaye	738	
PA_atk-s05_15a:738_6	sakkaritvā suabhisaṅkhate paṇīte katvā denti, so sakkato. Yasmiṃ garubhāvaṃ paṭṭhapetvā	738	
PA_atk-s05_15a:738_7	denti, so garukato. Yaṃ manasā piyāyanti, so mānito. Yassa sabbampetaṃ karonti, so	738	
PA_atk-s05_15a:738_8	pūjito. Yassa abhivādanapaccupaṭṭhānaañjalikammādivasena paramanipaccakāraṃ karonti,	738	
PA_atk-s05_15a:738_9	so apacito. Keci “sakkaronti kāyena, garuṃ karonti vācāya, mānenti cittena, pūjenti	738	
PA_atk-s05_15a:738_10	lābhenā”ti vaṇṇayanti. Alaṃ nāgattāya vāti nāgabhāvāya nāgarājabhāvāya vā alaṃ pariyattaṃ.	7381	
PA_atk-s05_15a:738_11	Supaṇṇattāya vāti supaṇṇarājabhāvāya. Yakkhattāya vāti yakkhasenāpatibhāvāya. Asurattāya	7381	
PA_atk-s05_15a:738_12	vāti asurabhāvāya. Gandhabbattāya vāti gandhabbadevaghaṭe nibbattabhāvāya. Mahārājattāya	7381	
PA_atk-s05_15a:738_13	vāti catunnaṃ mahārājānaṃ aññatarabhāvāya. Indattāya vāti sakkabhāvāya. Brahmattāya	7381	
PA_atk-s05_15a:738_14	vāti brahmakāyikādīnaṃ aññatarabhāvāya. Devattāya vāti sammutidevādīnaṃ aññatarabhāvāya.	7381	
PA_atk-s05_15a:738_15	Suddhiyāti parisuddhabhāvāya alaṃ pariyattaṃ. Visuddhiyāti sabbamalarahitaaccantaparisuddhabhāvāya.	7381	
PA_atk-s05_15a:738_16	Parisuddhiyāti sabbākārena parisuddhabhāvāya.	7381	
PA_atk-s05_15a:739_0	Tattha tiracchānayoniyaṃ adhipaccattaṃ suddhiyā. Devaloke adhipaccattaṃ visuddhiyā.	739	
PA_atk-s05_15a:739_1	Brahmaloke adhipaccattaṃ parisuddhiyā. Caturāsītikappasahassāni atikkamitvā muccanatthaṃ	739	
PA_atk-s05_15a:739_2	muttiyā. Antarāyābhāvena muccanatthaṃ vimuttiyā. Sabbākārena muttiyā parimuttiyā.	739	
PA_atk-s05_15a:739_3	Sujjhantīti tasmiṃ samaye pabbajitabhāvena suddhiṃ pāpuṇanti. Visujjhantīti pabbajjaṃ	739	
PA_atk-s05_15a:739_4	gahetvā paṭipattiyā yuttabhāvena vividhena sujjhanti. Parisujjhantīti nipphattiṃ	739	
PA_atk-s05_15a:739_5	pāpetvā sabbākārena sujjhanti. Muccanti tesaṃ samayantaradhammena. Vimuccanti etassa	739	
PA_atk-s05_15a:739_6	satthuno ovādena. Parimuccanti etassa satthuno anusāsanena. Sujjhissāmītiādayo anāgatavasena	739	
PA_atk-s05_15a:739_7	vuttā. Āyatiṃ phalapāṭikaṅkhīti anāgate vipākaphalamākaṅkhamāno. Idaṃ diṭṭhigatikānaṃ	739	
PA_atk-s05_15a:739_8	icchāmattaṃ. Diṭṭhigatañhi ijjhamānaṃ nirayaṃ vā tiracchānayoniṃ vā nipphādeti.	739	
PA_atk-s05_15a:740_0	Accantasantīti atiantanissaraṇasanti. Tadaṅgasantīti paṭhamajjhānādiguṇaṅgena nīvaraṇādiaguṇaṅgaṃ	740	
PA_atk-s05_15a:740_1	sametīti jhānaṃ tadaṅgasanti. Sammutisantīti samāhāravasena diṭṭhisanti. Tā vibhāgato	740	
PA_atk-s05_15a:740_2	dassetuṃ “katamā accantasantī”tiādimāha. Amataṃ nibbānanti evamādayo heṭṭhā vuttatthāyeva.	740	
PA_atk-s05_15a:740_3	Paṭhamaṃ jhānaṃ samāpannassa nīvaraṇā santā hontīti evamādayo anto appanāyaṃ atisayavasena	740	
PA_atk-s05_15a:740_4	vuttā. Api ca sammutisanti imasmiṃ atthe adhippetā, santīti itare dve santiyo paṭikkhipitvā	740	
PA_atk-s05_15a:740_5	sammutisantimeva dīpeti. Kuppasantinti vipākajanakavasena parivattanavasena calasantiṃ.	740	
PA_atk-s05_15a:740_6	Pakuppasantinti visesena calasantiṃ. Eritasantinti kampanasantiṃ. Sameritasantinti	740	
PA_atk-s05_15a:740_7	visesena kampitasantiṃ. Calitasantinti tasseva vevacanaṃ. Ghaṭṭitasantinti pīḷitasantiṃ.	740	
PA_atk-s05_15a:740_8	Santiṃ nissitoti diṭṭhisaṅkhātaṃ santiṃ nissito. Assitoti āsito visesena nissito. Allīnoti ekībhūto.	740	
PA_atk-s05_15a:741_0	20. Evaṃ nissite tāva “diṭṭhīnivesā…pe… ādiyatī ca dhamma”nti tattha diṭṭhīnivesāti	741	
PA_atk-s05_15a:741_1	idaṃsaccābhinivesasaṅkhātāni diṭṭhinivesanāni. Na hi svātivattāti sukhena ativattitabbā	741	
PA_atk-s05_15a:741_2	na honti. Dhammesu niccheyya samuggahītanti dvāsaṭṭhidiṭṭhigatesu taṃ taṃ samuggahitaṃ	741	
PA_atk-s05_15a:741_3	abhiniviṭṭhadhammaṃ nicchinitvā pavattā diṭṭhinivesā na hi svātivattāti vuttaṃ hoti.	741	
PA_atk-s05_15a:741_4	Tasmā naro tesu nivesanesu, nirassatī ādiyatī ca dhammanti yasmā na hi svātivattā,	741	
PA_atk-s05_15a:741_5	tasmā naro tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṃ	741	
PA_atk-s05_15a:741_6	satthāraṃ dhammakkhānaṃ gaṇādibhedañca taṃ taṃ dhammaṃ nirassati ca ādiyati ca jahati	741	
PA_atk-s05_15a:741_7	ca gaṇhāti ca vanamakkaṭo viya taṃ taṃ sākhanti vuttaṃ hoti.	741	
PA_atk-s05_15a:742_0	Evaṃ nirassanto ca ādiyanto ca anavaṭṭhitacittattā asantehipi guṇadosehi attano vā	742	
PA_atk-s05_15a:742_1	parassa vā yasāyasaṃ uppādeyya. Durativattāti atikkamituṃ dukkhā. Duttarāti duuttarā.	742	
PA_atk-s05_15a:742_2	Duppatarā dussamatikkamā dubbinivattāti upasaggena vaḍḍhitā.	742	
PA_atk-s05_15a:743_0	Nicchinitvāti sassatavasena nicchayaṃ katvā. Vinicchinitvāti attavasena nānāvidhena	743	
PA_atk-s05_15a:743_1	vinicchayaṃ katvā. Vicinitvāti pariyesitvā. Pavicinitvāti attaniyavasena sabbākārena	743	
PA_atk-s05_15a:743_2	pariyesitvā. “Nicinitvā viccinitvā”tipi pāṭho. Odhiggāhoti avadhiyitvā gāho. Bilaggāhoti	743	
PA_atk-s05_15a:743_3	koṭṭhāsavasena gāho “bilaso vibhajitvā”tiādīsu viya. Varaggāhoti uttamagāho. Koṭṭhāsaggāhoti	743	
PA_atk-s05_15a:743_4	avayavavasena gāho. Uccayaggāhoti rāsivasena gāho. Samuccayaggāhoti koṭṭhāsavasena	743	
PA_atk-s05_15a:743_5	rāsivasena ca gāho. Idaṃ saccanti idameva sabhāvaṃ. Tacchanti tathabhāvaṃ aviparītasabhāvaṃ.	743	
PA_atk-s05_15a:743_6	Tathanti vipariṇāmarahitaṃ. Bhūtanti vijjamānaṃ. Yāthāvanti yathāsabhāvaṃ. Aviparītanti na viparītaṃ.	743	
PA_atk-s05_15a:744_0	Nirassatīti niassati vikkhipati. Paravicchindanāya vāti parehi vissajjāpanena. Anabhisambhuṇanto	744	
PA_atk-s05_15a:744_1	vāti asampāpuṇanto vā asakkonto vā vissajjeti. Paro vicchindetīti añño viyogaṃ karoti.	744	
PA_atk-s05_15a:744_2	Natthetthāti natthi ettha. Sīlaṃ anabhisambhuṇantoti sīlaṃ asampādento. Sīlaṃ nirassatīti	744	
PA_atk-s05_15a:744_3	sīlaṃ vissajjeti. Ito paresupi eseva nayo.	744	
PA_atk-s05_15a:745_0	21. Yo panāyaṃ sabbadiṭṭhigatādidosadhunanāya paññāya samannāgatattā dhono, tassa	745	
PA_atk-s05_15a:745_1	dhonassa hi…pe… anūpayo so. Kiṃ vuttaṃ hoti? Dhonadhammasamannāgamā dhonassa dhutasabbapāpassa	745	
PA_atk-s05_15a:745_2	arahato katthaci loke tesu tesu bhavesu saṃkappanā diṭṭhi natthi. So tassā diṭṭhiyā	745	
PA_atk-s05_15a:745_3	abhāvā, yāya ca attanā kataṃ pāpakammaṃ paṭicchādentā titthiyā māyāya vā mānena vā	745	
PA_atk-s05_15a:745_4	evaṃ agatiṃ gacchanti, tampi māyañca mānañca pahāya dhono rāgādīnaṃ dosānaṃ kena	745	
PA_atk-s05_15a:745_5	gaccheyya, diṭṭhadhamme samparāye vā nirayādīsu gativisesesu kena saṅkhaṃ gaccheyya,	745	
PA_atk-s05_15a:745_6	anūpayo so, so hi taṇhādiṭṭhiupayānaṃ dvinnaṃ abhāvena anūpayoti.	745	
PA_atk-s05_15a:746_0	Kiṃ kāraṇāti kena kāraṇena. Dhonā vuccati paññāti dhonā iti kiṃkāraṇā paññā kathīyati.	746	
PA_atk-s05_15a:746_1	Tāya paññāya kāyaduccaritanti tāya vuttappakārāya paññāya kāyato pavattaṃ duṭṭhu	746	
PA_atk-s05_15a:746_2	kilesapūtikattā vā caritanti kāyaduccaritaṃ. Dhūtañca dhotañcāti kampitañca dhovitañca.	746	
PA_atk-s05_15a:746_3	Sandhotañcāti sammā dhovitañca. Niddhotañcāti visesena suṭṭhu niddhotañca. Rāgo dhuto	746	
PA_atk-s05_15a:746_4	cātiādayo catunnaṃ maggānaṃ vasena yojetabbā.	746	
PA_atk-s05_15a:747_0	Sammādiṭṭhiyā micchādiṭṭhi dhutā cāti maggasampayuttāya sammādiṭṭhiyā micchādiṭṭhi	747	
PA_atk-s05_15a:747_1	kampitā calitā dhovitā. Sammāsaṅkappādīsupi eseva nayo. Vuttañhetaṃ “sammādiṭṭhikassa,	747	
PA_atk-s05_15a:747_2	bhikkhave, micchādiṭṭhi nijjiṇṇā hotī”ti suttaṃ vitthāretabbaṃ. Sammāñāṇenāti maggasampayuttañāṇena,	747	
PA_atk-s05_15a:747_3	paccavekkhaṇañāṇena vā. Micchāñāṇanti viparītañāṇaṃ ayāthāvañāṇaṃ, pāpakiriyāsu upacintāvasena	747	
PA_atk-s05_15a:747_4	pāpaṃ katvā “sukataṃ mayā”ti paccavekkhaṇākārena ca uppanno moho. Sammāvimuttiyā	747	
PA_atk-s05_15a:747_5	micchāvimuttīti samucchedavimuttiyā viparītā ayāthāvavimuttiyeva cetovimuttisaññitā.	747	
PA_atk-s05_15a:748_0	Arahā imehi dhoneyyehi dhammehīti rāgādīhi kilesehi dūre ṭhito arahā imehi vuttappakārehi	748	
PA_atk-s05_15a:748_1	kilesadhovanehi dhammehi upeto hoti. Dhonoti dhono puggalo, teneva “so dhutarāgo”tiādayo āha.	748	
PA_atk-s05_15a:749_0	Māyā vuccati vañcanikācariyāti vañcanakiriyaṃ vañcanakaraṇaṃ assā atthīti vañcanikācariyā.	749	
PA_atk-s05_15a:749_1	Tassa paṭicchādanahetūti tesaṃ duccaritānaṃ appakāsanakāraṇā. Pāpikaṃ icchaṃ paṇidahatīti	749	
PA_atk-s05_15a:749_2	lāmakaṃ patthanaṃ patiṭṭhāpeti. “Mā maṃ jaññā”ti icchatīti “mayhaṃ kataṃ pāpaṃ pare	749	
PA_atk-s05_15a:749_3	mā jāniṃsū”ti paccāsīsati. Saṅkappetīti vitakkaṃ uppādeti. Vācaṃ bhāsatīti jānaṃyeva	749	
PA_atk-s05_15a:749_4	paṇṇattiṃ vītikkamanto bhikkhu bhāriyaṃ karoti. “Amhākaṃ vītikkamaṭṭhānaṃ nāma natthī”ti	749	
PA_atk-s05_15a:749_5	upasanto viya bhāsati. Kāyena parakkamatīti “mayā kataṃ idaṃ pāpakammaṃ mā keci jāniṃsū”ti	749	
PA_atk-s05_15a:749_6	kāyena vattaṃ karoti. Vijjamānadosapaṭicchādanato cakkhumohanamāyā assāti māyāvī,	749	
PA_atk-s05_15a:749_7	māyāvino bhāvo māyāvitā. Katvā pāpaṃ puna paṭicchādanato aticca assarati etāya sattoti	749	
PA_atk-s05_15a:749_8	accasarā. Kāyavācākiriyāhi aññathā dassanato vañcetīti vañcanā. Etāya sattā nikarontīti	749	
PA_atk-s05_15a:749_9	nikati, micchā karontīti attho. “Nāhaṃ evaṃ karomī”ti pāpānaṃ vikkhipanato nikiraṇā.	749	
PA_atk-s05_15a:749_10	“Nāhaṃ evaṃ karomī”ti parivajjanato pariharaṇā. Kāyādīhi saṃharaṇato gūhanā. Samabhāgena	7491	
PA_atk-s05_15a:749_11	gūhanā parigūhanā. Tiṇapaṇṇehi viya gūthaṃ kāyavacīkammehi pāpaṃ chādetīti chādanā.	7491	
PA_atk-s05_15a:749_12	Sabbato bhāgena chādanā paricchādanā. Na uttāniṃ katvā dassetīti anuttānikammaṃ.	7491	
PA_atk-s05_15a:749_13	Na pākaṭaṃ katvā dassetīti anāvikammaṃ. Suṭṭhu chādanā vocchādanā. Katapaṭicchādanavasena	7491	
PA_atk-s05_15a:749_14	punapi pāpassa karaṇato pāpakiriyā. Ayaṃ vuccatīti ayaṃ katapaṭicchādanalakkhaṇā	7491	
PA_atk-s05_15a:749_15	māyā nāma vuccati, yāya samannāgato puggalo bhasmapaṭicchanno viya aṅgāro, udakapaṭicchanno	7491	
PA_atk-s05_15a:749_16	viya khāṇu, pilotikapaliveṭhitaṃ viya ca satthaṃ hoti.	7491	
PA_atk-s05_15a:750	Ekavidhena mānoti ekaparicchedena ekakoṭṭhāsena māno. Yā cittassa unnatīti yā cittassa abbhussāpanā, ayaṃ mānoti attho. Ettha puggalaṃ anāmasitvā nibbattitamānova vutto.	75	
PA_atk-s05_15a:751	Attukkaṃsanamānoti attānaṃ upari ṭhapanamāno. Paravambhanamānoti pare lāmakakaraṇamāno. Ime dve mānā yebhuyyena tathā pavattākāravasena vuttā.	75	
PA_atk-s05_15a:752_0	“Seyyohamasmī”ti mānoti jātiādīni nissāya “ahamasmi seyyo”ti uppanno māno. Sadisamānādīsupi	752	
PA_atk-s05_15a:752_1	eseva nayo. Evamimepi tayo mānā puggalavisesaṃ anissāya tathā pavattākāravasena vuttā.	752	
PA_atk-s05_15a:752_2	Tesu ekeko tiṇṇampi seyyasadisahīnānaṃ uppajjati. Tattha “seyyohamasmī”ti māno seyyasseva	752	
PA_atk-s05_15a:752_3	yāthāvamāno, sesānaṃ ayāthāvamāno. “Sadisohamasmī”ti māno sadisasseva yāthāvamāno,	752	
PA_atk-s05_15a:752_4	sesānaṃ ayāthāvamāno. “Hīnohamasmī”ti māno hīnasseva yāthāvamāno, sesānaṃ ayāthāvamāno.	752	
PA_atk-s05_15a:753	Catubbidhena māno lokadhammavasena vutto. Pañcavidhena māno pañcakāmaguṇavasena vutto. Chabbidhena māno cakkhādisampattivasena vutto. Tattha mānaṃ janetīti mānaṃ uppādeti.	75	
PA_atk-s05_15a:754_0	Sattavidhena mānaniddese mānoti unnamo. Atimānoti “jātiādīhi mayā sadiso natthī”ti	754	
PA_atk-s05_15a:754_1	atikkamitvā maññanavasena uppanno māno. Mānātimānoti “ayaṃ pubbe mayā sadiso, idāni	754	
PA_atk-s05_15a:754_2	ahaṃ seṭṭho, ayaṃ hīnataro”ti uppanno māno. Ayaṃ bhārātibhāro viya purimaṃ sadisamānaṃ	754	
PA_atk-s05_15a:754_3	upādāya mānātimāno nāmāti dassetuṃ “mānātimāno”ti āha. Omānoti hīnamāno. Yo “hīnohamasmī”ti	754	
PA_atk-s05_15a:754_4	māno nāma vutto, ayaṃ omāno nāma. Api cettha “tvaṃ jātimā, kākajāti viya te jāti.	754	
PA_atk-s05_15a:754_5	Tvaṃ gottavā, caṇḍālagottaṃ viya te gottaṃ. Tuyhaṃ saro atthi, kākasaro viya te saro”ti	754	
PA_atk-s05_15a:754_6	evaṃ attānaṃ heṭṭhā katvā pavattanavasena ayaṃ “omāno”ti veditabbo.	754	
PA_atk-s05_15a:755_0	Adhimānoti cattāri saccāni appatvā pattasaññissa, catūhi maggehi kattabbe kicce akateyeva	755	
PA_atk-s05_15a:755_1	katasaññissa, catusaccadhamme anadhigate adhigatasaññissa, arahatte asacchikate sacchikatasaññissa	755	
PA_atk-s05_15a:755_2	uppanno adhigatamāno adhimāno nāma. Ayaṃ pana kassa uppajjati, kassa na uppajjatīti?	755	
PA_atk-s05_15a:755_3	Ariyasāvakassa tāva na uppajjati. So hi maggaphalanibbānapahīnakilesāvasiṭṭhakilesapaccavekkhaṇena	755	
PA_atk-s05_15a:755_4	sañjātasomanasso ariyaguṇapaṭivedhe nikkaṅkho, tasmā sotāpannādīnaṃ “ahaṃ sakadāgāmī”tiādivasena	755	
PA_atk-s05_15a:755_5	māno na uppajjati, dussīlassa ca na uppajjati. So hi ariyaguṇādhigame nirāsova. Sīlavatopi	755	
PA_atk-s05_15a:755_6	pariccattakammaṭṭhānassa niddārāmatādimanuyuttassa na uppajjati, parisuddhasīlassa	755	
PA_atk-s05_15a:755_7	pana kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa	755	
PA_atk-s05_15a:755_8	tilakkhaṇaṃ āropetvā saṅkhāre sammasantassa āraddhavipassakassa uppajjati, uppanne	755	
PA_atk-s05_15a:755_9	ca suddhasamathalābhī suddhavipassanālābhī vā antarā ṭhapeti. So hi dasapi vassāni	755	
PA_atk-s05_15a:755_10	vīsampi vassāni tiṃsampi vassāni asītipi vassāni kilesasamudācāraṃ apassanto “ahaṃ	7551	
PA_atk-s05_15a:755_11	sotāpanno”ti vā “sakadāgāmī”ti vā “anāgāmī”ti vā maññati, samathavipassanālābhī pana	7551	
PA_atk-s05_15a:755_12	arahatteyeva ṭhapeti. Tassa hi samādhibalena kilesā vikkhambhitā, vipassanābalena	7551	
PA_atk-s05_15a:755_13	saṅkhārā supariggahitā, tasmā saṭṭhipi vassāni asītipi vassāni vassasatampi kilesā	7551	
PA_atk-s05_15a:755_14	na samudācaranti, khīṇāsavasseva cittācāro hoti. So evaṃ dīgharattaṃ kilesasamudācāraṃ	7551	
PA_atk-s05_15a:755_15	apassanto antarā aṭṭhatvāva “arahā aha”nti maññati.	7551	
PA_atk-s05_15a:756_0	Asmimānoti rūpe asmītiādinā nayena pañcasu khandhesu “ahaṃ rūpādayo”ti uppanno māno.	756	
PA_atk-s05_15a:756_1	Micchāmānoti pāpakehi kammāyatanasippāyatanavijjāṭṭhānasutapaṭibhānasīlabbatehi,	756	
PA_atk-s05_15a:756_2	pāpikāya ca diṭṭhiyā uppanno māno. Tattha pāpakaṃ kammāyatanaṃ nāma kevaṭṭamacchabandhanesādānaṃ	756	
PA_atk-s05_15a:756_3	kammaṃ. Pāpakaṃ sippāyatanaṃ nāma macchajālakhipakumīnakaraṇesu ceva pāsaoḍḍanasūlāropanādīsu	756	
PA_atk-s05_15a:756_4	ca chekatā. Pāpakaṃ vijjāṭṭhānaṃ nāma yā kāci parūpaghātavijjā. Pāpakaṃ sutaṃ nāma	756	
PA_atk-s05_15a:756_5	bhāratayuddhasītāharaṇādipaṭisaṃyuttaṃ. Pāpakaṃ paṭibhānaṃ nāma dubbhāsitayuttaṃ	756	
PA_atk-s05_15a:756_6	kappanāṭakavilappanādipaṭibhānaṃ. Pāpakaṃ sīlaṃ nāma ajasīlaṃ gosīlaṃ. Vatampi ajavatagovatameva.	756	
PA_atk-s05_15a:756_7	Pāpikā diṭṭhi pana dvāsaṭṭhiyā diṭṭhigatesu yākāci diṭṭhi. Aṭṭhavidhamāno uttānatthoyeva.	756	
PA_atk-s05_15a:757_0	Navavidhena mānaniddese seyyassa “seyyohamasmī”tiādayo nava mānā puggalaṃ nissāya	757	
PA_atk-s05_15a:757_1	vuttā. Ettha pana seyyassa “seyyohamasmī”ti māno rājānañceva pabbajitānañca uppajjati.	757	
PA_atk-s05_15a:757_2	Rājā hi “raṭṭhena vā dhanavāhanehi vā ko mayā sadiso atthī”ti etaṃ mānaṃ karoti.	757	
PA_atk-s05_15a:757_3	Pabbajitopi “sīladhutaṅgādīhi ko mayā sadiso atthī”ti etaṃ mānaṃ karoti.	757	
PA_atk-s05_15a:758_0	Seyyassa “sadisohamasmī”ti mānopi etesaṃyeva uppajjati. Rājā hi “raṭṭhena vā dhanavāhanehi	758	
PA_atk-s05_15a:758_1	vā aññarājūhi saddhiṃ mayhaṃ kiṃ nānākaraṇa”nti etaṃ mānaṃ karoti. Pabbajitopi “sīladhutaṅgādīhi	758	
PA_atk-s05_15a:758_2	aññena bhikkhunā mayhaṃ kiṃ nānākaraṇa”nti etaṃ mānaṃ karoti.	758	
PA_atk-s05_15a:759_0	Seyyassa “hīnohamasmī”ti mānopi etesaṃyeva uppajjati. Yassa hi rañño raṭṭhaṃ vā dhanavāhanādīni	759	
PA_atk-s05_15a:759_1	vā nātisampannāni honti, so “mayhaṃ rājāti vohārasukhamattakameva, kiṃ rājā nāma	759	
PA_atk-s05_15a:759_2	aha”nti etaṃ mānaṃ karoti. Pabbajitopi appalābhasakkāro “ahaṃ dhammakathiko, bahussuto,	759	
PA_atk-s05_15a:759_3	mahātheroti kathāmattameva, kiṃ dhammakathiko nāmāhaṃ, kiṃ bahussuto nāmāhaṃ, kiṃ	759	
PA_atk-s05_15a:759_4	mahāthero nāmāhaṃ, yassa me lābhasakkāro natthī”ti etaṃ mānaṃ karoti.	759	
PA_atk-s05_15a:760_0	Sadisassa “seyyohamasmī”ti mānādayo amaccādīnaṃ uppajjanti. Amacco vā hi raṭṭhiyo	760	
PA_atk-s05_15a:760_1	vā “bhogayānavāhanādīhi ko mayā sadiso añño rājapuriso atthī”ti vā, “mayhaṃ aññehi	760	
PA_atk-s05_15a:760_2	saddhiṃ kiṃ nānākaraṇa”nti vā, “amaccoti nāmameva mayhaṃ, ghāsacchādanamattampi me	760	
PA_atk-s05_15a:760_3	natthi, kiṃ amacco nāmāha”nti vā ete māne karoti.	760	
PA_atk-s05_15a:761_0	Hīnassa “seyyohamasmī”ti mānādayo dāsādīnaṃ uppajjanti. Dāso hi “mātito vā pitito	761	
PA_atk-s05_15a:761_1	vā ko mayā sadiso añño dāso nāma atthi, aññe jīvituṃ asakkontā kucchihetu dāsā nāma	761	
PA_atk-s05_15a:761_2	jātā, ahaṃ pana paveṇīāgatattā seyyo”ti vā, “paveṇīāgatabhāvena ubhatosuddhikadāsattena	761	
PA_atk-s05_15a:761_3	asukadāsena nāma saddhiṃ ki mayhaṃ nānākaraṇa”nti vā, “kucchivasenāhaṃ dāsabyaṃ upagato,	761	
PA_atk-s05_15a:761_4	mātāpitukoṭiyā pana me dāsaṭṭhānaṃ natthi, kiṃ dāso nāma aha”nti vā ete māne karoti.	761	
PA_atk-s05_15a:761_5	Yathā ca dāso, evaṃ pukkusacaṇḍālādayopi ete māne karontiyeva.	761	
PA_atk-s05_15a:762_0	Ettha ca seyyassa “seyyohamasmī”ti uppannamānova yāthāvamāno, itare dve ayāthāvamānā.	762	
PA_atk-s05_15a:762_1	Tathā sadisassa “sadisohamasmī”ti, hīnassa “hīnohamasmī”ti uppannamānova yāthāvamāno,	762	
PA_atk-s05_15a:762_2	itare dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhā.	762	
PA_atk-s05_15a:763_0	Ettha ca seyyassa “seyyohamasmī”ti māno uttamassa uttamaṭṭhena “ahaṃ seyyo”ti evaṃ	763	
PA_atk-s05_15a:763_1	uppannamāno, seyyassa “sadisohamasmī”ti māno uttamassa samaṭṭhena “ahaṃ sadiso”ti	763	
PA_atk-s05_15a:763_2	evaṃ uppannamāno. Seyyassa “hīnohamasmī”ti māno uttamassa lāmakaṭṭhena “ahaṃ hīno”ti	763	
PA_atk-s05_15a:763_3	evaṃ uppannamāno. Evaṃ seyyamāno sadisamāno hīnamānoti ime tayo mānā seyyassa uppajjanti.	763	
PA_atk-s05_15a:763_4	Sadisassāpi ahaṃ seyyo, sadiso, hīnoti tayo mānā uppajjanti. Hīnassāpi ahaṃ hīno,	763	
PA_atk-s05_15a:763_5	sadiso, seyyoti tayo mānā uppajjanti.	763	
PA_atk-s05_15a:764_0	Dasavidhamānaniddese idhekacco mānaṃ janetīti ekacco puggalo mānaṃ janayati. Jātiyā	764	
PA_atk-s05_15a:764_1	vāti khattiyabhāvādijātisampattiyā vā. Gottena vāti gotamagottādinā ukkaṭṭhagottena	764	
PA_atk-s05_15a:764_2	vā. Kolaputtiyena vāti mahākulabhāvena vā. Vaṇṇapokkharatāya vāti vaṇṇasampannasarīratāya	764	
PA_atk-s05_15a:764_3	vā. Sarīrañhi “pokkhara”nti vuccati, tassa vaṇṇasampattiyā abhirūpabhāvenāti attho.	764	
PA_atk-s05_15a:764_4	Dhanena vāti dhanasampannabhāvena vā, mayhaṃ nidhānagatassa dhanassa pamāṇaṃ natthīti	764	
PA_atk-s05_15a:764_5	attho. Ajjhenena vāti ajjhāyanavasena vā. Kammāyatanena vāti “avasesā sattā chinnapakkhakākasadisā,	764	
PA_atk-s05_15a:764_6	ahaṃ pana mahiddhiko mahānubhāvo”ti vā, “ahaṃ yaṃ yaṃ kammaṃ karomi, taṃ taṃ samijjhatī”ti	764	
PA_atk-s05_15a:764_7	vā evamādinayappavattena kammāyatanena vā. Sippāyatanena vāti “avasesā sattā nisippā,	764	
PA_atk-s05_15a:764_8	ahaṃ sippavā”ti evamādinayappavattena sippāyatanena vā. Vijjāṭṭhānena vāti idaṃ heṭṭhā	764	
PA_atk-s05_15a:764_9	vuttanayameva. Sutena vāti “avasesā sattā appassutā, ahaṃ pana bahussuto”ti evamādisutena	764	
PA_atk-s05_15a:764_10	vā. Paṭibhānena vāti “avasesā sattā appaṭibhānā, mayhaṃ pana paṭibhānappamāṇaṃ natthī”ti	7641	
PA_atk-s05_15a:764_11	evamādipaṭibhānena vā. Aññataraññatarena vā vatthunāti avuttena aññena vatthunā vā.	7641	
PA_atk-s05_15a:764_12	Yo evarūpo mānoti mānakaraṇavasena māno. Maññanā maññitattanti ākārabhāvaniddeso.	7641	
PA_atk-s05_15a:764_13	Ussitaṭṭhena unnati. Yassuppajjati, taṃ puggalaṃ unnāmeti ukkhipitvā ṭhapetīti unnāmo.	7641	
PA_atk-s05_15a:764_14	Samussitaṭṭhena dhajo. Ukkhipanaṭṭhena cittaṃ sampaggaṇhātīti sampaggāho. Ketu vuccati	7641	
PA_atk-s05_15a:764_15	bahūsu dhajesu accuggatadhajo. Mānopi punappunaṃ uppajjamāno aparāpare upādāya accuggataṭṭhena	7641	
PA_atk-s05_15a:764_16	ketu viyāti ketu, taṃ ketuṃ icchatīti ketukamyaṃ, tassa bhāvo ketukamyatā. Sā pana	7641	
PA_atk-s05_15a:764_17	cittassa, na attano. Tena vuttaṃ “ketukamyatā cittassā”ti. Mānasampayuttañhi cittaṃ	7641	
PA_atk-s05_15a:764_18	ketuṃ icchati, tassa bhāvo, ketusaṅkhāto mānoti. Dhono māyañca mānañca pahāya pajahitvā	7641	
PA_atk-s05_15a:764_19	yo so dhono arahā heṭṭhā vuttanayena vinodanabyantikaraṇādivasena kilese pajahitvā	7641	
PA_atk-s05_15a:764_20	ṭhito, so tena rāgādinā kilesena gaccheyya.	7642	
PA_atk-s05_15a:765_0	Nerayikoti vāti niraye nibbattakasattoti vā. Tiracchānayonikādīsupi eseva nayo. So	765	
PA_atk-s05_15a:765_1	hetu natthīti yena janakahetunā gatiyādīsu nibbatteyya, so hetu natthi. Paccayoti	765	
PA_atk-s05_15a:765_2	tasseva vevacanaṃ. Kāraṇanti ṭhānaṃ. Kāraṇañhi tadāyattavuttitāya attano phalassa	765	
PA_atk-s05_15a:765_3	ṭhānanti vuccati. Tasmā yena hetunā yena paccayena gatiyādīsu nibbatteyya, taṃ kāraṇaṃ natthi.	765	
PA_atk-s05_15a:766_0	22. Yo pana nesaṃ dvinnaṃ upayānaṃ bhāvena upayo hoti, so upayo hi…pe… diṭṭhimidheva	766	
PA_atk-s05_15a:766_1	sabbanti. Tattha upayoti taṇhādiṭṭhinissito. Dhammesu upeti vādanti “ratto”ti vā	766	
PA_atk-s05_15a:766_2	“duṭṭho”ti vā evaṃ tesu tesu dhammesu upeti vādaṃ. Anūpayaṃ kena kathaṃ vadeyyāti	766	
PA_atk-s05_15a:766_3	taṇhādiṭṭhippahānena pana anūpayaṃ khīṇāsavaṃ kena rāgena vā dosena vā kathaṃ “ratto”ti	766	
PA_atk-s05_15a:766_4	vā “duṭṭho”ti vā vadeyya. Evaṃ anupavajjo ca so kiṃ titthiyā viya katapaṭicchādako	766	
PA_atk-s05_15a:766_5	bhavissatīti adhippāyo. Attā nirattā na hi tassa atthīti tassa hi attadiṭṭhi vā ucchedadiṭṭhi	766	
PA_atk-s05_15a:766_6	vā natthi, gahaṇamuñcanaṃ vāpi attanirattasaññitaṃ natthi. Kiṃ kāraṇā natthīti ce?	766	
PA_atk-s05_15a:766_7	Adhosi so diṭṭhimidheva sabbanti. Yasmā so idheva attabhāve ñāṇambunā sabbadiṭṭhigataṃ	766	
PA_atk-s05_15a:766_8	adhosi pajahi vinodesīti arahattanikūṭena desanaṃ niṭṭhāpesi. Taṃ sutvā rājā attamano	766	
PA_atk-s05_15a:766_9	bhagavantaṃ abhivādetvā pakkāmīti.	766	
PA_atk-s05_15a:767_0	Rattoti vāti rāgena rattoti vā. Duṭṭhoti vātiādīsupi eseva nayo. Te abhisaṅkhārā	767	
PA_atk-s05_15a:767_1	appahīnāti ye puññāpuññaāneñjābhisaṅkhārā, te appahīnā. Abhisaṅkhārānaṃ appahīnattāti	767	
PA_atk-s05_15a:767_2	tesaṃ vuttappakārānaṃ kammābhisaṅkhārānaṃ na pahīnabhāvena. Gatiyā vādaṃ upetīti	767	
PA_atk-s05_15a:767_3	pañcannaṃ gatīnaṃ aññatarāya kathanaṃ upagacchati. Tenevāha – “nerayikoti vā…pe…	767	
PA_atk-s05_15a:767_4	vādaṃ upeti upagacchatī”ti. Vadeyyāti katheyya. Gahitaṃ natthīti gahetabbaṃ natthi.	767	
PA_atk-s05_15a:767_5	Muñcitabbaṃ natthīti muñcitvā ṭhitattā mocetabbaṃ natthi.	767	
PA_atk-s05_15a:768_0	Yassatthi gahitanti yassa puggalassa “ahaṃ mamā”ti gahitaṃ atthi. Tassatthi muñcitabbanti	768	
PA_atk-s05_15a:768_1	tassa puggalassa mocetabbaṃ atthi. Upari padāni parivattetvā yojetabbāni. Gahaṇaṃ	768	
PA_atk-s05_15a:768_2	muñcanā samatikkantoti gahaṇamocanā arahā atikkanto. Buddhiparihānivītivattoti vaḍḍhiñca	768	
PA_atk-s05_15a:768_3	parihāniñca atikkamitvā pavatto. So vuṭṭhavāsotiādiṃ katvā ñāṇagginā daḍḍhānīti pariyosānaṃ	768	
PA_atk-s05_15a:768_4	heṭṭhā vuttanayameva. Adhosīti kantesi. Dhuni sandhuni niddhunīti upasaggena padaṃ vaḍḍhitaṃ.	768	
PA_atk-s05_15a:769	Saddhammappajjotikāya mahāniddesaṭṭhakathāya	76	
PA_atk-s05_15a:770	Duṭṭhaṭṭhakasuttaniddesavaṇṇanā niṭṭhitā.	77	
PA_atk-s05_15a:771	4. Suddhaṭṭhakasuttaniddesavaṇṇanā	77	
PA_atk-s05_15a:772_0	23. Catutthe suddhaṭṭhake paṭhamagāthāya tāvattho – na, bhikkhave, evarūpena dassanena	772	
PA_atk-s05_15a:772_1	suddhi hoti, api ca kho kilesamalīnattā asuddhaṃ, kilesarogānaṃ adhigamā sarogameva	772	
PA_atk-s05_15a:772_2	candābhaṃ brāhmaṇaṃ, aññaṃ vā evarūpaṃ disvā diṭṭhigatiko bālo abhijānāti “passāmi	772	
PA_atk-s05_15a:772_3	suddhaṃ paramaṃ arogaṃ, tena ca diṭṭhisaṅkhātena dassanena saṃsuddhi narassa hotī”ti,	772	
PA_atk-s05_15a:772_4	so evaṃ abhijānanto taṃ dassanaṃ “parama”nti ñatvā tasmiṃ dassane suddhānupassī samāno	772	
PA_atk-s05_15a:772_5	taṃ dassanaṃ “maggañāṇa”nti pacceti. Taṃ pana maggañāṇaṃ na hoti.	772	
PA_atk-s05_15a:773_0	Paramaṃ ārogyappattanti uttamaṃ nibyādhiṃ pāpuṇitvā ṭhitaṃ. Tāṇappattanti tathā pālanappattaṃ.	773	
PA_atk-s05_15a:773_1	Leṇappattanti nilīyanappattaṃ.Saraṇappattanti patiṭṭhāpattaṃ, dukkhanāsanaṃ vā pattaṃ.	773	
PA_atk-s05_15a:773_2	Abhayappattanti nibbhayabhāvappattaṃ. Accutappattanti niccalabhāvaṃ pattaṃ. Amatappattanti	773	
PA_atk-s05_15a:773_3	amataṃ mahānibbānaṃ pattaṃ. Nibbānappattanti vānavirahitaṃ pattaṃ.	773	
PA_atk-s05_15a:774	Abhijānantoti visesena jānanto. Ājānantoti ājānamāno. Vijānantoti anekavidhena jānamāno. Paṭivijānantoti taṃ taṃ paṭicca vijānamāno. Paṭivijjhantoti hadaye kurumāno.	77	
PA_atk-s05_15a:775_0	Cakkhuviññāṇaṃ rūpadassanenāti cakkhuviññāṇena rūpadassanaṃ. Ñāṇanti paccetīti paññā	775	
PA_atk-s05_15a:775_1	iti saddahati. Maggoti paccetīti “upāyo”ti saddahati. Pathoti sañcāro. Nīyānanti	775	
PA_atk-s05_15a:775_2	gahetvā yātīti nīyānaṃ. “Niyyāna”nti vā pāṭho.	775	
PA_atk-s05_15a:776_0	24. “Diṭṭhena ce suddhī”ti dutiyagāthā. Tassattho – tena rūpadassanasaṅkhātena diṭṭhena	776	
PA_atk-s05_15a:776_1	yadi kilesasuddhi narassa hoti, tena vā ñāṇena so yadi jātiādidukkhaṃ pajahāti, evaṃ	776	
PA_atk-s05_15a:776_2	sante ariyamaggato aññena asuddhimaggeneva so sujjhati, rāgādīhi upadhīhi saupadhiko	776	
PA_atk-s05_15a:776_3	eva samāno sujjhatīti vattabbataṃ āpanno hoti, na ca evaṃvidho sujjhati. Tasmā diṭṭhī	776	
PA_atk-s05_15a:776_4	hi naṃ pāva tathā vadānaṃ, sā naṃ diṭṭhiyeva “micchādiṭṭhiko aya”nti katheti, diṭṭhianurūpaṃ	776	
PA_atk-s05_15a:776_5	“sassato loko”tiādinā nayena tathā tathā vadatīti.	776	
PA_atk-s05_15a:777	Rāgena saha vattatīti sarāgo, rāgavāti attho. Sadosotiādīsupi eseva nayo.	77	
PA_atk-s05_15a:778_0	25. Na brāhmaṇoti tatiyagāthā. Tassattho – yo pana bāhitapāpattā brāhmaṇo hoti, so	778	
PA_atk-s05_15a:778_1	maggena adhigatāsavakkhayo khīṇāsavabrāhmaṇo ariyamaggañāṇato aññena abhimaṅgalasammatarūpasaṅkhāte	778	
PA_atk-s05_15a:778_2	diṭṭhe, tathāvidhasaddasaṅkhāte sute, avītikkamasaṅkhāte sīle, hatthivatādibhede	778	
PA_atk-s05_15a:778_3	vate, pathaviādibhede mute ca uppannena micchāñāṇena suddhiṃ na āhāti. Sesamassa	778	
PA_atk-s05_15a:778_4	brāhmaṇassa vaṇṇabhaṇanāya vuttaṃ. So hi tedhātukapuññe sabbasmiñca pāpe anūpalitto,	778	
PA_atk-s05_15a:778_5	kasmā? Tassa pahīnattā tassa attadiṭṭhiyā, yassa kassaci vā gahaṇassa pahīnattā attañjaho,	778	
PA_atk-s05_15a:778_6	puññābhisaṅkhārādīnaṃ akaraṇato “nayidha pakubbamāno”ti vuccati. Tasmā naṃ evaṃ pasaṃsanto	778	
PA_atk-s05_15a:778_7	āha. Sabbasseva cassa purimapādena sambandho veditabbo – puññe ca pāpe ca anūpalitto	778	
PA_atk-s05_15a:778_8	attañjaho nayidha pakubbamāno na brāhmaṇo aññato suddhimāhāti. Nāti paṭikkhepoti na iti paṭisedho.	778	
PA_atk-s05_15a:779_0	Bāhitvā sabbapāpakānīti gāthāyattho – yo catutthamaggena bāhitvā sabbapāpakāni ṭhitatto	779	
PA_atk-s05_15a:779_1	ṭhitoicceva vuttaṃ hoti. Bāhitapāpattā eva ca vimalo vimalabhāvaṃ brahmabhāvaṃ seṭṭhabhāvaṃ	779	
PA_atk-s05_15a:779_2	patto, paṭinissaṭṭhasamādhivikkhepakarakilesamalena aggamaggaphalasamādhinā sādhusamāhito,	779	
PA_atk-s05_15a:779_3	saṃsārahetusamatikkamena saṃsāramaticca pariniṭṭhitakiccatāya kevalīti ca, taṇhādiṭṭhīhi	779	
PA_atk-s05_15a:779_4	anissitattā anissitoti ca, lokadhammehi nibbikārattā tādīti ca pavuccati. Evaṃ thutiraho	779	
PA_atk-s05_15a:779_5	sa brahmā so brāhmaṇoti.	779	
PA_atk-s05_15a:780	Aññatra satipaṭṭhānehīti cattāro satipaṭṭhāne muñcitvā. Sammappadhānādīsupi eseva nayo.	78	
PA_atk-s05_15a:781_0	Santeke samaṇabrāhmaṇāti ekacce lokasaṅketena “samaṇabrāhmaṇā”ti laddhavohārā saṃvijjanti.	781	
PA_atk-s05_15a:781_1	Diṭṭhasuddhikāti diṭṭhena suddhiṃ icchamānā. Te ekaccānaṃ rūpānaṃ dassananti ete	781	
PA_atk-s05_15a:781_2	diṭṭhasuddhikā etesaṃ rūpārammaṇānaṃ olokanaṃ. Maṅgalaṃ paccentīti iddhikāraṇaṃ buddhikāraṇaṃ	781	
PA_atk-s05_15a:781_3	sabbasampattikāraṇaṃ patiṭṭhāpenti. Amaṅgalaṃ paccentīti aniddhikāraṇaṃ na buddhikāraṇaṃ	781	
PA_atk-s05_15a:781_4	na sampattikāraṇaṃ patiṭṭhāpenti. Te kālato vuṭṭhahitvāti ete diṭṭhādimaṅgalikā puretarameva	781	
PA_atk-s05_15a:781_5	uṭṭhahitvā. Abhimaṅgalagatānīti visesena vuḍḍhikāraṇagatāni. Rūpāni passantīti nānāvidhāni	781	
PA_atk-s05_15a:781_6	rūpārammaṇāni dakkhanti. Cāṭakasakuṇanti evaṃnāmakaṃ. Phussaveḷuvalaṭṭhinti phussanakkhattena	781	
PA_atk-s05_15a:781_7	uppannaṃ taruṇabeḷuvalaṭṭhiṃ. Gabbhinitthinti sagabbhaṃ itthiṃ. Kumārakaṃ khandhe	781	
PA_atk-s05_15a:781_8	āropetvā gacchantanti taruṇadārakaṃ aṃse ussāpetvā gacchamānaṃ. Puṇṇaghaṭanti udakapuṇṇaghaṭaṃ.	781	
PA_atk-s05_15a:781_9	Rohitamacchanti rattarohitamacchaṃ. Ājaññarathanti sindhavayuttarathaṃ. Usabhanti	781	
PA_atk-s05_15a:781_10	maṅgalausabhaṃ. Gokapilanti kapilagāviṃ.	7811	
PA_atk-s05_15a:782_0	Palālapuñjanti thusarāsiṃ. Takkaghaṭanti gotakkādipūritacāṭiṃ. Rittaghaṭanti tucchaghaṭaṃ.	782	
PA_atk-s05_15a:782_1	Naṭanti naṭakādiṃ. “Dhuttakiriya”nti eke. Naggasamaṇakanti niccoḷasamaṇaṃ. Kharanti	782	
PA_atk-s05_15a:782_2	gadrabhaṃ. Kharayānanti gadrabhayuttaṃ vayhādikaṃ. Ekayuttayānanti ekena vāhanena	782	
PA_atk-s05_15a:782_3	saṃyuttaṃ yānaṃ. Kāṇanti ekakkhiubhayakkhikāṇaṃ. Kuṇinti hatthakuṇiṃ. Khañjanti khañjapādaṃ	782	
PA_atk-s05_15a:782_4	tiriyagatapādaṃ. Pakkhahatanti pīṭhasappiṃ. Jiṇṇakanti jarājiṇṇaṃ. Byādhikanti byādhipīḷitaṃ. Matanti kālaṅkataṃ.	782	
PA_atk-s05_15a:783_0	Sutasuddhikāti sotaviññāṇena sutena suddhiṃ icchamānā. Saddānaṃ savananti saddārammaṇānaṃ	783	
PA_atk-s05_15a:783_1	savanaṃ. Vaḍḍhāti vātiādayo loke pavattasaddamattāni gahetvā vuttā. Amaṅgalaṃ pana	783	
PA_atk-s05_15a:783_2	“kāṇo”tiādinā tena tena nāmena vuttasaddāyeva. “Chinda”nti vāti hatthapādādicchinnanti	783	
PA_atk-s05_15a:783_3	vā. “Bhinda”nti vāti sīsādibhinnanti vā. “Daḍḍha”nti vāti agginā jhāpitanti vā. “Naṭṭha”nti	783	
PA_atk-s05_15a:783_4	vāti corādīhi vināsitanti vā. “Natthī”ti vāti na vijjatīti vā.	783	
PA_atk-s05_15a:784_0	Sīlasuddhikāti sīlena visuddhiṃ icchanakā. Sīlamattenāti saṃvaraṇamattena. Saṃyamamattenāti	784	
PA_atk-s05_15a:784_1	uparamamattena. Saṃvaramattenāti dvārathakanamattena. Avītikkamamattenāti na atikkamitamattena.	784	
PA_atk-s05_15a:784_2	Samaṇo muṇḍikāputtoti mātito laddhanāmaṃ. Sampannakusalanti paripuṇṇakusalaṃ. Paramakusalanti	784	
PA_atk-s05_15a:784_3	uttamakusalaṃ. Uttamapattippattanti uttamaṃ arahattaṃ pāpuṇitabbataṃ patvā ṭhitaṃ.	784	
PA_atk-s05_15a:784_4	Ayojjanti parājetuṃ asakkuṇeyyaṃ samaṇaṃ.	784	
PA_atk-s05_15a:785_0	Vatasuddhikāti samādānena vatena suddhiṃ icchanakā. Hatthivatikā vāti samādinnaṃ	785	
PA_atk-s05_15a:785_1	hatthivataṃ etesaṃ atthīti hatthivatikā, sabbahatthikiriyaṃ karontīti attho. Kathaṃ?	785	
PA_atk-s05_15a:785_2	“Ajja paṭṭhāya hatthīhi kātabbaṃ karissāmī”ti evaṃ uppannacittā hatthīnaṃ gamanākāraṃ	785	
PA_atk-s05_15a:785_3	tiṭṭhanākāraṃ nisīdanākāraṃ sayanākāraṃ uccārapassāvakaraṇākāraṃ, aññe hatthī disvā	785	
PA_atk-s05_15a:785_4	soṇḍaṃ ussāpetvā gamanākārañca sabbaṃ karontīti hatthivatikā. Assavatikādīsupi labbhamānavasena	785	
PA_atk-s05_15a:785_5	yathāyogaṃ yojetabbaṃ. Tesu avasāne disāvatikā vāti puratthimādidisānaṃ namassanavasena	785	
PA_atk-s05_15a:785_6	samādinnadisāvatikā, etesaṃ vuttappakārānaṃ samaṇabrāhmaṇānaṃ vatasamādānaṃ sampajjamānaṃ	785	
PA_atk-s05_15a:785_7	hatthiādīnaṃ sahabyataṃ upaneti. Sace kho panassa micchādiṭṭhi hoti “imināhaṃ sīlavatasamādānabrahmacariyena	785	
PA_atk-s05_15a:785_8	devo vā devaññataro vā homī”ti cintayantassa nirayatiracchānayonīnaṃ aññataro hotīti	785	
PA_atk-s05_15a:785_9	ñātabbaṃ. Vuttañhetaṃ bhagavatā –	785	
PA_atk-s05_15a:786_0	“Idha, puṇṇa, ekacco kukkuravataṃ bhāveti paripuṇṇaṃ abbokiṇṇaṃ, kukkurasīlaṃ bhāveti	786	
PA_atk-s05_15a:786_1	paripuṇṇaṃ abbokiṇṇaṃ, kukkuracittaṃ bhāveti paripuṇṇaṃ abbokiṇṇaṃ, kukkurākappaṃ	786	
PA_atk-s05_15a:786_2	bhāveti paripuṇṇaṃ abbokiṇṇaṃ. So kukkuravataṃ bhāvetvā paripuṇṇaṃ abbokiṇṇaṃ, kukkurasīlaṃ	786	
PA_atk-s05_15a:786_3	bhāvetvā paripuṇṇaṃ abbokiṇṇaṃ, kukkuracittaṃ bhāvetvā paripuṇṇaṃ abbokiṇṇaṃ, kukkurākappaṃ	786	
PA_atk-s05_15a:786_4	bhāvetvā paripuṇṇaṃ abbokiṇṇaṃ kāyassa bhedā paraṃ maraṇā kukkurānaṃ sahabyataṃ upapajjati.	786	
PA_atk-s05_15a:786_5	Sace kho panassa evaṃdiṭṭhi hoti ‘imināhaṃ sīlena vā vatena vā tapena vā brahmacariyena	786	
PA_atk-s05_15a:786_6	vā devo vā bhavissāmi devaññataro vā’ti, sāssa hoti micchādiṭṭhi. Micchādiṭṭhissa	786	
PA_atk-s05_15a:786_7	kho ahaṃ, puṇṇa, dvinnaṃ gatīnaṃ aññataraṃ gatiṃ vadāmi nirayaṃ vā tiracchānayoniṃ	786	
PA_atk-s05_15a:786_8	vā. Iti kho, puṇṇa, sampajjamānaṃ kukkuravataṃ kukkurānaṃ sahabyataṃ upaneti, vipajjamānaṃ niraya”nti.	786	
PA_atk-s05_15a:787	Gandhabbavatikādayo gandhabbādīnaṃ sahabyataṃ upagacchantīti attho na gahetabbo, micchādiṭṭhiyā gahitattā nirayatiracchānayonimeva upagacchantīti gahetabbo.	78	
PA_atk-s05_15a:788_0	Mutasuddhikāti phusitena suddhikā. Pathaviṃ āmasantīti sasambhārikaṃ mahāpathaviṃ	788	
PA_atk-s05_15a:788_1	kāyena phusanti. Haritanti allanīlasaddalaṃ. Gomayanti gavādigomayaṃ. Kacchapanti	788	
PA_atk-s05_15a:788_2	aṭṭhikacchapādianekavidhaṃ. Phālaṃ akkamantīti ayaphālaṃ maddanti. Tilavāhanti tilasakaṭaṃ	788	
PA_atk-s05_15a:788_3	tilarāsiṃ vā. Phussatilaṃ khādantīti maṅgalapaṭisaṃyuttaṃ tilaṃ khādanti. Phussatelaṃ	788	
PA_atk-s05_15a:788_4	makkhentīti tathārūpaṃ tilatelaṃ sarīrabbhañjanaṃ karonti. Dantakaṭṭhanti dantapoṇaṃ.	788	
PA_atk-s05_15a:788_5	Mattikāya nhāyantīti kuṅkuṭṭhādikāya saṇhamattikāya sarīraṃ ubbaṭṭetvā nhāyanti.	788	
PA_atk-s05_15a:788_6	Sāṭakaṃ nivāsentīti maṅgalapaṭisaṃyuttaṃ vatthaṃ paridahanti. Veṭhanaṃ veṭhentīti	788	
PA_atk-s05_15a:788_7	sīsaveṭhanaṃ pattuṇṇādipaṭaṃ sīse ṭhapenti paṭimuccanti.	788	
PA_atk-s05_15a:789_0	Tedhātukaṃ kusalābhisaṅkhāranti kāmadhāturūpadhātuarūpadhātūsu paṭisandhidāyakaṃ	789	
PA_atk-s05_15a:789_1	kosallasambhūtaṃ paccayābhisaṅkhāraṃ. Sabbaṃ akusalanti dvādasavidhaṃ akosallasambhūtaṃ	789	
PA_atk-s05_15a:789_2	akusalaṃ. Yatoti yadā. Te dasavidho puññābhisaṅkhāro ca, dvādasavidho apuññābhisaṅkhāro	789	
PA_atk-s05_15a:789_3	ca, catubbidho āneñjābhisaṅkhāro ca yathānurūpaṃ samucchedappahānena pahīnā honti.	789	
PA_atk-s05_15a:789_4	Attadiṭṭhijahoti “eso me attā”ti gahitadiṭṭhiṃ jaho. Gāhaṃ jahoti “esohamasmī”ti	789	
PA_atk-s05_15a:789_5	mānasampayuttagahaṇaṃ jaho. Puna attañjahoti “etaṃ mamā”ti taṇhāgahaṇavasena ca diṭṭhigahaṇavasena	789	
PA_atk-s05_15a:789_6	ca parāmasitvā gahitaṃ, parato āmaṭṭhañca, tasmiṃ abhiniviṭṭhañca, balavataṇhāvasena	789	
PA_atk-s05_15a:789_7	gilitvā ajjhositañca, balavamucchitañca. Sabbaṃ taṃ cattaṃ hotītiādayo vuttanayāyeva.	789	
PA_atk-s05_15a:790_0	26. Evaṃ “na brāhmaṇo aññato suddhimāhā”ti vatvā idāni ye diṭṭhigatikā aññato suddhiṃ	790	
PA_atk-s05_15a:790_1	bruvanti, tesaṃ tassā diṭṭhiyā anibbāhakabhāvaṃ dassento “purimaṃ pahāyā”ti gāthamāha.	790	
PA_atk-s05_15a:790_2	Tassattho – tehi aññato suddhivādā samānāpi yassā diṭṭhiyā appahīnattā gahaṇamuñcanaṃ	790	
PA_atk-s05_15a:790_3	hoti, tāya purimaṃ satthārādiṃ pahāya aparaṃ nissitā, ejāsaṅkhātāya taṇhāya anugatā	790	
PA_atk-s05_15a:790_4	abhibhūtā rāgādibhedaṃ na taranti saṅgaṃ, tañca atarantā taṃ taṃ dhammaṃ uggaṇhanti	790	
PA_atk-s05_15a:790_5	ca nirassajanti ca makkaṭova sākhanti.	790	
PA_atk-s05_15a:791	Purimaṃ satthāraṃ pahāyāti purimagahitaṃ satthupaṭiññaṃ vajjetvā. Paraṃ satthāraṃ nissitāti aññaṃ satthupaṭiññaṃ nissitā allīnā. Purimaṃ dhammakkhānaṃ pahāyātiādīsupi eseva nayo.	79	
PA_atk-s05_15a:792	Ejānugāti taṇhāya anugā. Ejānugatāti taṇhāya anugatā. Ejānusaṭāti taṇhāya anusaṭā pakkhandā vā. Ejāya pannā patitāti taṇhāya nimuggā ca nikkhipitā ca.	79	
PA_atk-s05_15a:793_0	Makkaṭoti vānaro. Araññeti vipine. Pavaneti mahāvane. Caramānoti gacchamāno. Evamevāti	793	
PA_atk-s05_15a:793_1	opammasaṃsandanaṃ. Puthūti nānā. Puthudiṭṭhigatānīti nānāvidhāni diṭṭhigatāni. Gaṇhanti	793	
PA_atk-s05_15a:793_2	ca muñcanti cāti gahaṇavasena gaṇhanti ca cajanavasena muñcanti ca. Ādiyanti ca nirassajanti	793	
PA_atk-s05_15a:793_3	cāti palibodhaṃ karonti ca vissajjenti ca khipanti ca.	793	
PA_atk-s05_15a:794_0	27. Pañcamagāthāya ca sambandho – yo ca so “diṭṭhī hi naṃ pāva tathā vadāna”nti vutto,	794	
PA_atk-s05_15a:794_1	so sayaṃ samādāyāti. Tattha sayanti sāmaṃ. Samādāyāti gahetvā. Vatānīti hatthivatādīni.	794	
PA_atk-s05_15a:794_2	Uccāvacanti aparāparaṃ, hīnapaṇītaṃ vā satthārato satthārādiṃ. Saññasattoti kāmasaññādīsu	794	
PA_atk-s05_15a:794_3	laggo. Vidvā ca vedehi samecca dhammanti paramatthavidvā ca arahā catūhi maggañāṇavedehi	794	
PA_atk-s05_15a:794_4	catusaccadhammaṃ abhisameccāti. Sesaṃ pākaṭameva.	794	
PA_atk-s05_15a:795_0	Sāmaṃ samādāyāti sayameva gahetvā. Ādāyāti ādiyitvā gaṇhitvā. Samādāyāti sammā ādāya.	795	
PA_atk-s05_15a:795_1	Ādiyitvāti palibodhaṃ katvā. Samādiyitvāti sammā palibodhaṃ katvā. Gaṇhitvāti avissajjetvā.	795	
PA_atk-s05_15a:795_2	Parāmasitvāti dassitvā. Abhinivisitvāti patiṭṭhahitvā. Kāmasaññādayo vuttanayā eva.	795	
PA_atk-s05_15a:796_0	Vidvāti medhāvī. Vijjāgatoti vijānanabhāvaṃ gato. Ñāṇīti paññāsampanno. Vibhāvīti	796	
PA_atk-s05_15a:796_1	ñāṇena vīmaṃsako. Medhāvīti aniccādīhi tulitañāṇo. Paññātiādayo heṭṭhā vuttanayāyeva.	796	
PA_atk-s05_15a:796_2	Catusaccadhammaṃ vicinātīti dhammavicayasambojjhaṅgo. Bojjhaṅgattho heṭṭhā vuttova.	796	
PA_atk-s05_15a:796_3	Vīmaṃsāti catusaccadhammavicinanā paññāva. “Vīmaṃsā dhammacintanā”ti hi vuttā. Vipassanāti	796	
PA_atk-s05_15a:796_4	maggasampayuttā vividhākārena passanā paññāva. Sammādiṭṭhīti sobhanā pasaṭṭhā sundarā	796	
PA_atk-s05_15a:796_5	maggasampayuttā sammādiṭṭhi. Tehi vedehīti eteheva catūhi maggañāṇehi. Antagatoti	796	
PA_atk-s05_15a:796_6	jātijarāmaraṇassa pariyosānaṃ gato. Koṭigatotiādayo heṭṭhā vuttanayāva. Vedānaṃ vā	796	
PA_atk-s05_15a:796_7	antagatoti jānitabbānaṃ avasānappatto. Vedehi vā antagatoti catūhi maggañāṇavedehi	796	
PA_atk-s05_15a:796_8	vaṭṭadukkhassa pariyantabhāvena antasaṅkhātaṃ nibbānaṃ gato. Viditattāti viditabhāvena jānitabhāvena.	796	
PA_atk-s05_15a:797_0	Vedāni viceyya kevalānīti gāthāya ayamattho – yo catūhi maggañāṇavedehi kilesakkhayaṃ	797	
PA_atk-s05_15a:797_1	karonto gato, so paramatthato vedagū nāma hoti. Sova sabbasamaṇabrāhmaṇānaṃ satthasaññitāni	797	
PA_atk-s05_15a:797_2	vedāni tāyeva maggabhāvanāya kiccato aniccādivasena viceyya. Tattha chandarāgappahānena	797	
PA_atk-s05_15a:797_3	tameva sabbaṃ vedamaticca yāpi vedapaccayā, aññathā vā uppajjanti vedanā, tāsu sabbavedanāsu	797	
PA_atk-s05_15a:797_4	vītarāgo hoti. Tasmā tamatthaṃ dassento “kiṃ pattinamāhu vedagu”nti puṭṭho “idaṃ	797	
PA_atk-s05_15a:797_5	pattina”nti avatvā “vedāni viceyya…pe… vedagū so”ti āha. Yasmā vā yo pavicayapaññāya	797	
PA_atk-s05_15a:797_6	vedāni viceyya, tattha chandarāgappahānena sabbaṃ vedamaticca vattati. So satthasaññitāni	797	
PA_atk-s05_15a:797_7	vedāni gato ñāto atikkantova hoti. Yo vedanāsu vītarāgo, sopi vedanāsaññitāni vedāni	797	
PA_atk-s05_15a:797_8	gato atikkanto, ativedanaṃ gatotipi vedagū. Tasmā tampi atthaṃ dassento “idaṃ pattina”nti	797	
PA_atk-s05_15a:797_9	avatvā “vedāni viceyya…pe… vedagū so”ti āha.	797	
PA_atk-s05_15a:798_0	Sameccāti ñāṇena samāgantvā. Abhisameccāti ñāṇena paṭivijjhitvā. Dhammanti catusaccadhammaṃ.	798	
PA_atk-s05_15a:798_1	Sabbe saṅkhārāti sabbe sappaccayā dhammā. Te hi saṅkhatasaṅkhārā nāma. Paccayehi	798	
PA_atk-s05_15a:798_2	saṅgamma karīyantīti saṅkhārā, te evaṃ paccayehi saṅgamma katattā “saṅkhatā”ti visesetvā	798	
PA_atk-s05_15a:798_3	vuttā. “Kammanibbattā tebhūmakarūpārūpadhammā abhisaṅkhatasaṅkhārā”ti aṭṭhakathāsu	798	
PA_atk-s05_15a:798_4	vuttā. Tepi “aniccā vata saṅkhārā”tiādīsu saṅkhatasaṅkhāresu saṅgahaṃ gacchanti.	798	
PA_atk-s05_15a:798_5	“Avijjāgatoyaṃ, bhikkhave, purisapuggalo puññañce saṅkhāraṃ abhisaṅkharotī”tiādīsu	798	
PA_atk-s05_15a:798_6	avijjāpaccayā saṅkhārāva āgatā. Tebhūmikakusalākusalacetanā abhisaṅkharaṇakasaṅkhārā	798	
PA_atk-s05_15a:798_7	nāma. “Yāvatikā abhisaṅkhārassa gati, tāvatikaṃ gantvā akkhāhataṃ maññe aṭṭhāsī”tiādīsu	798	
PA_atk-s05_15a:798_8	āgataṃ kāyikacetasikavīriyaṃ payogābhisaṅkhāro nāma. “Saññāvedayitanirodhaṃ samāpannassa	798	
PA_atk-s05_15a:798_9	kho, āvuso visākha, bhikkhuno paṭhamaṃ nirujjhati vacīsaṅkhāro, tato kāyasaṅkhāro,	798	
PA_atk-s05_15a:798_10	tato cittasaṅkhāro”tiādīsu āgatā vitakkavicārā vācaṃ saṅkharontīti vacīsaṅkhārā,	7981	
PA_atk-s05_15a:798_11	assāsapassāsā kāyena saṅkharīyantīti kāyasaṅkhārā, saññā ca vedanā ca cittena saṅkharīyantīti	7981	
PA_atk-s05_15a:798_12	cittasaṅkhārā. Idha pana saṅkhatasaṅkhārā adhippetā. Aniccā hutvā abhāvaṭṭhena. Dukkhā	7981	
PA_atk-s05_15a:798_13	paṭipīḷanaṭṭhena. Sabbe dhammāti nibbānampi antokatvā vuttā. Anattā avasavattanaṭṭhena.	7981	
PA_atk-s05_15a:798_14	Avijjāpaccayā saṅkhārāti ettha yaṃ paṭicca phalameti, so paccayo. Paṭiccāti na vinā,	7981	
PA_atk-s05_15a:798_15	apaccakkhitvāti attho. Etīti uppajjati ceva pavattati cāti attho. Apica upakārakaṭṭho	7981	
PA_atk-s05_15a:798_16	paccayaṭṭho. Avijjā ca sā paccayo cāti avijjāpaccayo, tasmā avijjāpaccayā. Saṅkhārā	7981	
PA_atk-s05_15a:798_17	sambhavantīti nibbattanti, evaṃ sambhavantisaddassa sesapadehipi yojanā kātabbā.	7981	
PA_atk-s05_15a:799_0	Tattha katamā avijjā? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ,	799	
PA_atk-s05_15a:799_1	dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante	799	
PA_atk-s05_15a:799_2	aññāṇaṃ, idappaccayatāpaṭiccasamuppannesu dhammesu aññāṇaṃ. Katame saṅkhārā? Puññābhisaṅkhāro	799	
PA_atk-s05_15a:799_3	apuññābhisaṅkhāro āneñjābhisaṅkhāro, kāyasaṅkhāro vacīsaṅkhāro cittasaṅkhāro, aṭṭha	799	
PA_atk-s05_15a:799_4	kāmāvacarakusalacetanā, pañca rūpāvacarakusalacetanā puññābhisaṅkhāro, dvādasa akusalacetanā	799	
PA_atk-s05_15a:799_5	apuññābhisaṅkhāro, catasso arūpāvacarakusalacetanā āneñjābhisaṅkhāro, kāyasañcetanā	799	
PA_atk-s05_15a:799_6	kāyasaṅkhāro, vacīsañcetanā vacīsaṅkhāro, manosañcetanā cittasaṅkhāro.	799	
PA_atk-s05_15a:800_0	Tattha siyā – kathaṃ panetaṃ jānitabbaṃ “ime saṅkhārā avijjāpaccayā hontī”ti? Avijjābhāve	800	
PA_atk-s05_15a:800_1	bhāvato. Yassa hi dukkhādīsu avijjāsaṅkhātaṃ aññāṇaṃ appahīnaṃ hoti, so dukkhe tāva	800	
PA_atk-s05_15a:800_2	pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi	800	
PA_atk-s05_15a:800_3	saṅkhāre ārabhati. Samudaye aññāṇena dukkhahetubhūtepi taṇhāparikkhāre saṅkhāre sukhahetuto	800	
PA_atk-s05_15a:800_4	maññamāno ārabhati. Nirodhe pana magge ca aññāṇena dukkhassa anirodhabhūtepi gativisese	800	
PA_atk-s05_15a:800_5	dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī	800	
PA_atk-s05_15a:800_6	hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.	800	
PA_atk-s05_15a:801_0	Api ca so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi	801	
PA_atk-s05_15a:801_1	puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ	801	
PA_atk-s05_15a:801_2	puññābhisaṅkhāraṃ ārabhati devaccharakāmako viya maruppapātaṃ. Sukhasammatassāpi	801	
PA_atk-s05_15a:801_3	ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca	801	
PA_atk-s05_15a:801_4	apassantopi tappaccayaṃ vuttappakārameva puññābhisaṅkhāraṃ ārabhati salabho viya	801	
PA_atk-s05_15a:801_5	dīpasikhābhinipātaṃ, madhubindugiddho viya ca madhulittasatthadhārālehanaṃ.	801	
PA_atk-s05_15a:802_0	Kāmupasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya	802	
PA_atk-s05_15a:802_1	ca dvārattayappavattampi apuññābhisaṅkhāraṃ ārabhati bālo viya gūthakīḷanaṃ, maritukāmo	802	
PA_atk-s05_15a:802_2	viya ca visakhādanaṃ. Āruppavipākesu cāpi saṅkhāravipariṇāmadukkhataṃ anavabujjhamāno	802	
PA_atk-s05_15a:802_3	sassatādivipallāsena cittasaṅkhārabhūtaṃ āneñjābhisaṅkhāraṃ ārabhati disāmūḷho viya	802	
PA_atk-s05_15a:802_4	pisācanagarābhimukhamaggagamanaṃ. Evaṃ yasmā avijjābhāvatova saṅkhārabhāvo, na abhāvato.	802	
PA_atk-s05_15a:802_5	Tasmā jānitabbametaṃ “ime saṅkhārā avijjāpaccayā hontī”ti.	802	
PA_atk-s05_15a:803_0	Etthāha – gaṇhāma tāva etaṃ “avijjā saṅkhārānaṃ paccayo”ti, kiṃ panāyamekāva avijjā	803	
PA_atk-s05_15a:803_1	saṅkhārānaṃ paccayo, udāhu aññepi paccayā santīti? Kiṃ panettha yadi tāva ekāva,	803	
PA_atk-s05_15a:803_2	ekakāraṇavādo āpajjati. Atha aññepi santi, “avijjāpaccayā saṅkhārā”ti ekakāraṇaniddeso	803	
PA_atk-s05_15a:803_3	nupapajjatīti? Na nupapajjati. Kasmā? Yasmā –	803	
PA_atk-s05_15a:804	“Ekaṃ na ekato idha, nānekamanekatopi no ekaṃ;	80	
PA_atk-s05_15a:805	Phalamatthi atthi pana eka-hetuphaladīpane attho”. ;	80	
PA_atk-s05_15a:806_0	Bhagavā hi katthaci padhānattā, katthaci pākaṭattā, katthaci asādhāraṇattā desanāvilāsassa	806	
PA_atk-s05_15a:806_1	ca veneyyānañca anurūpato ekameva hetuṃ vā phalaṃ vā dīpeti. Tasmā ayamidha avijjā	806	
PA_atk-s05_15a:806_2	vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino	806	
PA_atk-s05_15a:806_3	taṇhā pavaḍḍhatī”ti ca, “avijjāsamudayā āsavasamudayo”ti ca vacanato aññesampi taṇhādīnaṃ	806	
PA_atk-s05_15a:806_4	saṅkhārahetūnaṃ hetūti padhānattā, “avidvā, bhikkhave, avijjāgato puññābhisaṅkhārampi	806	
PA_atk-s05_15a:806_5	abhisaṅkharotī”ti pākaṭattā, asādhāraṇattā ca saṅkhārānaṃ hetubhāvena dīpitāti veditabbā.	806	
PA_atk-s05_15a:806_6	Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.	806	
PA_atk-s05_15a:807_0	Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ	807	
PA_atk-s05_15a:807_1	yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –	807	
PA_atk-s05_15a:808	“Viruddho cā viruddho ca, sadisāsadiso tathā;	80	
PA_atk-s05_15a:809	Dhammānaṃ paccayo siddho, vipākā eva te ca na”.	80	
PA_atk-s05_15a:810_0	Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā	810	
PA_atk-s05_15a:810_1	sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena,	810	
PA_atk-s05_15a:810_2	sadisāsadisapaccayavasena ca paccayo hotīti veditabbā. Api ca ayaṃ aññopi pariyāyo –	810	
PA_atk-s05_15a:811	“Cutūpapāte saṃsāre, saṅkhārānañca lakkhaṇe;	81	
PA_atk-s05_15a:812	Yo paṭiccasamuppanna-dhammesu ca vimuyhati.	81	
PA_atk-s05_15a:813	“Abhisaṅkharoti so ete, saṅkhāre tividhe yato;	81	
PA_atk-s05_15a:814	Avijjā paccayo tesaṃ, tividhānampayaṃ tato.	81	
PA_atk-s05_15a:815	“Yathāpi nāma jaccandho, naro apariṇāyako;	81	
PA_atk-s05_15a:816	Ekadā yāti maggena, ummaggenāpi ekadā.	81	
PA_atk-s05_15a:817	“Saṃsāre saṃsaraṃ bālo, tathā apariṇāyako;	81	
PA_atk-s05_15a:818	Karoti ekadā puññaṃ, apuññamapi ekadā.	81	
PA_atk-s05_15a:819	“Yadā ca ñatvā so dhammaṃ, saccāni abhisamessati;	81	
PA_atk-s05_15a:820	Tadā avijjūpasamā, upasanto carissatī”ti.	82	
PA_atk-s05_15a:821_0	Saṅkhārapaccayā viññāṇanti chaviññāṇakāyā cakkhuviññāṇaṃ sotaviññāṇaṃ ghānaviññāṇaṃ	821	
PA_atk-s05_15a:821_1	jivhāviññāṇaṃ kāyaviññāṇaṃ manoviññāṇaṃ. Tattha cakkhuviññāṇaṃ kusalavipākaṃ akusalavipākanti	821	
PA_atk-s05_15a:821_2	duvidhaṃ. Tathā sotaghānajivhākāyaviññāṇāni. Manoviññāṇaṃ pana dve vipākamanodhātuyo,	821	
PA_atk-s05_15a:821_3	tisso ahetukavipākamanoviññāṇadhātuyo, aṭṭha sahetukavipākacittāni, pañca rūpāvacaravipākacittāni,	821	
PA_atk-s05_15a:821_4	cattāri arūpāvacaravipākacittānīti bāvīsatividhaṃ. Iti sabbāni bāttiṃsalokiyavipākaviññāṇāni.	821	
PA_atk-s05_15a:822_0	Tattha siyā – kathaṃ panetaṃ jānitabbaṃ “idaṃ vuttappakāraṃ viññāṇaṃ saṅkhārapaccayā	822	
PA_atk-s05_15a:822_1	hotī”ti? Upacitakammābhāve vipākābhāvato. Vipākañhetaṃ, vipākañca na upacitakammābhāve	822	
PA_atk-s05_15a:822_2	uppajjati, yadi uppajjeyya, sabbesaṃ sabbavipākāni uppajjeyyuṃ, na ca uppajjantīti	822	
PA_atk-s05_15a:822_3	jānitabbametaṃ “saṅkhārapaccayā idaṃ viññāṇaṃ hotī”ti. Sabbameva hi idaṃ pavattipaṭisandhivasena	822	
PA_atk-s05_15a:822_4	dvedhā pavattati. Tattha dve pañcaviññāṇāni, dve manodhātuyo, somanassasahagatā ahetukamanoviññāṇadhātūti	822	
PA_atk-s05_15a:822_5	imāni terasa pañcavokārabhave pavattiyaṃyeva pavattanti. Sesāni ekūnavīsati tīsu	822	
PA_atk-s05_15a:822_6	bhavesu yathānurūpaṃ pavattiyampi paṭisandhiyampi pavattanti.	822	
PA_atk-s05_15a:823	“Laddhappaccayamiti dhamma-mattametaṃ bhavantaramupeti;	82	
PA_atk-s05_15a:824	Nāssa tato saṅkanti, na tato hetuṃ vinā hoti”.	82	
PA_atk-s05_15a:825_0	Iti hetaṃ laddhappaccayaṃ rūpārūpadhammamattaṃ uppajjamānaṃ “bhavantaramupetī”ti	825	
PA_atk-s05_15a:825_1	vuccati, na satto na jīvo. Tassa ca nāpi atītabhavato idha saṅkanti atthi, nāpi tato	825	
PA_atk-s05_15a:825_2	hetuṃ vinā idha pātubhāvo. Ettha ca purimaṃ cavanato cuti, pacchimaṃ bhavantarādipaṭisandhānato	825	
PA_atk-s05_15a:825_3	paṭisandhīti vuccati.	825	
PA_atk-s05_15a:826_0	Etthāha – nanu evaṃ asaṅkantipātubhāve sati ye imasmiṃ manussattabhāve khandhā, tesaṃ	826	
PA_atk-s05_15a:826_1	niruddhattā, phalapaccayassa ca kammassa tattha agamanato, aññassa aññato ca taṃ	826	
PA_atk-s05_15a:826_2	phalaṃ siyā, upabhuñjake ca asati kassa taṃ phalaṃ siyā, tasmā na sundaramidaṃ vidhānanti? Tatridaṃ vuccati –	826	
PA_atk-s05_15a:827	“Santāne yaṃ phalaṃ etaṃ, nāññassa na ca aññato;	82	
PA_atk-s05_15a:828	Bījānaṃ abhisaṅkhāro, etassatthassa sādhako.	82	
PA_atk-s05_15a:829	“Phalassuppattiyā eva, siddhā bhuñjakasammuti;	82	
PA_atk-s05_15a:830	Phaluppādena rukkhassa, yathā phalati sammutī”ti.	83	
PA_atk-s05_15a:831_0	Yopi vadeyya “evaṃ santepi ete saṅkhārā vijjamānā vā phalassa paccayā siyuṃ, avijjamānā	831	
PA_atk-s05_15a:831_1	vā. Yadi ca vijjamānā, pavattikkhaṇeyeva nesaṃ vipākena bhavitabbaṃ. Atha avijjamānā,	831	
PA_atk-s05_15a:831_2	pavattito pubbe pacchā ca niccaṃ phalāvahā siyu”nti. So evaṃ vattabbo –	831	
PA_atk-s05_15a:832	“Katattā paccayā ete, na ca niccaṃ phalāvahā;	83	
PA_atk-s05_15a:833	Pāṭibhogādikaṃ tattha, veditabbaṃ nidassana”nti.	83	
PA_atk-s05_15a:834_0	Viññāṇapaccayā nāmarūpanti idha vedanāsaññāsaṅkhārakkhandhā nāmaṃ, cattāri mahābhūtāni	834	
PA_atk-s05_15a:834_1	catunnañca mahābhūtānaṃ upādāyarūpaṃ rūpaṃ. Abhāvakagabbhaseyyakānaṃ aṇḍajānañca	834	
PA_atk-s05_15a:834_2	paṭisandhikkhaṇe vatthudasakaṃ kāyadasakanti vīsati rūparūpāni, tayo ca arūpino khandhāti	834	
PA_atk-s05_15a:834_3	ete tevīsati dhammā “viññāṇapaccayā nāmarūpa”nti veditabbā. Sabhāvakānaṃ bhāvadasakaṃ	834	
PA_atk-s05_15a:834_4	pakkhipitvā tettiṃsa, opapātikasattesu brahmakāyikādīnaṃ paṭisandhikkhaṇe cakkhusotavatthudasakāni	834	
PA_atk-s05_15a:834_5	jīvitindriyanavakañcāti ekūnacattālīsa rūparūpāni, tayo ca arūpino khandhāti ete	834	
PA_atk-s05_15a:834_6	bācattālīsa dhammā “viññāṇapaccayā nāmarūpa”nti veditabbā. Kāmabhave pana sesaopapātikānaṃ,	834	
PA_atk-s05_15a:834_7	saṃsedajānaṃ vā sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti	834	
PA_atk-s05_15a:834_8	sattati rūparūpāni, tayo ca arūpino khandhāti ete tesattati dhammā “viññāṇapaccayā	834	
PA_atk-s05_15a:834_9	nāmarūpa”nti veditabbā. Esa ukkaṃso, avakaṃsena pana taṃtaṃdasakavikalānaṃ tassa	834	
PA_atk-s05_15a:834_10	tassa vasena hāpetvā hāpetvā paṭisandhiyaṃ viññāṇapaccayā nāmarūpasaṅkhā veditabbā.	8341	
PA_atk-s05_15a:834_11	Arūpīnaṃ pana tayova arūpino khandhā. Asaññīnaṃ rūpato jīvitindriyanavakamevāti.	8341	
PA_atk-s05_15a:834_12	Esa tāva paṭisandhiyaṃ nayo.	8341	
PA_atk-s05_15a:835_0	Pavatte pana sabbattha rūpapavattidese paṭisandhicittassa ṭhitikkhaṇe paṭisandhicittena	835	
PA_atk-s05_15a:835_1	saha pavattaututo utusamuṭṭhānaṃ suddhaṭṭhakaṃ pātubhavati. Paṭhamabhavaṅgato pabhuti	835	
PA_atk-s05_15a:835_2	cittasamuṭṭhānaṃ suddhaṭṭhakaṃ, saddapātubhāvakāle ututo ceva cittato ca saddanavakaṃ,	835	
PA_atk-s05_15a:835_3	kabaḷīkārāhārūpajīvīnaṃ āhārasamuṭṭhānaṃ suddhaṭṭhakanti evaṃ āhārasamuṭṭhānassa,	835	
PA_atk-s05_15a:835_4	suddhaṭṭhakassa, utucittasamuṭṭhānānañca dvinnaṃ navakānaṃ vasena chabbīsatividhaṃ,	835	
PA_atk-s05_15a:835_5	ekekacitte tikkhattuṃ uppajjamānaṃ vuttakammasamuṭṭhānañca sattatividhanti channavutividhaṃ	835	
PA_atk-s05_15a:835_6	rūpaṃ, tayo ca arūpino khandhāti navanavutidhammā yathāsambhavaṃ “viññāṇapaccayā	835	
PA_atk-s05_15a:835_7	nāmarūpa”nti veditabbā.	835	
PA_atk-s05_15a:836_0	Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?	836	
PA_atk-s05_15a:836_1	Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ	836	
PA_atk-s05_15a:836_2	viññāṇapaccayatā siddhā. Yuttito pana –	836	
PA_atk-s05_15a:837	“Cittajena hi rūpena, idha diṭṭhena sijjhati;	83	
PA_atk-s05_15a:838	Adiṭṭhassāpi rūpassa, viññāṇaṃ paccayo itī”ti.	83	
PA_atk-s05_15a:839_0	Nāmarūpapaccayā saḷāyatananti nāmaṃ vuttameva. Idha pana rūpaṃ niyamato cattāri mahābhūtāni,	839	
PA_atk-s05_15a:839_1	cha vatthūni, jīvitindriyanti ekādasavidhaṃ. Saḷāyatanaṃ pana cakkhāyatanaṃ sotaghānajivhākāyamanāyatanaṃ.	839	
PA_atk-s05_15a:840	Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathāti.	84	
PA_atk-s05_15a:841	Saḷāyatanapaccayā phassoti –	84	
PA_atk-s05_15a:842	“Chaḷeva phassā saṅkhepā, cakkhusamphassaādayo;	84	
PA_atk-s05_15a:843	Viññāṇamiva bāttiṃsa, vitthārena bhavanti te”.	84	
PA_atk-s05_15a:844	Phassapaccayā vedanāti –	84	
PA_atk-s05_15a:845	“Dvārato vedanā vuttā, cakkhusamphassajādikā;	84	
PA_atk-s05_15a:846	Chaḷeva tā pabhedena, idha bāttiṃsa vedanā”.	84	
PA_atk-s05_15a:847	Vedanāpaccayā taṇhāti –	84	
PA_atk-s05_15a:848	“Rūpataṇhādibhedena, cha taṇhā idha dīpitā;	84	
PA_atk-s05_15a:849	Ekekā tividhā tattha, pavattākārato matā.	84	
PA_atk-s05_15a:850	“Dukkhī sukhaṃ patthayati, sukhī bhiyyopi icchati;	85	
PA_atk-s05_15a:851	Upekkhā pana santattā, sukhamicceva bhāsitā.	85	
PA_atk-s05_15a:852	“Taṇhāya paccayā tasmā, honti tissopi vedanā;	85	
PA_atk-s05_15a:853	Vedanāpaccayā taṇhā, iti vuttā mahesinā”ti.	85	
PA_atk-s05_15a:854_0	Taṇhāpaccayā upādānanti cattāri upādānāni kāmupādānaṃ diṭṭhupādānaṃ sīlabbatupādānaṃ	854	
PA_atk-s05_15a:854_1	attavādupādānaṃ. Upādānapaccayā bhavoti idha kammabhavo adhippeto, upapattibhavo	854	
PA_atk-s05_15a:854_2	pana paduddhāravasena vutto. Bhavapaccayā jātīti kammabhavapaccayā jāti paṭisandhikhandhānaṃ pātubhavo.	854	
PA_atk-s05_15a:855_0	Tattha siyā – kathaṃ panetaṃ jānitabbaṃ “bhavo jātiyā paccayo”ti ce? Bāhirapaccayasamattepi	855	
PA_atk-s05_15a:855_1	hīnapaṇītatādivisesadassanato. Bāhirānañhi janakajananisukkasoṇitāhārādīnaṃ paccayānaṃ	855	
PA_atk-s05_15a:855_2	samattepi sattānaṃ yamakānampi sataṃ hīnapaṇītatādiviseso dissati. So ca na ahetuko	855	
PA_atk-s05_15a:855_3	sabbadā ca sabbesañca abhāvato, na kammabhavato aññahetuko tadabhinibbattakasattānaṃ	855	
PA_atk-s05_15a:855_4	ajjhattasantāne aññassa kāraṇassa abhāvatoti kammabhavahetukova. Kammañhi sattānaṃ	855	
PA_atk-s05_15a:855_5	hīnapaṇītatādivisesassa hetu. Tenāha bhagavā – “kammaṃ satte vibhajati yadidaṃ hīnapaṇītatāyā”ti.	855	
PA_atk-s05_15a:855_6	Tasmā jānitabbametaṃ “bhavo jātiyā paccayo”ti.	855	
PA_atk-s05_15a:856_0	Jātipaccayā jarāmaraṇantiādīsu yasmā asati jātiyā jarāmaraṇañceva sokādayo ca dhammā	856	
PA_atk-s05_15a:856_1	na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa	856	
PA_atk-s05_15a:856_2	bālassa jarāmaraṇādisambandhā vā tena tena dukkhadhammena phuṭṭhassa anabhisambandhā	856	
PA_atk-s05_15a:856_3	vā sokādayo ca dhammā honti. Tasmā jātipaccayā jarāmaraṇanti. Samecca abhisamecca	856	
PA_atk-s05_15a:856_4	dhammanti ñāṇena samāgantvā catusaccadhammaṃ paṭivijjhitvā.	856	
PA_atk-s05_15a:857_0	Evaṃ dvādasapadikaṃ paccayākārappavattiṃ dassetvā idāni vivaṭṭavasena avijjādīnaṃ	857	
PA_atk-s05_15a:857_1	nirodhadassanatthaṃ “avijjānirodhā saṅkhāranirodhoti samecca abhisamecca dhamma”ntiādimāha.	857	
PA_atk-s05_15a:857_2	Tattha avijjānirodhāti avijjāya anuppādanirodhā puna appavattinirodhena. Saṅkhāranirodhoti	857	
PA_atk-s05_15a:857_3	saṅkhārānaṃ anuppādanirodho hoti. Evaṃ sesapadesupi. Idaṃ dukkhantiādayo pubbe vuttanayā	857	
PA_atk-s05_15a:857_4	eva. Ime dhammā abhiññeyyāti ime tebhūmakā dhammā sabhāvalakkhaṇāvabodhavasena sobhanākārena,	857	
PA_atk-s05_15a:857_5	adhikena ñāṇena vā sabhāvato jānitabbā. Pariññeyyāti sāmaññalakkhaṇāvabodhavasena,	857	
PA_atk-s05_15a:857_6	kiccasamāpanavasena ca byāpitvā jānitabbā. Ime dhammā pahātabbāti ime samudayapakkhikā	857	
PA_atk-s05_15a:857_7	dhammā tena tena guṇaṅgena pahātabbā. Bhāvetabbāti vaḍḍhetabbā. Sacchikātabbāti paccakkhaṃ	857	
PA_atk-s05_15a:857_8	kātabbā. Duvidhā sacchikiriyā paṭilābhasacchikiriyā ca ārammaṇasacchikiriyā ca. Channaṃ	857	
PA_atk-s05_15a:857_9	phassāyatanānanti cakkhādīnaṃ channaṃ āyatanānaṃ. Samudayañca atthaṅgamañcāti uppādañca nirodhañca.	857	
PA_atk-s05_15a:858	Bhūripaññoti bhūri viyāti bhūri, tāya bhūripaññāya samannāgato bhūripañño. Mahāpaññotiādīsu mahāpaññādīhi samannāgatoti attho.	85	
PA_atk-s05_15a:859_0	Tatridaṃ mahāpaññādīnaṃ nānattaṃ – katamā mahāpaññā? Mahante atthe pariggaṇhātīti	859	
PA_atk-s05_15a:859_1	mahāpaññā. Mahante dhamme…pe… mahantā niruttiyo… mahantāni paṭibhānāni pariggaṇhātīti	859	
PA_atk-s05_15a:859_2	mahāpaññā. Mahante sīlakkhandhe pariggaṇhātīti mahāpaññā. Mahante samādhikkhandhe…pe…	859	
PA_atk-s05_15a:859_3	paññākkhandhe… vimuttikkhandhe… vimuttiñāṇadassanakkhandhe pariggaṇhātīti mahāpaññā.	859	
PA_atk-s05_15a:859_4	Mahantāni ṭhānāṭhānāni…pe… mahāvihārasamāpattiyo… mahantāni ariyasaccāni… mahante	859	
PA_atk-s05_15a:859_5	satipaṭṭhāne… sammappadhāne… iddhipāde… mahantāni indriyāni … balāni… bojjhaṅgāni…	859	
PA_atk-s05_15a:859_6	mahante ariyamagge… mahantāni sāmaññaphalāni… mahāabhiññāyo… mahantaṃ paramatthaṃ	859	
PA_atk-s05_15a:859_7	nibbānaṃ pariggaṇhātīti mahāpaññā.	859	
PA_atk-s05_15a:860_0	Katamā puthupaññā? Puthunānākhandhesu ñāṇaṃ pavattatīti puthupaññā. Puthunānādhātūsu…pe…	860	
PA_atk-s05_15a:860_1	puthunānāāyatanesu… puthunānāpaṭiccasamuppādesu… puthunānāsuññatamanupalabbhesu…	860	
PA_atk-s05_15a:860_2	puthunānāatthesu… dhammesu… niruttīsu… paṭibhānesu… puthunānāsīlakkhandhesu… puthunānāsamādhipaññāvimuttivimuttiñāṇadassanakkhandhesu…	860	
PA_atk-s05_15a:860_3	puthunānāṭhānāṭhānesu… puthunānāvihārasamāpattīsu… puthunānāariyasaccesu… puthunānāsatipaṭṭhānesu…	860	
PA_atk-s05_15a:860_4	sammappadhānesu… iddhipādesu… indriyesu… balesu… bojjhaṅgesu… puthunānāariyamaggesu…	860	
PA_atk-s05_15a:860_5	sāmaññaphalesu… abhiññāsu… puthunānājanasādhāraṇe dhamme samatikkamma paramatthe	860	
PA_atk-s05_15a:860_6	nibbāne ñāṇaṃ pavattatīti puthupaññā.	860	
PA_atk-s05_15a:861_0	Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlaṃ	861	
PA_atk-s05_15a:861_1	paripūreti. Indriyasaṃvaraṃ paripūreti. Bhojane mattaññutaṃ…pe… jāgariyānuyogaṃ…	861	
PA_atk-s05_15a:861_2	sīlakkhandhaṃ… samādhikkhandhaṃ… paññākkhandhaṃ… vimuttikkhandhaṃ… vimuttiñāṇadassanakkhandhaṃ	861	
PA_atk-s05_15a:861_3	paripūretīti hāsapaññā. Hāsabahulo…pe… pāmojjabahulo ṭhānāṭhānaṃ paṭivijjhatīti hāsapaññā.	861	
PA_atk-s05_15a:861_4	Hāsabahulo vihārasamāpattiyo paripūretīti hāsapaññā. Hāsabahulo ariyasaccāni paṭivijjhatīti	861	
PA_atk-s05_15a:861_5	hāsapaññā. Satipaṭṭhāne bhāveti sammappadhāne… iddhipāde… indriyāni… balāni… bojjhaṅge…	861	
PA_atk-s05_15a:861_6	ariyamaggaṃ bhāvetīti hāsapaññā, hāsabahulo sāmaññaphalāni sacchikarotīti hāsapaññā,	861	
PA_atk-s05_15a:861_7	abhiññāyo paṭivijjhatīti hāsapaññā, hāsabahulo paramatthaṃ nibbānaṃ sacchikarotīti hāsapaññā.	861	
PA_atk-s05_15a:862_0	Katamā javanapaññā? Yaṃ kiñci rūpaṃ atītānāgatapaccuppannaṃ ajjhattaṃ vā bahiddhā	862	
PA_atk-s05_15a:862_1	vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ rūpaṃ	862	
PA_atk-s05_15a:862_2	aniccato khippaṃ javatīti javanapaññā. Dukkhato, anattato khippaṃ javatīti javanapaññā.	862	
PA_atk-s05_15a:862_3	Yā kāci vedanā…pe… yā kāci saññā… ye keci saṅkhārā… yaṃ kiñci viññāṇaṃ atītānāgatapaccuppannaṃ…pe…	862	
PA_atk-s05_15a:862_4	yaṃ dūre santike vā, sabbaṃ viññāṇaṃ aniccato… dukkhato… anattato khippaṃ javatīti	862	
PA_atk-s05_15a:862_5	javanapaññā. Cakkhuṃ…pe… jarāmaraṇaṃ atītānāgatapaccuppannaṃ aniccato… dukkhato…	862	
PA_atk-s05_15a:862_6	anattato khippaṃ javatīti javanapaññā.	862	
PA_atk-s05_15a:863_0	Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti	863	
PA_atk-s05_15a:863_1	tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti	863	
PA_atk-s05_15a:863_2	javanapaññā. Vedanā… saññā… saṅkhārā… viññāṇaṃ… cakkhuṃ…pe… jarāmaraṇaṃ atītānāgatapaccuppannaṃ	863	
PA_atk-s05_15a:863_3	aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā…pe… vibhūtaṃ	863	
PA_atk-s05_15a:863_4	katvā jarāmaraṇanirodhe nibbāne khippaṃ javatīti javanapaññā.	863	
PA_atk-s05_15a:864_0	Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ	864	
PA_atk-s05_15a:864_1	virāgadhammaṃ nirodhadhammanti tulayitvā…pe… vibhūtaṃ katvā rūpanirodhe nibbāne khippaṃ	864	
PA_atk-s05_15a:864_2	javatīti javanapaññā. Vedanā…pe… saññā… saṅkhārā… viññāṇaṃ… cakkhuṃ…pe… jarāmaraṇaṃ	864	
PA_atk-s05_15a:864_3	atītānāgatapaccuppannaṃ aniccaṃ…pe… nirodhadhammanti tulayitvā…pe… vibhūtaṃ katvā	864	
PA_atk-s05_15a:864_4	jarāmaraṇanirodhe nibbāne khippaṃ javatīti javanapaññā.	864	
PA_atk-s05_15a:865_0	Katamā tikkhapaññā? Khippaṃ kilese chindatīti tikkhapaññā. Uppannaṃ kāmavitakkaṃ	865	
PA_atk-s05_15a:865_1	nādhivāseti. Uppannaṃ byāpādavitakkaṃ… uppannaṃ vihiṃsāvitakkaṃ… uppannuppanne pāpake	865	
PA_atk-s05_15a:865_2	akusale dhamme… uppannaṃ rāgaṃ… uppannaṃ dosaṃ… mohaṃ… kodhaṃ… upanāhaṃ… makkhaṃ…	865	
PA_atk-s05_15a:865_3	paḷāsaṃ… issaṃ… macchariyaṃ… māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ…	865	
PA_atk-s05_15a:865_4	madaṃ… pamādaṃ… sabbe kilese… sabbe duccarite… sabbe abhisaṅkhāre… sabbe bhavagāmikamme	865	
PA_atk-s05_15a:865_5	nādhivāseti pajahati vinodeti byantīkaroti anabhāvaṃ gametīti tikkhapaññā. Ekamhi	865	
PA_atk-s05_15a:865_6	āsane cattāro ariyamaggā, cattāri ca sāmaññaphalāni, catasso ca paṭisambhidāyo, cha	865	
PA_atk-s05_15a:865_7	abhiññāyo adhigatā honti sacchikatā phassitā paññāyāti tikkhapaññā.	865	
PA_atk-s05_15a:866_0	Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo	866	
PA_atk-s05_15a:866_1	ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,	866	
PA_atk-s05_15a:866_2	anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā.	866	
PA_atk-s05_15a:866_3	Anibbiddhapubbaṃ apadālitapubbaṃ dosakkhandhaṃ…pe… mohakkhandhaṃ… kodhaṃ… upanāhaṃ…pe…	866	
PA_atk-s05_15a:866_4	sabbe bhavagāmikamme nibbijjhati padāletīti nibbedhikapaññā.	866	
PA_atk-s05_15a:867_0	28. Sa sabbadhammesu visenibhūto, yaṃ kiñci diṭṭhaṃ va sutaṃ mutaṃ vāti so bhūripañño	867	
PA_atk-s05_15a:867_1	khīṇāsavo yaṃ kiñci diṭṭhaṃ vā sutaṃ vā mutaṃ vā tesu sabbadhammesu mārasenaṃ vināsetvā	867	
PA_atk-s05_15a:867_2	ṭhitabhāvena visenibhūto. Tameva dassinti taṃ eva visuddhadassiṃ. Vivaṭaṃ carantanti	867	
PA_atk-s05_15a:867_3	taṇhāchadanādivigamena vivaṭaṃ hutvā carantaṃ. Kenīdha lokasmi vikappayeyyāti kena	867	
PA_atk-s05_15a:867_4	idha loke taṇhākappena vā diṭṭhikappena vā koci vikappeyya, tesaṃ vā pahīnattā rāgādinā pubbe vuttenāti.	867	
PA_atk-s05_15a:868_0	Kāmā te paṭhamā senātiādīsu catūsu gāthāsu ayamattho – yasmā āditova agāriyabhūte	868	
PA_atk-s05_15a:868_1	satte vatthukāmesu kilesakāmā mohayanti, te abhibhuyya anagāriyabhāvaṃ upagatānaṃ	868	
PA_atk-s05_15a:868_2	pantesu vā senāsanesu, aññataraññataresu vā adhikusalesu dhammesu arati uppajjati.	868	
PA_atk-s05_15a:868_3	Vuttañcetaṃ – “pabbajitena kho, āvuso, abhirati dukkarā”ti. Tato te parapaṭibaddhajīvikattā	868	
PA_atk-s05_15a:868_4	khuppipāsā bādheti, tāya bādhitānaṃ pariyesanataṇhā cittaṃ kilamayati, atha nesaṃ	868	
PA_atk-s05_15a:868_5	kilantacittānaṃ thinamiddhaṃ okkamati tato visesamanadhigacchantānaṃ durabhisambhavesu	868	
PA_atk-s05_15a:868_6	araññavanapatthesu senāsanesu viharataṃ utrāsasaññitā bhīru jāyati, tesaṃ ussaṅkitaparisaṅkitānaṃ	868	
PA_atk-s05_15a:868_7	dīgharattaṃ vivekarasamanassādayamānānaṃ viharataṃ “na siyā nu kho esa maggo”ti paṭipattiyaṃ	868	
PA_atk-s05_15a:868_8	vicikicchā uppajjati, taṃ vinodetvā viharataṃ appamattakena visesādhigamena mānamakkhathambhā	868	
PA_atk-s05_15a:868_9	jāyanti, tepi vinodetvā viharataṃ tato adhikataraṃ visesādhigamaṃ nissāya lābhasakkārasilokā	868	
PA_atk-s05_15a:868_10	uppajjanti, lābhādimucchitā dhammapaṭirūpakāni pakāsentā micchāyasaṃ adhigantvā tattha	8681	
PA_atk-s05_15a:868_11	ṭhitā jātiādīhi attānaṃ ukkaṃsenti, paraṃ vambhenti. Tasmā kāmādīnaṃ paṭhamasenādibhāvo veditabbo.	8681	
PA_atk-s05_15a:869_0	Evametaṃ dasavidhaṃ senaṃ uddisitvā yasmā sā kaṇhadhammasamannāgatattā kaṇhassa namucino	869	
PA_atk-s05_15a:869_1	upakārāya saṃvattati, tasmā naṃ “tava senā”ti niddisanto āha – “esā namuci te senā,	869	
PA_atk-s05_15a:869_2	kaṇhassābhippahārinī”ti. Tattha abhippahārinīti samaṇabrāhmaṇānaṃ ghātinī nippothinī,	869	
PA_atk-s05_15a:869_3	antarāyakarīti attho. Na naṃ asūro jināti, jetvāva labhate sukhanti evaṃ tava senaṃ	869	
PA_atk-s05_15a:869_4	asūro kāye ca jīvite ca sāpekkho puriso na jināti, sūro pana jināti, jetvāva maggasukhaṃ	869	
PA_atk-s05_15a:869_5	phalasukhañca adhigacchati.	869	
PA_atk-s05_15a:870_0	Yato catūhi ariyamaggehīti yadā catūhi niddosanibbānamagganasaṅkhātehi maggehi. Mārasenāti	870	
PA_atk-s05_15a:870_1	mārassa senā vacanakarā kilesā. Paṭisenikarāti paṭipakkhakarā. Jitā cāti parājayamānā	870	
PA_atk-s05_15a:870_2	hanitā ca. Parājitā cāti niggahitā ca. Bhaggāti bhinnā. Vippaluggāti cuṇṇavicuṇṇā.	870	
PA_atk-s05_15a:870_3	Parammukhāti vimukhabhāvaṃ pāpitā. Visenibhūtoti nikkileso hutvā ṭhito.	870	
PA_atk-s05_15a:871_0	Vodātadassinti byavadātadassiṃ. Tāni chadanānīti etāni taṇhādikilesachadanāni. Vivaṭānīti	871	
PA_atk-s05_15a:871_1	pākaṭīkatāni. Viddhaṃsitānīti ṭhitaṭṭhānato apahatāni. Ugghāṭitānīti uppāṭitāni.	871	
PA_atk-s05_15a:871_2	Samugghāṭitānīti visesena uppāṭitāni.	871	
PA_atk-s05_15a:872_0	29. Na kappayantīti gāthāya sambandho attho ca – kiñca bhiyyo? Te hi tādisā santo	872	
PA_atk-s05_15a:872_1	dvinnaṃ kappānaṃ purekkhārānañca kenaci na kappayanti, na purekkharonti. Paramatthaṃ	872	
PA_atk-s05_15a:872_2	accantasuddhiṃ adhigatattā anaccantasuddhiṃyeva akiriyasassatadiṭṭhiṃ “accantasuddhī”ti	872	
PA_atk-s05_15a:872_3	na te vadanti. Ādānaganthaṃ gatitaṃ visajjāti catubbidhampi rūpādīnaṃ ādāyakattā	872	
PA_atk-s05_15a:872_4	ādānaganthaṃ attano cittasantāne gathitaṃ baddhaṃ ariyamaggasatthena vissajja chinditvā. Sesaṃ pākaṭameva.	872	
PA_atk-s05_15a:873_0	Accantasuddhinti accantaṃ paramatthaṃ suddhiṃ. Saṃsārasuddhinti saṃsārato suddhiṃ.	873	
PA_atk-s05_15a:873_1	Akiriyadiṭṭhinti karoto na karīyati pāpanti akiriyadiṭṭhiṃ. Sassatavādanti “nicco	873	
PA_atk-s05_15a:873_2	dhuvo sassato”ti vacanaṃ. Na vadanti na kathenti.	873	
PA_atk-s05_15a:874_0	Ganthāti nāmakāyaṃ ganthenti, cutipaṭisandhivasena vaṭṭasmiṃ ghaṭentīti ganthā. Abhijjhā	874	
PA_atk-s05_15a:874_1	ca sā nāmakāyaghaṭanavasena gantho cāti abhijjhākāyagantho. Hitasukhaṃ byāpādayatīti	874	
PA_atk-s05_15a:874_2	byāpādo. Byāpādo ca so vuttanayena gantho cāti byāpādo kāyagantho. Sīlabbataparāmāsoti	874	
PA_atk-s05_15a:874_3	“ito bahiddhā samaṇabrāhmaṇānaṃ sīlena suddhi vatena suddhī”ti parato āmāso. Idaṃsaccābhinivesoti	874	
PA_atk-s05_15a:874_4	sabbaññubhāsitampi paṭikkhipitvā “sassato loko, idameva saccaṃ, moghamañña”nti iminā	874	
PA_atk-s05_15a:874_5	ākārena abhiniveso idaṃsaccābhiniveso. Attano diṭṭhiyā rāgoti attanā abhinivisitvā	874	
PA_atk-s05_15a:874_6	gahitāya diṭṭhiyā chandarāgo. Paravādesu āghātoti parassa vacanesu kopo. Appaccayoti	874	
PA_atk-s05_15a:874_7	atuṭṭhākāro. Attano sīlaṃ vāti attanā samādinnaṃ gosīlādisīlaṃ vā. Attano diṭṭhīti	874	
PA_atk-s05_15a:874_8	attanā gahitā parāmaṭṭhā diṭṭhi. Tehi ganthehīti etehi vuttehi nāmakāyaghaṭanehi.	874	
PA_atk-s05_15a:874_9	Rūpaṃ ādiyantīti catusamuṭṭhānikaṃ rūpārammaṇaṃ ādiyanti gaṇhanti. Upādiyantīti upagantvā	874	
PA_atk-s05_15a:874_10	gaṇhanti taṇhāgahaṇena. Parāmasanti diṭṭhigahaṇena. Abhinivisanti mānagahaṇena. Vaṭṭanti	8741	
PA_atk-s05_15a:874_11	tebhūmakavaṭṭaṃ. Gantheti bandhane.	8741	
PA_atk-s05_15a:875_0	Vosajjitvā vāti sammā vissajjitvā vā. Gathiteti bandhane. Ganthiteti ganthanena ganthite.	875	
PA_atk-s05_15a:875_1	Vibandheti visesena bandhe. Ābandheti anekavidhena bandhe. Palibuddheti amuñcite.	875	
PA_atk-s05_15a:875_2	Bandhane poṭayitvāti taṇhāmānadiṭṭhibandhanāni pappoṭayitvā. Visajjāti cajitvā.	875	
PA_atk-s05_15a:876_0	Ime pana cattāro ganthe kilesapaṭipāṭiyāpi āharituṃ vaṭṭati, maggapaṭipāṭiyāpi –	876	
PA_atk-s05_15a:876_1	kilesapaṭipāṭiyā abhijjhākāyagantho arahattamaggena pahīyati, byāpādo kāyagantho	876	
PA_atk-s05_15a:876_2	anāgāmimaggena, sīlabbataparāmāso kāyagantho idaṃsaccābhiniveso kāyagantho sotāpattimaggena.	876	
PA_atk-s05_15a:876_3	Maggapaṭipāṭiyā sīlabbataparāmāso kāyagantho idaṃsaccābhiniveso kāyagantho sotāpattimaggena,	876	
PA_atk-s05_15a:876_4	byāpādo kāyagantho anāgāmimaggena, abhijjhākāyagantho arahattamaggenāti. Ete cattāro	876	
PA_atk-s05_15a:876_5	ganthā yassa saṃvijjanti, taṃ cutipaṭisandhivasena vaṭṭasmiṃ ganthenti ghaṭentīti	876	
PA_atk-s05_15a:876_6	ganthā. Te catuppabhedā abhijjhāyanti etāya, sayaṃ vā abhijjhāyati, abhijjhāyanamattameva	876	
PA_atk-s05_15a:876_7	vā esāti abhijjhā. Lobhoyeva nāmakāyaṃ gantheti cutipaṭisandhivasena vaṭṭasmiṃ ghaṭetīti	876	
PA_atk-s05_15a:876_8	kāyagantho. Byāpajjati tena cittaṃ pūtibhāvaṃ gacchati, byāpādayati vā vinayācārarūpasampattihitasukhādīnīti	876	
PA_atk-s05_15a:876_9	byāpādo. “Ito bahiddhā samaṇabrāhmaṇānaṃ sīlena suddhi vatena suddhī”ti parāmasanaṃ	876	
PA_atk-s05_15a:876_10	sīlabbataparāmāso, sabbaññubhāsitampi paṭikkhipitvā “sassato loko, idameva saccaṃ,	8761	
PA_atk-s05_15a:876_11	moghamañña”ntiādinā ākārena abhinivisatīti idaṃsaccābhiniveso. Yathā vayhaṃ vātiādiṃ	8761	
PA_atk-s05_15a:876_12	vayhādivisaṅkharaṇaṃ ganthānaṃ viyogakaraṇe upamaṃ dassento āha.	8761	
PA_atk-s05_15a:877_0	Na janentīti na uppādenti. Na sañjanentīti na nibbattenti. Nābhinibbattentīti upasaggavasena	877	
PA_atk-s05_15a:877_1	padaṃ vaḍḍhitaṃ. Na sañjanentīti uppādakkhaṇaṃ. Na nibbattenti nābhinibbattentīti	877	
PA_atk-s05_15a:877_2	pavattikkhaṇaṃ sandhāya vuttaṃ.	877	
PA_atk-s05_15a:878_0	30. Sīmātigoti gāthā ekapuggalādhiṭṭhānāya desanāya vuttā. Pubbasadiso eva panassā	878	
PA_atk-s05_15a:878_1	sambandho, so evaṃ atthavaṇṇanāya saddhiṃ veditabbo – kiñca bhiyyo? So īdiso bhūripañño	878	
PA_atk-s05_15a:878_2	catunnaṃ kilesasīmānaṃ atītattā sīmātigo, bāhitapāpattā ca brāhmaṇo, itthambhūtassa	878	
PA_atk-s05_15a:878_3	ca tassa natthi, paracittapubbenivāsañāṇehi ñatvā vā maṃsadibbacakkhūhi disvā vā	878	
PA_atk-s05_15a:878_4	kiñci samuggahītaṃ, abhiniviṭṭhanti vuttaṃ hoti. So ca kāmarāgābhāvato na rāgarāgī	878	
PA_atk-s05_15a:878_5	rūpārūparāgābhāvato na virāgaratto, yato evaṃvidhassa tassa “idaṃ parama”nti kiñci	878	
PA_atk-s05_15a:878_6	idha uggahītaṃ natthīti arahattanikūṭena desanaṃ niṭṭhāpesi.	878	
PA_atk-s05_15a:879_0	Catasso sīmāyoti cattāro paricchedā. Diṭṭhānusayoti diṭṭhi ca sā appahīnaṭṭhena anusayo	879	
PA_atk-s05_15a:879_1	cāti diṭṭhānusayo. Vicikicchānusayādīsupi eseva nayo. Kenaṭṭhena anusayā? Anusayanaṭṭhena.	879	
PA_atk-s05_15a:879_2	Ko esa anusayaṭṭho nāmāti? Appahīnaṭṭho. Ete hi appahīnaṭṭhena tassa tassa santāne	879	
PA_atk-s05_15a:879_3	anusenti nāma, tasmā “anusayā”ti vuccanti. Anusentīti anurūpaṃ kāraṇaṃ labhitvā uppajjantīti	879	
PA_atk-s05_15a:879_4	attho. Athāpi siyā – anusayaṭṭho nāma appahīnākāro, appahīnākāro ca “uppajjatī”ti	879	
PA_atk-s05_15a:879_5	vattuṃ na yujjati, tasmā na anusayā uppajjantīti. Tatridaṃ paṭivacanaṃ – appahīnākāro	879	
PA_atk-s05_15a:879_6	anusayo, anusayoti pana appahīnaṭṭhena thāmagatā kilesā vuccanti. So cittasampayutto	879	
PA_atk-s05_15a:879_7	sārammaṇo sappaccayaṭṭhena sahetuko ekantākusalo atītopi hoti anāgatopi paccuppannopi,	879	
PA_atk-s05_15a:879_8	tasmā “uppajjatī”ti vattuṃ yujjati.	879	
PA_atk-s05_15a:880_0	Tatridaṃ pamāṇaṃ – paṭisambhidāyaṃ tāva abhisamayakathāyaṃ “paccuppanne kilese pajahatī”ti	880	
PA_atk-s05_15a:880_1	pucchitvā anusayānaṃ paccuppannabhāvassa atthitāya “thāmagato anusayaṃ pajahatī”ti	880	
PA_atk-s05_15a:880_2	vuttaṃ. Dhammasaṅgaṇiyaṃ mohassa padabhājane “avijjānusayo avijjāpariyuṭṭhānaṃ, avijjālaṅgī	880	
PA_atk-s05_15a:880_3	moho akusalamūlaṃ, ayaṃ tasmiṃ samaye moho hotī”ti akusalacittena saddhiṃ avijjānusayassa	880	
PA_atk-s05_15a:880_4	uppannabhāvo vutto. Kathāvatthusmiṃ “anusayā abyākatā anusayā ahetukā anusayā cittavippayuttā”ti	880	
PA_atk-s05_15a:880_5	sabbe vādā paṭisedhitā. Anusayayamake sattannaṃ mahāvārānaṃ aññatarasmiṃ uppajjanavāre	880	
PA_atk-s05_15a:880_6	“yassa kāmarāgānusayo uppajjati tassa paṭighānusayo uppajjatī”tiādi vuttaṃ. Tasmā	880	
PA_atk-s05_15a:880_7	“anusentīti anurūpaṃ kāraṇaṃ labhitvā uppajjantī”ti yaṃ vuttaṃ, taṃ iminā tantippamāṇena	880	
PA_atk-s05_15a:880_8	suvuttanti veditabbaṃ. Yampi “cittasampayutto sārammaṇo”tiādi vuttaṃ, tampi suvuttameva.	880	
PA_atk-s05_15a:880_9	Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.	880	
PA_atk-s05_15a:881_0	Tattha diṭṭhānusayo catūsu diṭṭhisampayuttesu, vicikicchānusayo vicikicchāsahagate,	881	
PA_atk-s05_15a:881_1	avijjānusayo dvādasasu akusalacittesu sahajātavasena ārammaṇavasena ca; tayopi avasesatebhūmakadhammesu	881	
PA_atk-s05_15a:881_2	ārammaṇavasena diṭṭhivicikicchāmohā. Kāmarāgānusayo cettha lobhasahagatacittesu sahajātavasena	881	
PA_atk-s05_15a:881_3	ārammaṇavasena ca, manāpesu avasesakāmāvacaradhammesu ārammaṇavasena uppajjamāno	881	
PA_atk-s05_15a:881_4	lobho. Paṭighānusayo domanassasahagatacittesu sahajātavasena ārammaṇavasena ca, amanāpesu	881	
PA_atk-s05_15a:881_5	avasesakāmāvacaradhammesu ārammaṇavaseneva uppajjamāno doso. Mānānusayo diṭṭhivippayuttalobhasahagatacittesu	881	
PA_atk-s05_15a:881_6	sahajātavasena ārammaṇavasena ca, dukkhavedanāvajjesu avasesakāmāvacaradhammesu rūpārūpāvacaradhammesu	881	
PA_atk-s05_15a:881_7	ca ārammaṇavaseneva uppajjamāno māno. Bhavarāgānusayo catūsu diṭṭhivippayuttesu uppajjamānopi	881	
PA_atk-s05_15a:881_8	sahajātavasena vutto. Ārammaṇavaseneva pana rūpārūpāvacaradhammesu uppajjamāno lobho vutto.	881	
PA_atk-s05_15a:882_0	Tattha diṭṭhānusayoti dvāsaṭṭhividhā diṭṭhi. Vicikicchānusayoti aṭṭhavatthukā vicikicchā.	882	
PA_atk-s05_15a:882_1	Tadekaṭṭhā ca kilesāti sahajekaṭṭhavasena diṭṭhiyā vicikicchāya, sahajekaṭṭhavasena	882	
PA_atk-s05_15a:882_2	ekato ṭhitā. Mānānusayoti navavidhamāno. Paramatthañāṇena vā ñatvāti paresaṃ cittācārajānanapaññāya	882	
PA_atk-s05_15a:882_3	jānitvā, cetopariyañāṇena jānitvāti vuttaṃ hoti. Pubbenivāsānussatiñāṇena vāti atīte	882	
PA_atk-s05_15a:882_4	nivuṭṭhakkhandhānussaraṇañāṇena jānitvā. Maṃsacakkhunā vāti pakaticakkhunā. Dibbacakkhunā	882	
PA_atk-s05_15a:882_5	vāti dibbasadisena dibbavihārasannissitena vā dibbacakkhunā passitvā. Rāgarattāti	882	
PA_atk-s05_15a:882_6	rāgena rañjitā. Ye pañcasu kāmaguṇesūti ye pañcasu rūpādivatthukāmakoṭṭhāsesu. Virāgarattāti	882	
PA_atk-s05_15a:882_7	virāgasaṅkhātāsu rūpārūpasamāpattīsu atirattā allīnā. Yato kāmarāgo cāti yadā kāmabhave	882	
PA_atk-s05_15a:882_8	rāgo ca. Rūpārūparāgesupi eseva nayo.	882	
PA_atk-s05_15a:883	Saddhammappajjotikāya mahāniddesaṭṭhakathāya	88	
PA_atk-s05_15a:884	Suddhaṭṭhakasuttaniddesavaṇṇanā niṭṭhitā.	88	
PA_atk-s05_15a:885	5. Paramaṭṭhakasuttaniddesavaṇṇanā	88	
PA_atk-s05_15a:886_0	31. Pañcame paramaṭṭhakasutte paramanti diṭṭhīsu paribbasānoti idaṃ paramanti gahetvā	886	
PA_atk-s05_15a:886_1	sakāya sakāya diṭṭhiyā vasamāno. Yaduttariṃ kuruteti yaṃ attano satthārādiṃ seṭṭhaṃ	886	
PA_atk-s05_15a:886_2	karoti. Hīnāti aññe tato sabbamāhāti taṃ attano satthārādiṃ ṭhapetvā tato aññe sabbe	886	
PA_atk-s05_15a:886_3	“hīnā ime”ti āha. Tasmā vivādāni avītivattoti tena kāraṇena so diṭṭhikalahe avītivattova hoti.	886	
PA_atk-s05_15a:887_0	Vasantīti paṭhamuppannadiṭṭhivasena vasanti. Pavasantīti pavisitvā vasanti. Āvasantīti	887	
PA_atk-s05_15a:887_1	visesena vasanti. Parivasantīti sabbabhāgena vasanti. Taṃ upamāya sādhento “yathā	887	
PA_atk-s05_15a:887_2	āgārikā vā”tiādimāha. Āgārikā vāti gharasāmikā. Gharesu vasantīti attano gharesu	887	
PA_atk-s05_15a:887_3	āsaṅkavirahitā hutvā nivasanti. Sāpattikā vāti āpattibahulā. Sakilesā vāti rāgādikilesabahulā.	887	
PA_atk-s05_15a:887_4	Uttariṃ karotīti atirekaṃ karoti. Ayaṃ satthā sabbaññūti ‘ayaṃ amhākaṃ satthā sabbaṃ jānāti’.	887	
PA_atk-s05_15a:888	Sabbe parappavāde khipatīti sabbā paraladdhiyo chaḍḍeti. Ukkhipatīti nīharati. Parikkhipatīti parammukhe karoti. Diṭṭhimedhagānīti diṭṭhivihesakāni.	88	
PA_atk-s05_15a:889_0	32. Dutiyagāthāyattho – evaṃ avītivatto ca yaṃ diṭṭhe sute sīlavate muteti etesu	889	
PA_atk-s05_15a:889_1	catūsu vatthūsu uppannadiṭṭhisaṅkhāte attani pubbe vuttappakāraṃ ānisaṃsaṃ passati,	889	
PA_atk-s05_15a:889_2	tadeva so tattha sakāya diṭṭhiyā ānisaṃsaṃ “idaṃ seṭṭha”nti abhinivisitvā aññaṃ sabbaṃ	889	
PA_atk-s05_15a:889_3	parasatthārādikaṃ nihīnato passati.	889	
PA_atk-s05_15a:890_0	Dve ānisaṃse passatīti dve guṇe oloketi. Diṭṭhadhammikañcāti diṭṭhe paccakkhe attabhāve	890	
PA_atk-s05_15a:890_1	vipaccanakaraṇaṃ. Samparāyikañcāti paraloke paṭilabhitabbaguṇañca. Yaṃdiṭṭhiko satthāti	890	
PA_atk-s05_15a:890_2	yaṃladdhiko titthāyatanasāmiko. Alaṃ nāgattāya vāti nāgarājabhāvāya vā pariyattaṃ.	890	
PA_atk-s05_15a:890_3	Supaṇṇattādīsupi eseva nayo. Devattāya vāti sammutidevādibhāvāya. Āyatiṃ phalapāṭikaṅkhī	890	
PA_atk-s05_15a:890_4	hotīti anāgate vipākaphalaṃ patthayāno hoti. Diṭṭhasuddhiyāpi dve ānisaṃse passatīti	890	
PA_atk-s05_15a:890_5	cakkhuviññāṇena diṭṭharūpāyatanassa vasena suddhiyā hetuttāpi attano gahitagahaṇena	890	
PA_atk-s05_15a:890_6	dve guṇe oloketi. Sutasuddhiyādīsupi eseva nayo.	890	
PA_atk-s05_15a:891_0	33. Tatiyagāthāyattho – evaṃ passato ca yaṃ attano satthārādiṃ nissito aññaṃ parasatthārādiṃ	891	
PA_atk-s05_15a:891_1	hīnaṃ passati, taṃ pana dassanaṃ ganthameva kusalā vadanti, bandhananti vuttaṃ hoti.	891	
PA_atk-s05_15a:891_2	Yasmā etadeva, tasmā hi diṭṭhaṃ va sutaṃ mutaṃ vā, sīlabbataṃ bhikkhu na nissayeyya,	891	
PA_atk-s05_15a:891_3	nābhiniveseyyāti vuttaṃ hoti.	891	
PA_atk-s05_15a:892_0	Kusalāti khandhādijānane chekā. Khandhakusalāti rūpādīsu pañcasu khandhesu kusalā.	892	
PA_atk-s05_15a:892_1	Dhātuāyatanapaṭiccasamuppādasatipaṭṭhānasammappadhānaiddhipādaindriyabalabojjhaṅgamaggaphalanibbānesupi	892	
PA_atk-s05_15a:892_2	eseva nayo. Tattha maggakusalāti catūsu maggesu. Phalakusalāti catūsu phalesu. Nibbānakusalāti	892	
PA_atk-s05_15a:892_3	duvidhe nibbāne chekā. Te kusalāti te etesu vuttappakāresu chekā. Evaṃ vadantīti	892	
PA_atk-s05_15a:892_4	evaṃ kathenti. Gantho esoti passato ca attano satthārādinissitañca aññaṃ parasatthārādiṃ	892	
PA_atk-s05_15a:892_5	hīnato dassanañca gantho bandhano esoti vadanti. Lagganaṃ etanti etaṃ vuttappakāraṃ	892	
PA_atk-s05_15a:892_6	nāgadante laggitaṃ viya adholambanaṃ. Bandhanaṃ etanti nicchindituṃ dukkhaṭṭhena	892	
PA_atk-s05_15a:892_7	saṅkhalikādibandhanaṃ viya etaṃ bandhanaṃ. Palibodho esoti saṃsārato nikkhamituṃ	892	
PA_atk-s05_15a:892_8	appadānaṭṭhena eso palibodho.	892	
PA_atk-s05_15a:893_0	34. Catutthagāthāyattho – na kevalaṃ diṭṭhasutādīsu na nissayeyya, apica kho pana	893	
PA_atk-s05_15a:893_1	asañjātaṃ uparūpari diṭṭhimpi lokasmiṃ na kappayeyya, na janeyyāti vuttaṃ hoti. Kīdisaṃ?	893	
PA_atk-s05_15a:893_2	Ñāṇena vā sīlavatena vāpi, samāpattiñāṇādiñāṇena vā sīlavatena vā yā kappiyati, etaṃ	893	
PA_atk-s05_15a:893_3	diṭṭhiṃ na kappeyya. Na kevalañca diṭṭhiṃ na kappayeyya, apica kho pana mānenapi	893	
PA_atk-s05_15a:893_4	jātiādīhi vatthūhi samoti attānamanūpaneyya, hīno na maññetha visesi vāpīti.	893	
PA_atk-s05_15a:894_0	Aṭṭhasamāpattiñāṇena vāti paṭhamajjhānādīnaṃ aṭṭhannaṃ samāpattīnaṃ sampayuttapaññāya	894	
PA_atk-s05_15a:894_1	vā. Pañcābhiññāñāṇena vāti lokiyānaṃ pañcannaṃ abhiññānaṃ sampayuttapaññāya vā. Micchāñāṇena	894	
PA_atk-s05_15a:894_2	vāti viparītasabhāvena pavattāya paññāya amutte muttaṃ passāti evaṃ uppannena micchāñāṇena vā.	894	
PA_atk-s05_15a:895_0	35. Pañcamagāthāyattho – evañhi diṭṭhiṃ akappento amaññamāno ca attaṃ pahāya anupādiyāno	895	
PA_atk-s05_15a:895_1	yaṃ pubbe gahitaṃ, taṃ pahāya paraṃ aggaṇhanto tasmimpi vuttappakāre ñāṇe duvidhaṃ	895	
PA_atk-s05_15a:895_2	nissayaṃ no karoti, akaronto ca sa ve viyattesu nānādiṭṭhivasena bhinnesu sattesu	895	
PA_atk-s05_15a:895_3	na vaggasārī chandādivasena agacchanadhammo hutvā dvāsaṭṭhiyā diṭṭhīsu kiñci diṭṭhiṃ	895	
PA_atk-s05_15a:895_4	na pacceti, na paccāgacchatīti vuttaṃ hoti.	895	
PA_atk-s05_15a:896	Catūhi upādānehīti kāmupādānādīhi catūhi bhusaṃ gahaṇehi sa ve viyattesūti so puggalo nicchitesu. Bhinnesūti dvidhā bhinnesu.	89	
PA_atk-s05_15a:897_0	36. Idāni yo so imāya gāthāya vutto khīṇāsavo, tassa vaṇṇabhaṇanatthaṃ “yassūbhayante”tiādikā	897	
PA_atk-s05_15a:897_1	tisso gāthāyo āha. Tattha paṭhamagāthāya yassūbhayanteti pubbe vutte phassādibhede.	897	
PA_atk-s05_15a:897_2	Paṇidhīti taṇhā. Bhavābhavāyāti punappunabhavāya. Idha vā huraṃ vāti sakattabhāvādibhede	897	
PA_atk-s05_15a:897_3	idha vā parattabhāvādibhede parattha vā.	897	
PA_atk-s05_15a:898_0	Phasso eko antoti cakkhusamphassādiko eko koṭṭhāso. Phassasamudayoti vatthārammaṇo.	898	
PA_atk-s05_15a:898_1	Yato samudeti uppajjati, so samudayo. Dutiyo antoti dutiyo koṭṭhāso. Atītanti ati	898	
PA_atk-s05_15a:898_2	itaṃ atītaṃ, atikkantanti vuttaṃ hoti. Anāgatanti na āgataṃ, anuppannanti vuttaṃ	898	
PA_atk-s05_15a:898_3	hoti. Sukhā vedanādayo visabhāgavasena. Nāmarūpadukaṃ namanaruppanavasena. Ajjhattikādayo	898	
PA_atk-s05_15a:898_4	ajjhattabāhiravasena. Sakkāyādayo khandhapañcakānaṃ pavattisamudayavasena vuttāti veditabbā.	898	
PA_atk-s05_15a:899	Sakattabhāvoti attano attabhāvo. Parattabhāvoti parassa attabhāvo.	89	
PA_atk-s05_15a:900	37. Dutiyagāthāya diṭṭhe vāti diṭṭhasuddhiyā vā. Esa nayo sutādīsu. Saññāti saññāsamuṭṭhāpikā diṭṭhi.	90	
PA_atk-s05_15a:901	Aparāmasantanti taṇhāmānadiṭṭhīhi na parāmasantaṃ. Anabhinivesantanti teheva anabhinivisantaṃ.	90	
PA_atk-s05_15a:902_0	“Vinibaddho”ti vāti mānena vinibaddhoti vā. “Parāmaṭṭho”ti vāti parato niccasukhasubhādīhi	902	
PA_atk-s05_15a:902_1	parāmaṭṭhoti vā. Vikkhepagatoti uddhaccavasena. Aniṭṭhaṅgatoti vicikicchāvasena.	902	
PA_atk-s05_15a:902_2	Thāmagatoti anusayavasena. Gatiyāti gantabbavasena.	902	
PA_atk-s05_15a:903_0	38. Tatiyagāthāya dhammāpi tesaṃ na paṭicchitāseti dvāsaṭṭhidiṭṭhigatadhammāpi tesaṃ	903	
PA_atk-s05_15a:903_1	“idameva saccaṃ, moghamañña”nti evaṃ na paṭicchitā. Pāraṅgato na pacceti tādīti nibbānapāraṃ	903	
PA_atk-s05_15a:903_2	gato tena tena maggena pahīne kilese puna nāgacchati pañcahi ca ākārehi tādī hotīti. Sesaṃ pākaṭameva.	903	
PA_atk-s05_15a:904_0	Vīsativatthukā sakkāyadiṭṭhīti “rūpaṃ attato samanupassatī”tiādinā nayena ekekasmiṃ	904	
PA_atk-s05_15a:904_1	khandhe catūhi catūhi ākārehi pañcakkhandhe patiṭṭhaṃ katvā pavattā vijjamāne kāye	904	
PA_atk-s05_15a:904_2	diṭṭhi. Dasavatthukā micchādiṭṭhīti “natthi dinna”ntiādinayappavattā diṭṭhi. Antaggāhikādiṭṭhīti	904	
PA_atk-s05_15a:904_3	“sassato loko idameva saccaṃ, moghamañña”ntiādinayappavattā ekekaṃ antaṃ atthīti	904	
PA_atk-s05_15a:904_4	gahetvā pavattā diṭṭhi. Yā evarūpā diṭṭhīti idāni vuccamānānaṃ ekūnavīsapadānaṃ sādhāraṇaṃ	904	
PA_atk-s05_15a:904_5	mūlapadaṃ. Yā diṭṭhi, tadeva diṭṭhigataṃ; yā diṭṭhi, tadeva diṭṭhigahananti sabbesaṃ	904	
PA_atk-s05_15a:904_6	sambandho kātabbo. Yā ayāthāvadassanaṭṭhena diṭṭhi, tadeva diṭṭhīsu gataṃ dassanaṃ	904	
PA_atk-s05_15a:904_7	dvāsaṭṭhidiṭṭhiyā antogatattāti diṭṭhigataṃ. Heṭṭhāpissa attho vuttoyeva.	904	
PA_atk-s05_15a:905_0	Dvinnaṃ antānaṃ ekantagatattātipi diṭṭhigataṃ. Tattha sassatoti nicco. Lokoti attā.	905	
PA_atk-s05_15a:905_1	“Idha sarīraṃyeva nassati, attā pana idha parattha ca soyevā”ti maññanti. So hi sāmaññeva	905	
PA_atk-s05_15a:905_2	āloketīti katvā lokoti maññati. Asassatoti anicco. Attā sarīreneva saha nassatīti	905	
PA_atk-s05_15a:905_3	maññanti. Antavāti paritte kasiṇe jhānaṃ uppādetvā taṃ parittakasiṇārammaṇaṃ cetanaṃ	905	
PA_atk-s05_15a:905_4	“sapariyanto attā”ti maññanti. Ananta vāti na antavā appamāṇe kasiṇe jhānaṃ uppādetvā	905	
PA_atk-s05_15a:905_5	taṃ appamāṇakasiṇārammaṇaṃ cetanaṃ “apariyanto attā”ti maññanti. Taṃ jīvaṃ taṃ sarīranti	905	
PA_atk-s05_15a:905_6	jīvo ca sarīrañca taṃyeva. Jīvoti attā, liṅgavipallāsena napuṃsakavacanaṃ kataṃ.	905	
PA_atk-s05_15a:905_7	Sarīranti rāsaṭṭhena khandhapañcakaṃ. Aññaṃ jīvaṃ aññaṃ sarīranti añño jīvo aññaṃ	905	
PA_atk-s05_15a:905_8	khandhapañcakaṃ. Hoti tathāgato paraṃ maraṇāti khandhā idheva vinassanti, satto maraṇato	905	
PA_atk-s05_15a:905_9	paraṃ hoti vijjati na nassati, tathāgatoti cetaṃ sattādhivacananti. Keci pana “tathāgatoti	905	
PA_atk-s05_15a:905_10	arahā”ti vadanti. Ime na hotīti pakkhe dosaṃ disvā evaṃ gaṇhanti. Na hoti tathāgato	9051	
PA_atk-s05_15a:905_11	paraṃ maraṇāti khandhāpi idheva nassanti, tathāgato ca maraṇato paraṃ na hoti ucchijjati.	9051	
PA_atk-s05_15a:905_12	Ime hotīti pakkhe dosaṃ disvā evaṃ gaṇhanti. Hoti ca na ca hotīti ime ekekapakkhapariggahe	9051	
PA_atk-s05_15a:905_13	dosaṃ disvā ubhayapakkhaṃ gaṇhanti. Neva hoti na na hotīti ime ubhayapakkhapariggahe	9051	
PA_atk-s05_15a:905_14	ubhayadosāpattiṃ disvā “hoti ca na hotī”ti ca “neva hoti na na hotī”ti ca amarāvikkhepapakkhaṃ gaṇhanti.	9051	
PA_atk-s05_15a:906_0	Ayaṃ panettha aṭṭhakathānayo – “sassato loko”ti vātiādīhi dasahākārehi diṭṭhipabhedova	906	
PA_atk-s05_15a:906_1	vutto. Tattha sassato lokoti ca khandhapañcakaṃ lokoti gahetvā “ayaṃ loko nicco dhuvo	906	
PA_atk-s05_15a:906_2	sabbakāliko”ti gaṇhantassa sassatanti gahaṇākārappavattā diṭṭhi. Asassatoti tameva	906	
PA_atk-s05_15a:906_3	lokaṃ “ucchijjati vinassatī”ti gaṇhantassa ucchedaggahaṇākārappavattā diṭṭhi. Antavāti	906	
PA_atk-s05_15a:906_4	parittakasiṇalābhino suppamatte vā sarāvamatte vā kasiṇe samāpannassa antosamāpattiyaṃ	906	
PA_atk-s05_15a:906_5	pavattitarūpārūpadhamme “loko”ti ca kasiṇaparicchedantena “antavā”ti ca gaṇhantassa	906	
PA_atk-s05_15a:906_6	“antavā loko”ti gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi.	906	
PA_atk-s05_15a:906_7	Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme	906	
PA_atk-s05_15a:906_8	“loko”ti ca kasiṇaparicchedantena ca “ananto”ti gaṇhantassa “anantavā loko”ti gahaṇākārappavattā	906	
PA_atk-s05_15a:906_9	diṭṭhi. Sā sassatadiṭṭhi hoti, ucchedadiṭṭhipi. Taṃ jīvaṃ taṃ sarīranti bhedanadhammassa	906	
PA_atk-s05_15a:906_10	sarīrasseva “jīva”nti gahitattā “sarīre ucchijjamāne jīvampi ucchijjatī”ti ucchedaggahaṇākārappavattā	9061	
PA_atk-s05_15a:906_11	diṭṭhi. Dutiyapadena sarīrato aññassa jīvassa gahitattā “sarīre ca ucchijjamānepi	9061	
PA_atk-s05_15a:906_12	jīvaṃ na ucchijjatī”ti sassatagahaṇākārappavattā diṭṭhi. Hoti tathāgatotiādīsu “satto	9061	
PA_atk-s05_15a:906_13	tathāgato nāma, so paraṃ maraṇā hotī”ti gaṇhato paṭhamā sassatadiṭṭhi. “Na hotī”ti	9061	
PA_atk-s05_15a:906_14	gaṇhato dutiyā ucchedadiṭṭhi. “Hoti ca na ca hotī”ti gaṇhato tatiyā ekaccasassatadiṭṭhi.	9061	
PA_atk-s05_15a:906_15	“Neva hoti na na hotī”ti gaṇhato catutthā amarāvikkhepadiṭṭhīti vuttappakārā dasavidhā	9061	
PA_atk-s05_15a:906_16	diṭṭhi. Yathāyogaṃ bhavadiṭṭhi ca vibhavadiṭṭhi cāti dvidhā hoti. Tāsu ekāpi tesaṃ	9061	
PA_atk-s05_15a:906_17	khīṇāsavānaṃ na paṭicchitāti attho.	9061	
PA_atk-s05_15a:907_0	Ye kilesāti ye kilesā sotāpattimaggena pahīnā, te kilese. Na punetīti na puna eti.	907	
PA_atk-s05_15a:907_1	Na paccetīti puna nibbattetvā na paṭieti, na paccāgacchatīti paccabhave nāgacchati.	907	
PA_atk-s05_15a:907_2	Pañcahākārehi tādīti pañcahi kāraṇehi koṭṭhāsehi vā sadiso. Iṭṭhāniṭṭhe tādīti iṭṭhārammaṇe	907	
PA_atk-s05_15a:907_3	ca aniṭṭhārammaṇe ca anunayapaṭighaṃ muñcitvā ṭhitattā dvīsu sadiso. Cattāvīti kilese	907	
PA_atk-s05_15a:907_4	cajitavā. Tiṇṇāvīti saṃsāraṃ atikkamitavā. Muttāvīti rāgādito muttavā. Taṃniddesā	907	
PA_atk-s05_15a:907_5	tādīti tena tena sīlasaddhādinā niddisitvā niddisitvā kathetabbato sadiso.	907	
PA_atk-s05_15a:908_0	Taṃ pañcavidhaṃ vitthāretvā kathetukāmo “kathaṃ arahā iṭṭhāniṭṭhe tādī”tiādimāha.	908	
PA_atk-s05_15a:908_1	Tattha lābhepīti catunnaṃ paccayānaṃ lābhepi. Alābhepīti tesaṃ alābhepi. Yasepīti	908	
PA_atk-s05_15a:908_2	parivārepi. Ayasepīti parivāravipattiyāpi. Pasaṃsāyapīti vaṇṇabhaṇanāyapi. Nindāyapīti	908	
PA_atk-s05_15a:908_3	garahāyapi. Sukhepīti kāyikasukhepi. Dukkhepīti kāyikadukkhepi. Ekañce bāhaṃ gandhena	908	
PA_atk-s05_15a:908_4	limpeyyunti sace ekaṃ bāhaṃ catujātiyagandhena lepaṃ uparūpari dadeyyuṃ. Vāsiyā taccheyyunti	908	
PA_atk-s05_15a:908_5	yadi ekaṃ bāhaṃ vaḍḍhakī vāsiyā tacchetvā tacchetvā tanuṃ kareyyuṃ. Amusmiṃ natthi	908	
PA_atk-s05_15a:908_6	rāgoti amusmiṃ gandhalepane sineho natthi na saṃvijjati. Amusmiṃ natthi paṭighanti	908	
PA_atk-s05_15a:908_7	amusmiṃ vāsiyā tacchane paṭihananasaṅkhātaṃ paṭighaṃ kopaṃ natthi na saṃvijjati.	908	
PA_atk-s05_15a:908_8	Anunayapaṭighavippahīnoti sinehañca kopañca pajahitvā ṭhito. Ugghātinighātivītivattoti	908	
PA_atk-s05_15a:908_9	anunayavasena anuggahañca paṭighavasena niggahañca atikkamitvā ṭhito. Anurodhavirodhasamatikkantoti	908	
PA_atk-s05_15a:908_10	anunayañca paṭighañca sammā atikkanto.	9081	
PA_atk-s05_15a:909	Sīle satīti sīle saṃvijjamāne. Sīlavāti sīlasampanno. Tena niddesaṃ kathanaṃ labhatīti tādī. Saddhāya sati saddhoti evamādīsupi eseva nayo.	90	
PA_atk-s05_15a:910	Saddhammappajjotikāya mahāniddesaṭṭhakathāya	91	
PA_atk-s05_15a:911	Paramaṭṭhakasuttaniddesavaṇṇanā niṭṭhitā.	91	
PA_atk-s05_15a:912	6. Jarāsuttaniddesavaṇṇanā	91	
PA_atk-s05_15a:913_0	39. Chaṭṭhe jarāsutte appaṃ vata jīvitaṃ idanti idaṃ vata manussānaṃ jīvitaṃ appakaṃ	913	
PA_atk-s05_15a:913_1	parittaṃ ṭhitiparittatāya sarasaparittatāyāti guhaṭṭhakasuttepi vuttanayametaṃ. Oraṃ	913	
PA_atk-s05_15a:913_2	vassasatāpi miyyatīti vassasatā oraṃ kalalādikālepi miyyati. Aticcāti vassasataṃ	913	
PA_atk-s05_15a:913_3	atikkamitvā. Jarasāpi miyyatīti jarāya miyyati. Ito paraṃ guhaṭṭhakasuttavaṇṇanāya	913	
PA_atk-s05_15a:913_4	vuttanayeneva gahetabbaṃ.	913	
PA_atk-s05_15a:914_0	Appanti mandaṃ. Gamanīyo samparāyoti paraloko gantabbo. Kalalakālepīti ettha kalalakālaṃ	914	
PA_atk-s05_15a:914_1	nāma paṭisandhikkhaṇe tīhi jātiuṇṇaṃsūhi katasuttagge ṭhitatelabinduppamāṇaṃ acchaṃ	914	
PA_atk-s05_15a:914_2	vippasannakalalaṃ hoti. Yaṃ sandhāya vuttaṃ –	914	
PA_atk-s05_15a:915	“Tilatelassa yathā bindu, sappimaṇḍo anāvilo;	91	
PA_atk-s05_15a:916	Evaṃ vaṇṇappaṭibhāgaṃ, kalalaṃ sampavuccatī”ti. ;	91	
PA_atk-s05_15a:917_0	Tasmiṃ kalalakālepi. Cavatīti jīvitaṃ gaḷati. Maratīti jīvitaviyogaṃ āpajjati. Antaradhāyatīti	917	
PA_atk-s05_15a:917_1	adassanaṃ pāpuṇāti. Vippalujjatīti chijjati. “Aṇḍajayoniyā cavati. Jalābujayoniyā	917	
PA_atk-s05_15a:917_2	marati. Saṃsedajayoniyā antaradhāyati. Opapātikayoniyā vippalujjatī”ti evameke vaṇṇayanti.	917	
PA_atk-s05_15a:917_3	Abbudakālepīti abbudaṃ nāma kalalato sattāhaccayena maṃsadhovanaudakavaṇṇaṃ hoti,	917	
PA_atk-s05_15a:917_4	kalalanti nāmaṃ antaradhāyati. Vuttampi cetaṃ –	917	
PA_atk-s05_15a:918	“Sattāhaṃ kalalaṃ hoti, paripakkaṃ samūhataṃ;	91	
PA_atk-s05_15a:919	Vivaṭṭamānaṃ tabbhāvaṃ, abbudaṃ nāma jāyatī”ti. ;	91	
PA_atk-s05_15a:920_0	Tasmiṃ abbudakālepi. Pesikālepīti tasmāpi abbudā sattāhaccayena vilīnatipusadisā	920	
PA_atk-s05_15a:920_1	pesi nāma sañjāyati. Sā maricaphāṇitena dīpetabbā. Gāmadārikā hi supakkāni maricāni	920	
PA_atk-s05_15a:920_2	gahetvā sāṭakante bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape ṭhapenti,	920	
PA_atk-s05_15a:920_3	taṃ sukkhamānaṃ sabbabhāgehi muccati. Evarūpā pesi hoti, abbudanti nāmaṃ antaradhāyati. Vuttampi cetaṃ –	920	
PA_atk-s05_15a:921	“Sattāhaṃ abbudaṃ hoti, paripakkaṃ samūhataṃ;	92	
PA_atk-s05_15a:922	Vivaṭṭamānaṃ tabbhāvaṃ, pesi nāma pajāyatī”ti. ;	92	
PA_atk-s05_15a:923	Tasmiṃ pesikālepi. Ghanakālepīti tatopi pesito sattāhaccayena kukkuṭaṇḍasaṇṭhāno ghano nāma maṃsapiṇḍo nibbattati, pesīti nāmaṃ antaradhāyati. Vuttampi cetaṃ –	92	
PA_atk-s05_15a:924	“Sattāhaṃ pesi bhavati, paripakkaṃ samūhataṃ;	92	
PA_atk-s05_15a:925	Vivaṭṭamānaṃ tabbhāvaṃ, ghanoti nāma jāyati.	92	
PA_atk-s05_15a:926	“Yathā kukkuṭiyā aṇḍaṃ, samantā parimaṇḍalaṃ;	92	
PA_atk-s05_15a:927	Evaṃ ghanassa saṇṭhānaṃ, nibbattaṃ kammapaccayā”ti. ;	92	
PA_atk-s05_15a:928_0	Tasmiṃ ghanakālepi. Pasākhakālepīti pañcame sattāhe dvinnaṃ dvinnaṃ hatthapādānaṃ	928	
PA_atk-s05_15a:928_1	sīsassa catthāya pañca pīḷakā jāyanti, yaṃ sandhāya vuttaṃ – “pañcame, bhikkhave,	928	
PA_atk-s05_15a:928_2	sattāhe pañca pīḷakā saṇṭhahanti kammato”ti. Tasmiṃ pasākhakālepi. Tato paraṃ chaṭṭhasattamādīni	928	
PA_atk-s05_15a:928_3	sattāhāni atikkamma desanaṃ saṅkhipitvā dvācattālīsasattāhe pariṇatakāle kesalomanakhādīnaṃ	928	
PA_atk-s05_15a:928_4	uppattikālañca. Tassa ca nābhito uṭṭhito nāḷo mātu udarapaṭalena ekābaddho hoti,	928	
PA_atk-s05_15a:928_5	so uppaladaṇḍako viya chiddo, tena āhāraraso saṃsaritvā āhārasamuṭṭhānarūpaṃ samuṭṭhāpeti.	928	
PA_atk-s05_15a:928_6	Evaṃ so dasamāse yāpeti, taṃ sabbaṃ avatvā “sūtighare”ti āha. Yaṃ sandhāya vuttaṃ –	928	
PA_atk-s05_15a:929	“Kesā lomā nakhāni ca”;	92	
PA_atk-s05_15a:930	“Yañcassa bhuñjatī mātā, annaṃ pānañca bhojanaṃ;	93	
PA_atk-s05_15a:931	Tena so tattha yāpeti, mātukucchigato naro”ti. ;	93	
PA_atk-s05_15a:932_0	Tattha sūtighareti sūtikaghare, vijāyanaghareti attho. “Sūtikāghare”ti vā pāṭho,	932	
PA_atk-s05_15a:932_1	sūtikāyāti padacchedo. Addhamāsikopīti jātadivasato paṭṭhāya addhamāso etassa atthīti	932	
PA_atk-s05_15a:932_2	addhamāsiko. Dvemāsikādīsupi eseva nayo. Jātadivasato paṭṭhāya ekaṃ saṃvaccharaṃ	932	
PA_atk-s05_15a:932_3	etassa atthīti saṃvacchariko. Upari dvevassikādīsupi eseva nayo.	932	
PA_atk-s05_15a:933_0	Yadā jiṇṇo hotīti yasmiṃ kāle jarājiṇṇo bhavati jajjarībhūto. Vuddhoti vayovuddho.	933	
PA_atk-s05_15a:933_1	Mahallakoti jātimahallako. Addhagatoti tayo addhe atikkanto. Vayoanuppattoti tatiyaṃ	933	
PA_atk-s05_15a:933_2	vayaṃ anuppatto. Khaṇḍadantoti antarantarā patitā dantā phālitā ca jarānubhāvena	933	
PA_atk-s05_15a:933_3	khaṇḍā dantā jātā assāti khaṇḍadanto. Palitakesoti paṇḍarakeso. Vilūnanti luñcitvā	933	
PA_atk-s05_15a:933_4	gahitakesā viya khallāṭasīso. Khalitasiroti mahākhallāṭasīso. Valinanti sañjātavali.	933	
PA_atk-s05_15a:933_5	Tilakāhatagattoti setatilakakāḷatilakehi vikiṇṇasarīro. Bhoggoti bhaggo, imināpissa	933	
PA_atk-s05_15a:933_6	vaṅkabhāvaṃ dīpeti. Daṇḍaparāyaṇoti daṇḍapaṭissaraṇo daṇḍadutiyo. So jarāyapīti so	933	
PA_atk-s05_15a:933_7	puggalo jarāyapi abhibhūto marati. Natthi maraṇamhā mokkhoti maraṇato muñcanupāyo	933	
PA_atk-s05_15a:933_8	natthi nupalabbhati.	933	
PA_atk-s05_15a:934_0	Phalānamiva pakkānaṃ, pāto patanato bhayanti paripākagatānaṃ sithilavaṇṭānaṃ panasaphalādipakkānaṃ	934	
PA_atk-s05_15a:934_1	paccūsakāle avassaṃ patissantīti phalasāmikānaṃ bhāyamānānaṃ viya. Evaṃ jātāna maccānaṃ,	934	
PA_atk-s05_15a:934_2	niccaṃ maraṇato bhayanti evameva uppannānaṃ sattānaṃ maccusaṅkhātamaraṇato satataṃ kālaṃ bhayaṃ.	934	
PA_atk-s05_15a:935_0	Yathāpi kumbhakārassāti yathā nāma mattikābhājanaṃ karontassa. Kataṃ mattikabhājananti	935	
PA_atk-s05_15a:935_1	tena niṭṭhāpitabhājanaṃ. Sabbaṃ bhedanapariyantanti pakkāpakkaṃ sabbaṃ bhedanaṃ bhijjapariyantaṃ	935	
PA_atk-s05_15a:935_2	avasānaṃ assāti bhedanapariyantaṃ. Evaṃ maccāna jīvitanti evameva sattānaṃ āyusaṅkhāraṃ.	935	
PA_atk-s05_15a:936_0	Daharā ca mahantā cāti taruṇā ca mahallakā ca. Ye bālā ye ca paṇḍitāti ye ca assāsapassāsāyattā	936	
PA_atk-s05_15a:936_1	jīvitā bālā ye ca paṇḍiccena samannāgatā buddhādayo. Sabbe maccuvasaṃ yantīti ete	936	
PA_atk-s05_15a:936_2	vuttappakārā daharādayo sabbe maccuno issariyaṃ upagacchanti.	936	
PA_atk-s05_15a:937_0	Tesaṃ maccuparetānanti etesaṃ maccunā parivāritānaṃ. Gacchataṃ paralokatoti ito manussalokato	937	
PA_atk-s05_15a:937_1	paralokaṃ gacchantānaṃ. Na pitā tāyate puttanti pitā puttaṃ na rakkhati. Ñātī vā	937	
PA_atk-s05_15a:937_2	pana ñātaketi mātāpitipakkhikā ñātī vā teyeva ñātake rakkhituṃ na sakkonti.	937	
PA_atk-s05_15a:938_0	Pekkhataññeva ñātīnanti vuttavidhānaṃyeva ñātīnaṃ pekkhantānaṃyeva olokentānaṃyeva.	938	
PA_atk-s05_15a:938_1	Passa lālappataṃ puthūti passāti ālapanaṃ. Lālapantānaṃ vilapantānaṃ puthūnaṃ nānappakārānaṃ.	938	
PA_atk-s05_15a:938_2	Ekamekova maccānaṃ, govajjho viya niyyatīti sattānaṃ ekameko vadhāya niyyamānagoṇo	938	
PA_atk-s05_15a:938_3	viya maraṇāya niyyati pāpuṇīyati. Evamabbhāhato lokoti evameva sattaloko bhusaṃ āhato.	938	
PA_atk-s05_15a:938_4	Maccunā ca jarāya cāti maraṇena ca jarāya ca abhibhūto.	938	
PA_atk-s05_15a:939	40. Mamāyiteti mamāyitavatthukāraṇā. Vinābhāvaṃ santamevidanti santaṃ vijjamānaṃ vinābhāvameva idaṃ, na sakkā avinābhāvena bhavitunti vuttaṃ hoti.	93	
PA_atk-s05_15a:940_0	Socantīti cittena socanaṃ karonti. Kilamantīti kāyena kilamathaṃ pāpuṇanti. Paridevantīti	940	
PA_atk-s05_15a:940_1	nānāvidhaṃ vācāvilāpaṃ bhaṇanti. Urattāḷiṃ kandantīti uraṃ tāḷetvā tāḷetvā kandanti.	940	
PA_atk-s05_15a:940_2	Sammohaṃ āpajjantīti sammohabhāvaṃ pāpuṇanti.	940	
PA_atk-s05_15a:941_0	Aniccoti hutvā abhāvaṭṭhena. Saṅkhatoti paccayehi saṅgamma kato. Paṭiccasamuppannoti	941	
PA_atk-s05_15a:941_1	paccayasāmaggiṃ paṭicca na paccakkhāya saha sammā ca uppanno. Khayadhammoti khayaṃ	941	
PA_atk-s05_15a:941_2	gamanasabhāvo. Vayadhammoti vayaṃ gamanasabhāvo, bhaṅgavasena bhaṅgagamanasabhāvoti	941	
PA_atk-s05_15a:941_3	attho. Virāgadhammoti virajjanasabhāvo. Nirodhadhammoti nirujjhanasabhāvo. Yvāyaṃ	941	
PA_atk-s05_15a:941_4	pariggahoti yo ayaṃ pariggaho. “Yāya pariggaho”tipi pāṭho, ayameva padacchedo. Niccoti	941	
PA_atk-s05_15a:941_5	satatakāliko. Dhuvoti thiro. Sassatoti acavano. Avipariṇāmadhammoti pakatiajahanasabhāvo.	941	
PA_atk-s05_15a:941_6	Sassati samaṃ tatheva ṭhassatīti candasūriyasinerumahāsamuddapathavīpabbatādayo viya tiṭṭheyya.	941	
PA_atk-s05_15a:942_0	Nānābhāvoti jātiyā nānābhāvo. Vinābhāvoti maraṇena viyogabhāvo. Aññathābhāvoti sabbhāvato	942	
PA_atk-s05_15a:942_1	aññathābhāvo. Purimānaṃ purimānaṃ khandhānanti anantare pure uppannānaṃ khandhānaṃ.	942	
PA_atk-s05_15a:942_2	Vipariṇāmaññathābhāvāti pakatibhāvaṃ jahitvā aññathābhāvena. Pacchimā pacchimā khandhādayo	942	
PA_atk-s05_15a:942_3	pavattanti uppajjantīti sambandho.	942	
PA_atk-s05_15a:943_0	Sabbaṃ gharāvāsapalibodhanti sakalaṃ gihibhāvajaṭaṃ. Ñātimittāmaccapalibodhanti mātāpitupakkhikā	943	
PA_atk-s05_15a:943_1	ñātī, mittā sahāyā, amaccā bhaccā. Sannidhipalibodhanti nidhānajaṭaṃ chinditvā. Kesamassuṃ	943	
PA_atk-s05_15a:943_2	ohāretvāti kese ca massūni ca oropayitvā. Kāsāyāni vatthānīti kasāyarasapītāni vatthāni.	943	
PA_atk-s05_15a:944	41. Māmakoti mama upāsako bhikkhu vāti saṅkhaṃ gato, buddhādīni vā vatthūni mamāyamāno.	94	
PA_atk-s05_15a:945_0	Tesaṃ tesaṃ sattānanti anekesaṃ sattānaṃ sādhāraṇaniddeso. “Yaññadattassa maraṇaṃ,	945	
PA_atk-s05_15a:945_1	somadattassa maraṇa”nti evañhi divasampi kathiyamāne neva sattā pariyādānaṃ gacchanti,	945	
PA_atk-s05_15a:945_2	na sabbaṃ aparattadīpanaṃ sijjhati. Imehi pana dvīhi padehi na koci satto apariyādinno	945	
PA_atk-s05_15a:945_3	hoti, na kiñci aparattādīpanaṃ na sijjhati. Tamhā tamhāti ayaṃ gativasena anekesaṃ	945	
PA_atk-s05_15a:945_4	nikāyānaṃ sādhāraṇaniddeso. Sattanikāyāti sattānaṃ nikāyā, sattaghaṭā sattasamūhāti	945	
PA_atk-s05_15a:945_5	attho. Cutīti cavanavasena vuttaṃ. Ekacatupañcakkhandhāya cutiyā sāmaññavacanametaṃ.	945	
PA_atk-s05_15a:945_6	Cavanatāti bhāvavacanena lakkhaṇanidassanaṃ. Bhedoti cutikhandhānaṃ bhaṅguppattiparidīpanaṃ.	945	
PA_atk-s05_15a:945_7	Antaradhānanti ghaṭassa viya bhinnassa bhinnānaṃ khandhānaṃ yena kenaci pariyāyena	945	
PA_atk-s05_15a:945_8	ṭhānābhāvaparidīpanaṃ. Maccumaraṇanti maccusaṅkhātaṃ maraṇaṃ, na khaṇikamaraṇaṃ.	945	
PA_atk-s05_15a:945_9	Kālo nāma antako, tassa kiriyāti kālaṃkiriyā. Ettāvatā sammutimaraṇaṃ dīpitaṃ. Idāni	945	
PA_atk-s05_15a:945_10	paramatthena dīpetuṃ “khandhānaṃ bhedo”tiādimāha. Paramatthena hi khandhāyeva bhijjanti,	9451	
PA_atk-s05_15a:945_11	na satto nāma koci marati. Khandhesu pana bhijjamānesu satto marati, bhinnesu “mato”ti vohāro hoti.	9451	
PA_atk-s05_15a:946_0	Ettha ca catuvokārapañcavokāravasena khandhānaṃ bhedo, ekavokāravasena kaḷevarassa	946	
PA_atk-s05_15a:946_1	nikkhepo. Catuvokāravasena vā khandhānaṃ bhedo, sesadvayavasena kaḷevarassa nikkhepo	946	
PA_atk-s05_15a:946_2	veditabbo. Kasmā? Kāmarūpabhavadvayepi rūpakāyasaṅkhātassa kaḷevarassa sabbhāvato.	946	
PA_atk-s05_15a:946_3	Yasmā vā cātumahārājikādīsu khandhā bhijjanteva, na kiñci nikkhipanti, tasmā tesaṃ	946	
PA_atk-s05_15a:946_4	vasena khandhānaṃ bhedo, manussādīsu kaḷevarassa nikkhepo. Ettha ca kaḷevarassa nikkhepakaraṇato	946	
PA_atk-s05_15a:946_5	maraṇaṃ “kaḷevarassa nikkhepo”ti vuttaṃ. Jīvitindriyassupacchedoti iminā indriyabaddhasseva	946	
PA_atk-s05_15a:946_6	maraṇaṃ nāma hoti, anindriyabaddhassa maraṇaṃ nāma natthīti dasseti. “Sassaṃ mataṃ,	946	
PA_atk-s05_15a:946_7	rukkho mato”ti idaṃ pana vohāramattameva. Atthato pana evarūpāni vacanāni sassādīnaṃ	946	
PA_atk-s05_15a:946_8	khayavayabhāvameva dīpenti. Rūpagatanti rūpameva rūpagataṃ. Vedanāgatantiādīsupi eseva nayo.	946	
PA_atk-s05_15a:947_0	Tattha pubbeva maccanti maccaṃ vā bhogā pubbeva paṭhamataraññeva vijahanti. Macco	947	
PA_atk-s05_15a:947_1	vā te bhoge pubbataraṃ jahati. Kāmakāmīti corarājānaṃ ālapati. Ambho kāme kāmayamāna	947	
PA_atk-s05_15a:947_2	kāmakāmi bhogino nāma loke asassatā, bhogesu vā naṭṭhesu jīvamānā ca abhogino honti.	947	
PA_atk-s05_15a:947_3	Bhoge vā pahāya sayaṃ nassanti, tasmā ahaṃ mahājanassa sokakālepi na socāmīti attho.	947	
PA_atk-s05_15a:948_0	Viditā mayā sattuka lokadhammāti corarājānaṃ ālapanto āha. Ambho sattuka mayā lābho	948	
PA_atk-s05_15a:948_1	alābho yaso ayasotiādayo lokadhammā viditā. Yatheva hi cando udeti ca pūrati ca puna	948	
PA_atk-s05_15a:948_2	ca khīyati, yathā ca sūriyo andhakāraṃ vidhamento mahantaṃ lokappadesaṃ tapitvāna	948	
PA_atk-s05_15a:948_3	puna sāyaṃ atthaṃ paleti atthaṃ gacchati na dissati, evameva bhogā uppajjanti ca	948	
PA_atk-s05_15a:948_4	vinassanti ca, tattha kiṃ sokena, tasmā na socāmīti attho.	948	
PA_atk-s05_15a:949_0	Taṇhāmaññanāya maññatīti taṇhāya janitamānamaññanāya maññati. Mānaṃ karoti diṭṭhimaññanāyāti	949	
PA_atk-s05_15a:949_1	diṭṭhiṃ upanissayaṃ katvā uppannāya maññanāya. Mānamaññanāyāti sahajātamānamaññanāya.	949	
PA_atk-s05_15a:949_2	Kilesamaññanāyāti vuttappakārāya upatāpanaṭṭhena kilesamaññanāya maññati.	949	
PA_atk-s05_15a:950	Kuhāti vimhāpakā. Thaddhāti khāṇu viya thaddhā. Lapāti paccayanimittena lapanakā.	95	
PA_atk-s05_15a:951	42. Saṅgatanti samāgataṃ, diṭṭhaṃ phuṭṭhaṃ vā. Piyāyitanti piyakataṃ.	95	
PA_atk-s05_15a:952_0	Saṅgatanti sammukhībhūtaṃ. Samāgatanti samīpaṃ āgataṃ. Samāhitanti ekībhūtaṃ. Sannipatitanti	952	
PA_atk-s05_15a:952_1	piṇḍitaṃ. Supinagatoti supinaṃ paviṭṭho. Senābyūhaṃ passatīti senāsannivesaṃ dakkhati.	952	
PA_atk-s05_15a:952_2	Ārāmarāmaṇeyyakanti pupphārāmādīnaṃ ramaṇīyabhāvaṃ. Vanarāmaṇeyyakādīsupi eseva nayo.	952	
PA_atk-s05_15a:952_3	Petanti ito paralokaṃ gataṃ. Kālaṅkatanti mataṃ.	952	
PA_atk-s05_15a:953	43. Nāmaṃyevāvasissati, akkheyyanti sabbaṃ rūpādidhammajātaṃ pahīyati, nāmamattameva tu avasissati “buddharakkhito dhammarakkhito”ti evaṃ akkhātuṃ kathetuṃ.	95	
PA_atk-s05_15a:954_0	Ye cakkhuviññāṇābhisambhūtāti ye sayaṃ cakkhuviññāṇena abhisambhūtā rāsikatā diṭṭhā	954	
PA_atk-s05_15a:954_1	catusamuṭṭhānikā rūpā. Sotaviññāṇābhisambhūtāti paratoghosena sotaviññāṇena rāsikatā	954	
PA_atk-s05_15a:954_2	sutā dvisamuṭṭhānikā saddā.	954	
PA_atk-s05_15a:955	44. Munayoti khīṇāsavamunayo. Khemadassinoti nibbānadassino.	95	
PA_atk-s05_15a:956_0	Sokoti sokaniddese – byasatīti byasanaṃ, hitasukhaṃ khipati viddhaṃsetīti attho.	956	
PA_atk-s05_15a:956_1	Ñātīnaṃ byasanaṃ ñātibyasanaṃ, corarogabhayādīhi ñātikkhayo ñātivināsoti attho. Tena	956	
PA_atk-s05_15a:956_2	ñātibyasanena. Phuṭṭhassāti ajjhotthaṭassa, abhibhūtassa samannāgatassāti attho.	956	
PA_atk-s05_15a:956_3	Sesesupi eseva nayo. Ayaṃ pana viseso – bhogānaṃ byasanaṃ bhogabyasanaṃ, rājacorādivasena	956	
PA_atk-s05_15a:956_4	bhogakkhayo bhogavināsoti attho. Rogoyeva byasanaṃ rogabyasanaṃ. Rogo hi ārogyaṃ	956	
PA_atk-s05_15a:956_5	byasati vināsetīti byasanaṃ. Sīlassa byasanaṃ sīlabyasanaṃ, dussilyassetaṃ nāmaṃ.	956	
PA_atk-s05_15a:956_6	Sammādiṭṭhiṃ vināsayamānā uppannā diṭṭhiyeva byasanaṃ diṭṭhibyasanaṃ. Ettha ca purimāni	956	
PA_atk-s05_15a:956_7	dve anipphannāni, pacchimāni tīṇi nipphannāni tilakkhaṇabbhāhatāni. Purimāni ca tīṇi	956	
PA_atk-s05_15a:956_8	neva kusalāni nākusalāni, sīladiṭṭhibyasanadvayaṃ akusalaṃ.	956	
PA_atk-s05_15a:957_0	Aññataraññatarenāti gahitesu vā yena kenaci aggahitesu vā mittāmaccabyasanādīsu yena	957	
PA_atk-s05_15a:957_1	kenaci. Samannāgatassāti samanubandhassa aparimuccamānassa. Aññataraññatarena dukkhadhammenāti	957	
PA_atk-s05_15a:957_2	yena kenaci sokadukkhassa uppattihetunā. Sokoti socanakavasena soko. Idaṃ tehi kāraṇehi	957	
PA_atk-s05_15a:957_3	uppajjanakasokassa sabhāvapaccattaṃ. Socanāti socanākāro. Socitattanti socitabhāvo.	957	
PA_atk-s05_15a:957_4	Antosokoti abbhantarasoko. Dutiyapadaṃ upasaggena vaḍḍhitaṃ. So hi abbhantaraṃ sukkhāpento	957	
PA_atk-s05_15a:957_5	viya parisukkhāpento viya uppajjatīti “antosoko antoparisoko”ti vuccati. Antodāhoti	957	
PA_atk-s05_15a:957_6	abbhantaradāho. Dutiyapadaṃ upasaggena vaḍḍhitaṃ. Cetaso parijjhāyanāti cittassa	957	
PA_atk-s05_15a:957_7	jhānanākāro. Soko hi uppajjamāno aggi viya cittaṃ jhāpeti dahati, “cittaṃ me jhāmaṃ,	957	
PA_atk-s05_15a:957_8	na me kiñci paṭibhātī”ti vadāpeti. Dukkhito mano dummano, tassa bhāvo domanassaṃ.	957	
PA_atk-s05_15a:957_9	Anupaviṭṭhaṭṭhena sokova sallanti sokasallaṃ.	957	
PA_atk-s05_15a:958_0	Paridevaniddese – “mayhaṃ dhītā, mayhaṃ putto”ti evaṃ ādissa ādissa devanti rodanti	958	
PA_atk-s05_15a:958_1	etenāti ādevo. Taṃ taṃ vaṇṇaṃ parikittetvā parikittetvā devanti etenāti paridevo.	958	
PA_atk-s05_15a:958_2	Tato parāni dve dve padāni purimadvayasseva ākārabhāvaniddesavasena vuttāni. Vācāti	958	
PA_atk-s05_15a:958_3	vacanaṃ. Palāpoti tucchaṃ niratthakavacanaṃ. Uppaḍḍhabhaṇitaaññabhaṇitādivasena virūpo	958	
PA_atk-s05_15a:958_4	palāpo vippalāpo. Lālappoti punappunaṃ lapanaṃ. Lālappanākāro lālappanā. Lālappitassa	958	
PA_atk-s05_15a:958_5	bhāvo lālappitattaṃ. Macchariyādīni vuttatthāneva.	958	
PA_atk-s05_15a:959_0	45. Sattamagāthā evaṃ maraṇabbhāhate loke anurūpapaṭipattidassanatthaṃ vuttā. Tattha	959	
PA_atk-s05_15a:959_1	patilīnacarassāti tato tato patilīnaṃ cittaṃ katvā carantassa. Bhikkhunoti kalyāṇaputhujjanassa	959	
PA_atk-s05_15a:959_2	vā sekkhassa vā. Sāmaggiyamāhu tassa taṃ, yo attānaṃ bhavane na dassayeti tassetaṃ	959	
PA_atk-s05_15a:959_3	patirūpamāhu, yo evaṃpaṭipanno nirayādibhede bhavane attānaṃ na dassaye. Evañhi so	959	
PA_atk-s05_15a:959_4	imamhā maraṇā mucceyyāti adhippāyo.	959	
PA_atk-s05_15a:960_0	Patilīnacarā vuccantīti tato tato līnacittācārā kathīyanti. Satta sekkhāti adhisīlādīsu	960	
PA_atk-s05_15a:960_1	tīsu sikkhāsu sikkhantīti sotāpattimaggaṭṭhaṃ ādiṃ katvā yāva arahattamaggaṭṭhā satta	960	
PA_atk-s05_15a:960_2	sekkhā. Arahāti phalaṭṭho. So niṭṭhitacittattā patilīno. Sekkhānaṃ patilīnacaraṇabhāve	960	
PA_atk-s05_15a:960_3	kāraṇaṃ dassento “kiṃ kāraṇā”tiādimāha. Te tato tatoti te satta sekkhā tehi tehi	960	
PA_atk-s05_15a:960_4	ārammaṇehi cittaṃ patilīnentāti attano cittaṃ nilīnentā. Patikuṭentāti saṅkocentā.	960	
PA_atk-s05_15a:960_5	Pativaṭṭentāti kaṭasārakaṃ viya ābhujentā. Sanniruddhantāti sannirujjhantā. Sannigaṇhantāti	960	
PA_atk-s05_15a:960_6	niggahaṃ kurumānā. Sannivārentāti vārayamānā. Rakkhantāti rakkhaṃ kurumānā. Gopentāti	960	
PA_atk-s05_15a:960_7	cittamañjūsāya gopayamānā.	960	
PA_atk-s05_15a:961_0	Idāni dvāravasena dassento “cakkhudvāre”tiādimāha. Tattha cakkhudvāreti cakkhuviññāṇadvāre.	961	
PA_atk-s05_15a:961_1	Sotadvārādīsupi eseva nayo. Bhikkhunoti puthujjanakalyāṇakassa vā bhikkhuno, sekkhassa	961	
PA_atk-s05_15a:961_2	vā bhikkhunoti bhikkhusaddassa vacanatthaṃ avatvā idhādhippetabhikkhuyeva dassito.	961	
PA_atk-s05_15a:961_3	Tattha puthujjano ca so kilesānaṃ asamucchinnattā, kalyāṇo ca sīlādipaṭipattiyuttattāti	961	
PA_atk-s05_15a:961_4	puthujjanakalyāṇova puthujjanakalyāṇako, tassa puthujjanakalyāṇakassa. Adhisīlādīni	961	
PA_atk-s05_15a:961_5	sikkhatīti sekkho, tassa sekkhassa vā sotāpannassa vā sakadāgāmino vā anāgāmino vā.	961	
PA_atk-s05_15a:962_0	Āsanti nisīdanti etthāti āsanaṃ. Yatthāti yesu mañcapīṭhādīsu. Mañcotiādīni āsanassa	962	
PA_atk-s05_15a:962_1	pabhedavacanāni. Mañcopi hi nisajjāyapi okāsattā idha āsanesu vutto, so pana masārakabundikābaddhakuḷīrapādakaāhaccapādakānaṃ	962	
PA_atk-s05_15a:962_2	aññataro. Pīṭhampi tesaṃ aññatarameva. Bhisīti uṇṇabhisi coḷabhisi vākabhisi tiṇabhisi	962	
PA_atk-s05_15a:962_3	paṇṇabhisīnaṃ aññatarā. Taṭṭikāti tālapaṇṇādīhi vinitvā katā. Cammakhaṇḍoti nisajjāraho	962	
PA_atk-s05_15a:962_4	yo koci cammakhaṇḍo. Tiṇasanthārādayo tiṇādīni gumbetvā katā. Asappāyarūpadassanenāti	962	
PA_atk-s05_15a:962_5	asappāyānaṃ iṭṭharūpānaṃ olokanena. Rittanti abbhantarato tucchaṃ. Vivittanti bahiddhāpavesanena	962	
PA_atk-s05_15a:962_6	suññaṃ. Pavivittanti koci gahaṭṭho tattha natthīti atirekena suññaṃ. Asappāyasaddassavanepi	962	
PA_atk-s05_15a:962_7	eseva nayo. Pañcahi kāmaguṇehīti itthirūpasaddagandharasaphoṭṭhabbehi pañcahi kāmakoṭṭhāsehi. Vuttampi cetaṃ –	962	
PA_atk-s05_15a:963	“Rūpā saddā rasā gandhā, phoṭṭhabbā ca manoramā;	96	
PA_atk-s05_15a:964	Pañca kāmaguṇā loke, itthirūpasmiṃ dissare”ti. ;	96	
PA_atk-s05_15a:965_0	Bhajatoti cittena sevanaṃ karontassa. Sambhajatoti sammā sevantassa. Sevatoti upasaṅkamantassa.	965	
PA_atk-s05_15a:965_1	Nisevatoti nissayaṃ katvā sevantassa. Saṃsevatoti suṭṭhu sevantassa. Paṭisevatoti	965	
PA_atk-s05_15a:965_2	punappunaṃ upasaṅkamantassa.	965	
PA_atk-s05_15a:966_0	Gaṇasāmaggīti samaṇānaṃ ekībhāvo samaggabhāvo. Dhammasāmaggīti sattatiṃsabodhipakkhiyadhammānaṃ	966	
PA_atk-s05_15a:966_1	samūhabhāvo. Anabhinibbattisāmaggīti anibbattamānānaṃ anuppajjamānānaṃ anupādisesāya	966	
PA_atk-s05_15a:966_2	nibbānadhātuyā parinibbutānaṃ arahantānaṃ samūho. Samaggāti kāyena aviyogā. Sammodamānāti	966	
PA_atk-s05_15a:966_3	cittena suṭṭhu modamānā tussamānā. Avivadamānāti vācāya vivādaṃ akurumānā. Khīrodakībhūtāti	966	
PA_atk-s05_15a:966_4	khīrena saṃsaṭṭhaudakasadisā.	966	
PA_atk-s05_15a:967	Te ekato pakkhandantīti te bodhipakkhiyadhammā ekaṃ ārammaṇaṃ pavisanti. Pasīdantīti tasmiṃyeva ārammaṇe pasādamāpajjanti. Anupādisesāyāti upādivirahitāya.	96	
PA_atk-s05_15a:968_0	Nibbānadhātuyāti amatamahānibbānadhātuyā. Ūnattaṃ vāti ettha unabhāvo ūnattaṃ, aparipuṇṇabhāvoti	968	
PA_atk-s05_15a:968_1	attho. Puṇṇattaṃ vāti paripuṇṇabhāvo puṇṇattaṃ, puṇṇabhāvo vā na paññāyati natthīti attho.	968	
PA_atk-s05_15a:969_0	Nerayikānanti niraye nibbattanakakammānaṃ atthibhāvena. Nirayaṃ arahantīti nerayikā,	969	
PA_atk-s05_15a:969_1	tesaṃ nerayikānaṃ. Nirayo bhavananti nirayo eva tesaṃ vasanaṭṭhānaṃ gharaṃ. Tiracchānayonikānantiādīsupi	969	
PA_atk-s05_15a:969_2	eseva nayo. Tassesā sāmaggīti tassa khīṇāsavassa esā nibbānasāmaggī. Etaṃ channanti	969	
PA_atk-s05_15a:969_3	etaṃ anucchavikaṃ. Patirūpanti sadisaṃ paṭibhāgaṃ, asadisaṃ appaṭibhāgaṃ na hoti.	969	
PA_atk-s05_15a:969_4	Anucchavikanti etaṃ samaṇabrāhmaṇānaṃ vā dhammānaṃ, maggaphalanibbānasāsanadhammānaṃ	969	
PA_atk-s05_15a:969_5	vā anucchavikaṃ. Tesaṃ chaviṃ chāyaṃ sundarabhāvaṃ anveti anugacchati, atha kho santikāva	969	
PA_atk-s05_15a:969_6	tehi dhammehi anucchavikattā eva ca anulomaṃ. Tesañca anulometi, atha kho na vilomaṃ	969	
PA_atk-s05_15a:969_7	na paccanīkabhāve ṭhitaṃ.	969	
PA_atk-s05_15a:970_0	46. Idāni “yo attānaṃ bhavane na dassaye”ti evaṃ khīṇāsavo vibhāvito, tassa vaṇṇabhaṇanatthaṃ	970	
PA_atk-s05_15a:970_1	ito parā tisso gāthāyo āha. Tattha paṭhamagāthāya sabbatthāti dvādasasu āyatanesu.	970	
PA_atk-s05_15a:970_2	Na piyaṃ kubbati nopi appiyanti niddese piyāti citte pītikarā. Te vibhāgato dassento	970	
PA_atk-s05_15a:970_3	“katame sattā piyā, idha yassa te hontī”ti āha. Tattha yassa teti ye assa te. Hontīti	970	
PA_atk-s05_15a:970_4	bhavanti. Atthakāmāti vaḍḍhikāmā. Hitakāmāti sukhakāmā. Phāsukāmāti sukhavihārakāmā.	970	
PA_atk-s05_15a:970_5	Yogakkhemakāmāti catūhi yogehi khemaṃ nibbhayaṃ kāmā. Mamāyatīti mātā. Piyāyatīti	970	
PA_atk-s05_15a:970_6	pitā. Bhajatīti bhātā. Bhaginīti etthāpi eseva nayo. Puṃ tāyati rakkhatīti putto.	970	
PA_atk-s05_15a:970_7	Kulavaṃsaṃ dhāretīti dhītā. Mittā sahāyā. Amaccā bhaccā. Ñātī pitupakkhikā. Sālohitā	970	
PA_atk-s05_15a:970_8	mātipakkhikā. Ime sattā piyāti ime sattā pītijanakā. Vuttavipariyāyena appiyā veditabbā.	970	
PA_atk-s05_15a:971	47. Yadidaṃ diṭṭhasutamutesu vāti ettha pana yadidaṃ diṭṭhasutaṃ, ettha vā mutesu vā dhammesu; evaṃ muni na upalimpatīti evaṃ sambandho veditabbo.	97	
PA_atk-s05_15a:972	Udakathevoti udakassa thevo. “Udakatthevako”tipi pāṭho. Padumapatteti paduminipatte.	97	
PA_atk-s05_15a:973_0	48. Dhono na hi tena maññati, yadidaṃ diṭṭhasutamutesu vāti atrāpi yadidaṃ diṭṭhasutaṃ,	973	
PA_atk-s05_15a:973_1	tena vatthunā na maññati, mutesu vā dhammesu na maññatīti evameva sambandho veditabbo.	973	
PA_atk-s05_15a:973_2	Na hi so rajjati, no virajjatīti bālaputhujjano viya na rajjati, kalyāṇaputhujjanasekkhā	973	
PA_atk-s05_15a:973_3	viya na virajjati, rāgassa khīṇattā “viratto”tveva saṅkhaṃ gacchati. Sesaṃ pākaṭamevāti.	973	
PA_atk-s05_15a:974_0	Tāya paññāya kāyaduccaritanti sampayuttāya pubbabhāgāyeva vā paññāya pariggahetabbe	974	
PA_atk-s05_15a:974_1	pariggaṇhanto yogī tividhaṃ kāyaduccaritaṃ samucchedavasena dhunāti. Ayañca puggalo	974	
PA_atk-s05_15a:974_2	vipannadhammaṃ desanādhammesu dhunantesu taṃdhammasamaṅgīpuggalopi dhunāti nāma.	974	
PA_atk-s05_15a:974_3	Te ca dhamme paññāya attano pavattikkhaṇe dhunitumāraddho dhutāti vuccati, yathā	974	
PA_atk-s05_15a:974_4	bhuñjitumāraddho bhuttoti vuccati. Lakkhaṇaṃ panettha saddasatthato veditabbaṃ. Dhutanti	974	
PA_atk-s05_15a:974_5	kattusādhanaṃ. Dhutaṃ paṭhamamaggena. Dhotaṃ dutiyamaggena. Sandhotaṃ tatiyamaggena.	974	
PA_atk-s05_15a:974_6	Niddhotaṃ catutthamaggena.	974	
PA_atk-s05_15a:975_0	Dhono diṭṭhaṃ na maññatīti arahā maṃsacakkhunā diṭṭhaṃ dibbacakkhunā diṭṭhaṃ rūpāyatanaṃ	975	
PA_atk-s05_15a:975_1	na maññati tīhi maññanāhi, kathaṃ? Rūpāyatanaṃ subhasaññāya sukhasaññāya ca passanto	975	
PA_atk-s05_15a:975_2	na tattha chandarāgaṃ janeti na taṃ assādeti nābhinandati, evaṃ diṭṭhaṃ taṇhāmaññanāya	975	
PA_atk-s05_15a:975_3	na maññati. “Iti me rūpaṃ siyā anāgatamaddhāna”nti vā panettha nandiṃ na samannāneti.	975	
PA_atk-s05_15a:975_4	Rūpasampadaṃ vā ākaṅkhamāno dānaṃ na deti, sīlaṃ na samādiyati, uposathakammaṃ na	975	
PA_atk-s05_15a:975_5	karoti. Evampi diṭṭhaṃ taṇhāmaññanāya na maññati, attano pana parassa ca rūpasampattivipattiṃ	975	
PA_atk-s05_15a:975_6	nissāya mānaṃ na janeti. “Imināhaṃ seyyosmīti vā, sadisosmīti vā, hīnosmīti vā”ti	975	
PA_atk-s05_15a:975_7	evaṃ diṭṭhaṃ mānamaññanāya na maññati. Rūpāyatanaṃ pana “niccaṃ dhuvaṃ sassata”nti	975	
PA_atk-s05_15a:975_8	na maññati. Attānaṃ “attaniya”nti na maññati. Maṅgalaṃ “amaṅgala”nti na maññati.	975	
PA_atk-s05_15a:975_9	Evaṃ diṭṭhaṃ diṭṭhimaññanāya na maññati. Diṭṭhasmiṃ na maññatīti rūpasmiṃ attānaṃ	975	
PA_atk-s05_15a:975_10	samanupassananayena amaññanto diṭṭhasmiṃ na maññati. Yathā vā thane thaññaṃ, evaṃ	9751	
PA_atk-s05_15a:975_11	rūpasmiṃ rāgādayoti amaññantopi diṭṭhasmiṃ na maññati. Tasmiṃyeva panassa diṭṭhimaññanāya	9751	
PA_atk-s05_15a:975_12	amaññite vatthusmiṃ sinehaṃ mānañca na uppādayato taṇhāmānamaññanāpi natthīti veditabbā.	9751	
PA_atk-s05_15a:975_13	Evaṃ diṭṭhasmiṃ na maññati. Diṭṭhato na maññatīti ettha pana diṭṭhatoti nissakkavacanaṃ.	9751	
PA_atk-s05_15a:975_14	Tasmā saupakāraṇassa attano vā parassa vā yathāvuttappabhedato diṭṭhato upapatti	9751	
PA_atk-s05_15a:975_15	vā niggamanaṃ vā diṭṭhato vā añño attāti amaññamāno diṭṭhato na maññatīti veditabbo.	9751	
PA_atk-s05_15a:975_16	Ayamassa na diṭṭhimaññanā. Tasmiṃyeva panassa diṭṭhimaññanāya amaññite vatthusmiṃ	9751	
PA_atk-s05_15a:975_17	sinehaṃ mānañca na uppādayato na taṇhāmānamaññanāpi veditabbā.	9751	
PA_atk-s05_15a:976_0	Diṭṭhā meti na maññatīti ettha pana “etaṃ mamā”ti taṇhāvasena amamāyamāno diṭṭhaṃ	976	
PA_atk-s05_15a:976_1	taṇhāmaññanāya na maññati. Sutanti maṃsasotenapi sutaṃ, dibbasotenapi sutaṃ, saddāyatanassetaṃ	976	
PA_atk-s05_15a:976_2	adhivacanaṃ. Mutanti mutvā munitvā ca gahitaṃ āhacca upagantvāti attho. Indriyānaṃ	976	
PA_atk-s05_15a:976_3	ārammaṇānañca aññamaññaṃ saṃkilese viññātanti vuttaṃ hoti. Gandharasaphoṭṭhabbāyatanānaṃ	976	
PA_atk-s05_15a:976_4	etaṃ adhivacanaṃ. Viññātanti manasā viññātaṃ, sesānaṃ sattānaṃ āyatanānametaṃ adhivacanaṃ,	976	
PA_atk-s05_15a:976_5	dhammārammaṇassa vā, idha pana sakkāyapariyāpannameva labbhati. Vitthāro panettha	976	
PA_atk-s05_15a:976_6	diṭṭhavāre vuttanayena veditabbo.	976	
PA_atk-s05_15a:977_0	Idāni bhagavatā vuttasuttavasena dassento “asmīti bhikkhave”tiādimāha. Tattha asmīti	977	
PA_atk-s05_15a:977_1	bhavāmi, niccassetaṃ adhivacanaṃ. Maññitametanti diṭṭhikappanaṃ etaṃ. Ayamahamasmīti	977	
PA_atk-s05_15a:977_2	ayaṃ ahaṃ asmi bhavāmi.	977	
PA_atk-s05_15a:978	Aññatra satipaṭṭhānehīti ṭhapetvā catusatipaṭṭhāne.	97	
PA_atk-s05_15a:979_0	Sabbe bālaputhujjanā rajjantīti sakalā andhabālā nānājanā lagganti. Satta sekkhā	979	
PA_atk-s05_15a:979_1	virajjantīti sotāpannādayo satta ariyajanā virāgaṃ āpajjanti. Arahā neva rajjati	979	
PA_atk-s05_15a:979_2	no virajjatīti kilesānaṃ parinibbāpitattā ubhayampi na karoti. Khayā rāgassātiādayo	979	
PA_atk-s05_15a:979_3	tividhāpi nibbānameva.	979	
PA_atk-s05_15a:980	Saddhammappajjotikāya mahāniddesaṭṭhakathāya	98	
PA_atk-s05_15a:981	Jarāsuttaniddesavaṇṇanā niṭṭhitā.	98	
PA_atk-s05_15a:982	7. Tissametteyyasuttaniddesavaṇṇanā	98	
PA_atk-s05_15a:983_0	49. Sattame tissametteyyasutte methunamanuyuttassāti methunadhammaṃ samāyuttassa.	983	
PA_atk-s05_15a:983_1	Itīti evamāha. Āyasmāti piyavacanametaṃ. Tissoti nāmaṃ tassa therassa. Sopi hi tissoti	983	
PA_atk-s05_15a:983_2	nāmena. Metteyyoti gottaṃ, gottavaseneva esa pākaṭo ahosi. Tasmā aṭṭhuppattiyaṃ vuttaṃ	983	
PA_atk-s05_15a:983_3	– “tissametteyyā nāma dve sahāyā”ti. Vighātanti upaghātaṃ. Brūhīti ācikkha. Mārisāti	983	
PA_atk-s05_15a:983_4	piyavacanametaṃ, niddukkhāti vuttaṃ hoti. Sutvāna tava sāsananti tava vacanaṃ sutvā.	983	
PA_atk-s05_15a:983_5	Viveke sikkhissāmaseti sahāyaṃ ārabbha dhammadesanaṃ yācanto bhaṇati, so pana sikkhitasikkhoyeva.	983	
PA_atk-s05_15a:984_0	Methunadhammo nāmāti idaṃ niddisitabbassa methunadhammassa upadesapadaṃ. Asaddhammoti	984	
PA_atk-s05_15a:984_1	asataṃ nīcajanānaṃ dhammo. Gāmadhammoti gāmavāsīnaṃ sevanadhammo. Vasaladhammoti	984	
PA_atk-s05_15a:984_2	vasalānaṃ dhammo, kilesavassanato vā sayameva vasalo dhammoti vasaladhammo. Duṭṭhulloti	984	
PA_atk-s05_15a:984_3	duṭṭho ca kilesehi duṭṭhattā, thūlo ca anipuṇabhāvatoti duṭṭhullo. Yasmā ca tassa	984	
PA_atk-s05_15a:984_4	dhammassa parivārabhūtaṃ dassanampi gahaṇampi āmasanampi phusanampi ghaṭṭanampi duṭṭhullaṃ,	984	
PA_atk-s05_15a:984_5	tasmāpi duṭṭhullo so methunadhammo. Odakantikoti udakaṃ assa ante suddhatthaṃ ādiyatīti	984	
PA_atk-s05_15a:984_6	udakanto, udakantoyeva odakantiko. Raho paṭicchanne okāse kattabbatāya rahasso. Vinaye	984	
PA_atk-s05_15a:984_7	pana “duṭṭhullaṃ odakantikaṃ rahassa”nti pāṭho. Tattha tīsu padesu yo soti padaṃ	984	
PA_atk-s05_15a:984_8	parivattetvā yaṃ tanti katvā yojetabbaṃ “yaṃ taṃ duṭṭhullaṃ, so methunadhammo, yaṃ	984	
PA_atk-s05_15a:984_9	taṃ odakantikaṃ so methunadhammo, yaṃ taṃ rahassaṃ, so methunadhammo”ti. Idha pana	984	
PA_atk-s05_15a:984_10	“yo so asaddhammo, so methunadhammo…pe… yo so rahasso, so methunadhammo”ti evaṃ yojanā	9841	
PA_atk-s05_15a:984_11	veditabbā. Dvayena dvayena samāpajjitabbato dvayaṃdvayasamāpatti. Tattha yojanā –	9841	
PA_atk-s05_15a:984_12	yā sā dvayaṃdvayasamāpatti, so methunadhammo nāmāti. Kiṃkāraṇā vuccati methunadhammoti	9841	
PA_atk-s05_15a:984_13	kena kāraṇena kena pariyāyena methunadhammoti kathīyati. Taṃ kāraṇaṃ dassento “ubhinnaṃ	9841	
PA_atk-s05_15a:984_14	rattāna”ntiādimāha. Tattha ubhinnaṃ rattānanti dvinnaṃ itthipurisānaṃ rāgena rañjitānaṃ.	9841	
PA_atk-s05_15a:984_15	Sārattānanti visesena suṭṭhu rañjitānaṃ. Avassutānanti kilesena tintānaṃ. Pariyuṭṭhitānanti	9841	
PA_atk-s05_15a:984_16	kusalācāraṃ pariyādiyitvā madditvā ṭhitānaṃ “magge corā pariyuṭṭhitā”tiādīsu viya.	9841	
PA_atk-s05_15a:984_17	Pariyādinnacittānanti kusalacittaṃ pariyādiyitvā khepetvā ṭhitacittānaṃ. Ubhinnaṃ	9841	
PA_atk-s05_15a:984_18	sadisānanti dvinnaṃ kilesena sadisānaṃ. Dhammoti sabhāvo. Taṃ kāraṇāti tena kāraṇena.	9841	
PA_atk-s05_15a:984_19	Taṃ upamāya sādhento “ubho kalahakārakā”tiādimāha. Tattha ubho kalahakārakāti pubbabhāge	9841	
PA_atk-s05_15a:984_20	kalahakārakā dve. Methunakāti vuccantīti sadisāti vuccanti. Bhaṇḍanakārakāti tattha	9842	
PA_atk-s05_15a:984_21	tattha gantvā bhaṇḍanaṃ karontā. Bhassakārakāti vācākalahaṃ karontā. Vivādakārakāti	9842	
PA_atk-s05_15a:984_22	nānāvacanaṃ karontā. Adhikaraṇakārakāti vinicchayapāpuṇanavisesakāraṇaṃ karontā.	9842	
PA_atk-s05_15a:984_23	Vādinoti vādapaṭivādino. Sallāpakāti vācaṃ kathentā evamevanti upamāsaṃsandanaṃ.	9842	
PA_atk-s05_15a:985_0	Yuttassāti saññuttassa. Payuttassāti ādarena yuttassa. Āyuttassāti visesena yuttassa.	985	
PA_atk-s05_15a:985_1	Samāyuttassāti ekato yuttassa. Taccaritassāti taṃcaritaṃ karontassa. Tabbahulassāti	985	
PA_atk-s05_15a:985_2	taṃbahulaṃ karontassa. Taggarukassāti taṃgaruṃ karontassa. Tanninnassāti tasmiṃ natacittassa.	985	
PA_atk-s05_15a:985_3	Tappoṇassāti tasmiṃ natakāyassa. Tappabbhārassāti tasmiṃ abhimukhakāyassa. Tadadhimuttassāti	985	
PA_atk-s05_15a:985_4	tasmiṃ adhiharitassa. Tadadhipateyyassāti taṃ adhipatiṃ jeṭṭhakaṃ katvā pavattassa.	985	
PA_atk-s05_15a:986_0	Vighātanti niddesassa uddesavacanaṃ. Vighātanti pīḷanaṃ. Upaghātanti samīpaṃ katvā	986	
PA_atk-s05_15a:986_1	pīḷanaṃ. Pīḷananti ghaṭṭanaṃ. Ghaṭṭananti pīḷanaṃ. Sabbaṃ aññamaññavevacanaṃ. Upaddavanti	986	
PA_atk-s05_15a:986_2	hiṃsanaṃ. Upasagganti tattha tattha upagantvā pīḷanākāraṃ. Brūhīti kathehi. Ācikkhāti	986	
PA_atk-s05_15a:986_3	vissajjehi. Desehīti dassehi. Paññapehīti ñāpehi. Paṭṭhapehīti ṭhapehi. Vivarāti	986	
PA_atk-s05_15a:986_4	pākaṭaṃ karohi. Vibhajāti bhājehi. Uttānīkarohīti tīraṃ pāpehi. Pakāsehīti pākaṭaṃ karohi.	986	
PA_atk-s05_15a:987_0	Tuyhaṃ vacananti tava vācaṃ. Byappathanti vacanaṃ. Desananti ācikkhanaṃ. Anusāsananti	987	
PA_atk-s05_15a:987_1	ovādaṃ. Anusiṭṭhanti anusāsanaṃ. Sutvāti sotena sutvā. Suṇitvāti tasseva vevacanaṃ.	987	
PA_atk-s05_15a:987_2	Uggahetvāti sammā gahetvā. Upadhārayitvāti anāsetvā. Upalakkhayitvāti sallakkhetvā.	987	
PA_atk-s05_15a:988_0	50. Mussate vāpi sāsananti pariyattipaṭipattito duvidhampi sāsanaṃ nassati. Vāpīti	988	
PA_atk-s05_15a:988_1	padapūraṇamattaṃ. Etaṃ tasmiṃ anariyanti tasmiṃ puggale etaṃ anariyaṃ, yadidaṃ micchāpaṭipadā.	988	
PA_atk-s05_15a:988_2	Gāravādhivacananti guṇavisiṭṭhasabbasattuttamagarugāravādhivacanaṃ. Tenāhu porāṇā –	988	
PA_atk-s05_15a:989	“Bhagavāti vacanaṃ seṭṭhaṃ, bhagavāti vacanamuttamaṃ;	98	
PA_atk-s05_15a:990	Garu gāravayutto so, bhagavā tena vuccatī”ti. ;	99	
PA_atk-s05_15a:991_0	Catubbidhaṃ vā nāmaṃ āvatthikaṃ, liṅgikaṃ, nemittikaṃ, adhiccasamuppannanti. Adhiccasamuppannaṃ	991	
PA_atk-s05_15a:991_1	nāma lokiyavohārena “yadicchaka”nti vuttaṃ hoti. Tattha vaccho, dammo, balībaddhoti	991	
PA_atk-s05_15a:991_2	evamādi āvatthikaṃ, daṇḍī, chattī, sikhī, karīti evamādi liṅgikaṃ, tevijjo, chaḷabhiññoti	991	
PA_atk-s05_15a:991_3	evamādi nemittikaṃ, sirivaḍḍhako, dhanavaḍḍhakoti evamādi vacanatthaṃ anapekkhitvā	991	
PA_atk-s05_15a:991_4	pavattaṃ adhiccasamuppannaṃ. Idaṃ pana bhagavāti nāmaṃ nemittikaṃ, na mahāmāyāya,	991	
PA_atk-s05_15a:991_5	na suddhodanamahārājena, na asītiyā ñātisahassehi kataṃ, na sakkasantusitādīhi devatāvisesehi	991	
PA_atk-s05_15a:991_6	kataṃ. Vakkhati ca “bhagavāti netaṃ nāmaṃ mātarā kataṃ…pe… paṭilābhā sacchikā paññatti yadidaṃ bhagavā”ti.	991	
PA_atk-s05_15a:992	“Bhāgyavā bhaggavā yutto, bhagehi ca vibhattavā;	99	
PA_atk-s05_15a:993	Bhattavā vantagamano, bhavesu bhagavā tato”ti. ;	99	
PA_atk-s05_15a:994	Tattha –	99	
PA_atk-s05_15a:995	“Vaṇṇāgamo vaṇṇavipariyāyo, dve cāpare vaṇṇavikāranāsā;	99	
PA_atk-s05_15a:996	Dhātūnamatthātisayena yogo, taduccate pañcavidhaṃ nirutti”nti. –	99	
PA_atk-s05_15a:997_0	Evaṃ vuttaniruttilakkhaṇaṃ gahetvā padasiddhi veditabbā. Tattha “nakkhattarājāriva	997	
PA_atk-s05_15a:997_1	tārakāna”nti ettha rakārāgamo viya avijjamānassa akkharassa āgamo vaṇṇāgamo nāma.	997	
PA_atk-s05_15a:997_2	“Hiṃsanā, hiṃso”ti vattabbe “sīho”ti viya vijjamānakkharānaṃ heṭṭhupariyavasena parivattanaṃ	997	
PA_atk-s05_15a:997_3	vaṇṇavipariyāyo nāma. “Nave channake dānaṃ diyyatī”ti ettha akārassa ekārāpajjanatā	997	
PA_atk-s05_15a:997_4	viya aññakkharassa aññakkharāpajjanatā vaṇṇavikāro nāma. “Jīvanassa mūto jīvanamūto”ti	997	
PA_atk-s05_15a:997_5	vattabbe “jīmūto”ti vakāranakārānaṃ vināso viya vijjamānakkharavināso vaṇṇavināso	997	
PA_atk-s05_15a:997_6	nāma. “Pharusāhi vācāhi pakrubbamāno āsajja maṃ tvaṃ vadasi kumārā”ti ettha pakrubbamānoti	997	
PA_atk-s05_15a:997_7	padassa abhibhavamānoti atthapaṭipādanaṃ viya tattha tattha yathāyogaṃ visesatthayogo	997	
PA_atk-s05_15a:997_8	dhātūnaṃ atthātisayena yogo nāma.	997	
PA_atk-s05_15a:998_0	Evaṃ niruttilakkhaṇaṃ gahetvā saddanayena vā pisodarādinissito patiṭṭhānīti pisodarādipakkhepalakkhaṇaṃ	998	
PA_atk-s05_15a:998_1	gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa	998	
PA_atk-s05_15a:998_2	atthi, tasmā “bhāgyavā”ti vattabbe “bhagavā”ti vuccatīti ñātabbaṃ.	998	
PA_atk-s05_15a:999_0	Yasmā pana lobhadosamohaviparītamanasikāraahirikānottappakodhūpanāhamakkhapaḷāsaissā-	999	
PA_atk-s05_15a:999_1	macchariyamāyāsāṭheyyathambhasārambhamānātimānamadapamādataṇhāavijjātividhākusalamūladuccarita-	999	
PA_atk-s05_15a:999_2	saṃkilesamalavisamasaññāvitakkapapañcacatubbidhavipariyesaāsavaganthaoghayogaagati-	999	
PA_atk-s05_15a:999_3	taṇhuppādupādānapañcacetokhīlavinibandhanīvaraṇābhinandanachavivādamūlataṇhākāyasattānusaya-	999	
PA_atk-s05_15a:999_4	aṭṭhamicchattanavataṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritappabhesabbadaratha-	999	
PA_atk-s05_15a:999_5	pariḷāhakilesasatasahassāni, saṅkhepato vā pañca kilesakhandhaabhisaṅkhāradevaputtamaccumāre	999	
PA_atk-s05_15a:999_6	abhañji, tasmā bhaggattā etesaṃ parissayānaṃ “bhaggavā”ti vattabbe “bhagavā”ti vuccati. Āha cettha –	999	
PA_atk-s05_15a:1000	“Bhaggarāgo bhaggadoso, bhaggamoho anāsavo;	100	
PA_atk-s05_15a:1001	Bhaggāssa pāpakā dhammā, bhagavā tena vuccatī”ti. ;	100	
PA_atk-s05_15a:1002_0	Bhāgyavantatāya cassa satapuññajalakkhaṇavarassa rūpakāyasampatti dīpitā hoti. Bhaggadosatāya	1002	
PA_atk-s05_15a:1002_1	dhammakāyasampatti. Tathā lokiyasarikkhakānaṃ bahumatabhāvo, gahaṭṭhapabbajitehi	1002	
PA_atk-s05_15a:1002_2	abhigamanīyatā, abhigatānañca nesaṃ kāyacittadukkhāpanayane paṭibalabhāvo, āmisadānadhammadānehi	1002	
PA_atk-s05_15a:1002_3	upakāritā, lokiyalokuttarasukhehi ca saññojanasamatthatā dīpitā hoti.	1002	
PA_atk-s05_15a:1003_0	Yasmā ca loke issariyadhammayasasirikāmapayattesu chasu dhammesu bhagasaddo pavattati,	1003	
PA_atk-s05_15a:1003_1	paramañcassa sakacitte issariyaṃ, aṇimālaṅghimādikaṃ vā lokiyasammataṃ sabbākāraparipūraṃ	1003	
PA_atk-s05_15a:1003_2	atthi, tathā lokuttaro dhammo, lokattayabyāpako yathābhuccaguṇādhigato ativiya parisuddho	1003	
PA_atk-s05_15a:1003_3	yaso, rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,	1003	
PA_atk-s05_15a:1003_4	yaṃ yaṃ etena icchitaṃ patthitaṃ attahitaṃ parahitaṃ vā, tassa tassa tatheva abhinipphannattā	1003	
PA_atk-s05_15a:1003_5	icchiticchitatthanipphattisaññito kāmo, sabbalokagarubhāvappattihetubhūto sammāvāyāmasaṅkhāto	1003	
PA_atk-s05_15a:1003_6	payatto ca atthi, tasmā imehi bhagehi yuttattāpi bhagā assa santīti iminā atthena	1003	
PA_atk-s05_15a:1003_7	“bhagavā”ti vuccati.	1003	
PA_atk-s05_15a:1004_0	Yasmā pana kusalādīhi bhedehi sabbadhamme, khandhāyatanadhātusaccaindriyapaṭiccasamuppādādīhi	1004	
PA_atk-s05_15a:1004_1	vā kusalādidhamme, pīḷanasaṅkhatasantāpavipariṇāmaṭṭhena vā dukkhamariyasaccaṃ, āyūhananidānasaṃyogapalibodhaṭṭhena	1004	
PA_atk-s05_15a:1004_2	samudayaṃ, nissaraṇavivekāsaṅkhataamataṭṭhena nirodhaṃ, niyyānikahetudassanādhipateyyaṭṭhena	1004	
PA_atk-s05_15a:1004_3	maggaṃ vibhattavā, vibhajitvā vivaritvā desitavāti vuttaṃ hoti, tasmā “vibhattavā”ti	1004	
PA_atk-s05_15a:1004_4	vattabbe “bhagavā”ti vuccati.	1004	
PA_atk-s05_15a:1005_0	Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe	1005	
PA_atk-s05_15a:1005_1	aññe ca lokiyalokuttare uttarimanussadhamme bhaji sevi bahulamakāsi, tasmā “bhattavā”ti	1005	
PA_atk-s05_15a:1005_2	vattabbe “bhagavā”ti vuccati.	1005	
PA_atk-s05_15a:1006_0	Yasmā pana tīsu bhavesu taṇhāsaṅkhātaṃ gamanaṃ anena vantaṃ, tasmā “bhavesu vantagamano”ti	1006	
PA_atk-s05_15a:1006_1	vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ	1006	
PA_atk-s05_15a:1006_2	katvā ādāya “bhagavā”ti vuccati, yathā loke “mehanassa khassa mālā”ti vattabbe “mekhalā”ti vuccati.	1006	
PA_atk-s05_15a:1007_0	Puna aparampi pariyāyaṃ niddisanto “api ca bhaggarāgoti bhagavā”tiādimāha. Tattha	1007	
PA_atk-s05_15a:1007_1	bhaggo rāgo assāti bhaggarāgo. Bhaggadosādīsupi eseva nayo. Kaṇḍakoti vinivijjhanaṭṭhena	1007	
PA_atk-s05_15a:1007_2	kilesā eva. Bhajīti uddesavasena vibhāgaṃ katvā bhājesi. Vibhajīti niddesavasena	1007	
PA_atk-s05_15a:1007_3	vividhā bhājesi. Pavibhajīti paṭiniddesavasena pakārena vibhaji. Ugghaṭitaññūnaṃ	1007	
PA_atk-s05_15a:1007_4	vasena bhaji. Vipañcitaññūnaṃ vasena vibhaji. Neyyānaṃ vasena pavibhaji.	1007	
PA_atk-s05_15a:1008	Dhammaratananti –	100	
PA_atk-s05_15a:1009	“Cittīkataṃ mahagghañca, atulaṃ dullabhadassanaṃ;	100	
PA_atk-s05_15a:1010	Anomasattaparibhogaṃ, ratanaṃ tena vuccatī”ti. –	101	
PA_atk-s05_15a:1011_0	Evaṃ vaṇṇitaṃ dhammaratanaṃ tividhena bhājesi. Bhavānaṃ antakaroti kāmabhavādīnaṃ	1011	
PA_atk-s05_15a:1011_1	navannaṃ bhavānaṃ paricchedaṃ pariyantaṃ parivaṭumaṃ kārako. Bhāvitakāyoti vaḍḍhitakāyo.	1011	
PA_atk-s05_15a:1011_2	Tathā itaresupi. Bhajīti sevi. Araññavanapatthānīti gāmassa vā nagarassa vā indakhīlato	1011	
PA_atk-s05_15a:1011_3	bahi araññaṃ. Vanapatthāni manussūpacārātikkantāni vanasaṇḍāni. Pantānīti yattha	1011	
PA_atk-s05_15a:1011_4	manussā na kasanti na vapanti dūrāni senāsanāni. Keci pana “vanapattānīti yasmā yattha	1011	
PA_atk-s05_15a:1011_5	byagghādayo atthi, taṃ vanaṃ te pālayanti rakkhanti, tasmā tehi rakkhitattā vanapattānī”ti	1011	
PA_atk-s05_15a:1011_6	vadanti. Senāsanānīti seti ceva āsati ca etthāti senāsanāni. Appasaddānīti vacanasaddena	1011	
PA_atk-s05_15a:1011_7	appasaddāni. Appanigghosānīti gāmanagaranigghosasaddena appanigghosāni. Vijanavātānīti	1011	
PA_atk-s05_15a:1011_8	antosañcaraṇajanassa sarīravātena virahitāni. “Vijanavādānī”tipi pāṭho, “antojanavādena	1011	
PA_atk-s05_15a:1011_9	virahitānī”ti attho. “Vijanapātānī”tipi pāṭho, “janasañcāravirahitānī”ti attho. Manussarāhasseyyakānīti	1011	
PA_atk-s05_15a:1011_10	manussānaṃ rahassakaraṇaṭṭhānāni. Paṭisallānasāruppānīti vivekānurūpāni. Bhāgī vāti	10111	
PA_atk-s05_15a:1011_11	“bhāgo cīvarādikoṭṭhāso assa atthī”ti bhāgī. “Paṭilābhavasena attharasādibhāgo assa	10111	
PA_atk-s05_15a:1011_12	atthī”ti bhāgī. Attharasassāti hetuphalasampattisaṅkhātassa attharasassa. Dhammarasassāti	10111	
PA_atk-s05_15a:1011_13	hetusampattisaṅkhātassa dhammarasassa. Vuttañhetaṃ “hetuphale ñāṇaṃ atthapaṭisambhidā,	10111	
PA_atk-s05_15a:1011_14	hetumhi ñāṇaṃ dhammapaṭisambhidā”ti. Vimuttirasassāti phalasampattisaṅkhātassa vimuttirasassa.	10111	
PA_atk-s05_15a:1011_15	Vuttampi cetaṃ “kiccasampattiatthena, raso nāma pavuccatī”ti.	10111	
PA_atk-s05_15a:1012_0	Catunnaṃ jhānānanti paṭhamajjhānādīnaṃ catunnaṃ jhānānaṃ. Catunnaṃ appamaññānanti	1012	
PA_atk-s05_15a:1012_1	mettādīnaṃ pharaṇappamāṇavirahitānaṃ catunnaṃ brahmavihārānaṃ. Catunnaṃ arūpasamāpattīnanti	1012	
PA_atk-s05_15a:1012_2	ākāsānañcāyatanādīnaṃ catunnaṃ arūpajjhānānaṃ. Aṭṭhannaṃ vimokkhānanti “rūpī rūpāni	1012	
PA_atk-s05_15a:1012_3	passatī”tiādinā nayena vuttānaṃ ārammaṇavimuttānaṃ aṭṭhannaṃ vimokkhānaṃ. Abhibhāyatanānanti	1012	
PA_atk-s05_15a:1012_4	ettha abhibhūtāni āyatanāni etesaṃ jhānānanti abhibhāyatanāni, jhānāni. Āyatanānīti	1012	
PA_atk-s05_15a:1012_5	adhiṭṭhānaṭṭhena āyatanasaṅkhātāni kasiṇārammaṇāni. Ñāṇuttariko hi puggalo visadañāṇoti	1012	
PA_atk-s05_15a:1012_6	kiṃ ettha ārammaṇe samāpajjitabbaṃ, na mayi cittekaggatākaraṇe bhāro atthīti tāni	1012	
PA_atk-s05_15a:1012_7	ārammaṇāni abhibhavitvā samāpajjati. Saha nimittuppādenevettha appanaṃ nibbattetīti	1012	
PA_atk-s05_15a:1012_8	attho. Evaṃ uppāditāni jhānāni abhibhāyatanānīti vuccanti, tesaṃ aṭṭhannaṃ abhibhāyatanānaṃ.	1012	
PA_atk-s05_15a:1012_9	Navannaṃ anupubbavihārasamāpattīnanti pubbaṃ pubbaṃ anu anupubbaṃ, anupubbaṃ viharitabbato	1012	
PA_atk-s05_15a:1012_10	samāpajjitabbato anupubbavihārasamāpatti, anupaṭipāṭiyā samāpajjitabbāti attho, tāsaṃ	10121	
PA_atk-s05_15a:1012_11	navannaṃ anupubbavihārasamāpattīnaṃ. Dasannaṃ saññābhāvanānanti girimānandasutte	10121	
PA_atk-s05_15a:1012_12	āgatānaṃ aniccasaññādīnaṃ dasannaṃ saññābhāvanānaṃ. Dasannaṃ kasiṇasamāpattīnanti	10121	
PA_atk-s05_15a:1012_13	sakalaṭṭhena kasiṇasaṅkhātānaṃ pathavīkasiṇajjhānādīnaṃ dasannaṃ jhānānaṃ. Ānāpānassatisamādhissāti	10121	
PA_atk-s05_15a:1012_14	ānāpānassatisampayuttasamādhissa. Asubhasamāpattiyāti asubhajjhānasamāpattiyā. Dasannaṃ	10121	
PA_atk-s05_15a:1012_15	tathāgatabalānanti dasabalabalānaṃ dasannaṃ. Catunnaṃ vesārajjānanti visāradabhāvānaṃ	10121	
PA_atk-s05_15a:1012_16	catunnaṃ vesārajjānaṃ. Catunnaṃ paṭisambhidānanti paṭisambhidāñāṇānaṃ catunnaṃ. Channaṃ	10121	
PA_atk-s05_15a:1012_17	abhiññāṇānanti iddhividhādīnaṃ channaṃ abhiññāṇānaṃ. Channaṃ buddhadhammānanti “sabbaṃ	10121	
PA_atk-s05_15a:1012_18	kāyakammaṃ ñāṇānuparivattī”tiādinā nayena upari āgatānaṃ channaṃ buddhadhammānaṃ.	10121	
PA_atk-s05_15a:1013_0	Tattha cīvarādayo bhāgyasampattivasena vuttā. Attharasatiko paṭivedhavasena vutto.	1013	
PA_atk-s05_15a:1013_1	Adhisīlatiko paṭipattivasena. Jhānattiko rūpārūpajjhānavasena. Vimokkhattiko samāpattivasena.	1013	
PA_atk-s05_15a:1013_2	Saññācatukko upacārappanāvasena. Satipaṭṭhānādayo sattatiṃsabodhipakkhiyadhammavasena.	1013	
PA_atk-s05_15a:1013_3	Tathāgatabalānantiādayo āveṇikadhammavasena vuttāti veditabbā.	1013	
PA_atk-s05_15a:1014_0	Ito paraṃ bhagavāti netaṃ nāmantiādi “atthamanugatā ayaṃ paññattī”ti ñāpanatthaṃ	1014	
PA_atk-s05_15a:1014_1	vuttaṃ. Tattha samaṇā pabbajjupagatā. Brāhmaṇā bhovādino samitapāpabāhitapāpā vā.	1014	
PA_atk-s05_15a:1014_2	Devatā sakkādayo brahmāno ca. Vimokkhantikanti vimokkho arahattamaggo, vimokkhassa	1014	
PA_atk-s05_15a:1014_3	anto arahattaphalaṃ, tasmiṃ vimokkhante bhavaṃ vimokkhantikaṃ nāmaṃ. Sabbaññubhāvo	1014	
PA_atk-s05_15a:1014_4	hi arahattamaggena sijjhati, arahattaphalādhigamena siddho hoti. Tasmā sabbaññubhāvo	1014	
PA_atk-s05_15a:1014_5	vimokkhante bhavo hoti. Taṃ nemittikampi nāmaṃ vimokkhante bhavaṃ nāma hoti. Tena	1014	
PA_atk-s05_15a:1014_6	vuttaṃ – “vimokkhantikametaṃ buddhānaṃ bhagavantāna”nti. Bodhiyā mūle saha sabbaññutaññāṇassa	1014	
PA_atk-s05_15a:1014_7	paṭilābhāti mahābodhirukkhamūle yathāvuttakkhaṇe sabbaññutaññāṇassa paṭilābhena saha.	1014	
PA_atk-s05_15a:1014_8	Sacchikā paññattīti arahattaphalasacchikiriyāya sabbadhammasacchikiriyāya vā jātā	1014	
PA_atk-s05_15a:1014_9	paññatti. Yadidaṃ bhagavāti yā ayaṃ bhagavāti paññatti.	1014	
PA_atk-s05_15a:1015_0	Dvīhi kāraṇehīti dvīhi koṭṭhāsehi. Pariyattisāsananti tepiṭakaṃ buddhavacanaṃ. Paṭipattīti	1015	
PA_atk-s05_15a:1015_1	paṭipajjati etāyāti paṭipatti. Yaṃ tassa pariyāpuṭanti tena puggalena yaṃ pariyāpuṭaṃ	1015	
PA_atk-s05_15a:1015_2	sajjhāyitaṃ karaṇatthe sāmivacanaṃ. “Pariyāpuṭṭa”ntipi pāṭho. Suttanti ubhatovibhaṅganiddesakhandhakaparivārā,	1015	
PA_atk-s05_15a:1015_3	suttanipāte maṅgalasutta- ratanasutta- tuvaṭakasuttāni, aññampi ca suttanāmakaṃ tathāgatavacanaṃ	1015	
PA_atk-s05_15a:1015_4	suttanti veditabbaṃ. Geyyanti sabbampi sagāthakaṃ suttaṃ geyyanti veditabbaṃ, visesena	1015	
PA_atk-s05_15a:1015_5	saṃyuttake sakalopi sagāthāvaggo. Veyyākaraṇanti sakalaṃ abhidhammapiṭakaṃ niggāthakaṃ	1015	
PA_atk-s05_15a:1015_6	suttaṃ, yañca aññampi aṭṭhahi aṅgehi asaṅgahitaṃ buddhavacanaṃ, taṃ “veyyākaraṇa”nti	1015	
PA_atk-s05_15a:1015_7	veditabbaṃ. Gāthāti dhammapadaṃ, theragāthā, therīgāthā, suttanipāte nosuttanāmikā	1015	
PA_atk-s05_15a:1015_8	suddhikagāthā ca “gāthā”ti veditabbā. Udānanti somanassañāṇamayikagāthāpaṭisaṃyuttā	1015	
PA_atk-s05_15a:1015_9	dveasīti suttantā “udāna”nti veditabbaṃ. Itivuttakanti “vuttañhetaṃ bhagavatā”tiādinayappavattā	1015	
PA_atk-s05_15a:1015_10	dasuttarasatasuttantā “itivuttaka”nti veditabbaṃ. Jātakanti apaṇṇakajātakādīni paṇṇāsādhikāni	10151	
PA_atk-s05_15a:1015_11	pañcajātakasatāni “jātaka”nti veditabbaṃ. Abbhutadhammanti “cattārome, bhikkhave,	10151	
PA_atk-s05_15a:1015_12	acchariyā abbhutadhammā ānande”tiādinayappavattā sabbepi acchariyaabbhutadhammapaṭisaṃyuttā	10151	
PA_atk-s05_15a:1015_13	suttantā “abbhutadhamma”nti veditabbaṃ. Vedallanti cūḷavedalla- mahāvedalla- sammādiṭṭhi-	10151	
PA_atk-s05_15a:1015_14	sakkapañha- saṅkhārabhājaniyamahāpuṇṇamasuttādayo sabbepi vedañca tuṭṭhiñca laddhā	10151	
PA_atk-s05_15a:1015_15	laddhā pucchitasuttantā “vedalla”nti veditabbaṃ. Idaṃ pariyattisāsananti idaṃ vuttappakāraṃ	10151	
PA_atk-s05_15a:1015_16	tepiṭakaṃ buddhavacanaṃ pariyāpuṇitabbaṭṭhena pariyatti, anusāsanaṭṭhena sāsananti	10151	
PA_atk-s05_15a:1015_17	katvā pariyattisāsanaṃ. Tampi mussatīti tampi pariyattisāsanaṃ nassati. Sammussatīti	10151	
PA_atk-s05_15a:1015_18	ādito nassati. Paribāhiro hotīti parammukho hoti.	10151	
PA_atk-s05_15a:1016	Katamaṃ paṭipattisāsananti lokuttaradhammato pubbabhāgo tadatthaṃ paṭipajjīyatīti paṭipatti. Sāsīyanti ettha veneyyāti sāsanaṃ. Sammāpaṭipadātiādayo vuttanayā eva.	101	
PA_atk-s05_15a:1017_0	Pāṇampi hanatīti jīvitindriyampi ghāteti. Adinnampi ādiyatīti parapariggahitampi	1017	
PA_atk-s05_15a:1017_1	vatthuṃ gaṇhāti. Sandhimpi chindatīti gharasandhimpi chindati. Nillopampi haratīti	1017	
PA_atk-s05_15a:1017_2	gāme paharitvā mahāvilopampi karoti. Ekāgārikampi karotīti paṇṇāsamattehipi saṭṭhimattehipi	1017	
PA_atk-s05_15a:1017_3	parivāretvā jīvaggāhaṃ gahetvāpi dhanaṃ āharāpeti. Paripanthepi tiṭṭhatīti panthadūhanakammaṃ	1017	
PA_atk-s05_15a:1017_4	karoti. Paradārampi gacchatīti paradāresu cārittaṃ āpajjati. Musāpi bhaṇatīti atthabhañjanakaṃ	1017	
PA_atk-s05_15a:1017_5	musāpi vadati. Anariyadhammoti anariyasabhāvo.	1017	
PA_atk-s05_15a:1018_0	51. Eko pubbe caritvānāti pabbajjāsaṅkhātena vā gaṇāvavassaggaṭṭhena vā pubbe loke	1018	
PA_atk-s05_15a:1018_1	viharitvā. Yānaṃ bhantaṃva taṃ loke, hīnamāhu puthujjananti taṃ vibbhantakaṃ puggalaṃ	1018	
PA_atk-s05_15a:1018_2	yathā hatthiyānādiyānaṃ adantaṃ visamampi ārohati, ārohanakampi bhañjati, papātepi	1018	
PA_atk-s05_15a:1018_3	papatati, evaṃ kāyaduccaritādivisamārohanena nirayādīsu, atthabhañjanena jātipapātādīsu	1018	
PA_atk-s05_15a:1018_4	papatanena ca yānaṃ bhantaṃva hīnaṃ puthujjanañca āhūti.	1018	
PA_atk-s05_15a:1019	Pabbajjāsaṅkhātena vāti pabbajjākoṭṭhāsena vā “pabbajito samaṇo”ti gaṇanāropanena vā. Gaṇāvavassaggaṭṭhena vāti gaṇasaṅgaṇikārāmataṃ vissajjetvā vassaggaṭṭhena vā.	101	
PA_atk-s05_15a:1020_0	Eko paṭikkamatīti ekakova gāmato nivattati. Yo nisevatīti niddesassa uddesapadaṃ.	1020	
PA_atk-s05_15a:1020_1	Aparena samayenāti aññasmiṃ kāle aparabhāge. Buddhanti sabbaññubuddhaṃ. Dhammanti	1020	
PA_atk-s05_15a:1020_2	svākkhātatādiguṇayuttaṃ dhammaṃ. Saṅghanti suppaṭipannatādiguṇayuttaṃ saṅghaṃ. Sikkhanti	1020	
PA_atk-s05_15a:1020_3	adhisīlādisikkhitabbaṃ sikkhaṃ. Paccakkhāyāti buddhādiṃ paṭikkhipitvā. Hīnāyāti hīnatthāya	1020	
PA_atk-s05_15a:1020_4	gihibhāvāya. Āvattitvāti nivattitvā. Sevati ekavāraṃ sevati. Nisevati anekavidhena	1020	
PA_atk-s05_15a:1020_5	sevati. Saṃsevati allīyitvā sevati. Paṭisevati punappunaṃ sevati.	1020	
PA_atk-s05_15a:1021_0	Bhantanti vibbhantaṃ. Adantanti dantabhāvaṃ anupanītaṃ. Akāritanti susikkhitakiriyaṃ	1021	
PA_atk-s05_15a:1021_1	asikkhāpitaṃ. Avinītanti na vinītaṃ ācārasampattiyā asikkhitaṃ. Uppathaṃ gaṇhātīti	1021	
PA_atk-s05_15a:1021_2	vuttappakāraṃ yānaṃ adantātiyuttaṃ bhantaṃ visamamaggaṃ upeti. Visamaṃ khāṇumpi pāsāṇampi	1021	
PA_atk-s05_15a:1021_3	abhiruhatīti visamaṃ hutvā ṭhitaṃ kharakhāṇumpi tathā pabbatapāsāṇampi ārohati. Yānampi	1021	
PA_atk-s05_15a:1021_4	ārohanakampi bhañjatīti vayhādiyānaṃ ārohantassa pājentassa hatthapādādimpi bhindati.	1021	
PA_atk-s05_15a:1021_5	Papātepi papatatīti ekatocchinnapabbhārapapātepi pāteti. So vibbhantakoti so paṭikkantako.	1021	
PA_atk-s05_15a:1021_6	Bhantayānapaṭibhāgoti anavaṭṭhitayānasadiso. Uppathaṃ gaṇhātīti kusalakammapathato	1021	
PA_atk-s05_15a:1021_7	paṭikkamitvā apāyapathabhūtaṃ uppathaṃ micchāmaggaṃ upeti. Visamaṃ kāyakammaṃ abhiruhatīti	1021	
PA_atk-s05_15a:1021_8	samassa paṭipakkhaṃ kāyaduccaritasaṅkhātaṃ visamaṃ kāyakammaṃ ārohati. Sesesupi eseva	1021	
PA_atk-s05_15a:1021_9	nayo. Niraye attānaṃ bhañjatīti nirassādasaṅkhāte niraye attabhāvaṃ cuṇṇavicuṇṇaṃ	1021	
PA_atk-s05_15a:1021_10	karoti. Manussaloke attānaṃ bhañjatīti vividhakammakāraṇavasena bhañjati. Devaloke	10211	
PA_atk-s05_15a:1021_11	attānaṃ bhañjatīti piyavippayogādidukkhavasena. Jātipapātampi papatatīti jātipapātepi	10211	
PA_atk-s05_15a:1021_12	pāteti. Jarāpapātādīsupi eseva nayo. Manussaloketi idha adhippetalokameva dasseti.	10211	
PA_atk-s05_15a:1022	Puthujjanāti niddesassa uddesapadaṃ. Tattha puthujjanāti –	102	
PA_atk-s05_15a:1023	Puthūnaṃ jananādīhi, kāraṇehi puthujjano;	102	
PA_atk-s05_15a:1024	Puthujjanantogadhattā, puthuvāyaṃ jano iti.	102	
PA_atk-s05_15a:1025_0	So hi puthūnaṃ nānappakārānaṃ kilesādīnaṃ jananādīhipi kāraṇehi puthujjano. Taṃ vibhāgato	1025	
PA_atk-s05_15a:1025_1	dassetuṃ “puthu kilese janentī”tiādimāha. Tattha bahūnaṃ nānappakārānaṃ sakkāyadiṭṭhīnaṃ	1025	
PA_atk-s05_15a:1025_2	avihatattā vā tā janenti, tāhi janitāti vā puthujjanā. Avihatamevatthaṃ janasaddo	1025	
PA_atk-s05_15a:1025_3	vadati. Puthu satthārānaṃ mukhullokikāti ettha puthū nānājanā satthupaṭiññā etesanti	1025	
PA_atk-s05_15a:1025_4	puthujjanāti vacanattho. Puthu sabbagatīhi avuṭṭhitāti ettha janetabbā janayanti	1025	
PA_atk-s05_15a:1025_5	etthāti janā, gatiyo. Puthū janā etesanti puthujjanā. Ito pare jāyanti etehīti janā,	1025	
PA_atk-s05_15a:1025_6	abhisaṅkhārādayo. Te etesaṃ vijjantīti puthujjanā. Abhisaṅkharaṇādiattho eva vā janasaddo	1025	
PA_atk-s05_15a:1025_7	daṭṭhabbo. Nānāsantāpehi santapantīti rāgaggiādayo santāpā. Te eva vā sabbepi vā	1025	
PA_atk-s05_15a:1025_8	kilesā pariḷāhā. Puthu pañcasu kāmaguṇesūti ettha jāyatīti jano, rāgo gedhoti evamādiko,	1025	
PA_atk-s05_15a:1025_9	puthu jano etesanti puthujjanā. Puthu jātā rattāti evaṃ rāgādiattho eva vā janasaddo	1025	
PA_atk-s05_15a:1025_10	daṭṭhabbo. Palibuddhāti sambaddhā. Āvutāti āvaritā. Nivutāti vāritā. Ovutāti uparito	10251	
PA_atk-s05_15a:1025_11	pihitā. Pihitāti heṭṭhābhāgena pihitā. Paṭicchannāti apākaṭā. Paṭikujjitāti adhomukhagatā.	10251	
PA_atk-s05_15a:1026_0	Atha vā puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ	1026	
PA_atk-s05_15a:1026_1	janānaṃ antogadhattāpi puthujjanā. Puthu vā ayaṃ visuṃyeva saṅkhaṃ gato, visaṃsaṭṭho	1026	
PA_atk-s05_15a:1026_2	sīlasutādiguṇayuttehi ariyehi janotipi puthujjano.	1026	
PA_atk-s05_15a:1027	Evaṃ ye te –	102	
PA_atk-s05_15a:1028	“Duve puthujjanā vuttā, buddhenādiccabandhunā;	102	
PA_atk-s05_15a:1029	Andho puthujjano eko, kalyāṇeko puthujjano”ti. –	102	
PA_atk-s05_15a:1030	Dveva puthujjanā vuttā, tesu andhaputhujjano vutto hotīti veditabbo.	103	
PA_atk-s05_15a:1031_0	52. Yaso kitti cāti lābhasakkāro pasaṃsā ca. Pubbeti pabbajitabhāve. Hāyate vāpi	1031	
PA_atk-s05_15a:1031_1	tassa sāti tassa vibbhantakassa sato so ca yaso sā ca kitti hāyati. Etampi disvāti	1031	
PA_atk-s05_15a:1031_2	etampi pubbe yasakittīnaṃ lābhaṃ pacchā ca hāniṃ disvā. Sikkhetha methunaṃ vippahātaveti	1031	
PA_atk-s05_15a:1031_3	tisso sikkhāyo sikkhetha. Kiṃ kāraṇā? Methunaṃ vippahātave, methunappahānatthāyāti vuttaṃ hoti.	1031	
PA_atk-s05_15a:1032	Kittivaṇṇagatoti bhagavā kittivaṇṇo, kittisaddañceva guṇañca ukkhipitvā vadanto hotīti attho. Cittaṃ nānānayena kathanaṃ assa atthīti cittakathī. Kalyāṇapaṭibhānoti sundarapañño.	103	
PA_atk-s05_15a:1033_0	Hāyatīti niddesassa uddesapadaṃ. Parihāyatīti samantato hāyati. Paridhaṃsatīti adhopathaviṃ	1033	
PA_atk-s05_15a:1033_1	patati. Paripatatīti samantato apagacchati. Antaradhāyatīti adassanaṃ yāti. Vippalujjatīti ucchijjati.	1033	
PA_atk-s05_15a:1034	Khuddako sīlakkhandhoti thullaccayādi. Mahanto sīlakkhandhoti pārājikasaṃṅghādiseso.	103	
PA_atk-s05_15a:1035_0	Methunadhammassa pahānāyāti tadaṅgādipahānena pajahanatthāya. Vūpasamāyāti malānaṃ	1035	
PA_atk-s05_15a:1035_1	vūpasamanatthāya. Paṭinissaggāyāti pakkhandanapariccāgapaṭinissaggatthāya. Paṭipassaddhiyāti	1035	
PA_atk-s05_15a:1035_2	paṭipassaddhisaṅkhātassa phalassa atthāya.	1035	
PA_atk-s05_15a:1036	53. Yo hi methunaṃ na vippajahati saṅkappehi…pe… tathāvidho. Tattha paretoti samannāgato. Paresaṃ nigghosanti upajjhāyādīnaṃ nindāvacanaṃ. Maṅku hotīti dummano hoti.	103	
PA_atk-s05_15a:1037_0	Kāmasaṅkappenāti kāmapaṭisaṃyuttena vitakkena. Upariṭṭhepi eseva nayo. Phuṭṭhoti	1037	
PA_atk-s05_15a:1037_1	vitakkehi phusito. Paretoti aparihīno. Samohitoti sammā ohito anto paviṭṭho. Kapaṇo	1037	
PA_atk-s05_15a:1037_2	viyāti duggatamanusso viya. Mando viyāti aññāṇī viya. Momūho viyāti sammohabhūto	1037	
PA_atk-s05_15a:1037_3	viya. Jhāyatīti cinteti. Pajjhāyatīti bhusaṃ cinteti. Nijjhāyatīti anekavidhena cinteti.	1037	
PA_atk-s05_15a:1037_4	Apajjhāyatīti tato apagantvā cinteti. Ulūkoti ulūkasakuṇo. Rukkhasākhāyanti rukkhe	1037	
PA_atk-s05_15a:1037_5	uṭṭhitasākhāya, viṭape vā. Mūsikaṃ magayamānoti mūsikaṃ gavesamāno, “maggayamāno”tipi	1037	
PA_atk-s05_15a:1037_6	paṭhanti. Kotthūti siṅgālo. Biḷāroti babbu. Sandhisamalasaṅkaṭireti dvinnaṃ gharānaṃ	1037	
PA_atk-s05_15a:1037_7	antare ca udakaniddhamanacikkhallakacavaranikkhipanaṭṭhāne ca thaṇḍile ca. Vahacchinnoti	1037	
PA_atk-s05_15a:1037_8	piṭṭhigīvamaṃsacchinno. Ito parā gāthā pākaṭasambandhā eva.	1037	
PA_atk-s05_15a:1038_0	54. Tāsu satthānīti kāyaduccaritādīni. Tāni hi attano paresañca chedanaṭṭhena “satthānī”ti	1038	
PA_atk-s05_15a:1038_1	vuccanti. Tesu vāyaṃ visesena tāva ādito musāvacanasatthāneva karoti, “iminā kāraṇenāhaṃ	1038	
PA_atk-s05_15a:1038_2	vibbhanto”ti bhaṇanto. Tenevāha – “esa khvassa mahāgedho, mosavajjaṃ pagāhatī”ti.	1038	
PA_atk-s05_15a:1038_3	Tattha esa khvassāti esa kho assa. Mahāgedhoti mahābandhanaṃ. Katamoti ce? Yadidaṃ	1038	
PA_atk-s05_15a:1038_4	mosavajjaṃ pagāhati, svāyaṃ musāvādajjhogāho “mahāgedho”ti veditabbo.	1038	
PA_atk-s05_15a:1039_0	Tīṇi satthānīti tayo chedakā. Kāyaduccaritaṃ kāyasatthaṃ. Vacīsatthādīsupi eseva	1039	
PA_atk-s05_15a:1039_1	nayo. Taṃ vibhāgato dassetuṃ “tividhaṃ kāyaduccaritaṃ kāyasattha”nti āha. Sampajānamusā	1039	
PA_atk-s05_15a:1039_2	bhāsatīti jānanto tucchaṃ vācaṃ bhāsati. Abhirato ahaṃ bhante ahosiṃ pabbajjāyāti	1039	
PA_atk-s05_15a:1039_3	sāsane pabbajjāya anabhirativirahito ahaṃ āsiṃ. Mātā me posetabbāti mātā mayā posetabbā.	1039	
PA_atk-s05_15a:1039_4	Tenamhi vibbhantoti bhaṇatīti tena kāraṇena paṭikkanto asmītipi katheti. Pitā me	1039	
PA_atk-s05_15a:1039_5	posetabbotiādīsupi eseva nayo.	1039	
PA_atk-s05_15a:1040_0	Eso tassa mahāgedhoti tassa puggalassa eso mahābandho. Mahāvananti mahantaṃ duṭṭhavanaṃ.	1040	
PA_atk-s05_15a:1040_1	Gahananti duratikkamaṃ. Kantāroti corakantārādisadiso. Visamoti kaṇṭakavisamo. Kuṭiloti	1040	
PA_atk-s05_15a:1040_2	vaṅkakaṭakasadiso. Paṅkoti pallalasadiso. Palipoti kaddamasadiso. Palibodhoti mahādukkho.	1040	
PA_atk-s05_15a:1040_3	Mahābandhananti mahantaṃ dumocayabandhanaṃ. Yadidaṃ sampajānamusāvādoti yo ayaṃ sampajānamusāvādo.	1040	
PA_atk-s05_15a:1041_0	Sabhaggato vāti sabhāyaṃ ṭhito vā. Parisaggato vāti gāmaparisāyaṃ ṭhito vā. Ñātimajjhagato	1041	
PA_atk-s05_15a:1041_1	vāti dāyādānaṃ majjhe ṭhito vā. Pūgamajjhagato vāti senīnaṃ majjhe ṭhito vā. Rājakulamajjhagato	1041	
PA_atk-s05_15a:1041_2	vāti rājakulassa majjhe mahāvinicchaye ṭhito vā. Abhinītoti pucchanatthāya nīto.	1041	
PA_atk-s05_15a:1041_3	Sakkhipuṭṭhoti sakkhiṃ katvā pucchito. Ehambho purisāti ālapanametaṃ. Attahetu vā	1041	
PA_atk-s05_15a:1041_4	parahetu vāti attano vā parassa vā hatthapādādihetu vā dhanahetu vā. Āmisakiñcikkhahetu	1041	
PA_atk-s05_15a:1041_5	vāti ettha āmisanti lābho adhippeto. Kiñcikkhanti yaṃ vā taṃ vā appamattakaṃ, antamaso	1041	
PA_atk-s05_15a:1041_6	tittiravaṭṭakasappipiṇḍanavanītapiṇḍādimattakassapi lābhassa hetūti attho. Sampajānamusā	1041	
PA_atk-s05_15a:1041_7	bhāsatīti jānantoyeva musāvādaṃ karoti.	1041	
PA_atk-s05_15a:1042_0	Puna aññaṃ pariyāyaṃ dassento “api ca tīhākārehi musāvādo hoti, pubbevassa hotī”tiādimāha.	1042	
PA_atk-s05_15a:1042_1	Tattha tīhākārehīti sampajānamusāvādassa aṅgabhūtehi tīhi kāraṇehi. Pubbevassa hotīti	1042	
PA_atk-s05_15a:1042_2	pubbabhāgeyeva assa puggalassa evaṃ hoti “musā bhaṇissa”nti. Bhaṇantassa hotīti bhaṇamānassa	1042	
PA_atk-s05_15a:1042_3	hoti. Bhaṇitassa hotīti bhaṇite assa hoti. Yaṃ vattabbaṃ tasmiṃ vutte hotīti attho.	1042	
PA_atk-s05_15a:1042_4	Atha vā bhaṇitassāti vuttavato niṭṭhitavacanassa hotīti. Yo evaṃ pubbabhāgepi jānāti,	1042	
PA_atk-s05_15a:1042_5	bhaṇantopi jānāti, pacchāpi jānāti “musā mayā bhaṇita”nti, so evaṃ vadanto musāvādakammunā	1042	
PA_atk-s05_15a:1042_6	bajjhatīti ayamettha attho dassito. Kiñcāpi dassito, atha kho ayamettha viseso –	1042	
PA_atk-s05_15a:1042_7	pucchā tāva hoti, “musā bhaṇissa”nti pubbabhāgo atthi, “musā mayā bhaṇita”nti pacchābhāgo	1042	
PA_atk-s05_15a:1042_8	natthi. Vuttamattameva hi koci pamussati kiṃ tassa musāvādo hoti, na hotīti? Sā evaṃ	1042	
PA_atk-s05_15a:1042_9	aṭṭhakathāsu vissajjitā – pubbabhāge “musā bhaṇissa”nti ca, bhaṇantassa “musā bhaṇāmī”ti	1042	
PA_atk-s05_15a:1042_10	ca jānato pacchābhāge “musā mayā bhaṇita”nti na sakkā na bhavituṃ, sacepi na hoti,	10421	
PA_atk-s05_15a:1042_11	musāvādoyeva. Purimameva hi aṅgadvayaṃ pamāṇaṃ. Yassāpi pubbabhāge “musā bhaṇissa”nti	10421	
PA_atk-s05_15a:1042_12	ābhogo natthi, bhaṇanto pana “musā bhaṇāmī”ti jānāti. Bhaṇitepi “musā mayā bhaṇita”nti	10421	
PA_atk-s05_15a:1042_13	jānāti. So musāvādena na kāretabbo. Pubbabhāgo hi pamāṇataro. Tasmiṃ asati davā bhaṇitaṃ	10421	
PA_atk-s05_15a:1042_14	vā, ravā bhaṇitaṃ vā hotīti.	10421	
PA_atk-s05_15a:1043_0	Ettha ca taṃñāṇatā ca ñāṇasamodhānañca pariccajitabbaṃ. Taṃñāṇatā pariccajitabbāti	1043	
PA_atk-s05_15a:1043_1	yena cittena “musā bhaṇissa”nti jānāti, teneva “musā bhaṇāmī”ti ca, “musā mayā bhaṇita”nti	1043	
PA_atk-s05_15a:1043_2	ca jānātīti evaṃ ekacitteneva tīsu khaṇesu jānātīti ayaṃ taṃñāṇatā pariccajitabbā.	1043	
PA_atk-s05_15a:1043_3	Na hi sakkā teneva cittena taṃ cittaṃ jānituṃ, yathā na sakkā teneva asinā so asi	1043	
PA_atk-s05_15a:1043_4	chinditunti. Purimaṃ purimaṃ pana cittaṃ pacchimassa pacchimassa cittassa tathā uppattiyā	1043	
PA_atk-s05_15a:1043_5	paccayo hutvā nirujjhati. Tenetaṃ vuccati –	1043	
PA_atk-s05_15a:1044	“Pamāṇaṃ pubbabhāgova, tasmiṃ sati na hessati;	104	
PA_atk-s05_15a:1045	Sesadvayanti nattheta, miti vācā tivaṅgikā”ti. ;	104	
PA_atk-s05_15a:1046	Ñāṇasamodhānaṃ pariccajitabbanti etāni tīṇi cittāni ekakkhaṇe uppajjantīti na gahetabbāni. Idañhi cittaṃ nāma –	104	
PA_atk-s05_15a:1047	“Aniruddhamhi paṭhame, na uppajjati pacchimaṃ;	104	
PA_atk-s05_15a:1048	Nirantaruppajjanato, ekaṃ viya pakāsatī”ti. ;	104	
PA_atk-s05_15a:1049_0	Ito paraṃ pana yvāyaṃ ajānaṃyeva “jānāmī”tiādinā nayena sampajānamusā bhaṇati, yasmā	1049	
PA_atk-s05_15a:1049_1	so “idaṃ abhūta”nti evaṃdiṭṭhiko hoti, tassa hi attheva ayaṃ laddhi. Tathā “idaṃ	1049	
PA_atk-s05_15a:1049_2	abhūta”nti evamassa khamati ceva ruccati ca. Evamassa saññā, evaṃsabhāvameva cassa	1049	
PA_atk-s05_15a:1049_3	cittaṃ “idaṃ abhūta”nti. Yadā pana musā vattukāmo hoti, tadā taṃ diṭṭhiṃ vā diṭṭhiyā	1049	
PA_atk-s05_15a:1049_4	saha khantiṃ vā diṭṭhikhantīhi saddhiṃ ruciṃ vā diṭṭhikhantirucīhi saddhiṃ saññaṃ	1049	
PA_atk-s05_15a:1049_5	vā diṭṭhikhantirucisaññāhi saddhiṃ bhāvaṃ vā vinidhāya nikkhipitvā paṭicchādetvā	1049	
PA_atk-s05_15a:1049_6	abhūtaṃ katvā bhaṇati. Tasmā tesampivasena aṅgabhedaṃ dassetuṃ “api ca catūhākārehī”tiādi vuttaṃ.	1049	
PA_atk-s05_15a:1050_0	Ettha ca vinidhāya diṭṭhinti balavadhammavinidhānavasenetaṃ vuttaṃ. Vinidhāya khantintiādīni	1050	
PA_atk-s05_15a:1050_1	tato dubbaladubbalānaṃ vinidhānavasena. Vinidhāya saññanti idaṃ panettha sabbadubbaladhammavinidhānavasena.	1050	
PA_atk-s05_15a:1050_2	Saññāmattampi nāma avinidhāya sampajānamusā bhāsissatīti netaṃ ṭhānaṃ vijjati.	1050	
PA_atk-s05_15a:1051	55. Mandova parikissatīti pāṇavadhādīni karonto tatonidānañca dukkhamanubhonto bhogapariyesanārakkhaṇāni ca karonto momūho viya parikilissati.	105	
PA_atk-s05_15a:1052_0	Tamenaṃ rājāno gahetvā vividhā kammakāraṇā kārentīti na rājāno karonti, rājādhīnapurisā	1052	
PA_atk-s05_15a:1052_1	nānāvidhāni kammakāraṇāni karonti. Kasāhipi tāḷentīti kasādaṇḍakehipi vitajjenti.	1052	
PA_atk-s05_15a:1052_2	Vettehīti vettalatāhi. Addhadaṇḍakehīti muggarehi, pahārasādhanatthaṃ vā catuhatthadaṇḍaṃ	1052	
PA_atk-s05_15a:1052_3	dvedhā chetvā gahitadaṇḍakehi. Bilaṅgathālikanti kañjiyaukkhalikakammakāraṇaṃ. Taṃ	1052	
PA_atk-s05_15a:1052_4	karontā sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,	1052	
PA_atk-s05_15a:1052_5	tena matthaluṅgaṃ pakkuṭṭhitvā upari uttarati. Saṅkhamuṇḍikanti saṅkhamuṇḍakammakāraṇaṃ.	1052	
PA_atk-s05_15a:1052_6	Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese	1052	
PA_atk-s05_15a:1052_7	ekato gaṇṭhiṃ katvā daṇḍakena veṭhetvā uppāṭenti, saha kesehi cammaṃ uṭṭhahati. Tato	1052	
PA_atk-s05_15a:1052_8	sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti. Rāhumukhanti	1052	
PA_atk-s05_15a:1052_9	rāhumukhakammakāraṇaṃ. Taṃ karontā saṅkunā mukhaṃ vivaritvā antomukhe dīpaṃ jālenti,	1052	
PA_atk-s05_15a:1052_10	kaṇṇacūḷikāhi vā paṭṭhāya mukhaṃ nikhādanena khananti, lohitaṃ paggharitvā mukhaṃ pūreti.	10521	
PA_atk-s05_15a:1053_0	Jotimālikanti sakalasarīraṃ telapilotikāya veṭhetvā ālimpenti. Hatthapajjotikanti	1053	
PA_atk-s05_15a:1053_1	hatthe telapilotikāya veṭhetvā dīpaṃ viya pajjālenti. Erakavattikanti erakavattakammakāraṇaṃ.	1053	
PA_atk-s05_15a:1053_2	Taṃ karontā heṭṭhāgīvato paṭṭhāya cammavaṭṭe kantitvā gopphake pātenti. Atha naṃ	1053	
PA_atk-s05_15a:1053_3	yottehi bandhitvā kaḍḍhanti. So attano cammavaṭṭe akkamitvā akkamitvā patati. Cirakavāsikanti	1053	
PA_atk-s05_15a:1053_4	cirakavāsikakammakāraṇaṃ. Taṃ karontā tatheva cammavaṭṭe kantitvā kaṭiyaṃ ṭhapenti,	1053	
PA_atk-s05_15a:1053_5	kaṭito paṭṭhāya kantitvā gopphakesu ṭhapenti, uparimehi heṭṭhimasarīraṃ cirakanivāsananivatthaṃ	1053	
PA_atk-s05_15a:1053_6	viya hoti. Eṇeyyakanti eṇeyyakakammakāraṇaṃ. Taṃ karontā ubhosu kapparesu ca ubhosu	1053	
PA_atk-s05_15a:1053_7	jaṇṇukesu ca ayavalayāni datvā ayasūlāni koṭṭenti, so catūhi ayasūlehi bhūmiyaṃ patiṭṭhahati.	1053	
PA_atk-s05_15a:1053_8	Atha naṃ parivāretvā aggiṃ karonti. “Eṇeyyako jotipariggaho yathā”ti āgataṭṭhānepi	1053	
PA_atk-s05_15a:1053_9	idameva vuttaṃ. Taṃ sandhito sandhito sūlāni apanetvā catūhi aṭṭhikoṭīhiyeva ṭhapenti.	1053	
PA_atk-s05_15a:1053_10	Evarūpā kammakāraṇā nāma natthi.	10531	
PA_atk-s05_15a:1054_0	Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti. Kahāpaṇikanti	1054	
PA_atk-s05_15a:1054_1	sakalasarīraṃ tiṇhāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā	1054	
PA_atk-s05_15a:1054_2	koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ	1054	
PA_atk-s05_15a:1054_3	ghaṃsenti, cammamaṃsanhārūni paggharitvā pasavanti, aṭṭhikasaṅkhalikāva tiṭṭhati.	1054	
PA_atk-s05_15a:1054_4	Palighaparivattikanti ekena passena nipajjāpetvā kaṇṇacchiddena ayasūlaṃ koṭṭetvā	1054	
PA_atk-s05_15a:1054_5	pathaviyā ekābaddhaṃ karonti. Atha naṃ pāde gahetvā āviñchanti. Palālapīṭhakanti	1054	
PA_atk-s05_15a:1054_6	chekā kāraṇikā chavicammaṃ acchinditvā nisadapotakāhi aṭṭhīni chinditvā kesesu gahetvā	1054	
PA_atk-s05_15a:1054_7	ukkhipanti, maṃsarāsiyeva hoti. Atha naṃ keseheva pariyonandhitvā gaṇhanti, palālapīṭhaṃ	1054	
PA_atk-s05_15a:1054_8	viya katvā paliveṭhenti. Sunakhehipīti katipayāni divasāni āhāraṃ adatvā chātasunakhehi	1054	
PA_atk-s05_15a:1054_9	khādāpenti. Te muhuttena aṭṭhisaṅkhalikameva karonti. Evampi kissatīti evampi vighātaṃ	1054	
PA_atk-s05_15a:1054_10	pāpuṇāti. Parikissatīti sabbabhāgena vighātaṃ pāpuṇāti. Parikilissatīti upatāpaṃ pāpuṇāti.	10541	
PA_atk-s05_15a:1055_0	Puna aññaṃ kāraṇaṃ dassento “atha vā kāmataṇhāya abhibhūto”tiādimāha. Tattha kāmataṇhāyāti	1055	
PA_atk-s05_15a:1055_1	pañcakāmaguṇikalobhena. Abhibhūtoti tena maddito. Pariyādinnacittoti kusalācāraṃ	1055	
PA_atk-s05_15a:1055_2	khepetvā gahitacitto. Bhoge pariyesantoti dhanaṃ gavesamāno. Nāvāya mahāsamuddaṃ	1055	
PA_atk-s05_15a:1055_3	pakkhandatīti taraṇīsaṅkhātāya nāvāya mahantaṃ loṇasāgaraṃ pavisati. Sītassa purakkhatoti	1055	
PA_atk-s05_15a:1055_4	sītaṃ purato katvā. Uṇhassa purakkhatoti uṇhaṃ purato katvā. Ḍaṃsāti piṅgalamakkhikā.	1055	
PA_atk-s05_15a:1055_5	Makasāti makasā eva. Pīḷiyamānoti ḍaṃsādisamphassehi vihesiyamāno. Khuppipāsāya miyyamānoti	1055	
PA_atk-s05_15a:1055_6	khuddāpipāsāya maramāno. Tigumbaṃ gacchatītiādīni mūlapadaṃ gacchatītipariyosānāni	1055	
PA_atk-s05_15a:1055_7	catuvīsati padāni raṭṭhanāmena vuttāni. Marukantāraṃ gacchatīti vālukakantāraṃ tārakasaññāya	1055	
PA_atk-s05_15a:1055_8	gacchati. Jaṇṇupathanti jāṇūhi gantabbamaggaṃ. Ajapathanti ajehi gantabbamaggaṃ.	1055	
PA_atk-s05_15a:1055_9	Meṇḍapathepi eseva nayo.	1055	
PA_atk-s05_15a:1056_0	Saṅkupathanti khāṇuke koṭṭetvā tehi uggamitabbaṃ khāṇumaggaṃ, taṃ gacchanto pabbatapāde	1056	
PA_atk-s05_15a:1056_1	ṭhatvā ayasiṅghāṭakaṃ yottena bandhitvā uddhaṃ khipitvā pabbate laggāpetvā yottenāruyha	1056	
PA_atk-s05_15a:1056_2	vajiraggena lohadaṇḍena pabbataṃ vijjhitvā khāṇukaṃ koṭṭetvā tattha ṭhatvā siṅghāṭakaṃ	1056	
PA_atk-s05_15a:1056_3	ākaḍḍhitvā puna upari laggāpetvā tattha ṭhito cammayottaṃ olambetvā taṃ ādāya otaritvā	1056	
PA_atk-s05_15a:1056_4	heṭṭhimakhāṇuke bandhitvā vāmahatthena yottaṃ gahetvā dakkhiṇahatthena muggaraṃ ādāya	1056	
PA_atk-s05_15a:1056_5	yottaṃ paharitvā khāṇukaṃ nīharitvā puna abhiruhati. Etenupāyena pabbatamatthakaṃ	1056	
PA_atk-s05_15a:1056_6	abhiruyha parato otaranto purimanayeneva paṭhamaṃ pabbatamatthake khāṇukaṃ koṭṭetvā	1056	
PA_atk-s05_15a:1056_7	cammapasibbake yottaṃ bandhitvā khāṇuke veṭhetvā sayaṃ antopasibbake nisīditvā makkaṭakānaṃ	1056	
PA_atk-s05_15a:1056_8	suttavissajjanākārena yottaṃ viniveṭhetvā otarati. Tena vuttaṃ – “khāṇuke koṭṭetvā	1056	
PA_atk-s05_15a:1056_9	tehi uggamitabbaṃ khāṇumagga”nti. Chattapathanti cammachattena vātaṃ gāhāpetvā sakuṇehi	1056	
PA_atk-s05_15a:1056_10	viya otaritabbaṃ maggaṃ. Vaṃsapathanti veṇugumbachedanasatthena chinditvā rukkhaṃ	10561	
PA_atk-s05_15a:1056_11	pharasunā koṭṭetvā maggaṃ karonto veḷuvane nisseṇiṃ katvā veḷugumbe āruyha veḷuṃ	10561	
PA_atk-s05_15a:1056_12	chinditvā aparassa veḷugumbassa upari pātetvā veḷugumbamatthakeneva gantabbaṃ maggaṃ	10561	
PA_atk-s05_15a:1056_13	sandhāya “vaṃsapathaṃ gacchatī”ti vuttanti veditabbaṃ.	10561	
PA_atk-s05_15a:1057	Gavesanto na vindati, alābhamūlakampi dukkhaṃ domanassaṃ paṭisaṃvedetīti avindanamūlakampi kāyikacetasikaṃ dukkhaṃ paṭilabhati.	105	
PA_atk-s05_15a:1058_0	Laddhāti labhitvā. Ārakkhamūlakanti rakkhaṇamūlakampi. Kinti me bhogeti kena upāyena	1058	
PA_atk-s05_15a:1058_1	mama bhoge. Neva rājāno hareyyuṃ…pe… na appiyā dāyādā hareyyunti. Gopayatoti mañjūsādīhi	1058	
PA_atk-s05_15a:1058_2	gopayantassa. Vippalujjantīti vinassanti.	1058	
PA_atk-s05_15a:1059_0	56. Etamādīnavaṃ ñatvā, muni pubbāpare idhāti etaṃ “yaso kitti ca yā pubbe, hāyate	1059	
PA_atk-s05_15a:1059_1	vāpi tassa sā”ti ito pabhuti vutte pubbāpare idha imasmiṃ sāsane pubbato apare samaṇabhāvato	1059	
PA_atk-s05_15a:1059_2	vibbhantakabhāve ādīnavaṃ muni ñatvā.	1059	
PA_atk-s05_15a:1060	Daḷhaṃ kareyyāti niddesapadassa uddesapadaṃ. Thiraṃ kareyyāti asithilaṃ kareyya. Daḷhaṃ samādāno assāti thirapaṭiñño bhaveyya. Avaṭṭhitasamādānoti sanniṭṭhānapaṭiñño.	106	
PA_atk-s05_15a:1061_0	57. Etaṃ ariyānamuttamanti yadidaṃ vivekacariyā, etaṃ buddhādīnaṃ ariyānaṃ uttamaṃ.	1061	
PA_atk-s05_15a:1061_1	Tasmā vivekaṃyeva sikkhethāti adhippāyo. Na tena seṭṭho maññethāti tena ca vivekena	1061	
PA_atk-s05_15a:1061_2	attānaṃ “seṭṭho aha”nti na maññeyya, tena mānathaddho na bhaveyyāti vuttaṃ hoti.	1061	
PA_atk-s05_15a:1062_0	Unnatinti ussāpanaṃ. Unnamanti uggantvā paṭṭhapanaṃ. Mānanti ahaṃkāraṃ. Thāmanti	1062	
PA_atk-s05_15a:1062_1	balakkāraṃ. Thambhanti thaddhakaraṇaṃ. Thaddhoti amaddavo. Patthaddhoti visesena	1062	
PA_atk-s05_15a:1062_2	amaddavo. Paggahitasiroti uṭṭhitasīso. Sāmantāti na ārakā. Āsanneti na dūre. Avidūreti	1062	
PA_atk-s05_15a:1062_3	samīpe. Upakaṭṭheti santike.	1062	
PA_atk-s05_15a:1063_0	58. Rittassāti vivittassa, kāyaduccaritādīhi virahitassa. Oghatiṇṇassa pihayanti,	1063	
PA_atk-s05_15a:1063_1	kāmesu gadhitā pajāti vatthukāmesu laggā sattā tassa caturoghatiṇṇassa pihayanti	1063	
PA_atk-s05_15a:1063_2	iṇāyikā viya āṇaṇyassāti arahattanikūṭena desanaṃ niṭṭhāpesi.	1063	
PA_atk-s05_15a:1064_0	Rittassāti sabbakilesehi tucchassa. Vivittassāti suññassa. Pavivittassāti ekakassa.	1064	
PA_atk-s05_15a:1064_1	Idāni yehi ritto hoti, te dassento “kāyaduccaritena rittassā”tiādimāha. Tattha kilesapaṭipāṭiyā	1064	
PA_atk-s05_15a:1064_2	maggapaṭipāṭiyāti dvidhā rittatā veditabbā. Kilesapaṭipāṭiyā tāva rāgo moho thambho	1064	
PA_atk-s05_15a:1064_3	sārambho māno madoti, imehi chahi kilesehi arahattamaggena ritto hoti; doso kodho	1064	
PA_atk-s05_15a:1064_4	upanāho pamādoti, imehi catūhi kilesehi anāgāmimaggena ritto hoti; atimāno makkho	1064	
PA_atk-s05_15a:1064_5	paḷāso issā macchariyaṃ māyā sāṭheyyanti, imehi sattahi sotāpattimaggena ritto hoti.	1064	
PA_atk-s05_15a:1065_0	Maggapaṭipāṭiyā pana sotāpattimaggena atimāno makkho paḷāso issā macchariyaṃ māyā	1065	
PA_atk-s05_15a:1065_1	sāṭheyyanti; imehi sattahi ritto hoti, anāgāmimaggena doso kodho upanāho pamādoti,	1065	
PA_atk-s05_15a:1065_2	imehi catūhi ritto hoti; arahattamaggena rāgo moho thambho sārambho māno madoti,	1065	
PA_atk-s05_15a:1065_3	imehi chahi ritto hoti. Tīṇi duccaritāni sabbakilesehītiādinā nayena avasesāpi yathāyogaṃ yojetabbā.	1065	
PA_atk-s05_15a:1066_0	Vatthukāme parijānitvāti tebhūmake vatthukāme ñātatīraṇapariññāhi samāpanavasena	1066	
PA_atk-s05_15a:1066_1	jānitvā. Kilesakāme pahāyāti chandādayo kilesakāme pahānapariññāya jahitvā. Byantiṃ	1066	
PA_atk-s05_15a:1066_2	karitvāti vigatantaṃ vigatakoṭiṃ karitvā.	1066	
PA_atk-s05_15a:1067_0	Kāmoghaṃ tiṇṇassāti anāgāmimaggena avasānasaṅkhātaṃ kāmoghaṃ taritvā ṭhitassa. Bhavoghanti	1067	
PA_atk-s05_15a:1067_1	arahattamaggena. Diṭṭhoghanti sotāpattimaggena. Avijjoghanti arahattamaggena. Sabbaṃ	1067	
PA_atk-s05_15a:1067_2	saṃsārapathanti sabbakhandhadhātuāyatanapaṭipāṭisaṅkhātaṃ pathaṃ arahattamaggeneva	1067	
PA_atk-s05_15a:1067_3	taritvā ṭhitassa. Sotāpattimaggena uttiṇṇassa. Sakadāgāmimaggena nittiṇṇassa. Anāgāmimaggena	1067	
PA_atk-s05_15a:1067_4	kāmadhātuṃ atikkantassa. Arahattamaggena sabbabhavaṃ samatikkantassa. Phalasamāpattivasena	1067	
PA_atk-s05_15a:1067_5	vītivattassa. Pāraṃgatassātiādīni nibbānavasena vuttāni. Yathā iṇāyikā āṇaṇyanti	1067	
PA_atk-s05_15a:1067_6	pavaḍḍhakaiṇaṃ ādāya vicarantā āṇaṇyaṃ. Patthentīti patthanaṃ uppādenti. Ābādhikā	1067	
PA_atk-s05_15a:1067_7	ārogyanti pittādirogāturo bhesajjakiriyāya taṃrogavūpasamanatthaṃ ārogyaṃ. Yathā	1067	
PA_atk-s05_15a:1067_8	bandhanabaddhāti nakkhattadivase bandhanāgāre baddhapurisā. Yathā dāsā bhujissanti	1067	
PA_atk-s05_15a:1067_9	yasmā bhujissā purisā yaṃ icchanti, taṃ karonti, na naṃ koci balakkārena tato nivatteti,	1067	
PA_atk-s05_15a:1067_10	tasmā dāsā bhujissabhāvaṃ patthenti. Yathā kantāraddhānapakkhandāti yasmā balavanto	10671	
PA_atk-s05_15a:1067_11	purisā hatthabhāraṃ gahetvā sajjāvudhā saparivārā kantāraṃ paṭipajjanti, te corā	10671	
PA_atk-s05_15a:1067_12	dūratova disvā palāyanti. Te sotthinā kantāraṃ nittharitvā khemantaṃ patvā haṭṭhatuṭṭhā	10671	
PA_atk-s05_15a:1067_13	honti. Tasmā kantārapakkhandā khemantabhūmiṃ patthenti. Desanāpariyosāne tisso sotāpattiphalaṃ	10671	
PA_atk-s05_15a:1067_14	patvā pacchā pabbajitvā arahattaṃ sacchākāsi.	10671	
PA_atk-s05_15a:1068	Saddhammapajjotikāya mahāniddesaṭṭhakathāya	106	
PA_atk-s05_15a:1069	Tissametteyyasuttaniddesavaṇṇanā niṭṭhitā.	106	
PA_atk-s05_15a:1070	8. Pasūrasuttaniddesavaṇṇanā	107	
PA_atk-s05_15a:1071_0	59. Aṭṭhame pasūrasuttaniddese paṭhamagāthāya tāva saṅkhepo – ime diṭṭhigatikā attano	1071	
PA_atk-s05_15a:1071_1	diṭṭhiṃ sandhāya “idheva suddhī”ti vadanti. Aññesu pana dhammesu visuddhiṃ nāhu,	1071	
PA_atk-s05_15a:1071_2	evaṃ yaṃ attano satthārādiṃ nissitā, tattheva “esa vādo subho”ti evaṃ subhavādā hutvā	1071	
PA_atk-s05_15a:1071_3	puthū samaṇabrāhmaṇā “sassato loko”tiādīsu paccekasaccesu niviṭṭhā.	1071	
PA_atk-s05_15a:1072_0	Sabbe paravāde khipantīti sabbā paraladdhiyo chaḍḍenti. Ukkhipantīti dūrato khipanti.	1072	
PA_atk-s05_15a:1072_1	Parikkhipantīti samantato khipanti. Subhavādāti niddesassa uddesapadaṃ. Sobhanavādāti	1072	
PA_atk-s05_15a:1072_2	“etaṃ sundara”nti kathentā. Paṇḍitavādāti “paṇḍitā maya”nti evaṃ kathentā. Thiravādāti	1072	
PA_atk-s05_15a:1072_3	“niddosavādaṃ vadāmā”ti kathentā. Ñāyavādāti “yuttavādaṃ vadāmā”ti kathentā. Hetuvādāti	1072	
PA_atk-s05_15a:1072_4	“kāraṇasahitaṃ vadāmā”ti kathentā. Lakkhaṇavādāti “sallakkhetabbaṃ vadāmā”ti vadantā.	1072	
PA_atk-s05_15a:1072_5	Kāraṇavādāti “udāharaṇayuttavādaṃ vadāmā”ti kathentā. Ṭhānavādāti “pakkamituṃ asakkuṇeyyavādaṃ vadāmā”ti vadantā.	1072	
PA_atk-s05_15a:1073	Niviṭṭhāti antopaviṭṭhā. Patiṭṭhitāti tattheva ṭhitā.	107	
PA_atk-s05_15a:1074_0	60. Evaṃ niviṭṭhā ca “te vādakāmā”ti dutiyagāthā. Tattha bālaṃ dahantī mithu aññamaññanti	1074	
PA_atk-s05_15a:1074_1	“ayaṃ bālo, ayaṃ bālo”ti evaṃ dvepi janā aññamaññaṃ bālaṃ dahanti, bālato passanti.	1074	
PA_atk-s05_15a:1074_2	Vadanti te aññasitā kathojjanti te aññamaññasatthārādinissitā kalahaṃ vadanti. Pasaṃsakāmā	1074	
PA_atk-s05_15a:1074_3	kusalāvadānāti pasaṃsatthikā ubhopi “mayaṃ kusalāvadānā paṇḍitavādā”ti evaṃ saññino hutvā.	1074	
PA_atk-s05_15a:1075_0	Vādatthikāti vādena atthikā. Vādādhippāyāti vādajjhāsayā. Vādapurekkhārāti vādameva	1075	
PA_atk-s05_15a:1075_1	purato katvā caramānā. Vādapariyesanaṃ carantāti vādameva gavesanaṃ caramānā. Vigayhāti	1075	
PA_atk-s05_15a:1075_2	pavisitvā. Ogayhāti otaritvā. Ajjhogāhetvāti nimujjitvā. Pavisitvāti antokatvā.	1075	
PA_atk-s05_15a:1076	Anojavantīti nihīnaojavatī, tejavirahitāti attho. Sā kathāti esā vācā. Kathojjaṃ vadantīti nittejaṃ bhaṇanti. Evaṃ vadānesu ca tesu eko niyamato eva.	107	
PA_atk-s05_15a:1077_0	61. Yutto kathāyanti gāthā. Tattha yutto kathāyanti vādakathāya ussukko. Pasaṃsamicchaṃ	1077	
PA_atk-s05_15a:1077_1	vinighāti hotīti attano pasaṃsaṃ icchanto “kathaṃ nu kho niggahessāmī”tiādinā nayena	1077	
PA_atk-s05_15a:1077_2	pubbeva vādā kathaṃkathī vinighātī hoti. Apāhatasminti pañhavīmaṃsakehi “atthāpagataṃ	1077	
PA_atk-s05_15a:1077_3	te bhaṇitaṃ, byañjanāpagataṃ te bhaṇita”ntiādinā nayena apaharite vāde. Nindāya so	1077	
PA_atk-s05_15a:1077_4	kuppatīti evaṃ apāhatasmiñca vāde uppannāya nindāya so kuppati. Randhamesīti yassa	1077	
PA_atk-s05_15a:1077_5	randhameva gavesanto.	1077	
PA_atk-s05_15a:1078_0	Thomananti vaṇṇabhaṇanaṃ. Kittinti pākaṭakaraṇaṃ. Vaṇṇahāriyanti guṇavaḍḍhanaṃ. Pubbeva	1078	
PA_atk-s05_15a:1078_1	sallāpāti sallāpato puretarameva. “Kathamidaṃ kathamida”nti kathaṃkathā assa atthīti	1078	
PA_atk-s05_15a:1078_2	kathaṃkathī. Jayo nu kho meti mama jayo. Kathaṃ niggahanti kena pakārena niggaṇhanaṃ.	1078	
PA_atk-s05_15a:1078_3	Paṭikammaṃ karissāmīti mama laddhiṃ parisuddhiṃ karissāmi. Visesanti atirekaṃ. Paṭivisesanti	1078	
PA_atk-s05_15a:1078_4	punappunaṃ visesaṃ. Āveṭhiyaṃ karissāmīti pariveṭhanaṃ karissāmi. Nibbeṭhiyanti mama	1078	
PA_atk-s05_15a:1078_5	nibbeṭhanaṃ mocanaṃ nikkhamanaṃ. Chedanti vādachindanaṃ. Maṇḍalanti vādasaṅghātaṃ.	1078	
PA_atk-s05_15a:1078_6	Pārisajjāti paricārikā. Pāsārikāti kāraṇitā. Apaharantīti paṭibāhanti.	1078	
PA_atk-s05_15a:1079_0	Atthāpagatanti atthato apagataṃ, attho natthīti. Atthato apaharantīti atthamhā paṭibāhanti.	1079	
PA_atk-s05_15a:1079_1	Attho te dunnitoti tava attho na sammā upanīto. Byañjanaṃ te duropitanti tava byañjanaṃ	1079	
PA_atk-s05_15a:1079_2	duppatiṭṭhāpitaṃ. Niggaho te akatoti tayā niggaho na kato. Paṭikammaṃ te dukkaṭanti	1079	
PA_atk-s05_15a:1079_3	tayā attano laddhipatiṭṭhāpanaṃ duṭṭhu kataṃ. Visamakathaṃ dukkathitanti na sammā	1079	
PA_atk-s05_15a:1079_4	kathitaṃ. Dubbhaṇitanti bhaṇantenapi duṭṭhu bhaṇitaṃ. Dullapitanti na sammā vissajjitaṃ.	1079	
PA_atk-s05_15a:1079_5	Duruttanti aññathā bhaṇitaṃ. Dubbhāsitanti virūpaṃ bhāsitaṃ.	1079	
PA_atk-s05_15a:1080	Nindāyāti garahaṇena. Garahāyāti dosakathanena. Akittiyāti aguṇakathanena. Avaṇṇahārikāyāti aguṇavaḍḍhanena.	108	
PA_atk-s05_15a:1081_0	Kuppatīti pakatibhāvaṃ jahetvā calati. Byāpajjatīti dosavasena pūtibhāvaṃ āpajjati.	1081	
PA_atk-s05_15a:1081_1	Patiṭṭhīyatīti kodhavasena gaṇabhāvaṃ gacchati. Kopañcāti kupitabhāvaṃ. Dosañcāti	1081	
PA_atk-s05_15a:1081_2	dūsanaṃ. Apaccayañcāti atuṭṭhākārañca. Pātukarotīti pākaṭaṃ karoti. Randhamesīti	1081	
PA_atk-s05_15a:1081_3	antaragavesī. Virandhamesīti chiddagavesī. Aparaddhamesīti guṇaṃ apanetvā dosameva	1081	
PA_atk-s05_15a:1081_4	gavesī. Khalitamesīti pakkhalanagavesī. Gaḷitamesīti patanagavesī. “Ghaṭṭitamesī”tipi	1081	
PA_atk-s05_15a:1081_5	pāṭho, tassa pīḷanagavesīti attho. Vivaramesīti dosagavesī.	1081	
PA_atk-s05_15a:1082_0	62. Na kevalañca so kuppati, apica kho pana “yamassa vāda”nti gāthā. Tattha parihīnamāhu,	1082	
PA_atk-s05_15a:1082_1	apāhatanti atthabyañjanādito apāhataṃ parihīnaṃ vadanti. Paridevatīti tatonimittaṃ	1082	
PA_atk-s05_15a:1082_2	so “aññaṃ mayā āvajjita”ntiādīhi vippalapati. Socatīti “tassa jayo”tiādīni ārabbha	1082	
PA_atk-s05_15a:1082_3	socati. “Upaccagā ma”nti anutthunātīti “so maṃ vādena vādaṃ atikkanto”tiādinā nayena	1082	
PA_atk-s05_15a:1082_4	suṭṭhutaraṃ vippalapati.	1082	
PA_atk-s05_15a:1083_0	Parihāpitanti na vaḍḍhitaṃ. Aññaṃ mayā āvajjitanti aññaṃ kāraṇaṃ mayā avanamitaṃ.	1083	
PA_atk-s05_15a:1083_1	Cintitanti vīmaṃsitaṃ. Mahāpakkhoti mahanto ñātipakkho etassāti mahāpakkho. Mahāparisoti	1083	
PA_atk-s05_15a:1083_2	mahāparicārikapariso. Mahāparivāroti mahādāsadāsiparivāro. Parisā cāyaṃ vaggāti ayañca	1083	
PA_atk-s05_15a:1083_3	parisā vaggā, na ekā. Puna bhañjissāmīti puna bhindissāmi.	1083	
PA_atk-s05_15a:1084_0	63. Ete vivādā samaṇesūti ettha pana samaṇā vuccanti bāhiraparibbājakā. Etesu ugghātinighāti	1084	
PA_atk-s05_15a:1084_1	hotīti etesu vādesu jayaparājayādivasena cittaugghātanighātaṃ vā pāpuṇanto ugghāti	1084	
PA_atk-s05_15a:1084_2	ca nighāti ca hoti. Virame kathojjanti pajaheyya kalahaṃ. Na haññadatthatthi pasaṃsalābhāti	1084	
PA_atk-s05_15a:1084_3	na hi ettha pasaṃsalābhato añño attho atthi. Uttāno vāti na gambhīroti attho “pañcime	1084	
PA_atk-s05_15a:1084_4	kāmaguṇā”tiādīsu viya.	1084	
PA_atk-s05_15a:1085_0	Gambhīro vāti duppaveso appatiṭṭho paṭiccasamuppādo viya. Gūḷho vāti paṭicchanno	1085	
PA_atk-s05_15a:1085_1	hutvā ṭhito “abhirama nanda ahaṃ te pāṭibhogo”tiādīsu viya. Paṭicchanno vāti apākaṭo	1085	
PA_atk-s05_15a:1085_2	“mātaraṃ pitaraṃ hantvā”tiādīsu viya. Neyyo vāti nīharitvā kathetabbo “asaddho akataññū	1085	
PA_atk-s05_15a:1085_3	cā”tiādīsu viya. Nīto vāti pāḷiyā ṭhitaniyāmena kathetabbo “cattārome, bhikkhave,	1085	
PA_atk-s05_15a:1085_4	ariyavaṃsā”tiādīsu viya. Anavajjo vāti niddosattho “kusalā dhammā”tiādīsu viya. Nikkileso	1085	
PA_atk-s05_15a:1085_5	vāti kilesavirahito vipassanā viya. Vodāno vāti parisuddho lokuttaraṃ viya. Paramattho	1085	
PA_atk-s05_15a:1085_6	vāti uttamattho uttamatthabhūto attho khandhadhātuāyatananibbānāni viya.	1085	
PA_atk-s05_15a:1086_0	64. Chaṭṭhagāthāyattho – yasmā ca na haññadatthatthi pasaṃsalābhā, tasmā paramaṃ	1086	
PA_atk-s05_15a:1086_1	lābhaṃ labhantopi “sundaro aya”nti tattha diṭṭhiyā pasaṃsito vā pana hotīti taṃ vādaṃ	1086	
PA_atk-s05_15a:1086_2	parisāya majjhe dīpetvā tato so tena jayatthena tuṭṭhiṃ vā dantavidaṃsakaṃ vā āpajjanto	1086	
PA_atk-s05_15a:1086_3	hassati, mānena ca unnamati. Kiṃ kāraṇaṃ? Yasmā taṃ jayatthaṃ pappuyya yathāmano jāto.	1086	
PA_atk-s05_15a:1087	Thambhayitvāti pūretvā. Brūhayitvāti vaḍḍhetvā. Imissā gāthāya niddeso uttānattho.	108	
PA_atk-s05_15a:1088_0	65. Evaṃ unnamato ca “yā unnatī”ti gāthā. Tattha mānātimānaṃ vadate panesoti eso	1088	
PA_atk-s05_15a:1088_1	pana taṃ unnatiṃ “vighātabhūmī”ti abujjhamāno mānañca atimānañca vadati. Evaṃ imissāpi	1088	
PA_atk-s05_15a:1088_2	gāthāya niddeso uttānattho.	1088	
PA_atk-s05_15a:1089_0	66. Evaṃ vāde dosaṃ dassetvā idāni tassa vādaṃ asampaṭicchanto “sūro”ti gāthamāha.	1089	
PA_atk-s05_15a:1089_1	Tattha rājakhādāyāti rājakhādanīyena, bhattavetanenāti vuttaṃ hoti. Abhigajjameti	1089	
PA_atk-s05_15a:1089_2	paṭisūramicchanti yathā so paṭisūraṃ icchanto abhigajjanto eti, evaṃ diṭṭhigatiko	1089	
PA_atk-s05_15a:1089_3	diṭṭhigatikanti dasseti. Yeneva so tena palehīti yena so tuyhaṃ paṭisūro, tena gaccha.	1089	
PA_atk-s05_15a:1089_4	Pubbeva natthi yadidaṃ yudhāyāti yaṃ pana kilesajātaṃ yuddhāya siyā, taṃ idha pubbeva	1089	
PA_atk-s05_15a:1089_5	natthi, bodhimūleyevassa pahīnanti dasseti.	1089	
PA_atk-s05_15a:1090_0	Sūroti niddesassa uddesapadaṃ. Suṭṭhu uro sūro, vissaṭṭhauro ninnauroti attho. Vīroti	1090	
PA_atk-s05_15a:1090_1	parakkamavanto. Vikkantoti saṅgāmaṃ pavisanto. Abhīrūtiādayo vuttanayā eva. Puṭṭhoti	1090	
PA_atk-s05_15a:1090_2	niddesassa uddesapadaṃ. Positoti thūlakato. Āpāditoti upaḍḍhabalito paṭipādito. Vaḍḍhitoti tato tato bhāvito.	1090	
PA_atk-s05_15a:1091_0	Gajjantoti abyattasarena gajjanto. Uggajjantoti ukkuṭṭhiṃ karonto. Abhigajjantoti	1091	
PA_atk-s05_15a:1091_1	sīhanādaṃ karonto. Etīti āgacchati. Upetīti tato samīpaṃ gacchati. Upagacchatīti	1091	
PA_atk-s05_15a:1091_2	tato samīpaṃ gantvā na nivattati. Paṭisūranti nibbhayaṃ. Paṭipurisanti sattupurisaṃ.	1091	
PA_atk-s05_15a:1091_3	Paṭisattunti sattu hutvā abhimukhe ṭhitaṃ. Paṭimallanti paṭisedhaṃ hutvā yujjhantaṃ.	1091	
PA_atk-s05_15a:1091_4	Icchantoti ākaṅkhamāno.	1091	
PA_atk-s05_15a:1092	Palehīti gaccha. Vajāti mā tiṭṭha. Gacchāti samīpaṃ upasaṅkama. Abhikkamāti parakkamaṃ karohi.	109	
PA_atk-s05_15a:1093_0	Bodhiyā mūleti mahābodhirukkhassa samīpe. Ye paṭisenikarā kilesāti ye kilesā paṭipakkhakarā.	1093	
PA_atk-s05_15a:1093_1	Paṭilomakarāti paṭāṇīkarā. Paṭikaṇṭakakarāti vinivijjhanakarā. Paṭipakkhakarāti sattukarā.	1093	
PA_atk-s05_15a:1094_0	67. Ito paraṃ sesagāthā pākaṭasambandhā eva. Tattha vivādayantīti vivadanti. Paṭisenikattāti	1094	
PA_atk-s05_15a:1094_1	paṭilomakārakā. “Na tvaṃ imaṃ dhammavinayaṃ ājānāsī”tiādinā nayena viruddhavacanaṃ vivādo.	1094	
PA_atk-s05_15a:1095_0	Sahitaṃ meti mama vacanaṃ atthasaṃhitaṃ. Asahitaṃ teti tava vacanaṃ anatthasaṃhitaṃ.	1095	
PA_atk-s05_15a:1095_1	Adhiciṇṇaṃ te viparāvattanti yaṃ taṃ adhiciṇṇaṃ cirakālasevanavasena paguṇaṃ, taṃ	1095	
PA_atk-s05_15a:1095_2	mama vādaṃ āgamma nivattaṃ. Āropito te vādoti tuyhaṃ upari mayā doso āropito. Cara	1095	
PA_atk-s05_15a:1095_3	vādappamokkhāyāti bhattapuṭaṃ ādāya taṃ taṃ upasaṅkamitvā vādā pamokkhatthāya uttaraṃ	1095	
PA_atk-s05_15a:1095_4	pariyesamāno vicara. Nibbeṭhehi vāti atha vā mayā āropitadosato attānaṃ mocehi. Sace	1095	
PA_atk-s05_15a:1095_5	pahosīti sace sakkosi.	1095	
PA_atk-s05_15a:1096	Āveṭhiyāya āveṭhiyanti āveṭhetvā nivattanena nivattanaṃ. Nibbeṭhiyāya nibbeṭhiyanti dosato mocanena mocanaṃ. Chedena chedanti evamādi heṭṭhā vuttanayattā yathāyogaṃ yojetabbaṃ.	109	
PA_atk-s05_15a:1097_0	68. Visenikatvāti kilesasenaṃ vināsetvā. Kiṃ labhethāti paṭimallaṃ kiṃ labhissasi.	1097	
PA_atk-s05_15a:1097_1	Pasūrāti taṃ paribbājakaṃ ālapati. Yesīdha natthīti yesaṃ idha natthi. Imāyapi gāthāya	1097	
PA_atk-s05_15a:1097_2	niddeso uttānatthoyeva.	1097	
PA_atk-s05_15a:1098_0	69. Pavitakkanti “jayo nu kho me bhavissatī”tiādīni vitakkento. Dhonena yugaṃ samāgamāti	1098	
PA_atk-s05_15a:1098_1	dhutakilesena buddhena saddhiṃ yugaggāhaṃ samāpanno. Na hi tvaṃ sakkhasi sampayātaveti	1098	
PA_atk-s05_15a:1098_2	kotthuādayo viya sīhādīhi dhonena saha yugaṃ gahetvā ekapadampi sampayātuṃ yugaggāhameva	1098	
PA_atk-s05_15a:1098_3	vā sampādetuṃ na sakkhissasīti.	1098	
PA_atk-s05_15a:1099_0	Manoti niddesassa uddesapadaṃ. Cittanti cittatāya cittaṃ. “Ārammaṇaṃ minamānaṃ jānātī”ti	1099	
PA_atk-s05_15a:1099_1	mano. Mānasanti mano eva. “Antalikkhacaro pāso, yvāyaṃ carati mānaso”ti hi ettha	1099	
PA_atk-s05_15a:1099_2	pana sampayuttakadhammo mānasoti vutto.	1099	
PA_atk-s05_15a:1100	“Kathañhi bhagavā tuyhaṃ, sāvako sāsane rato;	110	
PA_atk-s05_15a:1101	Appattamānaso sekkho, kālaṃkayirā janesutā”ti. –	110	
PA_atk-s05_15a:1102	Ettha arahattaṃ mānasanti vuttaṃ. Idha pana manova mānasaṃ, byañjanavasena hetaṃ padaṃ vaḍḍhitaṃ.	110	
PA_atk-s05_15a:1103_0	Hadayanti cittaṃ. “Cittaṃ vā te khipissāmi, hadayaṃ vā te phālessāmī”ti ettha uro	1103	
PA_atk-s05_15a:1103_1	hadayanti vuttaṃ. “Hadayā hadayaṃ maññe aññāya tacchatī”ti ettha cittaṃ. “Vakkaṃ	1103	
PA_atk-s05_15a:1103_2	hadaya”nti ettha hadayavatthu. Idha pana cittameva abbhantaraṭṭhena “hadaya”nti vuttaṃ.	1103	
PA_atk-s05_15a:1103_3	Tameva parisuddhaṭṭhena paṇḍaraṃ, bhavaṅgaṃ sandhāyetaṃ vuttaṃ. Yathāha “pabhassaramidaṃ,	1103	
PA_atk-s05_15a:1103_4	bhikkhave, cittaṃ, tañca kho āgantukehi upakkilesehi upakkiliṭṭha”nti. Tato nikkhantattā	1103	
PA_atk-s05_15a:1103_5	pana akusalampi gaṅgāya nikkhantā nadī gaṅgā viya godhāvarito nikkhantā godhāvari	1103	
PA_atk-s05_15a:1103_6	viya ca “paṇḍara”ntveva vuttaṃ.	1103	
PA_atk-s05_15a:1104_0	Mano manāyatananti idha pana manogahaṇaṃ manasseva āyatanabhāvadīpanatthaṃ. Tenetaṃ	1104	
PA_atk-s05_15a:1104_1	dīpeti “nayidaṃ devāyatanaṃ viya manassa āyatanattā manāyatanaṃ, atha kho mano eva	1104	
PA_atk-s05_15a:1104_2	āyatanaṃ manāyatana”nti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena	1104	
PA_atk-s05_15a:1104_3	sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ	1104	
PA_atk-s05_15a:1104_4	vāsudevāyatana”ntiādīsu nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu	1104	
PA_atk-s05_15a:1104_5	ākaro. Sāsane pana “manorame āyatane, sevanti naṃ vihaṅgamā”tiādīsu samosaraṇaṭṭhānaṃ.	1104	
PA_atk-s05_15a:1104_6	“Dakkhiṇāpatho gunnaṃ āyatana”ntiādīsu sañjātideso. “Tatra tatreva sakkhibhabbataṃ	1104	
PA_atk-s05_15a:1104_7	pāpuṇāti sati satiāyatane”tiādīsu kāraṇaṃ. Idha pana sañjātidesaṭṭhena samosaraṇaṭṭhānaṭṭhena	1104	
PA_atk-s05_15a:1104_8	kāraṇaṭṭhenāti tidhāpi vaṭṭati.	1104	
PA_atk-s05_15a:1105_0	Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ. Bahiddhā	1105	
PA_atk-s05_15a:1105_1	rūpasaddagandharasaphoṭṭhabbā ārammaṇabhāvenettha osarantīti samosaraṇaṭṭhānaṭṭhenapi	1105	
PA_atk-s05_15a:1105_2	āyatanaṃ. Phassādīnaṃ pana sahajātādipaccayaṭṭhena kāraṇattā kāraṇaṭṭhenāpi āyatananti	1105	
PA_atk-s05_15a:1105_3	veditabbaṃ. Manindriyaṃ vuttatthameva.	1105	
PA_atk-s05_15a:1106_0	Vijānātīti viññāṇaṃ. Viññāṇameva khandho viññāṇakkhandho. Tassa rāsiādivasena attho	1106	
PA_atk-s05_15a:1106_1	veditabbo. “Mahāudakakkhandhotveva saṅkhaṃ gacchatī”ti ettha hi rāsaṭṭhena khandho	1106	
PA_atk-s05_15a:1106_2	vutto. “Sīlakkhandho samādhikkhandho”tiādīsu guṇaṭṭhena. “Addasa kho bhagavā mahantaṃ	1106	
PA_atk-s05_15a:1106_3	dārukkhandha”nti ettha paṇṇattimattaṭṭhena. Idha pana rūḷhito khandho vutto. Rāsaṭṭhena	1106	
PA_atk-s05_15a:1106_4	hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ chindanto	1106	
PA_atk-s05_15a:1106_5	rukkhaṃ chindatīti vuccati, evameva viññāṇakkhandhassa ekadesabhūtaṃ ekampi viññāṇaṃ	1106	
PA_atk-s05_15a:1106_6	rūḷhito viññāṇakkhandhoti vuttaṃ.	1106	
PA_atk-s05_15a:1107_0	Tajjā manoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.	1107	
PA_atk-s05_15a:1107_1	Imasmiñhi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena	1107	
PA_atk-s05_15a:1107_2	nissattaṭṭhena vā dhātūti tīhi nāmehi vuttaṃ.	1107	
PA_atk-s05_15a:1108_0	Saddhiṃ yugaṃ samāgamanti ekappahārena saddhiṃ. Sammāgantvāti pāpuṇitvā. Yugaggāhaṃ	1108	
PA_atk-s05_15a:1108_1	gaṇhitvāti yugapaṭibhāgaṃ gahetvā. Sākacchetunti saddhiṃ kathetuṃ. Sallapitunti allāpasallāpaṃ	1108	
PA_atk-s05_15a:1108_2	kātuṃ. Sākacchaṃ samāpajjitunti saddhiṃ kathanaṃ paṭipajjituṃ. Na paṭibalabhāve kāraṇaṃ	1108	
PA_atk-s05_15a:1108_3	dassetuṃ “taṃ kissahetu, pasūro paribbājako hīno”tiādimāha. So hi bhagavā aggo cāti	1108	
PA_atk-s05_15a:1108_4	asadisadānaaggattā asamānapaññattā aggo ca. Seṭṭho cāti sabbaguṇehi appaṭisamaṭṭhena	1108	
PA_atk-s05_15a:1108_5	seṭṭho ca. Mokkho cāti savāsanehi kilesehi muttattā mokkho ca. Uttamo cāti attano	1108	
PA_atk-s05_15a:1108_6	uttaritaravirahitattā uttamo ca. Pavaro cāti sabbalokena abhipatthanīyattā pavaro	1108	
PA_atk-s05_15a:1108_7	ca. Mattena mātaṅgenāti pabhinnamadena hatthinā.	1108	
PA_atk-s05_15a:1109_0	Kotthukoti jiraṇasiṅgālo. Sīhena migaraññā saddhinti kesarasīhena migarājena saha.	1109	
PA_atk-s05_15a:1109_1	Taruṇakoti chāpako. Dhenupakoti khīrapako. Usabhenāti maṅgalasammatena usabhena.	1109	
PA_atk-s05_15a:1109_2	Calakakunā saddhinti calamānakakunā saddhiṃ. Dhaṅkoti kāko. Garuḷena venateyyena	1109	
PA_atk-s05_15a:1109_3	saddhinti ettha garuḷenāti jātivasena nāmaṃ. Venateyyenāti gottavasena. Caṇḍāloti	1109	
PA_atk-s05_15a:1109_4	chavacaṇḍālo. Raññā cakkavattināti cātuddīpikacakkavattinā. Paṃsupisācakoti kacavarachaḍḍanaṭṭhāne	1109	
PA_atk-s05_15a:1109_5	nibbattako yakkho. Indena devaraññā saddhinti sakkena devarājena saha. So hi bhagavā	1109	
PA_atk-s05_15a:1109_6	mahāpaññotiādīni chappadāni heṭṭhā vitthāritāni. Tattha paññāpabhedakusaloti attano	1109	
PA_atk-s05_15a:1109_7	anantavikappe paññābhede cheko. Pabhinnañāṇoti anantappabhedapattañāṇo. Etena paññāpabhedakusalattepi	1109	
PA_atk-s05_15a:1109_8	sati tāsaṃ paññānaṃ anantabhedattaṃ dasseti. Adhigatapaṭisambhidoti paṭiladdhaaggacatupaṭisambhidañāṇo.	1109	
PA_atk-s05_15a:1109_9	Catuvesārajjappattoti cattāri visāradabhāvasaṅkhātāni ñāṇāni patto. Yathāha –	1109	
PA_atk-s05_15a:1110_0	“Sammāsambuddhassa te paṭijānato ‘ime dhammā anabhisambuddhā’ti, tatra vata maṃ samaṇo	1110	
PA_atk-s05_15a:1110_1	vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti	1110	
PA_atk-s05_15a:1110_2	nimittametaṃ, bhikkhave, na samanupassāmi, etamahaṃ, bhikkhave, nimittaṃ asamanupassanto	1110	
PA_atk-s05_15a:1110_3	khemappatto abhayappatto vesārajjappatto viharāmi.	1110	
PA_atk-s05_15a:1111_0	“Khīṇāsavassa te paṭijānato ‘ime āsavā aparikkhīṇā’ti…pe… ‘ye kho pana te antarāyikā	1111	
PA_atk-s05_15a:1111_1	dhammā vuttā, te paṭisevato nālaṃ antarāyāyā”ti…pe… yassa kho pana te atthāya dhammo	1111	
PA_atk-s05_15a:1111_2	desito, so na niyyāti takkarassa sammā dukkhakkhayāyāti, tatra vata maṃ samaṇo vā	1111	
PA_atk-s05_15a:1111_3	brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti	1111	
PA_atk-s05_15a:1111_4	nimittametaṃ, bhikkhave, na samanupassāmi, etamahaṃ, bhikkhave, nimittaṃ asamanupassanto	1111	
PA_atk-s05_15a:1111_5	khemappatto abhayappatto vesārajjappatto viharāmī”ti.	1111	
PA_atk-s05_15a:1112_0	Dasabalabaladhārīti dasa balāni etesanti dasabalā, dasabalānaṃ balāni dasabalabalāni,	1112	
PA_atk-s05_15a:1112_1	tāni dasabalabalāni dhārayatīti dasabalabaladhārī, dasabalañāṇabaladhārīti attho.	1112	
PA_atk-s05_15a:1112_2	Etehi tīhi vacanehi anantappabhedānaṃ neyyānaṃ pabhedamukhamattaṃ dassitaṃ. Soyeva	1112	
PA_atk-s05_15a:1112_3	paññāpayogavasena abhimaṅgalasammataṭṭhena purisāsabho. Asantāsaṭṭhena purisasīho.	1112	
PA_atk-s05_15a:1112_4	Mahantaṭṭhena purisanāgo. Pajānanaṭṭhena purisājañño. Lokakiccadhuravahanaṭṭhena purisadhorayho.	1112	
PA_atk-s05_15a:1113_0	Atha tejādikaṃ anantañāṇato laddhaṃ guṇavisesaṃ dassetukāmo tesaṃ tejādīnaṃ anantañāṇamūlabhāvaṃ	1113	
PA_atk-s05_15a:1113_1	dassento “anantañāṇo”ti vatvā “anantatejo”tiādimāha. Tattha anantañāṇoti gaṇanavasena	1113	
PA_atk-s05_15a:1113_2	ca pabhāvavasena ca antavirahitañāṇo. Anantatejoti veneyyasantāne mohatamavidhamanena	1113	
PA_atk-s05_15a:1113_3	anantañāṇatejo. Anantayasoti paññāguṇeheva lokattayavitthatānantakittighoso. Aḍḍhoti	1113	
PA_atk-s05_15a:1113_4	paññādhanasamiddhiyā samiddho. Mahaddhanoti paññādhanavaḍḍhattepi pabhāvamahattena	1113	
PA_atk-s05_15a:1113_5	mahantaṃ pavattapaññādhanamassāti mahaddhano. “Mahādhano”ti vā pāṭho. Dhanavāti pasaṃsitabbapaññādhanavattā	1113	
PA_atk-s05_15a:1113_6	niccayuttapaññādhanavattā atisayabhāvena paññādhanavattā dhanavā. Etesupi hi tīsu	1113	
PA_atk-s05_15a:1113_7	atthesu idaṃ vacanaṃ saddavidū icchanti.	1113	
PA_atk-s05_15a:1114_0	Evaṃ paññāguṇena bhagavato attasampattisiddhiṃ dassetvā puna paññāguṇeneva lokahitasampattisiddhiṃ	1114	
PA_atk-s05_15a:1114_1	dassento “netā”tiādimāha. Tattha veneyye saṃsārasaṅkhātabhayaṭṭhānato nibbānasaṅkhātaṃ	1114	
PA_atk-s05_15a:1114_2	khemaṭṭhānaṃ netā. Tattha nayanakāle eva saṃvaravinayapahānavinayavasena veneyye	1114	
PA_atk-s05_15a:1114_3	vinetā. Dhammadesanākāle eva saṃsayacchedanena anunetā. Saṃsayaṃ chinditvā saññāpetabbaṃ	1114	
PA_atk-s05_15a:1114_4	atthaṃ paññāpetā. Tathā paññāpitānaṃ nicchayakaraṇena nijjhāpetā. Tathā nijjhāpitassa	1114	
PA_atk-s05_15a:1114_5	atthassa paṭipattipayojanavasena pekkhetā. Tathāpaṭipanne paṭipattibalena pasādetā.	1114	
PA_atk-s05_15a:1114_6	So hi bhagavāti ettha hi-kāro anantaraṃ vuttassa atthassa kāraṇopadese nipāto.	1114	
PA_atk-s05_15a:1115_0	Anuppannassa maggassa uppādetāti sakasantāne nauppannapubbassa chaasādhāraṇañāṇahetubhūtassa	1115	
PA_atk-s05_15a:1115_1	ariyamaggassa bodhimūle lokahitatthaṃ sakasantāne uppādetā. Asañjātassa maggassa	1115	
PA_atk-s05_15a:1115_2	sañjanetāti veneyyasantāne asañjātapubbassa sāvakapāramīñāṇahetubhūtassa ariyamaggassa	1115	
PA_atk-s05_15a:1115_3	dhammacakkappavattanato pabhuti yāvajjakālā veneyyasantāne sañjanetā. Sāvakaveneyyānampi	1115	
PA_atk-s05_15a:1115_4	hi santāne bhagavatā vuttavacaneneva ariyamaggassa sañjananato bhagavā sañjanetā	1115	
PA_atk-s05_15a:1115_5	nāma hoti. Anakkhātassa maggassa akkhātāti aṭṭhadhammasamannāgatānaṃ buddhabhāvāya	1115	
PA_atk-s05_15a:1115_6	kathābhinīhārānaṃ bodhisattānaṃ buddhabhāvāya byākaraṇaṃ datvā anakkhātapubbassa	1115	
PA_atk-s05_15a:1115_7	pāramitāmaggassa “buddho bhavissatī”ti byākaraṇamatteneva bodhimūle uppajjitabbassa	1115	
PA_atk-s05_15a:1115_8	ariyamaggassa akkhātā. Ayaṃ nayo paccekabodhisattabyākaraṇepi labbhatiyeva. Maggaññūti	1115	
PA_atk-s05_15a:1115_9	paccavekkhaṇāvasena attano uppāditassa ariyamaggassa ñātā. Maggavidūti veneyyasantāne	1115	
PA_atk-s05_15a:1115_10	janetabbassa ariyamaggassa kusalo. Maggakovidoti bodhisattānaṃ akkhātabbamagge vicakkhaṇo.	11151	
PA_atk-s05_15a:1115_11	Atha vā abhisambodhipaṭipatti maggaññū, paccekabodhipaṭipatti maggavidū, sāvakabodhipaṭipatti	11151	
PA_atk-s05_15a:1115_12	maggakovido. Atha vā –	11151	
PA_atk-s05_15a:1116	“Etena maggena tariṃsu pubbe,	111	
PA_atk-s05_15a:1117	Tarissanti ye ca taranti ogha”nti. –	111	
PA_atk-s05_15a:1118_0	Vacanato yathāyogaṃ atītānāgatapaccuppannabuddhapaccekabuddhasāvakānaṃ maggavasena	1118	
PA_atk-s05_15a:1118_1	ca suññatānimittaappaṇihitamaggavasena ca ugghaṭitaññūvipañcitaññūneyyapuggalānaṃ	1118	
PA_atk-s05_15a:1118_2	maggavasena ca yathākkamenettha yojanaṃ karonti. Maggānugā ca panassāti bhagavato	1118	
PA_atk-s05_15a:1118_3	gatamaggānugāmino hutvā. Ettha ca-saddo hetuatthe nipāto, etena ca bhagavatā magguppādanādiguṇādhigamāya	1118	
PA_atk-s05_15a:1118_4	hetu vutto hoti. Pana-saddo katatthe nipāto, tena bhagavatā katamaggakaraṇaṃ vuttaṃ	1118	
PA_atk-s05_15a:1118_5	hoti. Pacchā samannāgatāti paṭhamaṃ gatassa bhagavato pacchā sīlādiguṇena samannāgatā.	1118	
PA_atk-s05_15a:1118_6	Iti thero “anuppannassa maggassa uppādetā”tiādīhi yasmā sabbepi bhagavato sīlādayo	1118	
PA_atk-s05_15a:1118_7	guṇā arahattamaggameva nissāya āgatā, tasmā arahattamaggameva nissāya guṇaṃ kathesi.	1118	
PA_atk-s05_15a:1119_0	Jānaṃ jānātīti jānitabbaṃ jānāti, sabbaññutāya yaṃkiñci paññāya jānitabbaṃ nāma atthi,	1119	
PA_atk-s05_15a:1119_1	taṃ sabbaṃ pañcaneyyapathabhūtaṃ paññāya jānātīti attho. Passaṃ passatīti passitabbaṃ	1119	
PA_atk-s05_15a:1119_2	passati, sabbadassāvitāya taṃyeva neyyapathaṃ cakkhunā diṭṭhaṃ viya karonto paññācakkhunā	1119	
PA_atk-s05_15a:1119_3	passatīti attho. Yathā vā ekacco viparītaṃ gaṇhanto jānantopi na jānāti, passantopi	1119	
PA_atk-s05_15a:1119_4	na passati, na evaṃ bhagavā. Bhagavā pana yathāsabhāvaṃ gaṇhanto jānanto jānātiyeva,	1119	
PA_atk-s05_15a:1119_5	passanto passatiyeva. Svāyaṃ nayana pariṇāyakaṭṭhena cakkhubhūto. Viditatādiatthena	1119	
PA_atk-s05_15a:1119_6	ñāṇabhūto. Aviparītasabhāvaṭṭhena vā pariyattidhammapavattanato hadayena cintetvā	1119	
PA_atk-s05_15a:1119_7	vācāya nicchāritadhammamayoti vā dhammabhūto. Seṭṭhaṭṭhena brahmabhūto. Atha vā cakkhu	1119	
PA_atk-s05_15a:1119_8	viya bhūtoti cakkhubhūto. Ñāṇaṃ viya bhūtoti ñāṇabhūto. Aviparītadhammo viya bhūtoti	1119	
PA_atk-s05_15a:1119_9	dhammabhūto. Brahmā viya bhūtoti brahmabhūto. Yvāyaṃ dhammassa vacanato vattanato	1119	
PA_atk-s05_15a:1119_10	vā vattā. Nānappakārehi vacanato vattanato vā pavattā. Atthaṃ nīharitvā dassanato	11191	
PA_atk-s05_15a:1119_11	atthassa ninnetā. Amatādhigamāya paṭipattidesanato, amatappakāsanāya vā dhammadesanāya	11191	
PA_atk-s05_15a:1119_12	amatassa adhigamāpanato amatassa dātā. Lokuttarassa dhammassa uppāditattā veneyyānurūpena	11191	
PA_atk-s05_15a:1119_13	yathāsukhaṃ lokuttaradhammassa dānena ca dhammesu issaroti dhammassāmī. Tathāgatapadaṃ heṭṭhā vuttatthaṃ.	11191	
PA_atk-s05_15a:1120_0	Idāni “jānaṃ jānātī”tiādīhi vuttaguṇaṃ sabbaññutāya visesetvā dassetukāmo sabbaññutaṃ	1120	
PA_atk-s05_15a:1120_1	sādhento “natthī”tiādimāha. Evaṃbhūtassa hi tassa bhagavato pāramitāpuññaphalappabhāvanipphannena	1120	
PA_atk-s05_15a:1120_2	arahattamaggañāṇena sabbadhammesu savāsanassa sammohassa vihatattā asammohato sabbadhammānaṃ	1120	
PA_atk-s05_15a:1120_3	ñātattā aññātaṃ nāma natthi. Tatheva ca sabbadhammānaṃ cakkhunā viya ñāṇacakkhunā	1120	
PA_atk-s05_15a:1120_4	diṭṭhattā adiṭṭhaṃ nāma natthi. Ñāṇena pattattā aviditaṃ nāma natthi. Asammohasacchikiriyāya	1120	
PA_atk-s05_15a:1120_5	sacchikatattā asacchikataṃ nāma natthi. Asammohapaññāya phuṭṭhattā paññāya aphassitaṃ nāma natthi.	1120	
PA_atk-s05_15a:1121_0	Paccuppannanti paccuppannaṃ kālaṃ vā dhammaṃ vā. Upādāyāti ādāya, antokatvāti attho.	1121	
PA_atk-s05_15a:1121_1	Upādāyavacaneneva kālavinimuttaṃ nibbānampi gahitameva hoti. “Atītā”divacanāni ca	1121	
PA_atk-s05_15a:1121_2	“natthī”tiādivacaneneva ghaṭiyanti, “sabbe”tiādivacanena vā. Sabbe dhammāti sabbasaṅkhatāsaṅkhatadhammapariyādānaṃ.	1121	
PA_atk-s05_15a:1121_3	Sabbākārenāti sabbadhammesu ekekasseva dhammassa aniccākārādisabbākārapariyādānaṃ.	1121	
PA_atk-s05_15a:1121_4	Ñāṇamukheti ñāṇābhimukhe. Āpāthaṃ āgacchantīti osaraṇaṃ upenti. Jānitabbanti padaṃ	1121	
PA_atk-s05_15a:1121_5	neyyanti padassa atthavivaraṇatthaṃ vuttaṃ.	1121	
PA_atk-s05_15a:1122_0	Attattho vātiādīsu vā-saddo samuccayattho. Attatthoti attano attho. Paratthoti paresaṃ	1122	
PA_atk-s05_15a:1122_1	tiṇṇaṃ lokānaṃ attho. Ubhayatthoti attano ca paresañcāti sakiṃyeva ubhinnaṃ attho.	1122	
PA_atk-s05_15a:1122_2	Diṭṭhadhammikoti diṭṭhadhamme niyutto, diṭṭhadhammappayojano vā attho. Samparāye	1122	
PA_atk-s05_15a:1122_3	niyutto, samparāyappayojano vā samparāyiko. Uttānotiādīsu vohāravasena vattabbo sukhapatiṭṭhattā	1122	
PA_atk-s05_15a:1122_4	uttāno. Vohāraṃ atikkamitvā vattabbo suññatāpaṭisaṃyutto dukkhapatiṭṭhattā gambhīro.	1122	
PA_atk-s05_15a:1122_5	Lokuttaro accantatirokkhattā gūḷho. Aniccatādiko ghanādīhi paṭicchannattā paṭicchanno.	1122	
PA_atk-s05_15a:1122_6	Apacuravohārena vattabbo yathārutaṃ aggahetvā adhippāyassa netabbato neyyo. Pacuravohārena	1122	
PA_atk-s05_15a:1122_7	vattabbo vacanamatteneva adhippāyassa nītattā nīto. Suparisuddhasīlasamādhivipassanattho	1122	
PA_atk-s05_15a:1122_8	tadaṅgavikkhambhanavasena vajjavirahitattā anavajjo. Kilesasamucchedanato ariyamaggattho	1122	
PA_atk-s05_15a:1122_9	nakkileso. Kilesapaṭippassaddhattā ariyaphalattho vodāno. Saṅkhatāsaṅkhatesu aggadhammattā	1122	
PA_atk-s05_15a:1122_10	nibbānaṃ paramattho. Parivattatīti buddhañāṇassa visayabhāvato abahibhūtattā antobuddhañāṇe	11221	
PA_atk-s05_15a:1122_11	byāpitvā vā samantā vā alaṅkaritvā vā visesena vā vattati.	11221	
PA_atk-s05_15a:1123_0	“Sabbaṃ kāyakamma”ntiādīhi bhagavato ñāṇavisayataṃ dasseti. Ñāṇānuparivattīti ñāṇaṃ	1123	
PA_atk-s05_15a:1123_1	anuparivatti, ñāṇavirahitaṃ na hotīti attho. Appaṭihatanti nirāvaraṇataṃ dasseti.	1123	
PA_atk-s05_15a:1123_2	Puna sabbaññutaṃ upamāya sādhetukāmo “yāvataka”ntiādimāha. Tattha jānitabbanti neyyaṃ.	1123	
PA_atk-s05_15a:1123_3	Neyyapariyanto neyyāvasānamassa atthīti neyyapariyantikaṃ. Asabbaññūnaṃ pana neyyāvasānameva	1123	
PA_atk-s05_15a:1123_4	natthi. Ñāṇapariyantikepi eseva nayo. Purimayamake vuttatthameva iminā yamakena visesetvā	1123	
PA_atk-s05_15a:1123_5	dasseti, tatiyayamakena paṭisedhavasena niyametvā dasseti. Ettha ca neyyaṃ ñāṇassa	1123	
PA_atk-s05_15a:1123_6	pathattā neyyapatho. Aññamaññapariyantaṭṭhāyinoti neyyañca ñāṇañca khepetvā ṭhānato	1123	
PA_atk-s05_15a:1123_7	aññamaññassa pariyante ṭhānasīlā.	1123	
PA_atk-s05_15a:1124_0	Āvajjanapaṭibaddhāti manodvārāvajjanāyattā, āvajjitānantarameva jānātīti attho. Ākaṅkhapaṭibaddhāti	1124	
PA_atk-s05_15a:1124_1	ruciāyattā, āvajjanānantaraṃ javanañāṇena jānātīti attho. Itarāni dve padāni imesaṃ	1124	
PA_atk-s05_15a:1124_2	dvinnaṃ padānaṃ yathākkamena atthappakāsanatthaṃ vuttāni. Āsayaṃ jānātīti ettha āsayanti	1124	
PA_atk-s05_15a:1124_3	nissayanti etthāti āsayo, micchādiṭṭhiyā sammādiṭṭhiyā kāmādīhi nekkhammādīhi vā	1124	
PA_atk-s05_15a:1124_4	paribhāvitassa santānassetaṃ adhivacanaṃ. Sattasantānaṃ anusenti anupavattentīti	1124	
PA_atk-s05_15a:1124_5	anusayā, thāmagatānaṃ kāmarāgādīnaṃva etaṃ adhivacanaṃ. Anusayaṃ jānātīti anusayakathā heṭṭhā vuttāyeva.	1124	
PA_atk-s05_15a:1125_0	Caritanti pubbe katakusalākusalakammaṃ. Adhimuttinti sampati kusale akusale vā cittavosaggo.	1125	
PA_atk-s05_15a:1125_1	Apparajakkheti paññāmaye akkhimhi appaṃ rāgādirajo etesanti apparajakkhā. Appaṃ rāgādirajo	1125	
PA_atk-s05_15a:1125_2	etesanti vā apparajakkhā, te apparajakkhe. Mahārajakkheti ñāṇamaye akkhimhi mahantaṃ	1125	
PA_atk-s05_15a:1125_3	rāgādirajo etesanti mahārajakkhā. Mahantaṃ rāgādirajo etesanti vā mahārajakkhā, te	1125	
PA_atk-s05_15a:1125_4	mahārajakkhe. Tikkhindriye mudindriyeti tikkhāni saddhādīni indriyāni etesanti tikkhindriyā.	1125	
PA_atk-s05_15a:1125_5	Mudūni saddhādīni indriyāni etesanti mudindriyā. Svākāre dvākāreti sundarā saddhādayo	1125	
PA_atk-s05_15a:1125_6	ākārā koṭṭhāsā etesanti svākārā. Kucchitā garahitā asaddhādayo ākārā koṭṭhāsā etesanti	1125	
PA_atk-s05_15a:1125_7	dvākārā. Suviññāpaye duviññāpayeti ye kathitaṃ kāraṇaṃ sallakkhenti sukhena sakkā	1125	
PA_atk-s05_15a:1125_8	honti viññāpetuṃ, te suviññāpayā. Tabbiparītā duviññāpayā. Bhabbābhabbeti bhabbe	1125	
PA_atk-s05_15a:1125_9	ca abhabbe ca. Ariyāya jātiyā bhavanti jāyantīti bhabbā. Vattamānasamīpe vattamānavacanaṃ.	1125	
PA_atk-s05_15a:1125_10	Bhavissanti jāyissanti vāti bhabbā, bhājanabhūtāti attho. Ye ariyamaggapaṭivedhassa	11251	
PA_atk-s05_15a:1125_11	anucchavikā upanissayasampannā, te bhabbā. Vuttapaṭipakkhā abhabbā.	11251	
PA_atk-s05_15a:1126_0	Satte pajānātīti rūpādike ārammaṇe lagge laggite satte pajānāti. Sadevako lokoti	1126	
PA_atk-s05_15a:1126_1	saha devehi sadevako. Saha mārena samārako. Saha brahmunā sabrahmako. Saha samaṇabrāhmaṇehi	1126	
PA_atk-s05_15a:1126_2	sassamaṇabrāhmaṇī. Pajātattā pajā. Saha devamanussehi sadevamanussā. “Pajā”ti sattalokassa	1126	
PA_atk-s05_15a:1126_3	pariyāyavacanametaṃ. Tattha sadevakavacanena pañcakāmāvacaradevaggahaṇaṃ, samārakavacanena	1126	
PA_atk-s05_15a:1126_4	chaṭṭhakāmāvacaradevaggahaṇaṃ. Sabrahmakavacanena brahmakāyikādibrahmaggahaṇaṃ. Sassamaṇabrāhmaṇīvacanena	1126	
PA_atk-s05_15a:1126_5	sāsanassa paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.	1126	
PA_atk-s05_15a:1126_6	Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.	1126	
PA_atk-s05_15a:1126_7	Evamettha tīhi padehi okāsaloko. Dvīhi pajāvasena sattaloko gahitoti veditabbo.	1126	
PA_atk-s05_15a:1127_0	Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaraloko,	1127	
PA_atk-s05_15a:1127_1	sabrahmakaggahaṇena rūpāvacarabrahmaloko, sassamaṇabrāhmaṇādiggahaṇena catuparisavasena	1127	
PA_atk-s05_15a:1127_2	sammutidevehi vā saha manussaloko, avasesasabbasattaloko vā. Api cettha sadevakavacanena	1127	
PA_atk-s05_15a:1127_3	ukkaṭṭhaparicchedato sabbassapi lokassa antobuddhañāṇe parivattanabhāvaṃ sādheti.	1127	
PA_atk-s05_15a:1127_4	Tato yesaṃ siyā “māro mahānubhāvo chakāmāvacarissaro vasavattī, kiṃ sopi antobuddhañāṇe	1127	
PA_atk-s05_15a:1127_5	parivattatī”ti. Tesaṃ vimatiṃ vidhamento “samārako”ti āha. Yesaṃ pana siyā “brahmā	1127	
PA_atk-s05_15a:1127_6	mahānubhāvo, ekaṅguliyā ekasmiṃ cakkavāḷasahasse ālokaṃ pharati. Dvīhi…pe… dasahi	1127	
PA_atk-s05_15a:1127_7	aṅgulīhi dasasu cakkavāḷasahassesu ālokaṃ pharati, anuttarañca jhānasamāpattisukhaṃ	1127	
PA_atk-s05_15a:1127_8	paṭisaṃvedeti, kiṃ sopi antobuddhañāṇe parivattatī”ti. Tesaṃ vimatiṃ vidhamento “sabrahmako”ti	1127	
PA_atk-s05_15a:1127_9	āha. Tato yesaṃ siyā “puthū samaṇabrāhmaṇā sāsanapaccatthikā, kiṃ tepi antobuddhañāṇe	1127	
PA_atk-s05_15a:1127_10	parivattantī”ti. Tesaṃ vimatiṃ vidhamento “sassamaṇabrāhmaṇī pajā”ti āha.	11271	
PA_atk-s05_15a:1128_0	Evaṃ ukkaṭṭhānaṃ antobuddhañāṇe parivattanabhāvaṃ pakāsetvā atha sammutideve avasesamanusse	1128	
PA_atk-s05_15a:1128_1	ca upādāya ukkaṭṭhaparicchedavasena sesasattalokassa antobuddhañāṇe parivattanabhāvaṃ	1128	
PA_atk-s05_15a:1128_2	pakāsento “sadevamanussā”ti āha. Ayamettha anusandhikkamo. Porāṇā panāhu “sadevakoti	1128	
PA_atk-s05_15a:1128_3	devatāhi saddhiṃ avasesaloko. Samārakoti mārena saddhiṃ avasesaloko. Sabrahmakoti	1128	
PA_atk-s05_15a:1128_4	brahmehi saddhiṃ avasesaloko. Evaṃ sabbepi tibhavūpage satte tīhākārehi tīsu padesu	1128	
PA_atk-s05_15a:1128_5	pakkhipitvā puna dvīhākārehi pariyādātuṃ ‘sassamaṇabrāhmaṇī pajā sadevamanussā’ti	1128	
PA_atk-s05_15a:1128_6	vuttaṃ. Evaṃ pañcahi padehi tena tena ākārena tedhātukameva pariyādinnaṃ hotī”ti.	1128	
PA_atk-s05_15a:1129_0	Antamasoti uparimantena. Timitimiṅgalanti ettha timi nāma ekā macchajāti, timiṃ gilituṃ	1129	
PA_atk-s05_15a:1129_1	samatthā tato mahantasarīrā timiṅgalā nāma ekā macchajāti, timiṅgalampi gilituṃ samatthā	1129	
PA_atk-s05_15a:1129_2	pañcayojanasatikasarīrā timitimiṅgalā nāma ekā macchajāti. Idha jātiggahaṇena ekavacanaṃ	1129	
PA_atk-s05_15a:1129_3	katanti veditabbaṃ. Garuḷaṃ venateyyanti ettha garuḷoti jātivasena nāmaṃ. Venateyyoti	1129	
PA_atk-s05_15a:1129_4	gottavasena. Padeseti ekadese. Sāriputtasamāti sabbabuddhānaṃ dhammasenāpatitthere	1129	
PA_atk-s05_15a:1129_5	gahetvā vuttanti veditabbaṃ. Sesasāvakā hi paññāya dhammasenāpatittherena samā nāma	1129	
PA_atk-s05_15a:1129_6	natthi. Yathāha – “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ	1129	
PA_atk-s05_15a:1129_7	sāriputto”ti. Aṭṭhakathāyañca vuttaṃ –	1129	
PA_atk-s05_15a:1130	“Lokanāthaṃ ṭhapetvāna, ye caññe santi pāṇino;	113	
PA_atk-s05_15a:1131	Paññāya sāriputtassa, kalaṃ nāgghanti soḷasi”nti.	113	
PA_atk-s05_15a:1132_0	Pharitvāti buddhañāṇaṃ sabbadevamanussānampi paññaṃ pāpuṇitvā ṭhānato tesaṃ paññaṃ	1132	
PA_atk-s05_15a:1132_1	pharitvā byāpitvā tiṭṭhati. Abhibhavitvāti sabbadevamanussānampi paññaṃ atikkamitvā,	1132	
PA_atk-s05_15a:1132_2	tesaṃ avisayabhūtampi sabbaṃ neyyaṃ abhibhavitvā tiṭṭhatīti attho.	1132	
PA_atk-s05_15a:1133_0	Paṭisambhidāyaṃ pana “atighaṃsitvā”ti pāṭho, ghaṃsitvā tuditvāti attho. Yepi tetiādīhi	1133	
PA_atk-s05_15a:1133_1	evaṃ pharitvā abhibhavitvā ṭhānassa paccakkhakāraṇaṃ dasseti. Tattha paṇḍitāti paṇḍiccena	1133	
PA_atk-s05_15a:1133_2	samannāgatā. Nipuṇāti saṇhasukhumabuddhino sukhume atthantare paṭivijjhanasamatthā.	1133	
PA_atk-s05_15a:1133_3	Kataparappavādāti viññātaparappavādā ceva parehi saddhiṃ katavādaparicayā ca. Vālavedhirūpāti	1133	
PA_atk-s05_15a:1133_4	vālavedhidhanuggahasadisā. Vo bhindantā maññe caranti paññāgatena diṭṭhigatānīti	1133	
PA_atk-s05_15a:1133_5	vālavedhī viya vālaṃ sukhumānipi paresaṃ diṭṭhigamanāni attano paññāgamanena bhindantā	1133	
PA_atk-s05_15a:1133_6	viya carantīti attho. Atha vā “gūthagataṃ muttagata”ntiādīsu viya paññā eva paññāgataṃ.	1133	
PA_atk-s05_15a:1133_7	Diṭṭhiyo eva diṭṭhigatāni. Pañhe abhisaṅkharitvā abhisaṅkharitvāti dvipadampi tipadampi	1133	
PA_atk-s05_15a:1133_8	catupadampi pucchaṃ racayitvā tesaṃ pañhānaṃ atibahukattā sabbasaṅgahatthaṃ dvikkhattuṃ	1133	
PA_atk-s05_15a:1133_9	vuttaṃ. Gūḷhāni ca paṭicchannāni ca atthajātānīti pāṭhaseso. Tesaṃ tathā vinayaṃ	1133	
PA_atk-s05_15a:1133_10	disvā attanā abhisaṅkhataṃ pañhaṃ pucchantīti evaṃ bhagavatā adhippetattā pañhaṃ	11331	
PA_atk-s05_15a:1133_11	pucchanti. Aññesaṃ pana pucchāya okāsameva adatvā bhagavā upasaṅkamantānaṃ dhammaṃ deseti. Yathāha –	11331	
PA_atk-s05_15a:1134_0	“Te pañhaṃ abhisaṅkharonti ‘imaṃ mayaṃ pañhaṃ samaṇaṃ gotamaṃ upasaṅkamitvā pucchissāma,	1134	
PA_atk-s05_15a:1134_1	sace no samaṇo gotamo evaṃ puṭṭho evaṃ byākarissati, evamassa mayaṃ vādaṃ āropessāma,	1134	
PA_atk-s05_15a:1134_2	evaṃ cepi no puṭṭho evaṃ byākarissati, evampissa mayaṃ vādaṃ āropessāmā’ti. Te suṇanti	1134	
PA_atk-s05_15a:1134_3	‘samaṇo khalu bho gotamo amukaṃ nāma gāmaṃ vā nigamaṃ vā osaṭo’ti. Te yena samaṇo	1134	
PA_atk-s05_15a:1134_4	gotamo tenupasaṅkamanti. Te samaṇo gotamo dhammiyā kathāya sandasseti samādapeti	1134	
PA_atk-s05_15a:1134_5	samuttejeti sampahaṃseti. Te samaṇena gotamena dhammiyā kathāya sandassitā samādapitā	1134	
PA_atk-s05_15a:1134_6	samuttejitā sampahaṃsitā na ceva samaṇaṃ gotamaṃ pañhaṃ pucchanti, kutossa vādaṃ	1134	
PA_atk-s05_15a:1134_7	āropessanti, aññadatthu samaṇasseva gotamassa sāvakā sampajjantī”ti.	1134	
PA_atk-s05_15a:1135_0	Kasmā pañhe na pucchantīti ce? Bhagavā kira parisamajjhe dhammaṃ desento parisāya	1135	
PA_atk-s05_15a:1135_1	ajjhāsayaṃ oloketi, tato passati “ime paṇḍitā gūḷhaṃ rahassaṃ pañhaṃ ovaṭṭikasāraṃ	1135	
PA_atk-s05_15a:1135_2	katvā āgatā”ti. So tehi apuṭṭhoyeva “pañhapucchāya ettakā dosā, vissajjane ettakā,	1135	
PA_atk-s05_15a:1135_3	atthe, pade, akkhare ettakāti; imaṃ pañhaṃ pucchanto evaṃ puccheyya, vissajjento	1135	
PA_atk-s05_15a:1135_4	evaṃ vissajjeyyā”ti; iti ovaṭṭikasāraṃ katvā ānīte pañhe dhammakathāya antare pakkhipitvā	1135	
PA_atk-s05_15a:1135_5	dasseti. Te paṇḍitā “seyyā vata no, ye mayaṃ ime pañhe na pucchimhā. Sacepi mayaṃ	1135	
PA_atk-s05_15a:1135_6	puccheyyāma, appatiṭṭhite no katvā samaṇo gotamo khipeyyā”ti attamanā bhavanti.	1135	
PA_atk-s05_15a:1136_0	Api ca buddhā nāma dhammaṃ desentā parisaṃ mettāya pharanti. Mettāpharaṇena dasabalesu	1136	
PA_atk-s05_15a:1136_1	mahājanassa cittaṃ pasīdati. Buddhā nāma rūpaggappattā honti dassanasampannā madhurassarā	1136	
PA_atk-s05_15a:1136_2	mudujivhā suphusitadantāvaraṇā, amatena hadayaṃ siñcantā viya dhammaṃ kathenti. Tatra	1136	
PA_atk-s05_15a:1136_3	nesaṃ mettāpharaṇena pasannacittānaṃ evaṃ hoti – “evarūpaṃ advejjhakathaṃ amoghakathaṃ	1136	
PA_atk-s05_15a:1136_4	niyyānikakathaṃ kathentena bhagavatā saddhiṃ na sakkhissāma paccanīkaggāhaṃ gaṇhitu”nti	1136	
PA_atk-s05_15a:1136_5	attano pasannabhāveneva pañhe na pucchantīti.	1136	
PA_atk-s05_15a:1137_0	Kathitā vissajjitā vāti “evaṃ tumhe pucchathā”ti apucchitapañhānaṃ uccāraṇena te	1137	
PA_atk-s05_15a:1137_1	pañhā bhagavatā kathitā eva honti. Yathā ca te vissajjetabbā, tathā vissajjitā eva	1137	
PA_atk-s05_15a:1137_2	honti. Niddiṭṭhakāraṇāti iminā kāraṇena iminā hetunā evaṃ hontīti evaṃ sahetukaṃ	1137	
PA_atk-s05_15a:1137_3	katvā vissajjanena bhagavatā niddiṭṭhakāraṇā eva honti te pañhā. Upakkhittakā ca	1137	
PA_atk-s05_15a:1137_4	te bhagavato sampajjantīti khattiyapaṇḍitādayo bhagavato pañhavissajjaneneva bhagavato	1137	
PA_atk-s05_15a:1137_5	samīpe khittakā pakkhittakā sampajjanti; sāvakā vā sampajjanti, upāsakā vāti attho;	1137	
PA_atk-s05_15a:1137_6	sāvakasampattiṃ vā pāpuṇanti, upāsakasampattiṃ vāti vuttaṃ hoti. Athāti anantaratthe,	1137	
PA_atk-s05_15a:1137_7	tesaṃ upakkhittakasampattisamanantaramevāti attho. Tatthāti tasmiṃ ṭhāne, tasmiṃ	1137	
PA_atk-s05_15a:1137_8	adhikāre vā. Atirocatīti ativiya jotati pakāsati. Yadidaṃ paññāyāti yāyaṃ bhagavato	1137	
PA_atk-s05_15a:1137_9	paññā, tāya paññāya bhagavāva atirocatīti attho. Iti-saddo kāraṇattho, iminā kāraṇenāti	1137	
PA_atk-s05_15a:1137_10	attho. Sesaṃ sabbattha pākaṭamevāti.	11371	
PA_atk-s05_15a:1138	Saddhammappajjotikāya mahāniddesaṭṭhakathāya	113	
PA_atk-s05_15a:1139	Pasūrasuttaniddesavaṇṇanā niṭṭhitā.	113	
PA_atk-s05_15a:1140	9. Māgaṇḍiyasuttaniddesavaṇṇanā	114	
PA_atk-s05_15a:1141_0	70. Navame māgaṇḍiyasuttaniddese paṭhamagāthāya tāva ajapālanigrodhamūle nānārūpāni	1141	
PA_atk-s05_15a:1141_1	nimminitvā abhikāmaṃ āgataṃ māradhītaraṃ disvāna taṇhaṃ aratiṃ ragañca chandamattampi	1141	
PA_atk-s05_15a:1141_2	methunasmiṃ nāhosi, kimevidaṃ imissā dārikāya muttakarīsapuṇṇaṃ rūpaṃ disvā bhavissati,	1141	
PA_atk-s05_15a:1141_3	sabbathā pādāpi naṃ samphusituṃ na icche, kutonena saṃvasitunti.	1141	
PA_atk-s05_15a:1142_0	Muttapuṇṇanti āhārautuvasena vatthipuṭantaraṃ pūretvā ṭhitamuttena pūritaṃ. Karīsapuṇṇanti	1142	
PA_atk-s05_15a:1142_1	pakkāsayasaṅkhāte heṭṭhānābhipiṭṭhikaṇṭakamūlānaṃ antare ubbedhena aṭṭhaṅgulamatte	1142	
PA_atk-s05_15a:1142_2	antāvasāne ṭhitavaccena puṇṇaṃ. Semhapuṇṇanti udarapaṭale ṭhitaekapattappamāṇena	1142	
PA_atk-s05_15a:1142_3	semhena pūritaṃ. Ruhirapuṇṇanti yakanassa heṭṭhābhāgaṃ pūretvā hadayavakkapapphāsānaṃ	1142	
PA_atk-s05_15a:1142_4	upari thokaṃ thokaṃ paggharantena vakkahadayayakanapapphāse temayamānena ṭhitena	1142	
PA_atk-s05_15a:1142_5	ekapattassa pūraṇamattena sannicitalohitasaṅkhātena ca kesalomanakhadantānaṃ maṃsavinimuttaṭṭhānañceva	1142	
PA_atk-s05_15a:1142_6	thaddhasukkhacammañca ṭhapetvā dhamanījālānusārena sabbaṃ upādiṇṇakasarīraṃ pharitvā	1142	
PA_atk-s05_15a:1142_7	ṭhitasaṃsaraṇalohitasaṅkhātena ca duvidhena ruhirena puṇṇaṃ.	1142	
PA_atk-s05_15a:1143_0	Aṭṭhisaṅghātanti sakalasarīre heṭṭhā aṭṭhīnaṃ upariṭṭhitāni sādhikāni tīṇi aṭṭhisatāni,	1143	
PA_atk-s05_15a:1143_1	tehi aṭṭhīhi ghaṭitaṃ. Nhārusambandhanti sakalasarīre aṭṭhīni ābandhitvā ṭhitāni	1143	
PA_atk-s05_15a:1143_2	nava nhārusatāni, tehi nhārūhi sambandhaṃ ābandhaṃ. Rudhiramaṃsāvalepananti saṃsaraṇalohitena	1143	
PA_atk-s05_15a:1143_3	ca sādhikāni tīṇi aṭṭhisatāni anulimpetvā ṭhitena navamaṃsapesisatena ca anulittaṃ	1143	
PA_atk-s05_15a:1143_4	sarīraṃ. Cammavinaddhanti sakalasarīraṃ pariyonandhitvā pākaṭakilomakassa upari chaviyā	1143	
PA_atk-s05_15a:1143_5	heṭṭhā ṭhitaṃ cammaṃ, tena cammena vinaddhaṃ pariyonaddhaṃ. “Cammāvanaddha”ntipi	1143	
PA_atk-s05_15a:1143_6	pāḷi. Chaviyā paṭicchannanti atisukhumachaviyā paṭicchannaṃ chādetvā ṭhitaṃ. Chiddāvachiddanti	1143	
PA_atk-s05_15a:1143_7	anekachiddaṃ. Uggharantanti akkhimukhādīhi uggharantaṃ. Paggharantanti adhobhāgena	1143	
PA_atk-s05_15a:1143_8	paggharantaṃ. Kimisaṅghanisevitanti sūcimukhādīhi nānāpāṇakulasamūhehi āsevitaṃ.	1143	
PA_atk-s05_15a:1143_9	Nānākalimalaparipūranti anekavidhehi asucikoṭṭhāsehi pūritaṃ.	1143	
PA_atk-s05_15a:1144_0	71. Tato māgaṇḍiyo “pabbajitā nāma mānusake kāme pahāya dibbakāmatthāya pabbajanti,	1144	
PA_atk-s05_15a:1144_1	ayañca dibbepi kāme na icchati, idampi itthiratanaṃ, kā nu assa diṭṭhī”ti pucchituṃ	1144	
PA_atk-s05_15a:1144_2	dutiyaṃ gāthamāha. Tattha etādisaṃ ce ratananti dibbitthiratanaṃ sandhāya bhaṇati.	1144	
PA_atk-s05_15a:1144_3	Nārinti attano dhītaraṃ sandhāya. Diṭṭhigataṃ sīlavataṃ nu jīvitanti diṭṭhiñca sīlañca	1144	
PA_atk-s05_15a:1144_4	vatañca jīvitañca. Bhavūpapattiñca vadesi kīdisanti attano bhavūpapattiṃ vā tuvaṃ kīdisaṃ vadesi.	1144	
PA_atk-s05_15a:1145_0	72. Ito parā dve gāthā vissajjanapucchānayena pavattattā pākaṭasambandhāyeva. Tāsu	1145	
PA_atk-s05_15a:1145_1	paṭhamagāthāya saṅkhepattho – tassa mayhaṃ māgaṇḍiya dvāsaṭṭhidiṭṭhigatadhammesu	1145	
PA_atk-s05_15a:1145_2	nicchinitvā “idameva saccaṃ, moghamañña”nti evaṃ idaṃ vadāmīti samuggahītaṃ na hoti	1145	
PA_atk-s05_15a:1145_3	natthi na vijjati, kiṃ kāraṇā? Ahañhi passanto diṭṭhīsu ādīnavaṃ kañci diṭṭhiṃ aggahetvā	1145	
PA_atk-s05_15a:1145_4	saccāni pavicinanto ajjhattaṃ rāgādīnaṃ santibhāvena ajjhattasantisaṅkhātaṃ nibbānameva addasanti.	1145	
PA_atk-s05_15a:1146_0	Ādīnavanti upaddavaṃ. Sadukkhanti kāyikadukkhena sadukkhaṃ. Savighātanti cetasikadukkhena	1146	
PA_atk-s05_15a:1146_1	sahitaṃ. Saupāyāsanti upāyāsasahitaṃ. Sapariḷāhanti sadarathaṃ. Na nibbidāyāti na	1146	
PA_atk-s05_15a:1146_2	vaṭṭe nibbindanatthāya. Na virāgāyāti na vaṭṭe virāgatthāya. Na nirodhāyāti na vaṭṭassa	1146	
PA_atk-s05_15a:1146_3	nirodhatthāya. Na upasamāyāti na vaṭṭassa upasamatthāya. Na abhiññāyāti na vaṭṭassa	1146	
PA_atk-s05_15a:1146_4	abhijānanatthāya. Na sambodhāyāti na kilesaniddāvigamena vaṭṭato sambujjhanatthāya.	1146	
PA_atk-s05_15a:1146_5	Na nibbānāyāti na amatanibbānatthāya. Ettha pana “nibbidāyā”ti vipassanā. “Virāgāyā”ti	1146	
PA_atk-s05_15a:1146_6	maggo. “Nirodhāya upasamāyā”ti nibbānaṃ. “Abhiññāya sambodhāyā”ti maggo. “Nibbānāyā”ti	1146	
PA_atk-s05_15a:1146_7	nibbānameva. Evaṃ ekasmiṃ ṭhāne vipassanā, tīsu maggo, tīsu nibbānaṃ vuttanti evaṃ	1146	
PA_atk-s05_15a:1146_8	vavatthānakathā veditabbā. Pariyāyena pana sabbānipetāni maggavevacanānipi nibbānavevacanānipi hontiyeva.	1146	
PA_atk-s05_15a:1147_0	Ajjhattaṃ rāgassa santinti ajjhattarāgassa santabhāvena nibbutabhāvena ajjhattasantisaṅkhātaṃ	1147	
PA_atk-s05_15a:1147_1	nibbānaṃ olokesiṃ. Dosassa santintiādīsupi eseva nayo. Pacinanti niddesassa uddesapadaṃ.	1147	
PA_atk-s05_15a:1147_2	Vicinantoti saccāni vaḍḍhento vibhāvento. Pavicinantoti tāneva paccekaṃ vibhāvento.	1147	
PA_atk-s05_15a:1147_3	Keci “gavesanto”ti vaṇṇayanti. Adassanti olokesiṃ. Adakkhinti vinivijjhiṃ. Aphassinti	1147	
PA_atk-s05_15a:1147_4	paññāya phusiṃ. Paṭivijjhinti ñāṇena paccakkhaṃ akāsiṃ.	1147	
PA_atk-s05_15a:1148_0	73. Dutiyagāthāya saṅkhepattho – yānimāni diṭṭhigatāni tehi tehi sattehi vinicchinitvā	1148	
PA_atk-s05_15a:1148_1	gahitattā “vinicchayā”ti ca attano paccayehi abhisaṅkhatabhāvādinā nayena “pakappitānī”ti	1148	
PA_atk-s05_15a:1148_2	ca vuccanti, te ve munī diṭṭhigatadhamme aggahetvā ajjhattasantīti yametamatthaṃ	1148	
PA_atk-s05_15a:1148_3	brūsi, ācikkha me, kathaṃ nu dhīrehi paveditaṃ taṃ kathaṃ pakāsitaṃ dhīrehīti vadati.	1148	
PA_atk-s05_15a:1149	Imissā gāthāya niddeso uttānattho ṭhapetvā paramatthapadaṃ. Tattha yaṃ paramatthanti yaṃ uttamaṃ nibbānaṃ.	114	
PA_atk-s05_15a:1150_0	74. Athassa bhagavā yathā yena upāyena taṃ padaṃ dhīrehi pakāsitaṃ, taṃ upāyaṃ sapaṭipakkhaṃ	1150	
PA_atk-s05_15a:1150_1	dassento “na diṭṭhiyā”ti gāthamāha. Tattha na diṭṭhiyātiādīhi diṭṭhisutiaṭṭhasamāpattiñāṇabāhirasīlabbatāni	1150	
PA_atk-s05_15a:1150_2	paṭikkhipati. “Suddhimāhā”ti ettha vuttaṃ āha-saddaṃ sabbattha nakārena saddhiṃ yojetvā	1150	
PA_atk-s05_15a:1150_3	purimapadattayaṃ netvā “diṭṭhiyā suddhiṃ nāha na kathemī”ti evamattho veditabbo.	1150	
PA_atk-s05_15a:1150_4	Yathā cettha, evaṃ uttarapadesupi. Tattha ca adiṭṭhiyā nāhāti dasavatthukaṃ sammādiṭṭhiṃ	1150	
PA_atk-s05_15a:1150_5	vinā na kathemi. Tathā assutiyāti navaṅgaṃ savanaṃ vinā. Añāṇāti kammassakatasaccānulomikañāṇaṃ	1150	
PA_atk-s05_15a:1150_6	vinā. Asīlatāti pātimokkhasaṃvaraṃ vinā. Abbatāti dhutaṅgavataṃ vinā. Nopi tenāti	1150	
PA_atk-s05_15a:1150_7	tesu ekamekena diṭṭhiādimattenāpi na kathemīti evamattho veditabbo. Ete ca nissajja	1150	
PA_atk-s05_15a:1150_8	anuggahāyāti ete ca purimadiṭṭhiādibhede kaṇhapakkhike dhamme samugghātakaraṇena	1150	
PA_atk-s05_15a:1150_9	nissajja, pacchime adiṭṭhiādibhede sukkapakkhikepi atammayatāpajjanena anuggahāya.	1150	
PA_atk-s05_15a:1150_10	Santo anissāya bhavaṃ na jappeti imāya paṭipattiyā rāgādivūpasamena santo cakkhādīsu	11501	
PA_atk-s05_15a:1150_11	kañci dhammaṃ anissāya ekampi bhavaṃ na jappe, apihetuṃ apatthetuṃ samattho siyā,	11501	
PA_atk-s05_15a:1150_12	ayamassa ajjhattasantīti adhippāyo.	11501	
PA_atk-s05_15a:1151_0	Savanampi icchitabbanti suttādivasena suṇanampi ākaṅkhitabbaṃ. Sambhārā ime dhammāti	1151	
PA_atk-s05_15a:1151_1	sammādiṭṭhiādikā ime dhammā upakāraṭṭhena sambhārā honti. Kaṇhapakkhikānanti akusalapakkhe	1151	
PA_atk-s05_15a:1151_2	bhavānaṃ. Samugghātato pahānaṃ icchitabbanti sammā hananato samucchedato pahānaṃ	1151	
PA_atk-s05_15a:1151_3	ākaṅkhitabbaṃ. Tedhātukesu kusalesu dhammesūti kāmarūpārūpasaṅkhātesu tebhūmakesu	1151	
PA_atk-s05_15a:1151_4	kosallasambhūtesu. Atammayatāti nittaṇhabhāvo.	1151	
PA_atk-s05_15a:1152_0	75. Evaṃ vutte vacanatthaṃ asallakkhento māgaṇḍiyo “no ce kirā”ti gāthamāha. Tattha	1152	
PA_atk-s05_15a:1152_1	diṭṭhādīni vuttanayāneva. Kaṇhapakkhikāniyeva pana sandhāya ubhayatrāpi āha. Āha-saddaṃ	1152	
PA_atk-s05_15a:1152_2	pana “no ce”ti saddena yojetvā no ce kira āha no ce kira kathesīti evaṃ attho daṭṭhabbo.	1152	
PA_atk-s05_15a:1152_3	Momūhanti atimūḷhaṃ, mohanaṃ vā. Paccentīti jānanti. Imissāpi gāthāya niddeso uttāno.	1152	
PA_atk-s05_15a:1153_0	76. Athassa bhagavā taṃ diṭṭhiṃ nissāya pucchaṃ paṭikkhipanto “diṭṭhiñca nissāyā”ti	1153	
PA_atk-s05_15a:1153_1	gāthamāha. Tassattho – tvaṃ māgaṇḍiya diṭṭhiṃ nissāya punappunaṃ pucchamāno yāni	1153	
PA_atk-s05_15a:1153_2	te diṭṭhigatāni samuggahitāni, tesveva samuggahītesu pamohaṃ āgato tvaṃ ito ca mayā	1153	
PA_atk-s05_15a:1153_3	vuttaajjhattasantito paṭipattito dhammadesanato vā aṇumpi yuttasaññaṃ na passasi,	1153	
PA_atk-s05_15a:1153_4	tena kāraṇena tvaṃ imaṃ dhammaṃ momūhato passasīti.	1153	
PA_atk-s05_15a:1154	Lagganaṃ nissāya laggananti diṭṭhilagganaṃ allīyitvā diṭṭhilagganaṃ. Bandhananti diṭṭhibandhanaṃ. Palibodhanti diṭṭhipalibodhaṃ.	115	
PA_atk-s05_15a:1155_0	Andhakāraṃ pakkhandosīti bahalandhakāraṃ paviṭṭhosi. Yuttasaññanti samaṇadhamme yuttasaññaṃ.	1155	
PA_atk-s05_15a:1155_1	Pattasaññanti samaṇadhamme paṭiladdhasaññaṃ. Lagganasaññanti sañjānitasaññaṃ. Kāraṇasaññanti	1155	
PA_atk-s05_15a:1155_2	hetusaññaṃ. Ṭhānasaññanti kāraṇasaññaṃ. Na paṭilabhasīti na vindasi. Kuto ñāṇanti	1155	
PA_atk-s05_15a:1155_3	maggañāṇaṃ pana kena kāraṇena labhissasi. Aniccaṃ vāti hutvā abhāvaṭṭhena pañcakkhandhā	1155	
PA_atk-s05_15a:1155_4	aniccaṃ. Aniccasaññānulomaṃ vāti “pañcakkhandhā aniccā”ti uppannā saññā aniccasaññā,	1155	
PA_atk-s05_15a:1155_5	tāya saññāya anulomaṃ appaṭikkūlaṃ aniccasaññānulomaṃ. Kiṃ taṃ? Vipassanāñāṇaṃ. Dvinnaṃ	1155	
PA_atk-s05_15a:1155_6	vipassanāñāṇānaṃ dukkhānattasaññānulomānampi eseva nayo.	1155	
PA_atk-s05_15a:1156_0	77. Evaṃ samuggahitesu pamohena māgaṇḍiyassa vivādāpattiṃ dassetvā idāni tesu aññesu	1156	
PA_atk-s05_15a:1156_1	ca dhammesu vigatappamohassa attano nibbivādataṃ dassento “samo visesī”ti gāthamāha.	1156	
PA_atk-s05_15a:1156_2	Tassattho – yo evaṃ tidhā mānena vā diṭṭhiyā vā puggalena vā maññati, so tena mānena	1156	
PA_atk-s05_15a:1156_3	tāya vā diṭṭhiyā tena vā puggalena vivadeyya. Yo pana amhādiso imāsu tīsu vidhāsu	1156	
PA_atk-s05_15a:1156_4	avikampamāno, samo visesīti na tassa hoti, na ca hīnoti pāṭhaseso. Imissāpi gāthāya niddeso uttānova.	1156	
PA_atk-s05_15a:1157_0	78. Kiñca bhiyyo – “saccanti so”ti gāthā. Tassattho – so evarūpo pahīnamānadiṭṭhiko	1157	
PA_atk-s05_15a:1157_1	“mādiso ‘bāhitapāpattā’dinā nayena brāhmaṇo, idameva sacca”nti kiṃ vadeyya kiṃ vatthuṃ	1157	
PA_atk-s05_15a:1157_2	bhaṇeyya, kena vā kāraṇena bhaṇeyya, “mayhaṃ saccaṃ, tuyhaṃ musā”ti vā kena mānena	1157	
PA_atk-s05_15a:1157_3	diṭṭhiyā puggalena vā vivadeyya. Yasmiṃ mādise khīṇāsave “sadisohamasmī”ti pavattiyā	1157	
PA_atk-s05_15a:1157_4	samaṃ vā, itaradvayabhāvena pavattiyā visamaṃ vā maññitaṃ natthi, samānādīsu kena	1157	
PA_atk-s05_15a:1157_5	vādaṃ paṭisaṃyujeyya paṭipphareyyāti. Imissāpi gāthāya niddeso uttāno.	1157	
PA_atk-s05_15a:1158_0	79. Nanu ekaṃseneva evarūpo puggalo? “Okaṃ pahāyā”ti gāthā. Tattha okaṃ pahāyāti	1158	
PA_atk-s05_15a:1158_1	rūpadhātvādiviññāṇassokāsaṃ tatra chandarāgappahānena chaḍḍetvā. Aniketasārīti rūpanimittaniketādīni	1158	
PA_atk-s05_15a:1158_2	taṇhāvasena asaranto. Gāme akubbaṃ muni santhavānīti gāme gihisanthavāni akaronto.	1158	
PA_atk-s05_15a:1158_3	Kāmehi rittoti kāmesu chandarāgābhāvena sabbakāmehi puthubhūto. Apurakkharānoti āyatiṃ	1158	
PA_atk-s05_15a:1158_4	attabhāvaṃ anabhinibbattento. Kathaṃ na viggayha janena kayirāti janena saddhiṃ viggāhikakathaṃ na katheyya.	1158	
PA_atk-s05_15a:1159_0	Hāliddakānīti evaṃnāmako gahapati. Yenāyasmā mahākaccāno tenupasaṅkamīti yenāti bhummatthe	1159	
PA_atk-s05_15a:1159_1	karaṇavacanaṃ. Tasmā yattha mahākaccāno, tattha upasaṅkamīti evamettha attho daṭṭhabbo.	1159	
PA_atk-s05_15a:1159_2	Yena vā kāraṇena mahākaccāno devamanussehi upasaṅkamitabbo, tena kāraṇena upasaṅkamīti	1159	
PA_atk-s05_15a:1159_3	evamettha attho daṭṭhabbo. Kena ca kāraṇena mahākaccāno upasaṅkamitabbo? Nānappakāraguṇavisesādhigamādhippāyena,	1159	
PA_atk-s05_15a:1159_4	sāduphalūpabhogādhippāyena dijagaṇehi niccaphalitamahārukkho viya. Upasaṅkamīti ca	1159	
PA_atk-s05_15a:1159_5	gatoti vuttaṃ hoti. Upasaṅkamitvāti upasaṅkamanapariyosānadīpanaṃ. Atha vā evaṃ gato	1159	
PA_atk-s05_15a:1159_6	tato āsannataraṃ ṭhānaṃ mahākaccānassa samīpasaṅkhātaṃ gantvātipi vuttaṃ hoti.	1159	
PA_atk-s05_15a:1160_0	Abhivādetvāti pañcapatiṭṭhitena vanditvā. Idāni yenatthena mahākaccānassa upaṭṭhānaṃ	1160	
PA_atk-s05_15a:1160_1	āgato, taṃ pucchitukāmo dasanakhasamodhānasamujjalaṃ añjaliṃ sirasi patiṭṭhāpetvā	1160	
PA_atk-s05_15a:1160_2	ekamantaṃ nisīdi. Ekamantanti bhāvanapuṃsakaniddeso “visamaṃ candimasūriyā parivattantī”tiādīsu	1160	
PA_atk-s05_15a:1160_3	viya. Tasmā yathā nisinno ekamantaṃ nisinno hoti, evaṃ nisīdīti evamettha attho daṭṭhabbo.	1160	
PA_atk-s05_15a:1160_4	Bhummatthe vā etaṃ upayogavacanaṃ. Nisīdīti nisajjaṃ kappesi. Paṇḍitā hi devamanussā	1160	
PA_atk-s05_15a:1160_5	garuṭṭhāniyaṃ upasaṅkamitvā āsanakusalatāya ekamantaṃ nisīdanti. Ayañca gahapati	1160	
PA_atk-s05_15a:1160_6	tesaṃ aññataro, tasmā ekamantaṃ nisīdi.	1160	
PA_atk-s05_15a:1161_0	Kathaṃ nisinno ca pana ekamantaṃ nisinno hotīti? Cha nisajjadose vajjetvā. Seyyathidaṃ?	1161	
PA_atk-s05_15a:1161_1	Atidūraṃ accāsannaṃ uparivātaṃ unnatappadesaṃ atisammukhaṃ atipacchāti. Atidūre nisinno	1161	
PA_atk-s05_15a:1161_2	hi sace kathetukāmo hoti, uccāsaddena kathetabbaṃ hoti. Accāsanne nisinno saṅghaṭṭanaṃ	1161	
PA_atk-s05_15a:1161_3	karoti. Uparivāte nisinno sarīragandhena bādhati. Unnatappadese nisinno agāravaṃ	1161	
PA_atk-s05_15a:1161_4	pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca daṭṭhabbaṃ	1161	
PA_atk-s05_15a:1161_5	hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ hoti. Tasmā	1161	
PA_atk-s05_15a:1161_6	ayampi ete cha nisajjadose vajjetvā nisīdi. Tena vuttaṃ – “ekamantaṃ nisīdī”ti.	1161	
PA_atk-s05_15a:1162	Etadavocāti etaṃ avoca. Vuttamidaṃ bhante kaccāna bhagavatā aṭṭhakavaggiye māgaṇḍiyapañheti aṭṭhakavaggiyamhi māgaṇḍiyapañho nāma atthi, tasmiṃ pañhe.	116	
PA_atk-s05_15a:1163_0	Rūpadhātūti rūpakkhandho adhippeto. Rūpadhāturāgavinibandhanti rūpadhātumhi rāgena	1163	
PA_atk-s05_15a:1163_1	vinibaddhaṃ. Viññāṇanti kammaviññāṇaṃ. Okasārīti gehasārī ālayasārī. Kasmā panettha	1163	
PA_atk-s05_15a:1163_2	“viññāṇadhātu kho gahapatī”ti na vuttanti? Sammohavighātatthaṃ. “Oko”ti hi atthato	1163	
PA_atk-s05_15a:1163_3	paccayo vuccati, purejātañca kammaviññāṇaṃ pacchājātassa kammaviññāṇassapi vipākaviññāṇassapi,	1163	
PA_atk-s05_15a:1163_4	vipākaviññāṇañca vipākaviññāṇassapi kammaviññāṇassapi paccayo hoti, tasmā “kataraṃ	1163	
PA_atk-s05_15a:1163_5	nu kho idha viññāṇa”nti sammoho bhaveyya. Tassa vighātatthaṃ taṃ aggahetvā asambhinnāva	1163	
PA_atk-s05_15a:1163_6	desanā katāti. Apica vipākaārammaṇavasena catasso abhisaṅkhāraviññāṇaṭṭhitiyoti vuttāti	1163	
PA_atk-s05_15a:1163_7	tā dassetumpi idha viññāṇaṃ na gahitaṃ.	1163	
PA_atk-s05_15a:1164_0	Upayupādānāti taṇhūpayadiṭṭhūpayavasena dve upayā, kāmupādānādīni cattāri upādānāni	1164	
PA_atk-s05_15a:1164_1	ca. Cetaso adhiṭṭhānābhinivesānusayāti akusalacittassa adhiṭṭhānabhūtā ceva abhinivesabhūtā	1164	
PA_atk-s05_15a:1164_2	ca anusayabhūtā ca. Tathāgatassāti sammāsambuddhassa. Sabbesampi hi khīṇāsavānaṃ	1164	
PA_atk-s05_15a:1164_3	ete pahīnāva, satthu pana khīṇāsavabhāvo loke atipākaṭoti uparimakoṭiyā evaṃ vuttaṃ.	1164	
PA_atk-s05_15a:1164_4	Viññāṇadhātuyāti idha viññāṇaṃ kasmā gahitaṃ? Kilesappahānadassanatthaṃ. Kilesā hi	1164	
PA_atk-s05_15a:1164_5	na kevalaṃ catūsuyeva khandhesu pahīnā pahīyanti, pañcasupi pahīyantiyevāti kilesappahānadassanatthaṃ	1164	
PA_atk-s05_15a:1164_6	gahitaṃ. Evaṃ kho gahapati anokasārī hotīti evaṃ kammaviññāṇena okaṃ asarantena anokasārī nāma hoti.	1164	
PA_atk-s05_15a:1165_0	Rūpanimittaniketavisāravinibandhāti rūpameva kilesānaṃ paccayaṭṭhena nimittaṃ, ārammaṇakiriyasaṅkhātena	1165	
PA_atk-s05_15a:1165_1	nivāsaṭṭhena niketanti rūpanimittaniketaṃ. Visāro ca vinibandho ca visāravinibandhā.	1165	
PA_atk-s05_15a:1165_2	Ubhayenapi hi kilesānaṃ patthaṭabhāvo ca vinibandhanabhāvo ca vutto, rūpanimittanikete	1165	
PA_atk-s05_15a:1165_3	visāravinibandhāti rūpanimittaniketavisāravinibandhā, tasmā rūpanimittaniketamhi	1165	
PA_atk-s05_15a:1165_4	uppannena kilesavisārena ceva kilesavinibandhanena cāti attho. Niketasārīti vuccatīti	1165	
PA_atk-s05_15a:1165_5	ārammaṇakaraṇavasena nivāsaṭṭhānaṭṭhena niketasārīti vuccati. Pahīnāti te rūpanimittanikete	1165	
PA_atk-s05_15a:1165_6	kilesavisāravinibandhā pahīnā.	1165	
PA_atk-s05_15a:1166_0	Kasmā panettha pañcakkhandhā ca “okā”ti vuttā, cha ārammaṇāni “niketa”nti? Chandarāgassa	1166	
PA_atk-s05_15a:1166_1	balavadubbalatāya. Samānepi hi etesaṃ ālayaṭṭhena visayabhāve okoti nippariyāyena	1166	
PA_atk-s05_15a:1166_2	suddhaṃ gehameva vuccati, niketanti “ajja asukaṭṭhāne kīḷissāmā”ti katasaṅketānaṃ	1166	
PA_atk-s05_15a:1166_3	nivāsanaṭṭhānaṃ uyyānādi. Tattha yathā puttadāradhanadhaññapuṇṇagehe chandarāgo balavā	1166	
PA_atk-s05_15a:1166_4	hoti, evaṃ ajjhattikesu khandhesu. Yathā pana uyyānaṭṭhānādīsu tato dubbalataro hoti,	1166	
PA_atk-s05_15a:1166_5	evaṃ bāhiresu chasu ārammaṇesūti chandarāgassa balavadubbalatāya evaṃ desanā katāti veditabbā.	1166	
PA_atk-s05_15a:1167_0	Sukhitesu sukhitoti upaṭṭhākesu dhanadhaññalābhādivasena sukhitesu “idānāhaṃ manāpaṃ	1167	
PA_atk-s05_15a:1167_1	cīvaraṃ manāpaṃ bhojanaṃ labhissāmī”ti gehassitasukhena sukhito hoti, tehi pattasampattiṃ	1167	
PA_atk-s05_15a:1167_2	attanā anubhavamāno viya carati. Dukkhitesu dukkhitoti tesaṃ kenacideva kāraṇena	1167	
PA_atk-s05_15a:1167_3	dukkhe uppanne sayaṃ dviguṇena dukkhena dukkhito hoti. Kiccakaraṇīyesūti kiccasaṅkhātesu	1167	
PA_atk-s05_15a:1167_4	karaṇīyesu. Voyogaṃ āpajjatīti upayogaṃ sayaṃ tesaṃ kiccānaṃ kattabbataṃ āpajjati.	1167	
PA_atk-s05_15a:1168	Kāmesūti vatthukāmesu. Evaṃ kho gahapati kāmehi aritto hotīti evaṃ kilesakāmehi aritto hoti.	116	
PA_atk-s05_15a:1169	Anto kāmānaṃ bhāvena atuccho. Sukkapakkho tesaṃ abhāvena ritto tucchoti veditabbo.	116	
PA_atk-s05_15a:1170_0	Purakkharānoti vaṭṭaṃ purato kurumāno. Evaṃrūpo siyantiādīsu dīgharassakāḷodātādīsu	1170	
PA_atk-s05_15a:1170_1	rūpesu evaṃrūpo nāma bhaveyyanti pattheti. Sukhādīsu vedanāsu evaṃvedano nāma. Nīlasaññādīsu	1170	
PA_atk-s05_15a:1170_2	saññāsu evaṃsañño nāma. Puññābhisaṅkhārādīsu saṅkhāresu evaṃsaṅkhāro nāma. Cakkhuviññāṇādīsu	1170	
PA_atk-s05_15a:1170_3	viññāṇesu evaṃviññāṇo nāma bhaveyyanti pattheti.	1170	
PA_atk-s05_15a:1171_0	Apurakkharānoti vaṭṭaṃ purato akurumāno. Sahitaṃ me, asahitaṃ teti tuyhaṃ vacanaṃ	1171	
PA_atk-s05_15a:1171_1	asahitaṃ asiliṭṭhaṃ, mayhaṃ sahitaṃ siliṭṭhaṃ madhuraṃ madhurapānasadisaṃ. Adhiciṇṇaṃ	1171	
PA_atk-s05_15a:1171_2	te viparāvattanti yaṃ tuyhaṃ dīghena kālena paricitaṃ suppaguṇaṃ, taṃ mama vādaṃ	1171	
PA_atk-s05_15a:1171_3	āgamma sabbaṃ khaṇena viparāvattaṃ nivattaṃ. Āropito te vādoti tuyhaṃ doso mayā āropito.	1171	
PA_atk-s05_15a:1171_4	Cara vādappamokkhāyāti taṃ taṃ ācariyaṃ upasaṅkamitvā uttaraṃ pariyesanto imassa	1171	
PA_atk-s05_15a:1171_5	vādassa mokkhāya cara āhiṇḍa. Nibbeṭhehi vā sace pahosīti atha sayameva pahosi, idheva nibbeṭhehīti.	1171	
PA_atk-s05_15a:1172_0	80. So evarūpo “yehi vivitto”ti gāthā. Tattha yehīti yehi diṭṭhigatādīhi. Vivitto	1172	
PA_atk-s05_15a:1172_1	vicareyyāti ritto careyya. Na tāni uggayha vadeyya nāgoti “āguṃ na karotī”tiādinā	1172	
PA_atk-s05_15a:1172_2	nayena nāgo tāni diṭṭhigatāni uggahetvā na careyya. Elambujanti elasaññite ambumhi	1172	
PA_atk-s05_15a:1172_3	jātaṃ kaṇṭakanāḷaṃ vārijaṃ, padumanti vuttaṃ hoti. Yathā jalena paṅkena canūpalittanti	1172	
PA_atk-s05_15a:1172_4	taṃ padumaṃ yathā jalena ca paṅkena ca anupalittaṃ hoti. Evaṃ muni santivādo agiddhoti	1172	
PA_atk-s05_15a:1172_5	evaṃ ajjhattasantivādo muni gedhābhāvena agiddho. Kāme ca loke ca anūpalittoti duvidhepi	1172	
PA_atk-s05_15a:1172_6	kāme apāyādike ca loke dvīhi silesehi anupalitto hoti.	1172	
PA_atk-s05_15a:1173_0	Āguṃ na karotīti akusalādidosaṃ na karoti. Na gacchatīti agativasena na gacchati.	1173	
PA_atk-s05_15a:1173_1	Nāgacchatīti pahīnakilese na upeti. Pāpakāti lāmakā. Akusalāti akosallasambhūtā.	1173	
PA_atk-s05_15a:1173_2	Te kilese na punetīti ye kilesā pahīnā, te kilese puna na eti. Na paccetīti paṭi	1173	
PA_atk-s05_15a:1173_3	na upeti. Na paccāgacchatīti puna na nivattati.	1173	
PA_atk-s05_15a:1174_0	Kharadaṇḍoti kharapattadaṇḍo pharusadaṇḍo. Cattagedhoti vissaṭṭhagedho. Vantagedhoti	1174	
PA_atk-s05_15a:1174_1	vamitagedho. Muttagedhoti chinnabandhanagedho. Pahīnagedhoti pajahitagedho. Paṭinissaṭṭhagedhoti	1174	
PA_atk-s05_15a:1174_2	yathā na puna cittaṃ āruhati, evaṃ paṭivissajjitagedho. Upari vītarāgādīsupi eseva	1174	
PA_atk-s05_15a:1174_3	nayo. Sabbāneva tāni gahitaggahaṇassa vissaṭṭhabhāvavevacanāni.	1174	
PA_atk-s05_15a:1175_0	81. Kiñca bhiyyo – “na vedagū”ti gāthā. Tattha na vedagū diṭṭhiyāyakoti catumaggavedagū	1175	
PA_atk-s05_15a:1175_1	mādiso diṭṭhiyāyako na hoti, diṭṭhiyā gacchanto vā, taṃ sārato paccento vā na hoti.	1175	
PA_atk-s05_15a:1175_2	Tattha vacanattho – yāyatīti yāyako. Karaṇavacanena diṭṭhiyā yāyatīti diṭṭhiyāyako.	1175	
PA_atk-s05_15a:1175_3	Upayogatthe sāmivacanenapi diṭṭhiyā yātītipi diṭṭhiyāyako. Na mutiyā sa mānametīti	1175	
PA_atk-s05_15a:1175_4	mutarūpādibhedāya mutiyāpi so mānaṃ na eti. Na hi tammayo soti taṇhādiṭṭhivasena	1175	
PA_atk-s05_15a:1175_5	tammayo hoti tapparāyaṇo, ayaṃ pana na tādiso. Na kammunā nopi sutena neyyoti puññābhisaṅkhārādinā	1175	
PA_atk-s05_15a:1175_6	kammunā vā, sutasuddhiādinā sutena vā so netabbo na hoti. Anūpanīto sa nivesanesūti	1175	
PA_atk-s05_15a:1175_7	so dvinnampi upayānaṃ pahīnattā sabbesu taṇhādiṭṭhinivesanesu anupanīto.	1175	
PA_atk-s05_15a:1176	Mutarūpena vāti ettha mutarūpaṃ nāma gandharasaphoṭṭhabbāni. Mānaṃ netīti asmimānaṃ na eti. Na upetīti samīpaṃ na eti. Na upagacchatīti upagantvā na tiṭṭhati. Tammayoti tappakato.	117	
PA_atk-s05_15a:1177_0	82. Tassa ca evaṃvidhassa “saññāvirattassā”ti gāthā. Tattha saññāvirattassāti nekkhammasaññāpubbaṅgamāya	1177	
PA_atk-s05_15a:1177_1	bhāvanāya pahīnakāmādisaññassa. Iminā padena ubhatobhāgavimutto samathayāniko adhippeto.	1177	
PA_atk-s05_15a:1177_2	Paññāvimuttassāti vipassanāpubbaṅgamāya bhāvanāya sabbakilesehi vimuttassa. Iminā	1177	
PA_atk-s05_15a:1177_3	sukkhavipassako adhippeto. Saññañca diṭṭhiñca ye aggahesuṃ, te ghaṭṭamānā vicaranti	1177	
PA_atk-s05_15a:1177_4	loketi ye pana kāmasaññādikaṃ saññaṃ aggahesuṃ, te visesato gahaṭṭhā kāmādhikaraṇaṃ,	1177	
PA_atk-s05_15a:1177_5	ye ca diṭṭhiṃ aggahesuṃ, te visesato pabbajitā dhammādhikaraṇaṃ aññamaññaṃ ghaṭṭentā vicarantīti.	1177	
PA_atk-s05_15a:1178_0	Yo samathapubbaṅgamaṃ ariyamaggaṃ bhāvetīti yo puggalo samathapubbaṅgamaṃ purecārikaṃ	1178	
PA_atk-s05_15a:1178_1	katvā sahavipassanaṃ ariyamaggaṃ bhāveti, paṭhamaṃ samādhiṃ uppādetvā pacchā sahavipassanaṃ	1178	
PA_atk-s05_15a:1178_2	ariyamaggaṃ uppādetīti attho. Tassa āditoti tassa puggalassa paṭhamajjhānādito. Upādāyāti	1178	
PA_atk-s05_15a:1178_3	paṭicca āgamma. Ganthā vikkhambhītā hontīti ganthā dūrīkatā bhavanti. Arahatte patteti	1178	
PA_atk-s05_15a:1178_4	arahattaphalaṃ patte. Arahatoti arahattaphale ṭhitassa. Ganthā ca mohā cātiādayo	1178	
PA_atk-s05_15a:1178_5	sabbe kilesā pahīnā honti.	1178	
PA_atk-s05_15a:1179_0	Yo vipassanāpubbaṅgamaṃ ariyamaggaṃ bhāvetīti yo puggalo vipassanaṃ pubbaṅgamaṃ purecārikaṃ	1179	
PA_atk-s05_15a:1179_1	katvā ariyamaggaṃ bhāveti, paṭhamaṃ vipassanaṃ uppādetvā pacchā ariyamaggasampayuttaṃ	1179	
PA_atk-s05_15a:1179_2	samādhiṃ bhāvetīti attho. Tassa ādito upādāyāti tassa puggalassa vipassanato paṭṭhāya	1179	
PA_atk-s05_15a:1179_3	vipassanaṃ paṭicca. Mohā vikkhambhitā hontīti ettha vikkhambhitāti dūraṃ pāpitā saññāvasena.	1179	
PA_atk-s05_15a:1179_4	Ghaṭṭentīti ye kāmasaññādiṃ gaṇhanti, te saññāvasena pīḷenti. Saṅghaṭṭentīti tato	1179	
PA_atk-s05_15a:1179_5	tato pīḷenti. Idāni ghaṭṭente dassetuṃ “rājānopi rājūhi vivadantī”tiādinā nayena	1179	
PA_atk-s05_15a:1179_6	vitthāro vutto. Aññamaññaṃ pāṇīhipi upakkamantīti ettha aññamaññaṃ hatthehi paharanti.	1179	
PA_atk-s05_15a:1179_7	Leḍḍūhīti kapālakhaṇḍehi. Daṇḍehīti aḍḍhadaṇḍakehi. Satthehīti ubhatodhārehi satthehi.	1179	
PA_atk-s05_15a:1180_0	Abhisaṅkhārānaṃ appahīnattāti puññādiabhisaṅkhārānaṃ appahīnabhāvena. Gatiyā ghaṭṭentīti	1180	
PA_atk-s05_15a:1180_1	gantabbāya patiṭṭhābhūtāya gatiyā pīḷenti ghaṭṭanaṃ āpajjanti. Nirayādīsupi eseva	1180	
PA_atk-s05_15a:1180_2	nayo. Sesamettha vuttanayattā uttānameva.	1180	
PA_atk-s05_15a:1181	Saddhammappajjotikāya mahāniddesaṭṭhakathāya	118	
PA_atk-s05_15a:1182	Māgaṇḍiyasuttaniddesavaṇṇanā niṭṭhitā.	118	
PA_atk-s05_15a:1183	10. Purābhedasuttaniddesavaṇṇanā	118	
PA_atk-s05_15a:1184_0	83. Dasame purābhedasuttaniddese kathaṃdassīti imassa suttassa ito paresañca pañcannaṃ	1184	
PA_atk-s05_15a:1184_1	kalahavivādacūḷabyūhamahābyūhatuvaṭakaattadaṇḍasuttānaṃ sammāparibbājanīyasuttavaṇṇanāyaṃ	1184	
PA_atk-s05_15a:1184_2	vuttanayeneva sāmaññato uppatti veditabbā. Visesato pana yatheva tasmiṃ mahāsamaye	1184	
PA_atk-s05_15a:1184_3	rāgacaritadevatānaṃ sappāyavasena dhammaṃ desetuṃ nimmitabuddhena attānaṃ pucchāpetvā	1184	
PA_atk-s05_15a:1184_4	sammāparibbājanīyasuttanta- mabhāsi, evaṃ tasmiṃyeva mahāsamaye “kiṃ nu kho purā	1184	
PA_atk-s05_15a:1184_5	sarīrabhedā kattabba”nti uppannacittānaṃ devatānaṃ cittaṃ ñatvā tāsaṃ anuggahatthaṃ	1184	
PA_atk-s05_15a:1184_6	aḍḍhateḷasabhikkhusataparivāraṃ nimmitabuddhaṃ ākāsena ānetvā tena attānaṃ pucchāpetvā imaṃ suttamabhāsi.	1184	
PA_atk-s05_15a:1185_0	Kathaṃ? Buddhā nāma mahantā ete sattavisesā, yaṃ sadevakassa lokassa diṭṭhaṃ sutaṃ	1185	
PA_atk-s05_15a:1185_1	mutaṃ viññātaṃ pattaṃ pariyesitaṃ anuvicaritaṃ manasā na kiñci katthaci nīlādivasena	1185	
PA_atk-s05_15a:1185_2	vibhattarūpārammaṇesu vibhattarūpārammaṇaṃ vā, bherisaddādivasena vibhattasaddārammaṇādīsu	1185	
PA_atk-s05_15a:1185_3	saddādiārammaṇaṃ vā atthi, yaṃ etesaṃ ñāṇamukhe āpāthaṃ nāgacchati. Yathāha – “yaṃ,	1185	
PA_atk-s05_15a:1185_4	bhikkhave, sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ pattaṃ	1185	
PA_atk-s05_15a:1185_5	pariyesitaṃ anuvicaritaṃ manasā, tamahaṃ jānāmi tamahaṃ abbhaññāsi”nti. Evaṃ sabbattha	1185	
PA_atk-s05_15a:1185_6	appaṭihatañāṇo bhagavā sabbāpi tā devatā bhabbābhabbavasena dve koṭṭhāse akāsi. “Kammāvaraṇena	1185	
PA_atk-s05_15a:1185_7	vā samannāgatā”tiādinā hi nayena vuttā sattā abhabbā nāma. Te ekavihāre vasantepi	1185	
PA_atk-s05_15a:1185_8	buddhā na olokenti. Viparītā pana bhabbā nāma. Te dūre vasantepi gantvā saṅgaṇhanti.	1185	
PA_atk-s05_15a:1185_9	Tasmiṃ devatāsannipāte ye abhabbā, te pahāya bhabbe pariggahesi. Pariggahetvā “ettakā	1185	
PA_atk-s05_15a:1185_10	ettha rāgacaritā, ettakā dosādicaritā”ti cariyavasena cha koṭṭhāse akāsi. Atha nesaṃ	11851	
PA_atk-s05_15a:1185_11	sappāyadhammadesanaṃ upadhārento “rāgacaritānaṃ devānaṃ sammāparibbājanīyasuttaṃ	11851	
PA_atk-s05_15a:1185_12	kathessāmi, dosacaritānaṃ kalahavivādasuttaṃ, mohacaritānaṃ mahābyūhasuttaṃ, vitakkacaritānaṃ	11851	
PA_atk-s05_15a:1185_13	cūḷabyūhasuttaṃ, saddhācaritānaṃ tuvaṭakasuttaṃ, buddhicaritānaṃ purābhedasuttaṃ	11851	
PA_atk-s05_15a:1185_14	kathessāmī”ti desanaṃ vavatthāpetvā puna taṃ parisaṃ manasākāsi “attajjhāsayena nu	11851	
PA_atk-s05_15a:1185_15	kho jāneyya, parajjhāsayena, aṭṭhuppattikena, pucchāvasenā”ti. Tato “pucchāvasena	11851	
PA_atk-s05_15a:1185_16	jāneyyā”ti ñatvā “atthi nu kho koci devatānaṃ ajjhāsayaṃ gahetvā cariyavasena pañhaṃ	11851	
PA_atk-s05_15a:1185_17	pucchituṃ samattho”ti “tesu pañcasatesu bhikkhūsu ekopi na sakkotī”ti addasa. Tato	11851	
PA_atk-s05_15a:1185_18	asītimahāsāvake, dve aggasāvake ca samannāharitvā “tepi na sakkontī”ti disvā cintesi	11851	
PA_atk-s05_15a:1185_19	– “sace paccekabuddho bhaveyya, sakkuṇeyya nu kho”ti. “Sopi na sakkuṇeyyo”ti ñatvā	11851	
PA_atk-s05_15a:1185_20	“sakkasuyāmādīsu koci sakkuṇeyyā”ti samannāhari. Sace hi tesu koci sakkuṇeyya, taṃ	11852	
PA_atk-s05_15a:1185_21	pucchāpetvā attanā vissajjeyya. Na pana tesupi koci sakkoti. Athassa etadahosi –	11852	
PA_atk-s05_15a:1185_22	“mādiso buddhoyeva sakkuṇeyya, atthi pana katthaci añño buddho”ti anantāsu lokadhātūsu	11852	
PA_atk-s05_15a:1185_23	anantañāṇaṃ pattharitvā lokaṃ olokento na aññaṃ buddhaṃ addasa. Anacchariyañcetaṃ,	11852	
PA_atk-s05_15a:1185_24	idāni attanā samaṃ na passeyya, yo jātadivasepi brahmajālavaṇṇanāyaṃ vuttanayena	11852	
PA_atk-s05_15a:1185_25	attanā samaṃ apassanto “aggohamasmi lokassā”ti appaṭivattiyaṃ sīhanādaṃ nadi. Evaṃ	11852	
PA_atk-s05_15a:1185_26	aññaṃ attanā samaṃ apassitvā cintesi “sace ahaṃ pucchitvā ahameva vissajjeyyaṃ, evaṃ	11852	
PA_atk-s05_15a:1185_27	tā devatā na sakkhissanti paṭivijjhituṃ. Aññasmiṃ pana buddheyeva pucchante mayi	11852	
PA_atk-s05_15a:1185_28	ca vissajjante accherakaṃ bhavissati, sakkhissanti ca devatā paṭivijjhituṃ, tasmā	11852	
PA_atk-s05_15a:1185_29	nimmitabuddhaṃ māpessāmī”ti abhiññāpādakaṃ jhānaṃ samāpajjitvā vuṭṭhāya “pattacīvaraggahaṇaṃ	11852	
PA_atk-s05_15a:1185_30	ālokitaṃ vilokitaṃ samiñjitaṃ pasāritañca mama sadisaṃyeva hotū”ti kāmāvacaracittehi	11853	
PA_atk-s05_15a:1185_31	parikammaṃ katvā “pācīnayugandharaparikkhepato ullaṅghayamānaṃ candamaṇḍalaṃ bhinditvā	11853	
PA_atk-s05_15a:1185_32	nikkhamanto viya āgacchatū”ti rūpāvacaracittena adhiṭṭhāsi. Devasaṅgho taṃ disvā	11853	
PA_atk-s05_15a:1185_33	“aññopi nu kho bho, cando uggato”ti āha. Atha candaṃ ohāya āsannatare jāte “na cando,	11853	
PA_atk-s05_15a:1185_34	sūriyo uggato”ti. Puna āsannatare jāte “na sūriyo, devavimānaṃ eta”nti. Puna āsannatare	11853	
PA_atk-s05_15a:1185_35	jāte “na devavimānaṃ, devaputto eso”ti. Puna āsannatare jāte “na devaputto, mahābrahmā	11853	
PA_atk-s05_15a:1185_36	eso”ti. Puna āsannatare jāte “na mahābrahmā, aparopi bho buddho āgato”ti āha.	11853	
PA_atk-s05_15a:1186_0	Tattha puthujjanadevatā cintayiṃsu – “ekabuddhassa tāva ayaṃ devatāsannipāto. Dvinnaṃ	1186	
PA_atk-s05_15a:1186_1	kīvamahanto bhavissatī”ti. Ariyadevatā cintayiṃsu – “ekissā lokadhātuyā dve buddhā	1186	
PA_atk-s05_15a:1186_2	nāma natthi, addhā bhagavā attanā sadisaṃ aññaṃ ekaṃ buddhaṃ nimminī”ti. Athassa	1186	
PA_atk-s05_15a:1186_3	devasaṅghassa passantasseva nimmitabuddho āgantvā dasabalaṃ avanditvāva sammukhaṭṭhāne	1186	
PA_atk-s05_15a:1186_4	samasamaṃ katvā māpite āsane nisīdi. Bhagavato bāttiṃsamahāpurisalakkhaṇāni, nimmitassāpi,	1186	
PA_atk-s05_15a:1186_5	bhagavato sarīrā chabbaṇṇarasmiyo nikkhamanti, nimmitassāpi, bhagavato sarīrarasmiyo	1186	
PA_atk-s05_15a:1186_6	nimmitasarīre paṭihaññanti, nimmitassa rasmiyo bhagavato kāye paṭihaññanti. Tā dvinnampi	1186	
PA_atk-s05_15a:1186_7	buddhānaṃ sarīrato uggamma bhavaggaṃ āhacca tato tato paṭinivattitvā devatānaṃ matthakamatthakapariyantena	1186	
PA_atk-s05_15a:1186_8	otaritvā cakkavāḷamukhavaṭṭiyaṃ patiṭṭhahiṃsu. Sakalacakkavāḷagabbhaṃ suvaṇṇamayavaṅkagopānasivinaddhamiva	1186	
PA_atk-s05_15a:1186_9	cetiyagharaṃ virocittha. Dasasahassacakkavāḷadevatā ekacakkavāḷe rāsibhūtā dvinnaṃ	1186	
PA_atk-s05_15a:1186_10	buddhānaṃ rasmiabbhantaraṃ pavisitvā aṭṭhaṃsu. Nimmito nisīdantoyeva “kathaṃdassī	11861	
PA_atk-s05_15a:1186_11	kathaṃsīlo, upasantoti vuccatī”tiādinā nayena adhipaññādikaṃ pucchanto gāthamāha.	11861	
PA_atk-s05_15a:1187	Tattha pucchāya tāva so nimmito kathaṃdassīti adhipaññaṃ, kathaṃsīloti adhisīlaṃ, upasantoti adhicittaṃ pucchati. Sesaṃ pākaṭameva.	118	
PA_atk-s05_15a:1188	Nimmitabuddhādivibhāvanatthaṃ peṭake –	118	
PA_atk-s05_15a:1189	“Upeti dhammaṃ paripucchamāno, kusalaṃ atthupasañhitaṃ;	118	
PA_atk-s05_15a:1190	Na jīvati na nibbuto na mato, taṃ puggalaṃ katamaṃ vadanti buddhā. ;	119	
PA_atk-s05_15a:1191	“Saṃsārakhīṇo na ca vantarāgo, na cāpi sekkho na ca diṭṭhadhammo;	119	
PA_atk-s05_15a:1192	Akhīṇāsavo antimadehadhārī, taṃ puggalaṃ katamaṃ vadanti buddhā.	119	
PA_atk-s05_15a:1193	“Na dukkhasaccena samaṅgibhūto, na maggasaccena kuto nirodho;	119	
PA_atk-s05_15a:1194	Samudayasaccato suvidūravidūro, taṃ puggalaṃ katamaṃ vadanti buddhā.	119	
PA_atk-s05_15a:1195	“Ahetuko nopi ca rūpanissito, apaccayo nopi ca so asaṅkhato;	119	
PA_atk-s05_15a:1196	Asaṅkhatārammaṇo nopi ca rūpī, taṃ puggalaṃ katamaṃ vadanti buddhā”ti. –	119	
PA_atk-s05_15a:1197	Vuttaṃ.	119	
PA_atk-s05_15a:1198_0	Tattha paṭhamagāthā nimmitabuddhaṃ sandhāya, dutiyagāthā pacchimabhavikabodhisattaṃ	1198	
PA_atk-s05_15a:1198_1	sandhāya, tatiyagāthā arahattaphalaṭṭhaṃ sandhāya, catutthagāthā arūpe nibbānapaccavekkhaṇamanodvārapurecārikacittasamaṅgiṃ	1198	
PA_atk-s05_15a:1198_2	sandhāya vuttāti ñātabbā. Kīdisena dassanenāti kīdisavasena dassanena. Kiṃsaṇṭhitenāti	1198	
PA_atk-s05_15a:1198_3	kiṃsarikkhena. Kiṃpakārenāti kiṃvidhena. Kiṃpaṭibhāgenāti kiṃākārena.	1198	
PA_atk-s05_15a:1199_0	Yaṃ pucchāmīti yaṃ puggalaṃ pucchāmi, taṃ mayhaṃ viyākarohi. Yācāmīti āyācāmi. Ajjhesāmīti	1199	
PA_atk-s05_15a:1199_1	āṇāpemi. Pasādemīti tava santāne somanassaṃ uppādemi. Brūhīti niddesassa uddesapadaṃ.	1199	
PA_atk-s05_15a:1199_2	Ācikkhāti desetabbānaṃ “imāni nāmānī”ti nāmavasena kathehi. Desehīti dassehi. Paññapehīti	1199	
PA_atk-s05_15a:1199_3	jānāpehi. Ñāṇamukhavasena hi appanaṃ ṭhapento “paññapehī”ti vuccati. Paṭṭhapehīti	1199	
PA_atk-s05_15a:1199_4	paññāpehi, pavattāpehīti attho. Ñāṇamukhe ṭhapehīti vā. Vivarāti vivaṭaṃ karohi,	1199	
PA_atk-s05_15a:1199_5	vivaritvā dassehīti attho. Vibhajāti vibhāgakiriyāya vibhāvento dassehīti attho.	1199	
PA_atk-s05_15a:1199_6	Uttānīkarohīti pākaṭabhāvaṃ karohi.	1199	
PA_atk-s05_15a:1200_0	Atha vā ācikkhāti desanādīnaṃ channaṃ padānaṃ mūlapadaṃ. Desanādīni cha padāni etassa	1200	
PA_atk-s05_15a:1200_1	atthassa vivaraṇatthaṃ vuttāni. Tattha desehīti ugghaṭitaññūnaṃ vasena saṅkhepato	1200	
PA_atk-s05_15a:1200_2	paṭhamaṃ uddesavasena desehi. Ugghaṭitaññū hi saṅkhepena vuttaṃ paṭhamaṃ vuttañca	1200	
PA_atk-s05_15a:1200_3	paṭivijjhanti. Paññapehīti vipañcitaññūnaṃ vasena tesaṃ cittatosanena buddhinisānena	1200	
PA_atk-s05_15a:1200_4	ca paṭhamaṃ saṃkhittassa vitthārato niddesavaseneva paññapehi. Paṭṭhapehīti tesaṃyeva	1200	
PA_atk-s05_15a:1200_5	niddiṭṭhassa niddesassa paṭiniddesavasena vitthāritavasena ṭhapeti paṭṭhapehi. Vivarāti	1200	
PA_atk-s05_15a:1200_6	niddiṭṭhassapi punappunaṃ vacanena vivarāhi. Vibhajāti punappunaṃ vuttassāpi vibhāgakaraṇena	1200	
PA_atk-s05_15a:1200_7	vibhajāhi. Uttānīkarohīti vivaṭassa vitthārataravacanena vibhattassa ca nidassanavacanena	1200	
PA_atk-s05_15a:1200_8	uttāniṃ karohi. Ayaṃ desanā neyyānampi paṭivedhāya hotīti.	1200	
PA_atk-s05_15a:1201_0	84. Vissajjane pana bhagavā sarūpena adhipaññādīni avissajjetvāva adhipaññādippabhāvena	1201	
PA_atk-s05_15a:1201_1	yesaṃ kilesānaṃ upasamā “upasanto”ti vuccati, nānādevatānaṃ āsayānulomena tesaṃ upasamameva	1201	
PA_atk-s05_15a:1201_2	dīpento “vītataṇho”tiādikā gāthāyo abhāsi. Tattha ādito aṭṭhannaṃ gāthānaṃ “taṃ brūmi	1201	
PA_atk-s05_15a:1201_3	upasanto”ti imāya gāthāya sambandho veditabbo, tato parāsaṃ “sa ve santoti vuccatī”ti	1201	
PA_atk-s05_15a:1201_4	iminā sabbapacchimena padena.	1201	
PA_atk-s05_15a:1202_0	Anupadavaṇṇanānayo – vītataṇho purābhedāti yo sarīrabhedā pubbameva pahīnataṇho.	1202	
PA_atk-s05_15a:1202_1	Pubbamantamanissitoti atītaddhādibhedaṃ pubbaantaṃ anissito. Vemajjhe nupasaṅkheyyoti	1202	
PA_atk-s05_15a:1202_2	paccuppannepi addhani “ratto”tiādinā nayena na upasaṅkhātabbo. Tassa natthi purakkhatanti	1202	
PA_atk-s05_15a:1202_3	tassa arahato dvinnaṃ purekkhārānaṃ abhāvā anāgate addhani purakkhatamapi natthi,	1202	
PA_atk-s05_15a:1202_4	taṃ brūmi upasantoti evamettha yojanā veditabbā. Esa nayo sabbattha.	1202	
PA_atk-s05_15a:1203_0	Purā kāyassa bhedāti karajakāyassa bhedato pubbeyeva. Attabhāvassāti sakalattabhāvassa.	1203	
PA_atk-s05_15a:1203_1	Kaḷevarassa nikkhepāti kaḷevarassa nikkhepato sarīrassa ṭhapanato. Jīvitindriyassa	1203	
PA_atk-s05_15a:1203_2	upacchedāti duvidhassa jīvitindriyassa upacchedato pubbameva.	1203	
PA_atk-s05_15a:1204	Pubbanto vuccati atīto addhāti pubbasaṅkhāto anto koṭṭhāso “atīto addhāti, atikkanto kālo”ti kathīyati. Atītaṃ addhānaṃ ārabbhāti atītakālaṃ paṭicca taṇhā pahīnā.	120	
PA_atk-s05_15a:1205_0	Aparampi bhaddekarattapariyāyaṃ dassento “atha vā”tiādimāha. Tattha evaṃrūpo ahosinti	1205	
PA_atk-s05_15a:1205_1	kāḷopi samāno indanīlamaṇivaṇṇo ahosinti evaṃ manuññarūpavaseneva evaṃrūpo ahosiṃ.	1205	
PA_atk-s05_15a:1205_2	Kusalasukhasomanassavedanāvaseneva evaṃvedano. Taṃ sampayuttānaṃyeva saññādīnaṃ vasena	1205	
PA_atk-s05_15a:1205_3	evaṃsañño. Evaṃsaṅkhāro. Evaṃviññāṇo ahosiṃ atītamaddhānanti tattha nandiṃ na samannānetīti	1205	
PA_atk-s05_15a:1205_4	tesu rūpādīsu taṇhaṃ vā taṇhāsampayuttadiṭṭhiṃ vā nānupavattayati. Aparena pariyāyena	1205	
PA_atk-s05_15a:1205_5	mahākaccānabhaddekarattapariyāyaṃ dassento “atha vā iti me cakkhu ahosī”tiādimāha.	1205	
PA_atk-s05_15a:1205_6	Tattha cakkhūti cakkhupasādo. Rūpāti catusamuṭṭhānikarūpā. Iminā nayena sesāyatanānipi	1205	
PA_atk-s05_15a:1205_7	veditabbāni. Viññāṇanti nissayaviññāṇaṃ. Na tadabhinandatīti taṃ cakkhuñceva rūpañca	1205	
PA_atk-s05_15a:1205_8	taṇhādiṭṭhivasena nābhinandati. Iti me mano ahosi iti dhammāti ettha pana manoti	1205	
PA_atk-s05_15a:1205_9	bhavaṅgacittaṃ. Dhammāti tebhūmakadhammārammaṇaṃ. Hasitalapitakīḷitānīti dantavidaṃsakahasitañca	1205	
PA_atk-s05_15a:1205_10	vācālapitañca kāyakīḷādikīḷitañcāti hasitalapitakīḷitāni. Na tadassādetīti tāni hasitādīni	12051	
PA_atk-s05_15a:1205_11	nābhinandati. Na taṃ nikāmetīti kantaṃ na karoti. Na ca tena vittiṃ āpajjatīti tena	12051	
PA_atk-s05_15a:1205_12	ca tuṭṭhiṃ na pāpuṇāti.	12051	
PA_atk-s05_15a:1206_0	Taṃ taṃ paccayaṃ paṭicca uppannoti paccuppanno. Rattoti nupasaṅkheyyoti rāgena rattoti	1206	
PA_atk-s05_15a:1206_1	gaṇanaṃ na upanetabbo. Uparipi eseva nayo. Evarūpo siyantiādīsu paṇītamanuññarūpādivaseneva	1206	
PA_atk-s05_15a:1206_2	taṇhādiṭṭhipavattanasaṅkhātā nandī samannānayanā veditabbā. Na paṇidahatīti patthanāvasena	1206	
PA_atk-s05_15a:1206_3	na ṭhapeti. Appaṇidhānapaccayāti na patthanāṭhapanakāraṇena.	1206	
PA_atk-s05_15a:1207_0	85. Asantāsīti tena tena alābhato asantasanto. Avikatthīti sīlādīhi avikatthanasīlo.	1207	
PA_atk-s05_15a:1207_1	Akukkucoti hatthakukkuccādivirahito. Mantabhāṇīti mantāya pariggahetvā vācaṃ bhāsitā.	1207	
PA_atk-s05_15a:1207_2	Anuddhatoti uddhaccavirahito. Sa ve vācāyatoti so vācāya yato saṃyato catudosavirahitaṃ vācaṃ bhāsitā hoti.	1207	
PA_atk-s05_15a:1208_0	Akkodhanoti yañhi kho vuttanti “na kodhano akodhano kodhavirahito”ti yaṃ kathitaṃ,	1208	
PA_atk-s05_15a:1208_1	taṃ paṭhamaṃ tāva kodhaṃ kathetukāmo “apica kodho tāva vattabbo”ti āha. Kodho tāva	1208	
PA_atk-s05_15a:1208_2	vattabboti paṭhamaṃ kodho kathetabbo. Dasahākārehi kodho jāyatīti dasahi kāraṇehi	1208	
PA_atk-s05_15a:1208_3	kodho uppajjati. Anatthaṃ me acarīti avaḍḍhiṃ me akāsi, iminā upāyena sabbapadesu	1208	
PA_atk-s05_15a:1208_4	attho veditabbo. Aṭṭhāne vā pana kodho jāyatīti akāraṇe kodho uppajjati. Ekacco hi	1208	
PA_atk-s05_15a:1208_5	“devo ativassatī”ti kuppati, “na vassatī”ti kuppati, “sūriyo tappatī”ti kuppati,	1208	
PA_atk-s05_15a:1208_6	“na tappatī”ti kuppati, vāte vāyantepi kuppati, avāyantepi kuppati, sammajjituṃ asakkonto	1208	
PA_atk-s05_15a:1208_7	bodhipaṇṇānaṃ kuppati, cīvaraṃ pārupituṃ asakkonto vātassa kuppati, upakkhalitvā	1208	
PA_atk-s05_15a:1208_8	khāṇukassa kuppati. Idaṃ sandhāya vuttaṃ – “aṭṭhāne vā pana kodho jāyatī”ti. Tattha	1208	
PA_atk-s05_15a:1208_9	heṭṭhā navasu ṭhānesu satte ārabbha uppannattā kammapathabhedo hoti.	1208	
PA_atk-s05_15a:1209_0	Aṭṭhānaghāto pana saṅkhāresu uppanno kammapathabhedaṃ na karoti. Cittaṃ āghātento	1209	
PA_atk-s05_15a:1209_1	uppannoti cittassa āghāto. Tato balavataro paṭighāto. Paṭihaññanavasena paṭighaṃ.	1209	
PA_atk-s05_15a:1209_2	Paṭivirujjhatīti paṭivirodho. Kuppanavasena kopo. Pakopo sampakopoti upasaggavasena	1209	
PA_atk-s05_15a:1209_3	padaṃ vaḍḍhitaṃ. Dussanavasena doso. Padoso sampadosoti upasaggavasena padaṃ vaḍḍhitaṃ.	1209	
PA_atk-s05_15a:1209_4	Cittassa byāpattīti cittassa vipannatā viparivattanākāro. Manaṃ padūsayamāno uppajjatīti	1209	
PA_atk-s05_15a:1209_5	manopadoso. Kujjhanavasena kodho. Kujjhanākāro kujjhanā. Kujjhitassa bhāvo kujjhitattaṃ.	1209	
PA_atk-s05_15a:1209_6	Dussatīti doso. Dussanāti dussanākāro. Dussitattanti dussitabhāvo. Pakatibhāvavijahanaṭṭhena	1209	
PA_atk-s05_15a:1209_7	byāpajjanaṃ byāpatti. Byāpajjanāti byāpajjanākāro. Virujjhatīti virodho. Punappunaṃ	1209	
PA_atk-s05_15a:1209_8	virujjhatīti paṭivirodho. Viruddhākārapaṭiviruddhākāravasena vā idaṃ vuttaṃ. Caṇḍiko	1209	
PA_atk-s05_15a:1209_9	vuccati caṇḍo, thaddhapuggalo, tassa bhāvo caṇḍikkaṃ. Na etena suropitaṃ vacanaṃ	1209	
PA_atk-s05_15a:1209_10	hoti, duruttaṃ aparipuṇṇameva hotīti asuropo. Kuddhakāle hi paripuṇṇavacanaṃ nāma	12091	
PA_atk-s05_15a:1209_11	natthi, sacepi kassaci hoti, taṃ appamāṇaṃ. Apare pana “assujananaṭṭhena assuropanato	12091	
PA_atk-s05_15a:1209_12	assuropo”ti vadanti, taṃ akāraṇaṃ somanassassāpi assujananato. Heṭṭhāvuttaattamanatāpaṭipakkhato	12091	
PA_atk-s05_15a:1209_13	na attamanatāti anattamanatā. Sā pana yasmā cittasseva, na sattassa, tasmā “cittassā”ti vuttaṃ.	12091	
PA_atk-s05_15a:1210_0	Adhimattaparittatā veditabbāti adhimattabhāvo parittabhāvo ca, balavabhāvo mandabhāvoti	1210	
PA_atk-s05_15a:1210_1	attho. Kañci kāleti ekadā. “Kañci kāla”ntipi pāṭho. Cittāvilakaraṇamatto hotīti cittassa	1210	
PA_atk-s05_15a:1210_2	āvilakaraṇappamāṇo, cittakiliṭṭhakaraṇappamāṇoti attho. “Cittālasakaraṇamatto”tipi	1210	
PA_atk-s05_15a:1210_3	pāṭho, taṃ na sundaraṃ. Tassa cittakilamathakaraṇamattoti attho. Na ca tāva mukhakulānavikulāno	1210	
PA_atk-s05_15a:1210_4	hotīti mukhassa saṅkocanavisaṅkocano na ca tāva hoti. Na ca tāva hanusañcopano hotīti	1210	
PA_atk-s05_15a:1210_5	dvinnaṃ hanūnaṃ aparāparaṃ calano na ca tāva hoti. Na ca tāva pharusavācaṃ nicchāraṇo	1210	
PA_atk-s05_15a:1210_6	hotīti paresaṃ mammacchedakaṃ pharusavācaṃ mukhato nīharaṇena bahi nikkhamano na	1210	
PA_atk-s05_15a:1210_7	ca tāva hoti. Na ca tāva disāvidisānuvilokano hotīti parassa abbhukkiraṇatthaṃ daṇḍādiatthāya	1210	
PA_atk-s05_15a:1210_8	disañca anudisañca punappunaṃ vilokano na ca tāva hoti.	1210	
PA_atk-s05_15a:1211_0	Na ca tāva daṇḍasatthaparāmasano hotīti āghātanatthaṃ daṇḍañca ekatodhārādisatthañca	1211	
PA_atk-s05_15a:1211_1	ādiyano na ca tāva hoti. Na ca tāva daṇḍasatthaabbhukkiraṇo hotīti vuttappakāraṃ	1211	
PA_atk-s05_15a:1211_2	daṇḍasatthaṃ ukkhipitvā paharaṇo na ca tāva hoti. Na ca tāva daṇḍasatthaabhinipātano	1211	
PA_atk-s05_15a:1211_3	hotīti etaṃ duvidhaṃ parassa paharaṇatthaṃ na ca tāva khipano hoti. Na ca tāva chinnavicchinnakaraṇo	1211	
PA_atk-s05_15a:1211_4	hotīti daṇḍasatthādikhipanena parasarīraṃ dvidhākaraṇo ca vividhākārena vaṇakaraṇo	1211	
PA_atk-s05_15a:1211_5	ca na tāva hoti. “Chiddavicchiddakaraṇo”tipi pāṭho. Na ca tāva sambhañjanapalibhañjano	1211	
PA_atk-s05_15a:1211_6	hotīti sarīraṃ bhañjitvā cuṇṇavicuṇṇakaraṇo na ca tāva hoti. Na ca tāva aṅgamaṅgaapakaḍḍhano	1211	
PA_atk-s05_15a:1211_7	hotīti aṅgapaccaṅgaṃ sampaggahetvā apanetvā kaḍḍhano na ca tāva hoti. Na ca tāva	1211	
PA_atk-s05_15a:1211_8	jīvitā voropano hotīti jīvitindriyato voropano na ca tāva hoti. Na ca tāva sabbacāgapariccāgāya	1211	
PA_atk-s05_15a:1211_9	saṇṭhito hotīti sabbaṃ parassa jīvitaṃ nāsetvā attano jīvitanāsanatthāya saṇṭhito	1211	
PA_atk-s05_15a:1211_10	na ca tāva hoti. Idaṃ vuttaṃ hoti – yadā aññaṃ jīvitā voropetvā attānaṃ jīvitā voropanatthāya	12111	
PA_atk-s05_15a:1211_11	ṭhito, tadā sabbacāgapariccāgā nāma hoti. Vuttañhetaṃ bhagavatā –	12111	
PA_atk-s05_15a:1212	“Kodhaṃ chetvā sukhaṃ seti, kodhaṃ chetvā na socati;	121	
PA_atk-s05_15a:1213	Kodhassa visamūlassa, madhuraggassa brāhmaṇa;	121	
PA_atk-s05_15a:1214	Vadhaṃ ariyā pasaṃsanti, tañhi chetvā na socatī”ti. ;	121	
PA_atk-s05_15a:1215_0	Yatoti yadā. Parapuggalaṃ ghāṭetvāti parapuggalaṃ nāsetvā. Attānaṃ ghāṭetīti attānaṃ	1215	
PA_atk-s05_15a:1215_1	māreti. Paramussadagatoti atibalavabhāvaṃ gato. Paramavepullappattoti ativipulabhāvaṃ	1215	
PA_atk-s05_15a:1215_2	patto. Kodhassa pahīnattāti anāgāmimaggena vuttappakārassa kodhassa pahīnabhāvena.	1215	
PA_atk-s05_15a:1215_3	Kodhavatthussa pariññātattāti kodhassa patiṭṭhābhūtassa kāraṇabhūtassa piyāpiyaaṭṭhānasaṅkhātassa	1215	
PA_atk-s05_15a:1215_4	vatthussa ñātatīraṇapariññāhi byāpetvā ñātabhāvena. Kodhahetussa upacchinnattāti	1215	
PA_atk-s05_15a:1215_5	kodhassa janakahetuno domanassasahagatacittuppādassa ucchinnabhāvena.	1215	
PA_atk-s05_15a:1216_0	Tāsīti bhāyanasīlo hoti. Uttāsīti atibhāyanasīlo. Parittāsīti samantato bhāyanasīlo.	1216	
PA_atk-s05_15a:1216_1	Bhāyatīti bhayaṃ uppajjati. Santāsaṃ āpajjatīti virūpabhāvaṃ pāpuṇāti. Katthī hotīti	1216	
PA_atk-s05_15a:1216_2	attano vaṇṇabhaṇanasīlo hoti. Vikatthīti vividhā nānappakārato vaṇṇabhaṇanasīlo.	1216	
PA_atk-s05_15a:1216_3	Jātiyā vāti khattiyabhāvādijātisampattiyā vā. Gottena vāti gotamagottādinā ukkaṭṭhagottena	1216	
PA_atk-s05_15a:1216_4	vā. Kolaputtiyena vāti mahākulabhāvena vā. Vaṇṇapokkharatāya vāti vaṇṇasampannasarīratāya	1216	
PA_atk-s05_15a:1216_5	vā. Sarīrañhi “pokkhara”nti vuccati, tassa vaṇṇasampattiyā abhirūpabhāvenāti attho.	1216	
PA_atk-s05_15a:1216_6	Dhanena vātiādīni uttānatthāneva.	1216	
PA_atk-s05_15a:1217_0	Kukkuccanti niddesassa uddesapadaṃ. Tattha kukkuccanti kucchitaṃ kataṃ kukataṃ, tassa	1217	
PA_atk-s05_15a:1217_1	bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ, vippaṭisārapaccupaṭṭhānaṃ,	1217	
PA_atk-s05_15a:1217_2	katākatapadaṭṭhānaṃ, dāsabyaṃ viya daṭṭhabbaṃ. Hatthakukkuccampīti hatthehi kucchitaṃ	1217	
PA_atk-s05_15a:1217_3	kataṃ kukataṃ, tassa bhāvo hatthakukkuccaṃ. Pādakukkuccādīsupi eseva nayo.	1217	
PA_atk-s05_15a:1218_0	Akappiye kappiyasaññitāti acchamaṃsaṃ sūkaramaṃsanti khādati, dīpimaṃsaṃ migamaṃsanti	1218	
PA_atk-s05_15a:1218_1	khādati, akappiyabhojanaṃ kappiyabhojananti bhuñjati, vikāle kālasaññitāya bhuñjati,	1218	
PA_atk-s05_15a:1218_2	akappiyapānakaṃ kappiyapānakanti pivati. Ayaṃ akappiye kappiyasaññitā. Kappiye akappiyasaññitāti	1218	
PA_atk-s05_15a:1218_3	sūkaramaṃsaṃ acchamaṃsanti khādati, migamaṃsaṃ dīpimaṃsanti khādati, kappiyabhojanaṃ	1218	
PA_atk-s05_15a:1218_4	akappiyabhojananti bhuñjati, kāle vikālasaññitāya bhuñjati, kappiyapānakaṃ akappiyapānakanti	1218	
PA_atk-s05_15a:1218_5	pivati. Ayaṃ kappiye akappiyasaññitā. Avajje vajjasaññitāti niddose dosasaññitā.	1218	
PA_atk-s05_15a:1218_6	Vajje avajjasaññitāti sadose niddosasaññitā. Kukkuccāyanāti kukkuccāyanākāro. Kukkuccāyitattanti	1218	
PA_atk-s05_15a:1218_7	kukkuccāyitabhāvo. Cetaso vippaṭisāroti cittassa virūpo paṭisaraṇabhāvo. Manovilekhoti cittassa vilekho.	1218	
PA_atk-s05_15a:1219_0	Katattā ca akatattā cāti kāyaduccaritādīnaṃ katabhāvena ca kāyasucaritādīnaṃ akatabhāvena	1219	
PA_atk-s05_15a:1219_1	ca. Kataṃ me kāyaduccaritanti mayā kāyena kilesapūtikattā duṭṭhu caritaṃ kāyena kataṃ.	1219	
PA_atk-s05_15a:1219_2	Akataṃ me kāyasucaritanti mayā kāyena suṭṭhu caritaṃ na kataṃ. Vacīduccaritavacīsucaritādīsupi	1219	
PA_atk-s05_15a:1219_3	eseva nayo nirodhapariyosānesu.	1219	
PA_atk-s05_15a:1220_0	Cittassāti na sattassa na posassa. Uddhaccanti uddhatākāro. Avūpasamoti na vūpasamo.	1220	
PA_atk-s05_15a:1220_1	Ceto vikkhipatīti cetaso vikkhepo, bhantattaṃ cittassāti cittassa bhantabhāvo bhantayānabhantagoṇādīnaṃ	1220	
PA_atk-s05_15a:1220_2	viya. Iminā ekārammaṇasmiṃyeva vipphandanaṃ kathitaṃ. Uddhaccañhi ekārammaṇe vipphandati,	1220	
PA_atk-s05_15a:1220_3	vicikicchā nānārammaṇeti. Idaṃ vuccati uddhaccanti ayaṃ uddhatabhāvo kathīyati.	1220	
PA_atk-s05_15a:1221_0	Musāvādaṃ pahāyāti ettha musāti visaṃvādanapurekkhārassa atthabhañjako vacīpayogo	1221	
PA_atk-s05_15a:1221_1	kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.	1221	
PA_atk-s05_15a:1222_0	Aparo nayo – musāti abhūtaṃ atacchaṃ vatthu. Vādoti tassa bhūtato tacchato viññāpanaṃ.	1222	
PA_atk-s05_15a:1222_1	Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā	1222	
PA_atk-s05_15a:1222_2	cetanā musāvādo, taṃ musāvādaṃ. Pahāyāti imaṃ musāvādacetanāsaṅkhātaṃ dussīlyaṃ pajahitvā.	1222	
PA_atk-s05_15a:1222_3	Paṭiviratoti pahīnakālato paṭṭhāya tato dussīlyato orato viratova. Natthi tassa vītikkamissāmīti	1222	
PA_atk-s05_15a:1222_4	cakkhusotaviññeyyā dhammā, pageva kāyaviññeyyāti iminā nayena aññesupi evarūpesu	1222	
PA_atk-s05_15a:1222_5	padesu attho veditabbo.	1222	
PA_atk-s05_15a:1223_0	Saccaṃ vadatīti saccavādī. Saccena saccaṃ sandahati ghaṭetīti saccasandho, na antarantarā	1223	
PA_atk-s05_15a:1223_1	musā vadatīti attho. Yo hi puriso kadāci musā vadati, kadāci saccaṃ, tassa musāvādena	1223	
PA_atk-s05_15a:1223_2	antaritattā saccaṃ saccena na ghaṭiyati, tasmā so na saccasandho, ayaṃ pana na tādiso,	1223	
PA_atk-s05_15a:1223_3	jīvitahetupi musā avatvā saccena saccaṃ sandahatiyevāti saccasandho.	1223	
PA_atk-s05_15a:1224_0	Thetoti thiro, thirakathoti attho. Eko hi puggalo haliddirāgo viya, thusarāsimhi	1224	
PA_atk-s05_15a:1224_1	nikhātakhāṇu viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā	1224	
PA_atk-s05_15a:1224_2	viya, indakhīlā viya ca thirakatho hoti, asinā sīsaṃ chindantepi dve kathā na katheti, ayaṃ vuccati theto.	1224	
PA_atk-s05_15a:1225_0	Paccayikoti pattiyāyitabbako, saddhāyitabbakoti attho. Ekacco hi puggalo na paccayiko	1225	
PA_atk-s05_15a:1225_1	hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti vattabbataṃ	1225	
PA_atk-s05_15a:1225_2	āpajjati. Eko paccayiko hoti, “idaṃ kena vuttaṃ, asukenā”ti vutte “yadi tena vuttaṃ,	1225	
PA_atk-s05_15a:1225_3	idameva pamāṇaṃ, idāni upaparikkhitabbaṃ natthi, evameva ida”nti vattabbataṃ āpajjati,	1225	
PA_atk-s05_15a:1225_4	ayaṃ vuccati paccayiko.	1225	
PA_atk-s05_15a:1226	Avisaṃvādako lokassāti tāya saccavāditāya lokaṃ na visaṃvādetīti attho.	122	
PA_atk-s05_15a:1227_0	Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa hadaye attano	1227	
PA_atk-s05_15a:1227_1	piyabhāvaṃ parassa ca suññabhāvaṃ karoti, sā pisuṇā vācā. Yāya pana attānampi parampi	1227	
PA_atk-s05_15a:1227_2	pharusaṃ karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusā	1227	
PA_atk-s05_15a:1227_3	vācā. Yena samphaṃ palapati niratthakaṃ, so samphappalāpo. Yā tesaṃ mūlabhūtā cetanāpi	1227	
PA_atk-s05_15a:1227_4	pisuṇavācādināmameva labhati, sā eva ca idha adhippetā.	1227	
PA_atk-s05_15a:1228_0	Imesaṃ bhedāyāti yesaṃ ito vuttānaṃ santike sutaṃ, tesaṃ bhedāya. Bhinnānaṃ vā sandhātāti	1228	
PA_atk-s05_15a:1228_1	dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ	1228	
PA_atk-s05_15a:1228_2	upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni	1228	
PA_atk-s05_15a:1228_3	vatvā sandhānaṃ kattā anukattā.	1228	
PA_atk-s05_15a:1229_0	Anuppadātāti sandhānānuppadātā. Dve jane samagge disvā “tumhākaṃ evarūpe kule jātānaṃ	1229	
PA_atk-s05_15a:1229_1	evarūpehi guṇehi samannāgatānaṃ anucchavikameta”ntiādīni vatvā daḷhīkammaṃ kattāti	1229	
PA_atk-s05_15a:1229_2	attho. Samaggo ārāmo assāti samaggārāmo, yattha samaggā natthi, tattha vasitumpi	1229	
PA_atk-s05_15a:1229_3	na icchatīti attho. “Samaggarāmo”tipi pāḷi, ayamevettha attho. Samaggaratoti samaggesu	1229	
PA_atk-s05_15a:1229_4	rato, te pahāya aññatra gantumpi na icchatīti attho. Samagge disvāpi sutvāpi nandatīti	1229	
PA_atk-s05_15a:1229_5	samagganandī. Samaggakaraṇiṃ vācaṃ bhāsitāti yā vācā satte samaggeyeva karoti, taṃ	1229	
PA_atk-s05_15a:1229_6	sāmaggiguṇaparidīpikameva vācaṃ bhāsati, na itaranti.	1229	
PA_atk-s05_15a:1230_0	Parassa mammacchedakakāyavacīpayogasamuṭṭhāpikā ekantapharusacetanā pharusā vācā,	1230	
PA_atk-s05_15a:1230_1	nelāti elaṃ vuccati doso, nassā elanti nelā, niddosāti attho “nelaṅgo setapacchādo”ti	1230	
PA_atk-s05_15a:1230_2	ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ	1230	
PA_atk-s05_15a:1230_3	viya kaṇṇasūlaṃ na janeti. atthamadhuratāya sakalasarīre kopaṃ ajanetvā pemaṃ janetīti	1230	
PA_atk-s05_15a:1230_4	pemanīyā. Hadayaṃ gacchati apaṭihaññamānā sukhena cittaṃ pavisatīti hadayaṅgamā.	1230	
PA_atk-s05_15a:1230_5	Guṇaparipuṇṇatāya pure bhavāti porī, pure saṃvaḍḍhanārī viya sukumārātipi porī, purassa	1230	
PA_atk-s05_15a:1230_6	esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ	1230	
PA_atk-s05_15a:1230_7	pitāti bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.	1230	
PA_atk-s05_15a:1230_8	Kantabhāveneva bahuno janassa manāpā cittavuḍḍhikarāti bahujanamanāpā.	1230	
PA_atk-s05_15a:1231_0	Anatthaviññāpikā kāyavacīpayogasamuṭṭhāpikā akusalacetanā samphappalāpo. Kālena vadatīti	1231	
PA_atk-s05_15a:1231_1	kālavādī, vattabbayuttakālaṃ sallakkhetvā vadatīti attho. Bhūtaṃ tathaṃ tacchaṃ sabhāvameva	1231	
PA_atk-s05_15a:1231_2	vadatīti bhūtavādī. Diṭṭhadhammikasamparāyikatthasannissitameva katvā vadatīti atthavādī.	1231	
PA_atk-s05_15a:1231_3	Navalokuttaradhammasannissitaṃ katvā vadatīti dhammavādī. Saṃvaravinayapahānavinayasannissitaṃ	1231	
PA_atk-s05_15a:1231_4	katvā vadatīti vinayavādī.	1231	
PA_atk-s05_15a:1232_0	Nidhānaṃ vuccati ṭhapanokāso, nidhānamassa atthīti nidhānavatī, hadaye nidhātabbayuttakaṃ	1232	
PA_atk-s05_15a:1232_1	vācaṃ bhāsitāti attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ	1232	
PA_atk-s05_15a:1232_2	bhāsissāmī”ti na akālena bhāsati, yuttakālaṃ pana apekkhitvāva bhāsatīti attho. Sāpadesanti	1232	
PA_atk-s05_15a:1232_3	saupamaṃ, sakāraṇanti attho. Pariyantavatinti paricchedaṃ dassetvā yathāssā paricchedo	1232	
PA_atk-s05_15a:1232_4	paññāyati, evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ	1232	
PA_atk-s05_15a:1232_5	asakkuṇeyyatāya atthasampannaṃ bhāsati. Yaṃ vā so atthavādī atthaṃ vadati, tena atthena	1232	
PA_atk-s05_15a:1232_6	sahitattā atthasaṃhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ	1232	
PA_atk-s05_15a:1232_7	hoti. Catuddosāpagataṃ vācaṃ bhāsatīti musāvādādīhi catūhi dosehi apagataṃ vācaṃ	1232	
PA_atk-s05_15a:1232_8	bhāsati. Dvattiṃsāya tiracchānakathāyāti dvattiṃsāya saggamokkhānaṃ tiracchānabhūtāya kathāya.	1232	
PA_atk-s05_15a:1233_0	Dasa kathāvatthūnīti appicchatādīni dasa vivaṭṭanissitāya kathāya vatthubhūtāni kāraṇāni.	1233	
PA_atk-s05_15a:1233_1	Appicchakathanti ettha appicchoti icchāvirahito aniccho nittaṇho. Ettha hi byañjanaṃ	1233	
PA_atk-s05_15a:1233_2	sāvasesaṃ viya, attho pana niravaseso. Na hi khīṇāsavassa aṇumattāpi icchā nāma atthi.	1233	
PA_atk-s05_15a:1234_0	Apicettha atricchatā pāpicchatā mahicchatā appicchatāti ayaṃ bhedo veditabbo – tattha	1234	
PA_atk-s05_15a:1234_1	sakalābhe atittassa paralābhapatthanā atricchatā nāma, tāya samannāgatassa ekabhājane	1234	
PA_atk-s05_15a:1234_2	pakkapūvepi attano patte patite na supakko viya khuddako viya ca khāyati, sveva pana	1234	
PA_atk-s05_15a:1234_3	parassa patte pakkhitto supakko viya mahanto viya ca khāyati. Asantaguṇasambhāvanatā	1234	
PA_atk-s05_15a:1234_4	pana paṭiggahaṇe ca amattaññutā pāpicchatā nāma, sā “idhekacco asaddho samāno saddhoti	1234	
PA_atk-s05_15a:1234_5	maṃ jano jānātū”tiādinā nayena atreva āgatāyeva. Tāya ca samannāgato puggalo kohaññe	1234	
PA_atk-s05_15a:1234_6	patiṭṭhāti. Santaguṇasambhāvanatā pana paṭiggahaṇe ca amattaññutā mahicchatā nāma,	1234	
PA_atk-s05_15a:1234_7	sāpi “idhekacco saddho samāno saddhoti maṃ jano jānātūti icchati, sīlavā samāno sīlavāti	1234	
PA_atk-s05_15a:1234_8	maṃ jano jānātū”ti iminā nayena āgatāyeva. Tāya samannāgato puggalo dussantappayo	1234	
PA_atk-s05_15a:1234_9	hoti, vijātamātāpissa cittaṃ gahetuṃ na sakkoti. Tenetaṃ vuccati –	1234	
PA_atk-s05_15a:1235	“Aggikkhandho samuddo ca, mahiccho cāpi puggalo;	123	
PA_atk-s05_15a:1236	Sakaṭena paccaye detu, tayopete atappayā”ti. ;	123	
PA_atk-s05_15a:1237_0	Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato	1237	
PA_atk-s05_15a:1237_1	puggalo attani vijjamānampi guṇaṃ paṭicchādetukāmatāya saddho samāno “saddhoti maṃ	1237	
PA_atk-s05_15a:1237_2	jano jānātū”ti na icchati. Sīlavā… pavivitto… bahussuto… āraddhavīriyo… samādhisampanno…	1237	
PA_atk-s05_15a:1237_3	paññavā… khīṇāsavo samāno “khīṇāsavoti maṃ jano jānātū”ti na icchati seyyathāpi majjhantikatthero.	1237	
PA_atk-s05_15a:1237_4	Evaṃ appiccho ca pana bhikkhu anuppannaṃ lābhaṃ uppādeti, uppannaṃ thāvaraṃ karoti,	1237	
PA_atk-s05_15a:1237_5	dāyakānaṃ cittaṃ ārādheti, yathā yathā hi so attano appicchatāya appaṃ gaṇhāti, tathā	1237	
PA_atk-s05_15a:1237_6	tathā tassa vatte pasannā manussā bahū denti.	1237	
PA_atk-s05_15a:1238_0	Aparopi catubbidho appiccho paccayaappiccho dhutaṅgaappiccho pariyattiappiccho adhigamaappicchoti.	1238	
PA_atk-s05_15a:1238_1	Tattha catūsu paccayesu appiccho paccayaappiccho. So dāyakassa vasaṃ jānāti, deyyadhammassa	1238	
PA_atk-s05_15a:1238_2	vasaṃ jānāti, attano thāmaṃ jānāti. Yadi hi deyyadhammo bahu hoti, dāyako appaṃ dātukāmo,	1238	
PA_atk-s05_15a:1238_3	dāyakassa vasena appaṃ gaṇhāti. Deyyadhammo appo, dāyako bahuṃ dātukāmo, deyyadhammassa	1238	
PA_atk-s05_15a:1238_4	vasena appaṃ gaṇhāti. Deyyadhammopi bahu, dāyakopi bahuṃ dātukāmo, attano thāmaṃ	1238	
PA_atk-s05_15a:1238_5	ñatvā pamāṇeneva gaṇhāti.	1238	
PA_atk-s05_15a:1239_0	Dhutaṅgasamādānassa attani atthibhāvaṃ na jānāpetukāmo dhutaṅgaappiccho nāma. Yo	1239	
PA_atk-s05_15a:1239_1	pana bahussutabhāvaṃ na jānāpetukāmo, ayaṃ pariyattiappiccho nāma. Yo pana sotāpannādīsu	1239	
PA_atk-s05_15a:1239_2	aññataro hutvā sotāpannādibhāvaṃ jānāpetuṃ na icchati, ayaṃ adhigamaappiccho nāma.	1239	
PA_atk-s05_15a:1239_3	Khīṇāsavo pana atricchataṃ pāpicchataṃ mahicchataṃ pahāya sabbaso icchāpaṭipakkhabhūtāya	1239	
PA_atk-s05_15a:1239_4	alobhasaṅkhātāya parisuddhāya appicchatāya samannāgatattā appiccho nāma. “Āvuso,	1239	
PA_atk-s05_15a:1239_5	atricchatā pāpicchatā mahicchatāti, ime dhammā pahātabbāti, tesu ādīnavaṃ dassetvā	1239	
PA_atk-s05_15a:1239_6	evarūpaṃ appicchataṃ samādāya vattitabba”nti vadanto appicchakathaṃ katheti nāma.	1239	
PA_atk-s05_15a:1240_0	Santuṭṭhīkathantiādīsu visesatthameva dīpayissāma, yojanā pana vuttanayeneva veditabbā.	1240	
PA_atk-s05_15a:1240_1	Santuṭṭhīkathanti itarītarapaccayasantosaṃ nissitaṃ kathaṃ. So panesa santoso dvādasavidho	1240	
PA_atk-s05_15a:1240_2	hoti. Seyyathidaṃ – cīvare yathālābhasantoso, yathābalasantoso, yathāsāruppasantosoti	1240	
PA_atk-s05_15a:1240_3	tividho. Evaṃ piṇḍapātādīsupi.	1240	
PA_atk-s05_15a:1241_0	Tassāyaṃ pabhedavaṇṇanā – idha bhikkhu cīvaraṃ labhati sundaraṃ vā asundaraṃ vā.	1241	
PA_atk-s05_15a:1241_1	So teneva yāpeti, aññaṃ na pattheti, labhantopi na gaṇhāti. Ayamassa cīvare yathālābhasantoso.	1241	
PA_atk-s05_15a:1241_2	Atha pana yo pakatidubbalo vā hoti, ābādhajarābhibhūto vā, garucīvaraṃ pārupanto	1241	
PA_atk-s05_15a:1241_3	kilamati. So sabhāgena bhikkhunā saddhiṃ taṃ parivattetvā lahukena yāpentopi santuṭṭhova	1241	
PA_atk-s05_15a:1241_4	hoti. Ayamassa cīvare yathābalasantoso. Aparo paṇītapaccayalābhī hoti. So pattuṇṇacīvarādīnaṃ	1241	
PA_atk-s05_15a:1241_5	aññataraṃ mahagghacīvaraṃ, bahūni vā pana cīvarāni labhitvā “idaṃ therānaṃ cirapabbajitānaṃ,	1241	
PA_atk-s05_15a:1241_6	idaṃ bahussutānaṃ anurūpaṃ, idaṃ gilānānaṃ, idaṃ appalābhīnaṃ hotū”ti datvā tesaṃ	1241	
PA_atk-s05_15a:1241_7	purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi	1241	
PA_atk-s05_15a:1241_8	santuṭṭhova hoti. Ayamassa cīvare yathāsāruppasantoso.	1241	
PA_atk-s05_15a:1242_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	1242	
PA_atk-s05_15a:1242_1	na pattheti, labhantopi na gaṇhāti. Ayamassa piṇḍapāte yathālābhasantoso. Yo pana	1242	
PA_atk-s05_15a:1242_2	attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena	1242	
PA_atk-s05_15a:1242_3	aphāsu hoti, so taṃ sabhāgassa bhikkhuno datvā tassa hatthato sappāyabhojanaṃ bhuñjitvā	1242	
PA_atk-s05_15a:1242_4	samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo	1242	
PA_atk-s05_15a:1242_5	bahuṃ paṇītaṃ piṇḍapātaṃ labhati, so taṃ cīvaraṃ viya theracirapabbajitabahussutaappalābhīgilānānaṃ	1242	
PA_atk-s05_15a:1242_6	datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.	1242	
PA_atk-s05_15a:1242_7	Ayamassa piṇḍapāte yathāsāruppasantoso.	1242	
PA_atk-s05_15a:1243_0	Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ	1243	
PA_atk-s05_15a:1243_1	na domanassaṃ uppādeti, antamaso tiṇasanthārakenāpi yathāladdheneva tussati. Ayamassa	1243	
PA_atk-s05_15a:1243_2	senāsane yathālābhasantoso. Yo pana attano pakativiruddhaṃ vā byādhiviruddhaṃ vā	1243	
PA_atk-s05_15a:1243_3	senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā	1243	
PA_atk-s05_15a:1243_4	tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.	1243	
PA_atk-s05_15a:1244_0	Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so taṃ cīvaraṃ	1244	
PA_atk-s05_15a:1244_1	viya theracirapabbajitabahussutaappalābhīgilānānaṃ datvā yattha katthaci vasantopi	1244	
PA_atk-s05_15a:1244_2	santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ nāma	1244	
PA_atk-s05_15a:1244_3	pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato	1244	
PA_atk-s05_15a:1244_4	pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,	1244	
PA_atk-s05_15a:1244_5	so taṃ paṭikkhipitvā abbhokāsarukkhamūlādīsu vasantopi santuṭṭhova hoti. Ayamassa	1244	
PA_atk-s05_15a:1244_6	senāsane yathāsāruppasantoso.	1244	
PA_atk-s05_15a:1245_0	Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva	1245	
PA_atk-s05_15a:1245_1	tussati, aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.	1245	
PA_atk-s05_15a:1245_2	Yo pana telena atthiko phāṇitaṃ labhati, so taṃ sabhāgassa bhikkhuno datvā tassa	1245	
PA_atk-s05_15a:1245_3	hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.	1245	
PA_atk-s05_15a:1245_4	Ayamassa gilānapaccaye yathābalasantoso.	1245	
PA_atk-s05_15a:1246_0	Aparo mahāpuñño bahuṃ telamadhuphāṇitādipaṇītabhesajjaṃ labhati, so taṃ cīvaraṃ viya	1246	
PA_atk-s05_15a:1246_1	theracirapabbajitabahussutaappalābhīgilānānaṃ datvā tesaṃ ābhatena yena kenaci yāpentopi	1246	
PA_atk-s05_15a:1246_2	santuṭṭhova hoti. Yo pana ekasmiṃ bhājane catumadhuraṃ ṭhapetvā ekasmiṃ muttaharītakaṃ	1246	
PA_atk-s05_15a:1246_3	“gaṇha, bhante, yadicchasī”ti vuccamāno “sacassa tesu aññatarenapi rogo vūpasammati,	1246	
PA_atk-s05_15a:1246_4	atha muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena	1246	
PA_atk-s05_15a:1246_5	bhesajjaṃ karonto paramasantuṭṭhova hoti. Ayamassa gilānapaccaye yathāsāruppasantoso.	1246	
PA_atk-s05_15a:1246_6	Imesaṃ pana paccekapaccayesu tiṇṇaṃ tiṇṇaṃ santosānaṃ yathāsāruppasantosova aggo.	1246	
PA_atk-s05_15a:1246_7	Arahā ekekasmiṃ paccaye imehi tīhipi santuṭṭhova.	1246	
PA_atk-s05_15a:1247_0	Pavivekakathanti pavivekanissitaṃ kathaṃ. Tayo hi vivekā kāyaviveko cittaviveko upadhivivekoti.	1247	
PA_atk-s05_15a:1247_1	Tattha eko gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya	1247	
PA_atk-s05_15a:1247_2	pavisati, eko paṭikkamati, eko abhikkamati, eko caṅkamaṃ adhiṭṭhāti, eko carati,	1247	
PA_atk-s05_15a:1247_3	eko viharatīti ayaṃ kāyaviveko nāma. Aṭṭha samāpattiyo pana cittaviveko nāma. Nibbānaṃ upadhiviveko nāma.	1247	
PA_atk-s05_15a:1248_0	Vuttampi hetaṃ – “kāyaviveko ca vivekaṭṭhakāyānaṃ nekkhammābhiratānaṃ. Cittaviveko	1248	
PA_atk-s05_15a:1248_1	ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ	1248	
PA_atk-s05_15a:1248_2	visaṅkhāragatāna”nti.	1248	
PA_atk-s05_15a:1249_0	Asaṃsaggakathanti ettha pana savanasaṃsaggo dassanasaṃsaggo samullapanasaṃsaggo sambhogasaṃsaggo	1249	
PA_atk-s05_15a:1249_1	kāyasaṃsaggoti pañcavidho saṃsaggo. Tesu idha bhikkhu suṇāti “amukasmiṃ gāme vā nigame	1249	
PA_atk-s05_15a:1249_2	vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā”ti,	1249	
PA_atk-s05_15a:1249_3	so taṃ sutvā saṃsīdati visīdati, na sakkoti brahmacariyaṃ sandhāretuṃ, sikkhādubbalyaṃ	1249	
PA_atk-s05_15a:1249_4	anāvikatvā hīnāyāvattati. Evaṃ parehi kathiyamānarūpādisampattiṃ attanā vā hasitalapitagītasaddaṃ	1249	
PA_atk-s05_15a:1249_5	suṇantassa sotaviññāṇavīthivasena uppanno rāgo savanasaṃsaggo nāma.	1249	
PA_atk-s05_15a:1250_0	“Idha bhikkhu na heva kho suṇāti, api ca kho sāmaṃ passati itthiṃ vā kumāriṃ vā abhirūpaṃ	1250	
PA_atk-s05_15a:1250_1	dassanīyaṃ pāsādikaṃ paramāya vaṇṇapokkharatāya samannāgataṃ, so taṃ disvā saṃsīdati	1250	
PA_atk-s05_15a:1250_2	visīdati, na sakkoti brahmacariyaṃ sandhāretuṃ, sikkhādubbalyaṃ anāvikatvā hīnāyāvattati.	1250	
PA_atk-s05_15a:1250_3	Evaṃ visabhāgarūpaṃ olokentassa pana cakkhuviññāṇavīthivasena uppannarāgo dassanasaṃsaggo nāma.	1250	
PA_atk-s05_15a:1251_0	Aññamaññaṃ allāpasallāpavasena uppannarāgo pana samullapanasaṃsaggo nāma. Bhikkhuno	1251	
PA_atk-s05_15a:1251_1	bhikkhuniyā santakaṃ bhikkhuniyā vā bhikkhussa santakaṃ gahetvā paribhogakaraṇavasena	1251	
PA_atk-s05_15a:1251_2	uppannarāgo sambhogasaṃsaggo nāma. Hatthaggāhādivasena uppannarāgo pana kāyasaṃsaggo	1251	
PA_atk-s05_15a:1251_3	nāma. Arahā imehi pañcahi saṃsaggehi catūhipi parisāhi saddhiṃ asaṃsaṭṭho, gāhamuttako	1251	
PA_atk-s05_15a:1251_4	ceva saṃsaggamuttako ca. Asaṃsaggassa vaṇṇaṃ bhaṇanto asaṃsaggakathaṃ katheti nāma.	1251	
PA_atk-s05_15a:1252_0	Vīriyārambhakathanti ettha yo paggahitavīriyo paripuṇṇakāyikacetasikavīriyo hoti,	1252	
PA_atk-s05_15a:1252_1	gamane uppannaṃ kilesaṃ ṭhānaṃ pāpuṇituṃ na deti, ṭhāne uppannaṃ kilesaṃ nisajjaṃ,	1252	
PA_atk-s05_15a:1252_2	nisajjāya uppannaṃ kilesaṃ sayanaṃ pāpuṇituṃ na deti, daṇḍena kaṇhasappaṃ uppīḷetvā	1252	
PA_atk-s05_15a:1252_3	gaṇhanto viya amittaṃ gīvāya akkamanto viya ca vicarati, tādisassa āraddhavīriyassa	1252	
PA_atk-s05_15a:1252_4	vaṇṇaṃ bhaṇanto vīriyārambhakathaṃ katheti nāma.	1252	
PA_atk-s05_15a:1253_0	Sīlakathantiādīsu sīlanti catupārisuddhisīlaṃ. Samādhīti vipassanāpādakā aṭṭha samāpattiyo.	1253	
PA_atk-s05_15a:1253_1	Paññāti lokiyalokuttarañāṇaṃ. Vimuttīti arahattaphalavimutti. Vimuttiñāṇadassananti	1253	
PA_atk-s05_15a:1253_2	ekūnavīsatividhaṃ paccavekkhaṇañāṇaṃ. Sīlādīnaṃ guṇaṃ pakāsento sīlādikathaṃ katheti nāma.	1253	
PA_atk-s05_15a:1254	Satipaṭṭhānakathantiādīni saṅgajālamaticca so munītipariyosānāni pubbe vuttānusārena veditabbāni.	125	
PA_atk-s05_15a:1255_0	86. Nirāsattīti nittaṇho. Vivekadassī phassesūti paccuppannesu cakkhusamphassādīsu	1255	
PA_atk-s05_15a:1255_1	attādibhāvavivekaṃ passati. Diṭṭhīsu ca na nīyatīti dvāsaṭṭhiyā diṭṭhīsu kāyaci diṭṭhiyā na nīyati.	1255	
PA_atk-s05_15a:1256	Vipariṇataṃ vā vatthuṃ na socatīti pakatibhāvaṃ jahitvā naṭṭhe kismiñci vatthusmiṃ na sokaṃ āpajjati. Vipariṇatasmiṃ vāti vinassamāne vatthumhi.	125	
PA_atk-s05_15a:1257_0	Cakkhusamphassoti cakkhuṃ vatthuṃ katvā cakkhuviññāṇasahajāto phasso cakkhusamphasso.	1257	
PA_atk-s05_15a:1257_1	Sesesupi eseva nayo. Ettha ca purimā cakkhupasādādivatthukāva, manosamphasso hadayavatthukopi	1257	
PA_atk-s05_15a:1257_2	avatthukopi sabbo catubhūmako phasso. Adhivacanasamphassoti pariyāyena etassa nāmaṃ	1257	
PA_atk-s05_15a:1257_3	hotiyeva. Tayo hi arūpino khandhā sayaṃ piṭṭhivaṭṭakā hutvā attano sahajātasamphassassa	1257	
PA_atk-s05_15a:1257_4	adhivacanasamphassoti nāmaṃ karonti. Paṭighasamphassoti nippariyāyena pana paṭighasamphasso	1257	
PA_atk-s05_15a:1257_5	nāma pañcadvārikaphasso. Adhivacanasamphasso nāma manodvārikaphasso. Sukhavedanīyo	1257	
PA_atk-s05_15a:1257_6	phassoti sukhavedanāya hito uppādako phasso. Itaradvayepi eseva nayo. Kusalo phassoti	1257	
PA_atk-s05_15a:1257_7	ekavīsatikusalacittasahajāto phasso. Akusaloti dvādasaakusalasahajāto phasso. Abyākatoti	1257	
PA_atk-s05_15a:1257_8	chappaññāsaabyākatasahajāto phasso. Kāmāvacaroti catupaññāsakāmāvacarasahajāto phasso.	1257	
PA_atk-s05_15a:1257_9	Rūpāvacaroti kusalādipañcadasarūpāvacarasampayutto. Arūpāvacaroti kusalābyākatavasena	1257	
PA_atk-s05_15a:1257_10	dvādasaarūpāvacarasampayutto.	12571	
PA_atk-s05_15a:1258_0	Suññatoti anattānupassanāvasena vipassantassa uppanno maggo suññato, tena sahajāto	1258	
PA_atk-s05_15a:1258_1	phasso suññato phasso. Itaradvayepi eseva nayo. Animittoti ettha aniccānupassanāvasena	1258	
PA_atk-s05_15a:1258_2	vipassantassa uppanno maggo animitto. Appaṇihitoti dukkhānupassanāvasena vipassantassa	1258	
PA_atk-s05_15a:1258_3	uppanno maggo appaṇihito. Lokiyoti loko vuccati lujjanapalujjanaṭṭhena vaṭṭo, tasmiṃ	1258	
PA_atk-s05_15a:1258_4	pariyāpannabhāvena loke niyuttoti lokiyo, tebhūmako dhammo. Lokuttaroti lokato uttaro	1258	
PA_atk-s05_15a:1258_5	uttiṇṇoti lokuttaro, loke apariyāpannabhāvenapi lokuttaro. Attena vāti attabhāvena	1258	
PA_atk-s05_15a:1258_6	vā. Attaniyena vāti attāyattena vā.	1258	
PA_atk-s05_15a:1259_0	87. Patilīnoti rāgādīnaṃ pahīnattā tato apagato. Akuhakoti avimhāpako tīhi kuhanavatthūhi.	1259	
PA_atk-s05_15a:1259_1	Apihālūti apihanasīlo, patthanātaṇhāya rahitoti vuttaṃ hoti. Amaccharīti pañcamaccheravirahito.	1259	
PA_atk-s05_15a:1259_2	Appagabbhoti kāyapāgabbhiyādivirahito. Ajegucchoti sampannasīlāditāya ajegucchanīyo	1259	
PA_atk-s05_15a:1259_3	asecanako manāpo. Pesuṇeyye ca no yutoti dvīhi ākārehi upasaṃharitabbe pisuṇakamme ayutto.	1259	
PA_atk-s05_15a:1260	Rāgassa pahīnattāti arahattamaggena rāgakilesassa pahīnabhāvena. Asmimāno pahīno hotīti asmīti unnatimāno samucchedavasena pahīno hoti.	126	
PA_atk-s05_15a:1261_0	Tīṇi kuhanavatthūnīti tīṇi vimhāpanakāraṇāni. Paccayapaṭisevanasaṅkhātaṃ kuhanavatthūtiādīsu	1261	
PA_atk-s05_15a:1261_1	cīvarādīhi nimantitassa tadatthikasseva sato pāpicchataṃ nissāya paṭikkhipanena te	1261	
PA_atk-s05_15a:1261_2	ca gahapatike attani suppatiṭṭhitapasāde ñatvā puna tesaṃ “aho ayyo appiccho, na	1261	
PA_atk-s05_15a:1261_3	kiñci paṭiggaṇhituṃ icchati, suladdhaṃ vata no assa, sace appamattakampi kiñci paṭiggaṇheyyā”ti	1261	
PA_atk-s05_15a:1261_4	nānāvidhehi upāyehi paṇītāni cīvarādīni upanentānaṃ tadanuggahakāmataṃyeva avikatvā	1261	
PA_atk-s05_15a:1261_5	paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātaṃ	1261	
PA_atk-s05_15a:1261_6	kuhanavatthūti veditabbaṃ. Pāpicchasseva pana sato sambhāvanādhippāyena katena iriyāpathena	1261	
PA_atk-s05_15a:1261_7	vimhāpanaṃ iriyāpathasaṅkhātaṃ kuhanavatthūti veditabbaṃ. Pāpicchasseva pana sato	1261	
PA_atk-s05_15a:1261_8	uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ	1261	
PA_atk-s05_15a:1261_9	kuhanavatthūti veditabbaṃ.	1261	
PA_atk-s05_15a:1262_0	Katamaṃ paccayapaṭisevanasaṅkhātanti ettha paccayapaṭisevananti evaṃ saṅkhātaṃ paccayapaṭisevanasaṅkhātaṃ.	1262	
PA_atk-s05_15a:1262_1	Nimantentīti idha gahapatikā “bhikkhaṃ gaṇhathā”ti bhikkhū nimantenti. Ayameva vā	1262	
PA_atk-s05_15a:1262_2	pāṭho. “Nimantetī”ti vā “vadantī”ti vā keci paṭhanti. Tādise nimantāpenti. Nimantentīti	1262	
PA_atk-s05_15a:1262_3	pāṭhassa sambhavo daṭṭhabbo. Cīvaraṃ paccakkhātīti cīvaraṃ paṭikkhipati. Etaṃ sāruppaṃ,	1262	
PA_atk-s05_15a:1262_4	yaṃ samaṇoti yaṃ cīvaradhāraṇaṃ samaṇo karoti, etaṃ sāruppaṃ anucchavikaṃ. Pāpaṇikā	1262	
PA_atk-s05_15a:1262_5	vā nantakānīti āpaṇadvāre patikāni antavirahitāni pilotikāni. Uccinitvāti saṃkaḍḍhitvā.	1262	
PA_atk-s05_15a:1262_6	Uñchācariyāyāti bhikkhācaraṇena. Piṇḍiyālopenāti piṇḍaṃ katvā laddhaālopena. Pūtimuttena	1262	
PA_atk-s05_15a:1262_7	vāti gomuttena vā. Osadhaṃ kareyyāti bhesajjakiccaṃ kareyya. Tadupādāyāti tato paṭṭhāya.	1262	
PA_atk-s05_15a:1262_8	Dhutavādoti dhutaguṇavādī. Bhiyyo bhiyyo nimantentīti uparūpari nimantenti. Sammukhībhāvāti	1262	
PA_atk-s05_15a:1262_9	sammukhībhāvena, vijjamānatāyāti attho. Pasavatīti paṭilabhati. Saddhāya sammukhībhāvena	1262	
PA_atk-s05_15a:1262_10	sakkā kātunti “saddhāya sammukhībhāvā”tiādimāha. Deyyadhammā sulabhā dakkhiṇeyyā	12621	
PA_atk-s05_15a:1262_11	ca, saddhā pana dullabhā. Puthujjanassa hi saddhā athāvarā, padavāre padavāre nānā	12621	
PA_atk-s05_15a:1262_12	hoti. Tenevassa mahāmoggallānasadisopi aggasāvako pāṭibhogo bhavituṃ asakkonto āha	12621	
PA_atk-s05_15a:1262_13	“dvinnaṃ kho nesaṃ āvuso dhammānaṃ pāṭibhogo bhogānañca jīvitassa ca, saddhāya pana tvaṃ pāṭibhogo”ti.	12621	
PA_atk-s05_15a:1263_0	Evaṃ tumhe puññena paribāhirā bhavissathāti ettha puññenāti nissakkatthe karaṇavacanaṃ.	1263	
PA_atk-s05_15a:1263_1	Puññato parihīnā parammukhā bhavissatha. Bhākuṭikāti mukhānaṃ padhānapurimaṭṭhitabhāvadassanena	1263	
PA_atk-s05_15a:1263_2	bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ sīlamassāti bhākuṭiko,	1263	
PA_atk-s05_15a:1263_3	bhākuṭikassa bhāvo bhākuṭiyaṃ. Kuhanāti vimhāpanā. Kuhassa āyanā kuhāyanā. Kuhitassa bhāvo kuhitattaṃ.	1263	
PA_atk-s05_15a:1264_0	Pāpicchoti asantaguṇadīpanakāmo. Icchāpakatoti icchāya apakato, upaddutoti attho.	1264	
PA_atk-s05_15a:1264_1	Sambhāvanādhippāyoti bahumānajjhāsayo. Gamanaṃ saṇṭhapetīti abhikkamādigamanaṃ abhisaṅkharoti,	1264	
PA_atk-s05_15a:1264_2	pāsādikabhāvaṃ karotīti vuttaṃ hoti. Itaresupi eseva nayo. Paṇidhāya gacchatīti patthanaṃ	1264	
PA_atk-s05_15a:1264_3	ṭhapetvā gacchati. Sesesupi eseva nayo. Samāhito viya gacchatīti upacārappatto viya	1264	
PA_atk-s05_15a:1264_4	gacchati. Sesesupi eseva nayo.	1264	
PA_atk-s05_15a:1265_0	Āpāthakajjhāyīva hotīti sammukhā āgatānaṃ manussānaṃ jhānaṃ samāpajjanto viya santabhāvaṃ	1265	
PA_atk-s05_15a:1265_1	dasseti. Iriyāpathassāti catuiriyāpathassa. Āṭhapanāti ādiṭṭhapanā, ādarena vā ṭhapanā.	1265	
PA_atk-s05_15a:1265_2	Ṭhapanāti ṭhapanākāro. Saṇṭhapanāti abhisaṅkharaṇaṃ, pāsādikabhāvakaraṇanti vuttaṃ	1265	
PA_atk-s05_15a:1265_3	hoti. Ariyadhammasannissitanti lokuttaradhammapaṭibaddhaṃ. Kuñcikanti avāpuraṇaṃ.	1265	
PA_atk-s05_15a:1265_4	Mittāti sinehavanto. Sandiṭṭhāti diṭṭhamattā. Sambhattāti daḷhamittā. Uddaṇḍeti eko patissayaviseso.	1265	
PA_atk-s05_15a:1266_0	Korajikakorajikoti saṅkocasaṅkocako, atisaṅkocakoti vuttaṃ hoti. “Koracakakoracako”ti	1266	
PA_atk-s05_15a:1266_1	vā pāṭho. Bhākuṭikabhākuṭikoti ativiya mukhasaṅkocanasīlo. Kuhakakuhakoti ativiya	1266	
PA_atk-s05_15a:1266_2	vimhāpako. Lapakalapakoti ativiya sallāpako. Mukhasambhāvikoti attano mukhavasena	1266	
PA_atk-s05_15a:1266_3	aññehi saha sambhāviko, appitacittoti eke. Santānanti kilesasantatāya santānaṃ. Samāpattīnanti	1266	
PA_atk-s05_15a:1266_4	samāpajjitabbānaṃ. Gambhīranti ninnapatiṭṭhānaṃ. Gūḷhanti dassetuṃ dukkhaṃ. Nipuṇanti	1266	
PA_atk-s05_15a:1266_5	sukhumaṃ. Paṭicchannanti padatthena duppaṭivijjhādhippāyaṃ. Lokuttaranti dhammadīpakaṃ.	1266	
PA_atk-s05_15a:1266_6	Suññatāpaṭisaññuttanti nibbānapaṭisaññuttaṃ. Atha vā lokuttarasuññatāpaṭisaññuttanti	1266	
PA_atk-s05_15a:1266_7	lokuttaradhammabhūtanibbānapaṭisaññuttaṃ.	1266	
PA_atk-s05_15a:1267_0	Kāyikaṃ pāgabbhiyanti kāye bhavaṃ kāyikaṃ. Vācasikacetasikesupi eseva nayo. Acittīkārakatoti	1267	
PA_atk-s05_15a:1267_1	bahumānakiriyarahito. Anupāhanānaṃ caṅkamantānanti upāhanavirahitānaṃ caṅkamantānaṃ	1267	
PA_atk-s05_15a:1267_2	samīpe, anādare vā sāmivacanaṃ. Saupāhanoti upāhanārūḷho hutvā caṅkamati. Nīce caṅkame	1267	
PA_atk-s05_15a:1267_3	caṅkamantānanti akataparicchedāya bhūmiyā caṅkamante paricchedaṃ katvā vālukaṃ ākiritvā	1267	
PA_atk-s05_15a:1267_4	ālambanaṃ yojetvā katacaṅkame nīcepi caṅkame caṅkamante. Ucce caṅkame caṅkamatīti	1267	
PA_atk-s05_15a:1267_5	iṭṭhakacayanasampanne vedikāparikkhitte ucce caṅkame caṅkamati. Sace pākāraparikkhitto	1267	
PA_atk-s05_15a:1267_6	hoti dvārakoṭṭhakayutto, pabbatantaravanantarabhūmantarassa vā suppaṭicchanno, tādise	1267	
PA_atk-s05_15a:1267_7	caṅkame caṅkamituṃ vaṭṭati, appaṭicchannepi upacāraṃ muñcitvā vaṭṭati. Ghaṭṭayantopi	1267	
PA_atk-s05_15a:1267_8	tiṭṭhatīti atisamīpe tiṭṭhati. Puratopi tiṭṭhatīti puratthimatopi tiṭṭhati. Ṭhitakopi	1267	
PA_atk-s05_15a:1267_9	bhaṇatīti khāṇuko viya anonamitvā bhaṇati. Bāhāvikkhepakoti bāhuṃ khipitvā khipitvā bhaṇati.	1267	
PA_atk-s05_15a:1268	Anupakhajjāti sabbesaṃ nisinnaṭṭhānaṃ pavisitvā. Navepi bhikkhū āsanena paṭibāhatīti attano pattāsane anisīditvā pure vā pacchā vā pavisanto āsanena paṭibāhati nāma.	126	
PA_atk-s05_15a:1269	Anāpucchampi kaṭṭhaṃ pakkhipatīti anāpucchitvā anapaloketvā aggimhi dāruṃ khipati. Dvāraṃ pidahatīti jantāghare pidahati.	126	
PA_atk-s05_15a:1270	Otaratīti udakatitthaṃ pavisati. Nhāyatīti sarīraṃ sineheti. Uttaratīti udakatitthato tīraṃ uggacchati.	127	
PA_atk-s05_15a:1271	Vokkammāpīti atikkamitvāpi. Ovarakānīti gabbhe patiṭṭhitasayanagharāni.	127	
PA_atk-s05_15a:1272	Gūḷhānīti paṭicchannāni. Paṭicchannānīti aññehi paṭicchāditāni.	127	
PA_atk-s05_15a:1273	Anajjhiṭṭho vāti therehi “dhammaṃ bhaṇāhī”ti anāṇatto anāyācito ca.	127	
PA_atk-s05_15a:1274_0	Pāpadhammoti lāmakadhammo. Asucisaṅkasarasamācāroti aññehi “ayaṃ dussīlo”ti saṅkāya	1274	
PA_atk-s05_15a:1274_1	saritabbo ācāro saṃyogo etassāti asucisaṅkasarasamācāro. Saṅkassarasamācāroti sakāraṃ	1274	
PA_atk-s05_15a:1274_2	saṃyogaṃ katvāpi paṭhanti. Paṭicchannakammantoti paṭicchāditakāyavacīkammanto. Assamaṇoti	1274	
PA_atk-s05_15a:1274_3	na samaṇo. Samaṇapaṭiññoti “ahaṃ samaṇo”ti paṭijānanto. Abrahmacārīti seṭṭhacariyā	1274	
PA_atk-s05_15a:1274_4	virahito. Brahmacāripaṭiññoti vuttapaṭipakkho. Antopūtīti abbhantare kusaladhammavirahitattā	1274	
PA_atk-s05_15a:1274_5	antopūtibhāvamāpanno. Avassutoti rāgena tinto. Kasambujātoti saṅkārasabhāvo. Ācāragocarasampannoti	1274	
PA_atk-s05_15a:1274_6	ettha bhikkhu sagāravo sappatisso hirottappasampanno sunivattho supāruto pāsādikena	1274	
PA_atk-s05_15a:1274_7	abhikkantena paṭikkantena ālokitena vilokitena samiñjitena pasāritena okkhittacakkhu	1274	
PA_atk-s05_15a:1274_8	iriyāpathasampanno indriyesu guttadvāro bhojane mattaññū jāgariyamanuyutto satisampajaññena	1274	
PA_atk-s05_15a:1274_9	samannāgato appiccho santuṭṭho āraddhavīriyo ābhisamācārikesu sakkaccakārī garucittīkārabahulo	1274	
PA_atk-s05_15a:1274_10	viharati, ayaṃ vuccati ācāro. Evaṃ tāva ācāro veditabbo.	12741	
PA_atk-s05_15a:1275_0	Gocaro pana tividho upanissayagocaro ārakkhagocaro upanibandhagocaroti. Tattha katamo	1275	
PA_atk-s05_15a:1275_1	upanissayagocaro? Dasakathāvatthuguṇasamannāgato kalyāṇamitto, yaṃ nissāya assutaṃ	1275	
PA_atk-s05_15a:1275_2	suṇāti, sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ pasādeti;	1275	
PA_atk-s05_15a:1275_3	yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati.	1275	
PA_atk-s05_15a:1275_4	Ayaṃ vuccati upanissayagocaro.	1275	
PA_atk-s05_15a:1276_0	Katamo ārakkhagocaro? Idha bhikkhu antaragharaṃ paviṭṭho vīthiṃ paṭipanno okkhittacakkhu	1276	
PA_atk-s05_15a:1276_1	yugamattadassāvī susaṃvuto gacchati, na hatthiṃ olokento, na assaṃ, na rathaṃ, na	1276	
PA_atk-s05_15a:1276_2	pattiṃ, na itthiṃ, na purisaṃ olokento, na uddhaṃ ullokento, na adho olokento, na	1276	
PA_atk-s05_15a:1276_3	disāvidisaṃ pekkhamāno gacchati. Ayaṃ vuccati ārakkhagocaro.	1276	
PA_atk-s05_15a:1277_0	Katamo upanibandhagocaro? Cattāro satipaṭṭhānā yattha cittaṃ upanibandhati. Vuttañhetaṃ	1277	
PA_atk-s05_15a:1277_1	bhagavatā – “ko ca, bhikkhave, bhikkhuno gocaro sako pettiko visayo? Yadidaṃ cattāro	1277	
PA_atk-s05_15a:1277_2	satipaṭṭhānā”ti, ayaṃ vuccati upanibandhagocaroti. Iti iminā ca ācārena iminā ca	1277	
PA_atk-s05_15a:1277_3	gocarena upeto…pe… samannāgato. Tenapi vuccati ācāragocarasampannoti.	1277	
PA_atk-s05_15a:1278_0	Aṇumattesu vajjesu bhayadassāvīti aṇuppamāṇesu asañcicca āpannasekhiyaakusalacittuppādādibhedesu	1278	
PA_atk-s05_15a:1278_1	vajjesu bhayadassanasīlo. Samādāya sikkhati sikkhāpadesūti yaṃkiñci sikkhāpadesu	1278	
PA_atk-s05_15a:1278_2	sikkhitabbaṃ, taṃ sabbaṃ sammā ādāya sikkhati. Ettha ca “pātimokkhasaṃvarasaṃvuto”ti	1278	
PA_atk-s05_15a:1278_3	ettāvatā ca puggalādhiṭṭhānāya desanāya pātimokkhasaṃvarasīlaṃ dassitaṃ. “Ācāragocarasampanno”tiādi	1278	
PA_atk-s05_15a:1278_4	pana sabbaṃ yathāpaṭipannassa taṃ sīlaṃ sampajjati, taṃ paṭipattiṃ dassetuṃ vuttanti veditabbaṃ.	1278	
PA_atk-s05_15a:1279_0	88. Sātiyesu anassāvīti sātavatthūsu kāmaguṇesu taṇhāsanthavavirahito. Saṇhoti saṇhehi	1279	
PA_atk-s05_15a:1279_1	kāyakammādīhi samannāgato. Paṭibhānavāti pariyattiparipucchādhigamapaṭibhānehi samannāgato.	1279	
PA_atk-s05_15a:1279_2	Na saddhoti sāmaṃ adhigatadhammaṃ na kassaci saddahati. Na virajjatīti khayā rāgassa	1279	
PA_atk-s05_15a:1279_3	virattattā idāni na virajjati.	1279	
PA_atk-s05_15a:1280_0	Yesaṃ esāti yesaṃ puggalānaṃ sātavatthūsu kāmaguṇesu icchā taṇhā. Appahīnāti santhavasampayuttā	1280	
PA_atk-s05_15a:1280_1	taṇhā arahattamaggena appahīnā. Tesaṃ cakkhuto rūpataṇhā savatīti etesaṃ cakkhudvārato	1280	
PA_atk-s05_15a:1280_2	pavattajavanavīthisampayuttā rūpārammaṇā taṇhā uppajjati. Āsavatīti okāsato yāva	1280	
PA_atk-s05_15a:1280_3	bhavaggā dhammato yāva gotrabhū savati. Sandatīti nadīsotaṃ viya adhomukhaṃ sandati.	1280	
PA_atk-s05_15a:1280_4	Pavattatīti punappunaṃ uppattivasena pavattati. Sesadvāresupi eseva nayo. Sukkapakkhe	1280	
PA_atk-s05_15a:1280_5	vuttavipariyāyena taṇhā arahattamaggena suppahīnā. Tesaṃ cakkhuto rūpataṇhā na savati.	1280	
PA_atk-s05_15a:1281_0	Saṇhena kāyakammena samannāgatoti apharusena mudunā kāyakammena samaṅgībhūto ekībhūto.	1281	
PA_atk-s05_15a:1281_1	Vacīkammādīsupi eseva nayo. Saṇhehi satipaṭṭhānehītiādīsu satipaṭṭhānādayo lokiyalokuttaramissakā.	1281	
PA_atk-s05_15a:1281_2	Pariyāpuṇanaatthādiparipucchālokiyalokuttaradhammādhigamavasena sallakkhaṇavibhāvanavavatthānakaraṇasamatthā	1281	
PA_atk-s05_15a:1281_3	tisso paṭibhānappabhedasaṅkhātā paññā yassa atthi, so paṭibhānavā. Tassa pariyattiṃ	1281	
PA_atk-s05_15a:1281_4	nissāya paṭibhāyatīti tassa puggalassa pariyāpuṇanaṃ allīyitvā ñāṇaṃ jāyati ñāṇaṃ	1281	
PA_atk-s05_15a:1281_5	abhimukhaṃ hoti. Cattāro satipaṭṭhānāti sattatiṃsa bodhipakkhiyadhammā lokiyalokuttaramissakavasena	1281	
PA_atk-s05_15a:1281_6	vuttā. Maggaphalāni nibbattitalokuttaravasena. Catasso paṭisambhidāyo cha ca abhiññāyo	1281	
PA_atk-s05_15a:1281_7	vimokkhantikavasena vuttāti ñātabbā.	1281	
PA_atk-s05_15a:1282_0	Tattha catasso paṭisambhidāyoti cattāro ñāṇappabhedāti attho. Iddhividhādiāsavakkhayapariyosānāni	1282	
PA_atk-s05_15a:1282_1	adhikāni cha ñāṇāni. Tassāti parassa, attho paṭibhāyatīti sambandho. Atthoti saṅkhepato	1282	
PA_atk-s05_15a:1282_2	hetuphalaṃ. Tañhi yasmā hetuanusārena arīyati adhigamīyati pāpuṇīyati, tasmā atthoti	1282	
PA_atk-s05_15a:1282_3	vuccati. Pabhedato pana yaṃkiñci paccayuppannaṃ nibbānaṃ bhāsitattho vipāko kiriyāti	1282	
PA_atk-s05_15a:1282_4	ime pañca dhammā atthoti veditabbā, taṃ atthaṃ paccavekkhantassa so attho pabhedato	1282	
PA_atk-s05_15a:1282_5	ñāto pākaṭo hoti. Dhammoti saṅkhepato paccayo. So hi yasmā taṃ taṃ vidahati pavatteti	1282	
PA_atk-s05_15a:1282_6	ceva pāpeti ca, tasmā dhammoti vuccati. Pabhedato pana yo koci phalanibbattako hetu	1282	
PA_atk-s05_15a:1282_7	ariyamaggo bhāsitaṃ kusalaṃ akusalanti ime pañca dhammā dhammoti veditabbā, taṃ dhammaṃ	1282	
PA_atk-s05_15a:1282_8	paccavekkhantassa so dhammo pabhedato ñāto pākaṭo hoti, tasmiṃ atthe ca dhamme ca	1282	
PA_atk-s05_15a:1282_9	yā sabhāvanirutti abyabhicārī vohāro, tassa abhilāpe bhāsane udīraṇe taṃ lapitaṃ	1282	
PA_atk-s05_15a:1282_10	bhāsitaṃ udīritaṃ sabhāvaniruttisaddaṃ ārammaṇaṃ katvā paccavekkhantassa sā nirutti ñātā pākaṭā hoti.	12821	
PA_atk-s05_15a:1283_0	Ettha atthe ñāte attho paṭibhāyatīti idāni tassa saddaṃ āharitvā vuttappabhede atthe	1283	
PA_atk-s05_15a:1283_1	pākaṭībhūte vuttappabhedo attho tassa puggalassa paṭibhāyati ñāṇābhimukho hoti. Dhamme	1283	
PA_atk-s05_15a:1283_2	ñāte dhammo paṭibhāyatīti vuttappabhede dhamme pākaṭībhūte vuttappabhedo dhammo paṭibhāyati.	1283	
PA_atk-s05_15a:1283_3	Niruttiyā ñātāya nirutti paṭibhāyatīti vuttappabhedāya niruttiyā pākaṭāya vuttappabhedā	1283	
PA_atk-s05_15a:1283_4	nirutti paṭibhāyati. Imesu tīsu ñāṇesu ñāṇanti atthadhammaniruttīsu imesu tīsu sabbatthakañāṇamārammaṇaṃ	1283	
PA_atk-s05_15a:1283_5	katvā paccavekkhantassa tesu tīsu ñāṇesu pabhedagataṃ ñāṇaṃ, yathāvuttesu vā tesu	1283	
PA_atk-s05_15a:1283_6	tīsu ñāṇesu gocarakiccādivasena vitthāragataṃ ñāṇaṃ paṭibhānapaṭisambhidā. Imāya	1283	
PA_atk-s05_15a:1283_7	paṭibhānapaṭisambhidāyāti imāya vuttappakārāya yathāvuttavitthārapaññāya upeto hoti.	1283	
PA_atk-s05_15a:1283_8	So vuccati paṭibhānavāti nigamento āha. Yassa pariyatti natthīti pariyatti nāma buddhavacanaṃ.	1283	
PA_atk-s05_15a:1283_9	Tañhi uggaṇhantassa paṭisambhidā visadā honti. Yassa puggalassa evarūpā pariyatti	1283	
PA_atk-s05_15a:1283_10	natthi. Paripucchā natthīti paripucchā nāma pāḷiaṭṭhakathādīsu gaṇṭhipadaatthapadavinicchayakathā.	12831	
PA_atk-s05_15a:1283_11	Uggahitapāḷiādīsu hi atthaṃ kathentassa paṭisambhidā visadā honti. Adhigamo natthīti	12831	
PA_atk-s05_15a:1283_12	adhigamo nāma arahattappatti. Arahattañhi pattassa paṭisambhidā visadā honti. Yassa	12831	
PA_atk-s05_15a:1283_13	vuttappakārā tividhā sampatti natthi. Kiṃ tassa paṭibhāyissatīti kena kāraṇena tassa	12831	
PA_atk-s05_15a:1283_14	puggalassa pabhedagataṃ ñāṇaṃ upaṭṭhahissati.	12831	
PA_atk-s05_15a:1284_0	Sāmanti sayameva. Sayaṃ abhiññātanti sayameva tena ñāṇena avagamitaṃ. Attapaccakkhaṃ	1284	
PA_atk-s05_15a:1284_1	dhammanti attanā paṭivijjhitaṃ paccavekkhitaṃ dhammaṃ. Na kassaci saddahatīti attapaccakkhatāya	1284	
PA_atk-s05_15a:1284_2	paresaṃ na saddahati, saddhāya na gacchati. Avijjāpaccayā saṅkhārātiādikaṃ dvādasapadikapaccayākāradassanavasena	1284	
PA_atk-s05_15a:1284_3	vuttaṃ. Avijjānirodhātiādayo saṃsāranivattiṃ sandhāya vuttā. Idaṃ dukkhantiādi saccadassanavasena.	1284	
PA_atk-s05_15a:1284_4	Ime āsavātiādayo aparena pariyāyena kilesavasena paccayadassanavasena. Ime dhammā	1284	
PA_atk-s05_15a:1284_5	abhiññeyyātiādayo abhiññeyyapariññeyyapahātabbabhāvetabbasacchikātabbadhammānaṃ dassanavasena.	1284	
PA_atk-s05_15a:1284_6	Channaṃ phassāyatanānantiādayo phassāyatanānaṃ uppattiñca atthaṅgamañca assādañca	1284	
PA_atk-s05_15a:1284_7	upaddavañca nissaraṇañca dassanavasena. Pañcannaṃ upādānakkhandhānaṃ pañcavīsatividhena	1284	
PA_atk-s05_15a:1284_8	udayañca vayañca, tesu chandarāgavasena assādañca, tesaṃ vipariṇāmaṃ ādīnavañca,	1284	
PA_atk-s05_15a:1284_9	nissaraṇasaṅkhātaṃ nibbānañca. Catunnaṃ mahābhūtānaṃ avijjādisamudayañca, avijjādinirodhe	1284	
PA_atk-s05_15a:1284_10	atthaṅgamañca evamādidassanavasena vuttā. Ete dhammā tattha tattha vuttanayena veditabbā.	12841	
PA_atk-s05_15a:1285_0	Amatogadhanti natthi etassa maraṇasaṅkhātaṃ matanti amataṃ. Kilesavisapaṭipakkhattā	1285	
PA_atk-s05_15a:1285_1	agadantipi amataṃ. Tasmiṃ ninnatāya amatogadhaṃ. Amataparāyananti vuttappakāraṃ amataṃ	1285	
PA_atk-s05_15a:1285_2	paraṃ ayanaṃ gati patiṭṭhā assāti amataparāyanaṃ. Amatapariyosānanti taṃ amataṃ saṃsārassa	1285	
PA_atk-s05_15a:1285_3	niṭṭhābhūtattā pariyosānamassāti amatapariyosānaṃ.	1285	
PA_atk-s05_15a:1286_0	89. Lābhakamyā na sikkhatīti lābhapatthanāya suttantādīni na sikkhati. Aviruddho	1286	
PA_atk-s05_15a:1286_1	ca taṇhāya, rasesu nānugijjhatīti virodhābhāvena ca aviruddho hutvā taṇhāya mūlarasādīsu gedhaṃ nāpajjati.	1286	
PA_atk-s05_15a:1287	Kena nu khoti lābhapatthanāya kāraṇacintena pihassa pariyesane nipāto. Lābhābhinibbattiyāti catunnaṃ paccayānaṃ visesena uppattiyā. Lābhaṃ paripācentoti paccaye paripācayanto.	128	
PA_atk-s05_15a:1288_0	Attadamatthāyāti vipassanāsampayuttāya paññāya attano damanatthāya. Attasamatthāyāti	1288	
PA_atk-s05_15a:1288_1	samādhisampayuttāya paññāya attano samādhānatthāya. Attaparinibbāpanatthāyāti duvidhenāpi	1288	
PA_atk-s05_15a:1288_2	ñāṇena attano anupādāparinibbānatthāya. Vuttañhetaṃ “anupādāparinibbānatthaṃ kho	1288	
PA_atk-s05_15a:1288_3	āvuso bhagavati brahmacariyaṃ vussatī”ti. Appicchaññeva nissāyāti ettha paccayaappiccho	1288	
PA_atk-s05_15a:1288_4	adhigamaappiccho pariyattiappiccho dhutaṅgaappicchoti cattāro appicchā, tesaṃ nānatthaṃ	1288	
PA_atk-s05_15a:1288_5	heṭṭhā vitthāritaṃ eva, taṃ appicchaṃ allīyitvā. Santuṭṭhiññevāti catūsu paccayesu	1288	
PA_atk-s05_15a:1288_6	ca tividhaṃ santosaṃ allīyitvā, etesaṃ vibhāgo heṭṭhā vitthāritoyeva. Sallekhaññevāti	1288	
PA_atk-s05_15a:1288_7	kilesalekhanaṃ. Idamatthitaññevāti imehi kusaladhammehi atthi idamatthi, tassa bhāvo	1288	
PA_atk-s05_15a:1288_8	idamatthitā, taṃ idamatthitaṃyeva nissāya allīyitvā.	1288	
PA_atk-s05_15a:1289_0	Rasoti niddesassa uddesapadaṃ. Mūlarasoti yaṃkiñci mūlaṃ paṭicca nibbattaraso. Khandharasādīsupi	1289	
PA_atk-s05_15a:1289_1	eseva nayo. Ambilanti takkambilādi. Madhuranti ekantato gosappiādi. Madhu pana kasāvayuttaṃ	1289	
PA_atk-s05_15a:1289_2	ciranikkhittaṃ kasāvaṃ hoti, phāṇitaṃ khāriyuttaṃ ciranikkhittaṃ khāriyaṃ hoti. Sappi	1289	
PA_atk-s05_15a:1289_3	pana ciranikkhittaṃ vaṇṇagandhe jahantampi rasaṃ na jahatīti tadeva ekantamadhuraṃ.	1289	
PA_atk-s05_15a:1289_4	Tittakanti nimbapaṇṇādi. Kaṭukanti siṅgiveramaricādi. Loṇikanti sāmuddikaloṇādi.	1289	
PA_atk-s05_15a:1289_5	Khārikanti vātiṅgaṇakaḷīrādi. Lambikanti badarāmalakakapiṭṭhasālavādi. Kasāvanti	1289	
PA_atk-s05_15a:1289_6	harītakādi. Ime sabbepi rasā vatthuvasena vuttā. Taṃtaṃvatthuko panettha raso ca	1289	
PA_atk-s05_15a:1289_7	ambilādīni nāmehi vuttoti veditabbo. Sādūti iṭṭharaso. Asādūti aniṭṭharaso. Iminā	1289	
PA_atk-s05_15a:1289_8	padadvayena sabbopi raso pariyādinno. Sītanti sītaraso. Uṇhanti uṇharaso. Evamayaṃ	1289	
PA_atk-s05_15a:1289_9	mūlarasādinā bhedena bhinnopi raso lakkhaṇādīhi abhinnoyeva. Sabbopi hesa jivhāpaṭihananalakkhaṇo,	1289	
PA_atk-s05_15a:1289_10	jivhāviññāṇassa visayabhāvaraso, tasseva gocarapaccupaṭṭhāno. Te jivhaggena rasaggānīti	12891	
PA_atk-s05_15a:1289_11	ete samaṇabrāhmaṇā pasādajivhaggena uttamarasāni. Pariyesantāti gavesamānā. Āhiṇḍantīti	12891	
PA_atk-s05_15a:1289_12	tattha tattha vicaranti. Te ambilaṃ labhitvā anambilaṃ pariyesantīti takkādiambilaṃ	12891	
PA_atk-s05_15a:1289_13	laddhā anambilaṃ gavesanti. Evaṃ sabbaṃ parivattetvā parivattetvā yojitaṃ.	12891	
PA_atk-s05_15a:1290	Paṭisaṅkhā yoniso āhāraṃ āhāretīti paṭisaṅkhānapaññāya jānitvā upāyena āhāraṃ āhāreti. Idāni upāyaṃ dassetuṃ “neva davāyā”tiādi vuttaṃ.	129	
PA_atk-s05_15a:1291_0	Tattha neva davāyāti davatthāya na āhāreti. Tattha naṭalaṅghakādayo davatthāya āhārenti	1291	
PA_atk-s05_15a:1291_1	nāma. Yañhi bhojanaṃ bhuttassa naccagītakabbasilokasaṅkhāto davo atirekatarena paṭibhāti,	1291	
PA_atk-s05_15a:1291_2	taṃ bhojanaṃ adhammena visamena pariyesitvā te āhārenti. Ayaṃ pana bhikkhu na evamāhāreti.	1291	
PA_atk-s05_15a:1292_0	Na madāyāti mānamadapurisamadānaṃ vaḍḍhanatthāya na āhāreti. Tattha rājarājamahāmattā	1292	
PA_atk-s05_15a:1292_1	madatthāya āhārenti nāma. Te hi attano mānamadapurisamadānaṃ vaḍḍhanatthāya piṇḍarasabhojanādīni	1292	
PA_atk-s05_15a:1292_2	paṇītabhojanāni bhuñjanti. Ayaṃ pana bhikkhu evaṃ nāhāreti.	1292	
PA_atk-s05_15a:1293_0	Na maṇḍanāyāti sarīramaṇḍanatthāya na āhāreti. Tattha rūpūpajīviniyo mātugāmā antepurikādayo	1293	
PA_atk-s05_15a:1293_1	ca sappiphāṇitādīni pivanti, siniddhamudumaddavabhojanaṃ āhārenti. Evaṃ no aṅgalaṭṭhi	1293	
PA_atk-s05_15a:1293_2	susaṇṭhitā bhavissati, sarīre chavivaṇṇo pasanno bhavissatīti. Ayaṃ pana bhikkhu evaṃ na āhāreti.	1293	
PA_atk-s05_15a:1294_0	Na vibhūsanāyāti sarīre maṃsavibhūsanatthāya na āhāreti. Tattha nibbuddhamallamuṭṭhikamallaceṭakādayo	1294	
PA_atk-s05_15a:1294_1	susiniddhehi macchamaṃsādīhi sarīraṃ pīṇenti “evaṃ no maṃsaṃ ussadaṃ bhavissati pahārasahanatthāyā”ti.	1294	
PA_atk-s05_15a:1294_2	Ayaṃ pana bhikkhu evaṃ sarīre maṃsavibhūsanatthāya na āhāreti.	1294	
PA_atk-s05_15a:1295_0	Yāvadevāti āhārāharaṇapayojanassa paricchedaniyamadassanaṃ. Imassa kāyassa ṭhitiyāti	1295	
PA_atk-s05_15a:1295_1	imassa catumahābhūtikassa karajakāyassa ṭhapanatthāya āhāreti, idamassa āhārāharaṇe	1295	
PA_atk-s05_15a:1295_2	payojananti attho. Yāpanāyāti jīvitindriyayāpanatthāya āhāreti. Vihiṃsūparatiyāti	1295	
PA_atk-s05_15a:1295_3	vihiṃsā nāma abhuttapaccayā uppajjanakakhuddā, tassā uparatiyā vūpasamanatthāya āhāreti.	1295	
PA_atk-s05_15a:1295_4	Brahmacariyānuggahāyāti brahmacariyaṃ nāma tisso sikkhā sakalasāsanaṃ, tassa anuggaṇhatthāya āhāreti.	1295	
PA_atk-s05_15a:1296_0	Itīti upāyanidassanaṃ, iminā upāyenāti attho. Purāṇañca vedanaṃ paṭihaṅkhāmīti purāṇavedanaṃ	1296	
PA_atk-s05_15a:1296_1	nāma abhuttapaccayā uppajjanakavedanā, taṃ paṭihanissāmīti āhāreti. Navañca vedanaṃ	1296	
PA_atk-s05_15a:1296_2	na uppādessāmīti navavedanā nāma atibhuttapaccayena uppajjanakavedanā, na taṃ uppādessāmīti	1296	
PA_atk-s05_15a:1296_3	āhāreti. Atha vā navavedanā nāma bhuttapaccayā na uppajjanakavedanā, tassā anuppannāya	1296	
PA_atk-s05_15a:1296_4	anuppajjanatthameva āhāreti.	1296	
PA_atk-s05_15a:1297_0	Yātrā ca me bhavissatīti yāpanā ca me bhavissati. Anavajjatā cāti ettha atthi sāvajjaṃ,	1297	
PA_atk-s05_15a:1297_1	atthi anavajjaṃ. Tattha adhammikapariyesanā adhammikapaṭiggahaṇaṃ adhammena paribhogoti	1297	
PA_atk-s05_15a:1297_2	idaṃ sāvajjaṃ nāma. Dhammena pana pariyesitvā dhammena paṭiggahetvā paccavekkhitvā	1297	
PA_atk-s05_15a:1297_3	paribhuñjanaṃ anavajjaṃ nāma. Ekacco anavajjeyeva sāvajjaṃ karoti, “laddhaṃ me”ti	1297	
PA_atk-s05_15a:1297_4	katvā pamāṇātikkantaṃ bhuñjati, taṃ jīrāpetuṃ asakkonto uddhaṃvirecanaadhovirecanādīhi	1297	
PA_atk-s05_15a:1297_5	kilamati, sakalavihāre bhikkhū tassa sarīrapaṭijagganabhesajjapariyesanādīsu ussukkaṃ	1297	
PA_atk-s05_15a:1297_6	āpajjanti, “kiṃ ida”nti vutte “asukassa nāma udaraṃ uddhumāta”ntiādiṃ vadanti. “Esa	1297	
PA_atk-s05_15a:1297_7	niccakālampi evaṃ pakatikoyeva, attano kucchippamāṇaṃ nāma na jānātī”ti nindanti	1297	
PA_atk-s05_15a:1297_8	garahanti. Ayaṃ anavajjeyeva sāvajjaṃ karoti nāma. Evaṃ akatvā “anavajjatā ca me	1297	
PA_atk-s05_15a:1297_9	bhavissatī”ti āhāreti.	1297	
PA_atk-s05_15a:1298_0	Phāsuvihāro cāti etthāpi atthi phāsuvihāro, atthi na phāsuvihāro. Tattha āharahatthako	1298	
PA_atk-s05_15a:1298_1	alaṃsāṭako tatravaṭṭako kākamāsako bhuttavamitakoti imesaṃ pañcannaṃ brāhmaṇānaṃ	1298	
PA_atk-s05_15a:1298_2	bhojanaṃ na phāsuvihāro nāma. Etesu hi āharahatthako nāma bahuṃ bhuñjitvā attano	1298	
PA_atk-s05_15a:1298_3	dhammatāya uṭṭhātuṃ asakkonto “āhara hattha”nti vadati. Alaṃsāṭako nāma accuddhumātakucchitāya	1298	
PA_atk-s05_15a:1298_4	uṭṭhitopi sāṭakaṃ nivāsetuṃ na sakkoti. Tatravaṭṭako nāma uṭṭhātuṃ asakkonto tatreva	1298	
PA_atk-s05_15a:1298_5	parivaṭṭati. Kākamāsako nāma yathā kākehi āmasituṃ sakkoti, evaṃ yāva mukhadvārā	1298	
PA_atk-s05_15a:1298_6	āhāreti. Bhuttavamitako nāma mukhena sandhāretuṃ asakkonto tattheva vamati. Evaṃ	1298	
PA_atk-s05_15a:1298_7	akatvā “phāsuvihāro ca me bhavissatī”ti āhāreti. Phāsuvihāro nāma catūhi pañcahi	1298	
PA_atk-s05_15a:1298_8	ālopeti ūnūdaratā. Ettakañhi bhuñjitvā pānīyaṃ pivato cattāro iriyāpathā sukhena	1298	
PA_atk-s05_15a:1298_9	pavattanti. Tasmā dhammasenāpati evamāha –	1298	
PA_atk-s05_15a:1299	“Cattāro pañca ālope, abhutvā udakaṃ pive;	129	
PA_atk-s05_15a:1300	Alaṃ phāsuvihārāya, pahitattassa bhikkhuno”ti. ;	130	
PA_atk-s05_15a:1301_0	Imasmiṃ pana ṭhāne aṅgāni samodhānetabbāni. Neva davāyāti hi ekaṃ aṅgaṃ, na madāyāti	1301	
PA_atk-s05_15a:1301_1	ekaṃ, na maṇḍanāyāti ekaṃ, na vibhūsanāyāti ekaṃ, yāvadeva imassa kāyassa ṭhitiyā	1301	
PA_atk-s05_15a:1301_2	yāpanāyāti ekaṃ, vihiṃsūparatiyā brahmacariyānuggahāyāti ekaṃ, iti purāṇañca vedanaṃ	1301	
PA_atk-s05_15a:1301_3	paṭihaṅkhāmi navañca vedanaṃ na uppādessāmīti ekaṃ, yātrā ca me bhavissatīti ekaṃ	1301	
PA_atk-s05_15a:1301_4	aṅgaṃ, anavajjatā ca phāsuvihāro cāti ayamettha bhojanānisaṃso.	1301	
PA_atk-s05_15a:1302_0	Mahāsivatthero panāha – “heṭṭhā cattāri aṅgāni paṭikkhepo nāma, upari pana aṭṭhaṅgāni	1302	
PA_atk-s05_15a:1302_1	samodhānetabbānī”ti. Tattha yāvadeva imassa kāyassa ṭhitiyāti ekaṃ aṅgaṃ, yāpanāyāti	1302	
PA_atk-s05_15a:1302_2	ekaṃ, vihiṃsūparatiyāti ekaṃ, brahmacariyānuggahāyāti ekaṃ, iti purāṇañca vedanaṃ	1302	
PA_atk-s05_15a:1302_3	paṭihaṅkhāmīti ekaṃ, navañca vedanaṃ na uppādessāmīti ekaṃ, yātrā ca me bhavissatīti	1302	
PA_atk-s05_15a:1302_4	ekaṃ, anavajjatā cāti ekaṃ, phāsuvihāro pana bhojanānisaṃsoti. Evaṃ aṭṭhaṅgasamannāgataṃ āhāraṃ āhāreti.	1302	
PA_atk-s05_15a:1303	90. Upekkhakoti chaḷaṅgupekkhāya samannāgato. Satoti kāyānupassanādisatiyutto.	130	
PA_atk-s05_15a:1304_0	Upekkhakoti chaḷaṅgupekkhāya samannāgatoti ettha chaḷaṅgupekkhādhammo nāma koti?	1304	
PA_atk-s05_15a:1304_1	Ñāṇādayo. “Ñāṇa”nti vutte kiriyato cattāri ñāṇasampayuttāni labbhanti, “satatavihāro”ti	1304	
PA_atk-s05_15a:1304_2	vutte aṭṭha mahācittāni labbhanti, “rajjanadussanaṃ natthī”ti vutte dasa cittāni	1304	
PA_atk-s05_15a:1304_3	labbhanti. Somanassaṃ āsevanavasena labbhati. Cakkhunā rūpaṃ disvāti kāraṇavasena	1304	
PA_atk-s05_15a:1304_4	cakkhūti laddhavohārena rūpadassanasamatthena cakkhuviññāṇena rūpaṃ disvā. Porāṇā	1304	
PA_atk-s05_15a:1304_5	panāhu – cakkhu rūpaṃ na passati acittakattā, cittampi na passati acakkhukattā. Dvārārammaṇasaṅghaṭṭanena	1304	
PA_atk-s05_15a:1304_6	pana pasādavatthukena cittena passati. Īdisesu pana ṭhānesu “dhanunā vijjhatī”tiādīsu	1304	
PA_atk-s05_15a:1304_7	viya sasambhārakathā nāma hoti. Tasmā cakkhuviññāṇena rūpaṃ disvāti ayamevettha attho.	1304	
PA_atk-s05_15a:1305_0	Neva sumano hotīti lobhuppattivasena chandarāguppattivasena somanasso na hoti. Na	1305	
PA_atk-s05_15a:1305_1	dummanoti paṭighuppattivasena duṭṭhacitto na hoti. Upekkhakoti upapattito ikkhako	1305	
PA_atk-s05_15a:1305_2	hoti, apakkhapatito hutvā iriyāpathaṃ pavatteti. Sato sampajānoti satimā ñāṇasampanno.	1305	
PA_atk-s05_15a:1305_3	Manāpaṃ nābhigijjhatīti manavaḍḍhanakaṃ iṭṭhārammaṇaṃ nābhigijjhati na pattheti.	1305	
PA_atk-s05_15a:1305_4	Nābhihaṃsatīti na tussati. Na rāgaṃ janetīti tattha tattha rañjanaṃ na uppādeti.	1305	
PA_atk-s05_15a:1305_5	Tassa ṭhitova kāyo hotīti tassa khīṇāsavassa cakkhādikāyo kampārahitattā ṭhito niccalo	1305	
PA_atk-s05_15a:1305_6	hoti. Amanāpanti aniṭṭhārammaṇaṃ. Na maṅku hotīti domanassito na hoti. Appatiṭṭhitacittoti	1305	
PA_atk-s05_15a:1305_7	kodhavasena ṭhitamano na hoti. Alīnamanasoti alīnacitto. Abyāpannacetasoti byāpādarahitacitto.	1305	
PA_atk-s05_15a:1306_0	Rajanīye na rajjatīti rajanīyasmiṃ vatthusmiṃ na rāgaṃ uppādeti. Dussanīye na dussatīti	1306	
PA_atk-s05_15a:1306_1	dosuppāde vatthusmiṃ na dosaṃ uppādeti. Mohanīye na muyhatīti mohanīyasmiṃ vatthusmiṃ	1306	
PA_atk-s05_15a:1306_2	na mohaṃ uppādeti. Kopanīye na kuppatīti kodhanīyasmiṃ vatthusmiṃ na calati. Madanīye	1306	
PA_atk-s05_15a:1306_3	na majjatīti madanīyasmiṃ vatthusmiṃ na saṃsīdati. Kilesanīye na kilissatīti upatapanīyasmiṃ	1306	
PA_atk-s05_15a:1306_4	vatthusmiṃ na upatappati. Diṭṭhe diṭṭhamattoti rūpārammaṇe cakkhuviññāṇena diṭṭhe	1306	
PA_atk-s05_15a:1306_5	diṭṭhamatto. Sute sutamattoti saddāyatane sotaviññāṇena sute sutamatto. Mute mutamattoti	1306	
PA_atk-s05_15a:1306_6	ghānajivhākāyaviññāṇena pāpuṇitvā gahite gahitamatto. Viññāte viññātamattoti manoviññāṇena	1306	
PA_atk-s05_15a:1306_7	ñāte ñātamatto. Diṭṭhe na limpatīti cakkhuviññāṇena diṭṭhe rūpārammaṇe taṇhādiṭṭhilepena	1306	
PA_atk-s05_15a:1306_8	na limpati. Diṭṭhe anūpayoti rūpārammaṇe nittaṇho hoti. Anapāyoti apaduṭṭhacitto.	1306	
PA_atk-s05_15a:1307	Saṃvijjatīti labbhati. Passatīti oloketi. Chandarāgoti sineho. Rūpārāmanti rūpaṃ ārāmaṃ assāti rūpārāmaṃ. Rūpe ratanti rūparataṃ. Rūpe santuṭṭhīti rūpasammuditaṃ.	130	
PA_atk-s05_15a:1308_0	Dantaṃ nayanti samitinti uyyānakīḷāmaṇḍalādīsu mahājanamajjhaṃ gacchantā dantameva	1308	
PA_atk-s05_15a:1308_1	goṇajātiṃ vā assajātiṃ vā yāne yojetvā nayanti. Rājāti tathārūpāneva ṭhānāni gacchanto	1308	
PA_atk-s05_15a:1308_2	rājāpi dantameva abhiruhati. Manussesūti manussesupi catūhi ariyamaggehi danto nibbisevanova	1308	
PA_atk-s05_15a:1308_3	seṭṭho. Yotivākyanti yo evarūpaṃ atikkamavacanaṃ punappunaṃ vuccamānampi titikkhati	1308	
PA_atk-s05_15a:1308_4	na paṭipphandati na vihaññati, evarūpo danto seṭṭhoti attho.	1308	
PA_atk-s05_15a:1309_0	Assatarāti vaḷavāya gadrabhena jātā. Ājānīyāti yaṃ assadammasārathi kāraṇaṃ kāreti,	1309	
PA_atk-s05_15a:1309_1	tassa khippaṃ jānanasamatthā. Sindhavāti sindhavaraṭṭhe jātā assā. Mahānāgāti kuñjarasaṅkhātā	1309	
PA_atk-s05_15a:1309_2	mahāhatthino. Attadantoti ete assatarā vā ājānīyā vā sindhavā vā kuñjarā vā varā	1309	
PA_atk-s05_15a:1309_3	dantā, na adantā. Yo pana catumaggasaṅkhātena attadantena dantatāya attadanto nibbisevano,	1309	
PA_atk-s05_15a:1309_4	ayaṃ tatopi varaṃ, sabbehipi etehi uttaritaroti attho.	1309	
PA_atk-s05_15a:1310_0	Na hi etehi yānehīti yāni etāni hatthiyānādiyānāni, na hi etehi yānehi koci puggalo	1310	
PA_atk-s05_15a:1310_1	supinantenapi agatapubbattā “agata”nti saṅkhātaṃ nibbānadisaṃ, taṃ ṭhānaṃ gaccheyya.	1310	
PA_atk-s05_15a:1310_2	Yathā pubbabhāge indriyadamena dantena aparabhāge ariyamaggabhāvanāya sudantena danto	1310	
PA_atk-s05_15a:1310_3	nibbisevano sappañño puggalo taṃ agatapubbaṃ disaṃ gacchati, dantabhūmiṃ pāpuṇāti.	1310	
PA_atk-s05_15a:1310_4	Tasmā attadamanameva varanti attho.	1310	
PA_atk-s05_15a:1311_0	Vidhāsu na vikampantīti seyyassa seyyohamasmītiādīsu mānavidhāsu na calanti nappavedhanti.	1311	
PA_atk-s05_15a:1311_1	Vippamuttā punabbhavāti punabbhavapaṭisandhiyā punappunaṃ uppattito suṭṭhu muttā	1311	
PA_atk-s05_15a:1311_2	muñcitvā ṭhitā. Dantabhūmimanuppattāti ekantadamanaṃ arahattaphalabhūmiṃ pāpuṇitvā	1311	
PA_atk-s05_15a:1311_3	ṭhitā. Te loke vijitāvinoti te arahanto sattaloke vijitavijayā vijitavanto nāma honti.	1311	
PA_atk-s05_15a:1312_0	Yasmā ca bhāvitindriyo nibbhayo nibbikāro danto hoti, tasmā tamatthaṃ dassento “yassindriyānī”ti	1312	
PA_atk-s05_15a:1312_1	gāthamāha. Tassattho – yassa cakkhādīni chaḷindriyāni gocarabhāvanāya aniccāditilakkhaṇaṃ	1312	
PA_atk-s05_15a:1312_2	āropetvā vāsanābhāvanāya satisampajaññagandhaṃ gāhāpetvā bhāvitāni, tāni ca kho ajjhattagocarabhāvanāya,	1312	
PA_atk-s05_15a:1312_3	evaṃ pana bahiddhā ca sabbaloketi yattha yattha indriyānaṃ vekallatā vekallato vā	1312	
PA_atk-s05_15a:1312_4	sambhavo, tattha nābhijjhādivasena bhāvitānīti evaṃ nibbijjha ñatvā paṭivijjhitvā	1312	
PA_atk-s05_15a:1312_5	imaṃ parañca lokaṃ sakasantatikhandhalokaṃ parasantatikhandhalokañca dantamaraṇaṃ	1312	
PA_atk-s05_15a:1312_6	maritukāmo kālaṃ kaṅkhati, jīvitakkhayakālaṃ āgameti patimāneti, na bhāyati maraṇassa. Yathāha –	1312	
PA_atk-s05_15a:1313	“Maraṇe me bhayaṃ natthi, nikanti natthī jīvite”. ;	131	
PA_atk-s05_15a:1314	“Nābhikaṅkhāmi maraṇaṃ, nābhikaṅkhāmi jīvitaṃ;	131	
PA_atk-s05_15a:1315	Kālañca patimānemi, nibbisaṃ bhatako yathā”ti. ;	131	
PA_atk-s05_15a:1316	Bhāvito sa dantoti evaṃ bhāvitindriyo so danto.	131	
PA_atk-s05_15a:1317_0	91. Nissayatāti taṇhādiṭṭhinissayā. Ñatvā dhammanti aniccādīhi ākārehi dhammaṃ jānitvā.	1317	
PA_atk-s05_15a:1317_1	Anissitoti evaṃ tehi nissayehi anissito. Tena aññatra dhammañāṇā natthi nissayānaṃ	1317	
PA_atk-s05_15a:1317_2	abhāvoti dīpeti. Bhavāya vibhavāya vāti sassatāya ucchedāya vā. Imissā gāthāya niddeso uttāno.	1317	
PA_atk-s05_15a:1318	92. Taṃ brūmi upasantoti taṃ evarūpaṃ ekekagāthāya vuttaṃ upasantoti kathemi. Atarī so visattikanti so imaṃ visatādibhāvena visattikāsaṅkhātaṃ mahātaṇhaṃ atari.	131	
PA_atk-s05_15a:1319_0	Attano diṭṭhiyā rāgo abhijjhākāyaganthoti sayaṃ gahitadiṭṭhiyā rañjanasaṅkhāto rāgo	1319	
PA_atk-s05_15a:1319_1	abhijjhākāyagantho. Paravādesu āghāto appaccayoti paresaṃ vādapaṭivādesu kopo ca	1319	
PA_atk-s05_15a:1319_2	atuṭṭhākāro ca byāpādo kāyagantho. Attano sīlaṃ vā vataṃ vāti sayaṃ gahitamethunaviratisaṅkhātaṃ	1319	
PA_atk-s05_15a:1319_3	sīlaṃ vā govatādivataṃ vā. Sīlabbataṃ vāti tadubhayaṃ vā. Parāmāsoti iminā suddhītiādivasena	1319	
PA_atk-s05_15a:1319_4	parato āmasati. Attano diṭṭhi idaṃsaccābhiniveso kāyaganthoti sayaṃ gahitadiṭṭhiṃ	1319	
PA_atk-s05_15a:1319_5	“idameva saccaṃ moghamañña”nti ayoniso abhiniveso idaṃsaccābhiniveso kāyagantho.	1319	
PA_atk-s05_15a:1319_6	Ganthā tassa na vijjantīti tassa khīṇāsavassa dve diṭṭhiganthā sotāpattimaggena na	1319	
PA_atk-s05_15a:1319_7	santi. Byāpādo kāyagantho anāgāmimaggena. Abhijjhākāyagantho arahattamaggena.	1319	
PA_atk-s05_15a:1320_0	93. Idāni tameva upasantaṃ pasaṃsanto āha “na tassa puttā”ti evamādi. Tattha puttā	1320	
PA_atk-s05_15a:1320_1	atrajādayo cattāro. Ettha ca puttapariggahādayo puttādināmena vuttāti veditabbā.	1320	
PA_atk-s05_15a:1320_2	Te hissa na vijjanti, tesaṃ vā abhāvena puttādayo na vijjantīti. Attāti “attā atthī”ti	1320	
PA_atk-s05_15a:1320_3	gahitā sassatadiṭṭhiṃ natthi. Nirattāti “ucchijjatī”ti gahitā ucchedadiṭṭhi.	1320	
PA_atk-s05_15a:1321_0	Natthīti gahetabbaṃ natthi. Muñcitabbaṃ natthīti mocetabbaṃ natthi. Yassa natthi	1321	
PA_atk-s05_15a:1321_1	gahitanti yassa puggalassa taṇhādiṭṭhivasena gahitaṃ na vijjati. Tassa natthi muñcitabbanti	1321	
PA_atk-s05_15a:1321_2	tassa puggalassa muñcitabbaṃ na vijjati. Gāhamuñcanasamatikkantoti gahaṇañca mocanañca	1321	
PA_atk-s05_15a:1321_3	vītivatto. Vuddhiparihānivītivattoti vuḍḍhiñca hāniñca atikkanto.	1321	
PA_atk-s05_15a:1322_0	94. Yena naṃ vajjuṃ puthujjanā, atho samaṇabrāhmaṇāti yena taṃ rāgādinā vajjena puthujjanā	1322	
PA_atk-s05_15a:1322_1	sabbepi devamanussā itova bahiddhā samaṇabrāhmaṇā ca rattoti vā duṭṭhoti vā vadeyyuṃ.	1322	
PA_atk-s05_15a:1322_2	Taṃ tassa apurakkhatanti taṃ rāgādivajjaṃ tassa arahato apurakkhataṃ. Tasmā vādesu	1322	
PA_atk-s05_15a:1322_3	nejatīti taṃkāraṇā nindāvacanesu na kampati.	1322	
PA_atk-s05_15a:1323_0	Nejatīti niddesassa uddesapadaṃ. Na iñjatīti calanaṃ na karoti. Na calatīti na tattha	1323	
PA_atk-s05_15a:1323_1	namati. Na vedhatīti kampetuṃ asakkuṇeyyatāya na phandati. Nappavedhatīti na kampati.	1323	
PA_atk-s05_15a:1323_2	Na sampavedhatīti na parivattati.	1323	
PA_atk-s05_15a:1324_0	95. Na ussesu vadateti visiṭṭhesu attānaṃ antokatvā “ahaṃ visiṭṭho”ti atimānavasena	1324	
PA_atk-s05_15a:1324_1	na vadati. Esa nayo itaresu dvīsu. Kappaṃ neti akappiyoti so evarūpo duvidhampi kappaṃ	1324	
PA_atk-s05_15a:1324_2	na eti. Kasmā? Yasmā akappiyo, pahīnakappoti vuttaṃ hoti. Imissāpi gāthāya niddeso uttānova.	1324	
PA_atk-s05_15a:1325_0	96. Sakanti mayhanti pariggahitaṃ. Asatā ca na socatīti avijjamānādinā asatā ca na	1325	
PA_atk-s05_15a:1325_1	socati. Dhammesu ca na gacchatīti sabbadhammesu chandādivasena na gacchati. Sa ve	1325	
PA_atk-s05_15a:1325_2	santoti vuccatīti so evarūpo naruttamo “santo”ti vuccati. Imissāpi gāthāya niddeso	1325	
PA_atk-s05_15a:1325_3	uttānova. Arahattanikūṭena desanaṃ niṭṭhāpesi. Desanāpariyosāne koṭisatasahassadevatānaṃ	1325	
PA_atk-s05_15a:1325_4	arahattappatti ahosi, sotāpannādīnaṃ gaṇanā natthīti.	1325	
PA_atk-s05_15a:1326	Saddhammappajjotikāya mahāniddesaṭṭhakathāya	132	
PA_atk-s05_15a:1327	Purābhedasuttaniddesavaṇṇanā niṭṭhitā.	132	
PA_atk-s05_15a:1328	11. Kalahavivādasuttaniddesavaṇṇanā	132	
PA_atk-s05_15a:1329_0	97. Ekādasame kalahavivādasuttaniddese kutopahūtā kalahā vivādāti kalaho ca tassa	1329	
PA_atk-s05_15a:1329_1	pubbabhāgo vivādo cāti ime kuto jātā. Paridevasokā sahamaccharā cāti paridevasokā	1329	
PA_atk-s05_15a:1329_2	ca sahamaccharā ca kuto pahūtā. Mānātimānā sahapesuṇā cāti mānā ca atimānā ca pesuṇā	1329	
PA_atk-s05_15a:1329_3	ca kuto pahūtā. Teti te sabbepi aṭṭha kilesadhammā. Tadiṅgha byūhīti taṃ mayā pucchitamatthaṃ	1329	
PA_atk-s05_15a:1329_4	brūhi, yācāmi taṃ ahanti. Yācanattho hi iṅghāti nipāto.	1329	
PA_atk-s05_15a:1330_0	Ekena ākārenāti ekena kāraṇena. Aparena ākārenāti aparena kāraṇena. Āgārikā daṇḍapasutāti	1330	
PA_atk-s05_15a:1330_1	gahapatino vihesamānā. Pabbajitā āpattiṃ āpajjantāti anagārikā sattasu āpattikkhandhesu	1330	
PA_atk-s05_15a:1330_2	aññataraṃ āpajjamānā.	1330	
PA_atk-s05_15a:1331_0	Kutopahūtāti kutobhūtā. Kutojātāti kuto paṭiladdhabhāvā. Kutosañjātāti upasaggena	1331	
PA_atk-s05_15a:1331_1	padaṃ vaḍḍhitaṃ. Kutonibbattāti kuto nibbattalakkhaṇaṃ pattā. Upasaggena padaṃ vaḍḍhetvā	1331	
PA_atk-s05_15a:1331_2	“kutoabhinibbattā”ti vuttaṃ. Kutopātubhūtāti kutopākaṭībhūtā. Kiṃ nidānātiādīsu attano	1331	
PA_atk-s05_15a:1331_3	phalaṃ nidetīti nidānaṃ. Etasmā phalaṃ samudetīti samudayo. Etasmā phalaṃ jāyatīti	1331	
PA_atk-s05_15a:1331_4	jāti. Etasmā phalaṃ pabhavatīti pabhavo. Mūlaṃ pucchatīti kalahassa kāraṇaṃ pucchati.	1331	
PA_atk-s05_15a:1331_5	Kāraṇañhi patiṭṭhaṭṭhena mūlaṃ. Attano phalanipphādanatthaṃ hinoti pavattatīti hetu.	1331	
PA_atk-s05_15a:1331_6	“Handa naṃ gaṇhathā”ti dassentaṃ viya attano phalaṃ nidetīti nidānaṃ. Etasmā phalaṃ	1331	
PA_atk-s05_15a:1331_7	sambhavatīti sambhavo. Pabhavati phalaṃ etasmāti pabhavo. Samuṭṭhāti ettha phalaṃ,	1331	
PA_atk-s05_15a:1331_8	etena vā samuṭṭhātīti samuṭṭhānaṃ. Attano phalaṃ āharatīti āhāro. Apaṭikkhipitabbaṭṭhena	1331	
PA_atk-s05_15a:1331_9	attano phalaṃ ārametīti ārammaṇaṃ. Etaṃ paṭicca apaṭikkhipitvā phalaṃ eti pavattatīti	1331	
PA_atk-s05_15a:1331_10	paccayo. Etasmā phalaṃ samudetīti samudayoti evametesaṃ padānaṃ vacanattho veditabbo.	13311	
PA_atk-s05_15a:1331_11	Taṃ sandhāya “kalahassa ca vivādassa ca mūlaṃ pucchatī”tiādinā nayena desanā vuttā.	13311	
PA_atk-s05_15a:1332_0	98. Piyappahūtāti piyavatthuto jātā. Maccherayuttā kalahā vivādāti iminā kalahavivādādīnaṃ	1332	
PA_atk-s05_15a:1332_1	na kevalaṃ piyavatthumeva, macchariyampi paccayaṃ dasseti. Kalahavivādasīsena cettha	1332	
PA_atk-s05_15a:1332_2	sabbepi te dhammā vuttāti veditabbā. Yathā ca etesaṃ macchariyaṃ, tathā pesuṇānañca	1332	
PA_atk-s05_15a:1332_3	vivādaṃ. Tenāha “vivādajātesu ca pesuṇānī”ti. Imissā gāthāya niddeso uttānatthoyeva.	1332	
PA_atk-s05_15a:1333_0	99. Piyā su lokasmiṃ kutonidānā, ye cāpi lobhā vicaranti loketi “piyappahūtā kalahā”ti	1333	
PA_atk-s05_15a:1333_1	ye ettha vuttā, te piyā lokasmiṃ kutonidānā, na kevalañca piyā, ye cāpi khattiyādayo	1333	
PA_atk-s05_15a:1333_2	loke vicaranti lobhahetu lobhenābhibhūtā vicaranti, tesaṃ so lobho ca kutonidānoti	1333	
PA_atk-s05_15a:1333_3	dve atthe ekāya pucchāya pucchati. Kutonidānāti cettha kiṃnidānā kiṃhetukāti paccattavacanassa	1333	
PA_atk-s05_15a:1333_4	toādeso veditabbo, samāse cassa lopābhāvo. Atha vā nidānāti jātā, uppannāti attho.	1333	
PA_atk-s05_15a:1333_5	Tasmā kuto jātā kuto uppannāti vuttaṃ hoti. Āsā ca niṭṭhā cāti āsā ca tassā āsāya	1333	
PA_atk-s05_15a:1333_6	samiddhi ca. Ye samparāyāya narassa hontīti ye narassa samparāyāya honti, parāyanā	1333	
PA_atk-s05_15a:1333_7	hontīti vuttaṃ hoti. Ekā evāyampi pucchā.	1333	
PA_atk-s05_15a:1334	Dīpā hontīti patiṭṭhā bhavanti. Saraṇā hontīti dukkhanāsanā honti. Niṭṭhāparāyanā hontīti samiddhiparāyanā honti.	133	
PA_atk-s05_15a:1335_0	100. Chandānidānānīti kāmacchandādichandanidānāni. Ye cāpi lobhā vicarantīti ye cāpi	1335	
PA_atk-s05_15a:1335_1	khattiyādayo lobhā vicaranti, tesaṃ lobhopi chandanidānoti dvepi atthe ekato vissajjeti.	1335	
PA_atk-s05_15a:1335_2	Itonidānāti chandanidānā evāti vuttaṃ hoti. “Itonidānā”ti hi chandaṃ sandhāyāha.	1335	
PA_atk-s05_15a:1335_3	Chandanidānā hi lobhādayo. “Itonidānā”ti saddasiddhi cettha “kutonidānā”ti ettha	1335	
PA_atk-s05_15a:1335_4	vuttanayena veditabbā. Āsāya samiddhi vuccati niṭṭhāti ajjhāsayanibbattipaṭilābho kathīyati.	1335	
PA_atk-s05_15a:1336	101. Vinicchayāti taṇhādiṭṭhivinicchayā. Ye cāpi dhammā samaṇena vuttāti ye ca aññepi kodhādīhi sampayuttā, tathārūpā vā akusalā dhammā buddhasamaṇena vuttā, te kutopahūtāti.	133	
PA_atk-s05_15a:1337_0	Aññajātikāti aññasabhāvā. Aññavihitakāti aññenākārena ṭhitā. Samitapāpenāti nibbāpitapāpena.	1337	
PA_atk-s05_15a:1337_1	Bāhitapāpadhammenāti pahīnalāmakadhammena. Bhinnakilesamūlenāti kilesamūlāni bhinditvā	1337	
PA_atk-s05_15a:1337_2	ṭhitena. Sabbākusalamūlabandhanā pamuttenāti dvādasaakusalabandhanaṃ mocetvā ṭhitena.	1337	
PA_atk-s05_15a:1337_3	Vuttāti kathitā. Pavuttāti pakārena kathitā.	1337	
PA_atk-s05_15a:1338_0	102. Tamūpanissāya pahoti chandoti taṃ sukhadukkhavedanaṃ tadubhayavatthusaṅkhātaṃ	1338	
PA_atk-s05_15a:1338_1	sātāsātaṃ upanissāya saṃyogaviyogapatthanāvasena chando pahoti. Ettāvatā “chando	1338	
PA_atk-s05_15a:1338_2	nu lokasmiṃ kutonidāno”ti ayaṃ pañho vissajjito hoti. Rūpesu disvā vibhavaṃ bhavañcāti	1338	
PA_atk-s05_15a:1338_3	rūpesu vayañca uppādañca disvā. Vinicchayaṃ kubbati jantu loketi apāyādike loke ayaṃ	1338	
PA_atk-s05_15a:1338_4	jantu bhogādhigamatthaṃ taṇhāvinicchayaṃ “attā me uppanno”tiādinā nayena diṭṭhivinicchayañca	1338	
PA_atk-s05_15a:1338_5	kurute. Ettāvatā “vinicchayā cāpi kutopabhūtā”ti ayaṃ pañho vissajjito hoti.	1338	
PA_atk-s05_15a:1339	Sātāsātaṃ nissāyāti madhurañca amadhurañca upanissayaṃ katvā. Iṭṭhāniṭṭhanti iṭṭhārammaṇañca aniṭṭhārammaṇañca.	133	
PA_atk-s05_15a:1340_0	Surāmerayamajjappamādaṭṭhānānuyoganti ettha surāti piṭṭhasurā pūvasurā odanasurā	1340	
PA_atk-s05_15a:1340_1	kiṇṇapakkhittā sambhārasaṃyuttāti pañca surā. Merayanti pupphāsavo phalāsavo madhvāsavo	1340	
PA_atk-s05_15a:1340_2	guḷāsavo sambhārasaṃyuttoti pañca āsavā. Taṃ sabbampi madakaraṇavasena majjaṃ. Pamādaṭṭhānanti	1340	
PA_atk-s05_15a:1340_3	pamādakāraṇaṃ, yāya cetanāya taṃ majjaṃ pivati, tassetaṃ adhivacanaṃ. Anuyoganti	1340	
PA_atk-s05_15a:1340_4	taṃ surāmerayamajjappamādaṭṭhānānuyogaṃ anuāyogaṃ punappunaṃ karaṇaṃ. Yasmā ca pana	1340	
PA_atk-s05_15a:1340_5	taṃ anuyuttassa me uppannā ceva bhogā parihāyanti, anuppannā ca nuppajjanti, tasmā	1340	
PA_atk-s05_15a:1340_6	“me bhogā parikkhayaṃ khīṇabhāvaṃ gacchantī”ti jānāti. Evaṃ sabbattha. Vikālavisikhācariyānuyoganti	1340	
PA_atk-s05_15a:1340_7	avelāya visikhāsu cariyānuyuttaṃ. Samajjābhicaraṇanti naccādidassanavasena samajjābhigamanaṃ.	1340	
PA_atk-s05_15a:1340_8	Ālasyānuyoganti kāyālasiyatāya yuttappayuttataṃ. Apāyamukhāni na sevatīti bhogānaṃ	1340	
PA_atk-s05_15a:1340_9	vināsadvārāni na sevati.	1340	
PA_atk-s05_15a:1341_0	Kasiyā vāti kasikammena vā. Vaṇijjāya vāti dhammikavaṇijjakammena vā. Gorakkhena	1341	
PA_atk-s05_15a:1341_1	vāti gopālakammena vā. Issatthena vāti dhanusippena vā. Rājaporisena vāti rājasevakakammena	1341	
PA_atk-s05_15a:1341_2	vā. Sippaññatarena vāti kumbhakārādisippānaṃ aññatarena vā. Paṭipajjatīti payogaṃ	1341	
PA_atk-s05_15a:1341_3	karoti. Cakkhusmiṃ uppanne jānātīti sasambhāracakkhusmiṃ uppanne jānāti. “Attā me	1341	
PA_atk-s05_15a:1341_4	uppanno”ti diṭṭhiṃ gaṇhāti. Cakkhusmiṃ antarahiteti tasmiṃ vinaṭṭhe. Attā me antarahitoti	1341	
PA_atk-s05_15a:1341_5	“mama attā vinaṭṭho”ti diṭṭhiṃ gaṇhāti. Vigato me attāti vītikkanto mama attā. Sotasmintiādīsupi eseva nayo.	1341	
PA_atk-s05_15a:1342_0	103. Etepi dhammā dvayameva santeti ete kodhādayo dhammā sātāsātadvaye sante eva	1342	
PA_atk-s05_15a:1342_1	honti uppajjanti. Ettāvatā tatiyapañhopi vissajjito hoti. Idāni yo evaṃ vissajjitesu	1342	
PA_atk-s05_15a:1342_2	etesu pañhesu kathaṃkathī bhaveyya, tassa kathaṃkathāpahānūpāyaṃ dassento āha “kathaṃkathī	1342	
PA_atk-s05_15a:1342_3	ñāṇapathāya sikkhe”ti, ñāṇadassanañāṇādhigamanatthaṃ tisso sikkhā sikkheyyāti vuttaṃ	1342	
PA_atk-s05_15a:1342_4	hoti. Kiṃkāraṇā? Ñatvā pavuttā samaṇena dhammā. Buddhasamaṇena hi ñatvā dhammā vuttā,	1342	
PA_atk-s05_15a:1342_5	natthi tassa dhammesu aññāṇaṃ, attano pana ñāṇānubhāvena te ajānanto na jāneyya,	1342	
PA_atk-s05_15a:1342_6	na desanādosena. Tasmā kathaṃkathī ñāṇapathāya sikkhe, ñatvā pavuttā samaṇena dhammāti.	1342	
PA_atk-s05_15a:1343_0	Pakkhepabandhanena vā baddhoti nāgarikabandhena baddho. Parikkhepabandhanena vāti	1343	
PA_atk-s05_15a:1343_1	vatiparikkhepabandhanena vā. Gāmabandhanenātiādīsu tasmā tasmā ṭhānato nikkhamituṃ	1343	
PA_atk-s05_15a:1343_2	alabhanto gāmabandhanādīhi baddho nāma hoti. Tassa bandhanassa mokkhatthāyāti etassa	1343	
PA_atk-s05_15a:1343_3	vuttappakārassa bandhanassa mocanatthaṃ.	1343	
PA_atk-s05_15a:1344_0	Ñāṇampi ñāṇapathoti pure uppannaṃ ñāṇaṃ aparāparuppannassa ñāṇampi ñāṇassa sañcaraṇamaggoti	1344	
PA_atk-s05_15a:1344_1	ñāṇampi ñāṇapatho. Ñāṇassa ārammaṇampi ñāṇapathoti ñāṇassa paccayopi taṃ ālambitvā	1344	
PA_atk-s05_15a:1344_2	uppajjanato ñāṇapatho. Ñāṇasahabhunopi dhammā ñāṇapathoti ñāṇena sahuppannā avasesā	1344	
PA_atk-s05_15a:1344_3	cittacetasikā dhammāpi ñāṇapatho. Idāni upamāya sādhento “yathā ariyamaggo ariyapatho”tiādimāha.	1344	
PA_atk-s05_15a:1345_0	Kathaṃkathī puggaloti vicikicchāvanto puggalo. Sakaṅkhoti sadveḷhako. Savilekhoti	1345	
PA_atk-s05_15a:1345_1	cittarājivanto. Sadveḷhakoti kaṅkhāvanto. Savicikicchoti sandehavanto. Ñāṇādhigamāyāti	1345	
PA_atk-s05_15a:1345_2	ñāṇapaṭilābhatthāya. Ñāṇaphusanāyāti ñāṇapaṭivijjhanatthāya. Atha vā ñāṇavindanatthāya.	1345	
PA_atk-s05_15a:1345_3	Ñāṇasacchikiriyāyāti ñāṇassa paccakkhakaraṇatthāya. Sanidānāhanti ahaṃ sanidānaṃ	1345	
PA_atk-s05_15a:1345_4	sapaccayaṃ katvā dhammadesanaṃ karomi. Sappāṭihāriyanti niyyānikaṃ katvā. No appāṭihāriyanti	1345	
PA_atk-s05_15a:1345_5	aniyyānikaṃ akatvā dhammadesanaṃ karomi.	1345	
PA_atk-s05_15a:1346_0	104. Sātaṃ asātañca kutonidānāti ettha sātāsātanti sukhadukkhavedanā eva adhippetā.	1346	
PA_atk-s05_15a:1346_1	Na bhavanti heteti na bhavanti ete. Vibhavaṃ bhavañcāpi yametamatthaṃ, etaṃ me pabrūhi	1346	
PA_atk-s05_15a:1346_2	yatonidānanti sātāsātānaṃ vibhavaṃ bhavañca etampi yaṃ atthaṃ. Liṅgabyattayo ettha	1346	
PA_atk-s05_15a:1346_3	kato. Idaṃ pana vuttaṃ hoti – sātāsātānaṃ vibhavo bhavo cāti yo esa attho, etaṃ me	1346	
PA_atk-s05_15a:1346_4	pabrūhi yatonidānanti. Ettha ca sātāsātānaṃ vibhavabhavavatthukā vibhavabhavadiṭṭhiyo	1346	
PA_atk-s05_15a:1346_5	eva vibhavabhavāti atthato veditabbā. Tathā hi imassa pañhassa vissajjanapakkhe “bhavadiṭṭhipi	1346	
PA_atk-s05_15a:1346_6	phassanidānā, vibhavadiṭṭhipi phassanidānā”ti upari niddese vakkhati. Imāya gāthāya	1346	
PA_atk-s05_15a:1346_7	niddese vattabbaṃ natthi.	1346	
PA_atk-s05_15a:1347	105. Itonidānanti phassanidānaṃ. Imāyapi vattabbaṃ natthi.	134	
PA_atk-s05_15a:1348	106. Kismiṃ vibhūte na phusanti phassāti kismiṃ vītivatte cakkhusamphassādayo pañca phassā na phusanti. Imāyapi vattabbaṃ natthi.	134	
PA_atk-s05_15a:1349	107. Nāmañca rūpañca paṭiccāti sampayuttakanāmañca vatthārammaṇarūpañca paṭicca. Rūpe vibhūte na phusanti phassāti rūpe vītivatte pañca phassā na phusanti.	134	
PA_atk-s05_15a:1350_0	Tiṇṇaṃ saṅgati phassoti cakkhurūpaviññāṇānaṃ tiṇṇannaṃ saṅgatiyā phasso jāyati. Cakkhu	1350	
PA_atk-s05_15a:1350_1	ca rūpā ca rūpasminti pasādacakkhuñca rūpārammaṇāni ca rūpabhāge rūpakoṭṭhāse katvā.	1350	
PA_atk-s05_15a:1350_2	Cakkhusamphassaṃ ṭhapetvāti tiṇṇaṃ saṅgatiyā uppannaphassaṃ muñcitvā. Sampayuttakā	1350	
PA_atk-s05_15a:1350_3	dhammā nāmasminti avasesā vedanādayo phassena sahajātā dhammā nāmabhāge. Sotañca	1350	
PA_atk-s05_15a:1350_4	paṭiccātiādīsupi eseva nayo.	1350	
PA_atk-s05_15a:1351_0	Catūhākārehi rūpaṃ vibhūtaṃ hotīti catūhi kāraṇehi rūpaṃ vītivattaṃ hoti. Ñātavibhūtenāti	1351	
PA_atk-s05_15a:1351_1	pākaṭaṃ katvā vītivattena. Tīraṇavibhūtenāti aniccādito tīrayitvā vītivattena. Pahānavibhūtenāti	1351	
PA_atk-s05_15a:1351_2	chandarāgapahānato vītivattena. Samatikkamavibhūtenāti catunnaṃ arūpasamāpattīnaṃ	1351	
PA_atk-s05_15a:1351_3	paṭilābhavasena vītivattena.	1351	
PA_atk-s05_15a:1352	108. Kathaṃ sametassāti kathaṃ paṭipannassa. Vibhoti rūpanti rūpaṃ vibhavati, na bhaveyya vā. Sukhaṃ dukhañcāti iṭṭhāniṭṭharūpameva pucchati.	135	
PA_atk-s05_15a:1353	Jāneyyāmāti jānissāma. Ājāneyyāmāti visesena jānissāma. Vijāneyyāmāti anekavidhena jānissāma. Paṭivijāneyyāmāti sammā jānissāma. Paṭivijjheyyāmāti cittena bujjhissāma.	135	
PA_atk-s05_15a:1354_0	109. Na saññasaññīti yathā sametassa vibhoti rūpaṃ, so pakatisaññāya saññīpi na hoti.	1354	
PA_atk-s05_15a:1354_1	Na visaññasaññīti visaññāyapi virūpāya saññāya visaññī na hoti ummattako vā khittacitto	1354	
PA_atk-s05_15a:1354_2	vā. Nopi asaññīti saññāvirahitopi na hoti nirodhasamāpanno vā asaññasatto vā. Na	1354	
PA_atk-s05_15a:1354_3	vibhūtasaññīti “sabbaso rūpasaññāna”ntiādinā nayena samatikkantasaññīpi na hoti arūpajjhānalābhī.	1354	
PA_atk-s05_15a:1354_4	Evaṃ sametassa vibhoti rūpanti etasmiṃ saññasaññitādibhāve aṭṭhatvā yadetaṃ vuttaṃ	1354	
PA_atk-s05_15a:1354_5	“so evaṃ samāhite citte…pe… ākāsānañcāyatanasamāpattipaṭilābhatthāya cittaṃ abhinīharatī”ti,	1354	
PA_atk-s05_15a:1354_6	evaṃ sametassa arūpamaggasamaṅgino vibhoti rūpaṃ. Saññānidānā hi papañcasaṅkhāti	1354	
PA_atk-s05_15a:1354_7	evaṃ paṭipannassāpi ca yā saññā, taṃnidānā taṇhādiṭṭhipapañcāssa appahīnāva hontīti dasseti.	1354	
PA_atk-s05_15a:1355	Asaññino vuccanti nirodhasamāpannāti saññāvedanā nirodhetvā nirodhasamāpannā saññābhāvena asaññinoti kathīyanti. Asaññasattāti sabbena sabbaṃ saññābhāvena asaññabhave nibbattā.	135	
PA_atk-s05_15a:1356_0	So evaṃ samāhite citteti tattha soti so bhikkhu. Evanti catutthajjhānakkamanidassanametaṃ,	1356	
PA_atk-s05_15a:1356_1	iminā kamena catutthajjhānaṃ paṭilabhitvāti vuttaṃ hoti. Samāhiteti iminā catutthajjhānasamādhinā	1356	
PA_atk-s05_15a:1356_2	samāhite. Parisuddhetiādīsu pana upekkhāsatipārisuddhibhāvena parisuddhe. Parisuddhattāyeva	1356	
PA_atk-s05_15a:1356_3	pariyodāte, pabhassareti vuttaṃ hoti. Sukhādīnaṃ paccayānaṃ ghātena vihatarāgādiaṅgaṇattā	1356	
PA_atk-s05_15a:1356_4	anaṅgaṇe. Anaṅgaṇattā eva ca vigatūpakkilese. Aṅgaṇena hi cittaṃ upakkilissati. Subhāvitattā	1356	
PA_atk-s05_15a:1356_5	mudubhūte, vasībhāvappatteti vuttaṃ hoti. Vase vattamānañhi cittaṃ mudūti vuccati.	1356	
PA_atk-s05_15a:1356_6	Muduttāyeva ca kammaniye, kammakkhame kammayoggeti vuttaṃ hoti. Mudu hi cittaṃ kammaniyaṃ	1356	
PA_atk-s05_15a:1356_7	hoti suddhantamiva suvaṇṇaṃ. Tadubhayampi ca subhāvitattāyeva. Yathāha “nāhaṃ, bhikkhave,	1356	
PA_atk-s05_15a:1356_8	aññaṃ ekadhammampi samanupassāmi, yaṃ evaṃ bhāvitaṃ kammaniyaṃ hoti yathayidaṃ, bhikkhave, citta”nti.	1356	
PA_atk-s05_15a:1357_0	Etesu hi parisuddhabhāvādīsu ṭhitattā ṭhite. Ṭhitattāyeva āneñjappatte acale niriñjaneti	1357	
PA_atk-s05_15a:1357_1	vuttaṃ hoti. Mudukammaññabhāvena vā attano vase ṭhitattā ṭhite. Saddhādīhi pariggahitattā	1357	
PA_atk-s05_15a:1357_2	āneñjappatte. Saddhāpariggahitañhi cittaṃ assaddhiyena na iñjati, vīriyapariggahitaṃ	1357	
PA_atk-s05_15a:1357_3	kosajjena na iñjati, satipariggahitaṃ pamādena na iñjati, samādhipariggahitaṃ uddhaccena	1357	
PA_atk-s05_15a:1357_4	na iñjati, paññāpariggahitaṃ avijjāya na iñjati, obhāsagataṃ kilesandhakārena na	1357	
PA_atk-s05_15a:1357_5	iñjati. Imehi chahi dhammehi pariggahituṃ āneñjappattaṃ hoti. Evaṃ aṭṭhaṅgasamannāgataṃ	1357	
PA_atk-s05_15a:1357_6	cittaṃ abhinīhārakkhamaṃ hoti ākāsānañcāyatanasamāpattipaṭilābhatthāya.	1357	
PA_atk-s05_15a:1358_0	Aparo nayo – catutthajjhānasamādhinā samāhite. Nīvaraṇadūrībhāvena parisuddhe. Vitakkādisamatikkamena	1358	
PA_atk-s05_15a:1358_1	pariyodāte. Jhānapaṭilābhapaccanikānaṃ pāpakānaṃ icchāvacarānañca abhāvena anaṅgaṇe.	1358	
PA_atk-s05_15a:1358_2	Icchāvacarānanti icchāya avacarānaṃ, icchāvasena otiṇṇānaṃ pavattānaṃ nānappakārānaṃ	1358	
PA_atk-s05_15a:1358_3	kopaappaccayānanti attho. Abhijjhādīnaṃ cittūpakkilesānaṃ vigamena vigatūpakkilese.	1358	
PA_atk-s05_15a:1358_4	Ubhayampi cetaṃ aṅgaṇasuttavatthasuttānusāreneva veditabbaṃ. Vasippattiyā mudubhūte.	1358	
PA_atk-s05_15a:1358_5	Iddhipādabhāvūpagamanena kammaniye. Bhāvanāpāripūriyā paṇītabhāvūpagamena ṭhite āneñjappatte,	1358	
PA_atk-s05_15a:1358_6	yathā āneñjabhāvaṃ āneñjappattaṃ hoti, evaṃ ṭhiteti attho. Evampi aṭṭhaṅgasamannāgamena	1358	
PA_atk-s05_15a:1358_7	cittaṃ abhinīhārakkhamaṃ hoti ākāsānañcāyatanasamāpattipaṭilābhatthāya pādakaṃ padaṭṭhānabhūtaṃ.	1358	
PA_atk-s05_15a:1359	Āruppamaggasamaṅgīti arūpasamāpattiyā gamanamaggena aparihīno. Papañcāyeva papañcasaṅkhāti taṇhādipapañcāyeva papañcasaṅkhā.	135	
PA_atk-s05_15a:1360_0	110. Ettāvataggaṃ nu vadanti heke, yakkhassa suddhiṃ idha paṇḍitāse. Udāhu aññampi	1360	
PA_atk-s05_15a:1360_1	vadanti ettoti ettāvatā nu idha paṇḍitā samaṇabrāhmaṇā aggaṃ suddhiṃ sattassa vadanti,	1360	
PA_atk-s05_15a:1360_2	udāhu aññampi etto arūpasamāpattito adhikañca vadantīti pucchati.	1360	
PA_atk-s05_15a:1361	Etto arūpasamāpattitoti etasmā arūpasamāpattito.	136	
PA_atk-s05_15a:1362_0	111. Ettāvataggampi vadanti heketi eke sassatavādā samaṇabrāhmaṇā paṇḍitamānino ettāvatāpi	1362	
PA_atk-s05_15a:1362_1	aggaṃ suddhiṃ vadanti. Tesaṃ paneke samayaṃ vadantīti tesaññeva eke ucchedavādā samayaṃ	1362	
PA_atk-s05_15a:1362_2	ucchedaṃ vadanti. Anupādisese kusalāvadānāti anupādisese kusalavādā samānā.	1362	
PA_atk-s05_15a:1363_0	Bhavatajjitāti bhavato bhītā. Vibhavaṃ abhinandantīti ucchedaṃ paṭicca tussanti.	1363	
PA_atk-s05_15a:1363_1	Te sattassa samanti te ucchedavādino puggalassa samaṃ anuppattiṃ vadanti. Upasamanti	1363	
PA_atk-s05_15a:1363_2	atīva samaṃ. Vūpasamanti santaṃ. Nirodhanti anuppādaṃ. Paṭipassaddhinti apunuppattiṃ.	1363	
PA_atk-s05_15a:1364_0	112. Ete ca ñatvā upanissitāti ete ca diṭṭhigatike sassatucchedadiṭṭhiyo nissitāti	1364	
PA_atk-s05_15a:1364_1	ñatvā. Ñatvā munī nissaye so vīmaṃsīti nissaye ca ñatvā so vīmaṃsī paṇḍito buddhamuni.	1364	
PA_atk-s05_15a:1364_2	Ñatvā vimuttoti dukkhāniccādito dhamme ñatvā vimutto. Bhavābhavāya na sametīti punappunaṃ	1364	
PA_atk-s05_15a:1364_3	upapattiyā na samāgacchati. Aparāmasanti aparāmasanto. Parāmāsaṃ nāpajjantoti attho.	1364	
PA_atk-s05_15a:1365	Saddhammappajjotikāya mahāniddesaṭṭhakathāya	136	
PA_atk-s05_15a:1366	Kalahavivādasuttaniddesavaṇṇanā niṭṭhitā.	136	
PA_atk-s05_15a:1367	12. Cūḷabyūhasuttaniddesavaṇṇanā	136	
PA_atk-s05_15a:1368_0	Dvādasame cūḷabyūhasuttaniddese sakaṃsakaṃdiṭṭhiparibbasānāti idampi tasmiṃyeva mahāsamaye	1368	
PA_atk-s05_15a:1368_1	“sabbepime diṭṭhigatikā ‘sādhurūpāmhā’ti bhaṇanti, kiṃ nu kho sādhurūpāva ime attano	1368	
PA_atk-s05_15a:1368_2	eva diṭṭhiyā patiṭṭhahanti, udāhu aññampi diṭṭhiṃ gaṇhantī”ti uppannacittānaṃ ekaccānaṃ	1368	
PA_atk-s05_15a:1368_3	devatānaṃ tamatthaṃ pakāsetuṃ purimanayeneva nimmitabuddhena attānaṃ pucchāpetvā vuttaṃ.	1368	
PA_atk-s05_15a:1369_0	113. Tattha ādito dvepi gāthā pucchāgāthāyeva. Tāsu sakaṃ sakaṃ diṭṭhiparibbasānāti	1369	
PA_atk-s05_15a:1369_1	attano attano diṭṭhiyā vasamānā. Viggayha nānā kusalā vadantīti taṃ diṭṭhiṃ balavaggāhaṃ	1369	
PA_atk-s05_15a:1369_2	gahetvā “tattha kusalāmhā”ti paṭijānamānā puthu puthu vadanti, ekaṃ na vadanti. Yo	1369	
PA_atk-s05_15a:1369_3	evaṃ jānāti sa vedi dhammaṃ, idaṃ paṭikkosamakevalī soti tañca diṭṭhiṃ sandhāya yo	1369	
PA_atk-s05_15a:1369_4	evaṃ jānāti, so dhammaṃ vediyi. Idaṃ pana paṭikkosanto hīno hotīti ca vadanti.	1369	
PA_atk-s05_15a:1370_0	Nānā vadantīti nānākāraṇaṃ bhaṇanti. Vividhaṃ vadantīti nānāvidhaṃ bhaṇanti. Aññoññaṃ	1370	
PA_atk-s05_15a:1370_1	vadantīti ekaṃ avatvā aññaṃ aññaṃ gahetvā vadanti. Akevalī soti yo akusalo ayaṃ.	1370	
PA_atk-s05_15a:1370_2	Asamattoti na paripūro. Aparipuṇṇoti na sampuṇṇo.	1370	
PA_atk-s05_15a:1371	114. Bāloti hīno. Akkusaloti avidvā.	137	
PA_atk-s05_15a:1372_0	115. Idāni tisso vissajjanagāthā hontīti. Tā purimaḍḍhena vuttamatthaṃ pacchimaḍḍhena	1372	
PA_atk-s05_15a:1372_1	paṭibyūhitvā ṭhitā. Tena byūhena uttarasuttato ca appakattā idaṃ suttaṃ “cūḷabyūha”nti	1372	
PA_atk-s05_15a:1372_2	nāmaṃ labhi. Tattha paṭhamagāthāyaṃ tāva parassa ce dhammanti parassa diṭṭhiṃ. Sabbevime	1372	
PA_atk-s05_15a:1372_3	bālāti evaṃ sante sabbeva ime bālā hontīti adhippāyo. Kiṃkāraṇā? Sabbevime diṭṭhiparibbasānāti.	1372	
PA_atk-s05_15a:1373_0	116. Sandiṭṭhiyā ceva na vīvadātā, saṃsuddhapaññā kusalā mutīmāti sakāya diṭṭhiyā	1373	
PA_atk-s05_15a:1373_1	anavīvadātā avodātā saṃkiliṭṭhāva samānā saṃsuddhapaññā ca kusalā ca mutimanto ca	1373	
PA_atk-s05_15a:1373_2	te honti ce. Atha vā “sandiṭṭhiyā ce vadātā”ti pāṭho, tassattho – sakāya pana diṭṭhiyā	1373	
PA_atk-s05_15a:1373_3	vodātā saṃsuddhapaññā kusalā mutimanto honti ce, na tesaṃ kocīti evaṃ sante tesaṃ	1373	
PA_atk-s05_15a:1373_4	ekopi nihīnapañño na hoti, kiṃkāraṇā? Diṭṭhī hi tesampi tathā samattā, yathā itaresanti.	1373	
PA_atk-s05_15a:1374_0	117. Na vāhametanti gāthāya saṅkhepattho – yaṃ te mithu dve dve janā aññamaññaṃ “bālo”ti	1374	
PA_atk-s05_15a:1374_1	āhu, ahaṃ etaṃ tathiyanti tacchanti neva brūmi. Kiṃkāraṇā? Yasmā sabbeva te sakaṃ	1374	
PA_atk-s05_15a:1374_2	sakaṃ diṭṭhiṃ “idameva saccaṃ moghamañña”nti akaṃsu, tena ca kāraṇena paraṃ “bālo”ti	1374	
PA_atk-s05_15a:1374_3	dahanti. Ettha ca tathiyaṃ, tathevanti dvepi pāṭhā.	1374	
PA_atk-s05_15a:1375	Tacchanti atucchaṃ. Tathanti aviparītaṃ, bhūtanti santaṃ. Yāthāvanti saṃvijjamānaṃ. Aviparitanti na visaṅketaṃ.	137	
PA_atk-s05_15a:1376	118. Yamāhūti pucchāgāthāya “yaṃ diṭṭhisaccaṃ tathiya”nti eke āhu.	137	
PA_atk-s05_15a:1377	119. Ekañhi saccanti vissajjanagāthāya ekaṃ saccaṃ nirodho maggo vā. Yasmiṃ pajā no vivade pajānanti yamhi sacce pajānanto pajā no vivadeyyuṃ. Sayaṃ thunantīti attanā vadanti.	137	
PA_atk-s05_15a:1378	120. Kasmā nūti pucchāgāthāya pavādiyāseti vādino. Udāhu te takkamanussarantīti te vādino udāhu attano takkamattaṃ anugacchanti.	137	
PA_atk-s05_15a:1379	Takkapariyāhatanti vitakkena samantato āhataṃ. Vīmaṃsānucaritanti attano upaṭṭhitapaññāya vicaritaṃ. Sayaṃpaṭibhānanti attano paṭibhānaṃ.	137	
PA_atk-s05_15a:1380_0	121. Na hevāti vissajjanagāthāya aññatra saññāya niccānīti ṭhapetvā saññāmattena	1380	
PA_atk-s05_15a:1380_1	niccanti gahitaggahaṇāni. Takkañca diṭṭhīsu pakappayitvāti attano niccasaṅkappamattaṃ diṭṭhīsu janetvā.	1380	
PA_atk-s05_15a:1381_0	Yasmā pana diṭṭhīsu vitakkaṃ janentā diṭṭhiyo sañjanenti, tasmā vuttaṃ “diṭṭhigatāni	1381	
PA_atk-s05_15a:1381_1	janenti sañjanentī”tiādi. Janentīti uparūpari diṭṭhiṃ uppādentā janenti. Sañjanentītiādīni	1381	
PA_atk-s05_15a:1381_2	upasaggavasena padaṃ vaḍḍhetvā vuttāni. Mayhaṃ saccanti mama vacanaṃ tacchaṃ.	1381	
PA_atk-s05_15a:1382_0	122. Idāni evaṃ nānāsaccesu asantesu takkamattaṃ anussarantānaṃ diṭṭhigatikānaṃ vippaṭipattiṃ	1382	
PA_atk-s05_15a:1382_1	dassetuṃ “diṭṭhe sute”tiādikā gāthāyo abhāsi. Tattha diṭṭheti diṭṭhaṃ, diṭṭhasuddhinti	1382	
PA_atk-s05_15a:1382_2	adhippāyo. Esa nayo sutādīsu. Ete ca nissāya vimānadassīti ete diṭṭhidhamme nissayitvā	1382	
PA_atk-s05_15a:1382_3	suddhibhāvasaṅkhātaṃ vimānaṃ asammānaṃ passantopi. Vinicchaye ṭhatvā pahassamāno,	1382	
PA_atk-s05_15a:1382_4	bālo paro akkusaloti cāhāti evaṃ vimānadassīpi tasmiṃ diṭṭhivinicchaye ṭhatvā tuṭṭhijāto	1382	
PA_atk-s05_15a:1382_5	hāsajāto hutvā paro “hīno ca avidvā cā”ti evaṃ vadatiyeva.	1382	
PA_atk-s05_15a:1383_0	Na sammānetītipi vimānadassīti na bahumānaṃ karotīti evampi vimānadassī na bahumānadassī.	1383	
PA_atk-s05_15a:1383_1	Domanassaṃ janetīti paṭhamaṃ diṭṭhinissayaṃ allīyitvā domanassaṃ patvā pacchā diṭṭhivinicchaye	1383	
PA_atk-s05_15a:1383_2	ṭhitakāle somanassaṃ uppādetīti attho.	1383	
PA_atk-s05_15a:1384	Vinicchayadiṭṭhiyā ṭhatvāti sanniṭṭhānaṃ katvā gahitadiṭṭhiyā ṭhatvā.	138	
PA_atk-s05_15a:1385	123. Evaṃ sante yenevāti gāthā. Tattha sayamattanāti sayameva attānaṃ. Vimānetīti garahati. Tadeva pāvāti tadeva vacanaṃ diṭṭhiṃ vadati, taṃ vā puggalaṃ.	138	
PA_atk-s05_15a:1386_0	124. Atisāradiṭṭhiyāti gāthāyattho – so evaṃ tāya lakkhaṇātisāriniyā atisāradiṭṭhiyā	1386	
PA_atk-s05_15a:1386_1	samatto paripuṇṇo uddhumāto, tena ca diṭṭhimānena matto “paripuṇṇo ahaṃ kevalī”ti	1386	
PA_atk-s05_15a:1386_2	evaṃ paripuṇṇamānī. Sayameva attānaṃ manasā “ahaṃ paṇḍito”ti abhisiñcati. Kiṃkāraṇā?	1386	
PA_atk-s05_15a:1386_3	Diṭṭhī hi sā tassa tathā samattāti.	1386	
PA_atk-s05_15a:1387	Sabbā tā diṭṭhiyo lakkhaṇātikkantāti tā sabbā dvāsaṭṭhidiṭṭhiyo lakkhaṇaṃ atītā atisarantīti atikkantā. Anomoti anūno.	138	
PA_atk-s05_15a:1388_0	125. Parassa ceti gāthāya sambandho attho ca – kiñca bhiyyo? Yo so vinicchaye ṭhatvā	1388	
PA_atk-s05_15a:1388_1	pahassamāno “bālo paro akkusalo”ti cāha, tassa parassa ce hi vacasā so tena vuccamāno	1388	
PA_atk-s05_15a:1388_2	nihīno hoti, tumo sahā hoti nihīnapañño, sopi teneva saha nihīnapañño hoti. Sopi	1388	
PA_atk-s05_15a:1388_3	hi taṃ “bālo”ti vadati. Atha tassa vacanaṃ appamāṇaṃ, so pana sayameva vedagū ca	1388	
PA_atk-s05_15a:1388_4	dhīro ca hoti. Evaṃ sante na koci bālo samaṇesu atthi. Sabbepi hi te attano icchāya paṇḍitā.	1388	
PA_atk-s05_15a:1389	Vācāyāti kathanena. Vacanenāti bhāsitena. Ninditakāraṇāti garahahetunā. Garahitakāraṇāti avaññātahetunā. Upavaditakāraṇāti upavādahetunā.	138	
PA_atk-s05_15a:1390_0	126. Aññaṃ itoti gāthāya sambandho attho ca – “atha ce sayaṃ vedagū hoti dhīro. Na	1390	
PA_atk-s05_15a:1390_1	koci bālo samaṇesu atthī”ti evañhi vuttepi siyā kassaci “kasmā”ti. Tattha vuccate	1390	
PA_atk-s05_15a:1390_2	– yasmā aññaṃ ito yābhivadanti dhammaṃ, aparaddhā suddhimakevalī te. Evampi titthyā	1390	
PA_atk-s05_15a:1390_3	puthuso vadanti, ye ito aññaṃ diṭṭhiṃ abhivadanti, te aparaddhā viraddhā suddhimaggaṃ,	1390	
PA_atk-s05_15a:1390_4	akevalino ca teti evaṃ puthutitthiyā yasmā vadantīti vuttaṃ hoti. Kasmā panevaṃ vadantīti	1390	
PA_atk-s05_15a:1390_5	ce? Sandiṭṭhirāgena hi tebhirattā, yasmā sakena diṭṭhirāgena te abhirattāti vuttaṃ hoti.	1390	
PA_atk-s05_15a:1391_0	Te suddhimagganti te aññatitthiyā akiliṭṭhamaggaṃ. Visuddhimagganti niddosamaggaṃ.	1391	
PA_atk-s05_15a:1391_1	Parisuddhimagganti sukkamaggaṃ. Vodātamagganti paṇḍaramaggaṃ. Pariyodātamagganti	1391	
PA_atk-s05_15a:1391_2	pabhāvantamaggaṃ. Viraddhāti vuttavidhinā maggena virajjhitvā ṭhitā. Aparaddhāti	1391	
PA_atk-s05_15a:1391_3	aparajjhitvā ṭhitā. Khalitāti parihīnā. Galitāti tato bhaṭṭhā. Aññāyāti aññāṇena.	1391	
PA_atk-s05_15a:1391_4	Aparaddhāti parājayamāpannā. Atha vā “ñāyāparaddhā”tipi pāṭho. Ñāyena maggena viraddhāti attho.	1391	
PA_atk-s05_15a:1392	127. Evaṃ abhirattā ca – idheva suddhinti gāthā. Tattha sakāyaneti sakamagge. Daḷhaṃ vadānāti daḷhavādā.	139	
PA_atk-s05_15a:1393	Thiravādāti sanniṭṭhānavādā. Balikavādāti balavantavādā. Avaṭṭhitavādāti patiṭṭhahitvā kathitavādā.	139	
PA_atk-s05_15a:1394_0	128. Ye evañca daḷhavādā, tesu yo koci titthiyo sakāyane vāpi daḷhaṃ vadāno kamettha	1394	
PA_atk-s05_15a:1394_1	bāloti paraṃ daheyya, saṅkhepato tattha sassatucchedasaṅkhāte vitthārato natthikaissarakārakaniyatiādibhede	1394	
PA_atk-s05_15a:1394_2	sake ayane “idameva sacca”nti daḷhaṃ vadāno kaṃ paraṃ ettha diṭṭhigate “bālo”ti saha	1394	
PA_atk-s05_15a:1394_3	dhammena passeyya, nanu sabbopi tassa matena paṇḍito eva suppaṭipanno eva ca. Evaṃ	1394	
PA_atk-s05_15a:1394_4	sante sayameva so medhagamāvaheyya, paraṃ vadaṃ bālamasuddhidhammaṃ. Sopi paraṃ “bālo	1394	
PA_atk-s05_15a:1394_5	ca asuddhidhammo ca aya”nti vadanto attanāva kalahaṃ āvaheyya. Kasmā? Yasmā sabbopi	1394	
PA_atk-s05_15a:1394_6	tassa matena paṇḍitoyeva suppaṭipannoyeva ca.	1394	
PA_atk-s05_15a:1395_0	129. Evaṃ sabbathāpi vinicchaye ṭhatvā sayaṃ pamāya, uddhaṃ sa lokasmiṃ vivādametīti	1395	
PA_atk-s05_15a:1395_1	diṭṭhiyā ṭhatvā sayañca satthārādiṃ minitvā so bhiyyo vivādametīti. Evaṃ pana vinicchayesu	1395	
PA_atk-s05_15a:1395_2	ādīnavaṃ ñatvā ariyamaggena hitvāna sabbāni vinicchayāni, na medhagaṃ kubbati jantu	1395	
PA_atk-s05_15a:1395_3	loketi arahattanikūṭena desanaṃ niṭṭhāpesi.	1395	
PA_atk-s05_15a:1396_0	Sayaṃ pamāyāti attanā minitvā. Paminitvāti pamāṇaṃ katvā. “Pavinetvā”tipi pāṭho,	1396	
PA_atk-s05_15a:1396_1	taṃ na sundaraṃ. Uddhaṃ vādena saddhinti attano upari kathentena saha. Desanāpariyosāne	1396	
PA_atk-s05_15a:1396_2	purābhedasutte vuttasadiso eva abhisamayo ahosīti.	1396	
PA_atk-s05_15a:1397	Saddhammappajjotikāya mahāniddesaṭṭhakathāya	139	
PA_atk-s05_15a:1398	Cūḷabyūhasuttaniddesavaṇṇanā niṭṭhitā.	139	
PA_atk-s05_15a:1399	13. Mahābyūhasuttaniddesavaṇṇanā	139	
PA_atk-s05_15a:1400_0	130. Terasame mahābyūhasuttaniddese ye kecime diṭṭhiparibbasānāti idampi “kiṃ nu	1400	
PA_atk-s05_15a:1400_1	kho ime diṭṭhiparibbasānā viññūnaṃ santikā nindameva labhanti, udāhu pasaṃsampī”ti	1400	
PA_atk-s05_15a:1400_2	uppannacittānaṃ ekaccānaṃ devatānaṃ tamatthaṃ āvikātuṃ purimanayeneva nimmitabuddhena	1400	
PA_atk-s05_15a:1400_3	attānaṃ pucchāpetvā vuttaṃ. Tattha anvānayantīti anu ānayanti punappunaṃ āharanti.	1400	
PA_atk-s05_15a:1401	Nindameva anventīti garahameva upagacchanti.	140	
PA_atk-s05_15a:1402_0	131. Idāni yasmā te “idameva sacca”nti vadantāpi diṭṭhigatikavādino kadāci katthaci	1402	
PA_atk-s05_15a:1402_1	pasaṃsampi labhanti, yaṃ etaṃ pasaṃsāsaṅkhātaṃ vādaphalaṃ, taṃ appaṃ, rāgādīnaṃ samāya	1402	
PA_atk-s05_15a:1402_2	samatthaṃ na hoti, ko pana vādo dutiye nindāphale, tasmā etamatthaṃ dassento imaṃ	1402	
PA_atk-s05_15a:1402_3	tāva vissajjanagāthaṃ āha “appañhi etaṃ na alaṃ samāya, duve vivādassa phalāni brūmī”ti.	1402	
PA_atk-s05_15a:1402_4	Tattha duve vivādassa phalānīti nindā ca pasaṃsā ca jayaparājayādīni vā taṃsabhāgāni.	1402	
PA_atk-s05_15a:1402_5	Etampi disvāti “nindā aniṭṭhā eva, pasaṃsā nālaṃ samāyā”ti etampi vivādaphale ādīnavaṃ	1402	
PA_atk-s05_15a:1402_6	disvā. Khemābhipassaṃ avivādabhūminti avivādabhūmiṃ nibbānaṃ khemanti passamāno.	1402	
PA_atk-s05_15a:1403_0	Appakanti mandaṃ. Parittakanti thokaṃ. Omakanti heṭṭhimakaṃ. Lāmakanti pāpakaṃ. Samāyāti	1403	
PA_atk-s05_15a:1403_1	rāgādīnaṃ samanatthāya. Upasamāyāti uparūpari samanatthāya. Vūpasamāyāti sannisīdāpanatthāya.	1403	
PA_atk-s05_15a:1403_2	Nibbānāyāti amatamahānibbānatthāya. Paṭinissaggāyāti maggena kilesānaṃ nissajjanatthāya.	1403	
PA_atk-s05_15a:1403_3	Paṭipassaddhiyāti phalena paṭipassaddhānaṃ anuppajjanatthāya nālaṃ.	1403	
PA_atk-s05_15a:1404_0	132. Evañhi avivādamāno – yā kācimāti gāthā. Tattha sammutiyoti diṭṭhiyo. Puthujjāti	1404	
PA_atk-s05_15a:1404_1	puthujjanasambhavā. So upayaṃ kimeyyāti so upagantabbaṭṭhena upayaṃ rūpādīsu ekampi	1404	
PA_atk-s05_15a:1404_2	dhammaṃ kiṃ upeyya, kena vā kāraṇena upeyya. Diṭṭhe sute khantimakubbamānoti diṭṭhasutasuddhīsu pemaṃ akaronto.	1404	
PA_atk-s05_15a:1405_0	Puthujjanehi janitāti puthujjanehi uppāditā. Sammutiyoti diṭṭhiyo. Puthu nānājanehi	1405	
PA_atk-s05_15a:1405_1	janitā vāti anekavidhehi diṭṭhigatikehi uppāditā vā. Netīti na eti. Na upetīti samīpaṃ	1405	
PA_atk-s05_15a:1405_2	na eti. Na upagacchatīti nivattati. Nābhinivisatīti pavisitvā nappatiṭṭhati.	1405	
PA_atk-s05_15a:1406_0	133. Ito bāhirā pana – sīluttamāti gāthā tassattho – sīlaṃyeva “uttama”nti maññamānā	1406	
PA_atk-s05_15a:1406_1	sīluttamāti eke bhonto saṃyamamattena suddhiṃ vadanti, hatthivatādiñca vataṃ samādāya	1406	
PA_atk-s05_15a:1406_2	upaṭṭhitāse. Idheva diṭṭhiyaṃ assa satthuno suddhiṃ bhavūpanītā bhavajjhositā samānā	1406	
PA_atk-s05_15a:1406_3	vadanti, api ca te kusalāvadānā “kusalā maya”nti evaṃvādā.	1406	
PA_atk-s05_15a:1407_0	134. Evaṃ sīluttamesu ca tesu tathā paṭipanno yo koci – sace cutoti gāthā. Tassattho	1407	
PA_atk-s05_15a:1407_1	– sace tato sīlavatato paravicchindanena vā anabhisambhuṇanto vā cuto hoti, so taṃ	1407	
PA_atk-s05_15a:1407_2	sīlabbatakammaṃ puññābhisaṅkhārādikammaṃ vā virādhayitvā vedhatī. Na kevalañca vedhati,	1407	
PA_atk-s05_15a:1407_3	api ca kho taṃ sīlabbatasuddhiṃ pajappatī ca vippalapati ca patthayatī ca. Kimiva?	1407	
PA_atk-s05_15a:1407_4	Satthāva hīno pavasaṃ gharamhā, gharamhā pavasanto satthato hīno yathā taṃ gharaṃ	1407	
PA_atk-s05_15a:1407_5	vā satthaṃ vā patthayatīti.	1407	
PA_atk-s05_15a:1408	Paravicchindanāya vāti parena vāriyamāno vā. Anabhisambhuṇanto vāti taṃ paṭipattiṃ asampādento vā.	140	
PA_atk-s05_15a:1409	Aññāya aparaddhoti nibbānena parihīno maggato vā. Taṃ vā satthaṃ anubandhatīti taṃ vā satthaṃ sabbattha pacchato gacchati.	140	
PA_atk-s05_15a:1410_0	135. Evaṃ pana sīluttamānaṃ pavedhanakāraṇaṃ ariyasāvako sīlabbataṃ vāpi pahāya sabbanti	1410	
PA_atk-s05_15a:1410_1	gāthā. Tattha sāvajjānavajjanti sabbākusalaṃ lokiyakusalañca. Etaṃ suddhiṃ asuddhinti	1410	
PA_atk-s05_15a:1410_2	apatthayānoti pañcakāmaguṇādibhedaṃ suddhiṃ akusalādibhedaṃ asuddhiñca apatthayamāno.	1410	
PA_atk-s05_15a:1410_3	Virato careti suddhiyā asuddhiyā ca virato careyya. Santi manuggahāyāti diṭṭhiṃ aggahetvā.	1410	
PA_atk-s05_15a:1411	Kaṇhaṃ kaṇhavipākanti akusalakammaṃ akusalavipākadāyakaṃ. Sukkaṃ sukkavipākanti lokiyakusalaṃ attanā sadisaṃ sukkavipākadāyakaṃ.	141	
PA_atk-s05_15a:1412	Niyāmāvakkantinti maggapavisanaṃ. Sekkhāti satta sekkhā. Aggadhammanti uttamadhammaṃ, arahattaphalaṃ.	141	
PA_atk-s05_15a:1413_0	136. Evaṃ ito bāhirake sīluttame saṃyamena visuddhivāde tesañca vipākaṃ sīlabbatapahāyino	1413	
PA_atk-s05_15a:1413_1	arahato ca paṭipattiṃ dassetvā idāni aññathāpi suddhivāde bāhirake dassento “tamūpanissāyā”ti	1413	
PA_atk-s05_15a:1413_2	gāthamāha. Tassattho – santaññepi samaṇabrāhmaṇā, te jigucchitaṃ amarantapaṃ vā diṭṭhasuddhiādīsu	1413	
PA_atk-s05_15a:1413_3	vā aññataraññataraṃ upanissāyaakiriyadiṭṭhiyā vā uddhaṃsarā hutvā bhavābhavesu avītataṇhā	1413	
PA_atk-s05_15a:1413_4	suddhi’manutthunanti vadanti kathentīti.	1413	
PA_atk-s05_15a:1414	Tapojigucchavādāti kāyapīḷanāditapena pāpahirīyanavādā. Tapojigucchasārāti teneva tapena hirīyanasāravanto. Uddhaṃsarāvādāti saṃsārena suddhiṃ kathayantā.	141	
PA_atk-s05_15a:1415_0	137. Evaṃ tesaṃ avītataṇhānaṃ suddhiṃ anutthunantānaṃ yopi suddhippattameva attānaṃ	1415	
PA_atk-s05_15a:1415_1	maññeyya, tassāpi avītataṇhattā bhavābhavesu taṃ taṃ vatthuṃ patthayamānassa hi jappitāni	1415	
PA_atk-s05_15a:1415_2	punappunaṃ hontiyevāti adhippāyo. Taṇhā hi āsevitā taṇhaṃ vaḍḍhayateva, na kevalañca	1415	
PA_atk-s05_15a:1415_3	jappitāni, pavedhitaṃ vāpi pakappitesu, taṇhādiṭṭhīhi cassa pakappitesu vatthūsu	1415	
PA_atk-s05_15a:1415_4	pavedhitampi hotīti vuttaṃ hoti. Bhavābhavesu pana vītataṇhattā āyatiṃ cutūpapāto	1415	
PA_atk-s05_15a:1415_5	idha yassa natthi, sa kena vedheyya kuhiṃ va jappeti ayametissā gāthāya sambandho.	1415	
PA_atk-s05_15a:1416	Āgamananti puna āgamanaṃ. Gamananti ito aññattha gamanaṃ. Gamanāgamananti ito gantvā puna nivattanaṃ. Kālanti maraṇaṃ. Gatīti gamanavasena gatiyā gantabbaṃ.	141	
PA_atk-s05_15a:1417	138. Yamāhu dhammanti pucchāgāthā.	141	
PA_atk-s05_15a:1418_0	139. Idāni yasmā ekopi ettha vādo sacco natthi, kevalaṃ diṭṭhimattakena hi te vadanti,	1418	
PA_atk-s05_15a:1418_1	tasmā tamatthaṃ dassento “sakaṃ hī”ti imaṃ tāva vissajjanagāthamāha. Tattha sammutinti	1418	
PA_atk-s05_15a:1418_2	diṭṭhiṃ. Anomanti anūnaṃ.	1418	
PA_atk-s05_15a:1419_0	140. Evametesu sakaṃ dhammaṃ paripuṇṇaṃ brūvantesu aññassa dhammaṃ pana hīnanti vadantesu	1419	
PA_atk-s05_15a:1419_1	yassa kassaci – parassa ce vambhayitena hīnoti gāthā. Tassattho – yadi parassa ninditakāraṇā	1419	
PA_atk-s05_15a:1419_2	hīno bhaveyya, na koci dhammesu visesi aggo bhaveyya. Kiṃkāraṇā? Puthū hi aññassa	1419	
PA_atk-s05_15a:1419_3	vadanti dhammaṃ nihīnato sabbeva te samhi daḷhaṃ vadānāsakadhamme daḷhavādā eva.	1419	
PA_atk-s05_15a:1420	Vambhayitakāraṇāti dhaṃsitakāraṇā. Garahitakāraṇāti lāmakakatakāraṇā. Upavaditakāraṇāti akkositakāraṇā. Sakāyananti sakamaggaṃ.	142	
PA_atk-s05_15a:1421_0	141. Kiñca bhiyyo – saddhammapūjāti gāthā. Tassattho – te ca titthiyā yathā pasaṃsanti	1421	
PA_atk-s05_15a:1421_1	sakāyanāni, saddhammapūjāpi nesaṃ tatheva vattati. Te hi ativiya satthārādīni sattaronti.	1421	
PA_atk-s05_15a:1421_2	Tattha yadi te pamāṇā siyuṃ, evaṃ sante sabbeva vādā tathiyā bhaveyyuṃ. Kiṃkāraṇā?	1421	
PA_atk-s05_15a:1421_3	Suddhī hi nesaṃ paccattameva. Na sā aññattha sijjhati, nāpi paramatthato. Attani	1421	
PA_atk-s05_15a:1421_4	diṭṭhigāhamattameva hi taṃ tesaṃ parapaccayaneyyabuddhīnaṃ. Paccattamevāti pāṭekkameva.	1421	
PA_atk-s05_15a:1422_0	142. Yo pana viparītato bāhitapāpattā brāhmaṇo, tassa na brāhmaṇassa paraneyyamatthīti	1422	
PA_atk-s05_15a:1422_1	gāthā. Tassattho – brāhmaṇassa hi “sabbe saṅkhārā aniccā”tiādinā nayena sudiṭṭhattā	1422	
PA_atk-s05_15a:1422_2	parena netabbaṃ ñāṇaṃ natthi. Diṭṭhidhammesu “idameva sacca”nti nicchinitvā sumaggahītampi	1422	
PA_atk-s05_15a:1422_3	natthi. Taṃkāraṇā so diṭṭhikalahāni atikkanto, na hi so seṭṭhato passati dhammamaññaṃ	1422	
PA_atk-s05_15a:1422_4	aññatra satipaṭṭhānādīhi.	1422	
PA_atk-s05_15a:1423	Na paraneyyoti parena netabbo jānāpetabbo na hoti. Na parapattiyo na parapaccayoti paresaṃ paccetabbo na hoti. Na parapaṭibaddhagūti paresaṃ paṭibaddhagamano na hoti.	142	
PA_atk-s05_15a:1424_0	143. Jānāmīti gāthāya sambandho attho ca – evaṃ tāva paramatthabrāhmaṇo na hi seṭṭhato	1424	
PA_atk-s05_15a:1424_1	passati dhammamaññaṃ, aññe pana titthiyā paracittañāṇādīhi jānantāpi passantāpi “jānāmi	1424	
PA_atk-s05_15a:1424_2	passāmi tatheva eta”nti evaṃ vadantāpi ca diṭṭhiyā suddhiṃ paccenti. Kasmā? Yasmā	1424	
PA_atk-s05_15a:1424_3	tesu ekopi adakkhi ce addasa cepi tena paracittañāṇādinā yathābhūtamatthaṃ, kiñhi	1424	
PA_atk-s05_15a:1424_4	tumassa tena tassa tena dassanena kiṃ kataṃ, kiṃ dukkhapariññā sādhitā, udāhu samudayappahānādīnaṃ	1424	
PA_atk-s05_15a:1424_5	aññataraṃ, yato sabbathāpi atikkamitvā ariyamaggaṃ te titthiyā aññeneva vadanti suddhiṃ,	1424	
PA_atk-s05_15a:1424_6	atikkamitvā vā te titthiye buddhādayo aññeneva vadanti suddhinti.	1424	
PA_atk-s05_15a:1425_0	144. Passaṃ naroti gāthāya sambandho attho ca – kiñca bhiyyo? Yvāyaṃ paracittañāṇādīhi	1425	
PA_atk-s05_15a:1425_1	addakkhi, so passaṃ naro dakkhati nāmarūpaṃ, na tato paraṃ, disvāna vā ñassati tānimeva	1425	
PA_atk-s05_15a:1425_2	nāmarūpāni niccato sukhato vā, na aññathā; so evaṃ passanto kāmaṃ bahuṃ passatu appakaṃ	1425	
PA_atk-s05_15a:1425_3	vā nāmarūpaṃ niccato sukhato ca athassa evarūpena dassanena na hi tena suddhiṃ kusalā vadanti.	1425	
PA_atk-s05_15a:1426_0	145. Nivissavādīti gāthāya sambandho attho ca – tena ca dassanena suddhiyā asatiyāpi	1426	
PA_atk-s05_15a:1426_1	yo “jānāmi passāmi tatheva eta”nti evaṃ nivissavādī, etaṃ vā dassanaṃ paṭicca diṭṭhiyā	1426	
PA_atk-s05_15a:1426_2	suddhiṃ paccento “idameva sacca”nti evaṃ nivissavādī, so subbinayo na hoti taṃ tathā	1426	
PA_atk-s05_15a:1426_3	pakappitaṃ abhisaṅkhataṃ diṭṭhiṃ purakkharāno. So hi yaṃ satthārādiṃ nissito, tattheva	1426	
PA_atk-s05_15a:1426_4	subhaṃ vadāno suddhiṃ vado, “parisuddhivādo parisuddhidassano vā aha”nti attānaṃ	1426	
PA_atk-s05_15a:1426_5	maññamāno tattha tathaddasā so, tattha sakāya diṭṭhiyā aviparītameva so addasa. Yathā	1426	
PA_atk-s05_15a:1426_6	sā diṭṭhi pavattati, tatheva taṃ addasa, na aññathā passituṃ icchatīti adhippāyo.	1426	
PA_atk-s05_15a:1427_0	Nivissavādīti patiṭṭhahitvā kathento. Dubbinayoti vinetuṃ dukkho. Duppaññāpayoti	1427	
PA_atk-s05_15a:1427_1	ñāpetuṃ cittena labbhāpetuṃ dukkho. Dunnijjhāpayoti cittena vīmaṃsitvā gahaṇatthaṃ	1427	
PA_atk-s05_15a:1427_2	punappunaṃ nijjhāpayituṃ dukkho. Duppekkhāpayoti ikkhāpayituṃ dukkho. Duppasādayoti	1427	
PA_atk-s05_15a:1427_3	citte pasādaṃ uppādetuṃ dukkho.	1427	
PA_atk-s05_15a:1428	Appassīti ñāṇena paṭivedhaṃ pāpuṇi. Paṭivijjhīti cittena avabodhaṃ pāpuṇi.	142	
PA_atk-s05_15a:1429_0	146. Evaṃ pakappitaṃ diṭṭhiṃ purakkharānesu titthiyesu – na brāhmaṇo kappamupeti	1429	
PA_atk-s05_15a:1429_1	saṅkhāti gāthā. Tattha saṅkhāti saṅkhāya, jānitvāti attho. Napi ñāṇabandhūti samāpattiñāṇādinā	1429	
PA_atk-s05_15a:1429_2	akatataṇhādiṭṭhibandhu. Tattha viggaho – nāpi assa ñāṇena kato bandhu atthīti napi	1429	
PA_atk-s05_15a:1429_3	ñāṇabandhu. Sammutiyoti diṭṭhisammutiyo. Puthujjāti puthujjanasambhavā. Uggahaṇanti	1429	
PA_atk-s05_15a:1429_4	maññeti uggahaṇanti aññe, aññe tā sammutiyo uggaṇhantīti vuttaṃ hoti.	1429	
PA_atk-s05_15a:1430	Upekkhatīti upapattito apakkhapatito hutvā passati.	143	
PA_atk-s05_15a:1431	147. Kiñca bhiyyo – vissajja ganthānīti gāthā. Tattha anuggahoti uggahaṇavirahito, sopi nāssa uggahoti anuggaho. Na vā uggaṇhātīti anuggaho.	143	
PA_atk-s05_15a:1432_0	Ganthe vossajjitvāti abhijjhādike ganthe cajitvā. Vissajjāti puna anādiyanavasena	1432	
PA_atk-s05_15a:1432_1	jahitvā. Gadhiteti ghaṭite. Ganthiteti suttena saṅgahite viya ganthite. Bandheti	1432	
PA_atk-s05_15a:1432_2	suṭṭhu bandhe. Vibandheti vividhā bandhe. Palibuddheti samantato bandhanena bandhe.	1432	
PA_atk-s05_15a:1432_3	Bandhaneti kilesabandhane. Phoṭayitvāti papphoṭetvā. Saccaṃ vissajjaṃ karontīti visaṅkharitvā	1432	
PA_atk-s05_15a:1432_4	aparibhogaṃ karonti. Vikopentīti cuṇṇavicuṇṇaṃ karonti.	1432	
PA_atk-s05_15a:1433_0	148. Kiñca bhiyyo – so evarūpo – pubbāsaveti gāthā. Tattha pubbāsaveti atītarūpādīni	1433	
PA_atk-s05_15a:1433_1	ārabbha uppajjanadhammakilese. Naveti paccuppannarūpādīni ārabbha uppajjanadhamme.	1433	
PA_atk-s05_15a:1433_2	Na chandagūti chandādivasena na gacchati. Anattagarahīti katākatavasena attānaṃ agarahanto.	1433	
PA_atk-s05_15a:1434_0	149. Evaṃ anattagarahī ca – sa sabbadhammesūti gāthā. Tattha sabbadhammesūti dvāsaṭṭhidiṭṭhidhammesu	1434	
PA_atk-s05_15a:1434_1	“yaṃ kiñci diṭṭhaṃ vā”ti evaṃpabhedesu. Pannabhāroti patitabhāro. Na kappetīti na	1434	
PA_atk-s05_15a:1434_2	kappiyo, duvidhampi kappaṃ na karotīti attho. Nūparatoti puthujjanakalyāṇakasekkhā	1434	
PA_atk-s05_15a:1434_3	viya uparatisamaṅgīpi no hoti. Na patthiyoti nittaṇho. Taṇhā hi patthayatīti patthiyā,	1434	
PA_atk-s05_15a:1434_4	nāssa patthiyāti na patthiyo. Ito parañca heṭṭhā ca tattha tattha vuttanayattā uttānatthameva.	1434	
PA_atk-s05_15a:1434_5	Evaṃ arahattanikūṭeneva desanaṃ niṭṭhāpesi, desanāpariyosāne purābhedasutte vuttasadiso	1434	
PA_atk-s05_15a:1434_6	eva abhisamayo ahosīti.	1434	
PA_atk-s05_15a:1435	Saddhammappajjotikāya mahāniddesaṭṭhakathāya	143	
PA_atk-s05_15a:1436	Mahābyūhasuttaniddesavaṇṇanā niṭṭhitā.	143	
PA_atk-s05_15a:1437	14. Tuvaṭakasuttaniddesavaṇṇanā	143	
PA_atk-s05_15a:1438_0	150. Cuddasame tuvaṭakasuttaniddese pucchāmi tanti idampi tasmiṃyeva mahāsamaye “kā	1438	
PA_atk-s05_15a:1438_1	nu kho arahattappattiyā paṭipattī”ti uppannacittānaṃ ekaccānaṃ devatānaṃ tamatthaṃ	1438	
PA_atk-s05_15a:1438_2	pakāsetuṃ purimanayeneva nimmitabuddhena attānaṃ pucchāpetvā vuttaṃ.	1438	
PA_atk-s05_15a:1439_0	Tattha ādipucchāgāthāya tāva pucchāmīti ettha adiṭṭhajotanādivasena pucchā vibhajitā.	1439	
PA_atk-s05_15a:1439_1	Ādiccabandhūti ādiccassa gottabandhu. Vivekaṃ santipadañcāti vivekañca santipadañca.	1439	
PA_atk-s05_15a:1439_2	Kathaṃ disvāti kena kāraṇena disvā, kathaṃ pavattadassano hutvāti vuttaṃ hoti.	1439	
PA_atk-s05_15a:1440_0	Tisso pucchāti gaṇanaparicchedo. Adiṭṭhajotanāti yaṃ na diṭṭhaṃ na paṭividdhaṃ, tassa	1440	
PA_atk-s05_15a:1440_1	pākaṭakaraṇatthāya pucchā. Diṭṭhasaṃsandanāti yaṃ ñāṇacakkhunā diṭṭhaṃ, tassa ghaṭanatthāya.	1440	
PA_atk-s05_15a:1440_2	Vimaticchedanāti yā kaṅkhā, tassācchedanatthaṃ. Pakatiyā lakkhaṇaṃ aññātanti dhammānaṃ	1440	
PA_atk-s05_15a:1440_3	tathalakkhaṇaṃ pakatiyā na ñātaṃ. Adiṭṭhanti na diṭṭhaṃ. “Na niṭṭha”ntipi pāṭho.	1440	
PA_atk-s05_15a:1440_4	Atulitanti tulāya tulitaṃ viya na tulitaṃ. Atīritanti tīraṇāya na tīritaṃ. Avibhūtanti	1440	
PA_atk-s05_15a:1440_5	na pākaṭaṃ. Avibhāvitanti paññāya na vaḍḍhitaṃ. Tassa ñāṇāyāti tassa dhammassa lakkhaṇajānanatthāya.	1440	
PA_atk-s05_15a:1440_6	Dassanāyāti dassanatthāya. Tulanāyāti tulanatthāya. Tīraṇāyāti tīraṇatthāya. Vibhāvanāyāti	1440	
PA_atk-s05_15a:1440_7	vibhāgakaraṇatthāya. Aññehi paṇḍitehīti aññehi buddhisampannehi. Saṃsayapakkhandoti sandehaṃ paviṭṭho.	1440	
PA_atk-s05_15a:1441_0	Manussapucchāti manussānaṃ pucchā. Amanussapucchāti nāgasupaṇṇādīnaṃ pucchā. Gahaṭṭhāti	1441	
PA_atk-s05_15a:1441_1	avasesagahaṭṭhā. Pabbajitāti liṅgavasena vuttā. Nāgāti suphassādayo nāgā. Supaṇṇāti	1441	
PA_atk-s05_15a:1441_2	supaṇṇasaṃyuttavasena. Yakkhāti yakkhasaṃyuttavasena ca veditabbā. Asurāti pahārādādayo.	1441	
PA_atk-s05_15a:1441_3	Gandhabbāti pañcasikhagandhabbaputtādayo. Mahārājānoti cattāro mahārājāno. Ahīnindriyanti	1441	
PA_atk-s05_15a:1441_4	saṇṭhānavasena avikalindriyaṃ. So nimmitoti so bhagavatā nimmito buddho.	1441	
PA_atk-s05_15a:1442_0	Vodānatthapucchāti visesadhammapucchā. Atītapucchāti atīte dhamme ārabbha pucchā.	1442	
PA_atk-s05_15a:1442_1	Anāgatādīsupi eseva nayo. Kusalapucchāti anavajjadhammapucchā. Akusalapucchāti sāvajjadhammapucchā.	1442	
PA_atk-s05_15a:1442_2	Abyākatapucchāti tadubhayaviparītadhammapucchā.	1442	
PA_atk-s05_15a:1443	Ajjhesāmi tanti taṃ āṇāpemi. Kathayassu meti mayhaṃ kathehi. Gottañātakoti gottena ñātako. Gottabandhūti gottajjhattiko. Ekenākārenāti ekena koṭṭhāsena.	144	
PA_atk-s05_15a:1444_0	Santipadanti santisaṅkhātaṃ nibbānapadaṃ. Ye dhammā santādhigamāyāti ye satipaṭṭhānādayo	1444	
PA_atk-s05_15a:1444_1	dhammā nibbānapaṭilābhatthāya. Santiphusanāyāti ñāṇaphassena nibbānaphusanatthāya.	1444	
PA_atk-s05_15a:1444_2	Sacchikiriyāyāti paccakkhakaraṇatthāya. Mahantaṃ sīlakkhandhanti mahantaṃ sīlarāsiṃ.	1444	
PA_atk-s05_15a:1444_3	Samādhikkhandhādīsupi eseva nayo. Sīlakkhandhādayo lokiyalokuttarā, vimuttiñāṇadassanaṃ lokiyameva.	1444	
PA_atk-s05_15a:1445_0	Tamokāyassa padālananti avijjārāsissa viddhaṃsanaṃ. Vipallāsassa bhedananti catubbidhavipallāsassa	1445	
PA_atk-s05_15a:1445_1	bhedanaṃ. Taṇhāsallassa abbuhananti taṇhākaṇṭakassa luñcanaṃ. Abhisaṅkhārassa vūpasamanti	1445	
PA_atk-s05_15a:1445_2	puññādiabhisaṅkhārassa nibbāpanaṃ. Bhārassa nikkhepananti pañcakkhandhabhārassa ṭhapanaṃ.	1445	
PA_atk-s05_15a:1445_3	Saṃsāravaṭṭassa upacchedananti saṃsārapavattassa chedanaṃ. Santāpassa nibbāpananti	1445	
PA_atk-s05_15a:1445_4	kilesasantāpassa nibbuti. Pariḷāhassa paṭipassaddhinti kilesadarathassa sannisīdanaṃ.	1445	
PA_atk-s05_15a:1445_5	Devadevoti devānaṃ atidevo.	1445	
PA_atk-s05_15a:1446_0	151. Atha bhagavā yasmā yathā passanto kilese uparundhati, tathā disvā tathā pavattadassano	1446	
PA_atk-s05_15a:1446_1	hutvā parinibbāti, tasmā tamatthaṃ āvikaronto nānappakārena taṃ devaparisaṃ kilesappahāne	1446	
PA_atk-s05_15a:1446_2	niyojento “mūlaṃ papañcasaṅkhāyā”ti ārabhitvā pañca gāthā abhāsi.	1446	
PA_atk-s05_15a:1447_0	Tattha ādigāthāya tāva saṅkhepattho – papañcasaṅkhāti papañcāti saṅkhātattā papañcā	1447	
PA_atk-s05_15a:1447_1	eva papañcasaṅkhā. Tassā avijjādayo kilesā mūlaṃ, taṃ papañcasaṅkhāya mūlaṃ asmīti	1447	
PA_atk-s05_15a:1447_2	pavattamānañca sabbaṃ mantāya uparundhe. Yā kāci ajjhattaṃ taṇhā uppajjeyyuṃ. Tāsaṃ	1447	
PA_atk-s05_15a:1447_3	vinayāya pahānāya sadā sato sikkhe upaṭṭhitassati hutvā sikkheyyāti.	1447	
PA_atk-s05_15a:1448_0	Ajjhattasamuṭṭhānā vāti citte uppannā vā. Purebhattanti divābhattato purekālaṃ. Accantasaṃyogatthe	1448	
PA_atk-s05_15a:1448_1	upayogavacanaṃ, atthato pana bhummameva purebhatteti, esa nayo pacchābhattādīsu.	1448	
PA_atk-s05_15a:1448_2	Pacchābhattanti divābhattato pacchākālaṃ. Purimaṃ yāmanti rattiyā paṭhamakoṭṭhāsaṃ.	1448	
PA_atk-s05_15a:1448_3	Majjhimaṃ yāmanti rattiyā dutiyakoṭṭhāsaṃ. Pacchimaṃ yāmanti rattiyā tatiyakoṭṭhāsaṃ.	1448	
PA_atk-s05_15a:1448_4	Kāḷeti kāḷapakkhe. Juṇheti sukkapakkhe. Vasseti cattāro vassānamāse. Hemanteti cattāro	1448	
PA_atk-s05_15a:1448_5	hemantamāse. Gimheti cattāro gimhānamāse. Purime vayokhandheti paṭhame vayokoṭṭhāse,	1448	
PA_atk-s05_15a:1448_6	paṭhamavayeti attho. Tīsu ca vayesu vassasatāyukassa purisassa ekekasmiṃ vaye catumāsādhikāni	1448	
PA_atk-s05_15a:1448_7	tettiṃsa vassāni honti.	1448	
PA_atk-s05_15a:1449_0	152. Evaṃ paṭhamagāthāya tāva tīhi sikkhāhi yuttaṃ desanaṃ arahattanikūṭena desetvā	1449	
PA_atk-s05_15a:1449_1	puna mānappahānavasena desetuṃ “yaṃ kiñcī”ti gāthamāha. Tattha yaṃ kiñci dhammamabhijaññā	1449	
PA_atk-s05_15a:1449_2	ajjhattanti yaṃ kiñci uccākulīnatādikaṃ attano guṇaṃ jāneyya. Atha vāpi bahiddhāti	1449	
PA_atk-s05_15a:1449_3	atha vā bahiddhāpi ācariyupajjhāyānaṃ vā guṇaṃ jāneyya. Na tena thāmaṃ kubbethāti	1449	
PA_atk-s05_15a:1449_4	tena guṇena mānaṃ na kareyya.	1449	
PA_atk-s05_15a:1450	Satānanti santaguṇavantānaṃ. Santānanti nibbutasantānaṃ. Na vuttāti na kathitā. Nappavuttāti na vissajjitā.	145	
PA_atk-s05_15a:1451_0	153. Idānissa akaraṇavidhiṃ dassento “seyyo na tenā”ti gāthamāha. Tassattho – tena	1451	
PA_atk-s05_15a:1451_1	ca mānena “seyyoha”nti vā “nīcoha”nti vā “sarikkhoha”nti vāpi na maññeyya. Tehi ca	1451	
PA_atk-s05_15a:1451_2	uccākulīnatādīhi guṇehi phuṭṭho anekarūpehi “ahaṃ uccā kulā pabbajito”tiādinā nayena	1451	
PA_atk-s05_15a:1451_3	attānaṃ vikappento na tiṭṭheyyāti.	1451	
PA_atk-s05_15a:1452_0	154. Evaṃ mānappahānavasenapi desetvā idāni sabbakilesūpasamavasena desetuṃ “ajjhattamevā”ti	1452	
PA_atk-s05_15a:1452_1	gāthamāha. Tattha ajjhattamevupasameti attani eva rāgādisabbakilese upasameyya. Na	1452	
PA_atk-s05_15a:1452_2	aññato bhikkhu santimeseyyāti ṭhapetvā ca satipaṭṭhānādīni aññena upāyena santiṃ	1452	
PA_atk-s05_15a:1452_3	na pariyeseyya. Kuto nirattā vāti nirattā kutoyeva.	1452	
PA_atk-s05_15a:1453	Na eseyyāti sīlabbatādīhi na maggeyya. Na gaveseyyāti na olokeyya. Na pariyeseyyāti punappunaṃ na ikkheyya.	145	
PA_atk-s05_15a:1454_0	155. Idāni ajjhattaṃ upasantassa khīṇāsavassa tādibhāvaṃ dassento “majjhe yathā”ti	1454	
PA_atk-s05_15a:1454_1	gāthamāha. Tassattho – yathā mahāsamuddassa upariheṭṭhimabhāgānaṃ vemajjhasaṅkhāte	1454	
PA_atk-s05_15a:1454_2	catuyojanasahassappamāṇe majjhe pabbatantare ṭhitassa vā majjhe samuddassa ūmi no	1454	
PA_atk-s05_15a:1454_3	jāyati, ṭhitova so hoti avikampamāno, evaṃ anejo khīṇāsavo lābhādīsu ṭhito assa avikampamāno,	1454	
PA_atk-s05_15a:1454_4	so tādiso rāgādiussadaṃ bhikkhu na kareyya kuhiñcīti.	1454	
PA_atk-s05_15a:1455_0	Ubbedhenāti heṭṭhābhāgena. Gambhīroti udakapiṭṭhito paṭṭhāya caturāsītiyojanasahassāni	1455	
PA_atk-s05_15a:1455_1	gambhīro. “Ubbedho”tipi pāṭho, taṃ na sundaraṃ. Heṭṭhāti antoudakaṃ. Uparīti uddhaṃudakaṃ.	1455	
PA_atk-s05_15a:1455_2	Majjheti vemajjhe. Na kampatīti ṭhitaṭṭhānato na calati. Na vikampatīti ito cito	1455	
PA_atk-s05_15a:1455_3	ca na calati. Na calatīti niccalaṃ hoti. Na vedhatīti na phandati. Nappavedhatīti	1455	
PA_atk-s05_15a:1455_4	na parivattati. Na sampavedhatīti na paribbhamati. Aneritoti na erito. Aghaṭṭitoti	1455	
PA_atk-s05_15a:1455_5	akkhobho. Acalitoti na kampito. Aluḷitoti na kalalībhūto. Tatra ūmi no jāyatīti tasmiṃ	1455	
PA_atk-s05_15a:1455_6	ṭhāne vīci na uppajjati.	1455	
PA_atk-s05_15a:1456_0	Sattannaṃ pabbatānaṃ antarikāsūti yugandharādīnaṃ sattannaṃ pabbatānaṃ antarantarā.	1456	
PA_atk-s05_15a:1456_1	Sīdantarāti antamaso simbalītūlampi tesu patitapatitaṃ sīdatīti sīdā, pabbatantare	1456	
PA_atk-s05_15a:1456_2	jātattā antarā. “Antarasīdā”tipi pāṭho.	1456	
PA_atk-s05_15a:1457_0	156. Idāni evaṃ arahattanikūṭena desitaṃ dhammadesanaṃ abbhānumodento tassa ca arahattassa	1457	
PA_atk-s05_15a:1457_1	ādipaṭipadaṃ pucchanto nimmitabuddho “akittayī”ti gāthamāha. Tattha akittayīti ācikkhi.	1457	
PA_atk-s05_15a:1457_2	Vivaṭacakkhūti vivaṭehi anāvaraṇehi pañcahi cakkhūhi samannāgato. Sakkhidhammanti	1457	
PA_atk-s05_15a:1457_3	sakāyattaṃ sayaṃ abhiññātaṃ attapaccakkhadhammaṃ. Parissayavinayanti parissayavinayanaṃ.	1457	
PA_atk-s05_15a:1457_4	Paṭipadaṃ vadehīti idāni paṭipattiṃ vadehi. Bhaddanteti bhaddaṃ tava atthūti bhagavantaṃ	1457	
PA_atk-s05_15a:1457_5	ālapanto āha. Atha vā bhaddaṃ sundaraṃ tava paṭipadaṃ vadehītipi vuttaṃ hoti. Pātimokkhaṃ	1457	
PA_atk-s05_15a:1457_6	atha vāpi samādhinti tameva paṭipadaṃ bhinditvā pucchati. Paṭipadanti etena vā maggaṃ	1457	
PA_atk-s05_15a:1457_7	pucchati. Itarehi sīlaṃ samādhiñca pucchati.	1457	
PA_atk-s05_15a:1458_0	Maṃsacakkhunāpīti sasambhārikamaṃsacakkhunāpi. Dibbacakkhunāpīti dibbasadisattā dibbaṃ.	1458	
PA_atk-s05_15a:1458_1	Devānañhi sucaritakammanibbattaṃ pittasemharuhirādīhi apalibuddhaṃ upakkilesavinimuttatāya	1458	
PA_atk-s05_15a:1458_2	dūrepi ārammaṇasampaṭicchanasamatthaṃ dibbaṃ pasādacakkhu hoti. Idañcāpi vīriyabhāvanābalanibbattaṃ	1458	
PA_atk-s05_15a:1458_3	ñāṇacakkhu tādisamevāti dibbasadisattā dibbaṃ. Dibbavihāravasena paṭiladdhattā, attanā	1458	
PA_atk-s05_15a:1458_4	ca dibbavihārasannissitattāpi dibbaṃ. Ālokapariggahena mahājutikattāpi dibbaṃ. Tirokuṭṭādigatarūpadassanena	1458	
PA_atk-s05_15a:1458_5	mahāgatikattāpi dibbaṃ. Taṃ sabbaṃ saddasatthānusārena veditabbaṃ. Dassanaṭṭhena	1458	
PA_atk-s05_15a:1458_6	cakkhu, cakkhukiccakaraṇena cakkhumivātipi cakkhu, dibbañca taṃ cakkhu cāti dibbacakkhu.	1458	
PA_atk-s05_15a:1458_7	Tena dibbacakkhunāpi vivaṭacakkhu. Idāni pañcavidhaṃ cakkhuṃ vitthārena kathetuṃ	1458	
PA_atk-s05_15a:1458_8	“kathaṃ bhagavā maṃsacakkhunāpi vivaṭacakkhū”tiādimāha. Maṃsacakkhumhi bhagavato	1458	
PA_atk-s05_15a:1458_9	pañcavaṇṇā saṃvijjantīti ettha sasambhārādikacakkhumhi buddhassa bhagavato pañca	1458	
PA_atk-s05_15a:1458_10	koṭṭhāsā paccekaṃ paccekaṃ upalabbhanti.	14581	
PA_atk-s05_15a:1459_0	Nīlo ca vaṇṇoti umāpupphavaṇṇo. Pītako ca vaṇṇoti kaṇikārapupphavaṇṇo. Lohitako ca	1459	
PA_atk-s05_15a:1459_1	vaṇṇoti indagopakavaṇṇo. Kaṇho ca vaṇṇoti añjanavaṇṇo. Odāto ca vaṇṇoti osadhitārakavaṇṇo.	1459	
PA_atk-s05_15a:1459_2	Yattha ca akkhilomāni patiṭṭhitānīti yasmiṃ ṭhāne akkhilomāni patiṭṭhahitvā uṭṭhitāni.	1459	
PA_atk-s05_15a:1459_3	Taṃ nīlaṃ hoti sunīlanti ettha nīlanti sabbasaṅgāhakavasena vuttaṃ. Sunīlanti antaravirahitaṃ	1459	
PA_atk-s05_15a:1459_4	suṭṭhu nīlaṃ. Pāsādikanti pasādajanakaṃ. Dassaneyyanti dassanīyaṃ. Umāpupphasamānanti	1459	
PA_atk-s05_15a:1459_5	dakasītalapupphasadisaṃ. Tassa paratoti tassa samantā bāhirapasse. Pītakanti sabbasaṅgāhakaṃ.	1459	
PA_atk-s05_15a:1459_6	Supītakanti antaravirahitaṃ suṭṭhu pītakaṃ. Ubhayato ca akkhikūṭānīti dve ca akkhikoṭiyo.	1459	
PA_atk-s05_15a:1459_7	Lohitakānīti sabbasaṅgāhakavasena vuttaṃ. Sulohitakānīti apaññāyamānavivarāni suṭṭhu	1459	
PA_atk-s05_15a:1459_8	lohitakāni. Majjhe kaṇhanti akkhīnaṃ majjhimaṭṭhānaṃ añjanasadisaṃ kaṇhaṃ. Sukaṇhanti	1459	
PA_atk-s05_15a:1459_9	antaravirahitaṃ suṭṭhu kaṇhaṃ. Alūkhanti pāsādikaṃ. Siniddhanti paṇītaṃ. Bhaddāriṭṭhakasamānanti	1459	
PA_atk-s05_15a:1459_10	apanītatacabhaddāriṭṭhakaphalasadisaṃ. “Addāriṭṭhakasamāna”ntipi pāḷi, tassā tintakākasadisanti	14591	
PA_atk-s05_15a:1459_11	attho. Odātanti sabbasaṅgāhakavasena vuttaṃ. Suodātanti antaravirahitaṃ rajatamaṇḍalasadisaṃ	14591	
PA_atk-s05_15a:1459_12	suṭṭhu odātaṃ. Setaṃ paṇḍaranti dvīhipi atiodātataṃ dasseti. Pākatikena maṃsacakkhunāti	14591	
PA_atk-s05_15a:1459_13	pakatimaṃsacakkhunā. Attabhāvapariyāpannenāti attabhāvasannissitena. Purimasucaritakammābhinibbattenāti	14591	
PA_atk-s05_15a:1459_14	purimesu tattha tatthuppannesu attabhāvesu kāyasucaritādikammunā uppāditena. Samantā	14591	
PA_atk-s05_15a:1459_15	yojanaṃ passatīti samantato catugāvutappamāṇe yojane tirokuṭṭādigataṃ rūpaṃ āvaraṇavirahitaṃ	14591	
PA_atk-s05_15a:1459_16	pakatimaṃsacakkhunā dakkhati.	14591	
PA_atk-s05_15a:1460_0	Divā ceva rattiñcāti divasabhāge ca rattibhāge ca. Caturaṅgasamannāgatoti catūhi	1460	
PA_atk-s05_15a:1460_1	aṅgehi samannāgato paripuṇṇaandhakāro ālokavirahito. Sūriyo vā atthaṅgatoti sūrabhāvaṃ	1460	
PA_atk-s05_15a:1460_2	janayanto uṭṭhito sūriyo vigato. Kāḷapakkho ca uposathoti kāḷapakkhe cātuddasīuposathadivaso	1460	
PA_atk-s05_15a:1460_3	ca. Tibbo ca vanasaṇḍoti gahano ca rukkharāsi. Mahā ca kāḷamegho abbhuṭṭhitoti mahanto	1460	
PA_atk-s05_15a:1460_4	kāḷamegho abbhapaṭalo ca uṭṭhito hoti. Kuṭṭo vāti iṭṭhakācayo vā. Kavāṭaṃ vāti dvāravātapānādikavāṭaṃ	1460	
PA_atk-s05_15a:1460_5	vā. Pākāro vāti mattikādipākāro vā. Pabbato vāti paṃsupabbatādipabbato vā. Gacchaṃ	1460	
PA_atk-s05_15a:1460_6	vāti taruṇagacchādigacchaṃ vā. Latā vāti karavindādi latā vā. Āvaraṇaṃ rūpānaṃ dassanāyāti	1460	
PA_atk-s05_15a:1460_7	rūpārammaṇānaṃ dassanatthāya paṭisedhaṃ natthi. Ekañce tilaphalaṃ nimittaṃ katvāti	1460	
PA_atk-s05_15a:1460_8	sace ekaṃ tilabījaṃ saññāṇaṃ katvā. Tilavāhe pakkhipeyyāti dve sakaṭe tilarāsimhi	1460	
PA_atk-s05_15a:1460_9	khipeyya. Keci pana “vāho nāma kumbhātirekadvesakaṭa”nti vadanti. Taññeva tilaphalaṃ	1460	
PA_atk-s05_15a:1460_10	uddhareyyāti taṃnimittakataṃ tilabījaṃyeva uddharitvā gaṇheyya.	14601	
PA_atk-s05_15a:1461_0	Dibbena cakkhunāti idaṃ vuttatthameva. Visuddhenāti cutūpapātadassanena diṭṭhivisuddhihetuttā	1461	
PA_atk-s05_15a:1461_1	visuddhena. Yo hi cutimattameva passati na upapātaṃ, so ucchedadiṭṭhiṃ gaṇhāti. Yo	1461	
PA_atk-s05_15a:1461_2	upapātameva passati na cutiṃ, so navasattapātubhāvasassatadiṭṭhiṃ gaṇhāti. Yo pana	1461	
PA_atk-s05_15a:1461_3	tadubhayaṃ passati, so yasmā duvidhampi taṃ diṭṭhigataṃ ativattati, tasmāssa taṃ	1461	
PA_atk-s05_15a:1461_4	dassanaṃ diṭṭhivisuddhihetu hoti, ubhayañcetaṃ buddhaputtā passanti. Tena vuttaṃ	1461	
PA_atk-s05_15a:1461_5	– “cutūpapātadassanena diṭṭhivisuddhihetuttā visuddha”nti. Manussūpacāraṃ atikkamitvā	1461	
PA_atk-s05_15a:1461_6	rūpadassanena atikkantamānusakaṃ, mānusakaṃ vā maṃsacakkhuṃ atikkantattā atikkantamānusakanti veditabbaṃ.	1461	
PA_atk-s05_15a:1462_0	Tena dibbena cakkhunā visuddhena atikkantamānusakena satte passatīti manussamaṃsacakkhunā	1462	
PA_atk-s05_15a:1462_1	viya satte oloketi. Cavamāne upapajjamāneti ettha cutikkhaṇe upapattikkhaṇe vā dibbacakkhunā	1462	
PA_atk-s05_15a:1462_2	daṭṭhuṃ na sakkā. Ye pana āsannacutikā idāni cavissanti, te cavamānā. Ye ca gahitapaṭisandhikā	1462	
PA_atk-s05_15a:1462_3	sampatinibbattāva, te upapajjamānāti adhippetā. Te evarūpe cavamāne upapajjamāne	1462	
PA_atk-s05_15a:1462_4	ca passatīti dasseti. Hīneti mohanissandayuttattā hīne. Tabbiparīte paṇīte. Suvaṇṇeti	1462	
PA_atk-s05_15a:1462_5	adosanissandayuttattā iṭṭhakantamanāpavaṇṇayutte. Tabbiparīte dubbaṇṇe, abhirūpe	1462	
PA_atk-s05_15a:1462_6	virūpeti attho. Sugateti sugatigate, alobhanissandayuttattā vā aḍḍhe mahaddhane.	1462	
PA_atk-s05_15a:1462_7	Duggateti duggatigate, lobhanissandayuttattā vā dalidde appannapāne. Yathākammūpageti	1462	
PA_atk-s05_15a:1462_8	yaṃ yaṃ kammaṃ upacitaṃ, tena tena upagate. Tattha purimehi “cavamāne”tiādīhi dibbacakkhukiccaṃ	1462	
PA_atk-s05_15a:1462_9	vuttaṃ. Iminā pana padena yathākammūpagañāṇakiccaṃ.	1462	
PA_atk-s05_15a:1463_0	Tassa ca ñāṇassa ayamuppattikkamo – idha bhikkhu heṭṭhānirayābhimukhaṃ ālokaṃ vaḍḍhetvā	1463	
PA_atk-s05_15a:1463_1	nerayike satte passati mahādukkhaṃ anubhavamāne, taṃ dassanaṃ dibbacakkhukiccameva.	1463	
PA_atk-s05_15a:1463_2	So evaṃ manasi karoti “kiṃ nu kho kammaṃ katvā ime sattā etaṃ dukkhaṃ anubhavantī”ti,	1463	
PA_atk-s05_15a:1463_3	athassa “idaṃ nāma katvā”ti taṃ kammārammaṇaṃ ñāṇaṃ uppajjati. Tathā uparidevalokābhimukhaṃ	1463	
PA_atk-s05_15a:1463_4	ālokaṃ vaḍḍhetvā nandanavana missakavana phārusakavanādīsu satte passati mahāsampattiṃ	1463	
PA_atk-s05_15a:1463_5	anubhavamāne. Tampi dassanaṃ dibbacakkhukiccameva. So evaṃ manasi karoti “kiṃ nu	1463	
PA_atk-s05_15a:1463_6	kho kammaṃ katvā ime sattā etaṃ sampattiṃ anubhavantī”ti. Athassa “idaṃ nāma katvā”ti	1463	
PA_atk-s05_15a:1463_7	taṃ kammārammaṇaṃ ñāṇamuppajjati. Idaṃ yathākammūpagañāṇaṃ nāma. Imassa visuṃ parikammaṃ	1463	
PA_atk-s05_15a:1463_8	nāma natthi. Yathā ca imassa, evaṃ anāgataṃsañāṇassāpi. Dibbacakkhupādakāneva hi	1463	
PA_atk-s05_15a:1463_9	imāni dibbacakkhunā saheva ijjhanti.	1463	
PA_atk-s05_15a:1464_0	Ime vata bhontotiādīsu imeti dibbacakkhunā diṭṭhānaṃ nidassanavacanaṃ. Vatāti anusocanatthe	1464	
PA_atk-s05_15a:1464_1	nipāto. Bhontoti bhavanto. Duṭṭhu caritaṃ, duṭṭhuṃ vā caritaṃ kilesapūtikattāti duccaritaṃ;	1464	
PA_atk-s05_15a:1464_2	kāyena duccaritaṃ, kāyato vā uppannaṃ duccaritanti kāyaduccaritaṃ. Itaresupi eseva	1464	
PA_atk-s05_15a:1464_3	nayo. Samannāgatāti samaṅgībhūtā.	1464	
PA_atk-s05_15a:1465_0	Ariyānaṃ upavādakāti buddhapaccekabuddhabuddhasāvakānaṃ ariyānaṃ antamaso gihisotāpannānampi	1465	
PA_atk-s05_15a:1465_1	anatthakāmā hutvā antimavatthunā vā guṇaparidhaṃsanena vā upavādakā, akkosakā garahakāti	1465	
PA_atk-s05_15a:1465_2	vuttaṃ hoti. Tattha “natthi imesaṃ samaṇadhammo, assamaṇā ete”ti vadanto antimavatthunā	1465	
PA_atk-s05_15a:1465_3	upavadati. “Natthi imesaṃ jhānaṃ vā vimokkho vā maggo vā phalaṃ vā”tiādīni vadanto	1465	
PA_atk-s05_15a:1465_4	guṇaparidhaṃsanena upavadatīti veditabbo. So ca jhānaṃ vā upavadeyya ajhānaṃ vā,	1465	
PA_atk-s05_15a:1465_5	ubhayathāpi ariyūpavādova hoti; atibhāriyaṃ kammaṃ, anantariyakammasadisaṃ, saggāvaraṇaṃ	1465	
PA_atk-s05_15a:1465_6	maggāvaraṇañca, satekicchaṃ pana hoti. Tasmā yo ariyaṃ upavadati, tena gantvā sace	1465	
PA_atk-s05_15a:1465_7	attanā vuḍḍhataro hoti, ukkuṭikaṃ nisīditvā “ahaṃ āyasmantaṃ idañcidañca avacaṃ,	1465	
PA_atk-s05_15a:1465_8	taṃ me khamāhī”ti khamāpetabbo. Sace pana navakataro hoti, vanditvā ukkuṭikaṃ nisīditvā	1465	
PA_atk-s05_15a:1465_9	añjaliṃ paggahetvā “ahaṃ, bhante, tumhe idañcidañca avacaṃ, taṃ me khamathā”ti khamāpetabbo.	1465	
PA_atk-s05_15a:1465_10	Sace so nakkhamati, disāpakkanto vā hoti, sayaṃ vā gantvā saddhivihārike vā pesetvā	14651	
PA_atk-s05_15a:1465_11	khamāpetabbo. Sace nāpi gantuṃ na pesetuṃ sakkā hoti, ye tasmiṃ vihāre bhikkhū vasanti,	14651	
PA_atk-s05_15a:1465_12	tesaṃ santikaṃ gantvā sace navakatarā honti, ukkuṭikaṃ nisīditvā sace vuḍḍhatarā,	14651	
PA_atk-s05_15a:1465_13	vuḍḍhe vuttanayeneva paṭipajjitvā “ahaṃ, bhante, asukaṃ nāma āyasmantaṃ idañcidañca	14651	
PA_atk-s05_15a:1465_14	avacaṃ, taṃ khamatu me so āyasmā”ti vatvā khamāpetabbo. Sammukhā akhamantepi etadeva	14651	
PA_atk-s05_15a:1465_15	kātabbaṃ. Sace ekacārikabhikkhu hoti, neva tassa vasanaṭṭhānaṃ na gataṭṭhānaṃ paññāyati,	14651	
PA_atk-s05_15a:1465_16	ekassa paṇḍitassa bhikkhuno santikaṃ gantvā “ahaṃ, bhante, asukaṃ nāma āyasmantaṃ	14651	
PA_atk-s05_15a:1465_17	idañcidañca avacaṃ, taṃ me anussarato anussarato vippaṭisāro hoti, kiṃ karomī”ti	14651	
PA_atk-s05_15a:1465_18	vattabbaṃ. So vakkhati “tumhe mā cintayittha, thero tumhākaṃ khamati, cittaṃ vūpasamethā”ti.	14651	
PA_atk-s05_15a:1465_19	Tenapi ariyassa gatadisābhimukhena añjaliṃ paggahetvā “khamathā”ti vattabbaṃ. Yadi	14651	
PA_atk-s05_15a:1465_20	so parinibbuto hoti, parinibbutamañcaṭṭhānaṃ gantvā yāva sivathikaṃ gantvāpi khamāpetabbo.	14652	
PA_atk-s05_15a:1465_21	Evaṃ kate neva saggāvaraṇaṃ na maggāvaraṇaṃ hoti, pākatikameva hotīti.	14652	
PA_atk-s05_15a:1466_0	Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena	1466	
PA_atk-s05_15a:1466_1	samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.	1466	
PA_atk-s05_15a:1466_2	Ettha ca vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā	1466	
PA_atk-s05_15a:1466_3	saṅgahitāyapi imesaṃ dvinnaṃ punavacanaṃ mahāsāvajjabhāvadassanatthanti veditabbaṃ.	1466	
PA_atk-s05_15a:1466_4	Mahāsāvajjo hi ariyūpavādo ānantariyasadiso. Vuttampi cetaṃ –	1466	
PA_atk-s05_15a:1467_0	“Seyyathāpi, sāriputta, bhikkhu sīlasampanno samādhisampanno paññāsampanno diṭṭheva	1467	
PA_atk-s05_15a:1467_1	dhamme aññaṃ ārādheyya, evaṃsampadamidaṃ, sāriputta, vadāmi. Taṃ vācaṃ appahāya taṃ	1467	
PA_atk-s05_15a:1467_2	cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.	1467	
PA_atk-s05_15a:1468	Micchādiṭṭhito ca mahāsāvajjataraṃ nāma aññaṃ natthi. Yathāha –	146	
PA_atk-s05_15a:1469	“Nāhaṃ, bhikkhave, aññaṃ ekadhammampi samanupassāmi, yaṃ evaṃmahāsāvajjaṃ yathayidaṃ, bhikkhave, micchādiṭṭhi. Micchādiṭṭhiparamāni bhikkhave, mahāsāvajjānī”ti.	146	
PA_atk-s05_15a:1470_0	Kāyassa bhedāti upādinnakkhandhapariccāgā. Paraṃ maraṇāti tadanantarābhinibbattakkhandhaggahaṇe.	1470	
PA_atk-s05_15a:1470_1	Atha vā kāyassa bhedāti jīvitindriyassupacchedā. Paraṃ maraṇāti cuticittato uddhaṃ.	1470	
PA_atk-s05_15a:1470_2	Apāyanti evamādi sabbaṃ nirayavevacanameva. Nirayo hi saggamokkhahetubhūtā puññasammatā	1470	
PA_atk-s05_15a:1470_3	ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati,	1470	
PA_atk-s05_15a:1470_4	dosabahulatāya vā duṭṭhena kammunā nibbattā gatīti duggati. Vivasā nipatanti tattha	1470	
PA_atk-s05_15a:1470_5	dukkaṭakārinoti vinipāto, vinassantā vā ettha nipatanti sambhijjamānaṅgapaccaṅgātipi	1470	
PA_atk-s05_15a:1470_6	vinipāto. Natthi ettha assādasaññito ayoti nirayo.	1470	
PA_atk-s05_15a:1471_0	Atha vā apāyaggahaṇena tiracchānayoniṃ dīpeti, tiracchānayoni hi apāyo sugatito apetattā.	1471	
PA_atk-s05_15a:1471_1	Na duggati, mahesakkhānaṃ nāgarājādīnaṃ sambhavato. Duggatiggahaṇena pettivisayaṃ	1471	
PA_atk-s05_15a:1471_2	dīpeti, so hi apāyo ceva duggati ca sukhato apetattā dukkhassa ca gatibhūtattā, na	1471	
PA_atk-s05_15a:1471_3	tu vinipāto, asurakāyasadisaṃ avinipatitattā. Vinipātaggahaṇena asurakāyaṃ dīpeti.	1471	
PA_atk-s05_15a:1471_4	So hi yathāvuttena atthena apāyo ceva duggati ca sabbasamussayehi ca vinipatitattā	1471	
PA_atk-s05_15a:1471_5	vinipātoti vuccati. Nirayaggahaṇena avīciādianekappakāraṃ nirayameva dīpetīti. Upapannāti	1471	
PA_atk-s05_15a:1471_6	upagatā, tattha abhinibbattāti adhippāyo. Vuttavipariyāyena sukkapakkho veditabbo.	1471	
PA_atk-s05_15a:1471_7	Ayaṃ pana viseso – tattha sugatiggahaṇena manussagatipi saṅgayhati. Saggaggahaṇena	1471	
PA_atk-s05_15a:1471_8	devagatiyeva. Tattha sundarā gatīti sugati. Rūpādīhi visayehi suṭṭhu aggoti saggo.	1471	
PA_atk-s05_15a:1471_9	So sabbopi lujjanapalujjanaṭṭhena lokoti ayaṃ vacanattho. Iti dibbena cakkhunātiādi	1471	
PA_atk-s05_15a:1471_10	sabbaṃ nigamanavacanaṃ.	14711	
PA_atk-s05_15a:1472_0	Evaṃ dibbena cakkhunā passatīti ayamettha saṅkhepattho – dibbacakkhuñāṇaṃ parittapaccuppannaajjhattabahiddhārammaṇavasena	1472	
PA_atk-s05_15a:1472_1	catūsu ārammaṇesu pavattati. Yathākammūpagañāṇaṃ parittamahaggatātītaajjhattabahiddhārammaṇavasena	1472	
PA_atk-s05_15a:1472_2	pañcasu ārammaṇesu pavattati. Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena	1472	
PA_atk-s05_15a:1472_3	aṭṭhasu ārammaṇesu pavattatīti.	1472	
PA_atk-s05_15a:1473_0	Ākaṅkhamāno ca bhagavāti bhagavā icchamāno. Ekampi lokadhātuṃ passeyyāti ekaṃ cakkavāḷaṃ	1473	
PA_atk-s05_15a:1473_1	olokeyya. Sahassimpi cūḷanikanti ettha yāvatā candimasūriyā pariharanti, disā bhānti	1473	
PA_atk-s05_15a:1473_2	virocamānā, tāva sahassadhā loko, esā sahassicūḷanikā nāma. Cūḷanikanti khuddakaṃ.	1473	
PA_atk-s05_15a:1473_3	Dvisahassimpi majjhimikaṃ lokadhātunti ettha sahassacakkavāḷānaṃ sahassabhāgena gaṇetvā	1473	
PA_atk-s05_15a:1473_4	dasasatasahassacakkavāḷaparimāṇā dvisahassī majjhimikā lokadhātu nāma. Ettakena buddhānaṃ	1473	
PA_atk-s05_15a:1473_5	jātikkhettaṃ nāma dassitaṃ. Bodhisattānañhi pacchimabhave devalokato cavitvā mātukucchiyaṃ	1473	
PA_atk-s05_15a:1473_6	paṭisandhiggahaṇadivase ca mātukucchito nikkhamanadivase ca mahābhinikkhamanadivase	1473	
PA_atk-s05_15a:1473_7	ca sambodhidhammacakkapavattanaāyusaṅkhārossajjanaparinibbānadivasesu ca ettakaṃ ṭhānaṃ kampati.	1473	
PA_atk-s05_15a:1474_0	Tisahassimpi. Mahāsahassimpi lokadhātunti sahassito paṭṭhāya tatiyāti tisahassī,	1474	
PA_atk-s05_15a:1474_1	paṭhamasahassiṃ sahassadhā katvā gaṇitaṃ majjhimikaṃ sahassadhā katvā gaṇitattā mahantehi	1474	
PA_atk-s05_15a:1474_2	sahassehi gaṇitāti mahāsahassī. Ettāvatā koṭisatasahassacakkavāḷaparimāṇo loko dassito	1474	
PA_atk-s05_15a:1474_3	hoti. Gaṇakaputtatissatthero pana evamāha – “na hi tisahassimahāsahassilokadhātuyā	1474	
PA_atk-s05_15a:1474_4	etaṃ parimāṇaṃ. Idañhi ācariyānaṃ sajjhāyamūlakaṃ vācāya parihīnaṭṭhānaṃ, dasakoṭisatasahassacakkavāḷaparimāṇaṃ	1474	
PA_atk-s05_15a:1474_5	pana ṭhānaṃ tisahassimahāsahassilokadhātu nāmā”ti. Ettāvatā hi bhagavato āṇākkhettaṃ	1474	
PA_atk-s05_15a:1474_6	nāma dassitaṃ. Etasmiñhi antare āṭānāṭiyaparitta- isigiliparitta- dhajaggaparitta-	1474	
PA_atk-s05_15a:1474_7	bojjhaṅgaparittakhandhaparitta- moraparitta- mettaparitta- ratanaparittānaṃ āṇā pharati.	1474	
PA_atk-s05_15a:1475_0	Yāvatakaṃ vā pana ākaṅkheyyāti yattakaṃ vā iccheyya. Iminā visayakkhettaṃ dassitaṃ.	1475	
PA_atk-s05_15a:1475_1	Buddhānañhi visayakkhettassa pamāṇaparicchedo nāma natthi, natthikabhāve cassa imaṃ	1475	
PA_atk-s05_15a:1475_2	upamaṃ āharanti – koṭisatasahassacakkavāḷamhi yāva brahmalokā sāsapehi pūretvā sace	1475	
PA_atk-s05_15a:1475_3	koci puratthimāya disāya ekacakkavāḷe ekaṃ sāsapaṃ pakkhipanto āgaccheyya, sabbepi	1475	
PA_atk-s05_15a:1475_4	te sāsapā parikkhayaṃ gaccheyyuṃ. Na tveva puratthimāya disāya cakkavāḷāni. Dakkhiṇādīsupi	1475	
PA_atk-s05_15a:1475_5	eseva nayo. Tattha buddhānaṃ avisayo nāma natthi. Tāvatakaṃ passeyyāti tattakaṃ olokeyya.	1475	
PA_atk-s05_15a:1475_6	Evaṃ parisuddhaṃ bhagavato dibbacakkhūti dibbacakkhukathaṃ niṭṭhāpesi.	1475	
PA_atk-s05_15a:1476_0	Kathaṃ bhagavā paññācakkhunāpi vivaṭacakkhūti kenappakārena paññācakkhunā apihitacakkhu?	1476	
PA_atk-s05_15a:1476_1	Mahāpañño puthupaññotiādikaṃ tattha atirocati yadidaṃ paññāyāti pariyosānaṃ heṭṭhā vuttatthameva.	1476	
PA_atk-s05_15a:1477_0	Buddhacakkhunāti indriyaparopariyattañāṇena ca āsayānusayañāṇena ca. Imesaṃ dvinnaṃ	1477	
PA_atk-s05_15a:1477_1	ñāṇānaṃ buddhacakkhūti nāmaṃ, sabbaññutaññāṇassa samantacakkhūti, tiṇṇaṃ maggañāṇānaṃ	1477	
PA_atk-s05_15a:1477_2	dhammacakkhūti. Lokaṃ volokento addasa satteti satte addakkhi. Apparajakkhetiādīsu	1477	
PA_atk-s05_15a:1477_3	yesaṃ vuttanayeneva paññācakkhumhi rāgādirajaṃ appaṃ, te apparajakkhā. Yesaṃ taṃ	1477	
PA_atk-s05_15a:1477_4	mahantaṃ, te mahārajakkhā. Yesaṃ saddhādīni indriyāni tikkhāni, te tikkhindriyā.	1477	
PA_atk-s05_15a:1477_5	Yesaṃ tāni mudūni, te mudindriyā. Yesaṃ teyeva saddhādayo ākārā sundarā, te svākārā.	1477	
PA_atk-s05_15a:1477_6	Ye kathitakāraṇaṃ sallakkhenti, sukhena sakkā honti viññāpetuṃ te suviññāpayā. Ye	1477	
PA_atk-s05_15a:1477_7	paralokañceva vajjañca bhayato passanti, te paralokavajjabhayadassāvino nāma.	1477	
PA_atk-s05_15a:1478_0	Uppaliniyanti uppalavane. Itaresupi eseva nayo. Antonimuggaposīnīti yāni antonimuggāneva	1478	
PA_atk-s05_15a:1478_1	posiyanti. Udakaṃ accuggamma tiṭṭhantīti udakaṃ atikkamitvā tiṭṭhanti. Tattha yāni	1478	
PA_atk-s05_15a:1478_2	yāni accuggamma ṭhitāni, tāni tāni sūriyarasmisamphassaṃ āgamayamānāni ṭhitāni ajja	1478	
PA_atk-s05_15a:1478_3	pupphanakāni. Yāni samodakaṃ ṭhitāni, tāni sve pupphanakāni. Yāni udakā anuggatāni	1478	
PA_atk-s05_15a:1478_4	antonimuggaposīni, tāni tatiyadivaseva pupphanakāni. Udakā pana anuggatāni aññānipi	1478	
PA_atk-s05_15a:1478_5	sarogauppalāni nāma atthi, yāni neva pupphissanti, macchakacchapabhakkhāneva bhavissanti,	1478	
PA_atk-s05_15a:1478_6	tāni pāḷiṃ nārūḷhāni, āharitvā pana dīpetabbānīti dīpitāni.	1478	
PA_atk-s05_15a:1479_0	Yatheva hi tāni catubbidhapupphāni, evameva ugghaṭitaññū vipañcitaññū neyyo padaparamoti	1479	
PA_atk-s05_15a:1479_1	cattāro puggalā. Yassa puggalassa udāhaṭavelāya dhammābhisamayo hoti, ayaṃ vuccati	1479	
PA_atk-s05_15a:1479_2	puggalo ugghaṭitaññū. Yassa puggalassa saṃkhittena bhāsitassa vitthārena atthe vibhajīyamāne	1479	
PA_atk-s05_15a:1479_3	dhammābhisamayo hoti, ayaṃ vuccati puggalo vipañcitaññū. Yassa puggalassa uddesato	1479	
PA_atk-s05_15a:1479_4	paripucchato yoniso manasikaroto kalyāṇamitte sevato bhajato payirupāsato dhammābhisamayo	1479	
PA_atk-s05_15a:1479_5	hoti, ayaṃ vuccati puggalo neyyo. Yassa puggalassa bahumpi suṇato bahumpi bhaṇato	1479	
PA_atk-s05_15a:1479_6	bahumpi dhārayato bahumpi vācato na tāya jātiyā dhammābhisamayo hoti, ayaṃ vuccati	1479	
PA_atk-s05_15a:1479_7	puggalo padaparamo. Tattha bhagavā uppalavanādisadisaṃ dasasahassilokadhātuṃ olokento	1479	
PA_atk-s05_15a:1479_8	ajja pupphanakāni ugghaṭitaññū, sve pupphanakāni vipañcitaññūti evaṃ sabbākārato	1479	
PA_atk-s05_15a:1479_9	ca addasa. Tattha tiṇṇaṃ puggalānaṃ imasmiṃyeva attabhāve bhagavato dhammadesanā	1479	
PA_atk-s05_15a:1479_10	atthaṃ sādheti, padaparamānaṃ anāgatatthāya vāsanā hoti.	14791	
PA_atk-s05_15a:1480_0	Rāgacaritotiādīsu rajjanavasena ārammaṇe caraṇaṃ etassa atthīti rāgacarito. Dussanavasena	1480	
PA_atk-s05_15a:1480_1	ārammaṇe caraṇaṃ etassa atthīti dosacarito. Muyhanavasena ārammaṇe caraṇaṃ etassa	1480	
PA_atk-s05_15a:1480_2	atthīti mohacarito. Vitakkanavasena ūhanavasena ārammaṇe caraṇaṃ etassa atthīti vitakkacarito.	1480	
PA_atk-s05_15a:1480_3	Okappanasaddhāvasena ārammaṇe caraṇaṃ etassa atthīti saddhācarito. Ñāṇameva caraṇaṃ,	1480	
PA_atk-s05_15a:1480_4	ñāṇena vā caraṇaṃ, ñāṇassa vā caraṇaṃ, ñāṇato vā caraṇaṃ etassa atthīti ñāṇacarito.	1480	
PA_atk-s05_15a:1480_5	Rāgacaritassāti rāgussadassa rāgabahulassa. Paratopi eseva nayo.	1480	
PA_atk-s05_15a:1481_0	Asubhakathaṃ kathetīti uddhumātakādidasavidhaṃ asubhapaṭisaṃyuttakathaṃ ācikkhati.	1481	
PA_atk-s05_15a:1481_1	Vuttañhetaṃ – “asubhā bhāvetabbā rāgassa pahānāyā”ti. Mettābhāvanaṃ ācikkhatīti mettābhāvanaṃ	1481	
PA_atk-s05_15a:1481_2	cittasinehanaṃ katheti. Vuttañhetaṃ – “mettā bhāvetabbā byāpādassa pahānāyā”ti. Uddeseti	1481	
PA_atk-s05_15a:1481_3	sajjhāyane. Paripucchāyāti aṭṭhakathāya. Kālena dhammassavaneti yuttappattakāle uttari	1481	
PA_atk-s05_15a:1481_4	pariyattidhammassavane. Dhammasākacchāyāti aññehi saddhiṃ sākacchāya. Garusaṃvāseti	1481	
PA_atk-s05_15a:1481_5	garūnaṃ payirupāsane. Nivesetīti ācariyānaṃ santike patiṭṭhāpeti. Ānāpānassatiṃ ācikkhatīti	1481	
PA_atk-s05_15a:1481_6	ānāpānassatisampayuttakammaṭṭhānaṃ katheti. Vuttañhetaṃ – “ānāpānassati bhāvetabbā	1481	
PA_atk-s05_15a:1481_7	vitakkupacchedāyā”ti. Pasādanīyaṃ nimittaṃ ācikkhatīti cūḷavedalla- mahāvedallā-	1481	
PA_atk-s05_15a:1481_8	dipasādajanakaṃ suttaṃ katheti. Buddhasubodhinti buddhassa bhagavato buddhattapaṭivedhaṃ.	1481	
PA_atk-s05_15a:1481_9	Dhammasudhammatanti navavidhalokuttaradhammassa svākkhātataṃ. Saṅghasuppaṭipattinti	1481	
PA_atk-s05_15a:1481_10	aṭṭhavidhaariyasaṅghassa suppaṭipannatādisuṭṭhupaṭipattiṃ. Sīlāni ca attanoti attano	14811	
PA_atk-s05_15a:1481_11	santakasīlāni ca. Ācikkhati vipassanānimittanti udayabbayādipaṭisaṃyuttaṃ katheti.	14811	
PA_atk-s05_15a:1481_12	Aniccākāranti hutvā abhāvākāraṃ. Dukkhākāranti udayabbayapaṭipīḷanākāraṃ. Anattākāranti avasavattanākāraṃ.	14811	
PA_atk-s05_15a:1482_0	Sele yathā pabbatamuddhaniṭṭhitoti selamaye ekagghane pabbatamuddhani ṭhitova, na	1482	
PA_atk-s05_15a:1482_1	hi tattha ṭhitassa dassanatthaṃ abhimukhe gīvukkhipanapasāraṇādikiccaṃ atthi. Tathūpamanti	1482	
PA_atk-s05_15a:1482_2	tappaṭibhāgaṃ selapabbatūpamaṃ. Ayaṃ panettha saṅkhepattho – yathā selapabbatamuddhanti	1482	
PA_atk-s05_15a:1482_3	ṭhitova cakkhunā puriso samantato janataṃ passeyya. Sumedha sundarapañña sabbaññutaññāṇena	1482	
PA_atk-s05_15a:1482_4	samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ	1482	
PA_atk-s05_15a:1482_5	jātijarābhibhūtañca janataṃ avekkhassu upadhārayatu upaparikkhatu.	1482	
PA_atk-s05_15a:1483_0	Ayaṃ panettha adhippāyo – yathā hi pabbatapādasāmantā mahantaṃ khettaṃ katvā tattha	1483	
PA_atk-s05_15a:1483_1	kedārapāḷīsu kuṭiyo katvā rattiṃ aggiṃ jāleyya, caturaṅgasamannāgatañca andhakāraṃ	1483	
PA_atk-s05_15a:1483_2	assa, atha tassa pabbatassa matthake ṭhatvā cakkhumato purisassa bhūmiṃ olokayato	1483	
PA_atk-s05_15a:1483_3	neva khettaṃ na kedārapāḷiyo na kuṭiyo na tattha sayitamanussā paññāyeyyuṃ, kuṭikāsu	1483	
PA_atk-s05_15a:1483_4	pana aggijālamattameva paññāyeyya. Evaṃ dhammapāsādaṃ āruyha sattakāyaṃ olokayato	1483	
PA_atk-s05_15a:1483_5	tathāgatassa ye te akatakalyāṇā sattā, te ekavihāre dakkhiṇajāṇupasse nisinnāpi buddhacakkhussa	1483	
PA_atk-s05_15a:1483_6	āpāthaṃ nāgacchanti, rattiṃ khittasarā viya honti. Ye pana katakalyāṇā veneyyapuggalā,	1483	
PA_atk-s05_15a:1483_7	te evassa dūrepi ṭhitā āpāthaṃ gacchanti, te eva aggi viya himavantapabbato viya	1483	
PA_atk-s05_15a:1483_8	ca. Vuttampi cetaṃ –	1483	
PA_atk-s05_15a:1484	“Dūre santo pakāsenti, himavantova pabbato;	148	
PA_atk-s05_15a:1485	Asantettha na dissanti, rattiṃ khittā yathā sarā”ti. ;	148	
PA_atk-s05_15a:1486_0	Sabbaññutaññāṇanti ettha pañcaneyyapathappabhedaṃ sabbaṃ aññāsīti sabbaññū. Saṅkhatāsaṅkhatādibhedā	1486	
PA_atk-s05_15a:1486_1	sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti.	1486	
PA_atk-s05_15a:1486_2	Sabbaññussa bhāvo sabbaññutā, sabbaññutā eva ñāṇaṃ “sabbaññutāñāṇa”nti vattabbe “sabbaññutaññāṇa”nti	1486	
PA_atk-s05_15a:1486_3	vuttaṃ. Sabbaññūti ca kamasabbaññū sakiṃsabbaññū satatasabbaññū sattisabbaññū ñātasabbaññūti	1486	
PA_atk-s05_15a:1486_4	pañcavidhā sabbaññuno siyuṃ. Tesu kamena sabbajānanakālāsambhavato kamasabbaññutā	1486	
PA_atk-s05_15a:1486_5	na hoti, sakiṃ sabbārammaṇaggahaṇābhāvato sakiṃsabbaññutā na hoti, cakkhuviññāṇādīnaṃ	1486	
PA_atk-s05_15a:1486_6	yathārammaṇacittasambhavato bhavaṅgacittavirodhato yuttiabhāvato ca satatasabbaññutā	1486	
PA_atk-s05_15a:1486_7	na hoti, parisesato sabbajānanasamatthatāya sattisabbaññutā vā siyā, viditasabbadhammattā	1486	
PA_atk-s05_15a:1486_8	ñātasabbaññutā vā, sattisabbaññuno sabbajānanattaṃ natthīti tampi na yujjati, “na	1486	
PA_atk-s05_15a:1486_9	tassa adiṭṭhamidhatthi kiñci…pe… samantacakkhū”ti vuttattā ñātasabbaññutā eva yujjati.	1486	
PA_atk-s05_15a:1486_10	Evañhi sati kiccato asammohato kāraṇasiddhito āvajjanapaṭibaddhato sabbaññutameva	14861	
PA_atk-s05_15a:1486_11	hotīti. Tena ñāṇenāti tena sabbajānanañāṇena.	14861	
PA_atk-s05_15a:1487_0	Puna aparena pariyāyena sabbaññubhāvasādhanatthaṃ “na tassā”ti gāthamāha. Tattha	1487	
PA_atk-s05_15a:1487_1	na tassa addiṭṭhamidhatthi kiñcīti tassa tathāgatassa idha imasmiṃ tedhātuke loke	1487	
PA_atk-s05_15a:1487_2	imasmiṃ paccuppannakāle vā paññācakkhunā adiṭṭhaṃ nāma kiñci appamattakampi na atthi	1487	
PA_atk-s05_15a:1487_3	na saṃvijjati. Atthīti idaṃ vattamānakālikaṃ ākhyātapadaṃ, iminā paccuppannakālikassa	1487	
PA_atk-s05_15a:1487_4	sabbadhammassa ñātabhāvaṃ dasseti. Gāthābandhasukhatthaṃ panettha da-kāro payutto.	1487	
PA_atk-s05_15a:1487_5	Atho aviññātanti ettha athoti vacanopādāne nipāto. Aviññātanti atītakālikaṃ aviññātaṃ	1487	
PA_atk-s05_15a:1487_6	nāma kiñci dhammajātaṃ nāhosīti pāṭhaseso. Abyayabhūtassa atthi-saddassa gahaṇe pāṭhasesaṃ	1487	
PA_atk-s05_15a:1487_7	vināpi yujjatiyeva. Iminā atītakālikassa sabbadhammassa ñātabhāvaṃ dasseti. Ajānitabbanti	1487	
PA_atk-s05_15a:1487_8	anāgatakālikaṃ ajānitabbaṃ nāma dhammajātaṃ na bhavissati natthīti. Iminā anāgatakālikassa	1487	
PA_atk-s05_15a:1487_9	sabbadhammassa ñātabhāvaṃ dasseti. Jānanakiriyāvisesamattameva vā ettha a-kāro. Sabbaṃ	1487	
PA_atk-s05_15a:1487_10	abhiññāsi yadatthi neyyanti ettha yaṃ tekālikaṃ vā kālavinimuttaṃ vā neyyaṃ jānitabbaṃ	14871	
PA_atk-s05_15a:1487_11	kiñci dhammajātaṃ atthi, taṃ sabbaṃ tathāgato abhiññāsi adhikena sabbaññutaññāṇena	14871	
PA_atk-s05_15a:1487_12	jāni paṭivijjhi, ettha atthi-saddena tekālikassa kālavimuttassa ca gahaṇā atthi-saddo	14871	
PA_atk-s05_15a:1487_13	abyayabhūtoyeva daṭṭhabbo. Tathāgato tena samantacakkhūti kālavasena okāsavasena	14871	
PA_atk-s05_15a:1487_14	ca nippadesattā samantā sabbato pavattaṃ ñāṇacakkhu assāti samantacakkhu, tena yathāvuttena	14871	
PA_atk-s05_15a:1487_15	kāraṇena tathāgato samantacakkhu sabbaññūti vuttaṃ hoti. Imissā gāthāya puggalādhiṭṭhānāya	14871	
PA_atk-s05_15a:1487_16	desanāya sabbaññutaññāṇaṃ sādhitaṃ.	14871	
PA_atk-s05_15a:1488_0	Na itihitihanti “evaṃ kira āsi, evaṃ kira āsī”ti na hoti. Na itikirāyāti “evaṃ kira	1488	
PA_atk-s05_15a:1488_1	eta”nti na hoti. Na paramparāyāti paramparakathāyāpi na hoti. Na piṭakasampadāyāti	1488	
PA_atk-s05_15a:1488_2	amhākaṃ piṭakatantiyā saddhiṃ sametīti na hoti. Na takkahetūti takkaggāhenapi na	1488	
PA_atk-s05_15a:1488_3	hoti. Na ākāraparivitakkenāti “sundaramidaṃ kāraṇa”nti evaṃ kāraṇaparivitakkenapi	1488	
PA_atk-s05_15a:1488_4	na hoti. Na diṭṭhinijjhānakkhantiyāti amhākaṃ nijjhāyitvā khamitvā gahitadiṭṭhiyā	1488	
PA_atk-s05_15a:1488_5	saddhiṃ sametītipi na hoti.	1488	
PA_atk-s05_15a:1489_0	Atha vāpi samādhinti ettha samādhinti kusalacittekaggatā samādhi. Kenaṭṭhena samādhīti?	1489	
PA_atk-s05_15a:1489_1	Samādhānaṭṭhena. Kimidaṃ samādhānaṃ nāma? Ekārammaṇe cittacetasikānaṃ samaṃ sammā	1489	
PA_atk-s05_15a:1489_2	ca ādhānaṃ, ṭhapananti vuttaṃ hoti. Tasmā yassa dhammassa ānubhāvena ekārammaṇe cittacetasikā	1489	
PA_atk-s05_15a:1489_3	samaṃ sammā ca avikkhippamānā avippakiṇṇā ca hutvā tiṭṭhanti, idaṃ samādhānanti veditabbaṃ.	1489	
PA_atk-s05_15a:1489_4	Tassa kho pana samādhissa –	1489	
PA_atk-s05_15a:1490	“Lakkhaṇaṃ tu avikkhepo, vikkhepaddhaṃsanaṃ raso;	149	
PA_atk-s05_15a:1491	Akampanamupaṭṭhānaṃ, padaṭṭhānaṃ sukhaṃ pana”. ;	149	
PA_atk-s05_15a:1492_0	Samādhi anāvilaacalabhāvena ārammaṇe tiṭṭhatīti ṭhiti. Parato padadvayaṃ upasaggavasena	1492	
PA_atk-s05_15a:1492_1	vaḍḍhitaṃ. Api ca sampayuttadhamme ārammaṇamhi sampiṇḍetvā tiṭṭhatīti saṇṭhiti. Ārammaṇaṃ	1492	
PA_atk-s05_15a:1492_2	ogāhetvā anupavisitvā tiṭṭhatīti avaṭṭhiti. Kusalapakkhasmiñhi cattārova dhammā ārammaṇaṃ	1492	
PA_atk-s05_15a:1492_3	ogāhanti saddhā sati samādhi paññāti. Teneva saddhā “okappanā”ti vuttā, sati “apilāpanatā”ti,	1492	
PA_atk-s05_15a:1492_4	samādhi “avaṭṭhitī”ti, paññā “pariyogāhanā”ti. Akusalapakkhe pana tayo dhammā ārammaṇaṃ	1492	
PA_atk-s05_15a:1492_5	ogāhanti taṇhā diṭṭhi avijjāti. Tenevete “oghā”ti vuttā. Cittekaggatā panettha na	1492	
PA_atk-s05_15a:1492_6	balavatī hoti. Yathā hi rajuṭṭhānaṭṭhāne udakena siñcitvā sammaṭṭhe thokameva kālaṃ	1492	
PA_atk-s05_15a:1492_7	rajo sannisīdati, sukkhante sukkhante puna pakatibhāveneva vuṭṭhāti, evameva akusalapakkhe	1492	
PA_atk-s05_15a:1492_8	cittekaggatā na balavatī hoti.	1492	
PA_atk-s05_15a:1493_0	Uddhaccavicikicchāvasena pavattassa visāhārassa paṭipakkhato avisāhāro. Uddhaccavicikicchāvaseneva	1493	
PA_atk-s05_15a:1493_1	gacchantaṃ cittaṃ vikkhipati nāma. Ayaṃ pana tathāvidho vikkhepo na hotīti avikkhepo.	1493	
PA_atk-s05_15a:1493_2	Uddhaccavicikicchāvaseneva cittaṃ visāhaṭaṃ nāma hoti, ito cito ca harīyati, ayaṃ	1493	
PA_atk-s05_15a:1493_3	pana evaṃ avisāhaṭamānasassa bhāvoti avisāhaṭamānasatā. Samathoti tividho samatho	1493	
PA_atk-s05_15a:1493_4	cittasamatho adhikaraṇasamatho sabbasaṅkhārasamathoti. Tattha aṭṭhasu samāpattīsu	1493	
PA_atk-s05_15a:1493_5	cittekaggatā cittasamatho nāma. Tañhi āgamma cittacalanaṃ cittavipphanditaṃ sammati	1493	
PA_atk-s05_15a:1493_6	vūpasammati, tasmā so “cittasamatho”ti vuccati. Sammukhāvinayādisattavidho samatho	1493	
PA_atk-s05_15a:1493_7	adhikaraṇasamatho nāma. Tañhi āgamma tāni tāni adhikaraṇāni sammanti vūpasammanti,	1493	
PA_atk-s05_15a:1493_8	tasmā so “adhikaraṇasamatho”ti vuccati. Yasmā pana sabbe saṅkhārā nibbānaṃ āgamma	1493	
PA_atk-s05_15a:1493_9	sammanti vūpasammanti vūpasammanti, tasmā taṃ “sabbasaṅkhārasamatho”ti vuccati. Imasmiṃ	1493	
PA_atk-s05_15a:1493_10	atthe cittasamatho adhippeto. Samādhilakkhaṇe indaṭṭhaṃ kāretīti samādhindriyaṃ.	14931	
PA_atk-s05_15a:1493_11	Uddhacce na kampatīti samādhibalaṃ. Sammāsamādhīti yāthāvasamādhi niyyānikasamādhi.	14931	
PA_atk-s05_15a:1494_0	157. Athassa bhagavā yasmā indriyasaṃvaro sīlassa rakkhā, yasmā vā iminānukkamena	1494	
PA_atk-s05_15a:1494_1	desiyamānā ayaṃ desanā tāsaṃ devatānaṃ sappāyā, tasmā indriyasaṃvarato pabhuti paṭipadaṃ	1494	
PA_atk-s05_15a:1494_2	dassento “cakkhūhī”tiādi āraddho. Tattha cakkhūhi neva lolassāti adiṭṭhadakkhitabbādivasena	1494	
PA_atk-s05_15a:1494_3	cakkhūhi lolo neva assa. Gāmakathāya āvaraye sotanti tiracchānakathāya sotaṃ āvareyya.	1494	
PA_atk-s05_15a:1495_0	Cakkhuloliyenāti cakkhudvāre uppannalolavasena cakkhuloliyena. Adiṭṭhaṃ dakkhitabbanti	1495	
PA_atk-s05_15a:1495_1	adiṭṭhapubbaṃ rūpārammaṇaṃ passituṃ yuttaṃ. Diṭṭhaṃ samatikkamitabbanti diṭṭhapubbarūpārammaṇaṃ	1495	
PA_atk-s05_15a:1495_2	atikkamituṃ yuttaṃ. Ārāmena ārāmanti pupphārāmādiārāmena phalārāmādiṃ vā pupphārāmādiṃ	1495	
PA_atk-s05_15a:1495_3	vā. Dīghacārikanti dīghacaraṇaṃ. Anavaṭṭhitacārikanti asanniṭṭhānacaraṇaṃ. Anuyutto	1495	
PA_atk-s05_15a:1495_4	hoti rūpadassanāyāti rūpārammaṇadassanatthāya punappunaṃ yutto hoti.	1495	
PA_atk-s05_15a:1496_0	Antaragharaṃ paviṭṭhoti ummārabbhantaraṃ paviṭṭho. Vīthiṃ paṭipannoti antaravīthiṃ	1496	
PA_atk-s05_15a:1496_1	otiṇṇo. Gharamukhāni olokentoti gharadvārāni avalokento. Uddhaṃ ullokentoti uparidisaṃ	1496	
PA_atk-s05_15a:1496_2	uddhaṃmukho hutvā vilokento.	1496	
PA_atk-s05_15a:1497_0	Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena	1497	
PA_atk-s05_15a:1497_1	cakkhuviññāṇena rūpaṃ disvā. Porāṇā panāhu – “cakkhu rūpaṃ na passati acittakattā,	1497	
PA_atk-s05_15a:1497_2	cittaṃ na passati acakkhukattā. Dvārārammaṇasaṅghaṭṭe pana pasādavatthukena cittena	1497	
PA_atk-s05_15a:1497_3	passati. Īdisī panesā ‘dhanunā vijjhatī’tiādīsu viya sasambhārakathā nāma hoti. Tasmā	1497	
PA_atk-s05_15a:1497_4	cakkhuviññāṇena rūpaṃ disvāti ayamettha attho”ti. Nimittaggāhīti itthipurisanimittaṃ	1497	
PA_atk-s05_15a:1497_5	vā subhanimittādikaṃ vā kilesavatthubhūtaṃ nimittaṃ chandarāgavasena gaṇhāti, diṭṭhamatteyeva	1497	
PA_atk-s05_15a:1497_6	na saṇṭhāti. Anubyañjanaggāhīti kilesānaṃ anuanubyañjanato pākaṭabhāvakaraṇato anubyañjananti	1497	
PA_atk-s05_15a:1497_7	laddhavohāraṃ hatthapādasitahasitakathitaālokitavilokitādibhedaṃ ākāraṃ gaṇhāti.	1497	
PA_atk-s05_15a:1497_8	Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ puggalaṃ	1497	
PA_atk-s05_15a:1497_9	satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo	1497	
PA_atk-s05_15a:1497_10	dhammā anvāssaveyyuṃ anuppabandheyyuṃ ajjhotthareyyuṃ. Tassa saṃvarāya na paṭipajjatīti	14971	
PA_atk-s05_15a:1497_11	tassa cakkhundriyassa satikavāṭena pidahanatthāya na paṭipajjati. Evaṃbhūtoyeva ca	14971	
PA_atk-s05_15a:1497_12	na rakkhati cakkhundriyaṃ. Na cakkhundriye saṃvaraṃ āpajjatītipi vuccati. Tattha	14971	
PA_atk-s05_15a:1497_13	kiñcāpi cakkhundriye saṃvaro vā asaṃvaro vā natthi. Na hi cakkhupasādaṃ nissāya sati	14971	
PA_atk-s05_15a:1497_14	vā muṭṭhassaccaṃ vā uppajjati. Apica yadā rūpārammaṇaṃ cakkhussa āpāthaṃ āgacchati,	14971	
PA_atk-s05_15a:1497_15	tadā bhavaṅge dvikkhattuṃ uppajjitvā niruddhe kiriyāmanodhātu āvajjanakiccaṃ sādhayamānā	14971	
PA_atk-s05_15a:1497_16	uppajjitvā nirujjhati, tato cakkhuviññāṇaṃ dassanakiccaṃ, tato manodhātu sampaṭicchanakiccaṃ,	14971	
PA_atk-s05_15a:1497_17	tato vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu	14971	
PA_atk-s05_15a:1497_18	voṭṭhabbanakiccaṃ sādhayamānā uppajjitvā nirujjhati, tadanantaraṃ javanaṃ javati.	14971	
PA_atk-s05_15a:1498_0	Tatrāpi neva bhavaṅgasamaye na āvajjanādīnaṃ aññatarasamaye saṃvaro vā asaṃvaro vā	1498	
PA_atk-s05_15a:1498_1	atthi. Javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā	1498	
PA_atk-s05_15a:1498_2	kosajjaṃ vā uppajjati, asaṃvaro hoti. Evaṃ honto pana so “cakkhundriye asaṃvaro”ti	1498	
PA_atk-s05_15a:1498_3	vuccati. Kasmā? Yasmā tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi	1498	
PA_atk-s05_15a:1498_4	vīthicittāni. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo	1498	
PA_atk-s05_15a:1498_5	saṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena	1498	
PA_atk-s05_15a:1498_6	hi pavisitvā corā yadicchanti taṃ kareyyuṃ, evameva javane dussīlyādīsu uppannesu	1498	
PA_atk-s05_15a:1498_7	tasmiṃ asaṃvare sati dvārampi aguttaṃ hoti bhavaṅgampi āvajjanādīnipi vīthicittāni.	1498	
PA_atk-s05_15a:1499_0	Saddhādeyyānīti kammañca phalañca idhalokañca paralokañca saddahitvā dinnāni. “Ayaṃ	1499	
PA_atk-s05_15a:1499_1	me ñātīti vā, mittoti vā, idaṃ vā paṭikarissati, idaṃ vānena katapubba”nti vā evaṃ	1499	
PA_atk-s05_15a:1499_2	na dinnānīti attho. Evaṃ dinnāni hi na saddhādeyyāni nāma honti. Bhojanānīti ca desanāsīsamattametaṃ,	1499	
PA_atk-s05_15a:1499_3	atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā	1499	
PA_atk-s05_15a:1499_4	gilānapaccayabhesajjaṃ paribhuñjamānāti sabbametaṃ vuttameva hoti.	1499	
PA_atk-s05_15a:1500_0	Seyyathidanti nipāto. Tassattho, katamo hoti. Naccaṃ nāma yaṃkiñci naccaṃ, taṃ maggaṃ	1500	
PA_atk-s05_15a:1500_1	gacchantenāpi gīvaṃ pasāretvā daṭṭhuṃ na vaṭṭati. Gītanti yaṃkiñci gītaṃ. Vāditanti	1500	
PA_atk-s05_15a:1500_2	yaṃkiñci vāditaṃ. Pekkhanti naṭasamajjaṃ. Akkhānanti bhāratarāmāyanādikaṃ. Yasmiṃ	1500	
PA_atk-s05_15a:1500_3	ṭhāne kathīyati, tattha gantumpi na vaṭṭati. Pāṇissaranti kaṃsatāḷaṃ, “pāṇitāḷa”ntipi	1500	
PA_atk-s05_15a:1500_4	vadanti. Vetāḷanti ghanatāḷaṃ, “mantena matasarīruṭṭhāpana”ntipi eke. Kumbhathūṇanti	1500	
PA_atk-s05_15a:1500_5	caturassaambaṇakatāḷaṃ, “kumbhasadda”ntipi eke. Sobhanakanti naṭānaṃ abbhokkiraṇaṃ;	1500	
PA_atk-s05_15a:1500_6	sobhanakaraṃ vā, paṭibhānacittanti vuttaṃ hoti. Caṇḍālanti ayoguḷakīḷā, “caṇḍālānaṃ	1500	
PA_atk-s05_15a:1500_7	sāṇadhovanakīḷā”tipi vadanti. Vaṃsanti veṇuṃ ussāpetvā kīḷanaṃ.	1500	
PA_atk-s05_15a:1501_0	Dhovananti aṭṭhidhovanaṃ, ekaccesu kira janapadesu kālaṅkate ñātake na jhāpenti,	1501	
PA_atk-s05_15a:1501_1	nikhaṇitvā ṭhapenti. Atha tesaṃ pūtibhūtaṃ kāyaṃ ñatvā nīharitvā aṭṭhīni dhovitvā	1501	
PA_atk-s05_15a:1501_2	gandhehi makkhetvā ṭhapenti. Te nakkhattakāle ekasmiṃ ṭhāne aṭṭhīni ṭhapetvā ekasmiṃ	1501	
PA_atk-s05_15a:1501_3	ṭhāne surādīni ṭhapetvā rodantā paridevantā suraṃ pivanti. Vuttampi cetaṃ “atthi	1501	
PA_atk-s05_15a:1501_4	bhikkhave dakkhiṇesu janapadesu dhovanaṃ nāma, tattha hoti annampi pānampi khajjampi	1501	
PA_atk-s05_15a:1501_5	bhojjampi leyyampi peyyampi naccampi gītampi vāditampi. Atthekaṃ bhikkhave dhovanaṃ,	1501	
PA_atk-s05_15a:1501_6	netaṃ natthīti vadāmī”ti. Ekacce pana “indajālena aṭṭhidhovanaṃ dhovana”nti vadanti.	1501	
PA_atk-s05_15a:1501_7	Hatthiyuddhādīsu bhikkhuno neva hatthiādīhi saddhiṃ yujjhituṃ, na te yujjhāpetuṃ,	1501	
PA_atk-s05_15a:1501_8	na yujjhante daṭṭhuṃ vaṭṭati. Nibbuddhanti mallayuddhaṃ. Uyyodhikanti yattha sampahāro	1501	
PA_atk-s05_15a:1501_9	diyyati. Balagganti balagaṇanaṭṭhānaṃ. Senābyūhanti senāniveso, sakaṭabyūhādivasena	1501	
PA_atk-s05_15a:1501_10	senāya nivesanaṃ. Anīkadassananti “tayo hatthī pacchimaṃ hatthānīka”ntiādinā nayena	15011	
PA_atk-s05_15a:1501_11	vuttassa anīkassa dassanaṃ.	15011	
PA_atk-s05_15a:1502_0	Na nimittaggāhī hotīti chandarāgavasena vuttappakāraṃ nimittaṃ na gaṇhāti. Evaṃ sesapadānipi	1502	
PA_atk-s05_15a:1502_1	vuttapaṭipakkhanayena veditabbāni. Yathā ca heṭṭhā javane dussīlyādīsu uppannesu	1502	
PA_atk-s05_15a:1502_2	tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi vīthicittānīti	1502	
PA_atk-s05_15a:1502_3	vuttaṃ, evamidha tasmiṃ sīlādīsu uppannesu dvārampi guttaṃ hoti, bhavaṅgampi āvajjanādīnipi	1502	
PA_atk-s05_15a:1502_4	vīthicittāni. Yathā kiṃ? Yathā nagaradvāresu saṃvutesu kiñcāpi antogharādayo asaṃvutā	1502	
PA_atk-s05_15a:1502_5	honti, tathāpi antonagare sabbaṃ bhaṇḍaṃ surakkhitaṃ sugopitameva hoti, nagaradvāresu	1502	
PA_atk-s05_15a:1502_6	pihitesu corānaṃ paveso natthi. Evameva javane sīlādīsu uppannesu dvārampi guttaṃ	1502	
PA_atk-s05_15a:1502_7	hoti, bhavaṅgampi āvajjanādīnipi vīthicittāni. Tasmā javanakkhaṇe uppajjamānopi “cakkhundriye	1502	
PA_atk-s05_15a:1502_8	saṃvaro”ti vutto. Ito paraṃ heṭṭhā ca upari ca vuttapariyāyena attho veditabbo.	1502	
PA_atk-s05_15a:1503_0	Visūkadassanāti paṭāṇīdassanato. Gāmakathāti gāmavāsīnaṃ kathā. Bāttiṃsāti dvattiṃsa.	1503	
PA_atk-s05_15a:1503_1	Aniyyānikattā saggamokkhamaggānaṃ tiracchānabhūtā kathāti tiracchānakathā. Tattha	1503	
PA_atk-s05_15a:1503_2	rājānaṃ ārabbha “mahāsammato mandhātā dhammāsoko evaṃ mahānubhāvo”tiādinā nayena	1503	
PA_atk-s05_15a:1503_3	pavattā kathā rājakathā. Esa nayo corakathādīsu. Tesu “asuko rājā abhirūpo dassanīyo”tiādinā	1503	
PA_atk-s05_15a:1503_4	nayena gehassitakathāva tiracchānakathā hoti. “Sopi nāma evaṃ mahānubhāvo khayaṃ	1503	
PA_atk-s05_15a:1503_5	gato”ti evaṃ pavattā pana kammaṭṭhānabhāve tiṭṭhati. Coresupi “mūladevo evaṃ mahānubhāvo,	1503	
PA_atk-s05_15a:1503_6	meghamālo evaṃ mahānubhāvo”ti tesaṃ kammaṃ paṭicca “aho sūrā”ti gehassitakathāva	1503	
PA_atk-s05_15a:1503_7	tiracchānakathā. Yuddhepi bhāratayuddhādīsu “asukena asuko evaṃ mārito evaṃ viddho”ti	1503	
PA_atk-s05_15a:1503_8	kāmassādavaseneva kathā tiracchānakathā. “Tepi nāma khayaṃ gatā”ti evaṃ pavattā pana	1503	
PA_atk-s05_15a:1503_9	sabbattha kammaṭṭhānameva hoti.	1503	
PA_atk-s05_15a:1504_0	Api ca annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha	1504	
PA_atk-s05_15a:1504_1	bhuñjimha pivimha paribhuñjimhā”ti kāmassādavasena kathetuṃ na vaṭṭati, sātthakaṃ	1504	
PA_atk-s05_15a:1504_2	pana katvā “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ	1504	
PA_atk-s05_15a:1504_3	sīlavantānaṃ adamha, cetiyapūjaṃ akarimhā”ti kathetuṃ vaṭṭati. Ñātikathādīsu pana	1504	
PA_atk-s05_15a:1504_4	“amhākaṃ ñātakā sūrā samatthā”ti vā, “pubbe mayaṃ evaṃ vicitrehi yānehi vicarimhā”ti	1504	
PA_atk-s05_15a:1504_5	vā assādavasena vattuṃ na vaṭṭati, sātthakaṃ pana katvā “tepi no ñātakā khayaṃ gatā”ti	1504	
PA_atk-s05_15a:1504_6	vā, “pubbe mayaṃ evarūpā upāhanā saṅghassa adamhā”ti vā kathetuṃ vaṭṭati. Gāmakathāpi	1504	
PA_atk-s05_15a:1504_7	suniviṭṭhadunniviṭṭhasubhikkhadubbhikkhādivasena “asukagāmavāsino sūrā samatthā”ti	1504	
PA_atk-s05_15a:1504_8	vā evaṃ assādavasena vattuṃ na vaṭṭati, sātthakaṃ pana katvā “saddhā pasannā”ti vā,	1504	
PA_atk-s05_15a:1504_9	“khayavayaṃ gatā”ti vā vattuṃ vaṭṭati.	1504	
PA_atk-s05_15a:1505_0	Nigamanagarajanapadakathāsupi eseva nayo. Itthikathāpi vaṇṇasaṇṭhānādīni paṭicca	1505	
PA_atk-s05_15a:1505_1	assādavasena na vaṭṭati, “saddhā pasannā, khayavayaṃ gatā”ti evameva vaṭṭati. Sūrakathāpi	1505	
PA_atk-s05_15a:1505_2	“nandimitto nāma yodho sūro ahosī”ti assādavasena na vaṭṭati. “Saddho ahosi, khayavayaṃ	1505	
PA_atk-s05_15a:1505_3	gato”ti evameva vaṭṭati. Visikhākathāpi “asukā visikhā suniviṭṭhā dunniviṭṭhā sūrā	1505	
PA_atk-s05_15a:1505_4	samatthā”ti assādavasena na vaṭṭati. “Saddhā pasannā, khayavayaṃ gatā”icceva vaṭṭati.	1505	
PA_atk-s05_15a:1506_0	Kumbhaṭṭhānakathāti udakaṭṭhānakathā, “udakatitthakathā”tipi vuccati, kumbhadāsikathā	1506	
PA_atk-s05_15a:1506_1	vā. Sāpi “pāsādikā, naccituṃ gāyituṃ chekā”ti assādavasena na vaṭṭati, “saddhā pasannā”tiādinā	1506	
PA_atk-s05_15a:1506_2	nayena vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.	1506	
PA_atk-s05_15a:1507_0	Nānattakathāti purimapacchimakathāhi vimuttā avasesā nānāsabhāvā niratthakakathā.	1507	
PA_atk-s05_15a:1507_1	Lokakkhāyikāti “ayaṃ loko kena nimmito? Asukena nāma nimmito. Kāko seto aṭṭhīnaṃ	1507	
PA_atk-s05_15a:1507_2	setattā, balākā rattā lohitassa rattattā”ti evamādikā lokāyatavitaṇḍasallāpakathā.	1507	
PA_atk-s05_15a:1508_0	Samuddakkhāyikā nāma kasmā samuddo sāgaro? Sāgaradevena khatattā sāgaro, “khato me”ti	1508	
PA_atk-s05_15a:1508_1	hatthamuddāya sayaṃ niveditattā samuddoti evamādikā niratthakā samuddakkhānakathā.	1508	
PA_atk-s05_15a:1508_2	Bhavoti vuddhi. Abhavoti hāni. Iti bhavo iti abhavoti yaṃ vā taṃ vā niratthakakāraṇaṃ	1508	
PA_atk-s05_15a:1508_3	vatvā pavattitakathā itibhavābhavakathā.	1508	
PA_atk-s05_15a:1509_0	Āvareyyāti āvaraṇaṃ kareyya. Nivāreyyāti ārammaṇato vāreyya. Saṃvareyyāti sammā nissesaṃ	1509	
PA_atk-s05_15a:1509_1	katvā vāreyya. Rakkheyyāti rakkhaṃ kareyya. Gopeyyāti saṃgopeyya. Pidaheyyāti pidahanaṃ	1509	
PA_atk-s05_15a:1509_2	kareyya. Pacchindeyyāti sotaṃ chindeyya.	1509	
PA_atk-s05_15a:1510	Tena tena na tussantīti tena tena ambilādinā rasena na santosaṃ āpajjanti. Aparāparaṃ pariyesantīti uparūpari gavesanti.	151	
PA_atk-s05_15a:1511_0	158. Phassenāti rogaphassena. Bhavañca nābhijappeyyāti tassa phassassa vinodanatthāya	1511	
PA_atk-s05_15a:1511_1	kāmabhavādibhavañca na pattheyya. Bheravesu ca na sampavedheyyāti tassa phassassa	1511	
PA_atk-s05_15a:1511_2	paccayabhūtesu sīhabyagghādīsu bheravesu ca na sampavedheyya, avasesesu vā ghānindriyamanindriyavisayesu	1511	
PA_atk-s05_15a:1511_3	na sampavedheyya. Evaṃ paripūro indriyasaṃvaro ca vutto hoti. Purimehi vā indriyasaṃvaraṃ	1511	
PA_atk-s05_15a:1511_4	dassetvā iminā “araññe vasatā bheravaṃ disvā vā sutvā vā nappavedhitabba”nti dasseti.	1511	
PA_atk-s05_15a:1512_0	Ekenākārenāti ekena kāraṇena. Bhayampi bheravampi taññevāti bhayanti ca bheravanti	1512	
PA_atk-s05_15a:1512_1	ca khuddakampi mahantampi uttāsanimittameva. Tamevatthaṃ dassetuṃ “vuttaṃ heta”ntiādimāha.	1512	
PA_atk-s05_15a:1512_2	Bhayanti tappaccayā uppannabhayaṃ. Bhayānakanti ākāraniddeso. Chambhitattanti bhayavasena	1512	
PA_atk-s05_15a:1512_3	gattacalanaṃ. Lomahaṃsoti lomānaṃ haṃsanaṃ uddhaggabhāvo. Iminā padadvayena kiccato	1512	
PA_atk-s05_15a:1512_4	bhayaṃ dassetvā puna “cetaso ubbego utrāso”ti sabhāvato dasseti. Ubbeggoti bhīruko,	1512	
PA_atk-s05_15a:1512_5	utrāsoti cittakkhobho. Jātibhayanti jātiṃ paṭicca uppannabhayaṃ. Sesesupi eseva nayo.	1512	
PA_atk-s05_15a:1512_6	Rājato uppannabhayaṃ rājabhayaṃ. Sesesupi eseva nayo. Attānuvādabhayanti pāpakammino	1512	
PA_atk-s05_15a:1512_7	attānaṃ anuvadantassa uppajjanakabhayaṃ. Parānuvādabhayanti parassa anuvādato uppajjanakabhayaṃ.	1512	
PA_atk-s05_15a:1513_0	Daṇḍabhayanti āgārikassa raññā pavattitadaṇḍaṃ, anāgārikassa vinayadaṇḍaṃ paṭicca	1513	
PA_atk-s05_15a:1513_1	uppajjanakabhayaṃ. Duggatibhayanti cattāro apāye paṭicca uppajjanakabhayaṃ. Ūmibhayanti	1513	
PA_atk-s05_15a:1513_2	mahāsamudde udakaṃ orohantassa pavattabhayaṃ. Mahāsamudde kira mahindavīci nāma saṭṭhi	1513	
PA_atk-s05_15a:1513_3	yojanāni uggacchati, taraṅgavīci nāma paṇṇāsa yojanāni, rohaṇavīci nāma cattālīsa	1513	
PA_atk-s05_15a:1513_4	yojanāni uggacchati. Evarūpā ūmiyo paṭicca pavattaṃ ūmibhayaṃ. Kumbhīlato pavattaṃ	1513	
PA_atk-s05_15a:1513_5	bhayaṃ kumbhīlabhayaṃ. Udakāvaṭṭato bhayaṃ āvaṭṭabhayaṃ. Susukā vuccati caṇḍamaccho,	1513	
PA_atk-s05_15a:1513_6	tato bhayaṃ susukābhayaṃ. Ājīvikabhayanti jīvitavuttito bhayaṃ ājīvikabhayaṃ. Asilokabhayanti garahato bhayaṃ.	1513	
PA_atk-s05_15a:1514	159. Laddhā na sannidhiṃ kayirāti etesaṃ annādīnaṃ yaṃkiñci dhammena labhitvā “araññe ca senāsane vasatā dullabha”nti cintetvā sannidhiṃ na kareyya.	151	
PA_atk-s05_15a:1515_0	Odanoti sāli vīhi yavo godhumo kaṅgu varako kudrūsakoti sattannaṃ dhaññānaṃ dhaññānulomānañca	1515	
PA_atk-s05_15a:1515_1	taṇḍulehi nibbatto. Kummāsoti yavehi nibbatto. Sattūti sāliādīhi katasattu. Maccho	1515	
PA_atk-s05_15a:1515_2	dakasambhavo. Maṃsaṃ pākaṭameva. Ambapānanti āmehi vā pakkehi vā ambehi katapānaṃ.	1515	
PA_atk-s05_15a:1515_3	Tattha āmehi karontena ambataruṇāni bhinditvā udake pakkhipitvā ātape ādiccapākena	1515	
PA_atk-s05_15a:1515_4	pacitvā parissāvetvā tadahu paṭiggahitehi madhusakkarakappūrādīhi yojetvā kātabbaṃ.	1515	
PA_atk-s05_15a:1515_5	Jambupānanti jambuphalehi katapānaṃ. Cocapānanti aṭṭhikehi kadaliphalehi katapānaṃ.	1515	
PA_atk-s05_15a:1515_6	Mocapānanti anaṭṭhikehi kadaliphalehi katapānaṃ. Madhukapānanti madhukānaṃ jātirasena	1515	
PA_atk-s05_15a:1515_7	katapānaṃ. Taṃ pana udakasambhinnaṃ vaṭṭati, suddhaṃ na vaṭṭati. Muddikapānanti muddikā	1515	
PA_atk-s05_15a:1515_8	udake madditvā ambapānaṃ viya katapānaṃ. Sālūkapānanti rattuppalanīluppalādīnaṃ sālūke	1515	
PA_atk-s05_15a:1515_9	madditvā katapānaṃ. Phārusakapānanti phārusakehi ambapānaṃ viya katapānaṃ. Kosambapānanti	1515	
PA_atk-s05_15a:1515_10	kosambaphalehi katapānaṃ. Kolapānanti kolaphalehi katapānaṃ. Badarapānanti mahākolaphalehi	15151	
PA_atk-s05_15a:1515_11	ambapānaṃ viya katapānaṃ. Imāni ekādasa pānāni, tānipi ādiccapākāni vaṭṭanti.	15151	
PA_atk-s05_15a:1516_0	Ghatapānanti sappipānaṃ. Telapānanti tilatelādīnaṃ pānaṃ. Payopānanti khīrapānaṃ.	1516	
PA_atk-s05_15a:1516_1	Yāgupānanti sītalādiyāgupānaṃ. Rasapānanti sākādirasapānaṃ. Piṭṭhakhajjakanti sattannaṃ	1516	
PA_atk-s05_15a:1516_2	tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ	1516	
PA_atk-s05_15a:1516_3	ambāṭakapiṭṭhaṃ sālapiṭṭhaṃ khīravallipiṭṭhañcāti evamādīnaṃ piṭṭhehi kataṃ piṭṭhakhajjakaṃ.	1516	
PA_atk-s05_15a:1516_4	Pūvakhajjakampi etehiyeva kataṃ. Mūlakhajjakanti mūlakamūlaṃ khārakamūlaṃ cuccumūlanti	1516	
PA_atk-s05_15a:1516_5	evamādi. Tacakhajjakanti ucchutacādayo. Pattakhajjakanti nimbapaṇṇakuṭajapaṇṇapaṭolapaṇṇasulasapaṇṇādayo.	1516	
PA_atk-s05_15a:1516_6	Pupphakhajjakanti mūlakapupphakhārakapupphasetavaraṇasigguuppalapadumakādayo. Phalakhajjakanti	1516	
PA_atk-s05_15a:1516_7	panasalabujatālanāḷikeraambāṭakatintiṇikamātuluṅgakapiṭṭhaphalaalābukumbhaṇḍaphussa-	1516	
PA_atk-s05_15a:1516_8	phalatimbarūsakatilavātiṅgaṇacocamocamadhukādīnaṃ phalānaṃ khajjakaṃ.	1516	
PA_atk-s05_15a:1517_0	Na kuhanāyāti na vimhāpanāya. Na lapanāyāti paccayatthaṃ na lapanāya. Vihāraṃ āgate	1517	
PA_atk-s05_15a:1517_1	manusse disvā “kimatthāya bhonto āgatā”ti bhikkhū nimantetunti. “Yadi evaṃ gacchatha,	1517	
PA_atk-s05_15a:1517_2	ahaṃ pacchato gahetvā āgacchāmī”ti evaṃ na lapanāya. Atha vā attānaṃ upanetvā “ahaṃ	1517	
PA_atk-s05_15a:1517_3	tisso, mayi rājā pasanno, mayi asuko rājā asuko ca rājamahāmatto pasanno”ti evaṃ	1517	
PA_atk-s05_15a:1517_4	na lapanāya. Na nemittikatāyāti yena kenaci paresaṃ paccayadānasaññājanakena kāyavacīkammena	1517	
PA_atk-s05_15a:1517_5	na nemittikatāya. Na nippesikatāyāti yā paresaṃ akkosanādikiriyā yasmā veḷupesikā	1517	
PA_atk-s05_15a:1517_6	viya abbhaṅgaṃ parassa guṇaṃ nippeseti nipuñchati, yasmā vā gandhajātaṃ nipisitvā	1517	
PA_atk-s05_15a:1517_7	gandhamagganā viya paraguṇe nipisitvā vicuṇṇetvā esā lābhamagganā hoti, tasmā “nippesikatā”ti	1517	
PA_atk-s05_15a:1517_8	vuccati. Na evarūpāya nippesikatāya. Na lābhena lābhaṃ nijigīsanatāyāti ettha nijigīsanatāti	1517	
PA_atk-s05_15a:1517_9	magganā, aññato laddhañhi aññattha haraṇavasena lābhena lābhamagganā nāma hoti. Na	1517	
PA_atk-s05_15a:1517_10	evarūpāya lābhena lābhamagganāya.	15171	
PA_atk-s05_15a:1518_0	Na dārudānenāti na paccayahetukena dārudānena vihāre uṭṭhitañhi araññato vā āharitvā	1518	
PA_atk-s05_15a:1518_1	rakkhitagopitadāruṃ “evaṃ me paccayaṃ dassantī”ti upaṭṭhākānaṃ dātuṃ na vaṭṭati.	1518	
PA_atk-s05_15a:1518_2	Evañhi jīvikaṃ kappento anesanāya micchājīvena jīvati, so diṭṭheva dhamme garahaṃ	1518	
PA_atk-s05_15a:1518_3	pāpuṇāti, samparāye ca apāyaparipūrako hoti. Attano puggalikaṃ dāruṃ kusalaṅgahatthāya	1518	
PA_atk-s05_15a:1518_4	dadanto kuladūsakadukkaṭaṃ āpajjati, parapuggalikaṃ theyyacittena dadanto bhaṇḍagghena	1518	
PA_atk-s05_15a:1518_5	kāretabbo. Saṅghikepi eseva nayo. Sace pana taṃ issaratāya deti, garubhaṇḍavissajjanaṃ	1518	
PA_atk-s05_15a:1518_6	āpajjati. Kataraṃ pana dāru garubhaṇḍaṃ hoti, kataraṃ na hotīti? Yaṃ tāva aropimaṃ	1518	
PA_atk-s05_15a:1518_7	sayaṃjātaṃ, taṃ saṅghena paricchinnaṭṭhāneyeva garubhaṇḍaṃ, tato paraṃ na garubhaṇḍaṃ.	1518	
PA_atk-s05_15a:1518_8	Ropimaṭṭhāne ca sabbena sabbaṃ garubhaṇḍaṃ, pamāṇato sūcidaṇḍakappamāṇaṃ garubhaṇḍaṃ.	1518	
PA_atk-s05_15a:1519_0	Na veḷudānenātiādīsupi na veḷudānenāti na paccayahetukena veḷudānenātiādi sabbaṃ	1519	
PA_atk-s05_15a:1519_1	na dārudānenāti ettha vuttanayeneva veditabbaṃ. Veḷu pana pamāṇato telanāḷippamāṇo	1519	
PA_atk-s05_15a:1519_2	garubhaṇḍaṃ, na tato heṭṭhā. Manussā vihāraṃ gantvā veḷuṃ yācanti, bhikkhū “saṅghiko”ti	1519	
PA_atk-s05_15a:1519_3	dātuṃ na visahanti, manussā punappunaṃ yācanti vā tajjenti vā, tadā bhikkhūhi “daṇḍakammaṃ	1519	
PA_atk-s05_15a:1519_4	katvā gaṇhathā”ti vattuṃ vaṭṭati, veḷudānaṃ nāma na hoti. Sace te daṇḍakammatthāya	1519	
PA_atk-s05_15a:1519_5	vāsipharasuādīni vā khādanīyaṃ vā bhojanīyaṃ vā denti, gahetuṃ na vaṭṭati.	1519	
PA_atk-s05_15a:1520_0	Vinayaṭṭhakathāyaṃ pana “daḍḍhagehā manussā gaṇhitvā gacchantā na vāretabbā”ti vuttaṃ.	1520	
PA_atk-s05_15a:1520_1	Sace saṅghassa veḷugumbe veḷudūsikā uppajjati, taṃ akoṭṭāpentānaṃ veḷu nassati. “Kiṃ	1520	
PA_atk-s05_15a:1520_2	kātabba”nti bhikkhācāre manussānaṃ ācikkhitabbaṃ. Sace koṭṭetuṃ na icchanti, “samaṃ	1520	
PA_atk-s05_15a:1520_3	bhāgaṃ labhissathā”ti vattabbā. Na icchantiyeva, “dve koṭṭhāse labhissathā”ti vattabbā.	1520	
PA_atk-s05_15a:1520_4	Evampi anicchantesu naṭṭhena attho natthi, “tumhākaṃ khaṇe sati daṇḍakammaṃ karissatha,	1520	
PA_atk-s05_15a:1520_5	koṭṭetvā gaṇhathā”ti vattabbā, veḷudānaṃ nāma na hoti. Veḷugumbe aggimhi uṭṭhitepi	1520	
PA_atk-s05_15a:1520_6	udakena vuyhamānaveḷūsupi eseva nayo.	1520	
PA_atk-s05_15a:1521_0	Pattadāne garubhaṇḍatāya ayaṃ vinicchayo – pattampi hi yattha vikkāyati, gandhakārādayo	1521	
PA_atk-s05_15a:1521_1	gandhapaliveṭhanādīnaṃ atthāya gaṇhanti, tādise dullabhaṭṭhāneyeva garubhaṇḍaṃ hoti.	1521	
PA_atk-s05_15a:1521_2	Esa tāva kiṃsukapattakaṇṇapiḷandhanatālapattādīsu vinicchayo. Tālapaṇṇampi imasmiṃyeva	1521	
PA_atk-s05_15a:1521_3	ṭhāne kathetabbaṃ – tālapaṇṇampi hi sayaṃjāte tālavane saṅghena paricchinnaṭṭhāneyeva	1521	
PA_atk-s05_15a:1521_4	garubhaṇḍaṃ, na tato paraṃ, ropimatālesu sabbampi garubhaṇḍaṃ, tassa pamāṇaṃ heṭṭhimakoṭiyā	1521	
PA_atk-s05_15a:1521_5	aṭṭhaṅgulappamāṇopi rittapotthako. Tiṇampi ettheva pakkhipitvā kathetabbaṃ. Yattha	1521	
PA_atk-s05_15a:1521_6	pana tiṇaṃ natthi, tattha tālanāḷikerapaṇṇādīhipi chādenti. Tasmā tānipi tiṇeneva	1521	
PA_atk-s05_15a:1521_7	saṅgahitāni. Iti muñjapalālādīsu yaṃkiñci muṭṭhippamāṇaṃ tiṇaṃ. Nāḷikerapaṇṇādīsu	1521	
PA_atk-s05_15a:1521_8	ca ekapaṇṇampi saṅghassa dinnaṃ vā tattha jātaṃ vā bahiārāme saṅghassa tiṇavatthumhi	1521	
PA_atk-s05_15a:1521_9	jātatiṇaṃ vā rakkhitagopitaṃ vā garubhaṇḍaṃ hoti. Taṃ pana saṅghakamme ca cetiyakamme	1521	
PA_atk-s05_15a:1521_10	ca kate atirekaṃ puggalikakamme dātuṃ vaṭṭati. Heṭṭhā vuttadāruveḷūsupi eseva nayo.	15211	
PA_atk-s05_15a:1522_0	Pupphadāne “ettakesu rukkhesu pupphāni vissajjitvā yāgubhattatthāya upanentu, ettakesu	1522	
PA_atk-s05_15a:1522_1	senāsanapaṭisaṅkharaṇe upanentū”ti evaṃ niyamitaṭṭhāneyeva pupphāni garubhaṇḍāni	1522	
PA_atk-s05_15a:1522_2	honti. Yadi sāmaṇerā pupphāni ocinitvā rāsiṃ karonti, pañcaṅgasamannāgato pupphabhājako	1522	
PA_atk-s05_15a:1522_3	bhikkhu bhikkhusaṅghaṃ gaṇetvā koṭṭhāse karoti. So sampattaparisāya saṅghaṃ anāpucchitvāva	1522	
PA_atk-s05_15a:1522_4	dātuṃ labhati. Asammatena pana āpucchitvā dātabbaṃ. Bhikkhuno pana kassa pupphāni	1522	
PA_atk-s05_15a:1522_5	dātuṃ labbhati, kassa na labbhatīti? Mātāpitūnaṃ gehaṃ haritvāpi gehato pakkosāpetvāpi	1522	
PA_atk-s05_15a:1522_6	“vatthupūjaṃ karothā”ti dātuṃ labbhati, piḷandhanatthāya na labbhati. Sesañātīnaṃ	1522	
PA_atk-s05_15a:1522_7	pana haritvā na dātabbaṃ, pakkosāpetvā pūjanatthāya dātabbaṃ. Sesajanassa pūjanaṭṭhānaṃ	1522	
PA_atk-s05_15a:1522_8	sampattassa apaccāsīsantena dātabbaṃ, pupphadānaṃ nāma na hoti.	1522	
PA_atk-s05_15a:1523_0	Vihāre bahūni pupphāni pupphanti, bhikkhunā piṇḍāya carantena manusse disvā “vihāre	1523	
PA_atk-s05_15a:1523_1	bahūni pupphāni pūjethā”ti vattabbaṃ, vacanamatte doso natthi, “manussā khādanīyabhojanīyaṃ	1523	
PA_atk-s05_15a:1523_2	ādāya āgamissantī”ti cittena pana na vattabbaṃ. Sace vadati, khādanīyabhojanīyaṃ	1523	
PA_atk-s05_15a:1523_3	na paribhuñjitabbaṃ. Manussā attano dhammatāya “vihāre pupphāni atthī”ti pucchitvā	1523	
PA_atk-s05_15a:1523_4	“asukadivase vihāraṃ āgamissāma, sāmaṇerānaṃ pupphāni ocinituṃ mā dethā”ti vadanti.	1523	
PA_atk-s05_15a:1523_5	Bhikkhu sāmaṇerānaṃ kathetuṃ pamuṭṭho, sāmaṇerehi pupphāni ocitāni, manussā bhikkhuṃ	1523	
PA_atk-s05_15a:1523_6	upasaṅkamitvā mayaṃ tumhākaṃ asukadivase evaṃ ārocayimha “sāmaṇerānaṃ pupphāni ocinituṃ	1523	
PA_atk-s05_15a:1523_7	mā dethā”ti, kasmā na vārayitthāti? “Sati me pamuṭṭhā, pupphāni ocinitamattāneva,	1523	
PA_atk-s05_15a:1523_8	na tāva pūjā katā”ti vattabbaṃ, “gaṇhatha pūjethā”ti na vattabbaṃ. Sace vadati, āmisaṃ	1523	
PA_atk-s05_15a:1523_9	na paribhuñjitabbaṃ. Aparo bhikkhu sāmaṇerānaṃ ācikkhati “asukagāmavāsino ‘pupphāni	1523	
PA_atk-s05_15a:1523_10	mā ocinitthā’ti āhaṃsū”ti manussāpi āmisaṃ āharitvā dānaṃ datvā vadanti “amhākaṃ	15231	
PA_atk-s05_15a:1523_11	manussā na bahukā, sāmaṇere amhehi saha pupphāni ocinituṃ āṇāpethā”ti. “Sāmaṇerehi	15231	
PA_atk-s05_15a:1523_12	bhikkhā laddhā. Ye bhikkhācāraṃ na gacchanti, te sayameva jānissanti upāsakā”ti vattabbaṃ.	15231	
PA_atk-s05_15a:1523_13	Ettakaṃ nayaṃ labhitvā sāmaṇere putte vā bhātike vā katvā pupphāni ocināpetuṃ doso	15231	
PA_atk-s05_15a:1523_14	natthi, pupphadānaṃ nāma na hoti.	15231	
PA_atk-s05_15a:1524_0	Phaladāne phalampi pupphaṃ viya niyamitameva garubhaṇḍaṃ hoti. Vihāre bahukasmiṃ	1524	
PA_atk-s05_15a:1524_1	phalāphale sati aphāsukamanussā āgantvā yācanti, bhikkhū “saṅghika”nti dātuṃ na ussahanti,	1524	
PA_atk-s05_15a:1524_2	manussā vippaṭisārino akkosanti paribhāsanti, tattha kiṃ kātabbanti? Phalehi vā rukkhehi	1524	
PA_atk-s05_15a:1524_3	vā paricchinditvā kathikā kātabbā “asuke ca rukkhe asuke ca rukkhe ettakāni phalāni	1524	
PA_atk-s05_15a:1524_4	gaṇhantā, ettakesu vā rukkhesu phalāni gaṇhantā na vāretabbā”ti. Corā vā issarā vā	1524	
PA_atk-s05_15a:1524_5	balakkārena gaṇhantā na vāretabbā. Kuddhā hi te sakalavihārampi nāseyyuṃ, ādīnavo pana kathetabboti.	1524	
PA_atk-s05_15a:1525_0	Sinānadāne sinānacuṇṇāni koṭṭitāni na garubhaṇḍāni, akoṭṭito rukkhe ṭhitova rukkhataco	1525	
PA_atk-s05_15a:1525_1	garubhaṇḍaṃ, cuṇṇaṃ pana agilānassa rajananipakkaṃ vaṭṭati. Gilānassa yaṃkiñci cuṇṇaṃ dātuṃ vaṭṭatiyeva.	1525	
PA_atk-s05_15a:1526_0	Na cuṇṇadānenāti vuttanayena sirīsacuṇṇādīnaṃ dānena. Mattikādānemattikā hi yattha	1526	
PA_atk-s05_15a:1526_1	dullabhā hoti, tattheva garubhaṇḍaṃ. Sāpi heṭṭhimakoṭiyā tiṃsapalaguḷapiṇḍappamāṇāva,	1526	
PA_atk-s05_15a:1526_2	tato heṭṭhā na garubhaṇḍanti.	1526	
PA_atk-s05_15a:1527_0	Dantakaṭṭhadāne dantakaṭṭhaṃ acchinnakameva garubhaṇḍaṃ. Yesaṃ sāmaṇerānaṃ saṅghato	1527	
PA_atk-s05_15a:1527_1	dantakaṭṭhavāro pāpuṇāti, te attano ācariyupajjhāyānaṃ pāṭiyekkaṃ dātuṃ na labhanti.	1527	
PA_atk-s05_15a:1527_2	Yehi pana “ettakāni dantakaṭṭhāni āharitabbānī”ti paricchinditvā vārā gahitā, te	1527	
PA_atk-s05_15a:1527_3	atirekāni ācariyupajjhāyānaṃ dātuṃ labhanti. Ekena bhikkhunā dantakaṭṭhamāḷakato	1527	
PA_atk-s05_15a:1527_4	bahūni dantakaṭṭhāni na gahetabbāni, devasikaṃ ekekameva gahetabbaṃ. Pāṭiyekkaṃ vasantenāpi	1527	
PA_atk-s05_15a:1527_5	bhikkhusaṅghaṃ gaṇayitvā yattakāni attano pāpuṇanti, tattakāneva gahetvā gantabbaṃ.	1527	
PA_atk-s05_15a:1527_6	Antarā āgantukesu vā āgatesu disaṃ vā pakkamantesu āharitvā gahitaṭṭhāneyeva ṭhapetabbāni.	1527	
PA_atk-s05_15a:1527_7	Na mukhodakadānenāti na mukhadhovanaudakadānena.	1527	
PA_atk-s05_15a:1528_0	Na cāṭukamyatāyātiādīsu cāṭukamyatā vuccati attānaṃ dāsaṃ viya nīcaṭṭhāne ṭhapetvā	1528	
PA_atk-s05_15a:1528_1	parassa khalitavacanampi saṇṭhapetvā piyakāmatāya paggayhavacanaṃ. Na muggasūpyatāyāti	1528	
PA_atk-s05_15a:1528_2	na muggasūpasamānatāya. Muggasūpasamānatāti saccālikena jīvikaṃ kappanatāya etaṃ	1528	
PA_atk-s05_15a:1528_3	adhivacanaṃ. Yathā hi muggasūpe paccante bahū muggā pākaṃ gacchanti thokā na gacchanti,	1528	
PA_atk-s05_15a:1528_4	evameva saccālikena jīvikakappake puggale bahu alikaṃ hoti, appakaṃ saccaṃ. Yathā	1528	
PA_atk-s05_15a:1528_5	vā muggasūpassa apavisanaṭṭhānaṃ nāma natthi, evameva saccālikavuttino puggalassa	1528	
PA_atk-s05_15a:1528_6	appatiṭṭhānaṃ nāma natthi. Siṅghāṭakaṃ viya icchiticchitaṭṭhānassa patiṭṭhāti. Tenassa	1528	
PA_atk-s05_15a:1528_7	sā musāvāditā “muggasūpyatā”ti vuttā. Na pāribhaṭyatāyāti na paribhaṭakammabhāvena.	1528	
PA_atk-s05_15a:1528_8	Paribhaṭassa hi kammaṃ pāribhaṭyaṃ, tassa bhāvo pāribhaṭyatā, alaṅkārakaraṇādīhi	1528	
PA_atk-s05_15a:1528_9	dārakakīḷāpanassetaṃ adhivacanaṃ. Na pīṭhamaddikatāyāti na sahasā gharaṃ pavisitvā	1528	
PA_atk-s05_15a:1528_10	pīṭhake nisīdanakatāya.	15281	
PA_atk-s05_15a:1529_0	Na vatthuvijjāyātiādīsu vatthuvijjā nāma gāmanigamanagarādīnaṃ suniviṭṭhadunniviṭṭhajānanasatthaṃ.	1529	
PA_atk-s05_15a:1529_1	Tiracchānavijjā nāma aniyyānikattā saggamokkhamaggānaṃ tiracchānabhūtā aṅgasatthanimittādikā	1529	
PA_atk-s05_15a:1529_2	avasesavijjā. Aṅgavijjā nāma itthipurisānaṃ subhagadubbhagalakkhaṇajānanaṃ. Nakkhattavijjā	1529	
PA_atk-s05_15a:1529_3	nāma nakkhattānaṃ yogajānanasatthaṃ.	1529	
PA_atk-s05_15a:1530_0	Na dūtagamanenāti na dūteyyaṃ katvā gamanena. Na pahiṇagamanenāti na gihīnaṃ sāsanaṃ	1530	
PA_atk-s05_15a:1530_1	gahetvā gharā gharaṃ pahitassa gamanena. Na jaṅghapesaniyenāti gāmantaradesantarādīsu	1530	
PA_atk-s05_15a:1530_2	tesaṃ tesaṃ gihīnaṃ sāsanapaṭisāsanaṃ haraṇena. Idañhi jaṅghapesaniyaṃ nāma attano	1530	
PA_atk-s05_15a:1530_3	mātāpitūnaṃ, ye cāssa mātāpitaro upaṭṭhahanti, tesaṃ sāsanaṃ gahetvā katthaci gamanavasena	1530	
PA_atk-s05_15a:1530_4	vaṭṭati. Cetiyassa vā saṅghassa vā attano vā kammaṃ karontānaṃ vaḍḍhakīnampi sāsanaṃ	1530	
PA_atk-s05_15a:1530_5	harituṃ vaṭṭati. Manussā “dānaṃ dassāma, pūjaṃ karissāma, bhikkhusaṅghassa ācikkhathā”ti	1530	
PA_atk-s05_15a:1530_6	ca vadanti; “asukattherassa nāma dethā”ti piṇḍapātaṃ vā bhesajjaṃ vā cīvaraṃ vā denti,	1530	
PA_atk-s05_15a:1530_7	“vihāre pūjaṃ karothā”ti mālāgandhavilepanādīni vā dhajapaṭākādīni vā niyyātenti.	1530	
PA_atk-s05_15a:1530_8	Sabbaṃ harituṃ vaṭṭati, jaṅghapesaniyaṃ nāma na hoti. Sesasāsanaṃ gahetvā gacchantassa	1530	
PA_atk-s05_15a:1530_9	padavāre padavāre doso.	1530	
PA_atk-s05_15a:1531_0	Na vejjakammenāti na vejjena hutvā kāyatikicchanādibhesajjakaraṇena. Bhesajjaṃ pana	1531	
PA_atk-s05_15a:1531_1	pañcannaṃ sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa	1531	
PA_atk-s05_15a:1531_2	sāmaṇeriyā. Samasīlasaddhāpaññānañhi etesaṃ tīsu sikkhāsu yuttānaṃ bhesajjaṃ akātuṃ	1531	
PA_atk-s05_15a:1531_3	na labbhati. Mātāpitūnaṃ tadupaṭṭhākānaṃ attano veyyāvaccakarassa paṇḍupalāsassāti	1531	
PA_atk-s05_15a:1531_4	etesaṃ pañcannampi kātuṃ vaṭṭati. Jeṭṭhabhātu, kaniṭṭhabhātu, jeṭṭhabhaginiyā, kaniṭṭhabhaginiyā,	1531	
PA_atk-s05_15a:1531_5	cūḷamātuyā, mahāmātuyā, cūḷapituno, mahāpituno, pitucchāya, mātucchāyāti etesaṃ pana	1531	
PA_atk-s05_15a:1531_6	dasannampi karontena tesaṃyeva santakaṃ bhesajjaṃ gahetvā kevalaṃ yojetvā dātabbaṃ.	1531	
PA_atk-s05_15a:1531_7	Sace nappahoti, attano santakaṃ tāvakālikaṃ dātabbaṃ. Etesaṃ puttaparamparā yāva	1531	
PA_atk-s05_15a:1531_8	sattamā kulaparivaṭṭā, tāva cattāro paccaye āharāpentassa akataviññatti vā, bhesajjaṃ	1531	
PA_atk-s05_15a:1531_9	karontassa vejjakammaṃ vā, kuladūsakāpatti vā na hoti.	1531	
PA_atk-s05_15a:1532_0	Na piṇḍapaṭipiṇḍakenāti ettha piṇḍapāto kassa dātabbo, kassa na dātabbo? Mātāpitūnaṃ	1532	
PA_atk-s05_15a:1532_1	tadupaṭṭhākānaṃ veyyāvaccakarassa paṇḍupalāsassa sampattassa dāmarikacorassa issarassāpi	1532	
PA_atk-s05_15a:1532_2	dātabbo. Etesaṃ datvā pacchā laddhampi piṇḍapaṭipiṇḍaṃ nāma na hoti. Na dānānuppadānenāti	1532	
PA_atk-s05_15a:1532_3	attano dinnakānaṃ na puna dānena. Dhammenāti dhammena uppannaṃ. Samenāti kāyasucaritādinā.	1532	
PA_atk-s05_15a:1532_4	Laddhāti kāyena laddhā. Labhitvāti cittena pāpuṇitvā. Adhigantvāti sampāpuṇitvā.	1532	
PA_atk-s05_15a:1532_5	Vinditvāti ñāṇena vinditvā. Paṭilabhitvāti punappunaṃ labhitvā.	1532	
PA_atk-s05_15a:1533_0	Annasannidhinti ettha duvidhā annakathā vinayavasena ca sallekhavasena ca. Vinayavasena	1533	
PA_atk-s05_15a:1533_1	tāva yaṃkiñci annaṃ ajja paṭiggahitaṃ aparajju sannidhikārakaṃ hoti, tassa paribhoge	1533	
PA_atk-s05_15a:1533_2	pācittiyaṃ. Attanā laddhaṃ pana sāmaṇerānaṃ datvā tehi laddhaṃ ṭhapāpetvā dutiyadivase	1533	
PA_atk-s05_15a:1533_3	bhuñjituṃ vaṭṭati, sallekho pana na hoti.	1533	
PA_atk-s05_15a:1534	Pānasannidhimhipi eseva nayo. Ettha pānaṃ nāma ambapānādīni aṭṭha pānāni, yāni ce tesaṃ anulomāni.	153	
PA_atk-s05_15a:1535_0	Vatthasannidhintiādimhi anadhiṭṭhitāvikappitaṃ sannidhi ca hoti sallekhañca kopeti.	1535	
PA_atk-s05_15a:1535_1	Ayaṃ pariyāya kathāva, nippariyāyato pana ticīvarasantuṭṭhena bhavitabbaṃ, catutthaṃ	1535	
PA_atk-s05_15a:1535_2	labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo	1535	
PA_atk-s05_15a:1535_3	hoti, so uddesatthāya vā paripucchatthāya vā gato, āgatamatte dātabbaṃ, adātuṃ na	1535	
PA_atk-s05_15a:1535_4	vaṭṭati. Cīvare pana appahonte satiyā paccāsāya anuññātakālaṃ ṭhapetuṃ vaṭṭati. Sūcisuttacīvarakārakānaṃ	1535	
PA_atk-s05_15a:1535_5	alābhena tato parampi vinayakammaṃ katvā ṭhapetuṃ vaṭṭati. “Imasmiṃ jiṇṇe puna īdisaṃ	1535	
PA_atk-s05_15a:1535_6	kuto labhissāmī”ti pana ṭhapetuṃ na vaṭṭati, sannidhi ca hoti, sallekhañca vikopeti.	1535	
PA_atk-s05_15a:1536_0	Yānasannidhimhi yānaṃ nāma vayhaṃ ratho sakaṭaṃ sandamānikā sivikā pāṭaṅkīti netaṃ	1536	
PA_atk-s05_15a:1536_1	pabbajitassa yānaṃ. Upāhanā pana pabbajitassa yānaṃyeva. Ekabhikkhussa hi eko araññatthāya,	1536	
PA_atk-s05_15a:1536_2	ekā dhotapādakatthāyāti ukkaṃsato dve upāhanasaṅghāṭā vaṭṭanti, tatiyaṃ labhitvā	1536	
PA_atk-s05_15a:1536_3	aññassa dātabbo, “imasmiṃ jiṇṇe aññaṃ kuto labhissāmī”ti hi ṭhapetuṃ na vaṭṭati,	1536	
PA_atk-s05_15a:1536_4	sannidhi ca hoti, sallekhañca vikopeti.	1536	
PA_atk-s05_15a:1537_0	Sayanasannidhimhi sayananti mañco. Ekassa bhikkhuno eko gabbhe eko divāṭṭhāneti ukkaṃsato	1537	
PA_atk-s05_15a:1537_1	dve mañcā vaṭṭanti, tato uttari labhitvā aññassa bhikkhuno vā gaṇassa vā dātabbo,	1537	
PA_atk-s05_15a:1537_2	adātuṃ na vaṭṭati, sannidhi ceva hoti, sallekhañca kopeti.	1537	
PA_atk-s05_15a:1538_0	Gandhasannidhimhi bhikkhuno kaṇḍukacchuchavidosādiābādhe sati gandho vaṭṭati. Tena	1538	
PA_atk-s05_15a:1538_1	gandhena tasmiṃ roge vūpasante aññesaṃ vā ābādhikānaṃ dātabbo. Dvāre pañcaṅgulagharadhūpanādīsu	1538	
PA_atk-s05_15a:1538_2	vā upanetabbo. “Puna roge sati bhavissatī”ti ṭhapetuṃ na vaṭṭati, gandhasannidhi	1538	
PA_atk-s05_15a:1538_3	ca hoti, sallekhañca kopeti.	1538	
PA_atk-s05_15a:1539_0	Āmisanti annādivuttāvasesaṃva daṭṭhabbaṃ. Seyyathidaṃ – idhekacco bhikkhu “tathārūpe	1539	
PA_atk-s05_15a:1539_1	kāle upakārāya bhavissantī”ti tilataṇḍulamuggamāsanāḷikeraloṇamacchamaṃsavallūrasappitelaguḷa-	1539	
PA_atk-s05_15a:1539_2	bhājanādīni āharāpetvā ṭhapeti. So vassakāle kālasseva sāmaṇerehi yāguṃ pacāpetvā	1539	
PA_atk-s05_15a:1539_3	bhuñjitvā “sāmaṇera udakakaddame dukkhaṃ gāmaṃ pavisituṃ, gaccha asukakulaṃ gantvā	1539	
PA_atk-s05_15a:1539_4	mayhaṃ vihāre nisinnabhāvaṃ ārocehi, asukakulato dadhiādīni āharā”ti peseti. Bhikkhūhi	1539	
PA_atk-s05_15a:1539_5	“kiṃ, bhante, gāmaṃ pavisathā”ti vuttepi “duppaveso āvuso idāni gāmo”ti vadati. Te	1539	
PA_atk-s05_15a:1539_6	“hotu, bhante, acchatha tumhe, mayaṃ bhikkhaṃ pariyesitvā āharissāmā”ti gacchanti.	1539	
PA_atk-s05_15a:1539_7	Atha sāmaṇeropi dadhiādīni āharitvā bhattañca byañjanañca sampādetvā upaneti, taṃ	1539	
PA_atk-s05_15a:1539_8	bhuñjantasseva upaṭṭhākā bhattaṃ pahiṇanti, tatopi manāpaṃ manāpaṃ bhuñjati. Atha	1539	
PA_atk-s05_15a:1539_9	bhikkhū piṇḍapātaṃ gahetvā āgacchanti, tatopi manāpaṃ manāpaṃ gīvāyāmakaṃ bhuñjatiyeva.	1539	
PA_atk-s05_15a:1539_10	Evaṃ catumāsampi vītināmeti. Ayaṃ vuccati bhikkhu “muṇḍakuṭumbikajīvikaṃ jīvati,	15391	
PA_atk-s05_15a:1539_11	na samaṇajīvika”nti. Evarūpo āmisasannidhi nāma hoti.	15391	
PA_atk-s05_15a:1540_0	Bhikkhuno pana vasanaṭṭhāne ekā taṇḍulanāḷi eko guḷapiṇḍo catubhāgamattaṃ sappīti	1540	
PA_atk-s05_15a:1540_1	ettakaṃ nidhetuṃ vaṭṭati akāle sampattacorānaṃ atthāya. Te hi ettakampi āmisapaṭisanthāraṃ	1540	
PA_atk-s05_15a:1540_2	alabhantā jīvitāpi voropeyyuṃ, tasmā sacepi ettakaṃ natthi, āharāpetvāpi ṭhapetuṃ	1540	
PA_atk-s05_15a:1540_3	vaṭṭati. Aphāsukakāle ca yadettha kappiyaṃ, taṃ attanāpi paribhuñjituṃ vaṭṭati. Kappiyakuṭiyaṃ	1540	
PA_atk-s05_15a:1540_4	pana bahuṃ ṭhapentassāpi sannidhi nāma natthi.	1540	
PA_atk-s05_15a:1541	160. Jhāyī na pādalolassāti jhānābhirato ca na ca pādalolo assa. Virame kukkuccā nappamajjeyyāti hatthakukkuccādikukkuccaṃ vinodeyya, sakkaccakāritāya cettha nappamajjeyya.	154	
PA_atk-s05_15a:1542	Ekattamanuyuttoti ekībhāvaṃ anuyutto. Paramatthagarukoti uttamatthagaruko. “Sakatthagaruko”ti vā pāṭho.	154	
PA_atk-s05_15a:1543_0	Paṭisallānārāmoti āramaṇaṃ ārāmo, tato tato ārammaṇato paṭisaṃharitvā ekībhāve paṭisallāne	1543	
PA_atk-s05_15a:1543_1	ārāmo yassa so paṭisallānārāmo. Assāti bhaveyya. Tasmiṃ ratoti paṭisallānarato. Etehi	1543	
PA_atk-s05_15a:1543_2	sīlesu paripūrakāritaṃ dasseti. Taṃ kissa hetu? Sīlavipannassa ekaggatāpi na sampajjati.	1543	
PA_atk-s05_15a:1543_3	Ajjhattaṃ cetosamathamanuyuttoti attano cittasamathe yutto. Ettha hi ajjhattanti	1543	
PA_atk-s05_15a:1543_4	vā attanoti vā etaṃ ekatthaṃ, byañjanameva nānaṃ. Bhummatthe panetaṃ upayogavacanaṃ.	1543	
PA_atk-s05_15a:1543_5	Anūti iminā upasaggena yoge siddhaṃ.	1543	
PA_atk-s05_15a:1544_0	Anirākatajjhānoti bahi anihatajjhāno avināsitajjhāno vā. Nīharaṇavināsatthañhi idaṃ	1544	
PA_atk-s05_15a:1544_1	nirākaraṇaṃ nāma. “Thambhaṃ niraṃkatvā nivātavuttī”tiādīsu cassa payogo daṭṭhabbo.	1544	
PA_atk-s05_15a:1544_2	Vipassanāya samannāgatoti sattavidhāya anupassanāya yutto. Sattavidhā anupassanā	1544	
PA_atk-s05_15a:1544_3	nāma aniccānupassanā dukkhānupassanā anattānupassanā nibbidānupassanā virāgānupassanā	1544	
PA_atk-s05_15a:1544_4	nirodhānupassanā paṭinissaggānupassanāti. Tā visuddhimagge vitthāritā. Byūhetā suññāgārānanti	1544	
PA_atk-s05_15a:1544_5	vaḍḍhetā suññāgārānaṃ. Ettha ca samathavipassanāvasena kammaṭṭhānaṃ gahetvā rattindivaṃ	1544	
PA_atk-s05_15a:1544_6	suññāgāraṃ pavisitvā nisīdamāno bhikkhu “brūhetā suññāgārāna”nti veditabbo. Ekabhūmakādibhede	1544	
PA_atk-s05_15a:1544_7	pāsāde kurumānopi suññāgārānaṃ brūhetāti daṭṭhabbo.	1544	
PA_atk-s05_15a:1545_0	Sakkaccakārītiādīsu dānādīnaṃ kusaladhammānaṃ bhāvanāya puggalassa vā deyyadhammassa	1545	
PA_atk-s05_15a:1545_1	vā sakkaccakāritāvasena sakkaccakārī. Assāti bhaveyya. Satatabhāvo sātaccaṃ, sātaccakāritāvasena	1545	
PA_atk-s05_15a:1545_2	sātaccakārī. Nirantarakāritāya aṭṭhitakārī. Yathā nāma kakaṇṭako thokaṃ gantvā thokaṃ	1545	
PA_atk-s05_15a:1545_3	tiṭṭhati, na nirantaraṃ gacchati, evameva yo puggalo ekadivasaṃ dānaṃ datvā pūjaṃ	1545	
PA_atk-s05_15a:1545_4	vā katvā dhammaṃ vā sutvā samaṇadhammaṃ vā katvā puna cirassaṃ karoti, taṃ na nirantaraṃ	1545	
PA_atk-s05_15a:1545_5	pavatteti. So “asātaccakārī, ṭhitakārī”ti vuccati. Yo pana evaṃ na hoti, so aṭṭhitakārī.	1545	
PA_atk-s05_15a:1545_6	Anolīnavuttikoti nirantarakaraṇasaṅkhātassa vipphārassa atthitāya na olīnavuttiko.	1545	
PA_atk-s05_15a:1545_7	Anikkhittacchandoti kusalakiriyāya vīriyacchandassa anikkhittabhāvena anikkhittacchando.	1545	
PA_atk-s05_15a:1545_8	Anikkhittadhuroti vīriyadhurassa anoropako, anosakkitamānasoti attho.	1545	
PA_atk-s05_15a:1546	Appaṭivānīti anivattanaṃ. Adhiṭṭhānanti kusalakaraṇe patiṭṭhābhāvo. Anuyogoti anuyuñjanaṃ. Appamādoti satiyā avippavāso.	154	
PA_atk-s05_15a:1547	161. Tandiṃ māyaṃ hassaṃ khiḍḍanti ālasiyañca māyañca hassañca kāyikaṃ vācasikaṃ khiḍḍañca. Savibhūsanti saddhiṃ vibhūsāya.	154	
PA_atk-s05_15a:1548_0	Rattindivaṃ chakoṭṭhāsaṃ karitvāti purimayāmamajjhimayāmapacchimayāmavasena rattiṃ	1548	
PA_atk-s05_15a:1548_1	tayo tathā divāti chabbidhaṃ koṭṭhāsaṃ katvā. Pañcakoṭṭhāsaṃ paṭijaggeyyāti rattiṃ	1548	
PA_atk-s05_15a:1548_2	majjhimayāmaṃ vissajjetvā avasesapañcakoṭṭhāsesu na niddaṃ okkameyya. Ekakoṭṭhāsaṃ	1548	
PA_atk-s05_15a:1548_3	nipajjeyyāti ekaṃ majjhimayāmakoṭṭhāsaṃ sato sampajāno nipajjitvā niddaṃ okkameyya.	1548	
PA_atk-s05_15a:1549_0	Idha bhikkhu divasampi pubbaṇhe majjhanhe sāyanheti tayopi divasakoṭṭhāsā gahitā.	1549	
PA_atk-s05_15a:1549_1	Caṅkamena nisajjāyāti sakalaṃ divasaṃ iminā iriyāpathadvayeneva viharanto cittassa	1549	
PA_atk-s05_15a:1549_2	āvaraṇato āvaraṇīyehi dhammehi pañcahi nīvaraṇehi sabbākusaladhammehi vā. Cittaṃ	1549	
PA_atk-s05_15a:1549_3	parisodheyyāti tehi dhammehi cittaṃ visodheyya. Ṭhānaṃ panettha kiñcāpi na gahitaṃ,	1549	
PA_atk-s05_15a:1549_4	caṅkamanisajjāsannissitaṃ pana katvā gahetabbameva. Paṭhamaṃ yāmanti sakalasmimpi paṭhamayāme.	1549	
PA_atk-s05_15a:1550_0	Seyyanti ettha kāmabhogīseyyā petaseyyā sīhaseyyā tathāgataseyyāti catasso seyyā.	1550	
PA_atk-s05_15a:1550_1	Tattha “yebhuyyena, bhikkhave, kāmabhogī vāmena passena sentī”ti ayaṃ kāmabhogīseyyā.	1550	
PA_atk-s05_15a:1550_2	Tesu hi yebhuyyena dakkhiṇapassena sayāno nāma natthi. “Yebhuyyena, bhikkhave, petā	1550	
PA_atk-s05_15a:1550_3	uttānā sentī”ti ayaṃ petaseyyā. Appamaṃsalohitattā hi aṭṭhisaṅghāṭaghaṭṭitā ekena	1550	
PA_atk-s05_15a:1550_4	passena sayituṃ na sakkonti, uttānāva senti. “Sīho, bhikkhave, migarājā dakkhiṇena	1550	
PA_atk-s05_15a:1550_5	passena seyyaṃ kappeti…pe… attamano hotī”ti ayaṃ sīhaseyyā. Tejussadattā hi sīho	1550	
PA_atk-s05_15a:1550_6	migarājā dve purimapāde ekasmiṃ pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi	1550	
PA_atk-s05_15a:1550_7	pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ	1550	
PA_atk-s05_15a:1550_8	matthake sīsaṃ ṭhapetvā sayati. Divasampi sayitvā pabujjhamāno na utrasto pabujjhati,	1550	
PA_atk-s05_15a:1550_9	sīsaṃ pana ukkhipitvā purimapādādīnaṃ ṭhitokāsaṃ sallakkheti. Sace kiñci ṭhānaṃ vijahitvā	1550	
PA_atk-s05_15a:1550_10	ṭhitaṃ hoti, “nayidaṃ tuyhaṃ jātiyā, na sūrabhāvassa anurūpa”nti anattamano hutvā	15501	
PA_atk-s05_15a:1550_11	tattheva sayati, na gocarāya pakkamati. Avijahitvā ṭhite pana “tuyhaṃ jātiyā ca sūrabhāvassa	15501	
PA_atk-s05_15a:1550_12	ca anurūpamida”nti haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ	15501	
PA_atk-s05_15a:1550_13	vidhunitvā tikkhattuṃ sīhanādaṃ naditvā gocarāya pakkamati. Catutthajjhānaseyyā pana	15501	
PA_atk-s05_15a:1550_14	tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.	15501	
PA_atk-s05_15a:1551_0	Pāde pādanti dakkhiṇapāde vāmapādaṃ. Accādhāyāti atiādhāya īsakaṃ atikkamma ṭhapetvā.	1551	
PA_atk-s05_15a:1551_1	Gopphakena hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati,	1551	
PA_atk-s05_15a:1551_2	cittaṃ ekaggaṃ na hoti, seyyā aphāsu hoti. Yathā pana na saṅghaṭṭeti, evaṃ atikkamma	1551	
PA_atk-s05_15a:1551_3	ṭhapite vedanā nuppajjati, cittaṃ ekaggaṃ hoti, seyyā phāsu hoti. Tena vuttaṃ – “pāde	1551	
PA_atk-s05_15a:1551_4	pādaṃ accādhāyā”ti. Sato sampajānoti satiyā ceva sampajānapaññāya ca samannāgato	1551	
PA_atk-s05_15a:1551_5	hutvā. Iminā supariggāhakaṃ satisampajaññaṃ kathitaṃ. Uṭṭhānasaññaṃ manasikaritvāti	1551	
PA_atk-s05_15a:1551_6	“asukavelāya nāma uṭṭhahissāmī”ti evaṃ uṭṭhānavelāparicchedakaṃ uṭṭhānasaññaṃ citte	1551	
PA_atk-s05_15a:1551_7	ṭhapetvā. Evaṃ katvā nipanno hi yathāparicchinnakāleyeva uṭṭhāti.	1551	
PA_atk-s05_15a:1552_0	Vīriyindriyaniddese cetasikoti idaṃ vīriyassa niyamato cetasikabhāvadīpanatthaṃ vuttaṃ,	1552	
PA_atk-s05_15a:1552_1	idañhi vīriyaṃ “yadapi, bhikkhave, kāyikaṃ vīriyaṃ, tadapi vīriyasambojjhaṅgo, yadapi	1552	
PA_atk-s05_15a:1552_2	cetasikaṃ vīriyaṃ, tadapi vīriyasambojjhaṅgoti. Itihidaṃ uddesaṃ gacchatī”ti evamādīsu	1552	
PA_atk-s05_15a:1552_3	suttesu caṅkamādīni karontassa uppajjanatāya kāyikanti vuccamānampi kāyaviññāṇaṃ	1552	
PA_atk-s05_15a:1552_4	viya kāyikaṃ nāma natthi, cetasikameva panetanti dīpetuṃ “cetasiko”ti vuttaṃ. Vīriyārambhoti	1552	
PA_atk-s05_15a:1552_5	vīriyasaṅkhāto ārambho. Ayañhi ārambhasaddo kamme āpattiyaṃ kiriyāyaṃ vīriye hiṃsāyaṃ	1552	
PA_atk-s05_15a:1552_6	vikopaneti anekesu atthesu āgato.	1552	
PA_atk-s05_15a:1553	“Yaṃ kiñci dukkhaṃ sambhoti, sabbaṃ ārambhapaccayā;	155	
PA_atk-s05_15a:1554	Ārambhānaṃ nirodhena, natthi dukkhassa sambhavo”ti. –	155	
PA_atk-s05_15a:1555_0	Ettha hi kammaṃ ārambhoti āgataṃ. “Ārambhati ca vippaṭisārī ca hotī”ti ettha āpatti.	1555	
PA_atk-s05_15a:1555_1	“Mahāyaññā mahārambhā, na te honti mahapphalā”ti ettha yūpussāpanādikiriyā. “Ārambhatha	1555	
PA_atk-s05_15a:1555_2	nikkamatha, yuñjatha buddhasāsane”ti ettha vīriyaṃ. “Samaṇaṃ gotamaṃ uddissa pāṇaṃ	1555	
PA_atk-s05_15a:1555_3	ārambhantī”ti ettha hiṃsā. “Bījagāmabhūtagāmasamārambhā paṭivirato hotī”ti ettha	1555	
PA_atk-s05_15a:1555_4	chedanabhañjanādikaṃ vikopanaṃ. Idha pana vīriyameva adhippetaṃ. Tenāha “vīriyārambhoti	1555	
PA_atk-s05_15a:1555_5	vīriyasaṅkhāto ārambho”ti. Vīriyañhi ārambhanavasena ārambhoti vuccati. Idamassa	1555	
PA_atk-s05_15a:1555_6	sabhāvapadaṃ. Kosajjato nikkhamanavasena nikkamo. Paraṃ paraṃ ṭhānaṃ akkamanavasena	1555	
PA_atk-s05_15a:1555_7	parakkamo. Uggantvā yamanavasena uyyāmo. Vāyamanavasena vāyāmo. Ussahanavasena ussāho.	1555	
PA_atk-s05_15a:1555_8	Adhimattussahanavasena ussoḷhī. Thirabhāvaṭṭhena thāmo. Cittacetasikānaṃ dhāraṇavasena	1555	
PA_atk-s05_15a:1555_9	avicchedato vā pavattanavasena kusalasantānaṃ dhāretīti dhiti.	1555	
PA_atk-s05_15a:1556_0	Aparo nayo – nikkamo ceso kāmānaṃ panudanāya. Parakkamo ceso bandhanacchedāya. Uyyāmo	1556	
PA_atk-s05_15a:1556_1	ceso oghassa nittharaṇāya. Vāyāmo ceso pāraṃ gamanaṭṭhena. Ussāho ceso pubbaṅgamaṭṭhena.	1556	
PA_atk-s05_15a:1556_2	Ussoḷhī ceso adhimattaṭṭhena. Thāmo ceso palighugghāṭanatāya. Dhiti ceso aṭṭhitakāritāyāti.	1556	
PA_atk-s05_15a:1557_0	“Kāmaṃ taco ca nhāru ca, aṭṭhi ca avasissatū”ti evaṃ pavattikāle asithilaparakkamavasena	1557	
PA_atk-s05_15a:1557_1	asithilaparakkamatā, thiraparakkamo daḷhaparakkamoti attho. Yasmā panetaṃ vīriyaṃ	1557	
PA_atk-s05_15a:1557_2	kusalakammakaraṇaṭṭhāne chandaṃ na nikkhipati, dhuraṃ na nikkhipati, na otāreti na	1557	
PA_atk-s05_15a:1557_3	vissajjeti, anosakkitamānasataṃ āvahati, tasmā “anikkhittacchandatā anikkhittadhuratā”ti	1557	
PA_atk-s05_15a:1557_4	vuttaṃ. Yathā pana tajjātike udakasambhinnaṭṭhāne dhuravāhagoṇaṃ “gaṇhathā”ti vadanti,	1557	
PA_atk-s05_15a:1557_5	so jāṇunā bhūmiṃ uppīḷetvāpi dhuraṃ vahati, bhūmiyaṃ patituṃ na deti, evameva vīriyaṃ	1557	
PA_atk-s05_15a:1557_6	kusalakammakaraṇaṭṭhāne dhuraṃ na nikkhipati paggaṇhāti, tasmā “dhurasampaggāho”ti	1557	
PA_atk-s05_15a:1557_7	vuttaṃ. Paggahalakkhaṇe indaṭṭhaṃ kāretīti vīriyindriyaṃ. Kosajje na kampatīti vīriyabalaṃ.	1557	
PA_atk-s05_15a:1557_8	Yāthāvaniyyānikakusalavāyāmatāya sammāvāyāmo.	1557	
PA_atk-s05_15a:1558_0	Tandīti jātiālasiyaṃ. Tandiyanāti tandiyanākāro. Tandimanakatāti tandiyā abhibhūtacittatā.	1558	
PA_atk-s05_15a:1558_1	Alasassa bhāvo ālasyaṃ, ālasyāyanākāro ālasyāyanā. Ālasyāyitassa bhāvo ālasyāyitattaṃ.	1558	
PA_atk-s05_15a:1558_2	Iti sabbehi imehi padehi kilesavasena kāyālasiyaṃ kathitaṃ.	1558	
PA_atk-s05_15a:1559_0	Vañcanikā cariyāti vañcanikā kiriyā. Mā maṃ jaññāti vācaṃ bhāsatīti jānaṃyeva paṇṇattiṃ	1559	
PA_atk-s05_15a:1559_1	vītikkamanto bhikkhu bhāriyaṃ karoti, amhākaṃ pana vītikkamaṭṭhānaṃ nāma natthīti	1559	
PA_atk-s05_15a:1559_2	upasanto viya bhāsati. Kāyena parakkamatīti “mayā kataṃ idaṃ pāpakammaṃ mā keci jāniṃsū”ti	1559	
PA_atk-s05_15a:1559_3	kāyena vattaṃ karoti. Vijjamānadosapaṭicchādanato cakkhumohanamāyā viyāti māyā, māyāvino	1559	
PA_atk-s05_15a:1559_4	bhāvo māyāvitā. Katvā pāpaṃ puna paṭicchādanato ati assarati etāya sattoti accasarā.	1559	
PA_atk-s05_15a:1559_5	Kāyavācākiriyāhi aññathā dassanato vañcetīti vañcanā. Etāya sattā nikarontīti nikati,	1559	
PA_atk-s05_15a:1559_6	micchā karontīti attho. “Nāhaṃ evaṃ karomī”ti pāpānaṃ nikkhipanato nikiraṇā. “Nāhaṃ	1559	
PA_atk-s05_15a:1559_7	evaṃ karomī”ti parivajjanato pariharaṇā. Kāyādīhi saṃvaraṇato gūhanā. Sabbato bhāgena	1559	
PA_atk-s05_15a:1559_8	gūhanā parigūhanā. Tiṇapaṇṇehi viya gūthaṃ kāyavacīkammehi pāpaṃ chādiyatīti chādanā.	1559	
PA_atk-s05_15a:1559_9	Sabbato bhāgena chādanā paricchādanā. Na uttānaṃ katvā dassetīti anuttānīkammaṃ.	1559	
PA_atk-s05_15a:1559_10	Na pākaṭaṃ katvā dassetīti anāvikammaṃ. Suṭṭhu chādanā vocchādanā. Katapāpapaṭicchādanavasena	15591	
PA_atk-s05_15a:1559_11	punapi pāpassa karaṇato pāpakiriyā. Ayaṃ vuccatīti ayaṃ katapaṭicchādanalakkhaṇā	15591	
PA_atk-s05_15a:1559_12	māyā nāma vuccati. Yāya samannāgato puggalo bhasmāpaṭicchanno viya aṅgāro, udakapaṭicchanno	15591	
PA_atk-s05_15a:1559_13	viya khāṇu, pilotikāya paliveṭhitaṃ viya ca satthaṃ hoti. Ativelaṃ dantavidaṃsakaṃ	15591	
PA_atk-s05_15a:1559_14	hasatīti pamāṇātikkantaṃ dantaṃ vivaritvā paresaṃ dassetvā hāsaṃ somanassaṃ uppādetvā hasati.	15591	
PA_atk-s05_15a:1560_0	Kāyikā ca khiḍḍāti kāyena pavattā kīḷā. Eseva nayo vācasikāyapi. Hatthīhipi kīḷantīti	1560	
PA_atk-s05_15a:1560_1	hatthīhi kīḷitatthāya purato dhāvanaādhāvanapiṭṭhanisīdanādikīṭṭhāya kīḷanti. Eseva	1560	
PA_atk-s05_15a:1560_2	nayo assarathesupi. Aṭṭhapadepi kīḷantīti ekekāya pantiyā aṭṭha aṭṭha padāni assāti	1560	
PA_atk-s05_15a:1560_3	aṭṭhapadaṃ, tasmiṃ aṭṭhapade. Dasapadepi eseva nayo. Ākāsepīti aṭṭhapadadasapadesu	1560	
PA_atk-s05_15a:1560_4	viya ākāseyeva kīḷanti. Parihārapathepīti bhūmiyaṃ nānāpathamaṇḍalaṃ katvā tattha	1560	
PA_atk-s05_15a:1560_5	pariharitabbapathaṃ pariharantā kīḷanti. Santikāyapi kīḷantīti santikakīḷāya kīḷanti,	1560	
PA_atk-s05_15a:1560_6	ekajjhaṃ ṭhapitā sāriyo vā pāsāṇasakkharāyo vā acālentā nakheneva apanenti ca upanenti	1560	
PA_atk-s05_15a:1560_7	ca. Sace tattha kāci calati, parājayo hotīti.	1560	
PA_atk-s05_15a:1561_0	Khalikāyāti jūtaphalake pāsakakīḷāya kīḷanti. Ghaṭikāyāti ghaṭikā vuccati dīghadaṇḍakena	1561	
PA_atk-s05_15a:1561_1	rassadaṇḍakaṃ paharaṇakīḷā, tāya kīḷanti. Salākahatthenāti lākhāya vā mañjaṭṭhiyā	1561	
PA_atk-s05_15a:1561_2	vā piṭṭhodakena vā salākahatthaṃ temetvā “kiṃ hotū”ti bhūmiyaṃ vā bhittiyaṃ vā taṃ	1561	
PA_atk-s05_15a:1561_3	paharitvā hatthiassādirūpāni dassentā kīḷanti. Akkhenāti guḷena. Paṅkacīrenāti paṅkacīraṃ	1561	
PA_atk-s05_15a:1561_4	vuccati paṇṇanāḷikā, taṃ dhamantā kīḷanti. Vaṅkakenāti gāmadārakānaṃ kīḷanakena khuddakanaṅgalena.	1561	
PA_atk-s05_15a:1561_5	Mokkhacikāyāti samparivattakakīḷāya, ākāse vā daṇḍaṃ gahetvā bhūmiyaṃ vā sīsaṃ ṭhapetvā	1561	
PA_atk-s05_15a:1561_6	heṭṭhupariyabhāvena parivattantā kīḷantīti vuttaṃ hoti. Ciṅgulakenāti ciṅgulakaṃ	1561	
PA_atk-s05_15a:1561_7	vuccati tālapaṇṇādīhi kataṃ vātappahārena paribbhamanacakkaṃ, tena kīḷanti. Pattāḷhakenāti	1561	
PA_atk-s05_15a:1561_8	pattāḷhakaṃ vuccati paṇṇanāḷi, tāya vālikādīni minantā kīḷanti. Rathakenāti khuddakarathena.	1561	
PA_atk-s05_15a:1561_9	Dhanukenāti khuddakadhanunā. Akkharikāyāti akkharikā vuccati ākāse vā piṭṭhiyaṃ vā	1561	
PA_atk-s05_15a:1561_10	akkharajānanakīḷā, tāya kīḷanti. Manesikāyāti manesikā vuccati manasā cintitajānanakīḷā,	15611	
PA_atk-s05_15a:1561_11	tāya kīḷanti. Yathāvajjenāti yathāvajjaṃ vuccati kāṇakuṇikhujjādīnaṃ yaṃ yaṃ vajjaṃ,	15611	
PA_atk-s05_15a:1561_12	taṃ taṃ payojetvā dassanakīḷā, tāya kīḷanti. Mukhabherikanti mukhasaddena bherī viya	15611	
PA_atk-s05_15a:1561_13	vādanaṃ. Mukhālambaranti mukhānulittabherisaddakaraṇaṃ. Mukhaḍiṇḍimakanti mukhena	15611	
PA_atk-s05_15a:1561_14	pahatabherisaddakaraṇaṃ. Mukhavalimakanti oṭṭhamaṃsaṃ jimhaṃ katvā saddakaraṇaṃ.	15611	
PA_atk-s05_15a:1561_15	“Mukhatalika”ntipi pāṭho, mukhaṃ parivattetvā dhamanaṃ. Mukhabheruḷakanti mukhena	15611	
PA_atk-s05_15a:1561_16	bherivādanaṃ. Nāṭakanti abhinayaṃ dassetvā uggaṇhāpanaṃ. “Naṭṭaka”ntipi pāṭho. Lāpanti	15611	
PA_atk-s05_15a:1561_17	ukkuṭṭhitakaraṇaṃ. Gītanti gāyanaṃ. Davakammanti hassakīḷākaraṇaṃ. Ayaṃ vācasikā	15611	
PA_atk-s05_15a:1561_18	khiḍḍāti ayaṃ kīḷā vācāya jātā vacīdvāre uppannā.	15611	
PA_atk-s05_15a:1562_0	Kesā ca massu cātiādīsu kesānaṃ kattarikāya ṭhānātirittāni akatvā kattarikāya chedanaṃ	1562	
PA_atk-s05_15a:1562_1	massūnaṃ dāṭhikaṃ ṭhapetvā kappāsanañca ekatovaṇḍikādimālā ca mūlagandhādigandhā	1562	
PA_atk-s05_15a:1562_2	ca chavikaraṇavilepanā ca. Gīvādīsu piḷandhanaābharaṇā ca sīse paṭimuñcanapasādhanapiḷandhanā	1562	
PA_atk-s05_15a:1562_3	ca sarīranivāsanavicitravatthā ca saṃvelliyabandhanapasādhanañca. “Parāsana”ntipi	1562	
PA_atk-s05_15a:1562_4	pāṭho. Sīsaveṭhanapaṭasaṅkhātaveṭhanañca.	1562	
PA_atk-s05_15a:1563_0	Ucchādanādīsu mātukucchito nikkhantadārakānaṃ sarīragandho dvādasamattavassakāle	1563	
PA_atk-s05_15a:1563_1	nassati, tesaṃ sarīragandhaharaṇatthāya gandhacuṇṇādīhi ucchādenti, evarūpaṃ ucchādanaṃ	1563	
PA_atk-s05_15a:1563_2	na vaṭṭati. Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṃ	1563	
PA_atk-s05_15a:1563_3	saṇṭhānasampādanatthaṃ parimaddanti, evarūpaṃ parimaddanaṃ na vaṭṭati.	1563	
PA_atk-s05_15a:1564_0	Nhāpananti tesaṃyeva dārakānaṃ gandhādīhi nhāpanaṃ. Sambāhananti mahāmallānaṃ viya	1564	
PA_atk-s05_15a:1564_1	hatthapāde muggarādīhi paharitvā bāhuvaḍḍhanaṃ. Ādāsanti yaṃkiñci ādāsaṃ pariharituṃ	1564	
PA_atk-s05_15a:1564_2	na vaṭṭati. Añjanaṃ alaṅkārañjanameva. Mālāti baddhamālā vā abaddhamālā vā. Vilepananti	1564	
PA_atk-s05_15a:1564_3	yaṃkiñci chavirāgakaraṇaṃ. Mukhacuṇṇakaṃ mukhalepananti mukhe kāḷapīḷakādīnaṃ haraṇatthāya	1564	
PA_atk-s05_15a:1564_4	mattikākakkaṃ denti. Tena lohite calite sāsapakakkaṃ denti, tena dose khādite tilakakkaṃ	1564	
PA_atk-s05_15a:1564_5	denti, tena lohite sannisinne haliddikakkaṃ denti, tena chavivaṇṇe ārūḷhe mukhacuṇṇakena	1564	
PA_atk-s05_15a:1564_6	mukhaṃ cuṇṇenti, taṃ sabbaṃ na vaṭṭati.	1564	
PA_atk-s05_15a:1565_0	Hatthabandhādīsu hatthe vicitrasaṅkhakapālādīni bandhitvā vicaranti, taṃ vā aññaṃ	1565	
PA_atk-s05_15a:1565_1	vā sabbampi hatthābharaṇaṃ na vaṭṭati. Apare sikhaṃ bandhitvā vicaranti, suvaṇṇacīrakamuttāvaḷiādīhi	1565	
PA_atk-s05_15a:1565_2	ca taṃ parikkhipanti, taṃ sabbaṃ na vaṭṭati. Apare catuhatthadaṇḍaṃ vā aññaṃ vā pana	1565	
PA_atk-s05_15a:1565_3	alaṅkatadaṇḍakaṃ gahetvā vicaranti, tathā itthipurisarūpādivicittaṃ bhesajjanāḷikaṃ	1565	
PA_atk-s05_15a:1565_4	suparikkhittaṃ vāmapasse olaggenti, apare anekacitrakosaṃ atitikhiṇaṃ asiṃ, pañcavaṇṇasuttasibbitaṃ	1565	
PA_atk-s05_15a:1565_5	makaradantakādivicittaṃ chattaṃ, suvaṇṇarajatādivicitrā morapiñchādiparikkhittā upāhanā,	1565	
PA_atk-s05_15a:1565_6	keci ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe	1565	
PA_atk-s05_15a:1565_7	vijjulataṃ viya nalāṭe uṇhīsapaṭṭaṃ bandhitvā cūḷāmaṇiṃ dhārenti, cāmaravālabījaniṃ	1565	
PA_atk-s05_15a:1565_8	dhārenti, taṃ sabbaṃ na vaṭṭati.	1565	
PA_atk-s05_15a:1566_0	Imassa vā pūtikāyassāti imassa cātumahābhūtamayassa kuṇapasarīrassa. Keḷanāti kīḷāpanā.	1566	
PA_atk-s05_15a:1566_1	Parikeḷanāti sabbato bhāgena kīḷāpanā. Gedhitatāti abhikaṅkhitatā. Gedhitattanti	1566	
PA_atk-s05_15a:1566_2	giddhabhāvo abhikaṅkhitabhāvo. Capalatāti alaṅkārakaraṇaṃ. Cāpalyanti capalabhāvaṃ.	1566	
PA_atk-s05_15a:1567	Savibhūsantiādīsu vibhūsāya saha savibhūsaṃ. Chavirāgakaraṇasaṅkhātena parivārena saha saparivāraṃ. Paribhaṇḍena saha saparibhaṇḍaṃ. Parikkhārena saha saparikkhāraṃ.	156	
PA_atk-s05_15a:1568	162. Āthabbaṇanti āthabbaṇikamantappayogaṃ. Supinanti supinasatthaṃ. Lakkhaṇanti maṇilakkhaṇādiṃ. No vidaheti nappayojeyya. Virutañcāti migādīnaṃ vaṭṭetvā vassitaṃ.	156	
PA_atk-s05_15a:1569_0	Āthabbaṇikāti parūpaghātamantajānanakā. Āthabbaṇaṃ payojentīti āthabbaṇikā kira sattāhaṃ	1569	
PA_atk-s05_15a:1569_1	aloṇakaṃ bhuñjitvā dabbe attharitvā pathaviyaṃ sayamānā tapaṃ caritvā sattame divase	1569	
PA_atk-s05_15a:1569_2	susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā mukhena vijjaṃ	1569	
PA_atk-s05_15a:1569_3	parijappanti, atha tesaṃ kammaṃ samijjhati. Evarūpaṃ sandhāya “āthabbaṇaṃ payojentī”ti	1569	
PA_atk-s05_15a:1569_4	āha. Tattha payojentīti yuttappayuttā honti. Nagare vā ruddheti nagare samantato	1569	
PA_atk-s05_15a:1569_5	rundhitvā āvaritvā gahite. Saṅgāme vā paccupaṭṭhiteti raṇe upagantvā ṭhite. Paccatthikesu	1569	
PA_atk-s05_15a:1569_6	paccāmittesūti paṭāṇībhūtesu verīsu. Ītiṃ uppādentīti sarīracalanaṃ kampanaṃ, tassa	1569	
PA_atk-s05_15a:1569_7	uppādanaṃ karonti. Upaddavanti kāyapīḷanaṃ karonti. Roganti byādhiṃ. Pajjarakanti	1569	
PA_atk-s05_15a:1569_8	jaraṃ. Sūlanti uddhumātakaṃ. Visūcikanti vijjhanaṃ. Pakkhandikanti lohitapakkhandikaṃ.	1569	
PA_atk-s05_15a:1569_9	Karontīti uppādenti.	1569	
PA_atk-s05_15a:1570_0	Supinapāṭhakāti supinabyākaraṇakā. Ādisantīti byākaronti. Yo pubbaṇhasamayaṃ supinaṃ	1570	
PA_atk-s05_15a:1570_1	passatītiādīsu accantasaṃyoge upayogavacanaṃ, pubbaṇhasamayeti attho. Evaṃ vipāko	1570	
PA_atk-s05_15a:1570_2	hotīti iṭṭhāniṭṭhavasena evarūpo vipāko hoti. Avakujja nipannoti adhomukho hutvā	1570	
PA_atk-s05_15a:1570_3	nipanno passati. Evaṃ supinapāṭhakā supinaṃ ādisanti.	1570	
PA_atk-s05_15a:1571_0	Tañca pana supinaṃ passanto catūhi kāraṇehi passati dhātukkhobhato vā anubhūtapubbato	1571	
PA_atk-s05_15a:1571_1	vā devatopasaṃhārato vā pubbanimittato vāti. Tattha pittādīnaṃ khobhakaraṇapaccayayogena	1571	
PA_atk-s05_15a:1571_2	khubhitadhātuko dhātukkhobhato supinaṃ passati, passanto ca nānāvidhaṃ supinaṃ passati.	1571	
PA_atk-s05_15a:1571_3	Anubhūtapubbato passanto pubbe anubhūtapubbaṃ ārammaṇaṃ passati. Devatopasaṃhārato	1571	
PA_atk-s05_15a:1571_4	passanto devatānaṃ ānubhāvena ārammaṇāni passati. Pubbanimittato passanto puññāpuññavasena	1571	
PA_atk-s05_15a:1571_5	uppajjitukāmassa atthassa vā anatthassa vā pubbanimittabhūtaṃ supinaṃ passati. Tattha	1571	
PA_atk-s05_15a:1571_6	yaṃ dhātukkhobhato anubhūtapubbato ca supinaṃ passati, na taṃ saccaṃ hoti. Yaṃ devatopasaṃhārato	1571	
PA_atk-s05_15a:1571_7	passati, taṃ saccaṃ vā hoti alikaṃ vā. Kuddhā hi devatā upāyena vināsetukāmā viparītampi	1571	
PA_atk-s05_15a:1571_8	katvā dassenti. Yaṃ pana pubbanimittato passati, taṃ ekantasaccameva hoti. Etesaṃ	1571	
PA_atk-s05_15a:1571_9	catunnaṃ mūlakāraṇānaṃ saṃsaggabhedatopi supinabhedo hotiyeva. Tañca panetaṃ catubbidhaṃ	1571	
PA_atk-s05_15a:1571_10	supinaṃ sekkhaputhujjanāva passanti appahīnavipallāsattā. Asekkhā na passanti pahīnavipallāsattā.	15711	
PA_atk-s05_15a:1572_0	Kiṃ panetaṃ passanto sutto passati, udāhu paṭibuddho, udāhu neva sutto na paṭibuddhoti?	1572	
PA_atk-s05_15a:1572_1	Kiñcettha – yadi tāva sutto passati, abhidhammavirodho āpajjati. Bhavaṅgacittena	1572	
PA_atk-s05_15a:1572_2	hi supati, taṃ rūpanimittādiārammaṇaṃ rāgādisampayuttaṃ vā na hoti, supinaṃ passantassa	1572	
PA_atk-s05_15a:1572_3	ca īdisāni cittāni uppajjanti. Atha paṭibuddho passati, vinayavirodho āpajjati. Yañhi	1572	
PA_atk-s05_15a:1572_4	paṭibuddho passati, taṃ sabbohārikacittena passati, sabbohārikacittena ca kate vītikkame	1572	
PA_atk-s05_15a:1572_5	anāpatti nāma natthi, supinaṃ passantena pana kate vītikkame ekantaṃ anāpatti eva.	1572	
PA_atk-s05_15a:1572_6	Atha neva sutto na paṭibuddho passati, ko nāma passati. Evañca sati supinassa abhāvova	1572	
PA_atk-s05_15a:1572_7	āpajjati, na abhāvo. Kasmā? Yasmā kapiniddāpareto passati. Vuttañhetaṃ – “majjhūpagato,	1572	
PA_atk-s05_15a:1572_8	mahārāja, kapiniddāpareto supinaṃ passatī”ti.	1572	
PA_atk-s05_15a:1573_0	Kapiniddāparetoti makkaṭaniddāya yutto. Yathā hi makkaṭassa niddā lahuparivattā hoti,	1573	
PA_atk-s05_15a:1573_1	evaṃ yā niddā punappunaṃ kusalādicittavokiṇṇattā lahuviparivattā. Yassā pavattiyaṃ	1573	
PA_atk-s05_15a:1573_2	punappunaṃ bhavaṅgato uttaraṇaṃ hoti, tāya yutto supinaṃ passati. Tenāyaṃ supino	1573	
PA_atk-s05_15a:1573_3	kusalopi hoti akusalopi abyākatopi. Tattha supinante cetiyavandanadhammassavanadhammadesanādīni	1573	
PA_atk-s05_15a:1573_4	karontassa kusalo, pāṇātipātādīni karontassa akusalo, dvīhi antehi mutto āvajjanatadārammaṇakkhaṇe	1573	
PA_atk-s05_15a:1573_5	abyākatoti veditabbo. Svāyaṃ dubbalavatthukattā cetanāya paṭisandhiṃ ākaḍḍhituṃ asamattho,	1573	
PA_atk-s05_15a:1573_6	pavatte pana aññehi kusalākusalehi upatthambhito vipākaṃ deti.	1573	
PA_atk-s05_15a:1574_0	Maṇilakkhaṇādīsu evarūpo maṇi pasattho, evarūpo apasattho, sāmino ārogyaissariyādīnaṃ	1574	
PA_atk-s05_15a:1574_1	hetu hoti, na hotīti evaṃ vaṇṇasaṇṭhānādivasena maṇiādīnaṃ lakkhaṇaṃ ādisantīti attho.	1574	
PA_atk-s05_15a:1574_2	Tattha āvudhalakkhaṇanti ṭhapetvā asiādīni avasesaṃ āvudhaṃ. Itthilakkhaṇādīnipi	1574	
PA_atk-s05_15a:1574_3	yamhi kule itthipurisādayo vasanti, tassa vuddhihānivaseneva veditabbāni. Ajalakkhaṇādīsu	1574	
PA_atk-s05_15a:1574_4	pana “evarūpānaṃ ajādīnaṃ maṃsaṃ khāditabbaṃ, evarūpānaṃ na khāditabba”nti ayampi viseso veditabbo.	1574	
PA_atk-s05_15a:1575_0	Api cettha godhāya lakkhaṇe cittakammapiḷandhanādīsupi “evarūpāya godhāya sati idaṃ	1575	
PA_atk-s05_15a:1575_1	nāma hotī”ti ayampi viseso veditabbo. Kaṇṇikālakkhaṇaṃ piḷandhanakaṇṇikāyapi gehakaṇṇikāyapi	1575	
PA_atk-s05_15a:1575_2	vasena veditabbaṃ. Kacchapalakkhaṇampi godhalakkhaṇasadisameva. Migalakkhaṇaṃ sabbasaṅgāhikaṃ	1575	
PA_atk-s05_15a:1575_3	sabbacatuppadānaṃ lakkhaṇavasena vuttaṃ. Evaṃ lakkhaṇapāṭhakā lakkhaṇaṃ ādisantīti	1575	
PA_atk-s05_15a:1575_4	evaṃ lakkhaṇasatthavācakā lakkhaṇaṃ ādisanti kathenti.	1575	
PA_atk-s05_15a:1576_0	Nakkhattānīti kattikādīni aṭṭhavīsati nakkhattāni. Iminā nakkhattena gharappaveso	1576	
PA_atk-s05_15a:1576_1	kātabboti gehappavesamaṅgalaṃ kātabbaṃ. Makuṭaṃ bandhitabbanti pasādhanamaṅgalaṃ	1576	
PA_atk-s05_15a:1576_2	kātabbaṃ. Vāreyyanti “imassa dārakassa asukakulato asukanakkhattena dārikaṃ ānethā”ti	1576	
PA_atk-s05_15a:1576_3	āvāhakaraṇañca “imaṃ dārikaṃ asukassa nāma dārakassa asukanakkhattena detha, evaṃ	1576	
PA_atk-s05_15a:1576_4	etesaṃ vuḍḍhi bhavissatī”ti vivāhakaraṇañca vatvā vāreyyasaṅkhātaṃ āvāhavivāhamaṅgalaṃ	1576	
PA_atk-s05_15a:1576_5	kātabbanti ādisanti. Bījanīhāroti bījānaṃ vappatthāya bahi nīharaṇaṃ. “Niharo”tipi	1576	
PA_atk-s05_15a:1576_6	pāḷi. Migavākkanti idaṃ sabbasaṅgāhikanāmaṃ, sabbasakuṇacatuppadānaṃ rutañāṇavaseneva	1576	
PA_atk-s05_15a:1576_7	vuttaṃ. Migavākkapāṭhakāti sakuntacatuppadānaṃ saddabyākaraṇakā. Migavākkaṃ ādisantīti	1576	
PA_atk-s05_15a:1576_8	tesaṃ saddaṃ sutvā byākaronti. Rutanti saddaṃ. “Ruda”nti vā pāḷi. Vassitanti vācaṃ.	1576	
PA_atk-s05_15a:1576_9	Gabbhakaraṇīyāti vinassamānassa gabbhassa puna avināsāya osadhadānena gabbhasaṇṭhānakārakā.	1576	
PA_atk-s05_15a:1576_10	Gabbho hi vātena pāṇakehi kammunā cāti tīhi kāraṇehi vinassati. Tattha vātena vinassante	15761	
PA_atk-s05_15a:1576_11	vātavināsanaṃ sītalaṃ bhesajjaṃ deti. Pāṇakehi vinassante pāṇakānaṃ paṭikammaṃ karoti.	15761	
PA_atk-s05_15a:1576_12	Kammunā vinassante pana buddhāpi paṭibāhituṃ na sakkonti. Tasmā na taṃ idha gahitaṃ.	15761	
PA_atk-s05_15a:1576_13	Sālākiyanti salākavejjakammaṃ. Sallakattiyanti sallakattavejjakammaṃ. Kāyatikicchanti	15761	
PA_atk-s05_15a:1576_14	mūlabhesajjādīni yojetvā kāyatikicchavejjakammaṃ. Bhūtiyanti bhūtavejjakammaṃ. Komārabhaccanti	15761	
PA_atk-s05_15a:1576_15	komārakavejjakammaṃ. Kuhāti vimhāpakā. Thaddhāti dārukkhandhaṃ viya thaddhasarīrā.	15761	
PA_atk-s05_15a:1576_16	Lapāti paccayapaṭibaddhavacanakā. Siṅgiti maṇḍanapakatikā. Unnaḷāti uggatamānanaḷā.	15761	
PA_atk-s05_15a:1576_17	Asamāhitāti upacārappanāsamādhivirahitā.	15761	
PA_atk-s05_15a:1577_0	Na gaṇheyyātiādīsu uddesaggahaṇavasena na gaṇheyya. Sajjhāyavasena na uggaṇheyya.	1577	
PA_atk-s05_15a:1577_1	Citte ṭhapanavasena na dhāreyya. Samīpaṃ katvā ṭhapanavasena na upadhāreyya. Upaparikkhāvasena	1577	
PA_atk-s05_15a:1577_2	na upalakkheyya. Aññesaṃ vācanavasena nappayojeyya.	1577	
PA_atk-s05_15a:1578	163. Pesuṇiyanti pesuññaṃ. Sesaniddeso ca vuttatthoyeva.	157	
PA_atk-s05_15a:1579_0	164. Kayavikkayeti pañcahi sahadhammikehi saddhiṃ vañcanavasena vā udayapatthanāvasena	1579	
PA_atk-s05_15a:1579_1	vā na tiṭṭheyya. Upavādaṃ bhikkhu na kareyyāti upavādakare kilese anibbattento attani	1579	
PA_atk-s05_15a:1579_2	parehi samaṇabrāhmaṇehi upavādaṃ na janeyya. Gāme ca nābhisajjeyyāti gāme ca gihisaṃsaggādīhi	1579	
PA_atk-s05_15a:1579_3	nābhisajjeyya. Lābhakamyā janaṃ na lapayeyyāti lābhakāmatāya janaṃ na lapayeyya.	1579	
PA_atk-s05_15a:1580_0	Ye kayavikkayā vinaye paṭikkhittāti ye dānapaṭiggahaṇavasena kayavikkayasikkhāpade	1580	
PA_atk-s05_15a:1580_1	na vaṭṭatīti paṭikkhittā, idhādhippetaṃ kayavikkayaṃ dassetuṃ “pañcannaṃ saddhiṃ	1580	
PA_atk-s05_15a:1580_2	pattaṃ vā cīvaraṃ vā”tiādimāha. Tattha pañcannaṃ saddhinti pañcahi sahadhammikehi	1580	
PA_atk-s05_15a:1580_3	saha. Pañca sahadhammikā nāma bhikkhubhikkhunīsikkhamānasāmaṇerasāmaṇeriyo. Vañcaniyaṃ	1580	
PA_atk-s05_15a:1580_4	vāti paṭirūpakaṃ dassetvā vañcaniyaṃ vā. Udayaṃ vā patthayantoti vuḍḍhiṃ patthento	1580	
PA_atk-s05_15a:1580_5	vā. Parivattetīti parivattanaṃ karoti.	1580	
PA_atk-s05_15a:1581_0	Iddhimantoti ijjhanapabhāvavanto. Dibbacakkhukāti dibbasadisañāṇacakkhukā. Atha vā	1581	
PA_atk-s05_15a:1581_1	dibbavihārasannissayena laddhañāṇacakkhukā. Paracittavidunoti attano cittena paresaṃ	1581	
PA_atk-s05_15a:1581_2	cittajānanakā. Te dūratopi passantīti ekayojanatopi yojanasatatopi yojanasahassatopi	1581	
PA_atk-s05_15a:1581_3	yojanasatasahassatopi cakkavāḷatopi dvetīṇicattāripañcadasavīsaticattālīsasahassatopi	1581	
PA_atk-s05_15a:1581_4	tato atirekatopi cakkavāḷato passanti dakkhanti. Āsannāpi na dissantīti samīpe ṭhitāpi	1581	
PA_atk-s05_15a:1581_5	nisinnāpi na paññāyanti. Cetasāpi cittaṃ pajānantīti attano cittenāpi paresaṃ cittaṃ	1581	
PA_atk-s05_15a:1581_6	pajānanti. Devatāpi kho santi iddhimantiniyoti devatāpi evaṃ saṃvijjanti ijjhanapabhāvavantiniyo.	1581	
PA_atk-s05_15a:1581_7	Paracittaviduniyoti paresaṃ cittaṃ jānantiyo. Oḷārikehi vā kilesehīti kāyaduccaritādikehi	1581	
PA_atk-s05_15a:1581_8	vā upatāpehi. Majjhimehi vāti kāmavitakkādikehi vā. Sukhumehi vāti ñātivitakkādikehi	1581	
PA_atk-s05_15a:1581_9	vā. Kāyaduccaritādayo kammapathavasena, kāmavitakkādayo vaṭṭamūlakakilesavasena veditabbā.	1581	
PA_atk-s05_15a:1582_0	Ñātivitakkādīsu “mayhaṃ ñātayo sukhajīvino sampattiyuttā”ti evaṃ pañcakāmaguṇasannissitena	1582	
PA_atk-s05_15a:1582_1	gehasannissitapemena ñātake ārabbha uppannavitakko ñātivitakko. “Mayhaṃ ñātayo khayaṃ	1582	
PA_atk-s05_15a:1582_2	gatā vayaṃ gatā saddhā pasannā”ti evaṃ pavatto pana ñātivitakko nāma na hoti.	1582	
PA_atk-s05_15a:1583_0	“Amhākaṃ janapado subhikkho sampannasasso”ti tuṭṭhamānasassa gehassitapemavasena	1583	
PA_atk-s05_15a:1583_1	uppannavitakko janapadavitakko. “Amhākaṃ janapade manussā saddhā pasannā khayaṃ gatā	1583	
PA_atk-s05_15a:1583_2	vayaṃ gatā”ti evaṃ pavatto pana janapadavitakko nāma na hoti.	1583	
PA_atk-s05_15a:1584_0	Amarattāya vitakko, amaro vā vitakkoti amaravitakko. Tattha ukkuṭikappadhānādīhi	1584	
PA_atk-s05_15a:1584_1	dukkhe nijiṇṇe samparāye attā sukhī hoti. Amaroti dukkarakārikaṃ karontassa tāya	1584	
PA_atk-s05_15a:1584_2	dukkarakārikāya paṭisaṃyutto vitakko amarattāya vitakko nāma. Diṭṭhigatiko pana “sassataṃ	1584	
PA_atk-s05_15a:1584_3	vadesī”tiādīni puṭṭho “evantipi me no, tathātipi me no, aññathātipi me no, notipi	1584	
PA_atk-s05_15a:1584_4	me no, no notipi me no”ti vikkhepaṃ āpajjati, tassa so diṭṭhigatapaṭisaṃyutto vitakko,	1584	
PA_atk-s05_15a:1584_5	yathā amaro nāma maccho udake gahetvā māretuṃ na sakkā, ito cito ca dhāvati gāhaṃ	1584	
PA_atk-s05_15a:1584_6	na gacchati, evameva ekasmiṃ pakkhe asaṇṭhahanato na maratīti amaro nāma hoti, taṃ	1584	
PA_atk-s05_15a:1584_7	duvidhampi ekato katvā “amaravitakko”ti vuttaṃ.	1584	
PA_atk-s05_15a:1585_0	Parānuddayatāpaṭisaññuttoti anuddayatāpaṭirūpakena gehassitapemena paṭisaṃyutto.	1585	
PA_atk-s05_15a:1585_1	Upaṭṭhākesu nandakesu socantesu ca tehi saddhiṃ diguṇaṃ nandati diguṇaṃ socati, tesu	1585	
PA_atk-s05_15a:1585_2	sukhitesu diguṇaṃ sukhito hoti, dukkhitesu diguṇaṃ dukkhito hoti. Uppannesu kiccakaraṇīyesu	1585	
PA_atk-s05_15a:1585_3	attanā voyogaṃ āpajjati. Tāni tāni kiccāni sādhento paññattiṃ vītikkamati, sallekhaṃ	1585	
PA_atk-s05_15a:1585_4	kopeti. Yo tasmiṃ saṃsaṭṭhavihāre tasmiṃ vā voyogāpajjane gehassito vitakko, ayaṃ	1585	
PA_atk-s05_15a:1585_5	parānuddayatāpaṭisaññutto vitakko nāma.	1585	
PA_atk-s05_15a:1586_0	Lābhasakkārasilokapaṭisaññuttoti cīvarādilābhena ceva sakkārena ca kittisaddena ca	1586	
PA_atk-s05_15a:1586_1	saddhiṃ ārammaṇakaraṇavasena paṭisaññutto. Anavaññattipaṭisaññuttoti “aho vata maṃ	1586	
PA_atk-s05_15a:1586_2	pare na avajāneyyuṃ, na sodhetvā visodhetvā katheyyu”nti evaṃ anavaññātabhāvapatthanāya	1586	
PA_atk-s05_15a:1586_3	saddhiṃ uppajjanakavitakko. So tasmiṃ “mā maṃ pare avajāniṃsū”ti uppanne vitakke	1586	
PA_atk-s05_15a:1586_4	pañcakāmaguṇasaṅkhātagehanissito hutvā uppannavitakko anavaññattipaṭisaññutto vitakko.	1586	
PA_atk-s05_15a:1587_0	Tatra tatra sajjatīti tesu tesu ārammaṇesu laggati. Tatra tatra gaṇhātīti vuttappakāraṃ	1587	
PA_atk-s05_15a:1587_1	ārammaṇaṃ pavisati. Bajjhatīti tehi tehi ārammaṇehi saddhiṃ bajjhati ekībhavati.	1587	
PA_atk-s05_15a:1587_2	Anayabyasananti tattha tattha avaḍḍhiṃ vināsaṃ. Āpajjatīti pāpuṇāti.	1587	
PA_atk-s05_15a:1588_0	Āmisacakkhukassāti cīvarādiāmisalolassa. Lokadhammagarukassāti lokuttaradhammaṃ muñcitvā	1588	
PA_atk-s05_15a:1588_1	rūpādilokadhammameva garuṃ katvā carantassa. Ālapanāti vihāraṃ āgatamanusse disvā	1588	
PA_atk-s05_15a:1588_2	“kimatthāya bhonto āgatā, kiṃ bhikkhū nimantetuṃ, yadi evaṃ gacchatha, ahaṃ pacchato	1588	
PA_atk-s05_15a:1588_3	bhikkhū gahetvā āgacchāmī”ti evaṃ āditova lapanā. Atha vā attānaṃ upanetvā “ahaṃ	1588	
PA_atk-s05_15a:1588_4	tisso, mayi rājā pasanno, mayi asuko ca asuko ca rājamahāmatto pasanno”ti evaṃ attupanāyikā	1588	
PA_atk-s05_15a:1588_5	lapanāti ālapanā. Lapanāti puṭṭhassa sato vuttappakārameva lapanaṃ.	1588	
PA_atk-s05_15a:1589_0	Sallapanāti gahapatikānaṃ ukkaṇṭhane bhītassa okāsaṃ datvā suṭṭhu lapanā. Ullapanāti	1589	
PA_atk-s05_15a:1589_1	“mahākuṭumbiko mahānāviko mahādānapatī”ti evaṃ uddhaṃ katvā lapanā. Samullapanāti	1589	
PA_atk-s05_15a:1589_2	sabbato bhāgena uddhaṃ katvā lapanā. Unnahanāti “upāsakā pubbe īdise kāle navadānaṃ	1589	
PA_atk-s05_15a:1589_3	detha, idāni kiṃ na dethā”ti evaṃ yāva “dassāma bhante, okāsaṃ na labhāmā”tiādīni	1589	
PA_atk-s05_15a:1589_4	vadanti, tāva uddhaṃ uddhaṃ nahanā, veṭhanāti vuttaṃ hoti. Atha vā ucchuhatthaṃ disvā	1589	
PA_atk-s05_15a:1589_5	“kuto ābhataṃ upāsakā”ti pucchati. Ucchukhettato bhanteti. Kiṃ tattha ucchu madhuranti.	1589	
PA_atk-s05_15a:1589_6	Khāditvā bhante jānitabbanti. Na upāsakā “bhikkhussa ucchuṃ dethā”ti vattuṃ vaṭṭatīti	1589	
PA_atk-s05_15a:1589_7	yā evarūpā nibbeṭhentassapi niveṭhanakakathā, sā unnahanā. Sabbato bhāgena punappunaṃ	1589	
PA_atk-s05_15a:1589_8	unnahanā samunnahanā. Ukkācanāti “etaṃ kulaṃ maṃyeva jānāti, sace ettha deyyadhammo	1589	
PA_atk-s05_15a:1589_9	uppajjati, mayhaṃyeva detī”ti evaṃ ukkhipitvā kācanā ukkācanā, uddīpanāti vuttaṃ	1589	
PA_atk-s05_15a:1589_10	hoti. Sabbato bhāgena pana punappunaṃ ukkācanā samukkācanā. Anuppiyabhāṇitāti paccayavasena	15891	
PA_atk-s05_15a:1589_11	punappunaṃ piyavacanabhaṇanā. Saṇhavācatāti muduvacanatā. Sakhilavācatāti mandapamāṇayuttavacanatā	15891	
PA_atk-s05_15a:1589_12	sithilavacanatā vā. Sithilavācatāti allīyavacanatā. Apharusavācatāti madhuravacanatā.	15891	
PA_atk-s05_15a:1590_0	Purāṇaṃ mātāpettikanti pure uppannaṃ mātāpitūnaṃ santakaṃ. Antarahitanti paṭicchannaṃ	1590	
PA_atk-s05_15a:1590_1	tirobhūtaṃ. Ñāyāmīti pākaṭo homi. Asukassa kulūpakoti asukassa amaccassa kulapayirupāsako.	1590	
PA_atk-s05_15a:1590_2	Asukāyāti asukāya upāsikāya. Maṃ ujjhitvāti maṃ vissajjitvā.	1590	
PA_atk-s05_15a:1591	165. Payuttanti cīvarādīhi sampayuttaṃ, tadatthaṃ vā payojitaṃ. Imissā gāthāya niddeso sabbo heṭṭhā vuttanayova.	159	
PA_atk-s05_15a:1592	166. Mosavajje na niyyethāti musāvāde na niyyetha.Jīvitenāti jīvikāya.	159	
PA_atk-s05_15a:1593_0	Saṭhoti asantaguṇadīpanato na sammā bhāsitā. Sabbato bhāgena saṭho parisaṭho. Yaṃ	1593	
PA_atk-s05_15a:1593_1	tatthāti yaṃ tasmiṃ puggale. Saṭhanti asantaguṇadīpanaṃ kerāṭiyaṃ. Saṭhatāti saṭhākāro.	1593	
PA_atk-s05_15a:1593_2	Sāṭheyyanti saṭhabhāvo. Kakkaratāti padumanāḷassa viya aparāmasanakkhamo pharusabhāvo.	1593	
PA_atk-s05_15a:1593_3	Kakkariyantipi tasseva vevacanaṃ. Parikkhattatā pārikkhattiyanti padadvayena nikhaṇitvā	1593	
PA_atk-s05_15a:1593_4	ṭhapitaṃ viya daḷhakerāṭiyaṃ vuttaṃ. Keci pana “kakkaratāti sambhāvayitvā vacanaṃ.	1593	
PA_atk-s05_15a:1593_5	Kakkariyanti sambhāvayitvā vacanabhāvo. Parikkhattatāti alaṅkaraṇākāro. Pārikkhattiyanti	1593	
PA_atk-s05_15a:1593_6	alaṅkaraṇabhāvo”ti atthaṃ vaṇṇayanti. Idaṃ vuccatīti idaṃ attano avijjamānaguṇappakāsanalakkhaṇaṃ	1593	
PA_atk-s05_15a:1593_7	sāṭheyyaṃ nāma vuccati. Yena samannāgatassa puggalassa kucchiṃ vā piṭṭhiṃ vā jānituṃ na sakkā.	1593	
PA_atk-s05_15a:1594	“Vāmena sūkaro hoti, dakkhiṇena ajāmigo;	159	
PA_atk-s05_15a:1595	Sarena nelako hoti, visāṇena jaraggavo”ti. –	159	
PA_atk-s05_15a:1596	Evaṃ vuttayakkhasūkarasadiso hoti. Atimaññatīti atikkamitvā maññati.	159	
PA_atk-s05_15a:1597_0	Kiṃ panāyaṃ bahulājīvoti ayaṃ pana puggalo ko nāma bahulājīvako. Sabbaṃ saṃbhakkhetīti	1597	
PA_atk-s05_15a:1597_1	laddhaṃ sabbaṃ khādati. Appapuññoti mandapuñño. Appesakkhoti parivāravirahito. Paññāsampannoti	1597	
PA_atk-s05_15a:1597_2	sampannapañño paripuṇṇapañño. Pañhaṃ vissajjetīti pañhaṃ katheti byākaroti.	1597	
PA_atk-s05_15a:1598_0	167. Sutvā rusito bahuṃ vācaṃ, samaṇānaṃ vā puthujanānanti rusito ghaṭṭito parehi	1598	
PA_atk-s05_15a:1598_1	tesaṃ samaṇānaṃ vā khattiyādibhedānaṃ vā aññesaṃ puthujanānaṃ bahumpi aniṭṭhaṃ vācaṃ	1598	
PA_atk-s05_15a:1598_2	sutvā. Na paṭivajjāti na paṭivadeyya. Kiṃ kāraṇā? Na hi santo paṭiseniṃ karonti.	1598	
PA_atk-s05_15a:1599_0	Kakkhaḷenāti dāruṇena. Santoti nibbutakilesā. Paṭiseninti paṭisattuṃ. Paṭimallanti	1599	
PA_atk-s05_15a:1599_1	paṭiyodhaṃ. Paṭikaṇṭakanti paṭiveriṃ. Paṭipakkhanti kilesapaṭipakkhaṃ, kilesavasena	1599	
PA_atk-s05_15a:1599_2	saṅgaṃ na karontīti attho.	1599	
PA_atk-s05_15a:1600	168. Etañca dhammamaññāyāti sabbametaṃ yathāvuttaṃ dhammaṃ ñatvā. Vicinanti vicinanto. Santīti nibbutiṃ ñatvāti nibbutiṃ rāgādīnaṃ santīti ñatvā.	160	
PA_atk-s05_15a:1601_0	Samañcāti kāyasucaritādiṃ. Visamañcāti kāyaduccaritādiṃ. Pathañcāti dasakusalakammapathaṃ.	1601	
PA_atk-s05_15a:1601_1	Vipathañcāti dasaakusalakammapathaṃ. Sāvajjañcāti akusalañca. Anavajjañcāti kusalañca.	1601	
PA_atk-s05_15a:1601_2	Hīnapaṇītakaṇhasukkaviññūgarahitaviññūpasatthanti idampi kusalākusalameva. Tattha	1601	
PA_atk-s05_15a:1601_3	kāyasucaritādi samakaraṇato samaṃ. Kāyaduccaritādi visamakaraṇato visamaṃ. Dasakusalakammapathā	1601	
PA_atk-s05_15a:1601_4	sugatigamanapathattā pathaṃ. Dasaakusalakammapathā sugatigamanapaṭipakkhattā apāyagamanapathattā	1601	
PA_atk-s05_15a:1601_5	vipathaṃ. Akusalaṃ sadosattā sāvajjaṃ. Kusalaṃ niddosattā anavajjaṃ. Tathā mohena	1601	
PA_atk-s05_15a:1601_6	vā dosamohena vā lobhamohena vā sampayuttattā hīnaṃ. Alobhaadosaamohasampayuttattā	1601	
PA_atk-s05_15a:1601_7	paṇītaṃ. Kaṇhavipākattā kaṇhaṃ. Sukkavipākattā sukkaṃ. Buddhādīhi viññūhi garahitattā	1601	
PA_atk-s05_15a:1601_8	viññūgarahitaṃ. Tehi eva thomitattā viññūpasatthanti ñātabbaṃ.	1601	
PA_atk-s05_15a:1602_0	169. Kiṃ kāraṇā nappamajjeyya iti ce – abhibhū hi soti gāthā. Tattha abhibhūti rūpādīnaṃ	1602	
PA_atk-s05_15a:1602_1	abhibhavitā. Anabhibhūtoti tehi anabhibhūto. Sakkhidhammamanītihamaddasīti paccakkhameva	1602	
PA_atk-s05_15a:1602_2	anītihaṃ dhammaṃ addakkhi. Sadā namassa’manusikkheti sadā namassanto tisso sikkhāyo sikkheyya.	1602	
PA_atk-s05_15a:1603	Kehici kilesehīti kehici rāgādiupatāpakarehi kilesehi. Abhibhosi neti te kilese abhibhavi. Sesaṃ sabbattha pākaṭameva.	160	
PA_atk-s05_15a:1604_0	Kevalaṃ pana ettha “cakkhūhi neva lolo”tiādīhi indriyasaṃvaro, “annānamatho pānāna”ntiādīhi	1604	
PA_atk-s05_15a:1604_1	sannidhipaṭikkhepamukhena paccayapaṭisevanasīlaṃ, methunamosavajjapesuṇiyādīhi pātimokkhasaṃvarasīlaṃ,	1604	
PA_atk-s05_15a:1604_2	“āthabbaṇaṃ supinaṃ lakkhaṇa”ntiādīhi ājīvapārisuddhisīlaṃ, “jhāyī na pādalolassā”ti	1604	
PA_atk-s05_15a:1604_3	iminā samādhi, “vicinaṃ bhikkhū”ti iminā paññā, “sadā sato sikkhe”ti iminā puna saṅkhepato	1604	
PA_atk-s05_15a:1604_4	tissopi sikkhā, “atha āsanesu sayanesu, appasaddesu bhikkhu vihareyya, niddaṃ na	1604	
PA_atk-s05_15a:1604_5	bahulīkareyyā”tiādīhi sīlasamādhipaññānaṃ upakārānupakārasaṅgaṇhanavinodanāni vuttānīti.	1604	
PA_atk-s05_15a:1604_6	Evaṃ bhagavā nimmitassa paripuṇṇapaṭipadaṃ vatvā arahattanikūṭena desanaṃ niṭṭhāpesi,	1604	
PA_atk-s05_15a:1604_7	desanāpariyosāne purābhedasutte vuttasadisoyevābhisamayo ahosīti.	1604	
PA_atk-s05_15a:1605	Saddhammappajjotikāya mahāniddesaṭṭhakathāya	160	
PA_atk-s05_15a:1606	Tuvaṭakasuttaniddesavaṇṇanā niṭṭhitā.	160	
PA_atk-s05_15a:1607	15. Attadaṇḍasuttaniddesavaṇṇanā	160	
PA_atk-s05_15a:1608_0	170. Pannarasame attadaṇḍasuttaniddese attadaṇḍā bhayaṃ jātanti paṭhamagāthāya attho	1608	
PA_atk-s05_15a:1608_1	– yaṃ lokassa diṭṭhadhammikaṃ vā samparāyikaṃ vā bhayaṃ jātaṃ, taṃ sabbaṃ attadaṇḍā	1608	
PA_atk-s05_15a:1608_2	bhayaṃ jātaṃ attano duccaritakāraṇā jātaṃ, evaṃ santepi janaṃ passatha medhagaṃ,	1608	
PA_atk-s05_15a:1608_3	imaṃ sākiyādijanaṃ passatha aññamaññaṃ medhagaṃ hiṃsakaṃ bādhakanti. Evaṃ taṃ paṭiviruddhaṃ	1608	
PA_atk-s05_15a:1608_4	vippaṭipannaṃ janaṃ paribhāsitvā attano sammā paṭipattidassanena tassa saṃvegaṃ janetuṃ	1608	
PA_atk-s05_15a:1608_5	āha “saṃvegaṃ kittayissāmi, yathā saṃvijitaṃ mayā”ti. Pubbe bodhisatteneva satāti adhippāyo.	1608	
PA_atk-s05_15a:1609_0	Tayoti gaṇanaparicchedo. Daṇḍāti duccaritā. Kāyadaṇḍoti kāyaduccaritaṃ. Vacīdaṇḍādīsupi	1609	
PA_atk-s05_15a:1609_1	eseva nayo. Tividhaṃ kāyaduccaritanti pāṇātipātādikāyato pavattaṃ duṭṭhuṃ caritaṃ,	1609	
PA_atk-s05_15a:1609_2	kilesapūtikattā vā duṭṭhu caritanti laddhanāmaṃ tividhaṃ duccaritaṃ kāyaduccaritaṃ.	1609	
PA_atk-s05_15a:1609_3	Catubbidhanti musāvādādicatubbidhaṃ. Tividhanti abhijjhāditividhaṃ. Diṭṭhadhammikanti	1609	
PA_atk-s05_15a:1609_4	diṭṭheva dhamme imasmiṃyeva attabhāve paṭisaṃvedanīyaṃ. Samparāyikanti anāgate attabhāve	1609	
PA_atk-s05_15a:1609_5	paṭisaṃvedanīyaṃ. Āgucārīti pāpakārī aparādhakārī. Tamenaṃ rājā paribhāsatīti pāpakāriṃ	1609	
PA_atk-s05_15a:1609_6	rājā paribhāsati, bhayaṃ uppādeti. Dukkhaṃ domanassaṃ paṭisaṃvedetīti kāyikaṃ dukkhaṃ	1609	
PA_atk-s05_15a:1609_7	cetasikaṃ domanassaṃ vindati. Etaṃ bhayaṃ dukkhaṃ domanassanti evarūpaṃ bhayañca	1609	
PA_atk-s05_15a:1609_8	dukkhañca domanassañca. Kuto tassāti tassa corassa kuto uppannaṃ. Attadaṇḍato jātanti	1609	
PA_atk-s05_15a:1609_9	attanā kataduccaritato uppannaṃ.	1609	
PA_atk-s05_15a:1610_0	Antamasoti heṭṭhimato. Savacanīyampi karoti “na te labbhā ito pakkamitu”nti ito imamhā	1610	
PA_atk-s05_15a:1610_1	gāmādinā gantuṃ na labbhā. Na sakkā bahi nikkhamitunti palibodhaṃ saṅgaṃ karoti.	1610	
PA_atk-s05_15a:1610_2	Dhanajānipaccayāpīti dhanaparihānikāraṇāpi. Rājā tassa vividhā kammakāraṇā kārāpeti.	1610	
PA_atk-s05_15a:1610_3	Kasāhipi tāḷetīti kasādaṇḍakehi potheti. Vettehipi tāḷetīti sakaṇṭakavettalatāhi	1610	
PA_atk-s05_15a:1610_4	potheti. Aḍḍhadaṇḍakehītiādayo heṭṭhā vuttanayāyeva. Sunakhehipi khādāpetīti katipayāni	1610	
PA_atk-s05_15a:1610_5	divasāni āhāre adatvā chātasunakhehi khādāpeti. Te muhuttena aṭṭhikasaṅkhalikameva	1610	
PA_atk-s05_15a:1610_6	karoti. Sūle uttāsetīti sūlaṃ āropeti. Rājā imesaṃ catunnaṃ daṇḍānaṃ issaroti imāsaṃ	1610	
PA_atk-s05_15a:1610_7	catunnaṃ āṇānaṃ kātuṃ rājā samattho.	1610	
PA_atk-s05_15a:1611_0	Sakena kammenāti sayaṃkatena kammena. Tamenaṃ nirayapālāti ettha ekacce therā “nirayapālā	1611	
PA_atk-s05_15a:1611_1	nāma natthi, yantarūpaṃ viya kammameva kāraṇaṃ kāretī”ti vadanti. Tesaṃ taṃ “atthi	1611	
PA_atk-s05_15a:1611_2	nirayesu nirayapālāti, āmantā. Atthi ca kāraṇikā”tiādinā nayena abhidhamme paṭisedhitameva.	1611	
PA_atk-s05_15a:1611_3	Yathā hi manussaloke kammakāraṇakārakā atthi, evameva nirayesu nirayapālā atthīti.	1611	
PA_atk-s05_15a:1611_4	Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā	1611	
PA_atk-s05_15a:1611_5	dakkhiṇahatthe tālappamāṇaṃ ayasūlaṃ pavesenti, tathā vāmahatthādīsu. Yathā ca uttānakaṃ	1611	
PA_atk-s05_15a:1611_6	nipajjāpetvā evaṃ urenapi vāmapassenapi dakkhiṇapassenapi nipajjāpetvā taṃ kammakāraṇaṃ karontiyeva.	1611	
PA_atk-s05_15a:1612_0	Saṃvesetvāti jalitāya lohapathaviyā tigāvutaṃ attabhāvaṃ nipajjāpetvā. Kuṭhārīhīti	1612	
PA_atk-s05_15a:1612_1	mahatīhi gehacchādanassa ekapakkhamattāhi kuṭhārīhi tacchenti, lohitaṃ nadī hutvā	1612	
PA_atk-s05_15a:1612_2	sandati, lohapathavito jālā uṭṭhahitvā tacchitaṭṭhānaṃ gaṇhāti, mahādukkhaṃ uppajjati,	1612	
PA_atk-s05_15a:1612_3	tacchantā pana suttāhataṃ karitvā dāru viya aṭṭhaṃsampi chaḷaṃsampi karonti. Vāsīhīti	1612	
PA_atk-s05_15a:1612_4	mahāsuppapamāṇāhi vāsīhi. Rathe yojetvāti saddhiṃ yugayottaupakkharacakkakubbarapājanehi	1612	
PA_atk-s05_15a:1612_5	sabbato pajjalite rathe yojetvā. Mahantanti mahākūṭāgārappamāṇaṃ. Āropentīti sampajjalitehi	1612	
PA_atk-s05_15a:1612_6	ayamuggarehi pothentā āropenti. Sakimpi uddhanti supakkutthitāya ukkhaliyā pakkhittataṇḍulaṃ	1612	
PA_atk-s05_15a:1612_7	viya uddhaṃ adho tiriyañca gacchati. Mahānirayeti avīcimahānirayamhi.	1612	
PA_atk-s05_15a:1613_0	Catukkaṇṇoti caturassamañjūsāsadiso. Vibhattoti catudvāravasena vibhatto. Bhāgaso	1613	
PA_atk-s05_15a:1613_1	mitoti dvāravīthīnaṃ vasena bhāge ṭhapetvā ṭhapetvā vibhatto. Pariyantoti parikkhitto.	1613	
PA_atk-s05_15a:1613_2	Ayasāti upari navayojanikena ayapattena chādito. Samantā yojanasataṃ pharitvā tiṭṭhatīti	1613	
PA_atk-s05_15a:1613_3	evaṃ pharitvā tiṭṭhati, yathā samantā yojanasate ṭhatvā olokentassa akkhīni yamakagoḷakā	1613	
PA_atk-s05_15a:1613_4	viya nikkhamanti. Kadariyātapanāti sabbepi te ussadehi saddhiṃ aṭṭha mahānirayā kadariyā	1613	
PA_atk-s05_15a:1613_5	niccaṃ tapantīti kadariyātapanā. Balavadukkhatāya ghorā. Kappaṭṭhikānaṃ accīnaṃ atthitāya	1613	
PA_atk-s05_15a:1613_6	accimanto. Āsādetuṃ ghaṭṭetuṃ dukkaratāya durāsadā. Diṭṭhamattā vā sutamattā vā lomāni	1613	
PA_atk-s05_15a:1613_7	haṃsentīti lomahaṃsanarūpā. Bhīsanatāya bhismā. Bhayajananatāya paṭibhayā. Sukhābhāvena dukhā.	1613	
PA_atk-s05_15a:1614_0	Puratthimāya bhittiyātiādigāthānaṃ evaṃ avīcinirayoti pariyantaṃ katvā ayaṃ saṅkhepattho	1614	
PA_atk-s05_15a:1614_1	– aggijālānaṃ vā pana sattānaṃ vā tesaṃ dukkhassa vā vīci antaraṃ natthi etthāti	1614	
PA_atk-s05_15a:1614_2	avīci. Tatra hi puratthimādīhi bhittīhi jālārāsi uṭṭhahitvā pāpakammino puggale jhāpento	1614	
PA_atk-s05_15a:1614_3	pacchimādīsu bhittīsu paṭihaññati paharati, tā ca bhittiyo vinivijjhitvā parato yojanasataṃ	1614	
PA_atk-s05_15a:1614_4	gaṇhāti, heṭṭhā uṭṭhitā upari paṭihaññati, upari uṭṭhitā heṭṭhā paṭihaññati. Evaṃ	1614	
PA_atk-s05_15a:1614_5	tāvettha jālānaṃ vīci nāma natthi. Tassa pana anto yojanasataṭṭhānaṃ khīravallipiṭṭhassa	1614	
PA_atk-s05_15a:1614_6	pūritanāḷi viya sattehi nirantaraṃ pūritaṃ catūhi iriyāpathehi paccantānaṃ sattānaṃ	1614	
PA_atk-s05_15a:1614_7	pamāṇaṃ natthi, na ca aññamaññaṃ byābādhenti, sakasakaṭṭhāneyeva paccanti. Evamettha	1614	
PA_atk-s05_15a:1614_8	sattānaṃ vīci nāma natthi. Yathā pana jivhagge cha madhubindūni sattamassa tambalohabinduno	1614	
PA_atk-s05_15a:1614_9	anudahanabalavatāya abbohārikāni honti, tathā tattha anudahanabalavatāya sesā cha	1614	
PA_atk-s05_15a:1614_10	akusalavipākupekkhā abbohārikā honti, dukkhameva nirantaraṃ paññāyati. Evamettha	16141	
PA_atk-s05_15a:1614_11	dukkhassa vīci nāma natthi. Nirassādaṭṭhena nirayo.	16141	
PA_atk-s05_15a:1615_0	Tattha sattā mahāluddāti tasmiṃ nibbattā sattā mahantā luddā. Mahākibbisakārinoti	1615	
PA_atk-s05_15a:1615_1	mahantadāruṇakammakārino. Accantapāpakammantāti ekaṃsena pāpakammino. Paccanti na	1615	
PA_atk-s05_15a:1615_2	ca miyyareti channaṃ jālānamantare paccanti, na ca miyyanti. Jātavedasamo kāyoti	1615	
PA_atk-s05_15a:1615_3	tesaṃ sarīraṃ aggisadisaṃ. Tesaṃ nirayavāsinanti tesaṃ pāpakammānaṃ nirayavāsīnaṃ.	1615	
PA_atk-s05_15a:1615_4	Passa kammānaṃ daḷhattanti pāpakammānaṃ thirabhāvaṃ olokehi. Na bhasmā hoti napī	1615	
PA_atk-s05_15a:1615_5	masīti chārikāpi na hoti aṅgāropi. Puratthimenāti yadā taṃ dvāraṃ apārutaṃ hoti,	1615	
PA_atk-s05_15a:1615_6	atha tadabhimukhā dhāvanti, tesaṃ tattha chaviādīni jhāyanti. Dvārasamīpaṃ pattānañca	1615	
PA_atk-s05_15a:1615_7	tesaṃ taṃ pīdhīyati, pacchimaṃ apārutaṃ viya khāyati. Esa nayo sabbattha. Abhinikkhamitāsā	1615	
PA_atk-s05_15a:1615_8	teti nirayā nikkhamituṃ āsā etesanti nikkhamitāsā. Mokkhagavesinoti muñcanupāyaṃ	1615	
PA_atk-s05_15a:1615_9	esantā gavesantāpi. Na te tato nikkhamituṃ, labhanti kammapaccayāti te sattā nirayato	1615	
PA_atk-s05_15a:1615_10	nikkhamanadvāraṃ pāpakammapaccayā nādhigacchanti. Tesañca pāpakammantaṃ, avipakkaṃ	16151	
PA_atk-s05_15a:1615_11	kataṃ bahunti tesañca sattānaṃ lāmakaṃ dāruṇakammaṃ avipākaṃ bahuvidhaṃ nānappakāraṃ	16151	
PA_atk-s05_15a:1615_12	adinnavipākaṃ kataṃ upacitaṃ atthi.	16151	
PA_atk-s05_15a:1616_0	Saṃveganti vinilanaṃ. Ubbeganti ṭhitaṭṭhānato gamanaṃ. Utrāsanti ubbejanaṃ asanniṭṭhānaṃ.	1616	
PA_atk-s05_15a:1616_1	Bhayanti cittutrāsanaṃ. Pīḷananti ghaṭṭanaṃ. Ghaṭṭananti pīḷākaraṇaṃ. Upaddavanti	1616	
PA_atk-s05_15a:1616_2	ītiṃ. Upasagganti rundhanaṃ.	1616	
PA_atk-s05_15a:1617_0	171. Idāni yathānena saṃvijitaṃ, taṃ pakāraṃ dassento “phandamāna”ntiādimāha. Tattha	1617	
PA_atk-s05_15a:1617_1	phandamānanti taṇhādiṭṭhīhi kampamānaṃ. Appodaketi appe udake. Aññamaññehi byāruddhe	1617	
PA_atk-s05_15a:1617_2	disvāti nānāsatte ca aññamaññehi saddhiṃ viruddhe disvā. Maṃ bhayamāvisīti maṃ bhayaṃ paviṭṭhaṃ.	1617	
PA_atk-s05_15a:1618	Kilesaphandanāya phandamānanti rāgādikilesacalanāya calamānaṃ. Payogoti kāyavacīmanopayogo.	161	
PA_atk-s05_15a:1619_0	Viruddhāti virodhamāpannā. Paṭiviruddhāti paṭimukhaṃ hutvā virodhamāpannā, suṭṭhu	1619	
PA_atk-s05_15a:1619_1	viruddhā vā. Āhatāti kodhena āhatā pahatā. Paccāhatāti paṭimallā hutvā āhatā. Āghātitāti	1619	
PA_atk-s05_15a:1619_2	ghaṭṭitā. Paccāghātitāti visesena ghaṭṭitā. Pāṇīhipi upakkamantīti hatthehipi paharanti.	1619	
PA_atk-s05_15a:1620_0	172. Samantamasāro lokoti nirayaṃ ādiṃ katvā samantato loko asāro niccasārādirahito.	1620	
PA_atk-s05_15a:1620_1	Disā sabbā sameritāti sabbā disā aniccatāya kampitā. Icchaṃ bhavanamattanoti attano	1620	
PA_atk-s05_15a:1620_2	tāṇaṃ icchanto. Nāddasāsiṃ anositanti kiñci ṭhānaṃ jarādīhi anajjhāvuṭṭhaṃ nāddakkhinti.	1620	
PA_atk-s05_15a:1621_0	Asāroti na sāro, sāravirahito vā. Nissāroti sabbena sabbaṃ sāravirahito. Sārāpagatoti	1621	
PA_atk-s05_15a:1621_1	sārato apagato. Niccasārasārena vāti satatasārasaṅkhātena sārena vā. Uparipadadvayepi	1621	
PA_atk-s05_15a:1621_2	eseva nayo. Ye puratthimāya disāya saṅkhārāti ye puratthimāya disāya paccayehi saṅgamma	1621	
PA_atk-s05_15a:1621_3	samāgamma katā saṅkhārā. Tepi eritāti tepi saṅkhārā kampitā. Sameritāti sammā kampitā.	1621	
PA_atk-s05_15a:1621_4	Calitāti calanaṃ gatā. Ghaṭṭitāti udayabbayena pīḷitā. Aniccatāyāti hutvā abhāvatāya.	1621	
PA_atk-s05_15a:1621_5	Jātiyā anugatāti nibbattiyā anupaviṭṭhā. Jarāya anusaṭāti paripakkatāya anupatthaṭā.	1621	
PA_atk-s05_15a:1621_6	Byādhinā abhibhūtāti cātuvisamena uppannabyādhinā ajjhotthaṭā. Maraṇena abbhāhatāti	1621	
PA_atk-s05_15a:1621_7	maccunā abhiāhatā pahatā. Atāṇāti rakkhavirahitā. Aleṇāti leṇavirahitā. Asaraṇāti	1621	
PA_atk-s05_15a:1621_8	natthi etesaṃ saraṇanti asaraṇā. Asaraṇībhūtāti sayaṃ saraṇakiccaṃ na karontīti asaraṇībhūtā.	1621	
PA_atk-s05_15a:1622_0	Attano bhavananti niddesapadassa uddesapadaṃ. Tāṇanti pālanaṃ. Leṇanti leṇaṭṭhānaṃ.	1622	
PA_atk-s05_15a:1622_1	Saraṇanti dukkhanāsanaṃ. Gatinti patiṭṭhaṃ. Parāyananti paraṃ ayanaṃ. Ajjhositaṃyeva	1622	
PA_atk-s05_15a:1622_2	addasanti jarādīhi madditaṃyeva addakkhiṃ. Sabbaṃ yobbaññanti yobbanabhāvo yobbaññaṃ,	1622	
PA_atk-s05_15a:1622_3	sacetanānaṃ sabbaṃ yobbaññaṃ. Jarāya ositanti paripākāya jarāya avasitaṃ madditaṃ. Evaṃ sabbattha.	1622	
PA_atk-s05_15a:1623_0	173. Osāne tveva byāruddhe, disvā me aratī ahūti yobbaññādīnaṃ osāneyeva antagamake	1623	
PA_atk-s05_15a:1623_1	eva vināsake eva jarādīhi byāruddhe āhatacitte satte disvā arati me ahosi. Athettha	1623	
PA_atk-s05_15a:1623_2	sallanti atha etesu sattesu rāgādisallaṃ. Hadayassitanti cittanissitaṃ.	1623	
PA_atk-s05_15a:1624	Yobbaññaṃ jarā osāpetīti jarā atthaṅgameti vināseti. Evaṃ sabbattha.	162	
PA_atk-s05_15a:1625_0	174. “Kathaṃ ānubhāvaṃ salla”nti ce? Yena sallena otiṇṇoti gāthā. Tattha disā sabbā	1625	
PA_atk-s05_15a:1625_1	vidhāvatīti sabbā duccaritadisāpi puratthimādidisāpi vidisāpi dhāvati. Tameva sallamabbuyha,	1625	
PA_atk-s05_15a:1625_2	na dhāvati na sīdatīti tameva sallaṃ uddharitvā tā ca disā na dhāvati, caturoghe ca na sīdati.	1625	
PA_atk-s05_15a:1626_0	Aññāṇantiādīsu ñāṇadassanapaṭipakkhato aññāṇaṃ adassanaṃ. Abhimukho hutvā dhammena	1626	
PA_atk-s05_15a:1626_1	na sameti na samāgacchatīti anabhisamayo. Anurūpato dhamme bujjhatīti anubodho. Tappaṭipakkhatāya	1626	
PA_atk-s05_15a:1626_2	ananubodho. Aniccādīhi saddhiṃ yojetvā na bujjhatīti asambodho. Asantaṃ asamañca	1626	
PA_atk-s05_15a:1626_3	bujjhatītipi asambodho. Catusaccadhammaṃ na paṭivijjhatīti appaṭivedho. Rūpādīsu	1626	
PA_atk-s05_15a:1626_4	ekadhammampi aniccādisāmaññato na saṅgaṇhātīti asaṅgāhaṇā. Tameva dhammaṃ na pariyogāhatīti	1626	
PA_atk-s05_15a:1626_5	apariyogāhaṇā. Na samaṃ pekkhatīti asamapekkhanā. Dhammānaṃ sabhāvaṃ pati na apekkhatīti apaccavekkhaṇā.	1626	
PA_atk-s05_15a:1627_0	Kusalākusalakammesu viparītavuttiyā sabhāvagahaṇābhāvena vā ekampi kammaṃ etassa	1627	
PA_atk-s05_15a:1627_1	paccakkhaṃ natthi, sayaṃ vā kassaci dhammassa paccakkhakaraṇaṃ nāma na hotīti apaccakkhakammaṃ.	1627	
PA_atk-s05_15a:1627_2	Yaṃ etasmiṃ anuppajjamāne cittasantānaṃ mejjhaṃ bhaveyya suci vodānaṃ, taṃ duṭṭhuṃ	1627	
PA_atk-s05_15a:1627_3	mejjhaṃ imināti dummejjhaṃ. Bālānaṃ bhāvo bālyaṃ. Muyhatīti moho. Balavataro moho	1627	
PA_atk-s05_15a:1627_4	pamoho. Samantato muyhatīti sammoho. Vijjāya paṭipakkhabhāvato na vijjāti avijjā.	1627	
PA_atk-s05_15a:1627_5	Oghayogattho vuttoyeva. Thāmagataṭṭhena anusetīti anusayo. Cittaṃ pariyuṭṭhāti abhibhavatīti	1627	
PA_atk-s05_15a:1627_6	pariyuṭṭhānaṃ. Hitaggahaṇābhāvena hitābhimukhaṃ gantuṃ na sakkoti aññadatthu laṅgatiyevāti	1627	
PA_atk-s05_15a:1627_7	laṅgī, khañjatīti attho. Durugghāṭanaṭṭhena vā laṅgī. Yathā hi mahāpalighasaṅkhātā	1627	
PA_atk-s05_15a:1627_8	laṅgī durugghāṭā hoti, evamayampi laṅgī viyāti laṅgī. Sesaṃ uttānatthameva.	1627	
PA_atk-s05_15a:1628_0	Yā evarūpā kaṅkhāti ettha kaṅkhanavasena kaṅkhā. Kaṅkhaṃ ānayatīti kaṅkhāyanā. Purimakaṅkhā	1628	
PA_atk-s05_15a:1628_1	hi uttarakaṅkhaṃ ānayati nāma. Ākāravasena vā etaṃ vuttaṃ. Kaṅkhāsamaṅgicittaṃ kaṅkhāya	1628	
PA_atk-s05_15a:1628_2	āyitattā kaṅkhāyitaṃ nāma. Tassa bhāvo kaṅkhāyitattaṃ. Vimatīti vigatā mati vimati.	1628	
PA_atk-s05_15a:1628_3	Vicikicchāti vigatā cikicchā vicikicchā, sabhāvaṃ vā vicinanto kicchati kilamati	1628	
PA_atk-s05_15a:1628_4	etāyāti vicikicchā. Sā saṃsayalakkhaṇā, kampanarasā, anicchayapaccupaṭṭhānā, anekaṃsaggāhapaccupaṭṭhānā	1628	
PA_atk-s05_15a:1628_5	vā, ayonisomanasikārapadaṭṭhānā, paṭipattiyā antarāyakarāti daṭṭhabbā.	1628	
PA_atk-s05_15a:1629_0	Kampanaṭṭhena dvidhā eḷayatīti dveḷhakaṃ. Paṭipattinivāraṇena dvidhāpatho viyāti	1629	
PA_atk-s05_15a:1629_1	dvedhāpatho. “Niccaṃ vā idaṃ aniccaṃ vā”tiādipavattiyā ekasmiṃ ākāre saṇṭhātuṃ asamatthatāya	1629	
PA_atk-s05_15a:1629_2	samantato setīti saṃsayo. Ekaṃsaṃ gahetuṃ asamatthatāya na ekaṃsaggāhoti anekaṃsaggāho.	1629	
PA_atk-s05_15a:1629_3	Nicchetuṃ asakkontī ārammaṇato osakkatīti āsappanā. Ogāhituṃ asakkontī parisamantato	1629	
PA_atk-s05_15a:1629_4	sappatīti parisappanā. Pariyogāhituṃ asamatthatāya apariyogāhaṇā. Nicchayavasena	1629	
PA_atk-s05_15a:1629_5	ārammaṇe pavattituṃ asamatthatāya chambhitattaṃ cittassa, thaddhabhāvoti attho. Vicikicchā	1629	
PA_atk-s05_15a:1629_6	hi uppajjitvā cittaṃ thaddhaṃ karoti, yasmā pana sā uppajjamānā ārammaṇaṃ gahetvā	1629	
PA_atk-s05_15a:1629_7	manaṃ vilikhantī viya, tasmā manovilekhoti vuttā.	1629	
PA_atk-s05_15a:1630_0	Viddhoti sallena laddhappahāro. Phuṭṭhoti ghaṭṭito. Paretoti pīḷito. Dhāvatīti purato	1630	
PA_atk-s05_15a:1630_1	gacchati. Vidhāvatīti anekavidhena gacchati. Sandhāvatīti vegena dhāvati. Saṃsaratīti ito cito ca carati.	1630	
PA_atk-s05_15a:1631_0	Acelakoti niccolo, naggoti attho. Muttācāroti visaṭṭhācāro, uccārakammādīsu lokiyakulaputtācārena	1631	
PA_atk-s05_15a:1631_1	virahito ṭhitakova uccāraṃ karoti, passāvaṃ karoti, khādati bhuñjati. Hatthāpalekhanoti	1631	
PA_atk-s05_15a:1631_2	hatthe piṇḍamhi ṭhite jivhāya hatthaṃ apalikhati, uccāraṃ vā katvā hatthamhiyeva	1631	
PA_atk-s05_15a:1631_3	daṇḍakasaññī hutvā hatthena apalikhati. Te kira daṇḍakaṃ “satto”ti paññapenti. Bhikkhāgahaṇatthaṃ	1631	
PA_atk-s05_15a:1631_4	“ehi bhadante”ti vutto na etīti na ehibhadantiko. Tena hi “tiṭṭha bhadante”ti vuttopi	1631	
PA_atk-s05_15a:1631_5	na tiṭṭhatīti na tiṭṭhabhadantiko. Tadubhayampi kira so “etassa vacanaṃ kataṃ bhavissatī”ti na karoti.	1631	
PA_atk-s05_15a:1632_0	Abhihaṭanti puretaraṃ gahetvā āhaṭaṃ bhikkhaṃ. Uddissakatanti “idaṃ tumhe uddissa	1632	
PA_atk-s05_15a:1632_1	kata”nti evaṃ ārocitaṃ bhikkhaṃ. Na nimantananti “asukaṃ nāma kulaṃ vā vīthiṃ vā	1632	
PA_atk-s05_15a:1632_2	gāmaṃ vā paviseyyāthā”ti evaṃ nimantitabhikkhampi na sādiyati na gaṇhāti. Na kumbhimukhāti	1632	
PA_atk-s05_15a:1632_3	kumbhito uddharitvā diyyamānaṃ bhikkhaṃ na gaṇhāti. Na kaḷopimukhāti kaḷopīti ukkhali	1632	
PA_atk-s05_15a:1632_4	vā pacchi vā, tatopi na gaṇhāti. Kasmā? Kumbhikaḷopiyo maṃ nissāya kaṭacchunā pahāraṃ	1632	
PA_atk-s05_15a:1632_5	labhantīti. Na eḷakamantaranti ummāraṃ antaraṃ karitvā diyyamānaṃ na gaṇhāti. Kasmā?	1632	
PA_atk-s05_15a:1632_6	Ayaṃ maṃ nissāya antarakaraṇaṃ labhatīti. Daṇḍamusalesupi eseva nayo.	1632	
PA_atk-s05_15a:1633_0	Na dvinnanti dvīsu bhuñjamānesu ekasmiṃ uṭṭhāya dente na gaṇhāti. Kasmā? Kabaḷantarāyo	1633	
PA_atk-s05_15a:1633_1	hotīti. Na gabbhiniyātiādīsu pana “gabbhiniyā kucchiyaṃ dārako kilamatī”ti, pāyantiyā	1633	
PA_atk-s05_15a:1633_2	dārakassa khīrantarāyo hotī”ti, “purisantaragatāya ratiantarāyo hotī”ti na gaṇhāti.	1633	
PA_atk-s05_15a:1633_3	Na saṃkittīsūti saṃkittetvā katabhattesu. Dubbhikkhasamaye kira acelakasāvakā acelakānamatthāya	1633	
PA_atk-s05_15a:1633_4	tato tato taṇḍulādīni samādapetvā bhattaṃ pacanti, ukkaṭṭho acelako tatopi na paṭiggaṇhāti.	1633	
PA_atk-s05_15a:1633_5	Na yattha sāti yattha sunakho “piṇḍaṃ labhissāmī”ti upaṭṭhito hoti, tattha tassa	1633	
PA_atk-s05_15a:1633_6	adatvā āhaṭaṃ na gaṇhāti. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī.	1633	
PA_atk-s05_15a:1633_7	Sace hi acelakaṃ disvā “imassa bhikkhaṃ dassāmā”ti manussā bhattagehaṃ pavisanti,	1633	
PA_atk-s05_15a:1633_8	tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti.	1633	
PA_atk-s05_15a:1633_9	Tato āhaṭaṃ bhikkhaṃ na gaṇhāti. Kasmā? Maṃ nissāya makkhikānaṃ gocarantarāyo jātoti.	1633	
PA_atk-s05_15a:1633_10	Thusodakanti sabbasassasambhārehi kataṃ sovīrakaṃ. Ettha ca surāpānameva sāvajjaṃ,	16331	
PA_atk-s05_15a:1633_11	ayaṃ pana sabbesupi sāvajjasaññī.	16331	
PA_atk-s05_15a:1634_0	Ekāgārikoti yo ekasmiṃyeva gehe bhikkhaṃ labhitvā nivattati. Ekālopikoti yo ekeneva	1634	
PA_atk-s05_15a:1634_1	ālopena yāpeti. Dvāgārikādīsupi eseva nayo. Ekissāpi dattiyāti ekāya dattiyā. Datti	1634	
PA_atk-s05_15a:1634_2	nāma ekā khuddakapāti hoti, yattha aggabhikkhaṃ pakkhipitvā ṭhapenti. Ekāhikanti	1634	
PA_atk-s05_15a:1634_3	ekadivasantarikaṃ. Aḍḍhamāsikanti aḍḍhamāsantarikaṃ. Pariyāyabhattabhojananti vārabhattabhojanaṃ,	1634	
PA_atk-s05_15a:1634_4	ekāhavārena dvīhavārena sattāhavārena aḍḍhamāsavārenāti evaṃ divasavārena ābhataṃ bhattabhojanaṃ.	1634	
PA_atk-s05_15a:1635_0	Sākabhakkhotiādīni vuttatthāneva. Ubbhaṭṭhakoti uddhaṃ ṭhitako. Ukkuṭikappadhānamanuyuttoti	1635	
PA_atk-s05_15a:1635_1	ukkuṭikaṃ vīriyaṃ anuyutto. Gacchantopi ukkuṭikova hutvā uppatitvā uppatitvā gacchati.	1635	
PA_atk-s05_15a:1635_2	Kaṇṭakāpassayikoti ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ	1635	
PA_atk-s05_15a:1635_3	attharitvā ṭhānacaṅkamādīni karoti. Seyyanti sayantopi tattheva seyyaṃ kappeti. Phalakaseyyanti	1635	
PA_atk-s05_15a:1635_4	rukkhaphalake seyyaṃ. Thaṇḍilaseyyanti thaṇḍile ucce bhūmiṭṭhāne seyyaṃ. Ekapassayikoti	1635	
PA_atk-s05_15a:1635_5	ekapasseneva sayati. Rajojalladharoti sarīraṃ telena makkhetvā rajuṭṭhānaṭṭhāne tiṭṭhati,	1635	
PA_atk-s05_15a:1635_6	athassa sarīre rajojallaṃ laggati, taṃ dhāreti. Yathāsanthatikoti laddhaṃ āsanaṃ	1635	
PA_atk-s05_15a:1635_7	akopetvā yadeva labhati, tattheva nisīdanasīlo. Vekaṭikoti vikaṭakhādanasīlo, vikaṭanti	1635	
PA_atk-s05_15a:1635_8	gūthaṃ vuccati. Apānakoti paṭikkhittasītudakapāno. Sāyaṃ tatiyaṃ assāti sāyatatiyakaṃ.	1635	
PA_atk-s05_15a:1635_9	Pāto majjhanhike sāyanti divasassa tikkhattuṃ “pāpaṃ pavāhessāmī”ti udakorohanānuyogaṃ anuyutto viharati.	1635	
PA_atk-s05_15a:1636_0	Te salle abhisaṅkharotīti te rāgādisattasalle abhinibbatteti. Abhisaṅkharontoti abhinibbattento.	1636	
PA_atk-s05_15a:1636_1	Sallābhisaṅkhāravasenāti sallābhinibbattāpanakāraṇā. Puratthimaṃ disaṃ dhāvatīti	1636	
PA_atk-s05_15a:1636_2	purimaṃ disaṃ gacchati. Te sallābhisaṅkhārā appahīnāti ete rāgādisallā payogā nappahīnā.	1636	
PA_atk-s05_15a:1636_3	Sallābhisaṅkhārānaṃ appahīnattāti sallapayogānaṃ appahīnabhāvena. Gatiyā dhāvatīti	1636	
PA_atk-s05_15a:1636_4	gatiyaṃ dhāvati. Gatiyā gatinti gatito gatiṃ.	1636	
PA_atk-s05_15a:1637	Na sīdatīti na nimujjati. Na saṃsīdatīti na samantato mujjati. Na osīdatīti na osakkati. Na avasīdatīti na paccosakkati. Na avagacchatīti na heṭṭhā gacchati.	163	
PA_atk-s05_15a:1638_0	175. Evaṃ mahānubhāvena sallena otiṇṇesu ca sattesu – tattha sikkhānugīyanti, yāni	1638	
PA_atk-s05_15a:1638_1	loke gadhitānīti gāthā. Tassattho – ye loke pañca kāmaguṇā paṭilābhāya gijjhantīti	1638	
PA_atk-s05_15a:1638_2	katvā “gadhitānī”ti vuccanti, cirakālasevitattā vā “gadhitānī”ti vuccanti. Tattha	1638	
PA_atk-s05_15a:1638_3	taṃ nimittaṃ hatthisikkhādikā anekā sikkhā kathīyanti, uggayhanti vā. Passatha yāva	1638	
PA_atk-s05_15a:1638_4	samattho vāyaṃ loko, yato paṇḍito kulaputto tesu vā gadhitesu tāsu vā sikkhāsu adhimutto	1638	
PA_atk-s05_15a:1638_5	na siyā, aññadatthu aniccādidassanena nibbijjha sabbaso kāme. Attano nibbānameva sikkheti.	1638	
PA_atk-s05_15a:1639	Paṭivijjhitvāti ñāṇena nikkhametvā vā nibbijjhitvā vā.	163	
PA_atk-s05_15a:1640_0	176. Idāni yathā nibbānāya sikkhitabbaṃ, taṃ dassento “sacco siyā”tiādimāha. Tattha	1640	
PA_atk-s05_15a:1640_1	saccoti vācāsaccena ñāṇasaccena maggasaccena ca samannāgato. Rittapesuṇoti pahīnapesuṇo.	1640	
PA_atk-s05_15a:1640_2	Vevicchanti macchariyaṃ.	1640	
PA_atk-s05_15a:1641	177. Niddaṃ tandiṃ sahe thīnanti pacalāyikañca kāyālasiyañca cittālasiyañcāti ime tayo dhamme abhibhaveyya. Nibbānamānasoti nibbānaninnacitto.	164	
PA_atk-s05_15a:1642_0	Kāyassa akalyatāti khandhattayasaṅkhātassa nāmakāyassa gilānabhāvo. Gilāno hi akallakoti	1642	
PA_atk-s05_15a:1642_1	vuccati. Vinayepi vuttaṃ – “nāhaṃ, bhante, akallako”ti. Akammaññatāti kāyagelaññasaṅkhāto	1642	
PA_atk-s05_15a:1642_2	akammaññatākāro. Megho viya ākāsaṃ kāyaṃ onayhatīti onāho. Sabbato bhāgena onāho	1642	
PA_atk-s05_15a:1642_3	pariyonāho. Abbhantare samorundhatīti antosamorodho. Medhatīti middhaṃ, akammaññabhāvena	1642	
PA_atk-s05_15a:1642_4	vihiṃsatīti attho. Supanti tenāti suppaṃ. Akkhidalādīnaṃ pacalabhāvaṃ karotīti pacalāyikā.	1642	
PA_atk-s05_15a:1642_5	Suppanā suppitattanti ākārabhāvaniddesā. Olīyanāti olīyanākāro. Dutiyaṃ upasaggavasena	1642	
PA_atk-s05_15a:1642_6	vaḍḍhitaṃ. Līnanti avipphārikatāya paṭikuṭikaṃ. Itare dve ākārabhāvaniddesā. Thinanti	1642	
PA_atk-s05_15a:1642_7	sappipiṇḍo viya avipphārikatāya ghanabhāvena ṭhitaṃ. Thiyanāti ākāraniddeso. Thiyitassa	1642	
PA_atk-s05_15a:1642_8	bhāvo thiyitattaṃ, avipphāravasena thaddhatāti attho.	1642	
PA_atk-s05_15a:1643_0	Sabbasaṅkhāradhātuyāti nibbānaninnamānaso sabbatebhūmikasaṅkhātadhātuyā. Cittaṃ paṭivāpetvāti	1643	
PA_atk-s05_15a:1643_1	cittaṃ nivattāpetvā. Etaṃ santanti etaṃ nibbānaṃ. Kilesasantatāya santaṃ. Atappakaṭṭhena paṇītaṃ.	1643	
PA_atk-s05_15a:1644_0	Na paṇḍitā upadhisukhassa hetūti dabbajātikā kāmasukhassa kāraṇā dānāni na denti.	1644	
PA_atk-s05_15a:1644_1	Kāmañca te upadhiparikkhayāyāti ekaṃsena te paṇḍitā kāmakkhayāya kāmakkhepanatthaṃ	1644	
PA_atk-s05_15a:1644_2	dānāni denti. Apunabbhavāyāti nibbānatthāya. Jhānāni bhāventīti paṭhamajjhānādīni	1644	
PA_atk-s05_15a:1644_3	vaḍḍhenti. Punabbhavāyāti punabbhavakāraṇā. Te paṇḍitā nibbānaṃ abhimukhaṃ hutvā dānaṃ dadanti.	1644	
PA_atk-s05_15a:1645	178. Sāhasāti rattassa rāgacaritādibhedā sāhasākāraṇā. Niddeso uttānatthoyeva.	164	
PA_atk-s05_15a:1646_0	179. Purāṇaṃ nābhinandeyyāti atītaṃ rūpādiṃ nābhinandeyya. Naveti paccuppanne. Hīyamāneti	1646	
PA_atk-s05_15a:1646_1	vinassamāne. Ākāsaṃ na sito siyāti taṇhānissito na bhaveyya. Taṇhā hi rūpādīnaṃ ākāsanato “ākāso”ti vuccati.	1646	
PA_atk-s05_15a:1647	Vemāneti abhavamāne. Vigacchamāneti apagacchamāne.	164	
PA_atk-s05_15a:1648	“Ākāsatī”ti “ākassatī”ti ca duvidho pāṭho.	164	
PA_atk-s05_15a:1649_0	180. Kiṃ kāraṇā ākāsaṃ na sito siyāti ce? Gedhaṃ brūmīti gāthā. Tassattho – ahañhi	1649	
PA_atk-s05_15a:1649_1	imaṃ ākāsasaṅkhātaṃ taṇhaṃ rūpādīsu gijjhanato gedhaṃ brūmi “gedho”ti vadāmi. Kiñca	1649	
PA_atk-s05_15a:1649_2	bhiyyo – avahananaṭṭhena “ogho”ti ca ājavanaṭṭhena “ājava”nti ca “idaṃ mayhaṃ, idaṃ	1649	
PA_atk-s05_15a:1649_3	mayha”nti jappakāraṇato “jappana”nti ca dummuñcanaṭṭhena “ārammaṇa”nti ca kampakaraṇaṭṭhena	1649	
PA_atk-s05_15a:1649_4	“kampana”nti ca brūmi, esāva lokassa palibodhaṭṭhena duratikkamanīyaṭṭhena ca “kāmapaṅko duraccayo”ti.	1649	
PA_atk-s05_15a:1650_0	Ājavanti āpaṭisandhito javati dhāvatīti ājavaṃ, vaṭṭamūlatāya punabbhave paṭisandhidānataṇhāyetaṃ	1650	
PA_atk-s05_15a:1650_1	adhivacanaṃ. Jappananti patthanā, taṇhāyetaṃ adhivacanaṃ. Ārammaṇampi vuccati taṇhāti	1650	
PA_atk-s05_15a:1650_2	rūpādīsu ārammaṇesu uppannataṇhā muccituṃ asakkuṇeyyaṭṭhena ārammaṇāti kathīyati.	1650	
PA_atk-s05_15a:1650_3	Kāmapaṅkoti osīdanaṭṭhena kalalaṃ. Kaddamoti saṅgaṭṭhena kaddamo. Tāpanaṭṭhena kileso.	1650	
PA_atk-s05_15a:1650_4	Niyyāsaṃ viya laggāpanaṭṭhena palipo. Rundhitvā dhāraṇaṭṭhena palirodho. Evametaṃ	1650	
PA_atk-s05_15a:1650_5	gedhādipariyāyaṃ ākāsaṃ anissito.	1650	
PA_atk-s05_15a:1651_0	181. Saccā avokkamanti gāthā. Tassattho – pubbe vuttā tividhāpi saccā avokkamaṃ moneyyapattiyā	1651	
PA_atk-s05_15a:1651_1	munīti saṅkhaṃ gato nibbānathale tiṭṭhati brāhmaṇo, sa veevarūpo sabbāni āyatanāni	1651	
PA_atk-s05_15a:1651_2	nissajjitvā “santo”ti vuccati. Niddese vattabbaṃ natthi.	1651	
PA_atk-s05_15a:1652_0	182. Kiñca bhiyyo – sa ve vidvāti gāthā. Tattha ñatvā dhammanti aniccādinayena saṅkhatadhammaṃ	1652	
PA_atk-s05_15a:1652_1	aññāya. Sammā so loke iriyānoti asammāiriyanakarānaṃ kilesānaṃ pahānā sammā so loke iriyamāno.	1652	
PA_atk-s05_15a:1653	183. Evaṃ apihento ca – yodha kāmeti gāthā. Tattha saṅganti sattavidhaṃ saṅgaṃ yo accatari. Nājjhetīti na abhijjhāyati.	165	
PA_atk-s05_15a:1654_0	184. Tasmā tumhesupi yo evarūpo hotuṃ icchati, taṃ vadāmi – yaṃ pubbeti gāthā. Tattha	1654	
PA_atk-s05_15a:1654_1	yaṃ pubbeti atīte saṅkhāre ārabbha uppajjanadhammaṃ kilesajātaṃ atītaṃ kammañca.	1654	
PA_atk-s05_15a:1654_2	Pacchā te māhu kiñcananti anāgatepi saṅkhāre ārabbha uppajjanadhammaṃ rāgādikiñcanaṃ	1654	
PA_atk-s05_15a:1654_3	mā ahu. Majjhe ce no gahessasīti paccuppannarūpādidhammepi na gahessasi ce. Evaṃ upasanto carissasi.	1654	
PA_atk-s05_15a:1655	Abījaṃ karohīti maggañāṇena na bījaṃ karohi. Rāgakiñcananti rāgaphandanaṃ. Dosakiñcanādīsupi eseva nayo.	165	
PA_atk-s05_15a:1656_0	185. Evaṃ arahattappattiṃ dassetvā idāni arahato thutivasena ito parā gāthāyo abhāsi.	1656	
PA_atk-s05_15a:1656_1	Tattha sabbasoti gāthāya mamāyitanti mamattakaraṇaṃ. “Mama ida”nti gahitaṃ vā vatthu.	1656	
PA_atk-s05_15a:1656_2	Asatā ca na socatīti avijjamānakāraṇā asantakāraṇā na socati. Na jīyatīti jāniṃ nādhigacchati.	1656	
PA_atk-s05_15a:1657_0	Ahu vata meti mayhaṃ ahosi vata. Taṃ vata me natthīti yaṃ atīte ahosi, taṃ mayhaṃ	1657	
PA_atk-s05_15a:1657_1	idāni na santi. Siyā vata meti yaṃ mayhaṃ bhavissati, taṃ vatāhaṃ na labhāmīti idāni	1657	
PA_atk-s05_15a:1657_2	ahaṃ ekaṃsena na pāpuṇāmi.	1657	
PA_atk-s05_15a:1658	186. Kiñca bhiyyo – yassa natthīti gāthā. Tattha kiñcananti kiñci rūpādidhammajātaṃ.	165	
PA_atk-s05_15a:1659	Abhisaṅkhatanti kammena saṅkharitaṃ. Abhisañcetayitanti cittena rāsikataṃ. Avijjāya tvevāti avijjāya tu eva. Asesavirāganirodhāti virāgasaṅkhātena maggena niravasesanirodhā.	165	
PA_atk-s05_15a:1660_0	Suññato lokaṃ avekkhassūti avasavattisallakkhaṇavasena vā tucchasaṅkhārasamanupassanavasena	1660	
PA_atk-s05_15a:1660_1	vāti dvīhākārehi suññato lokaṃ passa. Attānudiṭṭhiṃ ūhaccāti sakkāyadiṭṭhiṃ uddharitvā.	1660	
PA_atk-s05_15a:1660_2	Evaṃ maccutaro siyāti evaṃ maraṇassa taraṇo bhaveyya. Evaṃ lokaṃ avekkhantanti evaṃ	1660	
PA_atk-s05_15a:1660_3	khandhalokaṃ passantaṃ. Maccurājā na passatīti maraṇarājā na oloketi na dakkhati.	1660	
PA_atk-s05_15a:1661	Nāññaṃ patthayate kiñcīti aññaṃ appamattakampi na patthayati na pihayati. Aññatra appaṭisandhiyāti nibbānaṃ ṭhapetvā. “Aññatrappaṭisandhiyā”ti ekapadaṃ katvāpi paṭhanti.	166	
PA_atk-s05_15a:1662_0	187. Kiñca bhiyyo – aniṭṭhurīti gāthā. Tattha aniṭṭhurīti anissukī. “Aniṭṭharī”tipi	1662	
PA_atk-s05_15a:1662_1	keci paṭhanti. Sabbadhī samoti sabbattha samo, upekkhakoti adhippāyo. Kiṃ vuttaṃ	1662	
PA_atk-s05_15a:1662_2	hoti? Yo so “natthi me”ti na socati, tamahaṃ avikampinaṃ puggalaṃ puṭṭho samāno aniṭṭhurī	1662	
PA_atk-s05_15a:1662_3	ananugiddho, anejo sabbadhī samoti imaṃ tasmiṃ puggale catubbidhaṃ ānisaṃsaṃ brūmīti.	1662	
PA_atk-s05_15a:1663_0	Niṭṭhuriyoti issukī. Niṭṭhurabhāvo niṭṭhuriyaṃ, taṃ nissāya ettakampi natthīti kheḷapātanti	1663	
PA_atk-s05_15a:1663_1	attho. Niṭṭhuriyakammanti niṭṭhuriyakaraṇaṃ. Gahaṭṭho vā hi gahaṭṭhaṃ bhikkhu vā	1663	
PA_atk-s05_15a:1663_2	bhikkhuṃ nissāya vasanto appamattakeneva kujjhitvā taṃ nissāya ettakampi natthīti	1663	
PA_atk-s05_15a:1663_3	kheḷaṃ pātetvā pādena maddanto viya niṭṭhuriyaṃ nāma karoti. Tassa taṃ kammaṃ “niṭṭhuriyakamma”nti	1663	
PA_atk-s05_15a:1663_4	vuccati. Issāti sabhāvaniddeso. Tato parā dve ākārabhāvaniddesā. Itarattayaṃ pariyāyavacanaṃ.	1663	
PA_atk-s05_15a:1663_5	Lakkhaṇādito panesā parasampattīnaṃ usūyanalakkhaṇā issā; tattha ca anabhiratirasā;	1663	
PA_atk-s05_15a:1663_6	tato vimukhabhāvapaccupaṭṭhānā; parasampattipadaṭṭhānā.	1663	
PA_atk-s05_15a:1664	Lābhepi na iñjatīti paccayalābhe na calati. Alābhepīti paccayānaṃ alābhepi.	166	
PA_atk-s05_15a:1665_0	188. Kiñca bhiyyo – anejassāti gāthā. Tattha nisaṅkhatīti puññābhisaṅkhārādīsu yo	1665	
PA_atk-s05_15a:1665_1	koci saṅkhāro. So hi yasmā nisaṅkhariyati, nisaṅkharoti vā, tasmā “nisaṅkhatī”ti	1665	
PA_atk-s05_15a:1665_2	vuccati. Viyārambhāti vividhā puññābhisaṅkhārādikā ārambhā. Khemaṃ passati sabbadhīti	1665	
PA_atk-s05_15a:1665_3	sabbattha abhayameva passati.	1665	
PA_atk-s05_15a:1666	Ārambhāti kammānaṃ paṭhamārambhā. Viyārambhāti uparūpari vividhaārambhanavasena vīriyārambhā. Tīsu bhavesu paṭisandhijanakakammānaṃ etaṃ adhivacanaṃ. Tasmā viyārambhā ārato.	166	
PA_atk-s05_15a:1667_0	189. Evaṃ passanto na samesūti gāthā. Tattha na vadateti “sadisohamasmī”tiādinā mānavasena	1667	
PA_atk-s05_15a:1667_1	samesupi attānaṃ na vadati omesupi ussesupi. Nādeti na nirassatīti rūpādīsu kañci	1667	
PA_atk-s05_15a:1667_2	dhammaṃ na gaṇhāti na nissajjati. Sesaṃ sabbattha tattha tattha vuttanayattā pākaṭameva.	1667	
PA_atk-s05_15a:1667_3	Evaṃ arahattanikūṭeneva desanaṃ niṭṭhāpesīti.	1667	
PA_atk-s05_15a:1668	Saddhammappajjotikāya mahāniddesaṭṭhakathāya	166	
PA_atk-s05_15a:1669	Attadaṇḍasuttaniddesavaṇṇanā niṭṭhitā.	166	
PA_atk-s05_15a:1670	16. Sāriputtasuttaniddesavaṇṇanā	167	
PA_atk-s05_15a:1671_0	190. Soḷasame na me diṭṭhoti sāriputtasuttaniddeso. Tattha ito pubbeti ito saṅkassanagare	1671	
PA_atk-s05_15a:1671_1	otaraṇato pubbe. Vagguvadoti sundaravado. Tusitā gaṇimāgatoti tusitakāyā cavitvā	1671	
PA_atk-s05_15a:1671_2	mātukucchiṃ āgatattā tusitā āgato. Gaṇācariyattā gaṇī. Santuṭṭhaṭṭhena vā tusitasaṅkhātā	1671	
PA_atk-s05_15a:1671_3	devalokā gaṇiṃ āgato, tusitānaṃ vā arahantānaṃ gaṇiṃ āgatoti.	1671	
PA_atk-s05_15a:1672_0	Iminā cakkhunāti iminā attabhāvapariyāpannena pakatimaṃsacakkhunā. Iminā attabhāvenāti	1672	
PA_atk-s05_15a:1672_1	iminā pacchimena attabhāvena. Tāvatiṃsabhavaneti tāvatiṃsadevaloke. Pāricchattakamūleti	1672	
PA_atk-s05_15a:1672_2	koviḷārarukkhassa heṭṭhā. Paṇḍukambalasilāyanti rattakambalasadisapāsāṇapiṭṭhe. Vassaṃ	1672	
PA_atk-s05_15a:1672_3	vuṭṭhoti vuṭṭhavasso. Devagaṇaparivutoti devasaṅghena parivārito. Otiṇṇoti avatiṇṇo.	1672	
PA_atk-s05_15a:1672_4	Imaṃ dassanaṃ pubbeti aññatra imamhā dassanā pubbe. Na diṭṭhoti aññadā na diṭṭhapubbo.	1672	
PA_atk-s05_15a:1673	Khattiyassa vāti khattiyassa vadantassa na suto. Brāhmaṇādīsupi eseva nayo.	167	
PA_atk-s05_15a:1674_0	Madhuravadotiādīsu byañjanasampannaṃ madhuraṃ vadatīti madhuravado. Pemajanakaṃ pemārahaṃ	1674	
PA_atk-s05_15a:1674_1	vadatīti pemanīyavado. Hadayaṅgamacitte ṭhapanayogyaṃ vadatīti hadayaṅgamavado. Karavīkasakuṇasaddo	1674	
PA_atk-s05_15a:1674_2	viya madhuraghoso assāti karavīkarutamañjughoso. Vissaṭṭho cāti apalibuddho tattha	1674	
PA_atk-s05_15a:1674_3	tattha apakkhalano. Viññeyyo cāti suvijāneyyo ca. Mañju cāti madhuro ca. Savanīyo	1674	
PA_atk-s05_15a:1674_4	cāti kaṇṇasukho ca. Bindu cāti ghano ca. Avisārī cāti na patthaṭo ca. Gambhīro cāti	1674	
PA_atk-s05_15a:1674_5	na uttāno ca. Ninnādi cāti ghosavanto ca. Assāti assa satthuno. Bahiddhā parisāyāti	1674	
PA_atk-s05_15a:1674_6	parisato bahi. Na niccharatīti na nikkhamati. Kiṃkāraṇā? Evarūpo madhurasaddo nikkāraṇā	1674	
PA_atk-s05_15a:1674_7	mā vinassatūti. Brahmassaroti aññe chinnassarāpi bhinnassarāpi kākassarāpi honti,	1674	
PA_atk-s05_15a:1674_8	ayaṃ pana mahābrahmuno sarasadisena sarena samannāgato. Mahābrahmuno hi pittasemhehi	1674	
PA_atk-s05_15a:1674_9	apalibuddhattā saro visuddho hoti, bhagavatāpi katakammaṃ vatthuṃ sodheti, vatthuno	1674	
PA_atk-s05_15a:1674_10	suddhattā nābhito paṭṭhāya samuṭṭhahanto saro visuddho aṭṭhaṅgasamannāgatāva samuṭṭhāti.	16741	
PA_atk-s05_15a:1674_11	Karavīko viya bhaṇatīti karavīkabhāṇī, mattakaravīkarutamañjughosoti attho.	16741	
PA_atk-s05_15a:1675_0	Tāretīti akhemantaṭṭhānaṃ atikkāmeti. Uttāretīti khemantabhūmiṃ upanento tāreti.	1675	
PA_atk-s05_15a:1675_1	Nittāretīti akhemantaṭṭhānato nikkhāmento tāreti. Patāretīti pariggahetvā tāreti,	1675	
PA_atk-s05_15a:1675_2	hatthena pariggahetvā viya tāretīti attho. Sabbampetaṃ tāraṇuttāraṇādikhemantaṭṭhāne	1675	
PA_atk-s05_15a:1675_3	ṭhapanamevāti āha – “khemantabhūmiṃ sampāpetī”ti. Satteti veneyyasatte. Mahāgahanatāya	1675	
PA_atk-s05_15a:1675_4	mahānatthatāya dunnittariyatāya ca jātiyeva kantāro jātikantāro, taṃ jātikantāraṃ.	1675	
PA_atk-s05_15a:1676_0	Gaṇassa sussūsatīti gaṇo assa vacanaṃ sussūsati suṇāti upalakkheti. Sotaṃ odahatīti	1676	
PA_atk-s05_15a:1676_1	sotukāmatāya sotaṃ avadahati patiṭṭhāpeti. Aññā cittaṃ upaṭṭhapetīti ñātukāmaṃ cittaṃ	1676	
PA_atk-s05_15a:1676_2	paṇidahati. Gaṇaṃ akusalā vuṭṭhāpetvāti janasamūhaṃ akosallasambhūtā akusalā uṭṭhāpetvā.	1676	
PA_atk-s05_15a:1676_3	Kusale patiṭṭhāpetīti kosallasambhūte kusale ṭhapeti. Saṅghīti rāsivasena saṅgho	1676	
PA_atk-s05_15a:1676_4	assa atthīti saṅghī. Parisavasena gaṇo assa atthīti gaṇī. Gaṇassa ācariyoti gaṇācariyo.	1676	
PA_atk-s05_15a:1677_0	191. Dutiyagāthāya sadevakassa lokassa, yathā dissatīti sadevakassa lokassa viya	1677	
PA_atk-s05_15a:1677_1	manussānampi dissati. Yathā vā dissatīti tacchato aviparītato dissati. Cakkhumāti	1677	
PA_atk-s05_15a:1677_2	uttamacakkhumā. Ekoti pabbajjāsaṅkhātādīhi eko. Ratinti nekkhammaratiādiṃ.	1677	
PA_atk-s05_15a:1678_0	Patirūpakoti suvaṇṇapatirūpako kuṇḍalo. Mattikākuṇḍalovāti mattikāya katakuṇḍalo	1678	
PA_atk-s05_15a:1678_1	viya. Lohaḍḍhamāsova suvaṇṇachannoti suvaṇṇena paṭicchanno lohamāsako viya. Parivārachannāti	1678	
PA_atk-s05_15a:1678_2	parivārena chāditā. Anto asuddhāti abbhantarato rāgādīhi aparisuddhā. Bahi sobhamānāti	1678	
PA_atk-s05_15a:1678_3	cīvarādīhi bāhirato sundarā.	1678	
PA_atk-s05_15a:1679	Akappitairiyāpathā cāti asajjitairiyāpathā. Paṇidhisampannāti paripuṇṇapatthanā.	167	
PA_atk-s05_15a:1680_0	Visuddhasaddoti parisuddhakittisaddo, yathābhūtathutighosoti attho. Gatakittisaddasilokoti	1680	
PA_atk-s05_15a:1680_1	kittisaddañca silokañca gahetvā caraṇasīlo. Kattha visuddhasaddoti ce? “Nāgabhavane	1680	
PA_atk-s05_15a:1680_2	ca supaṇṇabhavane cā”tiādinā nayena vitthāretvā vuttaṭṭhāne. Tato ca bhiyyoti tato	1680	
PA_atk-s05_15a:1680_3	vuttappakārato ca veneyyavasena atirekataropi dissati.	1680	
PA_atk-s05_15a:1681_0	Sabbaṃ rāgatamanti sakalaṃ rāgandhakāraṃ. Dosatamādīsupi eseva nayo. Andhakaraṇanti	1681	
PA_atk-s05_15a:1681_1	paññālokanivāraṇakaraṇaṃ. Acakkhukaraṇanti paññācakkhuno akaraṇaṃ. Aññāṇakaraṇanti	1681	
PA_atk-s05_15a:1681_2	ñāṇena ajānanakaraṇaṃ. Paññānirodhikanti paññānayananāsakaṃ. Vighātapakkhikanti pīḷākoṭṭhāsikaṃ.	1681	
PA_atk-s05_15a:1681_3	Anibbānasaṃvattanikanti apaccayaamatanibbānatthāya na saṃvattanikaṃ.	1681	
PA_atk-s05_15a:1682_0	Sabbaṃ taṃ tena bodhiñāṇena bujjhīti taṃ sakalaṃ tena catumaggañāṇavasena bujjhi.	1682	
PA_atk-s05_15a:1682_1	Paṭhamamaggavasena jāni anubujjhi. Dutiyamaggavasena puna aññāsi paṭivijjhi. Tatiyamaggavasena	1682	
PA_atk-s05_15a:1682_2	paṭivedhaṃ pāpuṇi sambujjhi. Catutthamaggavasena nissesapaṭivedhena sammābujjhi.	1682	
PA_atk-s05_15a:1682_3	Adhigacchi phassesi sacchākāsīti etaṃ tayaṃ phalavasena yojetabbaṃ. Paṭhamadutiyavasena	1682	
PA_atk-s05_15a:1682_4	paṭilabhi. Tatiyavasena ñāṇaphassena phusi. Catutthavasena paccakkhaṃ akāsi. Atha	1682	
PA_atk-s05_15a:1682_5	vā ekekaphalassa tayopi labbhanti eva.	1682	
PA_atk-s05_15a:1683_0	Nekkhammaratinti pabbajjādīni nissāya uppannaratiṃ. Vivekaratinti kāyavivekādimhi	1683	
PA_atk-s05_15a:1683_1	uppannaratiṃ. Upasamaratinti kilesavūpasame ratiṃ. Sambodhiratinti maggaṃ paccavekkhantassa uppannaratiṃ.	1683	
PA_atk-s05_15a:1684_0	192. Tatiyagāthāya bahūnamidha baddhānanti idha bahūnaṃ khattiyādīnaṃ sissānaṃ. Sissā	1684	
PA_atk-s05_15a:1684_1	hi ācariyapaṭibaddhavuttittā “baddhā”ti vuccanti. Atthi pañhena āgamanti atthiko	1684	
PA_atk-s05_15a:1684_2	pañhena āgatomhi, atthikānaṃ vā pañhena āgamanaṃ, pañhena atthi āgamanaṃ vāti.	1684	
PA_atk-s05_15a:1685_0	Buddhoti padassa abhāvepi taṃ buddhanti pade yo so buddho, taṃ niddisitukāmena “buddho”ti	1685	
PA_atk-s05_15a:1685_1	vuttaṃ. Sayambhūti upadesaṃ vinā sayameva bhūto. Anācariyakoti sayambhūpadassa atthavivaraṇaṃ.	1685	
PA_atk-s05_15a:1685_2	Yo hi ācariyaṃ vinā saccāni paṭivijjhati, so sayambhū nāma hotīti. Pubbe ananussutesūtiādi	1685	
PA_atk-s05_15a:1685_3	anācariyakabhāvassa atthappakāsanaṃ. Ananussutesūti ācariyato ananussutesu. Sāmanti	1685	
PA_atk-s05_15a:1685_4	sayameva. Abhisambujjhīti bhusaṃ sammā paṭivijjhi. Tattha ca sabbaññutaṃ pāpuṇīti	1685	
PA_atk-s05_15a:1685_5	tesu ca saccesu sabbaññubhāvaṃ pāpuṇi. Yathā saccāni paṭivijjhantā sabbaññuno honti,	1685	
PA_atk-s05_15a:1685_6	tathā saccānaṃ paṭividdhattā evaṃ vuttaṃ. “Sabbaññutaṃ patto”tipi pāṭho. Balesu ca	1685	
PA_atk-s05_15a:1685_7	vasībhāvanti dasasu ca tathāgatabalesu issarabhāvaṃ pāpuṇi. Yo so evaṃ bhūto, so	1685	
PA_atk-s05_15a:1685_8	buddhoti vuttaṃ hoti. Tattha sabbadhammesu appaṭihatañāṇanimittānuttaravimokkhādhigamaparibhāvitakhandhasantānaṃ	1685	
PA_atk-s05_15a:1685_9	upādāya paṇṇattiko, sabbaññutapadaṭṭhānaṃ vā saccābhisambodhimupādāya paṇṇattiko	1685	
PA_atk-s05_15a:1685_10	sattaviseso buddho. Ettāvatā atthato buddhavibhāvanā katā hoti.	16851	
PA_atk-s05_15a:1686_0	Idāni byañjanato vibhāvento “buddhoti kenaṭṭhena buddho”tiādimāha. Tattha yathā loke	1686	
PA_atk-s05_15a:1686_1	avagantā “avagato”ti vuccati, evaṃ bujjhitā saccānīti buddho. Yathā paṇṇasosā vātā	1686	
PA_atk-s05_15a:1686_2	“paṇṇasusā”ti vuccanti, evaṃ bodhetā pajāyāti buddho. Sabbaññutāya buddhoti sabbadhammabujjhanasamatthāya	1686	
PA_atk-s05_15a:1686_3	buddhiyā buddhoti vuttaṃ hoti. Sabbadassāvitāya buddhoti sabbadhammānaṃ ñāṇacakkhunā	1686	
PA_atk-s05_15a:1686_4	diṭṭhattā buddhoti vuttaṃ hoti. Anaññaneyyatāya buddhoti aññena abodhanīyato sayameva	1686	
PA_atk-s05_15a:1686_5	buddhattā buddhoti vuttaṃ hoti. Visavitāya buddhoti nānāguṇavikasanato padumamiva	1686	
PA_atk-s05_15a:1686_6	vikasanaṭṭhena buddhoti vuttaṃ hoti. Khīṇāsavasaṅkhātena buddhotiādīhi chahi pariyāyehi	1686	
PA_atk-s05_15a:1686_7	cittasaṅkocakaradhammappahānena niddāya vibuddho puriso viya sabbakilesaniddāya vibuddhattā	1686	
PA_atk-s05_15a:1686_8	buddhoti vuttaṃ hoti. Saṅkhā saṅkhātanti atthato ekattā saṅkhātenāti vacanassa koṭṭhāsenāti	1686	
PA_atk-s05_15a:1686_9	attho. Taṇhālepadiṭṭhilepābhāvena nirupalepasaṅkhātena savāsanānaṃ sabbakilesānaṃ	1686	
PA_atk-s05_15a:1686_10	pahīnattā ekantavacanena visesetvā vuttaṃ. Ekantanikkilesoti rāgadosamohāvasesehi	16861	
PA_atk-s05_15a:1686_11	sabbakilesehi nikkileso.	16861	
PA_atk-s05_15a:1687_0	Ekāyanamaggaṃ gatoti buddhoti gamanatthānaṃ dhātūnaṃ bujjhanatthattā bujjhanatthāpi	1687	
PA_atk-s05_15a:1687_1	dhātuyo gamanatthā honteva, tasmā ekāyanamaggaṃ gatattā buddhoti vuttaṃ hoti. Ekāyanamaggo cettha –	1687	
PA_atk-s05_15a:1688	“Maggo pantho patho pajjo, añjasaṃ vaṭumāyanaṃ;	168	
PA_atk-s05_15a:1689	Nāvā uttarasetū ca, kullo ca bhisi saṅkamo”ti. –	168	
PA_atk-s05_15a:1690_0	Maggassa bahūsu nāmesu ayananāmena vuttamagganāmena vutto. Tasmā ekamaggabhūto maggo,	1690	
PA_atk-s05_15a:1690_1	na dvedhāpathabhūtoti attho. Atha vā ekena ayitabbo maggoti ekāyanamaggo. Ekenāti	1690	
PA_atk-s05_15a:1690_2	gaṇasaṅgaṇikaṃ pahāya pavivittena. Ayitabboti paṭipajjitabbo, ayanti vā etenāti ayano,	1690	
PA_atk-s05_15a:1690_3	saṃsārato nibbānaṃ gacchantīti attho. Ekesaṃ ayanoti ekāyano. Ekesanti seṭṭhānaṃ.	1690	
PA_atk-s05_15a:1690_4	Sabbasattaseṭṭhā ca sammāsambuddhā, tasmā ekesaṃ maggabhūto sammāsambuddhānaṃ ayanabhūto	1690	
PA_atk-s05_15a:1690_5	maggoti vuttaṃ hoti. Ayatīti vā ayano, gacchati pavattatīti attho. Ekasmiṃ ayano	1690	
PA_atk-s05_15a:1690_6	maggoti ekāyanamaggo. Ekasmiṃyeva buddhasāsane pavattamāno maggo, na aññatthāti vuttaṃ	1690	
PA_atk-s05_15a:1690_7	hoti. Api ca ekaṃ ayatīti ekāyano. Pubbabhāge nānāmukhabhāvanānayappavattopi aparabhāge	1690	
PA_atk-s05_15a:1690_8	ekaṃ nibbānameva gacchatīti vuttaṃ hoti, tasmā ekāyanamaggoti ekanibbānagamanamaggoti attho.	1690	
PA_atk-s05_15a:1691_0	Eko anuttaraṃ sammāsambodhiṃ abhisambuddhoti na parehi buddhattā buddho, kintu sayameva	1691	
PA_atk-s05_15a:1691_1	anuttaraṃ sammāsambodhiṃ abhisambuddhattā buddhoti vuttaṃ hoti. Abuddhivihatattā	1691	
PA_atk-s05_15a:1691_2	buddhipaṭilābhattā buddhoti buddhi buddhaṃ bodhoti pariyāyavacanametaṃ. Tattha yathā	1691	
PA_atk-s05_15a:1691_3	“nīlarattaguṇayogā nīlo paṭo, ratto paṭo”ti vuccati, evaṃ buddhaguṇayogā “buddho”ti ñāpetuṃ vuttaṃ.	1691	
PA_atk-s05_15a:1692_0	Tato paraṃ buddhoti netaṃ nāmantiādi “atthamanugatā ayaṃ paññattī”ti ñāpanatthaṃ	1692	
PA_atk-s05_15a:1692_1	vuttaṃ. Tattha mittā sahāyā. Amaccā bhaccā. Ñātī pitupakkhikā. Sālohitā mātupakkhikā.	1692	
PA_atk-s05_15a:1692_2	Samaṇā pabbajjupagatā. Brāhmaṇā bhovādino, samitapāpabāhitapāpā vā. Devatā sakkādayo	1692	
PA_atk-s05_15a:1692_3	brahmāno ca. Vimokkhantikanti vimokkho arahattamaggo, vimokkhassa anto arahattaphalaṃ,	1692	
PA_atk-s05_15a:1692_4	tasmiṃ vimokkhante bhavaṃ vimokkhantikaṃ nāmaṃ. Sabbaññubhāvo hi arahattamaggena	1692	
PA_atk-s05_15a:1692_5	sijjhati, arahattaphalodaye siddhaṃ hoti. Tasmā sabbaññubhāvo vimokkhante bhavo hoti.	1692	
PA_atk-s05_15a:1692_6	Taṃ nemittikampi nāmaṃ vimokkhante bhavaṃ nāma hoti. Tena vuttaṃ – “vimokkhantikametaṃ	1692	
PA_atk-s05_15a:1692_7	buddhānaṃ bhagavantāna”nti. Bodhiyā mūle saha sabbaññutaññāṇassa paṭilābhāti mahābodhirukkhamūle	1692	
PA_atk-s05_15a:1692_8	yathāvuttakkhaṇe sabbaññutaññāṇassa paṭilābhena saha. Sacchikā paññattīti arahattaphalasacchikiriyāya	1692	
PA_atk-s05_15a:1692_9	sabbadhammasacchikiriyāya vā jātā paññatti. Yadidaṃ buddhoti paññatti. Ayaṃ byañjanato	1692	
PA_atk-s05_15a:1692_10	buddhavibhāvanā. Ito paraṃ vahassetaṃ bhāranti pariyosānaṃ tattha tattha vuttanayattā	16921	
PA_atk-s05_15a:1692_11	yathāpāḷimeva niyyāti.	16921	
PA_atk-s05_15a:1693	193. Catutthagāthāya vijigucchatoti jātiādīhi aṭṭīyato. Rittamāsananti vivittaṃ mañcapīṭhaṃ. Pabbatānaṃ guhāsu vāti pabbataguhāsu vā rittamāsanaṃ bhajatoti sambandhitabbaṃ.	169	
PA_atk-s05_15a:1694_0	Jātiyā vijigucchatoti jātiṃ vijigucchato. Jarāya. Byādhinātiādīsupi eseva nayo. Bhajatoti	1694	
PA_atk-s05_15a:1694_1	evamādīsu bhajatoti bhajantassa. Sevatoti sevantassa. Nisevatoti sammā sevantassa.	1694	
PA_atk-s05_15a:1694_2	Saṃsevatoti punappunaṃ sevantassa. Paṭisevatoti upagantvā sevantassa. Pabbatapabbhārāti pabbatakucchiyo.	1694	
PA_atk-s05_15a:1695	194. Pañcamagāthāya uccāvacesūti hīnapaṇītesu. Sayanesūti vihārādīsu senāsanesu. Kīvanto tattha bheravāti kittakā tattha bhayakāraṇā. “Kuvanto”tipi pāṭho, kūjantoti cassa attho.	169	
PA_atk-s05_15a:1696_0	Kuvantoti saddāyanto. Kūjantoti abyattasaddaṃ karonto. Nadantoti ukkuṭṭhiṃ karonto.	1696	
PA_atk-s05_15a:1696_1	Saddaṃ karontoti vācaṃ bhāsanto. Katīti pucchā. Kittakāti pamāṇapucchā. Kīvatakāti	1696	
PA_atk-s05_15a:1696_2	paricchedapucchā. Kīvabahukāti pamāṇaparicchedapucchā. Te bheravāti ete bhayajananupaddavā	1696	
PA_atk-s05_15a:1696_3	bhayārammaṇā. Kīvabahukāti pucchite ārammaṇe dassetuṃ “sīhā byagghā dīpī”tiādīhi vissajjeti.	1696	
PA_atk-s05_15a:1697_0	195. Chaṭṭhagāthāya kati parissayāti kittakā upaddavā. Agataṃ disanti nibbānaṃ. Tañhi	1697	
PA_atk-s05_15a:1697_1	agatapubbattā agataṃ, niddisitabbato disā cāti. Tena vuttaṃ – “agataṃ disa”nti. Amataṃ	1697	
PA_atk-s05_15a:1697_2	disa”ntipi pāṭho. Abhisambhaveti abhisambhaveyya. Pantamhīti pariyante.	1697	
PA_atk-s05_15a:1698	Agatapubbā sā disāti yā disā supinantenapi na gatapubbā. Na sā disā gatapubbāti esā disā vuttanayena na gatapubbā. Iminā dīghena addhunāti anena dīghakālena.	169	
PA_atk-s05_15a:1699_0	Samatittikanti antomukhavaṭṭilekhaṃ pāpetvā samabharitaṃ. Anavasekanti anavasiñcanakaṃ	1699	
PA_atk-s05_15a:1699_1	aparisiñcanakaṃ katvā. Telapattanti pakkhittatelaṃ telapattaṃ. Parihareyyāti hareyya	1699	
PA_atk-s05_15a:1699_2	ādāya gaccheyya. Evaṃ sacittamanurakkheti taṃ telabharitaṃ pattaṃ viya attano cittaṃ	1699	
PA_atk-s05_15a:1699_3	kāyagatāya satiyā gocare ceva sampayuttasatiyā cāti ubhinnaṃ antare pakkhipitvā yathā	1699	
PA_atk-s05_15a:1699_4	muhuttampi bahiddhā gocare na vikkhipati, tathā paṇḍito yogāvacaro rakkheyya gopayeyya.	1699	
PA_atk-s05_15a:1699_5	Kiṃkāraṇā? Etassa hi –	1699	
PA_atk-s05_15a:1700	“Dunniggahassa lahuno, yatthakāmanipātino;	170	
PA_atk-s05_15a:1701	Cittassa damatho sādhu, cittaṃ dantaṃ sukhāvahaṃ”. ;	170	
PA_atk-s05_15a:1702	Tasmā –	170	
PA_atk-s05_15a:1703	“Sududdasaṃ sunipuṇaṃ, yatthakāmanipātinaṃ;	170	
PA_atk-s05_15a:1704	Cittaṃ rakkhetha medhāvī, cittaṃ guttaṃ sukhāvahaṃ”. ;	170	
PA_atk-s05_15a:1705	Idañhi –	170	
PA_atk-s05_15a:1706	“Dūraṅgamaṃ ekacaraṃ, asarīraṃ guhāsayaṃ;	170	
PA_atk-s05_15a:1707	Ye cittaṃ saṃyamessanti, mokkhanti mārabandhanā”. ;	170	
PA_atk-s05_15a:1708	Itarassa pana –	170	
PA_atk-s05_15a:1709	“Anavaṭṭhitacittassa, saddhammaṃ avijānato;	170	
PA_atk-s05_15a:1710	Pariplavapasādassa, paññā na paripūrati”. ;	171	
PA_atk-s05_15a:1711	Thirakammaṭṭhānasahāyassa pana –	171	
PA_atk-s05_15a:1712	“Anavassutacittassa, ananvāhatacetaso;	171	
PA_atk-s05_15a:1713	Puññapāpapahīnassa, natthi jāgarato bhayaṃ”. ;	171	
PA_atk-s05_15a:1714	Tasmā etaṃ –	171	
PA_atk-s05_15a:1715	“Phandanaṃ capalaṃ cittaṃ, dūrakkhaṃ dunnivārayaṃ;	171	
PA_atk-s05_15a:1716	Ujuṃ karoti medhāvī, usukārova tejanaṃ”. ;	171	
PA_atk-s05_15a:1717	Evaṃ ujuṃ karonto sacittamanurakkhe.	171	
PA_atk-s05_15a:1718_0	Patthayāno disaṃ agatapubbanti imasmiṃ kāyagatāsatikammaṭṭhāne kammaṃ ārabhitvā anamatagge	1718	
PA_atk-s05_15a:1718_1	saṃsāre agatapubbaṃ disaṃ patthento vuttanayena sakaṃ cittaṃ rakkheyyāti attho. Kā panesā disā nāma –	1718	
PA_atk-s05_15a:1719	“Mātāpitā disā pubbā, ācariyā dakkhiṇā disā;	171	
PA_atk-s05_15a:1720	Puttadārā disā pacchā, mittāmaccā ca uttarā.	172	
PA_atk-s05_15a:1721	“Dāsakammakarā heṭṭhā, uddhaṃ samaṇabrāhmaṇā;	172	
PA_atk-s05_15a:1722	Etā disā namasseyya, alamatto kule gihī”ti. –	172	
PA_atk-s05_15a:1723	Ettha tāva mātāpitādayo “disā”ti vuttā.	172	
PA_atk-s05_15a:1724	“Disā catasso vidisā catasso, uddhaṃ adho dasa disā imāyo;	172	
PA_atk-s05_15a:1725	Katamaṃ disaṃ tiṭṭhati nāgarājā, yamaddasā supine chabbisāṇa”nti. –	172	
PA_atk-s05_15a:1726	Ettha puratthimādibhedā disāva “disā”ti vuttā.	172	
PA_atk-s05_15a:1727	“Agārino annadapānavatthadā, avhāyikā tampi disaṃ vadanti;	172	
PA_atk-s05_15a:1728	Esā disā paramā setaketu, yaṃ patvā dukkhī sukhino bhavantī”ti. –	172	
PA_atk-s05_15a:1729_0	Ettha nibbānaṃ “disa”nti vuttaṃ. Idhāpi tadeva adhippetaṃ. Taṇhakkhayaṃ virāgantiādīhi	1729	
PA_atk-s05_15a:1729_1	dissati apadissati tasmā “disā”ti vuccati. Anamatagge pana saṃsāre kenaci bālaputhujjanena	1729	
PA_atk-s05_15a:1729_2	supinenapi agatapubbatāya “agatapubbā disā nāmā”ti vuccati. Taṃ patthayantena kāyagatāsatiyā	1729	
PA_atk-s05_15a:1729_3	yogo karaṇīyoti. Vajatotiādīsu ettha magguppādato samīpaṃ vajato. Ṭhitikkhaṇe gacchato.	1729	
PA_atk-s05_15a:1729_4	Phalodayato atikkamato.	1729	
PA_atk-s05_15a:1730_0	Anteti antamhi ṭhite. Panteti vanagahanagambhīre ṭhite. Pariyanteti dūrabhāvena pariyante	1730	
PA_atk-s05_15a:1730_1	ṭhite. Selanteti pabbatānaṃ ante. Vananteti vanaghaṭānaṃ ante. Nadanteti nadīnaṃ	1730	
PA_atk-s05_15a:1730_2	ante. Udakanteti udakānaṃ pariyante. Yattha na kasīyati na vapīyatīti yasmiṃ kasanañca	1730	
PA_atk-s05_15a:1730_3	vapanañca na karīyati. Janantaṃ atikkamitvā ṭhite. Manussānaṃ anupacāreti kasanavapanavasena	1730	
PA_atk-s05_15a:1730_4	manussehi anupacaritabbe senāsane.	1730	
PA_atk-s05_15a:1731	196. Sattamagāthāya kyāssa byappathayo assūti kidisāni tassa vacanāni assu.	173	
PA_atk-s05_15a:1732_0	Musāvādaṃ pahāyāti ettha musāti visaṃvādanapurekkhārassa atthabhañjanako vacīpayogo	1732	
PA_atk-s05_15a:1732_1	kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā	1732	
PA_atk-s05_15a:1732_2	cetanā musāvādo. Aparo nayo – musāti abhūtaṃ atacchaṃ vatthu, vādoti tassa bhūtato	1732	
PA_atk-s05_15a:1732_3	tacchato viññāpanaṃ. Lakkhaṇato pana atathaṃ vatthuṃ tathato paraṃ viññāpetukāmassa	1732	
PA_atk-s05_15a:1732_4	tathāviññattisamuṭṭhāpikā cetanā musāvādo. So yamatthaṃ bhañjati, tassa appatāya	1732	
PA_atk-s05_15a:1732_5	appasāvajjo, mahantatāya mahāsāvajjo. Api ca gahaṭṭhānaṃ attano santakaṃ adātukāmatāya	1732	
PA_atk-s05_15a:1732_6	“natthī”tiādinayappavatto appasāvajjo, sakkhinā hutvā atthabhañjanatthaṃ vutto mahāsāvajjo.	1732	
PA_atk-s05_15a:1732_7	Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ	1732	
PA_atk-s05_15a:1732_8	nadī maññe sandatī”ti pūraṇakathānayena pavatto appasāvajjo, adiṭṭhaṃyeva pana diṭṭhantiādinā	1732	
PA_atk-s05_15a:1732_9	nayena vadantānaṃ mahāsāvajjo.	1732	
PA_atk-s05_15a:1733_0	Tassa cattāro sambhārā honti – atathaṃ vatthu visaṃvādanacittaṃ tajjo vāyāmo parassa	1733	
PA_atk-s05_15a:1733_1	tadatthavijānananti. Eko payogo sāhatthikova. So ca kāyena vā kāyapaṭibaddhena vā	1733	
PA_atk-s05_15a:1733_2	vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ	1733	
PA_atk-s05_15a:1733_3	jānāti, ayaṃ kiriyasamuṭṭhāpikā cetanākkhaṇeyeva musāvādakammunā bajjhati.	1733	
PA_atk-s05_15a:1734_0	Saccaṃ vadatīti saccavādī. Saccena saccaṃ sandahati ghaṭetīti saccasandho, na antarantarā	1734	
PA_atk-s05_15a:1734_1	musā vadatīti attho. Yo hi puriso kadāci musā vadati, kadāci saccaṃ, tassa musāvādena	1734	
PA_atk-s05_15a:1734_2	antarikatāya saccaṃ saccena na ghaṭiyati, tasmā na so saccasandho. Ayaṃ pana na tādiso,	1734	
PA_atk-s05_15a:1734_3	jīvitahetupi musā avatvā saccena saccaṃ sandahatiyevāti saccasandho.	1734	
PA_atk-s05_15a:1735_0	Thetoti thiro, thirakathoti attho. Eko puggalo haliddirāgo viya thusarāsimhi nikhātakhāṇu	1735	
PA_atk-s05_15a:1735_1	viya assapiṭṭhe ṭhapitakumbhaṇḍamiva ca na thirakatho hoti. Eko pāsāṇalekhā viya	1735	
PA_atk-s05_15a:1735_2	indakhīlo viya ca thirakatho hoti, asinā sīsaṃ chindantepi dvekathā na katheti. Ayaṃ vuccati theto.	1735	
PA_atk-s05_15a:1736_0	Paccayikoti pattiyāyitabbo, saddhāyitabbakoti attho. Ekacco hi puggalo na paccayiko	1736	
PA_atk-s05_15a:1736_1	hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti vattabbataṃ	1736	
PA_atk-s05_15a:1736_2	āpajjati. Eko paccayiko hoti, “idaṃ kena vuttaṃ, asukenā”ti vutte “yadi tena vuttaṃ,	1736	
PA_atk-s05_15a:1736_3	idameva pamāṇaṃ, idāni upaparikkhitabbaṃ natthi, evameva ida”nti vattabbataṃ āpajjati,	1736	
PA_atk-s05_15a:1736_4	ayaṃ vuccati paccayiko. Avisaṃvādako lokassāti tāya saccavāditāya lokaṃ na visaṃvādetīti attho.	1736	
PA_atk-s05_15a:1737_0	Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa hadaye attano	1737	
PA_atk-s05_15a:1737_1	piyabhāvaṃ parassa ca suññabhāvaṃ karoti, sā pisuṇavācā. Yāya pana attānampi parampi	1737	
PA_atk-s05_15a:1737_2	pharusaṃ karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusavācā.	1737	
PA_atk-s05_15a:1737_3	Yena samphaṃ palapati niratthakaṃ, so samphappalāpo. Tesaṃ mūlabhūtāpi cetanā pisuṇavācādināmameva	1737	
PA_atk-s05_15a:1737_4	labhati, sā eva idha adhippetāti.	1737	
PA_atk-s05_15a:1738_0	Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā	1738	
PA_atk-s05_15a:1738_1	cetanā pisuṇavācā. Sā yassa bhedaṃ karoti, tassa appaguṇatāya appasāvajjā, mahāguṇatāya mahāsāvajjā.	1738	
PA_atk-s05_15a:1739_0	Tassā cattāro sambhārā honti – bhinditabbo paro, “iti ime nānā bhavissanti vinā bhavissantī”ti	1739	
PA_atk-s05_15a:1739_1	bhedapurekkhāratā vā, “iti ahaṃ piyo bhavissāmi vissāsiko”ti piyakamyatā vā, tajjo	1739	
PA_atk-s05_15a:1739_2	vāyāmo, tassa tadatthavijānananti.	1739	
PA_atk-s05_15a:1740_0	Imesaṃ bhedāyāti yesaṃ itoti vuttānaṃ santike sutaṃ, tesaṃ bhedāya. Bhinnānaṃ vā	1740	
PA_atk-s05_15a:1740_1	sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ	1740	
PA_atk-s05_15a:1740_2	ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ na yutta”ntiādīni	1740	
PA_atk-s05_15a:1740_3	vatvā sandhānaṃ kattā. Anuppadātāti sandhānānuppadātā, dve jane samagge disvā “tumhākaṃ	1740	
PA_atk-s05_15a:1740_4	evarūpe kule jātānaṃ evarūpehi guṇehi samannāgatānaṃ anucchavikameta”ntiādīni vatvā	1740	
PA_atk-s05_15a:1740_5	daḷhīkammaṃ kattāti attho.	1740	
PA_atk-s05_15a:1741_0	Samaggo ārāmo assāti samaggārāmo, yattha samaggā natthi, tattha vasitumpi na icchatīti	1741	
PA_atk-s05_15a:1741_1	attho. “Samaggarāmo”tipi pāḷi, ayamevattho. Samaggaratoti samaggesu rato, te pahāya	1741	
PA_atk-s05_15a:1741_2	aññatra gantumpi na icchatīti attho. Samagge disvāpi sutvāpi nandatīti samagganandī.	1741	
PA_atk-s05_15a:1741_3	Samaggakaraṇiṃ vācaṃ bhāsitāti yā vācā satte samaggeyeva karoti, taṃ sāmaggiguṇaparidīpakameva	1741	
PA_atk-s05_15a:1741_4	vācaṃ bhāsati, na itaranti.	1741	
PA_atk-s05_15a:1742_0	Parassa mammacchedakakāyavacīpayogasamuṭṭhāpikā ekantapharusacetanā pharusavācā.	1742	
PA_atk-s05_15a:1742_1	Mammacchedakopi payogo cittasaṇhatāya pharusavācā na hoti. Mātāpitaro hi kadāci puttake	1742	
PA_atk-s05_15a:1742_2	evampi vadanti “corā vo khaṇḍākhaṇḍikaṃ karontū”ti, uppalapattampi ca nesaṃ upari	1742	
PA_atk-s05_15a:1742_3	patantaṃ na icchanti. Ācariyupajjhāyā ca kadāci nissitake evaṃ vadanti “kiṃ ime ahirikā	1742	
PA_atk-s05_15a:1742_4	anottappino caranti, niddhamatha ne”ti. Atha ca nesaṃ āgamādhigamasampattiṃ icchanti.	1742	
PA_atk-s05_15a:1742_5	Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi	1742	
PA_atk-s05_15a:1742_6	na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,	1742	
PA_atk-s05_15a:1742_7	cittapharusatāya panesā pharusavācāva, sā yaṃ sandhāya pavattitā. Tassa appaguṇatāya	1742	
PA_atk-s05_15a:1742_8	appasāvajjā, mahāguṇatāya mahāsāvajjā. Tassā tayo sambhārā – akkositabbo paro kupitacittaṃ akkosanāti.	1742	
PA_atk-s05_15a:1743_0	Nelāti elaṃ vuccati doso, nāssā elanti nelā, niddosāti attho. “Nelaṅgo setapacchādo”ti	1743	
PA_atk-s05_15a:1743_1	ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ	1743	
PA_atk-s05_15a:1743_2	viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti	1743	
PA_atk-s05_15a:1743_3	pemaniyā. Hadayaṃ gacchati apaṭihaññamānā sukhena cittaṃ pavisatīti hadayaṅgamā.	1743	
PA_atk-s05_15a:1743_4	Guṇaparipuṇṇatāya pure bhavāti porī. Pure saṃvaddhanārī viya sukumārātipi porī. Purassa	1743	
PA_atk-s05_15a:1743_5	esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ	1743	
PA_atk-s05_15a:1743_6	pitāti bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.	1743	
PA_atk-s05_15a:1743_7	Kantabhāveneva bahuno janassa manāpā cittavuḍḍhikarāti bahujanamanāpā.	1743	
PA_atk-s05_15a:1744_0	Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya	1744	
PA_atk-s05_15a:1744_1	appasāvajjo, āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathā	1744	
PA_atk-s05_15a:1744_2	purekkhāratā, tathārūpīkathākathanañca.	1744	
PA_atk-s05_15a:1745_0	Kālena vadatīti kālavādī, vattabbayuttakālaṃ sallakkhetvā vadatīti attho. Bhūtaṃ	1745	
PA_atk-s05_15a:1745_1	tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva	1745	
PA_atk-s05_15a:1745_2	katvā vadatīti atthavādī. Navalokuttaradhammasannissitaṃ katvā vadatīti dhammavādī.	1745	
PA_atk-s05_15a:1745_3	Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati	1745	
PA_atk-s05_15a:1745_4	ṭhapanokāso, nidhānamassā atthīti nidhānavatī, hadaye nidhātabbayuttaṃ vācaṃ bhāsitāti	1745	
PA_atk-s05_15a:1745_5	attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na	1745	
PA_atk-s05_15a:1745_6	akālena bhāsati, yuttakālaṃ pana apekkhitvāva bhāsatīti attho. Sāpadesanti saupamaṃ,	1745	
PA_atk-s05_15a:1745_7	sakāraṇanti attho. Pariyantavatinti paricchedaṃ dassetvā yathāssā paricchedo paññāyati,	1745	
PA_atk-s05_15a:1745_8	evaṃ bhāsatīti attho. Atthasaṃhitanti anekehi nayehi vibhajantena pariyādātuṃ asakkuṇeyyatāya	1745	
PA_atk-s05_15a:1745_9	atthasampannaṃ. Yaṃ vā so atthavādī atthaṃ vadati, tena atthena sahitattā atthasaṃhitaṃ	1745	
PA_atk-s05_15a:1745_10	vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.	17451	
PA_atk-s05_15a:1746_0	Catūhi vacīsucaritehīti “musāvādaṃ pahāyā”tiādinā nayena vuttehi catūhi vācāhi yuttehi	1746	
PA_atk-s05_15a:1746_1	suṭṭhu caritehi. Samannāgatoti aparihīno. Catudosāpagataṃ vācaṃ bhāsatīti appiyādīhi	1746	
PA_atk-s05_15a:1746_2	catūhi dosehi apagataṃ parihīnaṃ vācaṃ bhāsati.	1746	
PA_atk-s05_15a:1747_0	Atthi agocaroti kiñcāpi thero samaṇācāraṃ samaṇagocaraṃ kathetukāmo “atthi agocaro,	1747	
PA_atk-s05_15a:1747_1	atthi gocaro”ti padaṃ uddhari, yathā pana maggakusalo puriso maggaṃ ācikkhanto “vāmaṃ	1747	
PA_atk-s05_15a:1747_2	muñca, dakkhiṇaṃ gaṇhā”ti paṭhamaṃ muñcitabbaṃ sabhayamaggaṃ uppathamaggaṃ ācikkhati,	1747	
PA_atk-s05_15a:1747_3	pacchā gahetabbaṃ khemamaggaṃ ujumaggaṃ, evameva maggakusalapurisasadiso dhammasenāpati	1747	
PA_atk-s05_15a:1747_4	paṭhamaṃ pahātabbaṃ buddhapaṭikuṭṭhaṃ agocaraṃ ācikkhitvā pacchā gocaraṃ ācikkhitukāmo	1747	
PA_atk-s05_15a:1747_5	“katamo agocaro”tiādimāha. Purisena hi ācikkhitamaggo sampajjeyya vā na vā, tathāgatena	1747	
PA_atk-s05_15a:1747_6	ācikkhitamaggo apaṇṇako indavissaṭṭhaṃ vajiraṃ viya avirajjhanako nibbānanagaraṃyeva	1747	
PA_atk-s05_15a:1747_7	samosarati. Tena vuttaṃ – “puriso maggakusaloti kho tissa tathāgatassetaṃ adhivacanaṃ	1747	
PA_atk-s05_15a:1747_8	arahato sammāsambuddhassā”ti.	1747	
PA_atk-s05_15a:1748_0	Yasmā vā sasīsaṃ nhānena pahīnasedamalajallikassa purisassa mālāgandhavilepanādivibhūsanavidhānaṃ	1748	
PA_atk-s05_15a:1748_1	viya pahīnapāpadhammassa kalyāṇadhammasamāyogo sampannarūpo hoti, tasmā sedamalajallikaṃ	1748	
PA_atk-s05_15a:1748_2	viya pahātabbaṃ paṭhamaṃ agocaraṃ ācikkhitvā pahīnasedamalajallikassa mālāgandhavilepanādivibhūsanavidhānaṃ	1748	
PA_atk-s05_15a:1748_3	viya pacchā gocaraṃ ācikkhitukāmopi “katamo agocaro”tiādimāha.	1748	
PA_atk-s05_15a:1749_0	Tattha gocaroti piṇḍapātādīnaṃ atthāya upasaṅkamituṃ yuttaṭṭhānaṃ. Ayuttaṭṭhānaṃ	1749	
PA_atk-s05_15a:1749_1	agocaro. Vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti	1749	
PA_atk-s05_15a:1749_2	attho. Tattha vesiyā nāma rūpūpajīviniyo yena kenacideva sulabhajjhācāratā mittasanthavasinehavasena	1749	
PA_atk-s05_15a:1749_3	upasaṅkamanto vesiyāgocaro nāma hoti. Tasmā evaṃ upasaṅkamituṃ na vaṭṭati. Kiṃkāraṇā?	1749	
PA_atk-s05_15a:1749_4	Ārakkhavipattito. Evaṃ upasaṅkamantassa hi cirarakkhitagopitopi samaṇadhammo katipāheneva	1749	
PA_atk-s05_15a:1749_5	nassati. Sacepi na nassati, garahaṃ labhati. Dakkhiṇāvasena pana upasaṅkamantena	1749	
PA_atk-s05_15a:1749_6	satiṃ upaṭṭhapetvā upasaṅkamitabbaṃ.	1749	
PA_atk-s05_15a:1750_0	Vidhavā vuccanti matapatikā vā pavuṭṭhapatikā vā. Thullakumāriyoti mahallikā anibbiddhakumāriyo.	1750	
PA_atk-s05_15a:1750_1	Paṇḍakāti lokāmisanissitakathābahulā ussannakilesā avūpasantapariḷāhā napuṃsakā.	1750	
PA_atk-s05_15a:1750_2	Tesaṃ sabbesampi upasaṅkamane ādīnavo vuttanayeneva veditabbo. Bhikkhunīsupi eseva	1750	
PA_atk-s05_15a:1750_3	nayo. Api ca bhikkhū nāma ussannabrahmacariyā honti, tathā bhikkhuniyo. Te aññamaññaṃ	1750	
PA_atk-s05_15a:1750_4	santhavavasena katipāheneva rakkhitagopitasamaṇadhammaṃ nāsenti. Gilānapucchakena	1750	
PA_atk-s05_15a:1750_5	pana gantuṃ vaṭṭati. Bhikkhunā pupphāni labhitvā pūjanatthāyapi ovādadānatthāyapi gantuṃ vaṭṭatiyeva.	1750	
PA_atk-s05_15a:1751_0	Pānāgāranti surāpānagharaṃ, taṃ brahmacariyantarāyakarehi surāsoṇḍehi avivittaṃ hoti.	1751	
PA_atk-s05_15a:1751_1	Tattha tehi saddhiṃ sahasoṇḍavasena upasaṅkamituṃ na vaṭṭati, brahmacariyantarāyo	1751	
PA_atk-s05_15a:1751_2	hoti. Saṃsaṭṭho viharati rājūhītiādīsu rājānoti abhisittā vā hontu anabhisittā vā,	1751	
PA_atk-s05_15a:1751_3	ye rajjamanusāsanti. Rājamahāmattāti rājūnaṃ issariyasadisāya mahatiyā issariyamattāya	1751	
PA_atk-s05_15a:1751_4	samannāgatā. Titthiyāti viparītadassanā bāhiraparibbājakā. Titthiyasāvakāti bhattivasena	1751	
PA_atk-s05_15a:1751_5	tesaṃ paccayadāyakā, etehi saddhiṃ saṃsaggajāto hotīti attho.	1751	
PA_atk-s05_15a:1752_0	Ananulomikena saṃsaggenāti ananulomikasaṃsaggo nāma tissannaṃ sikkhānaṃ ananulomo	1752	
PA_atk-s05_15a:1752_1	paccanīkasaṃsaggo. Yena brahmacariyantarāyaṃ paññattivītikkamaṃ sallekhaparihāniñca	1752	
PA_atk-s05_15a:1752_2	pāpuṇāti. Seyyathidaṃ? Rājarājamahāmattehi saddhiṃ sahasokitā sahananditā samasukhadukkhatā	1752	
PA_atk-s05_15a:1752_3	uppannesu kiccakaraṇīyesu attanā yogaṃ āpajjanatā titthiyatitthiyasāvakehi saddhiṃ	1752	
PA_atk-s05_15a:1752_4	ekacchandarucisamācāratā ekacchandarucisamācārabhāvāvaho vā sinehabahumānasanthavo.	1752	
PA_atk-s05_15a:1752_5	Tattha rājarājamahāmattehi saddhiṃ saṃsaggo brahmacariyantarāyakaro, itarehi titthiyasāvakehi	1752	
PA_atk-s05_15a:1752_6	tesaṃ laddhiggahaṇaṃ. Tesaṃ pana vādaṃ bhinditvā attano laddhiṃ gaṇhāpetuṃ samatthena	1752	
PA_atk-s05_15a:1752_7	upasaṅkamituṃ vaṭṭati.	1752	
PA_atk-s05_15a:1753_0	Idāni aparenapi pariyāyena agocaraṃ dassetuṃ “yāni vā pana tāni kulānī”tiādi āraddhaṃ.	1753	
PA_atk-s05_15a:1753_1	Tattha assaddhānīti buddhādīsu saddhāvirahitāni. Tāni “buddho sabbaññū, dhammo niyyāniko,	1753	
PA_atk-s05_15a:1753_2	saṅgho suppaṭipanno”ti na saddahanti. Appasannānīti cittaṃ pasannaṃ anāvilaṃ kātuṃ	1753	
PA_atk-s05_15a:1753_3	na sakkonti. Akkosakaparibhāsakānīti akkosakāni ceva paribhāsakāni ca. “Corosi, bālosi,	1753	
PA_atk-s05_15a:1753_4	mūḷhosi, oṭṭhosi, goṇosi, gadrabhosi, āpāyikosi, nerayikosi, tiracchānagatosi, natthi	1753	
PA_atk-s05_15a:1753_5	tuyhaṃ sugati, duggatiyeva tuyhaṃ pāṭikaṅkhā”ti evaṃ dasahi akkosavatthūhi akkosanti.	1753	
PA_atk-s05_15a:1753_6	“Hotu, idāni taṃ paharissāma, bandhissāma, vadhissāmā”ti evaṃ bhayadassanena paribhāsanti cāti attho.	1753	
PA_atk-s05_15a:1754_0	Anatthakāmānīti atthaṃ na icchanti, anatthameva icchanti. Ahitakāmānīti ahitameva	1754	
PA_atk-s05_15a:1754_1	icchanti, hitaṃ na icchanti. Aphāsukāmānīti phāsukaṃ na icchanti, aphāsukameva icchanti.	1754	
PA_atk-s05_15a:1754_2	Ayogakkhemakāmānīti catūhi yogehi khemaṃ nibbhayaṃ na icchanti, sabhayameva icchanti.	1754	
PA_atk-s05_15a:1754_3	Bhikkhūnanti ettha sāmaṇerāpi saṅgahaṃ gacchanti. Bhikkhunīnanti ettha sikkhamānāsāmaṇeriyopi.	1754	
PA_atk-s05_15a:1754_4	Sabbesampi hi bhagavantaṃ uddissa pabbajitānañceva saraṇagatānañca catunnampi parisānaṃ	1754	
PA_atk-s05_15a:1754_5	tāni anatthakāmāniyeva. Tathārūpāni kulānīti evarūpāni khattiyakulādīni kulāni. Sevatīti	1754	
PA_atk-s05_15a:1754_6	nissāya jīvati. Bhajatīti upasaṅkamati. Payirupāsatīti punappunaṃ upasaṅkamati. Ayaṃ	1754	
PA_atk-s05_15a:1754_7	vuccatīti ayaṃ vesiyādigocarassa vesiyādiko rājādisaṃsaṭṭhassa rājādiko assaddhakulādisevakassa	1754	
PA_atk-s05_15a:1754_8	assaddhakulādiko cāti tippakāropi ayuttagocaro “agocaro”ti veditabbo.	1754	
PA_atk-s05_15a:1755_0	Tassa imināpi pariyāyena agocaratā veditabbā – vesiyādiko tāva pañcakāmaguṇanissayato	1755	
PA_atk-s05_15a:1755_1	agocaro veditabbo. Yathāha – “ko ca, bhikkhave, bhikkhuno agocaro paravisayo, yadidaṃ	1755	
PA_atk-s05_15a:1755_2	pañca kāmaguṇā”ti. Rājādiko jhānānuyogassa anupanissayato lābhasakkārāsanicakkanipphādanato	1755	
PA_atk-s05_15a:1755_3	diṭṭhivipattihetuto ca, assaddhakulādiko saddhāhānicittapadosāvahanato agocaro.	1755	
PA_atk-s05_15a:1756_0	Antaragharappavesādiko ca cakkhunā rūpaṃ disvā nimittaggāhādiko ca saddhādeyyāni	1756	
PA_atk-s05_15a:1756_1	bhojanāni bhuñjitvā visūkadassanānuyogo ca pañca kāmaguṇā cāti catubbidhopi pana	1756	
PA_atk-s05_15a:1756_2	kilesuppattivasena agocaroti veditabbo.	1756	
PA_atk-s05_15a:1757_0	Mā bhikkhave agocare carathāti carituṃ ayuttaṭṭhāne mā caratha. Paravisayeti sattuvisaye.	1757	
PA_atk-s05_15a:1757_1	Agocare bhikkhave caratanti ayuttaṭṭhāne carantānaṃ. “Cara”ntipi pāṭho. Lacchatīti	1757	
PA_atk-s05_15a:1757_2	labhissati passissati. Māroti devaputtamāropi maccumāropi. Otāranti randhaṃ chiddaṃ vivaraṃ.	1757	
PA_atk-s05_15a:1758_0	Gocaraniddese na vesiyāgocaro hotītiādīni vuttapaṭipakkhavasena veditabbāni. Ayaṃ	1758	
PA_atk-s05_15a:1758_1	pana viseso – cattāro satipaṭṭhānā gocaroti carituṃ yuttaṭṭhānavasena catusatipaṭṭhānā	1758	
PA_atk-s05_15a:1758_2	gocaro. Saketi attano santake. Pettike visayeti pitito āgatavisaye.	1758	
PA_atk-s05_15a:1759_0	Āraddhavīriyassāti sammāupaṭṭhitacatusammappadhānavīriyavantassa. Thāmagatassāti	1759	
PA_atk-s05_15a:1759_1	balappattassa. Daḷhaparakkamassāti thiravīriyassa. Yassatthāya pesitoti yena arahattatthāya	1759	
PA_atk-s05_15a:1759_2	attabhāvo pariccatto. Attatthe cāti attano atthe arahattaphale ca. Ñāye cāti ariye	1759	
PA_atk-s05_15a:1759_3	aṭṭhaṅgike magge ca. Lakkhaṇe cāti aniccādilakkhaṇapaṭivedhe ca. Kāraṇe cāti hetumhi	1759	
PA_atk-s05_15a:1759_4	ca. Ṭhānāṭhāne cāti ṭhāne ca aṭṭhāne ca, kāraṇākāraṇe cāti attho. Idāni vitthāretvā	1759	
PA_atk-s05_15a:1759_5	dassetuṃ “sabbe saṅkhārā aniccā”tiādimāha.	1759	
PA_atk-s05_15a:1760	197. Aṭṭhamagāthāya ekodi nipakoti ekaggacitto paṇḍito.	176	
PA_atk-s05_15a:1761_0	Jātarūpassa oḷārikampi malaṃ dhamatīti suvaṇṇassa thūlaṃ jallaṃ aggisaṃyogena nīharati.	1761	
PA_atk-s05_15a:1761_1	Sandhamatīti sammā nīharati. Niddhamatīti apunabhavappattikaṃ katvā nīharati. “Jhāpetī”ti	1761	
PA_atk-s05_15a:1761_2	keci vadanti. Majjhimakampīti tato sukhumatarampi. Sukhumakampīti atisukhumatarampi.	1761	
PA_atk-s05_15a:1761_3	Evamevāti opammasampaṭipādanaṃ. Attano oḷārikepi kilese dhamatīti kāyaduccaritādike	1761	
PA_atk-s05_15a:1761_4	thūlakilese vīriyātapena nīharati. Majjhimakepi kileseti kāmavitakkādike oḷārikasukhumānaṃ	1761	
PA_atk-s05_15a:1761_5	majjhimakepi. Sukhumakepīti ñātivitakkādike atisaṇhakepi kilese. Sammādiṭṭhiyā micchādiṭṭhiṃ	1761	
PA_atk-s05_15a:1761_6	dhamatīti saha vipassanāya maggasampayuttāya sammādiṭṭhiyā viparītasaṅkhātaṃ micchādiṭṭhiṃ	1761	
PA_atk-s05_15a:1761_7	nīharati. Sammāsaṅkappādīsupi eseva nayo.	1761	
PA_atk-s05_15a:1762_0	198. Evaṃ āyasmatā sāriputtena tīhi gāthāhi bhagavantaṃ thometvā pañcahi gāthāhi	1762	
PA_atk-s05_15a:1762_1	pañcasatānaṃ sissānamatthāya ca senāsanagocarasīlavatādīni pucchito tamatthaṃ pakāsetuṃ	1762	
PA_atk-s05_15a:1762_2	“vijigucchamānassā”tiādinā nayena vissajjanamāraddhaṃ. Tattha paṭhamagāthāya tāvattho	1762	
PA_atk-s05_15a:1762_3	– jātiādīhi jigucchamānassa rittāsanaṃ sayanaṃ sevato ve sambodhikāmassa sāriputta	1762	
PA_atk-s05_15a:1762_4	bhikkhuno yadidaṃ phāsu yo phāsuvihāro yathānudhammaṃ yo ca anudhammo, taṃ te pavakkhāmi	1762	
PA_atk-s05_15a:1762_5	yathā pajānaṃ yathā pajānanto vadeyya, evaṃ vadāmīti. Yaṃ phāsuvihāranti yaṃ sukhavihāraṃ.	1762	
PA_atk-s05_15a:1762_6	Asappāyarūpadassanenāti itthirūpādisamaṇāsappāyarūpadassanena. Taṃ bodhiṃ bujjhitukāmassāti	1762	
PA_atk-s05_15a:1762_7	taṃ catumaggañāṇasaṅkhātaṃ bodhiṃ bujjhituṃ icchantassa. Anubujjhitukāmassāti anurūpāya	1762	
PA_atk-s05_15a:1762_8	paṭipattiyā bujjhitukāmassa. Paṭivijjhitukāmassāti abhimukhe katvā nibbijjhitukāmassa.	1762	
PA_atk-s05_15a:1762_9	Sambujjhitukāmassāti pahīnakilese apaccāgamanavasena sammā bujjhituṃ icchantassa.	1762	
PA_atk-s05_15a:1762_10	Adhigantukāmassāti pāpuṇitukāmassa. Sacchikātukāmassāti paṭilābhasacchikiriyāya pattukāmassa.	17621	
PA_atk-s05_15a:1762_11	Atha vā bujjhitukāmassāti sotāpattimaggañāṇaṃ ñātukāmassa. Anubujjhitukāmassāti sakadāgāmimaggañāṇaṃ	17621	
PA_atk-s05_15a:1762_12	puna ñātukāmassa. Paṭivijjhitukāmassāti anāgāmimaggañāṇaṃ paṭivedhavasena ñātukāmassa.	17621	
PA_atk-s05_15a:1762_13	Sambujjhitukāmassāti arahattamaggañāṇaṃ sammā ñātukāmassa. Adhigantukāmassāti catubbidhampi	17621	
PA_atk-s05_15a:1762_14	adhigantukāmassa. Phassitukāmassāti ñāṇaphusanāya phusitukāmassa. Sacchikātukāmassāti	17621	
PA_atk-s05_15a:1762_15	paccavekkhaṇāya paccakkhaṃ kattukāmassa.	17621	
PA_atk-s05_15a:1763	Catunnaṃ maggānaṃ pubbabhāge vipassanāti catunnaṃ ariyamaggānaṃ purimakoṭṭhāse uppannaudayabbayādivipassanāñāṇāni.	176	
PA_atk-s05_15a:1764_0	199. Dutiyagāthāya sapariyantacārīti sīlādīsu catūsu pariyantesu caramāno. Ḍaṃsādhipātānanti	1764	
PA_atk-s05_15a:1764_1	piṅgalamakkhikānañca sesamakkhikānañca. Te hi tato tato adhipatitvā khādanti, tasmā	1764	
PA_atk-s05_15a:1764_2	“adhipātā”ti vuccanti. Manussaphassānanti corādiphassānaṃ.	1764	
PA_atk-s05_15a:1765_0	Cattāro pariyantāti cattāro mariyādā paricchedā. Antopūtibhāvaṃ paccavekkhamānoti	1765	
PA_atk-s05_15a:1765_1	abbhantare kucchitabhāvaṃ sīlavirahitabhāvaṃ olokayamāno. Anto sīlasaṃvarapariyante	1765	
PA_atk-s05_15a:1765_2	caratīti sīlasaṃvaraparicchedabbhantare carati vicarati. Mariyādaṃ na bhindatīti	1765	
PA_atk-s05_15a:1765_3	sīlamariyādaṃ sīlaparicchedaṃ na kopeti.	1765	
PA_atk-s05_15a:1766_0	Ādittapariyāyaṃ paccavekkhamānoti ādittadesanaṃ olokento. Akkhabbhañjanavaṇapaṭicchādanaputtamaṃsūpamaṃ	1766	
PA_atk-s05_15a:1766_1	paccavekkhamānoti sākaṭikassa akkhabbhañjanaupamañca, kuṭṭhabyādhino vaṇānaṃ paṭicchādanatelapilotikaupamañca,	1766	
PA_atk-s05_15a:1766_2	kantārapaṭipannānaṃ jāyampatikānaṃ puttamaṃsakhādanaupamañca olokento. Bhaddekarattavihāraṃ paccavekkhamānoti –	1766	
PA_atk-s05_15a:1767	“Atītaṃ nānvāgameyya, nappaṭikaṅkhe anāgataṃ;	176	
PA_atk-s05_15a:1768	Taṃ ve ‘bhaddekaratto’ti, santo ācikkhate munī”ti. –	176	
PA_atk-s05_15a:1769	Evaṃ vuttaṃ bhaddekarattavihāraṃ olokento. Tā uppatitvā uppatitvā khādantīti nippatitvā nippatitvā khādanti.	176	
PA_atk-s05_15a:1770	200. Tatiyagāthāya paradhammikā nāma sattasahadhammikavajjā sabbepi te bāhirakā. Kusalānuesīti kusaladhamme anvesamāno.	177	
PA_atk-s05_15a:1771	Satta sahadhammike ṭhapetvāti bhikkhubhikkhunīsikkhamānāsāmaṇerasāmaṇerīupāsakaupāsikāyo vajjetvā. Athāparānipi atthi abhisambhotabbānīti aparānipi madditabbāni atthi saṃvijjanti.	177	
PA_atk-s05_15a:1772_0	201. Catutthagāthāya ātaṅkaphassenāti rogaphassena. Sītaṃ athuṇhanti sītañca uṇhañca.	1772	
PA_atk-s05_15a:1772_1	So tehi phuṭṭho bahudhāti so tehi ātaṅkādīhi anekehi ākārehi phuṭṭho samāno. Anokoti	1772	
PA_atk-s05_15a:1772_2	abhisaṅkhāraviññāṇādīnaṃ anokāsabhūto. Abbhantaradhātupakopavasena vāti sarīrabbhantare	1772	
PA_atk-s05_15a:1772_3	āpodhātukkhobhavasena vā aññadhātukkhobhavasena vā. Uṇhanti sarīrabbhantare tejodhātukkhobhavasena	1772	
PA_atk-s05_15a:1772_4	uṇhaṃ bhavati. Abhisaṅkhārasahagataviññāṇassāti kusalākusalacetanāsampayuttacittassa.	1772	
PA_atk-s05_15a:1772_5	Okāsaṃ na karotīti avakāsaṃ patiṭṭhaṃ na karoti. Avatthitasamādānoti otaritvā gāhako.	1772	
PA_atk-s05_15a:1773_0	202. Evaṃ “bhikkhuno vijigucchato”tiādīhi tīhi gāthāhi puṭṭhamatthaṃ vissajjetvā	1773	
PA_atk-s05_15a:1773_1	idāni “kyāssa byappathayo”tiādinā nayena puṭṭhaṃ vissajjento “theyyaṃ na kāre”tiādimāha.	1773	
PA_atk-s05_15a:1773_2	Tattha phasseti phuseyya. Yadāvilattaṃ manaso vijaññāti yaṃ cittassa āvilattaṃ vijāneyya,	1773	
PA_atk-s05_15a:1773_3	taṃ sabbaṃ “kaṇhassa pakkho”ti vinodayeyya.	1773	
PA_atk-s05_15a:1774_0	Adinnādānaṃ pahāyāti ettha adinnassa ādānaṃ adinnādānaṃ, parasaṃharaṇaṃ, theyyaṃ	1774	
PA_atk-s05_15a:1774_1	corikāti vuttaṃ hoti. Tattha adinnanti parapariggahitaṃ, yattha paro yathākāmakāritaṃ	1774	
PA_atk-s05_15a:1774_2	āpajjanto adaṇḍāraho anupavajjo ca hoti; tasmiṃ parapariggahite parapariggahitasaññino	1774	
PA_atk-s05_15a:1774_3	tadādāyakaupakkamasamuṭṭhāpikā theyyacetanā adinnādānaṃ. Taṃ hīne parassa santake	1774	
PA_atk-s05_15a:1774_4	appasāvajjaṃ, paṇīte mahāsāvajjaṃ. Kasmā? Vatthupaṇītatāya. Vatthusamatte sati guṇādhikānaṃ	1774	
PA_atk-s05_15a:1774_5	santake vatthusmiṃ mahāsāvajjaṃ, taṃ taṃ guṇādhikaṃ upādāya tato tato hīnaguṇassa	1774	
PA_atk-s05_15a:1774_6	santake vatthusmiṃ appasāvajjaṃ.	1774	
PA_atk-s05_15a:1775_0	Tassa pañca sambhārā honti – parapariggahitaṃ, parapariggahitasaññitā, theyyacittaṃ,	1775	
PA_atk-s05_15a:1775_1	upakkamo, tena haraṇanti. Pahāyāti imaṃ adinnādānacetanāsaṅkhātaṃ dussīlyaṃ pajahitvā.	1775	
PA_atk-s05_15a:1775_2	Paṭiviratoti pahīnakālato paṭṭhāya tato dussīlyato orato viratova. Dinnameva ādiyatīti	1775	
PA_atk-s05_15a:1775_3	dinnādāyī. Cittenapi dinnameva paṭikaṅkhatīti dinnapāṭikaṅkhī. Thenetīti theno, na	1775	
PA_atk-s05_15a:1775_4	thenena athenena. Athenattāyeva sucibhūtena. Attanāti attabhāvena, athenaṃ sucibhūtaṃ	1775	
PA_atk-s05_15a:1775_5	attabhāvaṃ katvā viharatīti vuttaṃ hoti. Ito paraṃ vuttanayameva.	1775	
PA_atk-s05_15a:1776_0	Mettāyanavasena metti. Mettākāro mettāyanā. Mettāya ayitassa mettāsamaṅgino cittassa	1776	
PA_atk-s05_15a:1776_1	bhāvo mettāyitattaṃ. Anudayatīti anudayā, rakkhatīti attho. Anudayākāro anudayanā.	1776	
PA_atk-s05_15a:1776_2	Anudayitassa bhāvo anudayitattaṃ. Hitassa esanavasena hitesitā. Anukampanavasena	1776	
PA_atk-s05_15a:1776_3	anukampā. Sabbehipi imehi padehi upacārappanāppattāva mettā vuttā. Vipulenāti ettha	1776	
PA_atk-s05_15a:1776_4	pharaṇavasena vipulatā daṭṭhabbā. Bhūmivasena pana taṃ mahaggataṃ. Paguṇavasena appamāṇaṃ.	1776	
PA_atk-s05_15a:1776_5	Sattārammaṇavasena ca appamāṇaṃ. Byāpādapaccatthikappahānena averaṃ. Domanassappahānato	1776	
PA_atk-s05_15a:1776_6	abyāpajjaṃ, niddukkhanti vuttaṃ hoti.	1776	
PA_atk-s05_15a:1777	Āvilanti appasannaṃ. Luḷitanti kalalaṃ. Eritanti asanniṭṭhānaṃ. Ghaṭṭitanti ārammaṇena ghaṭṭanamāpāditaṃ. Calitanti kampamānaṃ. Bhantanti vibbhantaṃ. Avūpasantanti anibbutaṃ.	177	
PA_atk-s05_15a:1778_0	Yo so māroti evamādīsu mahājanaṃ anatthe niyojetvā māretīti māro. Kaṇhakammattā kaṇho.	1778	
PA_atk-s05_15a:1778_1	Kāmāvacarissarattā adhipati. Maraṇaṃ pāpanato antagū. Muñcituṃ appadānaṭṭhena namuci.	1778	
PA_atk-s05_15a:1778_2	Mārassa baḷisanti mārabaḷisaṃ. Vaṭṭasannissitaṭṭhena mārassa āmisanti mārāmisaṃ.	1778	
PA_atk-s05_15a:1778_3	Vasavattanaṭṭhena mārassa visayoti māravisayo. Gocaraṭṭhena mārassa nivāsoti māranivāso.	1778	
PA_atk-s05_15a:1778_4	Kāmacāraṃ caraṭṭhena mārassa gocaroti māragocaro. Duppamuñcanaṭṭhena mārassa bandhananti	1778	
PA_atk-s05_15a:1778_5	mārabandhanaṃ. Dukkhuddayoti dukkhabandhano.	1778	
PA_atk-s05_15a:1779_0	203. Mūlampi tesaṃ palikhañña tiṭṭheti tesaṃ kodhātimānānaṃ yaṃ avijjādikaṃ mūlaṃ,	1779	
PA_atk-s05_15a:1779_1	tampi palikhaṇitvā tiṭṭheyya. Addhā bhavanto abhisambhaveyyāti etaṃ piyāpiyaṃ abhibhavanto	1779	
PA_atk-s05_15a:1779_2	ekaṃseneva abhibhaveyya, na tattha sithilaṃ parakkameyyāti adhippāyo.	1779	
PA_atk-s05_15a:1780_0	Avijjā mūlantiādayo avijjā kodhassa upanissayasahajātādivasena mūlaṃ hoti. Anupāyamanasikāro	1780	
PA_atk-s05_15a:1780_1	ca asmimāno ca ime dve upanissayavaseneva. Ahirikaanottappauddhaccā ime tayo upanissayasahajātādivasena	1780	
PA_atk-s05_15a:1780_2	mūlāni honti, tathā atimānassāpi.	1780	
PA_atk-s05_15a:1781	204. Paññaṃ purakkhatvāti paññaṃ pubbaṅgamaṃ katvā. Kalyāṇapītīti kalyāṇapītiyā samannāgato. Caturo sahetha paridevadhammeti anantaragāthāya vuccamāne paridevanīyadhamme saheyya.	178	
PA_atk-s05_15a:1782_0	Vicayabahuloti parivīmaṃsanabahulo. Pavicayabahuloti visesena vīmaṃsanabahulo. Pekkhāyanabahuloti	1782	
PA_atk-s05_15a:1782_1	ikkhaṇabahulo. Samekkhāyanabahuloti esanabahulo. Vibhūtavihārīti pākaṭaṃ katvā ñātavihārī.	1782	
PA_atk-s05_15a:1783_0	Abhikkante paṭikkanteti ettha tāva abhikkantaṃ vuccati gamanaṃ. Paṭikkantaṃ nivattanaṃ.	1783	
PA_atk-s05_15a:1783_1	Tadubhayampi catūsu iriyāpathesu labbhati. Gamane tāva purato kāyaṃ abhiharanto abhikkamati	1783	
PA_atk-s05_15a:1783_2	nāma. Paṭinivattento paṭikkamati nāma. Ṭhānepi ṭhitakova kāyaṃ purato onamento abhikkamati	1783	
PA_atk-s05_15a:1783_3	nāma. Pacchato apanāmento paṭikkamati nāma. Nisajjāyapi nisinnakova āsanassa purimaaṅgābhimukho	1783	
PA_atk-s05_15a:1783_4	saṃsaranto abhikkamati nāma. Pacchimaaṅgappadesaṃ pacchā saṃsaranto paṭikkamati nāma.	1783	
PA_atk-s05_15a:1783_5	Nipajjāyapi eseva nayo.	1783	
PA_atk-s05_15a:1784_0	Sampajānakārī hotīti sampajaññena sabbakiccakārī, sampajaññameva vā kārī hoti. So	1784	
PA_atk-s05_15a:1784_1	hi abhikkantādīsu sampajaññaṃ karoteva, na katthaci sampajaññavirahito hoti. Ālokite	1784	
PA_atk-s05_15a:1784_2	vilokiteti ettha pana ālokitaṃ nāma purato pekkhanaṃ. Vilokitaṃ nāma anudisāpekkhanaṃ.	1784	
PA_atk-s05_15a:1784_3	Aññānipi heṭṭhā upari pacchato pekkhanavasena olokitaullokitaapalokitāni nāma honti.	1784	
PA_atk-s05_15a:1784_4	Tāni idha na gahitāni. Sāruppavasena pana imāneva dve gahitāni, iminā vā mukhena	1784	
PA_atk-s05_15a:1784_5	sabbāni gahitānevāti.	1784	
PA_atk-s05_15a:1785_0	Samiñjite pasāriteti pabbānaṃ samiñjanapasāraṇe. Saṅghāṭipattacīvaradhāraṇeti ettha	1785	
PA_atk-s05_15a:1785_1	saṅghāṭicīvarānaṃ nivāsanapārupanavasena, pattassa bhikkhāpaṭiggahaṇādivasena paribhogo	1785	
PA_atk-s05_15a:1785_2	dhāraṇaṃ nāma. Asitādīsu asiteti piṇḍapātabhojane. Pīteti yāguādipāne. Khāyiteti	1785	
PA_atk-s05_15a:1785_3	piṭṭhakhajjakādikhādane. Sāyiteti madhuphāṇitādisāyane. Uccārapassāvakammeti uccārassa	1785	
PA_atk-s05_15a:1785_4	ca passāvassa ca karaṇe. Gatādīsu gateti gamane. Ṭhiteti ṭhāne. Nisinneti nisajjāya.	1785	
PA_atk-s05_15a:1786_0	Sutteti sayane. Jāgariteti jāgaraṇe. Bhāsiteti kathane. Tattha upādārūpassa saddāyatanassa	1786	
PA_atk-s05_15a:1786_1	appavatte sati bhāsitā nāma na hoti, tasmiṃ pavattante hotīti pariggāhako bhikkhu	1786	
PA_atk-s05_15a:1786_2	bhāsite sampajānakārī nāma hoti. Vimuttāyatanasīsena dhammaṃ desentopi bāttiṃsatiracchānakathaṃ	1786	
PA_atk-s05_15a:1786_3	pahāya dasakathāvatthunissitaṃ kathaṃ kathentopi bhāsite sampajānakārī nāma. Tuṇhībhāveti	1786	
PA_atk-s05_15a:1786_4	akathane. Tattha upādārūpassa saddāyatanassa pavattiyaṃ tuṇhībhāvo nāma natthi, appavattiyaṃ	1786	
PA_atk-s05_15a:1786_5	hotīti pariggāhako bhikkhu tuṇhībhāve sampajānakārī nāma hoti. Aṭṭhatiṃsaārammaṇesu	1786	
PA_atk-s05_15a:1786_6	cittaruciyaṃ kammaṭṭhānaṃ gahetvā nisinnopi dutiyajjhānaṃ samāpannopi tuṇhībhāve	1786	
PA_atk-s05_15a:1786_7	sampajānakārī nāma. Ettha ca eko iriyāpatho dvīsu ṭhānesu āgato. So heṭṭhā abhikkante	1786	
PA_atk-s05_15a:1786_8	paṭikkanteti ettha bhikkhācāragāmaṃ gacchato āgacchato ca addhānagamanavasena kathito.	1786	
PA_atk-s05_15a:1786_9	Gate ṭhiteti ettha vihāre cuṇṇikapāduddhāravasena kathitoti veditabbo. Buddhānussativasenātiādayo	1786	
PA_atk-s05_15a:1786_10	heṭṭhā tattha tattha pakāsitā eva.	17861	
PA_atk-s05_15a:1787_0	Aratīti ratipaṭikkhepo. Aratitāti aramanākāro. Anabhiratīti anabhiratabhāvo. Anabhiramanāti	1787	
PA_atk-s05_15a:1787_1	anabhiramanākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.	1787	
PA_atk-s05_15a:1788_0	205. Kiṃ sū asissanti kiṃ bhuñjissāmi. Kuva vā asissanti kuhiṃ vā asissāmi. Dukkhaṃ	1788	
PA_atk-s05_15a:1788_1	vata settha kuvajja sessanti imaṃ rattiṃ dukkhaṃ sayiṃ, ajja āgamanarattiṃ kattha	1788	
PA_atk-s05_15a:1788_2	sayissaṃ. Ete vitakketi ete piṇḍapātanissite dve, senāsananissite dveti cattāro vitakke.	1788	
PA_atk-s05_15a:1788_3	Aniketacārīti apalibodhacārī nittaṇhacārī.	1788	
PA_atk-s05_15a:1789	Phalake vāti vaṅkādiphalakapīṭhe ca. Āgāmirattinti āgamanirattiyaṃ. Ādevaneyyeti visesena devaniyye. Paridevaneyyeti samantato devaniyye.	178	
PA_atk-s05_15a:1790_0	206. Kāleti piṇḍapātakāle piṇḍapātasaṅkhātaṃ annaṃ vā, cīvarakāle cīvarasaṅkhātaṃ	1790	
PA_atk-s05_15a:1790_1	vasanaṃ vā laddhā dhammena samenāti adhippāyo. Mattaṃ sa jaññāti pariggahe ca paribhoge	1790	
PA_atk-s05_15a:1790_2	ca so pamāṇaṃ jāneyya. Idhāti sāsane, nipātamattameva vā etaṃ. Tosanatthanti santosatthaṃ,	1790	
PA_atk-s05_15a:1790_3	etadatthaṃ mattaṃ jāneyyāti vuttaṃ hoti. So tesu guttoti so bhikkhu tesu paccayesu	1790	
PA_atk-s05_15a:1790_4	gutto. Yatacārīti saññatavihāro, rakkhitairiyāpatho rakkhitakāyavacīmanodvāro cāti	1790	
PA_atk-s05_15a:1790_5	vuttaṃ hoti. “Yaticārī”tipi pāṭho, esoyevattho. Rusitoti rosito. Ghaṭṭitoti vuttaṃ hoti.	1790	
PA_atk-s05_15a:1791_0	Dvīhi kāraṇehi mattaṃ jāneyyāti dvīhi bhāgehi pamāṇaṃ jāneyya. Paṭiggahaṇato vāti	1791	
PA_atk-s05_15a:1791_1	parehi diyyamānaggahaṇakālato vā. Paribhogato vāti paribhuñjanakālato vā. Thokepi	1791	
PA_atk-s05_15a:1791_2	diyyamāneti appakepi diyyamāne. Kulānudayāyāti kulānaṃ anudayatāya. Kulānurakkhāyāti	1791	
PA_atk-s05_15a:1791_3	kulānaṃ anurakkhaṇatthāya. Paṭiggaṇhātīti thokampi gaṇhāti. Bahukepi diyyamāneti	1791	
PA_atk-s05_15a:1791_4	anappakepi diyyamāne. Kāyaparihārikaṃ cīvaraṃ paṭiggaṇhātīti ettha kāyaṃ pariharati	1791	
PA_atk-s05_15a:1791_5	posetīti kāyaparihārikaṃ. Kucchiparihārikanti kucchiṃ pariharati posetīti kucchiparihārikaṃ.	1791	
PA_atk-s05_15a:1791_6	Itarītarapaccayasantosena samannāgatassa bhikkhuno aṭṭha parikkhārā vaṭṭanti tīṇi	1791	
PA_atk-s05_15a:1791_7	cīvarāni patto dantakaṭṭhacchedanavāsi ekā sūci kāyabandhanaṃ parissāvananti. Vuttampi cetaṃ –	1791	
PA_atk-s05_15a:1792	“Ticīvarañca patto ca, vāsi sūci ca bandhanaṃ;	179	
PA_atk-s05_15a:1793	Parissāvanena aṭṭhete, yuttayogassa bhikkhuno”ti. ;	179	
PA_atk-s05_15a:1794_0	Te sabbe kāyaparihārikāpi honti kucchiparihārikāpi. Kathaṃ? Ticīvaraṃ tāva nivāsetvā	1794	
PA_atk-s05_15a:1794_1	ca pārupitvā ca vicaraṇakāle kāyaṃ pariharati posetīti kāyaparihārikaṃ hoti. Cīvarakaṇṇena	1794	
PA_atk-s05_15a:1794_2	udakaṃ parissāvetvā pivanakāle khāditabbaphalāphalaggahaṇakāle ca kucchiṃ pariharati	1794	
PA_atk-s05_15a:1794_3	posetīti kucchiparihārikaṃ hoti.	1794	
PA_atk-s05_15a:1795_0	Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko	1795	
PA_atk-s05_15a:1795_1	hoti. Āhāraṃ gahetvā bhuñjanakāle kucchiparihāriko. Vāsipi tāya dantakaṭṭhacchedanakāle	1795	
PA_atk-s05_15a:1795_2	mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti. Ucchucchedananāḷikerāditacchanakāle	1795	
PA_atk-s05_15a:1795_3	kucchiparihārikā. Sūci cīvarasibbanakāle kāyaparihārikā hoti. Pūvaṃ vā phalaṃ vā	1795	
PA_atk-s05_15a:1795_4	vijjhitvā khādanakāle kucchiparihārikā. Kāyabandhanaṃ bandhitvā vicaraṇakāle kāyaparihārikaṃ.	1795	
PA_atk-s05_15a:1795_5	Ucchuādīni bandhitvā gahaṇakāle kucchiparihārikaṃ. Parissāvanaṃ tena udakaṃ parissāvetvā	1795	
PA_atk-s05_15a:1795_6	nhānakāle senāsanaparibhaṇḍakaraṇakāle ca kāyaparihārikaṃ, pānīyapāṇakaparissāvanakāle	1795	
PA_atk-s05_15a:1795_7	teneva tilataṇḍulaputhukādīni gahetvā khādanakāle ca kucchiparihārikaṃ.	1795	
PA_atk-s05_15a:1796_0	Paṭisaṅkhāyonisoti upāyena pathena paṭisaṅkhāya ñatvā, paccavekkhitvāti attho. Ettha	1796	
PA_atk-s05_15a:1796_1	ca “sītassa paṭighātāyā”tiādinā nayena vuttapaccavekkhaṇameva yoniso paṭisaṅkhāti	1796	
PA_atk-s05_15a:1796_2	veditabbaṃ. Tattha cīvaranti antaravāsakādīsu yaṃkiñci. Paṭisevatīti paribhuñjati	1796	
PA_atk-s05_15a:1796_3	nivāseti vā pārupati vā. Yāvadevāti payojanāvadhiparicchedaniyamavacanaṃ. Ettakameva	1796	
PA_atk-s05_15a:1796_4	hi yogino cīvarapaṭisevane payojanaṃ, yadidaṃ sītassa paṭighātāyātiādi, na ito bhiyyo.	1796	
PA_atk-s05_15a:1796_5	Sītassāti ajjhattadhātukkhobhavasena vā bahiddhā utupariṇāmanavasena vā uppannassa	1796	
PA_atk-s05_15a:1796_6	yassa kassaci sītassa.	1796	
PA_atk-s05_15a:1797_0	Paṭighātāyāti paṭihananatthaṃ. Yathā sarīre ābādhaṃ na uppādeti, evaṃ tassa vinodanatthaṃ.	1797	
PA_atk-s05_15a:1797_1	Sītabbhāhate hi sarīre vikkhittacitto yoniso padahituṃ na sakkoti. Tasmā sītassa	1797	
PA_atk-s05_15a:1797_2	paṭighātāya cīvaraṃ sevitabbanti bhagavā anuññāsi. Esa nayo sabbattha. Kevalañhettha	1797	
PA_atk-s05_15a:1797_3	uṇhassāti aggisantāpassa, tassa vanadāhādīsu sambhavo veditabbo. Ḍaṃsamakasavātātapasarīsapasamphassānanti	1797	
PA_atk-s05_15a:1797_4	ettha pana ḍaṃsāti ḍaṃsanamakkhikā. “Andhamakkhikā”tipi vuccanti. Makasāti makasā	1797	
PA_atk-s05_15a:1797_5	eva. Vātāti sarajaarajādibhedā. Ātapoti sūriyātapo. Sarīsapāti ye keci sarantā gacchanti	1797	
PA_atk-s05_15a:1797_6	dīghajātikā sappādayo, tesaṃ daṭṭhasamphasso ca phuṭṭhasamphasso cāti duvidho samphasso;	1797	
PA_atk-s05_15a:1797_7	sopi cīvaraṃ pārupitvā nisinnaṃ na bādhati. Tasmā tādisesu ṭhānesu tesaṃ paṭighātatthāya	1797	
PA_atk-s05_15a:1797_8	paṭisevati. Yāvadevāti puna etassa vacanaṃ niyatapayojanāvadhiparicchedadassanatthaṃ.	1797	
PA_atk-s05_15a:1797_9	Hirikopīnapaṭicchādanatthanti niyatapayojanaṃ, itarāni kadāci honti. Tattha hirikopīnanti	1797	
PA_atk-s05_15a:1797_10	taṃ taṃ sambādhaṭṭhānaṃ. Yasmiṃ yasmiñhi aṅge vivariyamāne hirī kuppati vinassati,	17971	
PA_atk-s05_15a:1797_11	taṃ taṃ hiriṃ kopanato hirikopīnanti vuccati. Tassa ca hirikopīnassa paṭicchādanatthanti	17971	
PA_atk-s05_15a:1797_12	hirikopīnapaṭicchādanatthaṃ. “Hirikopīnaṃ paṭicchādanattha”ntipi pāṭho.	17971	
PA_atk-s05_15a:1798_0	Piṇḍapātanti yaṃkiñci āhāraṃ. Yo hi koci āhāro bhikkhuno piṇḍolyena patte patitattā	1798	
PA_atk-s05_15a:1798_1	“piṇḍapāto”ti vuccati. Piṇḍānaṃ vā pāto piṇḍapāto, tattha tattha laddhānaṃ bhikkhānaṃ	1798	
PA_atk-s05_15a:1798_2	sannipāto, samūhoti vuttaṃ hoti. Sesaṃ heṭṭhā vuttanayameva.	1798	
PA_atk-s05_15a:1799_0	Senāsananti sayanañca āsanañca. Yattha yattha hi seti vihāre vā aḍḍhayogādimhi vā,	1799	
PA_atk-s05_15a:1799_1	taṃ senaṃ. Yattha yattha āsati nisīdati, taṃ āsanaṃ, taṃ ekato katvā “senāsana”nti	1799	
PA_atk-s05_15a:1799_2	vuccati. Utuparissayavinodanapaṭisallānārāmatthanti parisahanaṭṭhena utuyeva utuparissayo.	1799	
PA_atk-s05_15a:1799_3	Utuparissayassa vinodanatthañca paṭisallānārāmatthañca. Yo sarīrābādhacittavikkhepakaro	1799	
PA_atk-s05_15a:1799_4	asappāyo utu senāsanapaṭisevanena vinodetabbo hoti, tassa vinodanatthaṃ ekībhāvasukhatthañcāti	1799	
PA_atk-s05_15a:1799_5	vuttaṃ hoti. Kāmañca sītapaṭighātādināva utuparissayavinodanaṃ vuttameva. Yathā pana	1799	
PA_atk-s05_15a:1799_6	cīvarapaṭisevane “hirikopīnapaṭicchādanaṃ niyatapayojanaṃ, itarāni kadāci kadāci	1799	
PA_atk-s05_15a:1799_7	bhavantī”ti vuttaṃ, evamidhāpi niyatautuparissayavinodanaṃ sandhāya idaṃ vuttanti	1799	
PA_atk-s05_15a:1799_8	veditabbaṃ. Atha vā ayaṃ vuttappakāro utu utuyeva. Parissayo pana duvidho pākaṭaparissayo	1799	
PA_atk-s05_15a:1799_9	ca paṭicchannaparissayo ca. Tattha pākaṭaparissayo sīhabyagghādayo, paṭicchannaparissayo	1799	
PA_atk-s05_15a:1799_10	rāgadosādayo. Te yattha apariguttiyā ca asappāyarūpadassanādinā ca ābādhaṃ na karonti,	17991	
PA_atk-s05_15a:1799_11	taṃ senāsanaṃ evaṃ jānitvā paccavekkhitvā paṭisevanto bhikkhu paṭisaṅkhā yoniso senāsanaṃ	17991	
PA_atk-s05_15a:1799_12	utuparissayavinodanatthaṃ paṭisevatīti veditabbo.	17991	
PA_atk-s05_15a:1800_0	Gilānapaccayabhesajjaparikkhāranti ettha rogassa paṭiayanaṭṭhena paccayo, paccanīkagamanaṭṭhenāti	1800	
PA_atk-s05_15a:1800_1	attho. Yassa kassaci sappāyassetaṃ adhivacanaṃ. Bhisakkassa kammaṃ tena anuññātattāti	1800	
PA_atk-s05_15a:1800_2	bhesajjaṃ. Gilānapaccayova bhesajjaṃ gilānapaccayabhesajjaṃ, yaṃ kiñci gilānassa	1800	
PA_atk-s05_15a:1800_3	sappāyaṃ bhisakkakammaṃ telamadhuphāṇitādīti vuttaṃ hoti. Parikkhāroti pana “sattahi	1800	
PA_atk-s05_15a:1800_4	nagaraparikkhārehi suparikkhattaṃ hotī”tiādīsu parivāro vuccati. “Ratho sīlaparikkhāro,	1800	
PA_atk-s05_15a:1800_5	jhānakkho cakkavīriyo”tiādīsu alaṅkāro. “Ye ca kho ime pabbajitena jīvitaparikkhārā	1800	
PA_atk-s05_15a:1800_6	samudānetabbā”tiādīsu sambhāro. Idha pana sambhāropi parivāropi vaṭṭati. Tañca gilānapaccayabhesajjaṃ	1800	
PA_atk-s05_15a:1800_7	jīvitassa parivāropi hoti, jīvitanāsakābādhuppattiyā antaraṃ adatvā rakkhaṇato sambhāropi.	1800	
PA_atk-s05_15a:1800_8	Yathāciraṃ pavattati, evamassa kāraṇabhāvato; tasmā “parikkhāro”ti vuccati. Evaṃ	1800	
PA_atk-s05_15a:1800_9	gilānapaccayabhesajjañca taṃ parikkhāro cāti gilānapaccayabhesajjaparikkhāro, taṃ	1800	
PA_atk-s05_15a:1800_10	gilānapaccayabhesajjaparikkhāraṃ. Gilānassa yaṃ kiñci sappāyaṃ bhisakkānuññātaṃ telamadhuphāṇitādijīvitaparikkhāranti vuttaṃ hoti.	18001	
PA_atk-s05_15a:1801_0	Uppannānanti jātānaṃ bhūtānaṃ nibbattānaṃ. Veyyābādhikānanti ettha byābādhoti dhātukkhobho	1801	
PA_atk-s05_15a:1801_1	taṃsamuṭṭhānā ca kuṭṭhagaṇḍapīḷakādayo, byābādhato uppannattā veyyābādhikā. Vedanānanti	1801	
PA_atk-s05_15a:1801_2	dukkhavedanā, akusalavipākavedanā, tāsaṃ veyyābādhikānaṃ vedanānaṃ. Abyābajjhaparamatāyāti	1801	
PA_atk-s05_15a:1801_3	niddukkhaparamatāya. Yāva taṃ dukkhaṃ sabbaṃ pahīnaṃ hoti, tāvāti attho.	1801	
PA_atk-s05_15a:1802_0	Santuṭṭho hotīti paccayasantosena santuṭṭho hoti. Itarītarena cīvarenāti thūlasukhumalūkhapaṇītathirajiṇṇānaṃ	1802	
PA_atk-s05_15a:1802_1	yena kenaci. Atha kho yathāladdhādīnaṃ itarītarena yena kenaci santuṭṭho hotīti attho.	1802	
PA_atk-s05_15a:1802_2	Cīvarasmiñhi tayo santosā yathālābhasantoso yathābalasantoso yathāsāruppasantosoti.	1802	
PA_atk-s05_15a:1802_3	Piṇḍapātādīsupi eseva nayo.	1802	
PA_atk-s05_15a:1803_0	Vaṇṇavādīti eko santuṭṭho hoti, santosassa vaṇṇaṃ na katheti, eko na santuṭṭho hoti,	1803	
PA_atk-s05_15a:1803_1	santosassa vaṇṇaṃ katheti, eko neva santuṭṭho hoti, na santosassa vaṇṇaṃ katheti,	1803	
PA_atk-s05_15a:1803_2	eko santuṭṭho ca hoti, santosassa vaṇṇaṃ katheti, taṃ dassetuṃ “itarītaracīvarasantuṭṭhiyā	1803	
PA_atk-s05_15a:1803_3	ca vaṇṇavādī”ti vuttaṃ. Anesananti dūteyyapahīnagamanānuyogappabhedaṃ nānappakāraṃ	1803	
PA_atk-s05_15a:1803_4	anesanaṃ. Appatirūpanti ayuttaṃ. Aladdhā cāti alabhitvā. Yathā ekacco “kathaṃ nu	1803	
PA_atk-s05_15a:1803_5	kho cīvaraṃ labhissāmī”ti puññavantehi bhikkhūhi saddhiṃ ekato hutvā kohaññaṃ karonto	1803	
PA_atk-s05_15a:1803_6	uttassati paritassati, santuṭṭho bhikkhu evaṃ aladdhā ca cīvaraṃ na paritassati.	1803	
PA_atk-s05_15a:1803_7	Laddhā cāti dhammena samena labhitvā. Agadhitoti vigatalobhavanto. Amucchitoti adhimattataṇhāya	1803	
PA_atk-s05_15a:1803_8	mucchaṃ anāpanno. Anajjhāpannoti taṇhāya anotthaṭo apariyonaddho. Ādīnavadassāvīti	1803	
PA_atk-s05_15a:1803_9	anesanāpattiyañca gadhitaparibhoge ca ādīnavaṃ passamāno. Nissaraṇapaññoti “yāvadeva	1803	
PA_atk-s05_15a:1803_10	sītassa paṭighātāyā”ti vuttaṃ nissaraṇaṃ eva pajānanto. Itarītaracīvarasantuṭṭhiyāti	18031	
PA_atk-s05_15a:1803_11	yena kenaci cīvarena santuṭṭhiyā. Nevattānukkaṃsetīti “ahaṃ paṃsukūliko, mayā upasampadamāḷeyeva	18031	
PA_atk-s05_15a:1803_12	paṃsukūlikaṅgaṃ gahitaṃ, ko mayā sadiso atthī”ti attukkaṃsanaṃ na karoti. Na paraṃ	18031	
PA_atk-s05_15a:1803_13	vambhetīti “ime panaññe bhikkhū na paṃsukūlikā”ti vā “paṃsukūlikamattampi etesaṃ	18031	
PA_atk-s05_15a:1803_14	natthī”ti vā evaṃ paraṃ na vambheti.	18031	
PA_atk-s05_15a:1804_0	Yo hi tattha dakkhoti yo tasmiṃ cīvarasantose vaṇṇavādī, tāsu vā dakkho cheko byatto.	1804	
PA_atk-s05_15a:1804_1	Analasoti sātaccakiriyāya ālasiyavirahito. Sampajāno paṭissatoti sampajānapaññāya	1804	
PA_atk-s05_15a:1804_2	ceva satiyā ca yutto. Porāṇeti na adhunuppattike. Aggaññeti “aggo”ti jānitabbe. Ariyavaṃse	1804	
PA_atk-s05_15a:1804_3	ṭhitoti ariyānaṃ vaṃse patiṭṭhito. Ariyavaṃsoti ca yathā hi khattiyavaṃso brāhmaṇavaṃso	1804	
PA_atk-s05_15a:1804_4	vessavaṃso suddavaṃso samaṇavaṃso kulavaṃso rājavaṃso, evaṃ ayampi aṭṭhamo ariyavaṃso	1804	
PA_atk-s05_15a:1804_5	ariyatanti ariyapaveṇī nāma hoti. So kho panāyaṃ ariyavaṃso imesaṃ vaṃsānaṃ mūlagandhādīnaṃ	1804	
PA_atk-s05_15a:1804_6	kāḷānusārigandhādayo viya aggamakkhāyati. Ke pana te ariyā yesaṃ eso vaṃsoti? Ariyā	1804	
PA_atk-s05_15a:1804_7	vuccanti buddhā ca paccekabuddhā ca tathāgatasāvakā ca, etesaṃ ariyānaṃ vaṃsoti ariyavaṃso.	1804	
PA_atk-s05_15a:1804_8	Ito pubbe hi satasahassakappādikānaṃ catunnaṃ asaṅkhyeyyānaṃ matthake taṇhaṅkaro	1804	
PA_atk-s05_15a:1804_9	meṅkero saraṇaṅkaro dīpaṅkaroti cattāro buddhā uppannā, te ariyā, tesaṃ ariyānaṃ	1804	
PA_atk-s05_15a:1804_10	vaṃsoti ariyavaṃso. Tesaṃ buddhānaṃ parinibbānato aparabhāge ekaṃ asaṅkhyeyyaṃ atikkamitvā	18041	
PA_atk-s05_15a:1804_11	koṇḍañño nāma buddho uppanno…pe… imasmiṃ kappe kakusandho koṇāgamano kassapo amhākaṃ	18041	
PA_atk-s05_15a:1804_12	bhagavā gotamoti cattāro buddhā uppannā, tesaṃ ariyānaṃ vaṃsoti ariyavaṃso. Api ca	18041	
PA_atk-s05_15a:1804_13	atītānāgatapaccuppannānaṃ sabbabuddhapaccekabuddhasāvakānaṃ ariyānaṃ vaṃsoti ariyavaṃso,	18041	
PA_atk-s05_15a:1804_14	tasmiṃ ariyavaṃse patiṭṭhito.	18041	
PA_atk-s05_15a:1805	Itarītarena piṇḍapātenāti yena kenaci piṇḍapātena. Senāsanādīsupi eseva nayo. Āyatanesūti cakkhādīsu āyatanesu.	180	
PA_atk-s05_15a:1806_0	Yatoti saññato. Yattoti yattavā. Paṭiyattoti ativiya yattavā. Guttoti rakkhito. Gopitoti	1806	
PA_atk-s05_15a:1806_1	mañjūsāya viya paṭṭhapito. Rakkhitoti paṭisāmito. Saṃvutoti dvārasaṃvaraṇena pihito.	1806	
PA_atk-s05_15a:1806_2	Khuṃsitoti garahito. Vambhitoti apasādito. Ghaṭṭitoti ghaṭṭanamāpādito. Garahitoti	1806	
PA_atk-s05_15a:1806_3	avamaññito. Upavaditoti akkosito.	1806	
PA_atk-s05_15a:1807	Pharusenāti mammacchedanavacanena. Kakkhaḷenāti dāruṇena. Nappaṭivajjāti paṭippharitvā na katheyya.	180	
PA_atk-s05_15a:1808_0	207. Jhānānuyuttoti anuppannuppādanena uppannasevanena ca jhānena anuyutto. Upekkhamārabbha	1808	
PA_atk-s05_15a:1808_1	samāhitattoti catutthajjhānupekkhaṃ uppādetvā samāhitacitto. Takkāsayaṃ kukkuccañcupacchindeti	1808	
PA_atk-s05_15a:1808_2	kāmavitakkādivitakkañca kāmasaññādikaṃ vitakkassa āsayañca hatthakukkuccādikukkuccañca upacchindeyya.	1808	
PA_atk-s05_15a:1809_0	Anuppannassa vā paṭhamassa jhānassa uppādāyāti tasmiṃ attabhāve anuppannassa vā uppajjitvā	1809	
PA_atk-s05_15a:1809_1	parihīnassa vā paṭhamajjhānassa uppādanatthaṃ attano santāne paṭilābhatthaṃ. Uppannaṃ	1809	
PA_atk-s05_15a:1809_2	vā paṭhamaṃ jhānaṃ āsevatītiādīsu ettha ādarena sevati paguṇaṃ karoti bhāveti vaḍḍheti	1809	
PA_atk-s05_15a:1809_3	bahulīkaroti punappunaṃ karoti.	1809	
PA_atk-s05_15a:1810_0	Upekkhāti catutthajjhāne uppannā tatramajjhattupekkhā. Upekkhāti sabhāvapadaṃ. Upekkhanāti	1810	
PA_atk-s05_15a:1810_1	upapattito ikkhanākāro. Ajjhupekkhanāti adhikā hutvā ikkhanā. Cittasamatāti cittassa	1810	
PA_atk-s05_15a:1810_2	samatā cittassa ūnātirittataṃ vajjetvā samabhāvo. Cittappassaddhatāti cittassa appagabbhatā,	1810	
PA_atk-s05_15a:1810_3	athaddhabhāvoti attho. Majjhattatā cittassāti na sattassa na posassa, cittassa majjhattabhāvoti	1810	
PA_atk-s05_15a:1810_4	attho. Catutthe jhāne upekkhaṃ ārabbhāti catutthasmiṃ jhānasmiṃ uppannaṃ tatramajjhattupekkhaṃ	1810	
PA_atk-s05_15a:1810_5	paṭicca. Ekaggacittoti ekārammaṇe pavattacitto. Avikkhittacittoti uddhaccavirahito na vikkhittacitto.	1810	
PA_atk-s05_15a:1811_0	Nava vitakkā vuttanayā eva. Kāmavitakkānaṃ kāmasaññāsayoti kāmavitakkaṃ vitakkentassa	1811	
PA_atk-s05_15a:1811_1	uppannā kāmasaññā tesaṃ vitakkānaṃ āsayo vasanokāsoti kāmasaññāsayo. Byāpādavitakkādīsupi eseva nayo.	1811	
PA_atk-s05_15a:1812_0	208. Cudito vacībhi satimābhinandeti upajjhāyādīhi vācāhi codito samāno satimā hutvā	1812	
PA_atk-s05_15a:1812_1	taṃ codanaṃ abhinandeyya. Vācaṃ pamuñce kusalanti ñāṇasamuṭṭhitaṃ vācaṃ pamuñceyya.	1812	
PA_atk-s05_15a:1812_2	Nātivelanti ativelaṃ pana vācaṃ kālavelañca sīlavelañca atikkantaṃ nappamuñceyya.	1812	
PA_atk-s05_15a:1812_3	Janavādadhammāyāti janaparivādakathāya. Na cetayeyyāti cetanaṃ na uppādeyya.	1812	
PA_atk-s05_15a:1813_0	Idaṃ te appattanti idaṃ tava na pattaṃ. Asāruppanti tava payogaṃ asāruppaṃ. Asīlaṭṭhanti	1813	
PA_atk-s05_15a:1813_1	tava payogaṃ na sīle patiṭṭhanti asīlaṭṭhaṃ, sīle ṭhitassa payogaṃ na hotīti vuttaṃ	1813	
PA_atk-s05_15a:1813_2	hoti. Keci “asiliṭṭha”nti paṭhanti, amaṭṭhavacananti atthaṃ vaṇṇayanti.	1813	
PA_atk-s05_15a:1814_0	Nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.	1814	
PA_atk-s05_15a:1814_1	Pavattāranti kicchajīvike duggatamanusse anukampaṃ katvā “ehi sukhena te jīvanupāyaṃ	1814	
PA_atk-s05_15a:1814_2	dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhaṃ jīvā”ti ācikkhitāraṃ	1814	
PA_atk-s05_15a:1814_3	viya. Vajjadassinanti dve vajjadassino “iminā naṃ asāruppena vā khalitena vā saṅghamajjhe	1814	
PA_atk-s05_15a:1814_4	niggaṇhissāmī”ti randhagavesako ca aññātaṃ ñāpanatthāya ñātaṃ anuggaṇhatthāya sīlādinā	1814	
PA_atk-s05_15a:1814_5	cassa vuddhikāmatāya taṃ taṃ vajjaṃ olokanena ullapanasabhāvasaṇṭhito ca. Ayaṃ idha	1814	
PA_atk-s05_15a:1814_6	adhippeto. Yathā hi duggatamanusso “imaṃ gaṇhāhī”ti tajjetvā poṭṭhetvāpi nidhiṃ dassente	1814	
PA_atk-s05_15a:1814_7	kopaṃ na karoti, pamuditova hoti, evameva evarūpe puggale asāruppaṃ vā khalitaṃ vā	1814	
PA_atk-s05_15a:1814_8	disvā ācikkhante kopo na kātabbo, tuṭṭheneva bhavitabbaṃ. “Bhante mahantaṃ vo kataṃ	1814	
PA_atk-s05_15a:1814_9	kammaṃ, mayhaṃ ācariyupajjhāyaṭṭhāne ṭhatvā ovadantehi punapi maṃ vadeyyāthā”ti pavāretabbameva.	1814	
PA_atk-s05_15a:1814_10	Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā “ayaṃ	18141	
PA_atk-s05_15a:1814_11	me mukhodakadānādīhi sakkaccaṃ upaṭṭhahati, sace naṃ vakkhāmi, na maṃ upaṭṭhahissati,	18141	
PA_atk-s05_15a:1814_12	evaṃ mama parihāni bhavissatī”ti vattuṃ avisahanto na niggayhavādī nāma hoti, so	18141	
PA_atk-s05_15a:1814_13	imasmiṃ sāsane kacavaraṃ ākirati. Yo pana tathārūpaṃ vajjaṃ disvā vajjānurūpaṃ tajjetvā	18141	
PA_atk-s05_15a:1814_14	paṇāmento daṇḍakammaṃ karonto vihārā nīharanto sikkhāpeti, ayaṃ niggayhavādī nāma	18141	
PA_atk-s05_15a:1814_15	seyyathāpi sammāsambuddho. Vuttañhetaṃ – “niggayha niggayhāhaṃ, ānanda, vakkhāmi,	18141	
PA_atk-s05_15a:1814_16	pavayha pavayhāhaṃ, ānanda, vakkhāmi, yo sāro so ṭhassatī”ti. Medhāvinti dhammojapaññāya	18141	
PA_atk-s05_15a:1814_17	samannāgataṃ. Tādisanti evarūpaṃ paṇḍitaṃ bhajeyya payirupāseyya. Tādisañhi ācariyaṃ	18141	
PA_atk-s05_15a:1814_18	bhajamānassa antevāsikassa seyyova hoti, na pāpiyo, vuḍḍhiyeva hoti, no parihānīti.	18141	
PA_atk-s05_15a:1815_0	Ovadeyyāti uppanne vatthusmiṃ vadanto ovadati nāma, anuppanne “ayasopi te siyā”tiādivasena	1815	
PA_atk-s05_15a:1815_1	anāgataṃ dassento anusāsati nāma. Sammukhā vadantopi ovadati nāma, parammukhā dūtaṃ	1815	
PA_atk-s05_15a:1815_2	vā sāsanaṃ vā pesento anusāsati nāma. Sakiṃ vadantopi ovadati nāma, punappunaṃ vadanto	1815	
PA_atk-s05_15a:1815_3	anusāsati nāma. Ovadanto eva vā anusāsati nāmāti evaṃ ovadeyya anusāseyya. Asabbhāti	1815	
PA_atk-s05_15a:1815_4	akusaladhammā nivāreyya, kusaladhamme patiṭṭhapeyyāti attho. Satañhi so piyo hotīti	1815	
PA_atk-s05_15a:1815_5	so evarūpo puggalo buddhādīnaṃ sappurisānaṃ piyo hoti. Ye pana adiṭṭhadhammā avitiṇṇaparalokā	1815	
PA_atk-s05_15a:1815_6	āmisacakkhukā jīvikatthāya pabbajitā, tesaṃ asataṃ so ovādako anusāsako “na tvaṃ	1815	
PA_atk-s05_15a:1815_7	amhākaṃ upajjhāyo, na ācariyo, kasmā amhākaṃ ovadasī”ti evaṃ mukhasattīhi vijjhantānaṃ appiyo hotīti.	1815	
PA_atk-s05_15a:1816_0	Ekakammanti apalokanakammādikaṃ ekakammaṃ. Ekuddesoti nidānuddesādiko ekuddeso. Samasikkhatāti	1816	
PA_atk-s05_15a:1816_1	samānasikkhatā. Āhatacittatanti kodhena pahatacittabhāvaṃ. Khilajātatanti thaddhabhāvaṃ.	1816	
PA_atk-s05_15a:1816_2	Pañcapi cetokhileti buddhadhammasaṅghasikkhāsabrahmacārīsu pañcasupi cittassa thaddhabhāve.	1816	
PA_atk-s05_15a:1817_0	Ñāṇasamuṭṭhitaṃ vācanti ñāṇasampayuttacittena uppāditaṃ vākyaṃ. Muñceyyāti vissajjeyya.	1817	
PA_atk-s05_15a:1817_1	Atthūpasaṃhitanti atthasahitaṃ kāraṇasahitaṃ. Dhammūpasaṃhitanti dhammena yuttaṃ.	1817	
PA_atk-s05_15a:1817_2	Kālātikkantaṃ vācaṃ na bhāseyyāti kālātītaṃ vācaṃ na katheyya tassa kālassa atikkantattā.	1817	
PA_atk-s05_15a:1817_3	Velātikkantanti mariyādātītaṃ vacanaṃ na bhaṇeyya vacanamariyādassa atikkantattā.	1817	
PA_atk-s05_15a:1817_4	Ubhayavasena kālavelā.	1817	
PA_atk-s05_15a:1818_0	Yo ve kāle asampatteti attano vacanakāle asampatte. Ativelanti velātikkantaṃ katvā	1818	
PA_atk-s05_15a:1818_1	atirekappamāṇaṃ bhāsati. Nihato setīti nigghātito sayati. Kokilāyeva atrajoti kākiyā	1818	
PA_atk-s05_15a:1818_2	paṭijaggito kokilāya abbhantare jāto kokilapotako viya.	1818	
PA_atk-s05_15a:1819_0	209. Athāparanti atha idāni ito parampi. Pañca rajānīti rūparāgādīni pañca rajāni.	1819	
PA_atk-s05_15a:1819_1	Yesaṃ satīmā vinayāya sikkheti yesaṃ upaṭṭhitassati hutvāva vinayanatthaṃ tisso sikkhā	1819	
PA_atk-s05_15a:1819_2	sikkheyya. Evaṃ sikkhanto hi rūpesu…pe… phassesu sahetha rāgaṃ, na aññeti.	1819	
PA_atk-s05_15a:1820	Rūparajoti rūpārammaṇaṃ paṭicca uppanno rāgādirajo. Saddarajādīsupi eseva nayo.	182	
PA_atk-s05_15a:1821_0	210. Tato so tesaṃ vinayāya sikkhanto anukkamena – etesu dhammesūti gāthā. Tattha	1821	
PA_atk-s05_15a:1821_1	etesūti rūpādīsu. Kālena so sammā dhammaṃ parivīmaṃsamānoti so bhikkhu yvāyaṃ “uddhate	1821	
PA_atk-s05_15a:1821_2	citte samathassa kālo”tiādinā nayena kālo vutto, tena kālena sabbaṃ saṅkhatadhammaṃ	1821	
PA_atk-s05_15a:1821_3	aniccādinayena parivīmaṃsamāno. Ekodibhūto vihane tamaṃ soti so ekaggacitto sabbaṃ	1821	
PA_atk-s05_15a:1821_4	mohāditamaṃ vihaneyya, natthi ettha saṃsayo.	1821	
PA_atk-s05_15a:1822_0	Uddhate citteti vīriyindriyavasena citte avūpasante. Balavavīriyañhi mandasamādhiṃ	1822	
PA_atk-s05_15a:1822_1	vīriyassa uddhaccapakkhattā uddhaccaṃ abhibhavati. Evaṃ uddhate citte. Samathassa	1822	
PA_atk-s05_15a:1822_2	kāloti samādhissa bhāvanāya kālo. Samāhite citteti upacārappanāhi citte samāhite.	1822	
PA_atk-s05_15a:1822_3	Balavasamādhi hi mandavīriyaṃ samādhissa kosajjapakkhattā kosajjaṃ abhibhavati. Samādhi	1822	
PA_atk-s05_15a:1822_4	vīriyena saññojito kosajje patituṃ na labhati. Vīriyaṃ samādhinā saññojitaṃ uddhacce	1822	
PA_atk-s05_15a:1822_5	patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti.	1822	
PA_atk-s05_15a:1822_6	Vipassanāya kāloti evaṃ samāhite aniccādivasena vividhāya passanāya kālo, samādhikammikassa	1822	
PA_atk-s05_15a:1822_7	balavatīpi saddhā vaṭṭati. Evaṃ saddahanto okappento appanaṃ pāpuṇāti. Samādhipaññāsu	1822	
PA_atk-s05_15a:1822_8	pana samādhikammikassa balavatī ekaggatā vaṭṭati. Evañhi so appanaṃ pāpuṇāti. Vipassanākammikassa	1822	
PA_atk-s05_15a:1822_9	pana paññā balavatī vaṭṭati. Evañhi so lakkhaṇappaṭivedhaṃ pāpuṇāti. Ubhinnaṃ pana	1822	
PA_atk-s05_15a:1822_10	samattepi appanā hoti eva.	18221	
PA_atk-s05_15a:1823_0	Kāle paggaṇhati cittanti yasmiṃ samaye atisithilavīriyatādīhi līnaṃ cittaṃ hoti,	1823	
PA_atk-s05_15a:1823_1	tasmiṃ samaye dhammavicayavīriyapītisambojjhaṅgasamuṭṭhāpanena taṃ cittaṃ paggaṇhāti.	1823	
PA_atk-s05_15a:1823_2	Niggaṇhatīti yasmiṃ samaye accāraddhavīriyatādīhi uddhataṃ cittaṃ hoti, tasmiṃ samaye	1823	
PA_atk-s05_15a:1823_3	passaddhisamādhiupekkhāsambojjhaṅgasamuṭṭhāpanena taṃ cittaṃ niggaṇhāti. Sampahaṃsati	1823	
PA_atk-s05_15a:1823_4	kālenāti yasmiṃ samaye cittaṃ paññāpayogamandatāya vā upasamasukhānaṃ vigamena vā	1823	
PA_atk-s05_15a:1823_5	nirassādaṃ hoti, tasmiṃ samaye aṭṭhasaṃvegavatthupaccavekkhaṇena saṃvejeti. Aṭṭha	1823	
PA_atk-s05_15a:1823_6	saṃvegavatthūni nāma – jātijarābyādhimaraṇāni cattāri, apāyadukkhaṃ pañcamaṃ, atīte	1823	
PA_atk-s05_15a:1823_7	vaṭṭamūlakaṃ dukkhaṃ anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ	1823	
PA_atk-s05_15a:1823_8	dukkhanti. Ratanattayaguṇānussaraṇenāssa pasādaṃ janeti. Ayaṃ vuccati “sampahaṃsati	1823	
PA_atk-s05_15a:1823_9	kālenā”ti. Kāle cittaṃ samādaheti yasmiṃ samaye saddhāpaññānaṃ samādhivīriyānañca	1823	
PA_atk-s05_15a:1823_10	samabhāvo, tasmiṃ kāle cittaṃ samādaheyya.	18231	
PA_atk-s05_15a:1824_0	Ajjhupekkhati kālenāti yasmiṃ samaye sammā paṭipattiṃ āgamma alīnaṃ anuddhataṃ anirassādaṃ	1824	
PA_atk-s05_15a:1824_1	ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu	1824	
PA_atk-s05_15a:1824_2	na byāpāraṃ āpajjati sārathi viya samappavattesu assesu. Ayaṃ vuccati “ajjhupekkhati	1824	
PA_atk-s05_15a:1824_3	kālenā”ti. So yogī kālakovidoti eso vuttappakāro kammaṭṭhānayoge niyutto paggahaniggahasampahaṃsanasamādahanaajjhupekkhanakālesu	1824	
PA_atk-s05_15a:1824_4	cheko byatto. Kimhi kālamhītiādinā paggahādikālaṃ pucchati.	1824	
PA_atk-s05_15a:1825_0	Idāni paggahādikālaṃ vissajjento “līne cittamhī”tiādimāha. Atisithilavīriyatādīhi	1825	
PA_atk-s05_15a:1825_1	citte līnabhāvaṃ gate dhammavicayavīriyapītisambojjhaṅgasamuṭṭhāpanena paggaho. Uddhatasmiṃ	1825	
PA_atk-s05_15a:1825_2	viniggahoti accāraddhavīriyatādīhi uddhate citte passaddhisamādhiupekkhāsambojjhaṅgasamuṭṭhāpanena	1825	
PA_atk-s05_15a:1825_3	niggaho. Nirassādagataṃ cittaṃ, sampahaṃseyya tāvadeti paññāpayogamandatāya vā upasamasukhānaṃ	1825	
PA_atk-s05_15a:1825_4	vigamena vā assādavirahitaṃ gataṃ aṭṭhasaṃvegavatthupaccavekkhaṇena vā ratanattayaguṇānussaraṇena	1825	
PA_atk-s05_15a:1825_5	vā tasmiṃ khaṇe cittaṃ sampahaṃseyya.	1825	
PA_atk-s05_15a:1826_0	Sampahaṭṭhaṃ yadā cittanti yasmiṃ kāle vuttanayeneva sampahaṃsitaṃ cittaṃ hoti. Alīnaṃ	1826	
PA_atk-s05_15a:1826_1	bhavati nuddhatanti vīriyasamādhīhi saññojitattā līnuddhaccavirahitañca hoti. Samathanimittassāti	1826	
PA_atk-s05_15a:1826_2	samatho ca nimittañca samathanimittaṃ, tassa samathanimittassa. So kāloti yo so līnuddhaccavirahitakālo	1826	
PA_atk-s05_15a:1826_3	vutto, so kālo. Ajjhattaṃ ramaye manoti jhānasampayuttaṃ cittaṃ kasiṇādigocarajjhatte	1826	
PA_atk-s05_15a:1826_4	toseyya abhiramāpeyya.	1826	
PA_atk-s05_15a:1827_0	Etena mevupāyenāti etena vuttaupāyena eva. Ma-kāro padasandhivasena vutto. Ajjhupekkheyya	1827	
PA_atk-s05_15a:1827_1	tāvadeti yadā upacārappanāhi taṃ cittaṃ samāhitaṃ, tadā “samāhitaṃ citta”nti jānitvā	1827	
PA_atk-s05_15a:1827_2	paggahaniggahasampahaṃsanesu byāpāraṃ akatvā tasmiṃ khaṇe ajjhupekkhanameva kareyya.	1827	
PA_atk-s05_15a:1828_0	Idāni “kimhi kālamhi paggāho”ti puṭṭhagāthaṃ nigamento “evaṃ kālavidū dhīro”tiādimāha.	1828	
PA_atk-s05_15a:1828_1	Kālena kālaṃ cittassa, nimittamupalakkhayeti kālānukālaṃ samādhisampayuttacittassa	1828	
PA_atk-s05_15a:1828_2	ārammaṇaṃ sallakkheyya, upaparikkheyyāti attho. Sesaṃ sabbattha pākaṭameva. Evaṃ	1828	
PA_atk-s05_15a:1828_3	arahattanikūṭena desanaṃ niṭṭhāpesīti.	1828	
PA_atk-s05_15a:1829	Saddhammappajjotikāya mahāniddesaṭṭhakathāya	182	
PA_atk-s05_15a:1830	Sāriputtasuttaniddesavaṇṇanā niṭṭhitā.	183	
PA_atk-s05_15a:1831	Aṭṭhakavaggavaṇṇanā niṭṭhitā.	183	
PA_atk-s05_15a:1832	Saddhammappajjotikā nāma mahāniddesa-aṭṭhakathā niṭṭhitā.	183	
