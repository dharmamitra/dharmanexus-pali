segmentnr	original	folio	analyzed
PA_sn_46:1.0.1	Saṁyutta Nikāya 46.1	1	
PA_sn_46:1.0.2	1. Pabbatavagga	1	
PA_sn_46:1.0.3	Himavantasutta	1	
PA_sn_46:1.1.1	Sāvatthinidānaṁ.	1	
PA_sn_46:1.1.2	“Seyyathāpi, bhikkhave, himavantaṁ pabbatarājānaṁ nissāya nāgā kāyaṁ vaḍḍhenti, balaṁ gāhenti;	1	
PA_sn_46:1.1.3_0	te tattha kāyaṁ vaḍḍhetvā balaṁ gāhetvā kusobbhe otaranti, kusobbhe otaritvā mahāsobbhe	1	
PA_sn_46:1.1.3_1	otaranti, mahāsobbhe otaritvā kunnadiyo otaranti, kunnadiyo otaritvā mahānadiyo otaranti,	1	
PA_sn_46:1.1.3_2	mahānadiyo otaritvā mahāsamuddasāgaraṁ otaranti; te tattha mahantattaṁ vepullattaṁ āpajjanti kāyena;	1	
PA_sn_46:1.1.4	evameva kho, bhikkhave, bhikkhu sīlaṁ nissāya sīle patiṭṭhāya satta bojjhaṅge bhāvento satta bojjhaṅge bahulīkaronto mahantattaṁ vepullattaṁ pāpuṇāti dhammesu.	1	
PA_sn_46:1.1.5	Kathañca, bhikkhave, bhikkhu sīlaṁ nissāya sīle patiṭṭhāya satta bojjhaṅge bhāvento satta bojjhaṅge bahulīkaronto mahantattaṁ vepullattaṁ pāpuṇāti dhammesūti?	1	
PA_sn_46:1.1.6	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ;	1	
PA_sn_46:1.1.7	dhammavicayasambojjhaṅgaṁ bhāveti …pe…	1	
PA_sn_46:1.1.8	vīriyasambojjhaṅgaṁ bhāveti …pe…	1	
PA_sn_46:1.1.9	pītisambojjhaṅgaṁ bhāveti …pe…	1	
PA_sn_46:1.1.10	passaddhisambojjhaṅgaṁ bhāveti …pe…	1	
PA_sn_46:1.1.11	samādhisambojjhaṅgaṁ bhāveti …pe…	1	
PA_sn_46:1.1.12	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	1	
PA_sn_46:1.1.13	Evaṁ kho, bhikkhave, bhikkhu sīlaṁ nissāya sīle patiṭṭhāya satta bojjhaṅge bhāvento satta bojjhaṅge bahulīkaronto mahantattaṁ vepullattaṁ pāpuṇāti dhammesū”ti.	1	
PA_sn_46:1.1.14	Paṭhamaṁ.	1	
PA_sn_46:2.0.1	Saṁyutta Nikāya 46.2	2	
PA_sn_46:2.0.2	1. Pabbatavagga	2	
PA_sn_46:2.0.3	Kāyasutta	2	
PA_sn_46:2.1.1	Sāvatthinidānaṁ.	2	
PA_sn_46:2.1.2	“Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati;	2	
PA_sn_46:2.1.3	evameva kho, bhikkhave, pañca nīvaraṇā āhāraṭṭhitikā, āhāraṁ paṭicca tiṭṭhanti, anāhārā no tiṭṭhanti.	2	
PA_sn_46:2.2.1	Ko ca, bhikkhave, āhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāya?	2	
PA_sn_46:2.2.2	Atthi, bhikkhave, subhanimittaṁ.	2	
PA_sn_46:2.2.3	Tattha ayonisomanasikārabahulīkāro—	2	
PA_sn_46:2.2.4	ayamāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāya.	2	
PA_sn_46:2.3.1	Ko ca, bhikkhave, āhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya?	2	
PA_sn_46:2.3.2	Atthi, bhikkhave, paṭighanimittaṁ.	2	
PA_sn_46:2.3.3	Tattha ayonisomanasikārabahulīkāro—	2	
PA_sn_46:2.3.4	ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya.	2	
PA_sn_46:2.4.1	Ko ca, bhikkhave, āhāro anuppannassa vā thinamiddhassa uppādāya, uppannassa vā thinamiddhassa bhiyyobhāvāya vepullāya?	2	
PA_sn_46:2.4.2	Atthi, bhikkhave, arati tandi vijambhitā bhattasammado cetaso ca līnattaṁ.	2	
PA_sn_46:2.4.3	Tattha ayonisomanasikārabahulīkāro—	2	
PA_sn_46:2.4.4	ayamāhāro anuppannassa vā thinamiddhassa uppādāya, uppannassa vā thinamiddhassa bhiyyobhāvāya vepullāya.	2	
PA_sn_46:2.5.1	Ko ca, bhikkhave, āhāro anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāya?	2	
PA_sn_46:2.5.2	Atthi, bhikkhave, cetaso avūpasamo.	2	
PA_sn_46:2.5.3	Tattha ayonisomanasikārabahulīkāro—	2	
PA_sn_46:2.5.4	ayamāhāro anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāya.	2	
PA_sn_46:2.6.1	Ko ca, bhikkhave, āhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya?	2	
PA_sn_46:2.6.2	Atthi, bhikkhave, vicikicchāṭṭhānīyā dhammā.	2	
PA_sn_46:2.6.3	Tattha ayonisomanasikārabahulīkāro—	2	
PA_sn_46:2.6.4	ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya.	2	
PA_sn_46:2.7.1	Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati;	2	
PA_sn_46:2.7.2	evameva kho, bhikkhave, ime pañca nīvaraṇā āhāraṭṭhitikā, āhāraṁ paṭicca tiṭṭhanti, anāhārā no tiṭṭhanti.	2	
PA_sn_46:2.8.1	Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati;	2	
PA_sn_46:2.8.2	evameva kho, bhikkhave, satta bojjhaṅgā āhāraṭṭhitikā, āhāraṁ paṭicca tiṭṭhanti, anāhārā no tiṭṭhanti.	2	
PA_sn_46:2.9.1	Ko ca, bhikkhave, āhāro anuppannassa vā satisambojjhaṅgassa uppādāya, uppannassa vā satisambojjhaṅgassa bhāvanāya pāripūriyā?	2	
PA_sn_46:2.9.2	Atthi, bhikkhave, satisambojjhaṅgaṭṭhānīyā dhammā.	2	
PA_sn_46:2.9.3	Tattha yonisomanasikārabahulīkāro—	2	
PA_sn_46:2.9.4	ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa bhāvanāya pāripūriyā.	2	
PA_sn_46:2.10.1	Ko ca, bhikkhave, āhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhāvanāya pāripūriyā?	2	
PA_sn_46:2.10.2	Atthi, bhikkhave, kusalākusalā dhammā, sāvajjānavajjā dhammā, hīnapaṇītā dhammā, kaṇhasukkasappaṭibhāgā dhammā.	2	
PA_sn_46:2.10.3	Tattha yonisomanasikārabahulīkāro—	2	
PA_sn_46:2.10.4	ayamāhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhāvanāya pāripūriyā.	2	
PA_sn_46:2.11.1	Ko ca, bhikkhave, āhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhāvanāya pāripūriyā?	2	
PA_sn_46:2.11.2	Atthi, bhikkhave, ārambhadhātu nikkamadhātu parakkamadhātu.	2	
PA_sn_46:2.11.3	Tattha yonisomanasikārabahulīkāro—	2	
PA_sn_46:2.11.4	ayamāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhāvanāya pāripūriyā.	2	
PA_sn_46:2.12.1	Ko ca, bhikkhave, āhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhāvanāya pāripūriyā?	2	
PA_sn_46:2.12.2	Atthi, bhikkhave, pītisambojjhaṅgaṭṭhānīyā dhammā.	2	
PA_sn_46:2.12.3	Tattha yonisomanasikārabahulīkāro—	2	
PA_sn_46:2.12.4	ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhāvanāya pāripūriyā.	2	
PA_sn_46:2.13.1	Ko ca, bhikkhave, āhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhāvanāya pāripūriyā?	2	
PA_sn_46:2.13.2	Atthi, bhikkhave, kāyapassaddhi, cittapassaddhi.	2	
PA_sn_46:2.13.3	Tattha yonisomanasikārabahulīkāro—	2	
PA_sn_46:2.13.4	ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhāvanāya pāripūriyā.	2	
PA_sn_46:2.14.1	Ko ca, bhikkhave, āhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhāvanāya pāripūriyā?	2	
PA_sn_46:2.14.2	Atthi, bhikkhave, samathanimittaṁ abyagganimittaṁ.	2	
PA_sn_46:2.14.3	Tattha yonisomanasikārabahulīkāro—	2	
PA_sn_46:2.14.4	ayamāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhāvanāya pāripūriyā.	2	
PA_sn_46:2.15.1	Ko ca, bhikkhave, āhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhāvanāya pāripūriyā?	2	
PA_sn_46:2.15.2	Atthi, bhikkhave, upekkhāsambojjhaṅgaṭṭhānīyā dhammā.	2	
PA_sn_46:2.15.3	Tattha yonisomanasikārabahulīkāro—	2	
PA_sn_46:2.15.4	ayamāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhāvanāya pāripūriyā.	2	
PA_sn_46:2.16.1	Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati;	2	
PA_sn_46:2.16.2	evameva kho, bhikkhave, ime satta bojjhaṅgā āhāraṭṭhitikā, āhāraṁ paṭicca tiṭṭhanti, anāhārā no tiṭṭhantī”ti.	2	
PA_sn_46:2.16.3	Dutiyaṁ.	2	
PA_sn_46:3.0.1	Saṁyutta Nikāya 46.3	3	
PA_sn_46:3.0.2	1. Pabbatavagga	3	
PA_sn_46:3.0.3	Sīlasutta	3	
PA_sn_46:3.1.1	“Ye te, bhikkhave, bhikkhū sīlasampannā samādhisampannā ñāṇasampannā vimuttisampannā vimuttiñāṇadassanasampannā, dassanampāhaṁ, bhikkhave, tesaṁ bhikkhūnaṁ bahukāraṁ vadāmi;	3	
PA_sn_46:3.1.2	savanampāhaṁ, bhikkhave, tesaṁ bhikkhūnaṁ bahukāraṁ vadāmi;	3	
PA_sn_46:3.1.3	upasaṅkamanampāhaṁ, bhikkhave, tesaṁ bhikkhūnaṁ bahukāraṁ vadāmi;	3	
PA_sn_46:3.1.4	payirupāsanampāhaṁ, bhikkhave, tesaṁ bhikkhūnaṁ bahukāraṁ vadāmi;	3	
PA_sn_46:3.1.5	anussatimpāhaṁ, bhikkhave, tesaṁ bhikkhūnaṁ bahukāraṁ vadāmi;	3	
PA_sn_46:3.1.6	anupabbajjampāhaṁ, bhikkhave, tesaṁ bhikkhūnaṁ bahukāraṁ vadāmi.	3	
PA_sn_46:3.1.7	Taṁ kissa hetu?	3	
PA_sn_46:3.1.8	Tathārūpānaṁ, bhikkhave, bhikkhūnaṁ dhammaṁ sutvā dvayena vūpakāsena vūpakaṭṭho viharati—kāyavūpakāsena ca cittavūpakāsena ca.	3	
PA_sn_46:3.1.9	So tathā vūpakaṭṭho viharanto taṁ dhammaṁ anussarati anuvitakketi.	3	
PA_sn_46:3.2.1	Yasmiṁ samaye, bhikkhave, bhikkhu tathā vūpakaṭṭho viharanto taṁ dhammaṁ anussarati anuvitakketi, satisambojjhaṅgo tasmiṁ samaye bhikkhuno āraddho hoti;	3	
PA_sn_46:3.2.2	satisambojjhaṅgaṁ tasmiṁ samaye bhikkhu bhāveti;	3	
PA_sn_46:3.2.3	satisambojjhaṅgo tasmiṁ samaye bhikkhuno bhāvanāpāripūriṁ gacchati.	3	
PA_sn_46:3.2.4	So tathā sato viharanto taṁ dhammaṁ paññāya pavicinati pavicarati parivīmaṁsamāpajjati.	3	
PA_sn_46:3.3.1_0	Yasmiṁ samaye, bhikkhave, bhikkhu tathā sato viharanto taṁ dhammaṁ paññāya pavicinati	3	
PA_sn_46:3.3.1_1	pavicarati parivīmaṁsamāpajjati, dhammavicayasambojjhaṅgo tasmiṁ samaye bhikkhuno āraddho hoti;	3	
PA_sn_46:3.3.2	dhammavicayasambojjhaṅgaṁ tasmiṁ samaye bhikkhu bhāveti;	3	
PA_sn_46:3.3.3	dhammavicayasambojjhaṅgo tasmiṁ samaye bhikkhuno bhāvanāpāripūriṁ gacchati.	3	
PA_sn_46:3.3.4	Tassa taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ.	3	
PA_sn_46:3.4.1_0	Yasmiṁ samaye, bhikkhave, bhikkhuno taṁ dhammaṁ paññāya pavicinato pavicarato parivīmaṁsamāpajjato	3	
PA_sn_46:3.4.1_1	āraddhaṁ hoti vīriyaṁ asallīnaṁ, vīriyasambojjhaṅgo tasmiṁ samaye bhikkhuno āraddho	3	
PA_sn_46:3.4.1_2	hoti; vīriyasambojjhaṅgaṁ tasmiṁ samaye bhikkhu bhāveti; vīriyasambojjhaṅgo tasmiṁ	3	
PA_sn_46:3.4.1_3	samaye bhikkhuno bhāvanāpāripūriṁ gacchati.	3	
PA_sn_46:3.4.2	Āraddhavīriyassa uppajjati pīti nirāmisā.	3	
PA_sn_46:3.5.1_0	Yasmiṁ samaye, bhikkhave, bhikkhuno āraddhavīriyassa uppajjati pīti nirāmisā, pītisambojjhaṅgo	3	
PA_sn_46:3.5.1_1	tasmiṁ samaye bhikkhuno āraddho hoti; pītisambojjhaṅgaṁ tasmiṁ samaye bhikkhu bhāveti;	3	
PA_sn_46:3.5.1_2	pītisambojjhaṅgo tasmiṁ samaye bhikkhuno bhāvanāpāripūriṁ gacchati.	3	
PA_sn_46:3.5.2	Pītimanassa kāyopi passambhati, cittampi passambhati.	3	
PA_sn_46:3.6.1_0	Yasmiṁ samaye, bhikkhave, bhikkhuno pītimanassa kāyopi passambhati cittampi passambhati,	3	
PA_sn_46:3.6.1_1	passaddhisambojjhaṅgo tasmiṁ samaye bhikkhuno āraddho hoti; passaddhisambojjhaṅgaṁ	3	
PA_sn_46:3.6.1_2	tasmiṁ samaye bhikkhu bhāveti; passaddhisambojjhaṅgo tasmiṁ samaye bhikkhuno bhāvanāpāripūriṁ gacchati.	3	
PA_sn_46:3.6.2	Passaddhakāyassa sukhino cittaṁ samādhiyati.	3	
PA_sn_46:3.7.1_0	Yasmiṁ samaye, bhikkhave, bhikkhuno passaddhakāyassa sukhino cittaṁ samādhiyati,	3	
PA_sn_46:3.7.1_1	samādhisambojjhaṅgo tasmiṁ samaye bhikkhuno āraddho hoti; samādhisambojjhaṅgaṁ tasmiṁ	3	
PA_sn_46:3.7.1_2	samaye bhikkhu bhāveti; samādhisambojjhaṅgo tasmiṁ samaye bhikkhuno bhāvanāpāripūriṁ gacchati.	3	
PA_sn_46:3.7.2	So tathāsamāhitaṁ cittaṁ sādhukaṁ ajjhupekkhitā hoti.	3	
PA_sn_46:3.8.1_0	Yasmiṁ samaye, bhikkhave, bhikkhu tathāsamāhitaṁ cittaṁ sādhukaṁ ajjhupekkhitā hoti,	3	
PA_sn_46:3.8.1_1	upekkhāsambojjhaṅgo tasmiṁ samaye bhikkhuno āraddho hoti; upekkhāsambojjhaṅgaṁ tasmiṁ	3	
PA_sn_46:3.8.1_2	samaye bhikkhu bhāveti; upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.	3	
PA_sn_46:3.9.1	Evaṁ bhāvitesu kho, bhikkhave, sattasu sambojjhaṅgesu evaṁ bahulīkatesu satta phalā sattānisaṁsā pāṭikaṅkhā.	3	
PA_sn_46:3.9.2	Katame satta phalā sattānisaṁsā?	3	
PA_sn_46:3.9.3	Diṭṭheva dhamme paṭikacca aññaṁ ārādheti.	3	
PA_sn_46:3.9.4	No ce diṭṭheva dhamme paṭikacca aññaṁ ārādheti, atha maraṇakāle aññaṁ ārādheti.	3	
PA_sn_46:3.9.5	No ce diṭṭheva dhamme paṭikacca aññaṁ ārādheti, no ce maraṇakāle aññaṁ ārādheti, atha pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	3	
PA_sn_46:3.9.6_0	No ce diṭṭheva dhamme paṭikacca aññaṁ ārādheti, no ce maraṇakāle aññaṁ ārādheti,	3	
PA_sn_46:3.9.6_1	no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti, atha	3	
PA_sn_46:3.9.6_2	pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.	3	
PA_sn_46:3.9.7_0	No ce diṭṭheva dhamme paṭikacca aññaṁ ārādheti, no ce maraṇakāle aññaṁ ārādheti,	3	
PA_sn_46:3.9.7_1	no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti, no	3	
PA_sn_46:3.9.7_2	ce pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti, atha	3	
PA_sn_46:3.9.7_3	pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.	3	
PA_sn_46:3.9.8_0	No ce diṭṭheva dhamme paṭikacca aññaṁ ārādheti, no ce maraṇakāle aññaṁ ārādheti,	3	
PA_sn_46:3.9.8_1	no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti, no	3	
PA_sn_46:3.9.8_2	ce pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti, no	3	
PA_sn_46:3.9.8_3	ce pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti, atha	3	
PA_sn_46:3.9.8_4	pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.	3	
PA_sn_46:3.9.9_0	No ce diṭṭheva dhamme paṭikacca aññaṁ ārādheti, no ce maraṇakāle aññaṁ ārādheti,	3	
PA_sn_46:3.9.9_1	no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti, no	3	
PA_sn_46:3.9.9_2	ce pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti, no	3	
PA_sn_46:3.9.9_3	ce pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti, no	3	
PA_sn_46:3.9.9_4	ce pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti, atha	3	
PA_sn_46:3.9.9_5	pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.	3	
PA_sn_46:3.9.10	Evaṁ bhāvitesu kho, bhikkhave, sattasu bojjhaṅgesu evaṁ bahulīkatesu ime satta phalā sattānisaṁsā pāṭikaṅkhā”ti.	3	
PA_sn_46:3.9.11	Tatiyaṁ.	3	
PA_sn_46:4.0.1	Saṁyutta Nikāya 46.4	4	
PA_sn_46:4.0.2	1. Pabbatavagga	4	
PA_sn_46:4.0.3	Vatthasutta	4	
PA_sn_46:4.1.1	Ekaṁ samayaṁ āyasmā sāriputto sāvatthiyaṁ viharati jetavane anāthapiṇḍikassa ārāme.	4	
PA_sn_46:4.1.2	Tatra kho āyasmā sāriputto bhikkhū āmantesi:	4	
PA_sn_46:4.1.3	“āvuso bhikkhavo”ti.	4	
PA_sn_46:4.1.4	“Āvuso”ti kho te bhikkhū āyasmato sāriputtassa paccassosuṁ.	4	
PA_sn_46:4.1.5	Āyasmā sāriputto etadavoca:	4	
PA_sn_46:4.2.1	“Sattime, āvuso, bojjhaṅgā.	4	
PA_sn_46:4.2.2	Katame satta?	4	
PA_sn_46:4.2.3	Satisambojjhaṅgo, dhammavicayasambojjhaṅgo, vīriyasambojjhaṅgo, pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo—	4	
PA_sn_46:4.2.4	ime kho, āvuso, satta bojjhaṅgā.	4	
PA_sn_46:4.2.5	Imesaṁ khvāhaṁ, āvuso, sattannaṁ bojjhaṅgānaṁ yena yena bojjhaṅgena ākaṅkhāmi pubbaṇhasamayaṁ viharituṁ, tena tena bojjhaṅgena pubbaṇhasamayaṁ viharāmi;	4	
PA_sn_46:4.2.6	yena yena bojjhaṅgena ākaṅkhāmi majjhanhikaṁ samayaṁ viharituṁ, tena tena bojjhaṅgena majjhanhikaṁ samayaṁ viharāmi;	4	
PA_sn_46:4.2.7	yena yena bojjhaṅgena ākaṅkhāmi sāyanhasamayaṁ viharituṁ, tena tena bojjhaṅgena sāyanhasamayaṁ viharāmi.	4	
PA_sn_46:4.2.8	Satisambojjhaṅgo iti ce me, āvuso, hoti, ‘appamāṇo’ti me hoti, ‘susamāraddho’ti me hoti, tiṭṭhantañca naṁ ‘tiṭṭhatī’ti pajānāmi.	4	
PA_sn_46:4.2.9	Sacepi me cavati, ‘idappaccayā me cavatī’ti pajānāmi …pe…	4	
PA_sn_46:4.2.10	upekkhāsambojjhaṅgo iti ce me, āvuso, hoti, ‘appamāṇo’ti me hoti, ‘susamāraddho’ti me hoti, tiṭṭhantañca naṁ ‘tiṭṭhatī’ti pajānāmi.	4	
PA_sn_46:4.2.11	Sacepi me cavati, ‘idappaccayā me cavatī’ti pajānāmi.	4	
PA_sn_46:4.3.1	Seyyathāpi, āvuso, rañño vā rājamahāmattassa vā nānārattānaṁ dussānaṁ dussakaraṇḍako pūro assa.	4	
PA_sn_46:4.3.2	So yaññadeva dussayugaṁ ākaṅkheyya pubbaṇhasamayaṁ pārupituṁ, taṁ tadeva dussayugaṁ pubbaṇhasamayaṁ pārupeyya;	4	
PA_sn_46:4.3.3	yaññadeva dussayugaṁ ākaṅkheyya majjhanhikaṁ samayaṁ pārupituṁ, taṁ tadeva dussayugaṁ majjhanhikaṁ samayaṁ pārupeyya;	4	
PA_sn_46:4.3.4	yaññadeva dussayugaṁ ākaṅkheyya sāyanhasamayaṁ pārupituṁ, taṁ tadeva dussayugaṁ sāyanhasamayaṁ pārupeyya.	4	
PA_sn_46:4.3.5	Evameva khvāhaṁ, āvuso, imesaṁ sattannaṁ bojjhaṅgānaṁ yena yena bojjhaṅgena ākaṅkhāmi pubbaṇhasamayaṁ viharituṁ, tena tena bojjhaṅgena pubbaṇhasamayaṁ viharāmi;	4	
PA_sn_46:4.3.6	yena yena bojjhaṅgena ākaṅkhāmi majjhanhikaṁ samayaṁ viharituṁ, tena tena bojjhaṅgena majjhanhikaṁ samayaṁ viharāmi;	4	
PA_sn_46:4.3.7	yena yena bojjhaṅgena ākaṅkhāmi sāyanhasamayaṁ viharituṁ, tena tena bojjhaṅgena sāyanhasamayaṁ viharāmi.	4	
PA_sn_46:4.3.8	Satisambojjhaṅgo iti ce me, āvuso, hoti, ‘appamāṇo’ti me hoti, ‘susamāraddho’ti me hoti, tiṭṭhantañca naṁ ‘tiṭṭhatī’ti pajānāmi.	4	
PA_sn_46:4.3.9	Sacepi me cavati, ‘idappaccayā me cavatī’ti pajānāmi …pe…	4	
PA_sn_46:4.3.10	upekkhāsambojjhaṅgo iti ce me, āvuso, hoti, ‘appamāṇo’ti me hoti, ‘susamāraddho’ti me hoti, tiṭṭhantañca naṁ ‘tiṭṭhatī’ti pajānāmi.	4	
PA_sn_46:4.3.11	Sacepi me cavati, ‘idappaccayā me cavatī’ti pajānāmī”ti.	4	
PA_sn_46:4.3.12	Catutthaṁ.	4	
PA_sn_46:5.0.1	Saṁyutta Nikāya 46.5	5	
PA_sn_46:5.0.2	1. Pabbatavagga	5	
PA_sn_46:5.0.3	Bhikkhusutta	5	
PA_sn_46:5.1.1	Sāvatthinidānaṁ.	5	
PA_sn_46:5.1.2	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	5	
PA_sn_46:5.1.3	“‘bojjhaṅgā, bojjhaṅgā’ti, bhante, vuccanti.	5	
PA_sn_46:5.1.4	Kittāvatā nu kho, bhante, ‘bojjhaṅgā’ti vuccantī”ti?	5	
PA_sn_46:5.1.5	“Bodhāya saṁvattantīti kho, bhikkhu, tasmā ‘bojjhaṅgā’ti vuccanti.	5	
PA_sn_46:5.1.6	Idha, bhikkhu, satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	5	
PA_sn_46:5.1.7	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	5	
PA_sn_46:5.1.8	Tassime satta bojjhaṅge bhāvayato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati.	5	
PA_sn_46:5.1.9	Vimuttasmiṁ vimuttamiti ñāṇaṁ hoti.	5	
PA_sn_46:5.1.10	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	5	
PA_sn_46:5.1.11	Bodhāya saṁvattantīti, bhikkhu, tasmā ‘bojjhaṅgā’ti vuccantī”ti.	5	
PA_sn_46:5.1.12	Pañcamaṁ.	5	
PA_sn_46:6.0.1	Saṁyutta Nikāya 46.6	6	
PA_sn_46:6.0.2	1. Pabbatavagga	6	
PA_sn_46:6.0.3	Kuṇḍaliyasutta	6	
PA_sn_46:6.1.1	Ekaṁ samayaṁ bhagavā sākete viharati añjanavane migadāye.	6	
PA_sn_46:6.1.2	Atha kho kuṇḍaliyo paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	6	
PA_sn_46:6.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho kuṇḍaliyo paribbājako bhagavantaṁ etadavoca:	6	
PA_sn_46:6.1.4	“ahamasmi, bho gotama, ārāmanissayī parisāvacaro.	6	
PA_sn_46:6.1.5	Tassa mayhaṁ, bho gotama, pacchābhattaṁ bhuttapātarāsassa ayamācāro hoti—	6	
PA_sn_46:6.1.6	ārāmena ārāmaṁ uyyānena uyyānaṁ anucaṅkamāmi anuvicarāmi.	6	
PA_sn_46:6.1.7	So tattha passāmi eke samaṇabrāhmaṇe itivādappamokkhānisaṁsañceva kathaṁ kathente upārambhānisaṁsañca:	6	
PA_sn_46:6.1.8	‘bhavaṁ pana gotamo kimānisaṁso viharatī’”ti?	6	
PA_sn_46:6.1.9	“Vijjāvimuttiphalānisaṁso kho, kuṇḍaliya, tathāgato viharatī”ti.	6	
PA_sn_46:6.2.1	“Katame pana, bho gotama, dhammā bhāvitā bahulīkatā vijjāvimuttiṁ paripūrentī”ti?	6	
PA_sn_46:6.2.2	“Satta kho, kuṇḍaliya, bojjhaṅgā bhāvitā bahulīkatā vijjāvimuttiṁ paripūrentī”ti.	6	
PA_sn_46:6.2.3	“Katame pana, bho gotama, dhammā bhāvitā bahulīkatā satta bojjhaṅge paripūrentī”ti?	6	
PA_sn_46:6.2.4	“Cattāro kho, kuṇḍaliya, satipaṭṭhānā bhāvitā bahulīkatā satta bojjhaṅge paripūrentī”ti.	6	
PA_sn_46:6.2.5	“Katame pana, bho gotama, dhammā bhāvitā, bahulīkatā cattāro satipaṭṭhāne paripūrentī”ti?	6	
PA_sn_46:6.2.6	“Tīṇi kho, kuṇḍaliya, sucaritāni bhāvitāni bahulīkatāni cattāro satipaṭṭhāne paripūrentī”ti.	6	
PA_sn_46:6.2.7	“Katame pana, bho gotama, dhammā bhāvitā bahulīkatā tīṇi sucaritāni paripūrentī”ti?	6	
PA_sn_46:6.2.8	“Indriyasaṁvaro kho, kuṇḍaliya, bhāvito bahulīkato tīṇi sucaritāni paripūretīti.	6	
PA_sn_46:6.3.1	Kathaṁ bhāvito ca, kuṇḍaliya, indriyasaṁvaro kathaṁ bahulīkato tīṇi sucaritāni paripūretīti?	6	
PA_sn_46:6.3.2	Idha, kuṇḍaliya, bhikkhu cakkhunā rūpaṁ disvā manāpaṁ nābhijjhati nābhihaṁsati, na rāgaṁ janeti.	6	
PA_sn_46:6.3.3	Tassa ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	6	
PA_sn_46:6.3.4	Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto adīnamānaso abyāpannacetaso.	6	
PA_sn_46:6.3.5	Tassa ṭhito ca kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.	6	
PA_sn_46:6.4.1	Puna caparaṁ, kuṇḍaliya, bhikkhu sotena saddaṁ sutvā …pe…	6	
PA_sn_46:6.4.2	ghānena gandhaṁ ghāyitvā …pe…	6	
PA_sn_46:6.4.3	jivhāya rasaṁ sāyitvā …pe…	6	
PA_sn_46:6.4.4	kāyena phoṭṭhabbaṁ phusitvā …pe…	6	
PA_sn_46:6.4.5	manasā dhammaṁ viññāya manāpaṁ nābhijjhati nābhihaṁsati, na rāgaṁ janeti.	6	
PA_sn_46:6.4.6	Tassa ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	6	
PA_sn_46:6.4.7	Manasā kho paneva dhammaṁ viññāya amanāpaṁ na maṅku hoti appatiṭṭhitacitto adīnamānaso abyāpannacetaso.	6	
PA_sn_46:6.4.8	Tassa ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	6	
PA_sn_46:6.5.1	Yato kho, kuṇḍaliya, bhikkhuno cakkhunā rūpaṁ disvā manāpāmanāpesu rūpesu ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	6	
PA_sn_46:6.5.2	Sotena saddaṁ sutvā …pe…	6	
PA_sn_46:6.5.3	ghānena gandhaṁ ghāyitvā …pe…	6	
PA_sn_46:6.5.4	jivhāya rasaṁ sāyitvā …pe…	6	
PA_sn_46:6.5.5	kāyena phoṭṭhabbaṁ phusitvā …pe…	6	
PA_sn_46:6.5.6	manasā dhammaṁ viññāya manāpāmanāpesu dhammesu ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	6	
PA_sn_46:6.5.7	Evaṁ bhāvito kho, kuṇḍaliya, indriyasaṁvaro evaṁ bahulīkato tīṇi sucaritāni paripūreti.	6	
PA_sn_46:6.6.1	Kathaṁ bhāvitāni ca, kuṇḍaliya, tīṇi sucaritāni kathaṁ bahulīkatāni cattāro satipaṭṭhāne paripūrenti?	6	
PA_sn_46:6.6.2	Idha, kuṇḍaliya, bhikkhu kāyaduccaritaṁ pahāya kāyasucaritaṁ bhāveti, vacīduccaritaṁ pahāya vacīsucaritaṁ bhāveti, manoduccaritaṁ pahāya manosucaritaṁ bhāveti.	6	
PA_sn_46:6.6.3	Evaṁ bhāvitāni kho, kuṇḍaliya, tīṇi sucaritāni evaṁ bahulīkatāni cattāro satipaṭṭhāne paripūrenti.	6	
PA_sn_46:6.7.1	Kathaṁ bhāvitā ca, kuṇḍaliya, cattāro satipaṭṭhānā kathaṁ bahulīkatā satta bojjhaṅge paripūrenti?	6	
PA_sn_46:6.7.2	Idha, kuṇḍaliya, bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṁ;	6	
PA_sn_46:6.7.3	vedanāsu …pe…	6	
PA_sn_46:6.7.4	citte …pe…	6	
PA_sn_46:6.7.5	dhammesu dhammānupassī viharati ātāpī sampajāno satimā, vineyya loke abhijjhādomanassaṁ.	6	
PA_sn_46:6.7.6	Evaṁ bhāvitā kho, kuṇḍaliya, cattāro satipaṭṭhānā evaṁ bahulīkatā satta bojjhaṅge paripūrenti.	6	
PA_sn_46:6.8.1	Kathaṁ bhāvitā ca, kuṇḍaliya, satta bojjhaṅgā kathaṁ bahulīkatā vijjāvimuttiṁ paripūrenti?	6	
PA_sn_46:6.8.2	Idha, kuṇḍaliya, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	6	
PA_sn_46:6.8.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	6	
PA_sn_46:6.8.4	Evaṁ bhāvitā kho, kuṇḍaliya, satta bojjhaṅgā evaṁ bahulīkatā vijjāvimuttiṁ paripūrentī”ti.	6	
PA_sn_46:6.9.1	Evaṁ vutte, kuṇḍaliyo paribbājako bhagavantaṁ etadavoca:	6	
PA_sn_46:6.9.2	“abhikkantaṁ, bho gotama, abhikkantaṁ, bho gotama.	6	
PA_sn_46:6.9.3_0	Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya, mūḷhassa	6	
PA_sn_46:6.9.3_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	6	
PA_sn_46:6.9.3_2	evameva bhotā gotamena anekapariyāyena dhammo pakāsito.	6	
PA_sn_46:6.9.4	Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.	6	
PA_sn_46:6.9.5	Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	6	
PA_sn_46:6.9.6	Chaṭṭhaṁ.	6	
PA_sn_46:7.0.1	Saṁyutta Nikāya 46.7	7	
PA_sn_46:7.0.2	1. Pabbatavagga	7	
PA_sn_46:7.0.3	Kūṭāgārasutta	7	
PA_sn_46:7.1.1	“Seyyathāpi, bhikkhave, kūṭāgārassa yā kāci gopānasiyo, sabbā tā kūṭaninnā kūṭapoṇā kūṭapabbhārā;	7	
PA_sn_46:7.1.2	evameva kho, bhikkhave, bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro.	7	
PA_sn_46:7.2.1	Kathañca, bhikkhave, bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro?	7	
PA_sn_46:7.2.2	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	7	
PA_sn_46:7.2.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	7	
PA_sn_46:7.2.4	Evaṁ kho, bhikkhave, bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro”ti.	7	
PA_sn_46:7.2.5	Sattamaṁ.	7	
PA_sn_46:8.0.1	Saṁyutta Nikāya 46.8	8	
PA_sn_46:8.0.2	1. Pabbatavagga	8	
PA_sn_46:8.0.3	Upavānasutta	8	
PA_sn_46:8.1.1	Ekaṁ samayaṁ āyasmā ca upavāno āyasmā ca sāriputto kosambiyaṁ viharanti ghositārāme.	8	
PA_sn_46:8.1.2	Atha kho āyasmā sāriputto sāyanhasamayaṁ paṭisallānā vuṭṭhito yenāyasmā upavāno tenupasaṅkami; upasaṅkamitvā āyasmatā upavānena saddhiṁ sammodi.	8	
PA_sn_46:8.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā sāriputto āyasmantaṁ upavānaṁ etadavoca:	8	
PA_sn_46:8.2.1	“Jāneyya nu kho, āvuso upavāna, bhikkhu ‘paccattaṁ yonisomanasikārā evaṁ susamāraddhā me satta bojjhaṅgā phāsuvihārāya saṁvattantī’”ti?	8	
PA_sn_46:8.2.2	“Jāneyya kho, āvuso sāriputta, bhikkhu ‘paccattaṁ yonisomanasikārā evaṁ susamāraddhā me satta bojjhaṅgā phāsuvihārāya saṁvattantī’”ti.	8	
PA_sn_46:8.3.1_0	“Satisambojjhaṅgaṁ kho, āvuso, bhikkhu ārabbhamāno pajānāti ‘cittañca me suvimuttaṁ,	8	
PA_sn_46:8.3.1_1	thinamiddhañca me susamūhataṁ, uddhaccakukkuccañca me suppaṭivinītaṁ, āraddhañca	8	
PA_sn_46:8.3.1_2	me vīriyaṁ, aṭṭhiṁ katvā manasi karomi, no ca līnan’ti …pe…	8	
PA_sn_46:8.3.2_0	upekkhāsambojjhaṅgaṁ āvuso, bhikkhu ārabbhamāno pajānāti ‘cittañca me suvimuttaṁ,	8	
PA_sn_46:8.3.2_1	thinamiddhañca me susamūhataṁ, uddhaccakukkuccañca me suppaṭivinītaṁ, āraddhañca	8	
PA_sn_46:8.3.2_2	me vīriyaṁ, aṭṭhiṁ katvā manasi karomi, no ca līnan’”ti.	8	
PA_sn_46:8.3.3	“Evaṁ kho, āvuso sāriputta, bhikkhu jāneyya ‘paccattaṁ yonisomanasikārā evaṁ susamāraddhā me satta bojjhaṅgā phāsuvihārāya saṁvattantī’”ti.	8	
PA_sn_46:8.3.4	Aṭṭhamaṁ.	8	
PA_sn_46:9.0.1	Saṁyutta Nikāya 46.9	9	
PA_sn_46:9.0.2	1. Pabbatavagga	9	
PA_sn_46:9.0.3	Paṭhamauppannasutta	9	
PA_sn_46:9.1.1	“Sattime, bhikkhave, bojjhaṅgā bhāvitā bahulīkatā anuppannā uppajjanti, nāññatra tathāgatassa pātubhāvā arahato sammāsambuddhassa.	9	
PA_sn_46:9.1.2	Katame satta?	9	
PA_sn_46:9.1.3	Satisambojjhaṅgo …pe… upekkhāsambojjhaṅgo—	9	
PA_sn_46:9.1.4	ime kho, bhikkhave, satta bojjhaṅgā bhāvitā bahulīkatā anuppannā uppajjanti, nāññatra tathāgatassa pātubhāvā arahato sammāsambuddhassā”ti.	9	
PA_sn_46:9.1.5	Navamaṁ.	9	
PA_sn_46:10.0.1	Saṁyutta Nikāya 46.10	10	
PA_sn_46:10.0.2	1. Pabbatavagga	10	
PA_sn_46:10.0.3	Dutiyauppannasutta	10	
PA_sn_46:10.1.1	“Sattime, bhikkhave, bojjhaṅgā bhāvitā bahulīkatā anuppannā uppajjanti, nāññatra sugatavinayā.	10	
PA_sn_46:10.1.2	Katame satta?	10	
PA_sn_46:10.1.3	Satisambojjhaṅgo …pe… upekkhāsambojjhaṅgo—	10	
PA_sn_46:10.1.4	ime kho, bhikkhave, satta bojjhaṅgā bhāvitā bahulīkatā anuppannā uppajjanti, nāññatra sugatavinayā”ti.	10	
PA_sn_46:10.1.5	Dasamaṁ.	10	
PA_sn_46:10.1.6	Pabbatavaggo paṭhamo.	10	
PA_sn_46:10.2.0	Tassuddānaṁ	10	
PA_sn_46:10.2.1	Himavantaṁ kāyaṁ sīlaṁ,	10	
PA_sn_46:10.2.2	vatthaṁ bhikkhu ca kuṇḍali;	10	
PA_sn_46:10.2.3	Kūṭañca upavānañca,	10	
PA_sn_46:10.2.4	uppannā apare duveti.	10	
PA_sn_46:11.0.1	Saṁyutta Nikāya 46.11	11	
PA_sn_46:11.0.2	2. Gilānavagga	11	
PA_sn_46:11.0.3	Pāṇasutta	11	
PA_sn_46:11.1.1	“Seyyathāpi, bhikkhave, ye keci pāṇā cattāro iriyāpathe kappenti—	11	
PA_sn_46:11.1.2	kālena gamanaṁ, kālena ṭhānaṁ, kālena nisajjaṁ, kālena seyyaṁ, sabbe te pathaviṁ nissāya pathaviyaṁ patiṭṭhāya evamete cattāro iriyāpathe kappenti;	11	
PA_sn_46:11.1.3	evameva kho, bhikkhave, bhikkhu sīlaṁ nissāya sīle patiṭṭhāya satta bojjhaṅge bhāveti, satta bojjhaṅge bahulīkaroti.	11	
PA_sn_46:11.2.1	Kathañca, bhikkhave, bhikkhu sīlaṁ nissāya sīle patiṭṭhāya satta bojjhaṅge bhāveti satta bojjhaṅge bahulīkaroti?	11	
PA_sn_46:11.2.2	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	11	
PA_sn_46:11.2.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	11	
PA_sn_46:11.2.4	Evaṁ kho, bhikkhave, bhikkhu sīlaṁ nissāya sīle patiṭṭhāya satta bojjhaṅge bhāveti, satta bojjhaṅge bahulīkarotī”ti.	11	
PA_sn_46:11.2.5	Paṭhamaṁ.	11	
PA_sn_46:12.0.1	Saṁyutta Nikāya 46.12	12	
PA_sn_46:12.0.2	2. Gilānavagga	12	
PA_sn_46:12.0.3	Paṭhamasūriyūpamasutta	12	
PA_sn_46:12.1.1	“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ;	12	
PA_sn_46:12.1.2	evameva kho, bhikkhave, bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ nimittaṁ, yadidaṁ—kalyāṇamittatā.	12	
PA_sn_46:12.1.3	Kalyāṇamittassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	12	
PA_sn_46:12.2.1	Kathañca, bhikkhave, bhikkhu kalyāṇamitto satta bojjhaṅge bhāveti satta bojjhaṅge bahulīkaroti?	12	
PA_sn_46:12.2.2	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	12	
PA_sn_46:12.2.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	12	
PA_sn_46:12.2.4	Evaṁ kho, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkarotī”ti.	12	
PA_sn_46:12.2.5	Dutiyaṁ.	12	
PA_sn_46:13.0.1	Saṁyutta Nikāya 46.13	13	
PA_sn_46:13.0.2	2. Gilānavagga	13	
PA_sn_46:13.0.3	Dutiyasūriyūpamasutta	13	
PA_sn_46:13.1.1	“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ;	13	
PA_sn_46:13.1.2	evameva kho, bhikkhave, bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ pubbanimittaṁ, yadidaṁ—yonisomanasikāro.	13	
PA_sn_46:13.1.3	Yonisomanasikārasampannassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	13	
PA_sn_46:13.2.1	Kathañca, bhikkhave, bhikkhu yonisomanasikārasampanno satta bojjhaṅge bhāveti, satta bojjhaṅge bahulīkaroti?	13	
PA_sn_46:13.2.2	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	13	
PA_sn_46:13.2.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	13	
PA_sn_46:13.2.4	Evaṁ kho, bhikkhave, bhikkhu yonisomanasikārasampanno satta bojjhaṅge bhāveti, satta bojjhaṅge bahulīkarotī”ti.	13	
PA_sn_46:13.2.5	Tatiyaṁ.	13	
PA_sn_46:14.0.1	Saṁyutta Nikāya 46.14	14	
PA_sn_46:14.0.2	2. Gilānavagga	14	
PA_sn_46:14.0.3	Paṭhamagilānasutta	14	
PA_sn_46:14.1.1	Ekaṁ samayaṁ bhagavā rājagahe viharati veḷuvane kalandakanivāpe.	14	
PA_sn_46:14.1.2	Tena kho pana samayena āyasmā mahākassapo pippaliguhāyaṁ viharati ābādhiko dukkhito bāḷhagilāno.	14	
PA_sn_46:14.1.3_0	Atha kho bhagavā sāyanhasamayaṁ paṭisallānā vuṭṭhito yenāyasmā mahākassapo tenupasaṅkami;	14	
PA_sn_46:14.1.3_1	upasaṅkamitvā paññatte āsane nisīdi. Nisajja kho bhagavā āyasmantaṁ mahākassapaṁ etadavoca:	14	
PA_sn_46:14.2.1	“Kacci te, kassapa, khamanīyaṁ kacci yāpanīyaṁ? Kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	14	
PA_sn_46:14.2.2	“Na me, bhante, khamanīyaṁ, na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	14	
PA_sn_46:14.3.1	“Sattime, kassapa, bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattanti.	14	
PA_sn_46:14.3.2	Katame satta?	14	
PA_sn_46:14.3.3_0	Satisambojjhaṅgo kho, kassapa, mayā sammadakkhāto bhāvito bahulīkato abhiññāya sambodhāya	14	
PA_sn_46:14.3.3_1	nibbānāya saṁvattati …pe… upekkhāsambojjhaṅgo kho, kassapa, mayā sammadakkhāto bhāvito	14	
PA_sn_46:14.3.3_2	bahulīkato abhiññāya sambodhāya nibbānāya saṁvattati.	14	
PA_sn_46:14.3.4	Ime kho, kassapa, satta bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattantī”ti.	14	
PA_sn_46:14.3.5	“Taggha, bhagavā, bojjhaṅgā;	14	
PA_sn_46:14.3.6	taggha, sugata, bojjhaṅgā”ti.	14	
PA_sn_46:14.4.1	Idamavoca bhagavā.	14	
PA_sn_46:14.4.2	Attamano āyasmā mahākassapo bhagavato bhāsitaṁ abhinandi.	14	
PA_sn_46:14.4.3	Vuṭṭhahi cāyasmā mahākassapo tamhā ābādhā.	14	
PA_sn_46:14.4.4	Tathāpahīno cāyasmato mahākassapassa so ābādho ahosīti.	14	
PA_sn_46:14.4.5	Catutthaṁ.	14	
PA_sn_46:15.0.1	Saṁyutta Nikāya 46.15	15	
PA_sn_46:15.0.2	2. Gilānavagga	15	
PA_sn_46:15.0.3	Dutiyagilānasutta	15	
PA_sn_46:15.1.1	Ekaṁ samayaṁ bhagavā rājagahe viharati veḷuvane kalandakanivāpe.	15	
PA_sn_46:15.1.2	Tena kho pana samayena āyasmā mahāmoggallāno gijjhakūṭe pabbate viharati ābādhiko dukkhito bāḷhagilāno.	15	
PA_sn_46:15.1.3_0	Atha kho bhagavā sāyanhasamayaṁ paṭisallānā vuṭṭhito yenāyasmā mahāmoggallāno tenupasaṅkami;	15	
PA_sn_46:15.1.3_1	upasaṅkamitvā paññatte āsane nisīdi. Nisajja kho bhagavā āyasmantaṁ mahāmoggallānaṁ etadavoca:	15	
PA_sn_46:15.2.1	“Kacci te, moggallāna, khamanīyaṁ kacci yāpanīyaṁ? Kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	15	
PA_sn_46:15.2.2	“Na me, bhante, khamanīyaṁ, na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	15	
PA_sn_46:15.3.1	“Sattime, moggallāna, bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattanti.	15	
PA_sn_46:15.3.2	Katame satta?	15	
PA_sn_46:15.3.3_0	Satisambojjhaṅgo kho, moggallāna, mayā sammadakkhāto bhāvito bahulīkato abhiññāya	15	
PA_sn_46:15.3.3_1	sambodhāya nibbānāya saṁvattati …pe… upekkhāsambojjhaṅgo kho, moggallāna, mayā sammadakkhāto	15	
PA_sn_46:15.3.3_2	bhāvito bahulīkato abhiññāya sambodhāya nibbānāya saṁvattati.	15	
PA_sn_46:15.3.4	Ime kho, moggallāna, satta bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattantī”ti.	15	
PA_sn_46:15.3.5	“Taggha, bhagavā, bojjhaṅgā;	15	
PA_sn_46:15.3.6	taggha, sugata, bojjhaṅgā”ti.	15	
PA_sn_46:15.4.1	Idamavoca bhagavā.	15	
PA_sn_46:15.4.2	Attamano āyasmā mahāmoggallāno bhagavato bhāsitaṁ abhinandi.	15	
PA_sn_46:15.4.3	Vuṭṭhahi cāyasmā mahāmoggallāno tamhā ābādhā.	15	
PA_sn_46:15.4.4	Tathāpahīno cāyasmato mahāmoggallānassa so ābādho ahosīti.	15	
PA_sn_46:15.4.5	Pañcamaṁ.	15	
PA_sn_46:16.0.1	Saṁyutta Nikāya 46.16	16	
PA_sn_46:16.0.2	2. Gilānavagga	16	
PA_sn_46:16.0.3	Tatiyagilānasutta	16	
PA_sn_46:16.1.1	Ekaṁ samayaṁ bhagavā rājagahe viharati veḷuvane kalandakanivāpe.	16	
PA_sn_46:16.1.2	Tena kho pana samayena bhagavā ābādhiko hoti dukkhito bāḷhagilāno.	16	
PA_sn_46:16.1.3	Atha kho āyasmā mahācundo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ mahācundaṁ bhagavā etadavoca:	16	
PA_sn_46:16.1.4	“paṭibhantu taṁ, cunda, bojjhaṅgā”ti.	16	
PA_sn_46:16.2.1	“Sattime, bhante, bojjhaṅgā bhagavatā sammadakkhātā bhāvitā bahulīkatā abhiññāya sambodhāya nibbānāya saṁvattanti.	16	
PA_sn_46:16.2.2	Katame satta?	16	
PA_sn_46:16.2.3_0	Satisambojjhaṅgo kho, bhante, bhagavatā sammadakkhāto bhāvito bahulīkato abhiññāya	16	
PA_sn_46:16.2.3_1	sambodhāya nibbānāya saṁvattati …pe… upekkhāsambojjhaṅgo kho, bhante, bhagavatā sammadakkhāto	16	
PA_sn_46:16.2.3_2	bhāvito bahulīkato abhiññāya sambodhāya nibbānāya saṁvattati.	16	
PA_sn_46:16.2.4	Ime kho, bhante, satta bojjhaṅgā bhagavatā sammadakkhātā bhāvitā bahulīkatā abhiññāya sambodhāya nibbānāya saṁvattantī”ti.	16	
PA_sn_46:16.2.5	“Taggha, cunda, bojjhaṅgā;	16	
PA_sn_46:16.2.6	taggha, cunda, bojjhaṅgā”ti.	16	
PA_sn_46:16.3.1	Idamavocāyasmā cundo.	16	
PA_sn_46:16.3.2	Samanuñño satthā ahosi.	16	
PA_sn_46:16.3.3	Vuṭṭhahi ca bhagavā tamhā ābādhā.	16	
PA_sn_46:16.3.4	Tathāpahīno ca bhagavato so ābādho ahosīti.	16	
PA_sn_46:16.3.5	Chaṭṭhaṁ.	16	
PA_sn_46:17.0.1	Saṁyutta Nikāya 46.17	17	
PA_sn_46:17.0.2	2. Gilānavagga	17	
PA_sn_46:17.0.3	Pāraṅgamasutta	17	
PA_sn_46:17.1.1	“Sattime, bhikkhave, bojjhaṅgā bhāvitā bahulīkatā apārā pāraṁ gamanāya saṁvattanti.	17	
PA_sn_46:17.1.2	Katame satta?	17	
PA_sn_46:17.1.3	Satisambojjhaṅgo …pe… upekkhāsambojjhaṅgo—	17	
PA_sn_46:17.1.4	ime kho, bhikkhave, satta bojjhaṅgā bhāvitā bahulīkatā apārā pāraṁ gamanāya saṁvattantīti.	17	
PA_sn_46:17.2.1	Appakā te manussesu,	17	
PA_sn_46:17.2.2	ye janā pāragāmino;	17	
PA_sn_46:17.2.3	Athāyaṁ itarā pajā,	17	
PA_sn_46:17.2.4	tīramevānudhāvati.	17	
PA_sn_46:17.3.1	Ye ca kho sammadakkhāte,	17	
PA_sn_46:17.3.2	dhamme dhammānuvattino;	17	
PA_sn_46:17.3.3	Te janā pāramessanti,	17	
PA_sn_46:17.3.4	maccudheyyaṁ suduttaraṁ.	17	
PA_sn_46:17.4.1	Kaṇhaṁ dhammaṁ vippahāya,	17	
PA_sn_46:17.4.2	sukkaṁ bhāvetha paṇḍito;	17	
PA_sn_46:17.4.3	Okā anokamāgamma,	17	
PA_sn_46:17.4.4	viveke yattha dūramaṁ.	17	
PA_sn_46:17.5.1	Tatrābhiratimiccheyya,	17	
PA_sn_46:17.5.2	hitvā kāme akiñcano;	17	
PA_sn_46:17.5.3	Pariyodapeyya attānaṁ,	17	
PA_sn_46:17.5.4	cittaklesehi paṇḍito.	17	
PA_sn_46:17.6.1	Yesaṁ sambodhiyaṅgesu,	17	
PA_sn_46:17.6.2	sammā cittaṁ subhāvitaṁ;	17	
PA_sn_46:17.6.3	Ādānappaṭinissagge,	17	
PA_sn_46:17.6.4	anupādāya ye ratā;	17	
PA_sn_46:17.6.5	Khīṇāsavā jutimanto,	17	
PA_sn_46:17.6.6	te loke parinibbutā”ti.	17	
PA_sn_46:17.6.7	Sattamaṁ.	17	
PA_sn_46:18.0.1	Saṁyutta Nikāya 46.18	18	
PA_sn_46:18.0.2	2. Gilānavagga	18	
PA_sn_46:18.0.3	Viraddhasutta	18	
PA_sn_46:18.1.1	“Yesaṁ kesañci, bhikkhave, satta bojjhaṅgā viraddhā, viraddho tesaṁ ariyo maggo sammā dukkhakkhayagāmī.	18	
PA_sn_46:18.1.2	Yesaṁ kesañci, bhikkhave, satta bojjhaṅgā āraddhā, āraddho tesaṁ ariyo maggo sammā dukkhakkhayagāmī.	18	
PA_sn_46:18.1.3	Katame satta?	18	
PA_sn_46:18.1.4	Satisambojjhaṅgo …pe… upekkhāsambojjhaṅgo—	18	
PA_sn_46:18.1.5	yesaṁ kesañci, bhikkhave, ime satta bojjhaṅgā viraddhā, viraddho tesaṁ ariyo maggo sammā dukkhakkhayagāmī.	18	
PA_sn_46:18.1.6	Yesaṁ kesañci, bhikkhave, ime satta bojjhaṅgā āraddhā, āraddho tesaṁ ariyo maggo sammā dukkhakkhayagāmī”ti.	18	
PA_sn_46:18.1.7	Aṭṭhamaṁ.	18	
PA_sn_46:19.0.1	Saṁyutta Nikāya 46.19	19	
PA_sn_46:19.0.2	2. Gilānavagga	19	
PA_sn_46:19.0.3	Ariyasutta	19	
PA_sn_46:19.1.1	“Sattime, bhikkhave, bojjhaṅgā bhāvitā bahulīkatā ariyā niyyānikā nīyanti takkarassa sammā dukkhakkhayāya.	19	
PA_sn_46:19.1.2	Katame satta?	19	
PA_sn_46:19.1.3	Satisambojjhaṅgo …pe… upekkhāsambojjhaṅgo—	19	
PA_sn_46:19.1.4	ime kho, bhikkhave, satta bojjhaṅgā bhāvitā bahulīkatā ariyā niyyānikā nīyanti takkarassa sammā dukkhakkhayāyā”ti.	19	
PA_sn_46:19.1.5	Navamaṁ.	19	
PA_sn_46:20.0.1	Saṁyutta Nikāya 46.20	20	
PA_sn_46:20.0.2	2. Gilānavagga	20	
PA_sn_46:20.0.3	Nibbidāsutta	20	
PA_sn_46:20.1.1	“Sattime, bhikkhave, bojjhaṅgā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti.	20	
PA_sn_46:20.1.2	Katame satta?	20	
PA_sn_46:20.1.3	Satisambojjhaṅgo …pe… upekkhāsambojjhaṅgo—	20	
PA_sn_46:20.1.4	ime kho, bhikkhave, satta bojjhaṅgā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī”ti.	20	
PA_sn_46:20.1.5	Dasamaṁ.	20	
PA_sn_46:20.1.6	Gilānavaggo dutiyo.	20	
PA_sn_46:20.2.0	Tassuddānaṁ	20	
PA_sn_46:20.2.1	Pāṇā sūriyūpamā dve,	20	
PA_sn_46:20.2.2	gilānā apare tayo;	20	
PA_sn_46:20.2.3	Pāraṅgāmī viraddho ca,	20	
PA_sn_46:20.2.4	ariyo nibbidāya cāti.	20	
PA_sn_46:21.0.1	Saṁyutta Nikāya 46.21	21	
PA_sn_46:21.0.2	3. Udāyivagga	21	
PA_sn_46:21.0.3	Bodhāyasutta	21	
PA_sn_46:21.1.1	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	21	
PA_sn_46:21.2.1	“‘Bojjhaṅgā, bojjhaṅgā’ti, bhante, vuccanti.	21	
PA_sn_46:21.2.2	Kittāvatā nu kho, bhante, ‘bojjhaṅgā’ti vuccantī”ti?	21	
PA_sn_46:21.2.3	“‘Bodhāya saṁvattantī’ti kho, bhikkhu, tasmā bojjhaṅgāti vuccanti.	21	
PA_sn_46:21.2.4	Idha, bhikkhu, satisambojjhaṅgaṁ bhāveti vivekanissitaṁ …pe…	21	
PA_sn_46:21.2.5	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	21	
PA_sn_46:21.2.6	‘Bodhāya saṁvattantī’ti kho, bhikkhu, tasmā ‘bojjhaṅgā’ti vuccantī”ti.	21	
PA_sn_46:21.2.7	Paṭhamaṁ.	21	
PA_sn_46:22.0.1	Saṁyutta Nikāya 46.22	22	
PA_sn_46:22.0.2	3. Udāyivagga	22	
PA_sn_46:22.0.3	Bojjhaṅgadesanāsutta	22	
PA_sn_46:22.1.1	“Satta vo, bhikkhave, bojjhaṅge desessāmi;	22	
PA_sn_46:22.1.2	taṁ suṇātha.	22	
PA_sn_46:22.1.3	Katame ca, bhikkhave, satta bojjhaṅgā?	22	
PA_sn_46:22.1.4	Satisambojjhaṅgo …pe… upekkhāsambojjhaṅgo—	22	
PA_sn_46:22.1.5	ime kho, bhikkhave, satta bojjhaṅgā”ti.	22	
PA_sn_46:22.1.6	Dutiyaṁ.	22	
PA_sn_46:23.0.1	Saṁyutta Nikāya 46.23	23	
PA_sn_46:23.0.2	3. Udāyivagga	23	
PA_sn_46:23.0.3	Ṭhāniyasutta	23	
PA_sn_46:23.1.1	“Kāmarāgaṭṭhāniyānaṁ, bhikkhave, dhammānaṁ manasikārabahulīkārā anuppanno ceva kāmacchando uppajjati, uppanno ca kāmacchando bhiyyobhāvāya vepullāya saṁvattati.	23	
PA_sn_46:23.1.2	Byāpādaṭṭhāniyānaṁ, bhikkhave, dhammānaṁ manasikārabahulīkārā anuppanno ceva byāpādo uppajjati, uppanno ca byāpādo bhiyyobhāvāya vepullāya saṁvattati.	23	
PA_sn_46:23.1.3	Thinamiddhaṭṭhāniyānaṁ, bhikkhave, dhammānaṁ manasikārabahulīkārā anuppannañceva thinamiddhaṁ uppajjati, uppannañca thinamiddhaṁ bhiyyobhāvāya vepullāya saṁvattati.	23	
PA_sn_46:23.1.4	Uddhaccakukkuccaṭṭhāniyānaṁ, bhikkhave, dhammānaṁ manasikārabahulīkārā anuppannañceva uddhaccakukkuccaṁ uppajjati, uppannañca uddhaccakukkuccaṁ bhiyyobhāvāya vepullāya saṁvattati.	23	
PA_sn_46:23.1.5	Vicikicchāṭṭhāniyānaṁ, bhikkhave, dhammānaṁ manasikārabahulīkārā anuppannā ceva vicikicchā uppajjati, uppannā ca vicikicchā bhiyyobhāvāya vepullāya saṁvattati.	23	
PA_sn_46:23.2.1	Satisambojjhaṅgaṭṭhāniyānaṁ, bhikkhave, dhammānaṁ manasikārabahulīkārā anuppanno ceva satisambojjhaṅgo uppajjati, uppanno ca satisambojjhaṅgo bhāvanāpāripūriṁ gacchati …pe…	23	
PA_sn_46:23.2.2	upekkhāsambojjhaṅgaṭṭhāniyānaṁ, bhikkhave, dhammānaṁ manasikārabahulīkārā anuppanno ceva upekkhāsambojjhaṅgo uppajjati, uppanno ca upekkhāsambojjhaṅgo bhāvanāpāripūriṁ gacchatī”ti.	23	
PA_sn_46:23.2.3	Tatiyaṁ.	23	
PA_sn_46:24.0.1	Saṁyutta Nikāya 46.24	24	
PA_sn_46:24.0.2	3. Udāyivagga	24	
PA_sn_46:24.0.3	Ayonisomanasikārasutta	24	
PA_sn_46:24.1.1	“Ayoniso, bhikkhave, manasikaroto anuppanno ceva kāmacchando uppajjati, uppanno ca kāmacchando bhiyyobhāvāya vepullāya saṁvattati;	24	
PA_sn_46:24.1.2	anuppanno ceva byāpādo uppajjati, uppanno ca byāpādo bhiyyobhāvāya vepullāya saṁvattati;	24	
PA_sn_46:24.1.3	anuppannañceva thinamiddhaṁ uppajjati, uppannañca thinamiddhaṁ bhiyyobhāvāya vepullāya saṁvattati;	24	
PA_sn_46:24.1.4	anuppannañceva uddhaccakukkuccaṁ uppajjati, uppannañca uddhaccakukkuccaṁ bhiyyobhāvāya vepullāya saṁvattati;	24	
PA_sn_46:24.1.5	anuppannā ceva vicikicchā uppajjati, uppannā ca vicikicchā bhiyyobhāvāya vepullāya saṁvattati;	24	
PA_sn_46:24.1.6	anuppanno ceva satisambojjhaṅgo nuppajjati, uppanno ca satisambojjhaṅgo nirujjhati …pe… anuppanno ceva upekkhāsambojjhaṅgo nuppajjati, uppanno ca upekkhāsambojjhaṅgo nirujjhati.	24	
PA_sn_46:24.2.1	Yoniso ca kho, bhikkhave, manasikaroto anuppanno ceva kāmacchando nuppajjati, uppanno ca kāmacchando pahīyati;	24	
PA_sn_46:24.2.2	anuppanno ceva byāpādo nuppajjati, uppanno ca byāpādo pahīyati;	24	
PA_sn_46:24.2.3	anuppannañceva thinamiddhaṁ nuppajjati, uppannañca thinamiddhaṁ pahīyati;	24	
PA_sn_46:24.2.4	anuppannañceva uddhaccakukkuccaṁ nuppajjati, uppannañca uddhaccakukkuccaṁ pahīyati;	24	
PA_sn_46:24.2.5	anuppannā ceva vicikicchā nuppajjati, uppannā ca vicikicchā pahīyati.	24	
PA_sn_46:24.3.1_0	Anuppanno ceva satisambojjhaṅgo uppajjati, uppanno ca satisambojjhaṅgo bhāvanāpāripūriṁ	24	
PA_sn_46:24.3.1_1	gacchati …pe… anuppanno ceva upekkhāsambojjhaṅgo uppajjati, uppanno ca upekkhāsambojjhaṅgo	24	
PA_sn_46:24.3.1_2	bhāvanāpāripūriṁ gacchatī”ti.	24	
PA_sn_46:24.3.2	Catutthaṁ.	24	
PA_sn_46:25.0.1	Saṁyutta Nikāya 46.25	25	
PA_sn_46:25.0.2	3. Udāyivagga	25	
PA_sn_46:25.0.3	Aparihāniyasutta	25	
PA_sn_46:25.1.1	“Satta vo, bhikkhave, aparihāniye dhamme desessāmi;	25	
PA_sn_46:25.1.2	taṁ suṇātha.	25	
PA_sn_46:25.1.3	Katame ca, bhikkhave, satta aparihāniyā dhammā?	25	
PA_sn_46:25.1.4	Yadidaṁ—	25	
PA_sn_46:25.1.5	satta bojjhaṅgā.	25	
PA_sn_46:25.1.6	Katame satta?	25	
PA_sn_46:25.1.7	Satisambojjhaṅgo …pe… upekkhāsambojjhaṅgo—	25	
PA_sn_46:25.1.8	ime kho, bhikkhave, satta aparihāniyā dhammā”ti.	25	
PA_sn_46:25.1.9	Pañcamaṁ.	25	
PA_sn_46:26.0.1	Saṁyutta Nikāya 46.26	26	
PA_sn_46:26.0.2	3. Udāyivagga	26	
PA_sn_46:26.0.3	Taṇhakkhayasutta	26	
PA_sn_46:26.1.1	“Yo, bhikkhave, maggo yā paṭipadā taṇhakkhayāya saṁvattati, taṁ maggaṁ taṁ paṭipadaṁ bhāvetha.	26	
PA_sn_46:26.1.2	Katamo ca, bhikkhave, maggo katamā ca paṭipadā taṇhakkhayāya saṁvattati?	26	
PA_sn_46:26.1.3	Yadidaṁ—	26	
PA_sn_46:26.1.4	satta bojjhaṅgā.	26	
PA_sn_46:26.1.5	Katame satta?	26	
PA_sn_46:26.1.6	Satisambojjhaṅgo …pe… upekkhāsambojjhaṅgo”ti.	26	
PA_sn_46:26.1.7	Evaṁ vutte, āyasmā udāyī bhagavantaṁ etadavoca:	26	
PA_sn_46:26.1.8	“kathaṁ bhāvitā nu kho, bhante, satta bojjhaṅgā, kathaṁ bahulīkatā taṇhakkhayāya saṁvattantī”ti?	26	
PA_sn_46:26.2.1	“Idha, udāyi, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ.	26	
PA_sn_46:26.2.2	Tassa satisambojjhaṅgaṁ bhāvayato vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ taṇhā pahīyati.	26	
PA_sn_46:26.2.3	Taṇhāya pahānā kammaṁ pahīyati.	26	
PA_sn_46:26.2.4	Kammassa pahānā dukkhaṁ pahīyati …pe…	26	
PA_sn_46:26.2.5	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ.	26	
PA_sn_46:26.2.6	Tassa upekkhāsambojjhaṅgaṁ bhāvayato vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ taṇhā pahīyati	26	
PA_sn_46:26.2.7	taṇhāya pahānā kammaṁ pahīyati.	26	
PA_sn_46:26.2.8	Kammassa pahānā dukkhaṁ pahīyati.	26	
PA_sn_46:26.2.9	Iti kho, udāyi, taṇhakkhayā kammakkhayo, kammakkhayā dukkhakkhayo”ti.	26	
PA_sn_46:26.2.10	Chaṭṭhaṁ.	26	
PA_sn_46:27.0.1	Saṁyutta Nikāya 46.27	27	
PA_sn_46:27.0.2	3. Udāyivagga	27	
PA_sn_46:27.0.3	Taṇhānirodhasutta	27	
PA_sn_46:27.1.1	“Yo, bhikkhave, maggo yā paṭipadā taṇhānirodhāya saṁvattati, taṁ maggaṁ taṁ paṭipadaṁ bhāvetha.	27	
PA_sn_46:27.1.2	Katamo ca, bhikkhave, maggo katamā ca paṭipadā taṇhānirodhāya saṁvattati?	27	
PA_sn_46:27.1.3	Yadidaṁ—	27	
PA_sn_46:27.1.4	satta bojjhaṅgā.	27	
PA_sn_46:27.1.5	Katame satta?	27	
PA_sn_46:27.1.6	Satisambojjhaṅgo …pe… upekkhāsambojjhaṅgo.	27	
PA_sn_46:27.1.7	Kathaṁ bhāvitā ca, bhikkhave, satta bojjhaṅgā kathaṁ bahulīkatā taṇhānirodhāya saṁvattanti?	27	
PA_sn_46:27.2.1	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	27	
PA_sn_46:27.2.2	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	27	
PA_sn_46:27.2.3	Evaṁ bhāvitā kho, bhikkhave, satta bojjhaṅgā evaṁ bahulīkatā taṇhānirodhāya saṁvattantī”ti.	27	
PA_sn_46:27.2.4	Sattamaṁ.	27	
PA_sn_46:28.0.1	Saṁyutta Nikāya 46.28	28	
PA_sn_46:28.0.2	3. Udāyivagga	28	
PA_sn_46:28.0.3	Nibbedhabhāgiyasutta	28	
PA_sn_46:28.1.1	“Nibbedhabhāgiyaṁ vo, bhikkhave, maggaṁ desessāmi;	28	
PA_sn_46:28.1.2	taṁ suṇātha.	28	
PA_sn_46:28.1.3	Katamo ca, bhikkhave, nibbedhabhāgiyo maggo?	28	
PA_sn_46:28.1.4	Yadidaṁ—	28	
PA_sn_46:28.1.5	satta bojjhaṅgā.	28	
PA_sn_46:28.1.6	Katame satta?	28	
PA_sn_46:28.1.7	Satisambojjhaṅgo …pe… upekkhāsambojjhaṅgo”ti.	28	
PA_sn_46:28.1.8	Evaṁ vutte, āyasmā udāyī bhagavantaṁ etadavoca:	28	
PA_sn_46:28.1.9	“kathaṁ bhāvitā nu kho, bhante, satta bojjhaṅgā kathaṁ bahulīkatā nibbedhāya saṁvattantī”ti?	28	
PA_sn_46:28.2.1	“Idha, udāyi, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ.	28	
PA_sn_46:28.2.2	So satisambojjhaṅgaṁ bhāvitena cittena anibbiddhapubbaṁ appadālitapubbaṁ lobhakkhandhaṁ nibbijjhati padāleti;	28	
PA_sn_46:28.2.3	anibbiddhapubbaṁ appadālitapubbaṁ dosakkhandhaṁ nibbijjhati padāleti;	28	
PA_sn_46:28.2.4	anibbiddhapubbaṁ appadālitapubbaṁ mohakkhandhaṁ nibbijjhati padāleti …pe…	28	
PA_sn_46:28.2.5	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ.	28	
PA_sn_46:28.2.6	So upekkhāsambojjhaṅgaṁ bhāvitena cittena anibbiddhapubbaṁ appadālitapubbaṁ lobhakkhandhaṁ nibbijjhati padāleti;	28	
PA_sn_46:28.2.7	anibbiddhapubbaṁ appadālitapubbaṁ dosakkhandhaṁ nibbijjhati padāleti;	28	
PA_sn_46:28.2.8	anibbiddhapubbaṁ appadālitapubbaṁ mohakkhandhaṁ nibbijjhati padāleti.	28	
PA_sn_46:28.2.9	Evaṁ bhāvitā kho, udāyi, satta bojjhaṅgā evaṁ bahulīkatā nibbedhāya saṁvattantī”ti.	28	
PA_sn_46:28.2.10	Aṭṭhamaṁ.	28	
PA_sn_46:29.0.1	Saṁyutta Nikāya 46.29	29	
PA_sn_46:29.0.2	3. Udāyivagga	29	
PA_sn_46:29.0.3	Ekadhammasutta	29	
PA_sn_46:29.1.1	“Nāhaṁ, bhikkhave, aññaṁ ekadhammampi samanupassāmi, yo evaṁ bhāvito bahulīkato saṁyojanīyānaṁ dhammānaṁ pahānāya saṁvattati, yathayidaṁ, bhikkhave, satta bojjhaṅgā.	29	
PA_sn_46:29.1.2	Katame satta?	29	
PA_sn_46:29.1.3	Satisambojjhaṅgo …pe… upekkhāsambojjhaṅgo.	29	
PA_sn_46:29.1.4	Kathaṁ bhāvitā ca, bhikkhave, satta bojjhaṅgā kathaṁ bahulīkatā saṁyojanīyānaṁ dhammānaṁ pahānāya saṁvattanti?	29	
PA_sn_46:29.2.1	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	29	
PA_sn_46:29.2.2	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	29	
PA_sn_46:29.2.3	Evaṁ bhāvitā kho, bhikkhave, satta bojjhaṅgā evaṁ bahulīkatā saṁyojanīyānaṁ dhammānaṁ pahānāya saṁvattanti.	29	
PA_sn_46:29.3.1	Katame ca, bhikkhave, saṁyojanīyā dhammā?	29	
PA_sn_46:29.3.2	Cakkhu, bhikkhave, saṁyojanīyo dhammo.	29	
PA_sn_46:29.3.3	Etthete uppajjanti saṁyojanavinibandhā ajjhosānā …pe…	29	
PA_sn_46:29.3.4	jivhā saṁyojanīyā dhammā.	29	
PA_sn_46:29.3.5	Etthete uppajjanti saṁyojanavinibandhā ajjhosānā …pe…	29	
PA_sn_46:29.3.6	mano saṁyojanīyo dhammo.	29	
PA_sn_46:29.3.7	Etthete uppajjanti saṁyojanavinibandhā ajjhosānā.	29	
PA_sn_46:29.3.8	Ime vuccanti, bhikkhave, saṁyojanīyā dhammā”ti.	29	
PA_sn_46:29.3.9	Navamaṁ.	29	
PA_sn_46:30.0.1	Saṁyutta Nikāya 46.30	30	
PA_sn_46:30.0.2	3. Udāyivagga	30	
PA_sn_46:30.0.3	Udāyisutta	30	
PA_sn_46:30.1.1	Ekaṁ samayaṁ bhagavā sumbhesu viharati setakaṁ nāma sumbhānaṁ nigamo.	30	
PA_sn_46:30.1.2	Atha kho āyasmā udāyī yena bhagavā tenupasaṅkami …pe… ekamantaṁ nisinno kho āyasmā udāyī bhagavantaṁ etadavoca:	30	
PA_sn_46:30.2.1	“Acchariyaṁ, bhante, abbhutaṁ, bhante.	30	
PA_sn_46:30.2.2	Yāva bahukatañca me, bhante, bhagavati pemañca gāravo ca hirī ca ottappañca.	30	
PA_sn_46:30.2.3	Ahañhi, bhante, pubbe agārikabhūto samāno abahukato ahosiṁ dhammena abahukato saṅghena.	30	
PA_sn_46:30.2.4	So khvāhaṁ bhagavati pemañca gāravañca hiriñca ottappañca sampassamāno agārasmā anagāriyaṁ pabbajito.	30	
PA_sn_46:30.2.5	Tassa me bhagavā dhammaṁ desesi:	30	
PA_sn_46:30.2.6	‘iti rūpaṁ, iti rūpassa samudayo, iti rūpassa atthaṅgamo;	30	
PA_sn_46:30.2.7	iti vedanā …pe…	30	
PA_sn_46:30.2.8	iti saññā …	30	
PA_sn_46:30.2.9	iti saṅkhārā …	30	
PA_sn_46:30.2.10	iti viññāṇaṁ, iti viññāṇassa samudayo, iti viññāṇassa atthaṅgamo’ti.	30	
PA_sn_46:30.3.1_0	So khvāhaṁ, bhante, suññāgāragato imesaṁ pañcupādānakkhandhānaṁ ukkujjāvakujjaṁ samparivattento	30	
PA_sn_46:30.3.1_1	‘idaṁ dukkhan’ti yathābhūtaṁ abbhaññāsiṁ, ‘ayaṁ dukkhasamudayo’ti yathābhūtaṁ abbhaññāsiṁ,	30	
PA_sn_46:30.3.1_2	‘ayaṁ dukkhanirodho’ti yathābhūtaṁ abbhaññāsiṁ, ‘ayaṁ dukkhanirodhagāminī paṭipadā’ti	30	
PA_sn_46:30.3.1_3	yathābhūtaṁ abbhaññāsiṁ.	30	
PA_sn_46:30.3.2	Dhammo ca me, bhante, abhisamito, maggo ca me paṭiladdho;	30	
PA_sn_46:30.3.3	yo me bhāvito bahulīkato tathā tathā viharantaṁ tathattāya upanessati yathāhaṁ:	30	
PA_sn_46:30.3.4	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmi.	30	
PA_sn_46:30.4.1	Satisambojjhaṅgo me, bhante, paṭiladdho, yo me bhāvito bahulīkato tathā tathā viharantaṁ tathattāya upanessati yathāhaṁ:	30	
PA_sn_46:30.4.2	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmi …pe…	30	
PA_sn_46:30.4.3	upekkhāsambojjhaṅgo me, bhante, paṭiladdho, yo me bhāvito bahulīkato tathā tathā viharantaṁ tathattāya upanessati yathāhaṁ:	30	
PA_sn_46:30.4.4	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmi.	30	
PA_sn_46:30.4.5	Ayaṁ kho me, bhante, maggo paṭiladdho, yo me bhāvito bahulīkato tathā tathā viharantaṁ tathattāya upanessati yathāhaṁ:	30	
PA_sn_46:30.4.6	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmī”ti.	30	
PA_sn_46:30.5.1	“Sādhu sādhu, udāyi.	30	
PA_sn_46:30.5.2	Eso hi te, udāyi, maggo paṭiladdho, yo te bhāvito bahulīkato tathā tathā viharantaṁ tathattāya upanessati yathā tvaṁ:	30	
PA_sn_46:30.5.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissasī”ti.	30	
PA_sn_46:30.5.4	Dasamaṁ.	30	
PA_sn_46:30.5.5	Udāyivaggo tatiyo.	30	
PA_sn_46:30.6.0	Tassuddānaṁ	30	
PA_sn_46:30.6.1	Bodhāya desanā ṭhānā,	30	
PA_sn_46:30.6.2	ayoniso cāparihānī;	30	
PA_sn_46:30.6.3	Khayo nirodho nibbedho,	30	
PA_sn_46:30.6.4	ekadhammo udāyināti.	30	
PA_sn_46:31.0.1	Saṁyutta Nikāya 46.31	31	
PA_sn_46:31.0.2	4. Nīvaraṇavagga	31	
PA_sn_46:31.0.3	Paṭhamakusalasutta	31	
PA_sn_46:31.1.1	“Ye keci, bhikkhave, dhammā kusalā kusalabhāgiyā kusalapakkhikā, sabbe te appamādamūlakā appamādasamosaraṇā; appamādo tesaṁ dhammānaṁ aggamakkhāyati.	31	
PA_sn_46:31.1.2	Appamattassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	31	
PA_sn_46:31.2.1	Kathañca, bhikkhave, bhikkhu appamatto satta bojjhaṅge bhāveti, satta bojjhaṅge bahulīkaroti?	31	
PA_sn_46:31.2.2	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	31	
PA_sn_46:31.2.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	31	
PA_sn_46:31.2.4	Evaṁ kho, bhikkhave, bhikkhu appamatto satta bojjhaṅge bhāveti, satta bojjhaṅge bahulīkarotī”ti.	31	
PA_sn_46:31.2.5	Paṭhamaṁ.	31	
PA_sn_46:32.0.1	Saṁyutta Nikāya 46.32	32	
PA_sn_46:32.0.2	4. Nīvaraṇavagga	32	
PA_sn_46:32.0.3	Dutiyakusalasutta	32	
PA_sn_46:32.1.1	“Ye keci, bhikkhave, dhammā kusalā kusalabhāgiyā kusalapakkhikā, sabbe te yonisomanasikāramūlakā yonisomanasikārasamosaraṇā; yonisomanasikāro tesaṁ dhammānaṁ aggamakkhāyati.	32	
PA_sn_46:32.1.2	Yonisomanasikārasampannassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	32	
PA_sn_46:32.2.1	Kathañca, bhikkhave, bhikkhu yonisomanasikārasampanno satta bojjhaṅge bhāveti, satta bojjhaṅge bahulīkaroti?	32	
PA_sn_46:32.2.2	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	32	
PA_sn_46:32.2.3	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	32	
PA_sn_46:32.2.4	Evaṁ kho, bhikkhave, bhikkhu yonisomanasikārasampanno satta bojjhaṅge bhāveti, satta bojjhaṅge bahulīkarotī”ti.	32	
PA_sn_46:32.2.5	Dutiyaṁ.	32	
PA_sn_46:33.0.1	Saṁyutta Nikāya 46.33	33	
PA_sn_46:33.0.2	4. Nīvaraṇavagga	33	
PA_sn_46:33.0.3	Upakkilesasutta	33	
PA_sn_46:33.1.1	“Pañcime, bhikkhave, jātarūpassa upakkilesā, yehi upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā upeti kammāya.	33	
PA_sn_46:33.1.2	Katame pañca?	33	
PA_sn_46:33.1.3	Ayo, bhikkhave, jātarūpassa upakkileso, yena upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā upeti kammāya.	33	
PA_sn_46:33.1.4	Lohaṁ, bhikkhave, jātarūpassa upakkileso, yena upakkilesena upakkiliṭṭhaṁ jātarūpaṁ …pe…	33	
PA_sn_46:33.1.5	tipu, bhikkhave, jātarūpassa upakkileso …pe…	33	
PA_sn_46:33.1.6	sīsaṁ, bhikkhave, jātarūpassa upakkileso …pe…	33	
PA_sn_46:33.1.7	sajjhu, bhikkhave, jātarūpassa upakkileso, yena upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā upeti kammāya.	33	
PA_sn_46:33.1.8_0	Ime kho, bhikkhave, pañca jātarūpassa upakkilesā, yehi upakkilesehi upakkiliṭṭhaṁ	33	
PA_sn_46:33.1.8_1	jātarūpaṁ na ceva mudu hoti na ca kammaniyaṁ, na ca pabhassaraṁ pabhaṅgu ca, na ca	33	
PA_sn_46:33.1.8_2	sammā upeti kammāya.	33	
PA_sn_46:33.2.1_0	Evameva kho, bhikkhave, pañcime cittassa upakkilesā, yehi upakkilesehi upakkiliṭṭhaṁ	33	
PA_sn_46:33.2.1_1	cittaṁ na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā	33	
PA_sn_46:33.2.1_2	samādhiyati āsavānaṁ khayāya.	33	
PA_sn_46:33.2.2	Katame pañca?	33	
PA_sn_46:33.2.3_0	Kāmacchando, bhikkhave, cittassa upakkileso, yena upakkilesena upakkiliṭṭhaṁ cittaṁ	33	
PA_sn_46:33.2.3_1	na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā samādhiyati	33	
PA_sn_46:33.2.3_2	āsavānaṁ khayāya …pe…	33	
PA_sn_46:33.2.4_0	ime kho, bhikkhave, pañca cittassa upakkilesā, yehi upakkilesehi upakkiliṭṭhaṁ cittaṁ	33	
PA_sn_46:33.2.4_1	na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā samādhiyati	33	
PA_sn_46:33.2.4_2	āsavānaṁ khayāyā”ti.	33	
PA_sn_46:33.2.5	Tatiyaṁ.	33	
PA_sn_46:34.0.1	Saṁyutta Nikāya 46.34	34	
PA_sn_46:34.0.2	4. Nīvaraṇavagga	34	
PA_sn_46:34.0.3	Anupakkilesasutta	34	
PA_sn_46:34.1.1	“Sattime, bhikkhave, bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattanti.	34	
PA_sn_46:34.1.2	Katame satta?	34	
PA_sn_46:34.1.3_0	Satisambojjhaṅgo, bhikkhave, anāvaraṇo anīvaraṇo cetaso anupakkileso bhāvito bahulīkato	34	
PA_sn_46:34.1.3_1	vijjāvimuttiphalasacchikiriyāya saṁvattati …pe… upekkhāsambojjhaṅgo, bhikkhave, anāvaraṇo	34	
PA_sn_46:34.1.3_2	anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati.	34	
PA_sn_46:34.1.4	Ime kho, bhikkhave, satta bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattantī”ti.	34	
PA_sn_46:34.1.5	Catutthaṁ.	34	
PA_sn_46:35.0.1	Saṁyutta Nikāya 46.35	35	
PA_sn_46:35.0.2	4. Nīvaraṇavagga	35	
PA_sn_46:35.0.3	Ayonisomanasikārasutta	35	
PA_sn_46:35.1.1_0	“Ayoniso, bhikkhave, manasikaroto anuppanno ceva kāmacchando uppajjati, uppanno ca	35	
PA_sn_46:35.1.1_1	kāmacchando bhiyyobhāvāya vepullāya saṁvattati; anuppanno ceva byāpādo uppajjati,	35	
PA_sn_46:35.1.1_2	uppanno ca byāpādo bhiyyobhāvāya vepullāya saṁvattati; anuppannañceva thinamiddhaṁ	35	
PA_sn_46:35.1.1_3	uppajjati, uppannañca thinamiddhaṁ bhiyyobhāvāya vepullāya saṁvattati; anuppannañceva	35	
PA_sn_46:35.1.1_4	uddhaccakukkuccaṁ uppajjati, uppannañca uddhaccakukkuccaṁ bhiyyobhāvāya vepullāya	35	
PA_sn_46:35.1.1_5	saṁvattati; anuppannā ceva vicikicchā uppajjati, uppannā ca vicikicchā bhiyyobhāvāya	35	
PA_sn_46:35.1.1_6	vepullāya saṁvattatī”ti.	35	
PA_sn_46:35.1.2	Pañcamaṁ.	35	
PA_sn_46:35.2.0	Yonisomanasikārasutta	35	
PA_sn_46:35.2.1_0	“Yoniso ca kho, bhikkhave, manasikaroto anuppanno ceva satisambojjhaṅgo uppajjati,	35	
PA_sn_46:35.2.1_1	uppanno ca satisambojjhaṅgo bhāvanāpāripūriṁ gacchati …pe… anuppanno ceva upekkhāsambojjhaṅgo	35	
PA_sn_46:35.2.1_2	uppajjati, uppanno ca upekkhāsambojjhaṅgo bhāvanāpāripūriṁ gacchatī”ti.	35	
PA_sn_46:35.2.2	Chaṭṭhaṁ.	35	
PA_sn_46:36.0.1	Saṁyutta Nikāya 46.36	36	
PA_sn_46:36.0.2	4. Nīvaraṇavagga	36	
PA_sn_46:36.0.3	Buddhisutta	36	
PA_sn_46:36.1.1	“Sattime, bhikkhave, bojjhaṅgā bhāvitā bahulīkatā buddhiyā aparihānāya saṁvattanti.	36	
PA_sn_46:36.1.2	Katame satta?	36	
PA_sn_46:36.1.3	Satisambojjhaṅgo …pe… upekkhāsambojjhaṅgo.	36	
PA_sn_46:36.1.4	Ime kho, bhikkhave, satta bojjhaṅgā bhāvitā bahulīkatā buddhiyā aparihānāya saṁvattantī”ti.	36	
PA_sn_46:36.1.5	Sattamaṁ.	36	
PA_sn_46:37.0.1	Saṁyutta Nikāya 46.37	37	
PA_sn_46:37.0.2	4. Nīvaraṇavagga	37	
PA_sn_46:37.0.3	Āvaraṇanīvaraṇasutta	37	
PA_sn_46:37.1.1	“Pañcime, bhikkhave, āvaraṇā nīvaraṇā cetaso upakkilesā paññāya dubbalīkaraṇā.	37	
PA_sn_46:37.1.2	Katame pañca?	37	
PA_sn_46:37.1.3	Kāmacchando, bhikkhave, āvaraṇo nīvaraṇo cetaso upakkileso paññāya dubbalīkaraṇo.	37	
PA_sn_46:37.1.4	Byāpādo, bhikkhave, āvaraṇo nīvaraṇo cetaso upakkileso paññāya dubbalīkaraṇo.	37	
PA_sn_46:37.1.5	Thinamiddhaṁ, bhikkhave, āvaraṇaṁ nīvaraṇaṁ cetaso upakkilesaṁ paññāya dubbalīkaraṇaṁ.	37	
PA_sn_46:37.1.6	Uddhaccakukkuccaṁ, bhikkhave, āvaraṇaṁ nīvaraṇaṁ cetaso upakkilesaṁ paññāya dubbalīkaraṇaṁ.	37	
PA_sn_46:37.1.7	Vicikicchā, bhikkhave, āvaraṇā nīvaraṇā cetaso upakkilesā paññāya dubbalīkaraṇā.	37	
PA_sn_46:37.1.8	Ime kho, bhikkhave, pañca āvaraṇā nīvaraṇā cetaso upakkilesā paññāya dubbalīkaraṇā.	37	
PA_sn_46:37.2.1	Sattime, bhikkhave, bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattanti.	37	
PA_sn_46:37.2.2	Katame satta?	37	
PA_sn_46:37.2.3_0	Satisambojjhaṅgo, bhikkhave, anāvaraṇo anīvaraṇo cetaso anupakkileso bhāvito bahulīkato	37	
PA_sn_46:37.2.3_1	vijjāvimuttiphalasacchikiriyāya saṁvattati …pe… upekkhāsambojjhaṅgo, bhikkhave, anāvaraṇo	37	
PA_sn_46:37.2.3_2	anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati.	37	
PA_sn_46:37.2.4	Ime kho, bhikkhave, satta bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattantīti.	37	
PA_sn_46:38.0.1	Saṁyutta Nikāya 46.38	38	
PA_sn_46:38.0.2	4. Nīvaraṇavagga	38	
PA_sn_46:38.0.3	Anīvaraṇasutta	38	
PA_sn_46:38.1.1_0	Yasmiṁ, bhikkhave, samaye ariyasāvako aṭṭhiṁ katvā manasi katvā sabbaṁ cetaso samannāharitvā	38	
PA_sn_46:38.1.1_1	ohitasoto dhammaṁ suṇāti, imassa pañca nīvaraṇā tasmiṁ samaye na honti. Satta bojjhaṅgā	38	
PA_sn_46:38.1.1_2	tasmiṁ samaye bhāvanāpāripūriṁ gacchanti.	38	
PA_sn_46:38.2.1	Katame pañca nīvaraṇā tasmiṁ samaye na honti?	38	
PA_sn_46:38.2.2_0	Kāmacchandanīvaraṇaṁ tasmiṁ samaye na hoti, byāpādanīvaraṇaṁ tasmiṁ samaye na hoti,	38	
PA_sn_46:38.2.2_1	thinamiddhanīvaraṇaṁ tasmiṁ samaye na hoti, uddhaccakukkuccanīvaraṇaṁ tasmiṁ samaye	38	
PA_sn_46:38.2.2_2	na hoti, vicikicchānīvaraṇaṁ tasmiṁ samaye na hoti.	38	
PA_sn_46:38.2.3	Imassa pañca nīvaraṇā tasmiṁ samaye na honti.	38	
PA_sn_46:38.3.1	Katame satta bojjhaṅgā tasmiṁ samaye bhāvanāpāripūriṁ gacchanti?	38	
PA_sn_46:38.3.2	Satisambojjhaṅgo tasmiṁ samaye bhāvanāpāripūriṁ gacchati …pe… upekkhāsambojjhaṅgo tasmiṁ samaye bhāvanāpāripūriṁ gacchati.	38	
PA_sn_46:38.3.3	Ime satta bojjhaṅgā tasmiṁ samaye bhāvanāpāripūriṁ gacchanti.	38	
PA_sn_46:38.3.4_0	Yasmiṁ, bhikkhave, samaye ariyasāvako aṭṭhiṁ katvā manasi katvā sabbaṁ cetaso samannāharitvā	38	
PA_sn_46:38.3.4_1	ohitasoto dhammaṁ suṇāti, imassa pañca nīvaraṇā tasmiṁ samaye na honti. Ime satta	38	
PA_sn_46:38.3.4_2	bojjhaṅgā tasmiṁ samaye bhāvanāpāripūriṁ gacchantī”ti.	38	
PA_sn_46:38.3.5	Aṭṭhamaṁ.	38	
PA_sn_46:39.0.1	Saṁyutta Nikāya 46.39	39	
PA_sn_46:39.0.2	4. Nīvaraṇavagga	39	
PA_sn_46:39.0.3	Rukkhasutta	39	
PA_sn_46:39.1.1	“Santi, bhikkhave, mahārukkhā aṇubījā mahākāyā rukkhānaṁ ajjhāruhā, yehi rukkhā ajjhārūḷhā obhaggavibhaggā vipatitā senti.	39	
PA_sn_46:39.1.2	Katame ca te, bhikkhave, mahārukkhā aṇubījā mahākāyā rukkhānaṁ ajjhāruhā, yehi rukkhā ajjhārūḷhā obhaggavibhaggā vipatitā senti?	39	
PA_sn_46:39.1.3	Assattho, nigrodho, pilakkho, udumbaro, kacchako, kapitthano—	39	
PA_sn_46:39.1.4	ime kho te, bhikkhave, mahārukkhā aṇubījā mahākāyā rukkhānaṁ ajjhāruhā, yehi rukkhā ajjhārūḷhā obhaggavibhaggā vipatitā senti.	39	
PA_sn_46:39.1.5	Evameva kho, bhikkhave, idhekacco kulaputto yādisake kāme ohāya agārasmā anagāriyaṁ pabbajito hoti, so tādisakehi kāmehi tato vā pāpiṭṭhatarehi obhaggavibhaggo vipatito seti.	39	
PA_sn_46:39.2.1	Pañcime, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā.	39	
PA_sn_46:39.2.2	Katame pañca?	39	
PA_sn_46:39.2.3	Kāmacchando, bhikkhave, āvaraṇo nīvaraṇo cetaso ajjhāruho paññāya dubbalīkaraṇo.	39	
PA_sn_46:39.2.4	Byāpādo, bhikkhave, āvaraṇo nīvaraṇo cetaso ajjhāruho paññāya dubbalīkaraṇo.	39	
PA_sn_46:39.2.5	Thinamiddhaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ.	39	
PA_sn_46:39.2.6	Uddhaccakukkuccaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ.	39	
PA_sn_46:39.2.7	Vicikicchā, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā.	39	
PA_sn_46:39.2.8	Ime kho, bhikkhave, pañca āvaraṇā nīvaraṇā cetaso ajjhāruhā paññāya dubbalīkaraṇā.	39	
PA_sn_46:39.3.1	Sattime, bhikkhave, bojjhaṅgā anāvaraṇā anīvaraṇā cetaso anajjhāruhā bhāvitā bahulīkatā vijjāvimuttiphalasacchikiriyāya saṁvattanti.	39	
PA_sn_46:39.3.2	Katame satta?	39	
PA_sn_46:39.3.3_0	Satisambojjhaṅgo, bhikkhave, anāvaraṇo anīvaraṇo cetaso anajjhāruho bhāvito bahulīkato	39	
PA_sn_46:39.3.3_1	vijjāvimuttiphalasacchikiriyāya saṁvattati …pe… upekkhāsambojjhaṅgo, bhikkhave, anāvaraṇo	39	
PA_sn_46:39.3.3_2	anīvaraṇo cetaso anajjhāruho bhāvito bahulīkato vijjāvimuttiphalasacchikiriyāya saṁvattati.	39	
PA_sn_46:39.3.4	Ime kho, bhikkhave, satta bojjhaṅgā anāvaraṇā anīvaraṇā cetaso anajjhāruhā bhāvitā bahulīkatā vijjāvimuttiphalasacchikiriyāya saṁvattantī”ti.	39	
PA_sn_46:39.3.5	Navamaṁ.	39	
PA_sn_46:40.0.1	Saṁyutta Nikāya 46.40	40	
PA_sn_46:40.0.2	4. Nīvaraṇavagga	40	
PA_sn_46:40.0.3	Nīvaraṇasutta	40	
PA_sn_46:40.1.1	“Pañcime, bhikkhave, nīvaraṇā andhakaraṇā acakkhukaraṇā aññāṇakaraṇā paññānirodhikā vighātapakkhiyā anibbānasaṁvattanikā.	40	
PA_sn_46:40.1.2	Katame pañca?	40	
PA_sn_46:40.1.3	Kāmacchandanīvaraṇaṁ, bhikkhave, andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhiyaṁ anibbānasaṁvattanikaṁ.	40	
PA_sn_46:40.1.4	Byāpādanīvaraṇaṁ, bhikkhave …pe…	40	
PA_sn_46:40.1.5	thinamiddhanīvaraṇaṁ, bhikkhave …pe…	40	
PA_sn_46:40.1.6	uddhaccakukkuccanīvaraṇaṁ, bhikkhave …pe…	40	
PA_sn_46:40.1.7	vicikicchānīvaraṇaṁ, bhikkhave, andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhiyaṁ anibbānasaṁvattanikaṁ.	40	
PA_sn_46:40.1.8	Ime kho, bhikkhave, pañca nīvaraṇā andhakaraṇā acakkhukaraṇā aññāṇakaraṇā paññānirodhikā vighātapakkhiyā anibbānasaṁvattanikā.	40	
PA_sn_46:40.2.1	Sattime, bhikkhave, bojjhaṅgā cakkhukaraṇā ñāṇakaraṇā paññābuddhiyā avighātapakkhiyā nibbānasaṁvattanikā.	40	
PA_sn_46:40.2.2	Katame satta?	40	
PA_sn_46:40.2.3_0	Satisambojjhaṅgo, bhikkhave, cakkhukaraṇo ñāṇakaraṇo paññābuddhiyo avighātapakkhiyo	40	
PA_sn_46:40.2.3_1	nibbānasaṁvattaniko …pe… upekkhāsambojjhaṅgo, bhikkhave, cakkhukaraṇo ñāṇakaraṇo	40	
PA_sn_46:40.2.3_2	paññābuddhiyo avighātapakkhiyo nibbānasaṁvattaniko.	40	
PA_sn_46:40.2.4	Ime kho, bhikkhave, satta bojjhaṅgā cakkhukaraṇā ñāṇakaraṇā paññābuddhiyā avighātapakkhiyā nibbānasaṁvattanikā”ti.	40	
PA_sn_46:40.2.5	Dasamaṁ.	40	
PA_sn_46:40.2.6	Nīvaraṇavaggo catuttho.	40	
PA_sn_46:40.3.0	Tassuddānaṁ	40	
PA_sn_46:40.3.1	Dve kusalā kilesā ca,	40	
PA_sn_46:40.3.2	Dve yoniso ca buddhi ca;	40	
PA_sn_46:40.3.3	Āvaraṇā nīvaraṇā rukkhaṁ,	40	
PA_sn_46:40.3.4	Nīvaraṇañca te dasāti.	40	
PA_sn_46:41.0.1	Saṁyutta Nikāya 46.41	41	
PA_sn_46:41.0.2	5. Cakkavattivagga	41	
PA_sn_46:41.0.3	Vidhāsutta	41	
PA_sn_46:41.1.1	Sāvatthinidānaṁ.	41	
PA_sn_46:41.1.2	“Ye hi keci, bhikkhave, atītamaddhānaṁ samaṇā vā brāhmaṇā vā tisso vidhā pajahiṁsu, sabbe te sattannaṁ bojjhaṅgānaṁ bhāvitattā bahulīkatattā.	41	
PA_sn_46:41.1.3	Ye hi keci, bhikkhave, anāgatamaddhānaṁ samaṇā vā brāhmaṇā vā tisso vidhā pajahissanti, sabbe te sattannaṁ bojjhaṅgānaṁ bhāvitattā bahulīkatattā.	41	
PA_sn_46:41.1.4	Ye hi keci, bhikkhave, etarahi samaṇā vā brāhmaṇā vā tisso vidhā pajahanti, sabbe te sattannaṁ bojjhaṅgānaṁ bhāvitattā bahulīkatattā.	41	
PA_sn_46:41.1.5	Katamesaṁ sattannaṁ bojjhaṅgānaṁ?	41	
PA_sn_46:41.1.6	Satisambojjhaṅgassa …pe… upekkhāsambojjhaṅgassa.	41	
PA_sn_46:41.1.7	Ye hi keci, bhikkhave, atītamaddhānaṁ samaṇā vā brāhmaṇā vā tisso vidhā pajahiṁsu …pe…	41	
PA_sn_46:41.1.8	pajahissanti …pe…	41	
PA_sn_46:41.1.9	pajahanti, sabbe te imesaṁyeva sattannaṁ bojjhaṅgānaṁ bhāvitattā bahulīkatattā”ti.	41	
PA_sn_46:41.1.10	Paṭhamaṁ.	41	
PA_sn_46:42.0.1	Saṁyutta Nikāya 46.42	42	
PA_sn_46:42.0.2	5. Cakkavattivagga	42	
PA_sn_46:42.0.3	Cakkavattisutta	42	
PA_sn_46:42.1.1	“Rañño, bhikkhave, cakkavattissa pātubhāvā sattannaṁ ratanānaṁ pātubhāvo hoti.	42	
PA_sn_46:42.1.2	Katamesaṁ sattannaṁ?	42	
PA_sn_46:42.1.3_0	Cakkaratanassa pātubhāvo hoti, hatthiratanassa pātubhāvo hoti, assaratanassa pātubhāvo	42	
PA_sn_46:42.1.3_1	hoti, maṇiratanassa pātubhāvo hoti, itthiratanassa pātubhāvo hoti, gahapatiratanassa	42	
PA_sn_46:42.1.3_2	pātubhāvo hoti, pariṇāyakaratanassa pātubhāvo hoti.	42	
PA_sn_46:42.1.4	Rañño, bhikkhave, cakkavattissa pātubhāvā imesaṁ sattannaṁ ratanānaṁ pātubhāvo hoti.	42	
PA_sn_46:42.2.1	Tathāgatassa, bhikkhave, pātubhāvā arahato sammāsambuddhassa sattannaṁ bojjhaṅgaratanānaṁ pātubhāvo hoti.	42	
PA_sn_46:42.2.2	Katamesaṁ sattannaṁ?	42	
PA_sn_46:42.2.3	Satisambojjhaṅgassa ratanassa pātubhāvo hoti …pe… upekkhāsambojjhaṅgassa ratanassa pātubhāvo hoti.	42	
PA_sn_46:42.2.4	Tathāgatassa, bhikkhave, pātubhāvā arahato sammāsambuddhassa imesaṁ sattannaṁ bojjhaṅgaratanānaṁ pātubhāvo hotī”ti.	42	
PA_sn_46:42.2.5	Dutiyaṁ.	42	
PA_sn_46:43.0.1	Saṁyutta Nikāya 46.43	43	
PA_sn_46:43.0.2	5. Cakkavattivagga	43	
PA_sn_46:43.0.3	Mārasutta	43	
PA_sn_46:43.1.1	“Mārasenappamaddanaṁ vo, bhikkhave, maggaṁ desessāmi;	43	
PA_sn_46:43.1.2	taṁ suṇātha.	43	
PA_sn_46:43.1.3	Katamo ca, bhikkhave, mārasenappamaddano maggo?	43	
PA_sn_46:43.1.4	Yadidaṁ—	43	
PA_sn_46:43.1.5	satta bojjhaṅgā.	43	
PA_sn_46:43.1.6	Katame satta?	43	
PA_sn_46:43.1.7	Satisambojjhaṅgo …pe… upekkhāsambojjhaṅgo—	43	
PA_sn_46:43.1.8	ayaṁ kho, bhikkhave, mārasenappamaddano maggo”ti.	43	
PA_sn_46:43.1.9	Tatiyaṁ.	43	
PA_sn_46:44.0.1	Saṁyutta Nikāya 46.44	44	
PA_sn_46:44.0.2	5. Cakkavattivagga	44	
PA_sn_46:44.0.3	Duppaññasutta	44	
PA_sn_46:44.1.1	Atha kho aññataro bhikkhu yena bhagavā tenupasaṅkami …pe… ekamantaṁ nisinno kho so bhikkhu bhagavantaṁ etadavoca:	44	
PA_sn_46:44.1.2	“‘duppañño eḷamūgo, duppañño eḷamūgo’ti, bhante, vuccati.	44	
PA_sn_46:44.1.3	Kittāvatā nu kho, bhante, ‘duppañño eḷamūgo’ti vuccatī”ti?	44	
PA_sn_46:44.1.4	“Sattannaṁ kho, bhikkhu, bojjhaṅgānaṁ abhāvitattā abahulīkatattā ‘duppañño eḷamūgo’ti vuccati.	44	
PA_sn_46:44.1.5	Katamesaṁ sattannaṁ?	44	
PA_sn_46:44.1.6	Satisambojjhaṅgassa …pe… upekkhāsambojjhaṅgassa—	44	
PA_sn_46:44.1.7	imesaṁ kho, bhikkhu, sattannaṁ bojjhaṅgānaṁ abhāvitattā abahulīkatattā ‘duppañño eḷamūgo’ti vuccatī”ti.	44	
PA_sn_46:44.1.8	Catutthaṁ.	44	
PA_sn_46:45.0.1	Saṁyutta Nikāya 46.45	45	
PA_sn_46:45.0.2	5. Cakkavattivagga	45	
PA_sn_46:45.0.3	Paññavantasutta	45	
PA_sn_46:45.1.1	“‘Paññavā aneḷamūgo, paññavā aneḷamūgo’ti, bhante, vuccati.	45	
PA_sn_46:45.1.2	Kittāvatā nu kho, bhante, ‘paññavā aneḷamūgo’ti vuccatī”ti?	45	
PA_sn_46:45.1.3	“Sattannaṁ kho, bhikkhu, bojjhaṅgānaṁ bhāvitattā bahulīkatattā ‘paññavā aneḷamūgo’ti vuccati.	45	
PA_sn_46:45.1.4	Katamesaṁ sattannaṁ?	45	
PA_sn_46:45.1.5	Satisambojjhaṅgassa …pe… upekkhāsambojjhaṅgassa—	45	
PA_sn_46:45.1.6	imesaṁ kho, bhikkhu, sattannaṁ bojjhaṅgānaṁ bhāvitattā bahulīkatattā ‘paññavā aneḷamūgo’ti vuccatī”ti.	45	
PA_sn_46:45.1.7	Pañcamaṁ.	45	
PA_sn_46:46.0.1	Saṁyutta Nikāya 46.46	46	
PA_sn_46:46.0.2	5. Cakkavattivagga	46	
PA_sn_46:46.0.3	Daliddasutta	46	
PA_sn_46:46.1.1	“‘Daliddo, daliddo’ti, bhante, vuccati.	46	
PA_sn_46:46.1.2	Kittāvatā nu kho, bhante, ‘daliddo’ti vuccatī”ti?	46	
PA_sn_46:46.1.3	“Sattannaṁ kho, bhikkhu, bojjhaṅgānaṁ abhāvitattā abahulīkatattā ‘daliddo’ti vuccati.	46	
PA_sn_46:46.1.4	Katamesaṁ sattannaṁ?	46	
PA_sn_46:46.1.5	Satisambojjhaṅgassa …pe… upekkhāsambojjhaṅgassa—	46	
PA_sn_46:46.1.6	imesaṁ kho, bhikkhu, sattannaṁ bojjhaṅgānaṁ abhāvitattā abahulīkatattā ‘daliddo’ti vuccatī”ti.	46	
PA_sn_46:46.1.7	Chaṭṭhaṁ.	46	
PA_sn_46:47.0.1	Saṁyutta Nikāya 46.47	47	
PA_sn_46:47.0.2	5. Cakkavattivagga	47	
PA_sn_46:47.0.3	Adaliddasutta	47	
PA_sn_46:47.1.1	“‘Adaliddo, adaliddo’ti, bhante, vuccati.	47	
PA_sn_46:47.1.2	Kittāvatā nu kho, bhante, ‘adaliddo’ti vuccatī”ti?	47	
PA_sn_46:47.1.3	“Sattannaṁ kho, bhikkhu, bojjhaṅgānaṁ bhāvitattā bahulīkatattā ‘adaliddo’ti vuccati.	47	
PA_sn_46:47.1.4	Katamesaṁ sattannaṁ?	47	
PA_sn_46:47.1.5	Satisambojjhaṅgassa …pe… upekkhāsambojjhaṅgassa—	47	
PA_sn_46:47.1.6	imesaṁ kho, bhikkhu, sattannaṁ bojjhaṅgānaṁ bhāvitattā bahulīkatattā ‘adaliddo’ti vuccatī”ti.	47	
PA_sn_46:47.1.7	Sattamaṁ.	47	
PA_sn_46:48.0.1	Saṁyutta Nikāya 46.48	48	
PA_sn_46:48.0.2	5. Cakkavattivagga	48	
PA_sn_46:48.0.3	Ādiccasutta	48	
PA_sn_46:48.1.1	“Ādiccassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ.	48	
PA_sn_46:48.1.2	Evameva kho, bhikkhave, bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ pubbanimittaṁ, yadidaṁ—kalyāṇamittatā.	48	
PA_sn_46:48.1.3	Kalyāṇamittassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	48	
PA_sn_46:48.1.4	Kathañca, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkaroti?	48	
PA_sn_46:48.1.5	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	48	
PA_sn_46:48.1.6	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	48	
PA_sn_46:48.1.7	Evaṁ kho, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkarotī”ti.	48	
PA_sn_46:48.1.8	Aṭṭhamaṁ.	48	
PA_sn_46:49.0.1	Saṁyutta Nikāya 46.49	49	
PA_sn_46:49.0.2	5. Cakkavattivagga	49	
PA_sn_46:49.0.3	Ajjhattikaṅgasutta	49	
PA_sn_46:49.1.1	“Ajjhattikaṁ, bhikkhave, aṅganti karitvā nāññaṁ ekaṅgampi samanupassāmi sattannaṁ bojjhaṅgānaṁ uppādāya, yathayidaṁ—bhikkhave, yonisomanasikāro.	49	
PA_sn_46:49.1.2	Yonisomanasikārasampannassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	49	
PA_sn_46:49.1.3	Kathañca, bhikkhave, bhikkhu yonisomanasikārasampanno satta bojjhaṅge bhāveti, satta bojjhaṅge bahulīkaroti?	49	
PA_sn_46:49.1.4	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	49	
PA_sn_46:49.1.5	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	49	
PA_sn_46:49.1.6	Evaṁ kho, bhikkhave, bhikkhu yonisomanasikārasampanno satta bojjhaṅge bhāveti, satta bojjhaṅge bahulīkarotī”ti.	49	
PA_sn_46:49.1.7	Navamaṁ.	49	
PA_sn_46:50.0.1	Saṁyutta Nikāya 46.50	50	
PA_sn_46:50.0.2	5. Cakkavattivagga	50	
PA_sn_46:50.0.3	Bāhiraṅgasutta	50	
PA_sn_46:50.1.1	“Bāhiraṁ, bhikkhave, aṅganti karitvā nāññaṁ ekaṅgampi samanupassāmi sattannaṁ bojjhaṅgānaṁ uppādāya, yathayidaṁ—bhikkhave, kalyāṇamittatā.	50	
PA_sn_46:50.1.2	Kalyāṇamittassetaṁ, bhikkhave, bhikkhuno pāṭikaṅkhaṁ—satta bojjhaṅge bhāvessati, satta bojjhaṅge bahulīkarissati.	50	
PA_sn_46:50.1.3	Kathañca, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkaroti?	50	
PA_sn_46:50.1.4	Idha, bhikkhave, bhikkhu satisambojjhaṅgaṁ bhāveti vivekanissitaṁ …pe…	50	
PA_sn_46:50.1.5	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	50	
PA_sn_46:50.1.6	Evaṁ kho, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkarotī”ti.	50	
PA_sn_46:50.1.7	Dasamaṁ.	50	
PA_sn_46:50.1.8	Cakkavattivaggo pañcamo.	50	
PA_sn_46:50.2.0	Tassuddānaṁ	50	
PA_sn_46:50.2.1	Vidhā cakkavatti māro,	50	
PA_sn_46:50.2.2	duppañño paññavena ca;	50	
PA_sn_46:50.2.3	Daliddo adaliddo ca,	50	
PA_sn_46:50.2.4	ādiccaṅgena te dasāti.	50	
PA_sn_46:51.0.1	Saṁyutta Nikāya 46.51	51	
PA_sn_46:51.0.2	6. Sākacchavagga	51	
PA_sn_46:51.0.3	Āhārasutta	51	
PA_sn_46:51.1.1	Sāvatthinidānaṁ.	51	
PA_sn_46:51.1.2	“Pañcannañca, bhikkhave, nīvaraṇānaṁ sattannañca bojjhaṅgānaṁ āhārañca anāhārañca desessāmi;	51	
PA_sn_46:51.1.3	taṁ suṇātha.	51	
PA_sn_46:51.1.4	Ko ca, bhikkhave, āhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāya?	51	
PA_sn_46:51.1.5	Atthi, bhikkhave, subhanimittaṁ.	51	
PA_sn_46:51.1.6	Tattha ayonisomanasikārabahulīkāro—	51	
PA_sn_46:51.1.7	ayamāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāya.	51	
PA_sn_46:51.2.1	Ko ca, bhikkhave, āhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya?	51	
PA_sn_46:51.2.2	Atthi, bhikkhave, paṭighanimittaṁ.	51	
PA_sn_46:51.2.3	Tattha ayonisomanasikārabahulīkāro—	51	
PA_sn_46:51.2.4	ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya.	51	
PA_sn_46:51.3.1	Ko ca, bhikkhave, āhāro anuppannassa vā thinamiddhassa uppādāya, uppannassa vā thinamiddhassa bhiyyobhāvāya vepullāya?	51	
PA_sn_46:51.3.2	Atthi, bhikkhave, arati tandi vijambhitā bhattasammado cetaso ca līnattaṁ.	51	
PA_sn_46:51.3.3	Tattha ayonisomanasikārabahulīkāro—	51	
PA_sn_46:51.3.4	ayamāhāro anuppannassa vā thinamiddhassa uppādāya, uppannassa vā thinamiddhassa bhiyyobhāvāya vepullāya.	51	
PA_sn_46:51.4.1	Ko ca, bhikkhave, āhāro anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāya?	51	
PA_sn_46:51.4.2	Atthi, bhikkhave, cetaso avūpasamo.	51	
PA_sn_46:51.4.3	Tattha ayonisomanasikārabahulīkāro—	51	
PA_sn_46:51.4.4	ayamāhāro anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāya.	51	
PA_sn_46:51.5.1	Ko ca, bhikkhave, āhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya?	51	
PA_sn_46:51.5.2	Atthi, bhikkhave, vicikicchāṭṭhānīyā dhammā.	51	
PA_sn_46:51.5.3	Tattha ayonisomanasikārabahulīkāro—	51	
PA_sn_46:51.5.4	ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya.	51	
PA_sn_46:51.6.1	Ko ca, bhikkhave, āhāro anuppannassa vā satisambojjhaṅgassa uppādāya, uppannassa vā satisambojjhaṅgassa bhāvanāya pāripūriyā?	51	
PA_sn_46:51.6.2	Atthi, bhikkhave, satisambojjhaṅgaṭṭhānīyā dhammā.	51	
PA_sn_46:51.6.3	Tattha yonisomanasikārabahulīkāro—	51	
PA_sn_46:51.6.4	ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa bhāvanāya pāripūriyā.	51	
PA_sn_46:51.7.1	Ko ca, bhikkhave, āhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhāvanāya pāripūriyā?	51	
PA_sn_46:51.7.2	Atthi, bhikkhave, kusalākusalā dhammā sāvajjānavajjā dhammā hīnapaṇītā dhammā kaṇhasukkasappaṭibhāgā dhammā.	51	
PA_sn_46:51.7.3	Tattha yonisomanasikārabahulīkāro—	51	
PA_sn_46:51.7.4	ayamāhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhāvanāya pāripūriyā.	51	
PA_sn_46:51.8.1	Ko ca, bhikkhave, āhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhāvanāya pāripūriyā?	51	
PA_sn_46:51.8.2	Atthi, bhikkhave, ārambhadhātu nikkamadhātu parakkamadhātu.	51	
PA_sn_46:51.8.3	Tattha yonisomanasikārabahulīkāro—	51	
PA_sn_46:51.8.4	ayamāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhāvanāya pāripūriyā.	51	
PA_sn_46:51.9.1	Ko ca, bhikkhave, āhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhāvanāya pāripūriyā?	51	
PA_sn_46:51.9.2	Atthi, bhikkhave, pītisambojjhaṅgaṭṭhānīyā dhammā.	51	
PA_sn_46:51.9.3	Tattha yonisomanasikārabahulīkāro—	51	
PA_sn_46:51.9.4	ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhāvanāya pāripūriyā.	51	
PA_sn_46:51.10.1	Ko ca, bhikkhave, āhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhāvanāya pāripūriyā?	51	
PA_sn_46:51.10.2	Atthi, bhikkhave, kāyappassaddhi cittappassaddhi.	51	
PA_sn_46:51.10.3	Tattha yonisomanasikārabahulīkāro—	51	
PA_sn_46:51.10.4	ayamāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhāvanāya pāripūriyā.	51	
PA_sn_46:51.11.1	Ko ca, bhikkhave, āhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhāvanāya pāripūriyā?	51	
PA_sn_46:51.11.2	Atthi, bhikkhave, samathanimittaṁ abyagganimittaṁ.	51	
PA_sn_46:51.11.3	Tattha yonisomanasikārabahulīkāro—	51	
PA_sn_46:51.11.4	ayamāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhāvanāya pāripūriyā.	51	
PA_sn_46:51.12.1	Ko ca, bhikkhave, āhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhāvanāya pāripūriyā?	51	
PA_sn_46:51.12.2	Atthi, bhikkhave, upekkhāsambojjhaṅgaṭṭhānīyā dhammā.	51	
PA_sn_46:51.12.3	Tattha yonisomanasikārabahulīkāro—	51	
PA_sn_46:51.12.4	ayamāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhāvanāya pāripūriyā.	51	
PA_sn_46:51.13.1	Ko ca, bhikkhave, anāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāya?	51	
PA_sn_46:51.13.2	Atthi, bhikkhave, asubhanimittaṁ.	51	
PA_sn_46:51.13.3	Tattha yonisomanasikārabahulīkāro—	51	
PA_sn_46:51.13.4	ayamanāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāya.	51	
PA_sn_46:51.14.1	Ko ca, bhikkhave, anāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya?	51	
PA_sn_46:51.14.2	Atthi, bhikkhave, mettācetovimutti.	51	
PA_sn_46:51.14.3	Tattha yonisomanasikārabahulīkāro—	51	
PA_sn_46:51.14.4	ayamanāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya.	51	
PA_sn_46:51.15.1	Ko ca, bhikkhave, anāhāro anuppannassa vā thinamiddhassa uppādāya, uppannassa vā thinamiddhassa bhiyyobhāvāya vepullāya?	51	
PA_sn_46:51.15.2	Atthi, bhikkhave, ārambhadhātu nikkamadhātu parakkamadhātu.	51	
PA_sn_46:51.15.3	Tattha yonisomanasikārabahulīkāro—	51	
PA_sn_46:51.15.4	ayamanāhāro anuppannassa vā thinamiddhassa uppādāya, uppannassa vā thinamiddhassa bhiyyobhāvāya vepullāya.	51	
PA_sn_46:51.16.1	Ko ca, bhikkhave, anāhāro anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāya?	51	
PA_sn_46:51.16.2	Atthi, bhikkhave, cetaso vūpasamo.	51	
PA_sn_46:51.16.3	Tattha yonisomanasikārabahulīkāro—	51	
PA_sn_46:51.16.4	ayamanāhāro anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāya.	51	
PA_sn_46:51.17.1	Ko ca, bhikkhave, anāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya?	51	
PA_sn_46:51.17.2	Atthi, bhikkhave, kusalākusalā dhammā sāvajjānavajjā dhammā hīnapaṇītā dhammā kaṇhasukkasappaṭibhāgā dhammā.	51	
PA_sn_46:51.17.3	Tattha yonisomanasikārabahulīkāro—	51	
PA_sn_46:51.17.4	ayamanāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya.	51	
PA_sn_46:51.18.1	Ko ca, bhikkhave, anāhāro anuppannassa vā satisambojjhaṅgassa uppādāya, uppannassa vā satisambojjhaṅgassa bhāvanāya pāripūriyā?	51	
PA_sn_46:51.18.2	Atthi, bhikkhave, satisambojjhaṅgaṭṭhānīyā dhammā.	51	
PA_sn_46:51.18.3	Tattha amanasikārabahulīkāro—	51	
PA_sn_46:51.18.4	ayamanāhāro anuppannassa vā satisambojjhaṅgassa uppādāya, uppannassa vā satisambojjhaṅgassa bhāvanāya pāripūriyā.	51	
PA_sn_46:51.19.1	Ko ca, bhikkhave, anāhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhāvanāya pāripūriyā?	51	
PA_sn_46:51.19.2	Atthi, bhikkhave, kusalākusalā dhammā sāvajjānavajjā dhammā hīnapaṇītā dhammā kaṇhasukkasappaṭibhāgā dhammā.	51	
PA_sn_46:51.19.3	Tattha amanasikārabahulīkāro—	51	
PA_sn_46:51.19.4	ayamanāhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhāvanāya pāripūriyā.	51	
PA_sn_46:51.20.1	Ko ca, bhikkhave, anāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhāvanāya pāripūriyā?	51	
PA_sn_46:51.20.2	Atthi, bhikkhave, ārambhadhātu nikkamadhātu parakkamadhātu.	51	
PA_sn_46:51.20.3	Tattha amanasikārabahulīkāro—	51	
PA_sn_46:51.20.4	ayamanāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhāvanāya pāripūriyā.	51	
PA_sn_46:51.21.1	Ko ca, bhikkhave, anāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhāvanāya pāripūriyā?	51	
PA_sn_46:51.21.2	Atthi, bhikkhave, pītisambojjhaṅgaṭṭhānīyā dhammā.	51	
PA_sn_46:51.21.3	Tattha amanasikārabahulīkāro—	51	
PA_sn_46:51.21.4	ayamanāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa bhāvanāya pāripūriyā.	51	
PA_sn_46:51.22.1	Ko ca, bhikkhave, anāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhāvanāya pāripūriyā?	51	
PA_sn_46:51.22.2	Atthi, bhikkhave, kāyappassaddhi cittappassaddhi.	51	
PA_sn_46:51.22.3	Tattha amanasikārabahulīkāro—	51	
PA_sn_46:51.22.4	ayamanāhāro anuppannassa vā passaddhisambojjhaṅgassa uppādāya, uppannassa vā passaddhisambojjhaṅgassa bhāvanāya pāripūriyā.	51	
PA_sn_46:51.23.1	Ko ca, bhikkhave, anāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhāvanāya pāripūriyā?	51	
PA_sn_46:51.23.2	Atthi, bhikkhave, samathanimittaṁ abyagganimittaṁ.	51	
PA_sn_46:51.23.3	Tattha amanasikārabahulīkāro—	51	
PA_sn_46:51.23.4	ayamanāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhāvanāya pāripūriyā.	51	
PA_sn_46:51.24.1	Ko ca, bhikkhave, anāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhāvanāya pāripūriyā?	51	
PA_sn_46:51.24.2	Atthi, bhikkhave, upekkhāsambojjhaṅgaṭṭhānīyā dhammā.	51	
PA_sn_46:51.24.3	Tattha amanasikārabahulīkāro—	51	
PA_sn_46:51.24.4	ayamanāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhāvanāya pāripūriyā”ti.	51	
PA_sn_46:51.24.5	Paṭhamaṁ.	51	
PA_sn_46:52.0.1	Saṁyutta Nikāya 46.52	52	
PA_sn_46:52.0.2	6. Sākacchavagga	52	
PA_sn_46:52.0.3	Pariyāyasutta	52	
PA_sn_46:52.1.1	Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu.	52	
PA_sn_46:52.1.2	Atha kho tesaṁ bhikkhūnaṁ etadahosi:	52	
PA_sn_46:52.1.3	“atippago kho tāva sāvatthiyaṁ piṇḍāya carituṁ.	52	
PA_sn_46:52.1.4	Yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā”ti.	52	
PA_sn_46:52.2.1	Atha kho te bhikkhū yena aññatitthiyānaṁ paribbājakānaṁ ārāmo tenupasaṅkamiṁsu; upasaṅkamitvā tehi aññatitthiyehi paribbājakehi saddhiṁ sammodiṁsu.	52	
PA_sn_46:52.2.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinne kho te bhikkhū aññatitthiyā paribbājakā etadavocuṁ:	52	
PA_sn_46:52.3.1	“Samaṇo, āvuso, gotamo sāvakānaṁ evaṁ dhammaṁ deseti:	52	
PA_sn_46:52.3.2	‘etha tumhe, bhikkhave, pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā’ti.	52	
PA_sn_46:52.3.3	Mayampi kho, āvuso, sāvakānaṁ evaṁ dhammaṁ desema:	52	
PA_sn_46:52.3.4	‘etha tumhe, āvuso, pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā’ti.	52	
PA_sn_46:52.3.5	Idha no, āvuso, ko viseso, ko adhippayāso, kiṁ nānākaraṇaṁ samaṇassa vā gotamassa amhākaṁ vā, yadidaṁ—dhammadesanāya vā dhammadesanaṁ, anusāsaniyā vā anusāsanin”ti?	52	
PA_sn_46:52.4.1	Atha kho te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu nappaṭikkosiṁsu;	52	
PA_sn_46:52.4.2	anabhinanditvā appaṭikkositvā uṭṭhāyāsanā pakkamiṁsu:	52	
PA_sn_46:52.4.3	“bhagavato santike etassa bhāsitassa atthaṁ ājānissāmā”ti.	52	
PA_sn_46:52.4.4_0	Atha kho te bhikkhū sāvatthiṁ piṇḍāya caritvā pacchābhattaṁ piṇḍapātapaṭikkantā yena	52	
PA_sn_46:52.4.4_1	bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu.	52	
PA_sn_46:52.4.4_2	Ekamantaṁ nisinnā kho te bhikkhū bhagavantaṁ etadavocuṁ:	52	
PA_sn_46:52.5.1	“Idha mayaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisimha.	52	
PA_sn_46:52.5.2	Tesaṁ no, bhante, amhākaṁ etadahosi:	52	
PA_sn_46:52.5.3	‘atippago kho tāva sāvatthiyaṁ piṇḍāya carituṁ,	52	
PA_sn_46:52.5.4	yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā’ti.	52	
PA_sn_46:52.5.5	Atha kho mayaṁ, bhante, yena aññatitthiyānaṁ paribbājakānaṁ ārāmo tenupasaṅkamimha; upasaṅkamitvā tehi aññatitthiyehi paribbājakehi saddhiṁ sammodimha.	52	
PA_sn_46:52.5.6	Sammodanīyaṁ kathaṁ sāraṇīyaṁ vītisāretvā ekamantaṁ nisīdimha. Ekamantaṁ nisinne kho amhe, bhante, aññatitthiyā paribbājakā etadavocuṁ:	52	
PA_sn_46:52.6.1	‘Samaṇo, āvuso, gotamo sāvakānaṁ evaṁ dhammaṁ deseti “etha tumhe, bhikkhave, pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā”ti.	52	
PA_sn_46:52.6.2	Mayampi kho, āvuso, sāvakānaṁ evaṁ dhammaṁ desema:	52	
PA_sn_46:52.6.3	“etha tumhe, āvuso, pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā”ti.	52	
PA_sn_46:52.6.4	Idha no, āvuso, ko viseso, ko adhippayāso, kiṁ nānākaraṇaṁ samaṇassa vā gotamassa amhākaṁ vā, yadidaṁ—dhammadesanāya vā dhammadesanaṁ, anusāsaniyā vā anusāsanin’ti?	52	
PA_sn_46:52.7.1	Atha kho mayaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandimha nappaṭikkosimha, anabhinanditvā appaṭikkositvā uṭṭhāyāsanā pakkamimha:	52	
PA_sn_46:52.7.2	‘bhagavato santike etassa bhāsitassa atthaṁ ājānissāmā’”ti.	52	
PA_sn_46:52.8.1	“Evaṁvādino, bhikkhave, aññatitthiyā paribbājakā evamassu vacanīyā:	52	
PA_sn_46:52.8.2	‘atthi panāvuso, pariyāyo, yaṁ pariyāyaṁ āgamma pañca nīvaraṇā dasa honti, satta bojjhaṅgā catuddasā’ti.	52	
PA_sn_46:52.8.3	Evaṁ puṭṭhā, bhikkhave, aññatitthiyā paribbājakā na ceva sampāyissanti, uttariñca vighātaṁ āpajjissanti.	52	
PA_sn_46:52.8.4	Taṁ kissa hetu?	52	
PA_sn_46:52.8.5	Yathā taṁ, bhikkhave, avisayasmiṁ.	52	
PA_sn_46:52.8.6_0	Nāhaṁ taṁ, bhikkhave, passāmi sadevake loke samārake sabrahmake sassamaṇabrāhmaṇiyā	52	
PA_sn_46:52.8.6_1	pajāya sadevamanussāya, yo imesaṁ pañhānaṁ veyyākaraṇena cittaṁ ārādheyya, aññatra	52	
PA_sn_46:52.8.6_2	tathāgatena vā tathāgatasāvakena vā ito vā pana sutvā.	52	
PA_sn_46:52.9.1	Katamo ca, bhikkhave, pariyāyo, yaṁ pariyāyaṁ āgamma pañca nīvaraṇā dasa honti?	52	
PA_sn_46:52.9.2	Yadapi, bhikkhave, ajjhattaṁ kāmacchando tadapi nīvaraṇaṁ, yadapi bahiddhā kāmacchando tadapi nīvaraṇaṁ.	52	
PA_sn_46:52.9.3	‘Kāmacchandanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.9.4	Yadapi, bhikkhave, ajjhattaṁ byāpādo tadapi nīvaraṇaṁ, yadapi bahiddhā byāpādo tadapi nīvaraṇaṁ.	52	
PA_sn_46:52.9.5	‘Byāpādanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.9.6	Yadapi, bhikkhave, thinaṁ tadapi nīvaraṇaṁ, yadapi middhaṁ tadapi nīvaraṇaṁ.	52	
PA_sn_46:52.9.7	‘Thinamiddhanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.9.8	Yadapi, bhikkhave, uddhaccaṁ tadapi nīvaraṇaṁ, yadapi kukkuccaṁ tadapi nīvaraṇaṁ.	52	
PA_sn_46:52.9.9	‘Uddhaccakukkuccanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.9.10	Yadapi, bhikkhave, ajjhattaṁ dhammesu vicikicchā tadapi nīvaraṇaṁ, yadapi bahiddhā dhammesu vicikicchā tadapi nīvaraṇaṁ.	52	
PA_sn_46:52.9.11	‘Vicikicchānīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.9.12	Ayaṁ kho, bhikkhave, pariyāyo, yaṁ pariyāyaṁ āgamma pañca nīvaraṇā dasa honti.	52	
PA_sn_46:52.10.1	Katamo ca, bhikkhave, pariyāyo, yaṁ pariyāyaṁ āgamma satta bojjhaṅgā catuddasa honti?	52	
PA_sn_46:52.10.2	Yadapi, bhikkhave, ajjhattaṁ dhammesu sati tadapi satisambojjhaṅgo, yadapi bahiddhā dhammesu sati tadapi satisambojjhaṅgo.	52	
PA_sn_46:52.10.3	‘Satisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.11.1_0	Yadapi, bhikkhave, ajjhattaṁ dhammesu paññāya pavicinati pavicarati parivīmaṁsamāpajjati	52	
PA_sn_46:52.11.1_1	tadapi dhammavicayasambojjhaṅgo, yadapi bahiddhā dhammesu paññāya pavicinati pavicarati	52	
PA_sn_46:52.11.1_2	parivīmaṁsamāpajjati tadapi dhammavicayasambojjhaṅgo.	52	
PA_sn_46:52.11.2	‘Dhammavicayasambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.12.1	Yadapi, bhikkhave, kāyikaṁ vīriyaṁ tadapi vīriyasambojjhaṅgo, yadapi cetasikaṁ vīriyaṁ tadapi vīriyasambojjhaṅgo.	52	
PA_sn_46:52.12.2	‘Vīriyasambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.13.1	Yadapi, bhikkhave, savitakkasavicārā pīti tadapi pītisambojjhaṅgo, yadapi avitakkaavicārā pīti tadapi pītisambojjhaṅgo.	52	
PA_sn_46:52.13.2	‘Pītisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.14.1	Yadapi, bhikkhave, kāyappassaddhi tadapi passaddhisambojjhaṅgo, yadapi cittappassaddhi tadapi passaddhisambojjhaṅgo.	52	
PA_sn_46:52.14.2	‘Passaddhisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.15.1	Yadapi, bhikkhave, savitakko savicāro samādhi tadapi samādhisambojjhaṅgo, yadapi avitakkaavicāro samādhi tadapi samādhisambojjhaṅgo.	52	
PA_sn_46:52.15.2	‘Samādhisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.16.1	Yadapi, bhikkhave, ajjhattaṁ dhammesu upekkhā tadapi upekkhāsambojjhaṅgo, yadapi bahiddhā dhammesu upekkhā tadapi upekkhāsambojjhaṅgo.	52	
PA_sn_46:52.16.2	‘Upekkhāsambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti.	52	
PA_sn_46:52.16.3	Ayaṁ kho, bhikkhave, pariyāyo, yaṁ pariyāyaṁ āgamma satta bojjhaṅgā catuddasā”ti.	52	
PA_sn_46:52.16.4	Dutiyaṁ.	52	
PA_sn_46:53.0.1	Saṁyutta Nikāya 46.53	53	
PA_sn_46:53.0.2	6. Sākacchavagga	53	
PA_sn_46:53.0.3	Aggisutta	53	
PA_sn_46:53.1.1	Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu.	53	
PA_sn_46:53.1.2	(Pariyāyasuttasadisaṁ.)	53	
PA_sn_46:53.2.1	“Evaṁvādino, bhikkhave, aññatitthiyā paribbājakā evamassu vacanīyā:	53	
PA_sn_46:53.2.2	‘yasmiṁ, āvuso, samaye līnaṁ cittaṁ hoti, katamesaṁ tasmiṁ samaye bojjhaṅgānaṁ akālo bhāvanāya, katamesaṁ tasmiṁ samaye bojjhaṅgānaṁ kālo bhāvanāya?	53	
PA_sn_46:53.2.3	Yasmiṁ panāvuso, samaye uddhataṁ cittaṁ hoti, katamesaṁ tasmiṁ samaye bojjhaṅgānaṁ akālo bhāvanāya, katamesaṁ tasmiṁ samaye bojjhaṅgānaṁ kālo bhāvanāyā’ti?	53	
PA_sn_46:53.2.4	Evaṁ puṭṭhā, bhikkhave, aññatitthiyā paribbājakā na ceva sampāyissanti, uttariñca vighātaṁ āpajjissanti.	53	
PA_sn_46:53.2.5	Taṁ kissa hetu?	53	
PA_sn_46:53.2.6	Yathā taṁ, bhikkhave, avisayasmiṁ.	53	
PA_sn_46:53.3.1_0	Nāhaṁ taṁ, bhikkhave, passāmi sadevake loke samārake sabrahmake sassamaṇabrāhmaṇiyā	53	
PA_sn_46:53.3.1_1	pajāya sadevamanussāya yo imesaṁ pañhānaṁ veyyākaraṇena cittaṁ ārādheyya, aññatra	53	
PA_sn_46:53.3.1_2	tathāgatena vā tathāgatasāvakena vā ito vā pana sutvā.	53	
PA_sn_46:53.4.1	Yasmiṁ, bhikkhave, samaye līnaṁ cittaṁ hoti, akālo tasmiṁ samaye passaddhisambojjhaṅgassa bhāvanāya, akālo samādhisambojjhaṅgassa bhāvanāya, akālo upekkhāsambojjhaṅgassa bhāvanāya.	53	
PA_sn_46:53.4.2	Taṁ kissa hetu?	53	
PA_sn_46:53.4.3	Līnaṁ, bhikkhave, cittaṁ taṁ etehi dhammehi dussamuṭṭhāpayaṁ hoti.	53	
PA_sn_46:53.5.1	Seyyathāpi, bhikkhave, puriso parittaṁ aggiṁ ujjāletukāmo assa.	53	
PA_sn_46:53.5.2	So tattha allāni ceva tiṇāni pakkhipeyya, allāni ca gomayāni pakkhipeyya, allāni ca kaṭṭhāni pakkhipeyya, udakavātañca dadeyya, paṁsukena ca okireyya;	53	
PA_sn_46:53.5.3	bhabbo nu kho so puriso parittaṁ aggiṁ ujjāletun”ti?	53	
PA_sn_46:53.5.4	“No hetaṁ, bhante”.	53	
PA_sn_46:53.6.1_0	“Evameva kho, bhikkhave, yasmiṁ samaye līnaṁ cittaṁ hoti, akālo tasmiṁ samaye passaddhisambojjhaṅgassa	53	
PA_sn_46:53.6.1_1	bhāvanāya, akālo samādhisambojjhaṅgassa bhāvanāya, akālo upekkhāsambojjhaṅgassa bhāvanāya.	53	
PA_sn_46:53.6.2	Taṁ kissa hetu?	53	
PA_sn_46:53.6.3	Līnaṁ, bhikkhave, cittaṁ taṁ etehi dhammehi dussamuṭṭhāpayaṁ hoti.	53	
PA_sn_46:53.7.1_0	Yasmiñca kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa	53	
PA_sn_46:53.7.1_1	bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.	53	
PA_sn_46:53.7.2	Taṁ kissa hetu?	53	
PA_sn_46:53.7.3	Līnaṁ, bhikkhave, cittaṁ taṁ etehi dhammehi susamuṭṭhāpayaṁ hoti.	53	
PA_sn_46:53.8.1	Seyyathāpi, bhikkhave, puriso parittaṁ aggiṁ ujjāletukāmo assa.	53	
PA_sn_46:53.8.2	So tattha sukkhāni ceva tiṇāni pakkhipeyya, sukkhāni gomayāni pakkhipeyya, sukkhāni kaṭṭhāni pakkhipeyya, mukhavātañca dadeyya, na ca paṁsukena okireyya;	53	
PA_sn_46:53.8.3	bhabbo nu kho so puriso parittaṁ aggiṁ ujjāletun”ti?	53	
PA_sn_46:53.8.4	“Evaṁ, bhante”.	53	
PA_sn_46:53.9.1_0	“Evameva kho, bhikkhave, yasmiṁ samaye līnaṁ cittaṁ hoti, kālo tasmiṁ samaye dhammavicayasambojjhaṅgassa	53	
PA_sn_46:53.9.1_1	bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.	53	
PA_sn_46:53.9.2	Taṁ kissa hetu?	53	
PA_sn_46:53.9.3	Līnaṁ, bhikkhave, cittaṁ taṁ etehi dhammehi susamuṭṭhāpayaṁ hoti.	53	
PA_sn_46:53.10.1_0	Yasmiṁ, bhikkhave, samaye uddhataṁ cittaṁ hoti, akālo tasmiṁ samaye dhammavicayasambojjhaṅgassa	53	
PA_sn_46:53.10.1_1	bhāvanāya, akālo vīriyasambojjhaṅgassa bhāvanāya, akālo pītisambojjhaṅgassa bhāvanāya.	53	
PA_sn_46:53.10.2	Taṁ kissa hetu?	53	
PA_sn_46:53.10.3	Uddhataṁ, bhikkhave, cittaṁ taṁ etehi dhammehi duvūpasamayaṁ hoti.	53	
PA_sn_46:53.11.1	Seyyathāpi, bhikkhave, puriso mahantaṁ aggikkhandhaṁ nibbāpetukāmo assa.	53	
PA_sn_46:53.11.2	So tattha sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya, mukhavātañca dadeyya, na ca paṁsukena okireyya;	53	
PA_sn_46:53.11.3	bhabbo nu kho so puriso mahantaṁ aggikkhandhaṁ nibbāpetun”ti?	53	
PA_sn_46:53.11.4	“No hetaṁ, bhante”.	53	
PA_sn_46:53.12.1_0	“Evameva kho, bhikkhave, yasmiṁ samaye uddhataṁ cittaṁ hoti, akālo tasmiṁ samaye	53	
PA_sn_46:53.12.1_1	dhammavicayasambojjhaṅgassa bhāvanāya, akālo vīriyasambojjhaṅgassa bhāvanāya, akālo	53	
PA_sn_46:53.12.1_2	pītisambojjhaṅgassa bhāvanāya.	53	
PA_sn_46:53.12.2	Taṁ kissa hetu?	53	
PA_sn_46:53.12.3	Uddhataṁ, bhikkhave, cittaṁ taṁ etehi dhammehi duvūpasamayaṁ hoti.	53	
PA_sn_46:53.13.1_0	Yasmiñca kho, bhikkhave, samaye uddhataṁ cittaṁ hoti, kālo tasmiṁ samaye passaddhisambojjhaṅgassa	53	
PA_sn_46:53.13.1_1	bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.	53	
PA_sn_46:53.13.2	Taṁ kissa hetu?	53	
PA_sn_46:53.13.3	Uddhataṁ, bhikkhave, cittaṁ taṁ etehi dhammehi suvūpasamayaṁ hoti.	53	
PA_sn_46:53.14.1	Seyyathāpi, bhikkhave, puriso mahantaṁ aggikkhandhaṁ nibbāpetukāmo assa.	53	
PA_sn_46:53.14.2	So tattha allāni ceva tiṇāni pakkhipeyya, allāni ca gomayāni pakkhipeyya, allāni ca kaṭṭhāni pakkhipeyya, udakavātañca dadeyya, paṁsukena ca okireyya;	53	
PA_sn_46:53.14.3	bhabbo nu kho so puriso mahantaṁ aggikkhandhaṁ nibbāpetun”ti?	53	
PA_sn_46:53.14.4	“Evaṁ, bhante”.	53	
PA_sn_46:53.15.1_0	“Evameva kho, bhikkhave, yasmiṁ samaye uddhataṁ cittaṁ hoti, kālo tasmiṁ samaye passaddhisambojjhaṅgassa	53	
PA_sn_46:53.15.1_1	bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.	53	
PA_sn_46:53.15.2	Taṁ kissa hetu?	53	
PA_sn_46:53.15.3	Uddhataṁ, bhikkhave, cittaṁ taṁ etehi dhammehi suvūpasamayaṁ hoti.	53	
PA_sn_46:53.15.4	Satiñca khvāhaṁ, bhikkhave, sabbatthikaṁ vadāmī”ti.	53	
PA_sn_46:53.15.5	Tatiyaṁ.	53	
PA_sn_46:54.0.1	Saṁyutta Nikāya 46.54	54	
PA_sn_46:54.0.2	6. Sākacchavagga	54	
PA_sn_46:54.0.3	Mettāsahagatasutta	54	
PA_sn_46:54.1.1	Ekaṁ samayaṁ bhagavā koliyesu viharati haliddavasanaṁ nāma koliyānaṁ nigamo.	54	
PA_sn_46:54.1.2	Atha kho sambahulā bhikkhū pubbaṇhasamayaṁ nivāsetvā pattacīvaramādāya haliddavasanaṁ piṇḍāya pavisiṁsu.	54	
PA_sn_46:54.1.3	Atha kho tesaṁ bhikkhūnaṁ etadahosi:	54	
PA_sn_46:54.1.4	“atippago kho tāva haliddavasane piṇḍāya carituṁ.	54	
PA_sn_46:54.1.5	Yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā”ti.	54	
PA_sn_46:54.2.1	Atha kho te bhikkhū yena aññatitthiyānaṁ paribbājakānaṁ ārāmo tenupasaṅkamiṁsu; upasaṅkamitvā tehi aññatitthiyehi paribbājakehi saddhiṁ sammodiṁsu.	54	
PA_sn_46:54.2.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinne kho te bhikkhū aññatitthiyā paribbājakā etadavocuṁ:	54	
PA_sn_46:54.3.1	“Samaṇo, āvuso, gotamo sāvakānaṁ evaṁ dhammaṁ deseti:	54	
PA_sn_46:54.3.2_0	‘etha tumhe, bhikkhave, pañca nīvaraṇe pahāya cetaso upakkilese paññāya dubbalīkaraṇe	54	
PA_sn_46:54.3.2_1	mettāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ,	54	
PA_sn_46:54.3.2_2	tathā catutthaṁ; iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena	54	
PA_sn_46:54.3.2_3	cetasā vipulena mahaggatena appamāṇena averena abyāpajjena pharitvā viharatha.	54	
PA_sn_46:54.3.3_0	Karuṇāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ,	54	
PA_sn_46:54.3.3_1	tathā catutthaṁ; iti uddhamadho tiriyaṁ sabbadhi sabbattatāya sabbāvantaṁ lokaṁ karuṇāsahagatena	54	
PA_sn_46:54.3.3_2	cetasā vipulena mahaggatena appamāṇena averena abyāpajjena pharitvā viharatha.	54	
PA_sn_46:54.3.4_0	Muditāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ,	54	
PA_sn_46:54.3.4_1	tathā catutthaṁ; iti uddhamadho tiriyaṁ sabbadhi sabbattatāya sabbāvantaṁ lokaṁ muditāsahagatena	54	
PA_sn_46:54.3.4_2	cetasā vipulena mahaggatena appamāṇena averena abyāpajjena pharitvā viharatha.	54	
PA_sn_46:54.3.5_0	Upekkhāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ,	54	
PA_sn_46:54.3.5_1	tathā catutthaṁ; iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	54	
PA_sn_46:54.3.5_2	cetasā vipulena mahaggatena appamāṇena averena abyāpajjena pharitvā viharathā’ti.	54	
PA_sn_46:54.4.1	Mayampi kho, āvuso, sāvakānaṁ evaṁ dhammaṁ desema:	54	
PA_sn_46:54.4.2	‘etha tumhe, āvuso, pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha …pe…	54	
PA_sn_46:54.4.3	karuṇāsahagatena cetasā …	54	
PA_sn_46:54.4.4	muditāsahagatena cetasā …	54	
PA_sn_46:54.4.5	upekkhāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ, tathā catutthaṁ;	54	
PA_sn_46:54.4.6	iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjena pharitvā viharathā’ti.	54	
PA_sn_46:54.4.7	Idha no, āvuso, ko viseso, ko adhippayāso, kiṁ nānākaraṇaṁ samaṇassa vā gotamassa amhākaṁ vā, yadidaṁ—dhammadesanāya vā dhammadesanaṁ, anusāsaniyā vā anusāsanin”ti?	54	
PA_sn_46:54.5.1	Atha kho te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu nappaṭikkosiṁsu.	54	
PA_sn_46:54.5.2	Anabhinanditvā appaṭikkositvā uṭṭhāyāsanā pakkamiṁsu:	54	
PA_sn_46:54.5.3	“bhagavato santike etassa bhāsitassa atthaṁ ājānissāmā”ti.	54	
PA_sn_46:54.5.4_0	Atha kho te bhikkhū haliddavasane piṇḍāya caritvā pacchābhattaṁ piṇḍapātapaṭikkantā	54	
PA_sn_46:54.5.4_1	yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu.	54	
PA_sn_46:54.5.4_2	Ekamantaṁ nisinnā kho te bhikkhū bhagavantaṁ etadavocuṁ:	54	
PA_sn_46:54.6.1	“Idha mayaṁ, bhante, pubbaṇhasamayaṁ nivāsetvā pattacīvaramādāya haliddavasane piṇḍāya pavisimha.	54	
PA_sn_46:54.6.2	Tesaṁ no, bhante, amhākaṁ etadahosi:	54	
PA_sn_46:54.6.3	‘atippago kho tāva haliddavasane piṇḍāya carituṁ.	54	
PA_sn_46:54.7.1_0	Yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā’ti. Atha	54	
PA_sn_46:54.7.1_1	kho mayaṁ, bhante, yena aññatitthiyānaṁ paribbājakānaṁ ārāmo tenupasaṅkamimha, upasaṅkamitvā	54	
PA_sn_46:54.7.1_2	tehi aññatitthiyehi paribbājakehi saddhiṁ sammodimha.	54	
PA_sn_46:54.7.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdimha. Ekamantaṁ nisinne kho amhe, bhante, te aññatitthiyā paribbājakā etadavocuṁ:	54	
PA_sn_46:54.8.1	‘Samaṇo, āvuso, gotamo sāvakānaṁ evaṁ dhammaṁ deseti:	54	
PA_sn_46:54.8.2	“etha tumhe, bhikkhave, pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha …pe…	54	
PA_sn_46:54.8.3	karuṇāsahagatena cetasā …pe…	54	
PA_sn_46:54.8.4	muditāsahagatena cetasā …pe…	54	
PA_sn_46:54.8.5_0	upekkhāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ,	54	
PA_sn_46:54.8.5_1	tathā catutthaṁ; iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	54	
PA_sn_46:54.8.5_2	cetasā vipulena mahaggatena appamāṇena averena abyāpajjena pharitvā viharathā’ti.	54	
PA_sn_46:54.9.1	Mayampi kho, āvuso, sāvakānaṁ evaṁ dhammaṁ desema:	54	
PA_sn_46:54.9.2	‘etha tumhe, āvuso, pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha …pe…	54	
PA_sn_46:54.9.3	karuṇāsahagatena cetasā …pe…	54	
PA_sn_46:54.9.4	muditāsahagatena cetasā …pe…	54	
PA_sn_46:54.9.5_0	upekkhāsahagatena cetasā ekaṁ disaṁ pharitvā viharatha, tathā dutiyaṁ, tathā tatiyaṁ,	54	
PA_sn_46:54.9.5_1	tathā catutthaṁ; iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	54	
PA_sn_46:54.9.5_2	cetasā vipulena mahaggatena appamāṇena averena abyāpajjena pharitvā viharathā’ti.	54	
PA_sn_46:54.9.6	Idha no, āvuso, ko viseso, ko adhippayāso, kiṁ nānākaraṇaṁ samaṇassa vā gotamassa amhākaṁ vā, yadidaṁ, dhammadesanāya vā dhammadesanaṁ, anusāsaniyā vā anusāsaninti?	54	
PA_sn_46:54.10.1	Atha kho mayaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandimha nappaṭikkosimha, anabhinanditvā appaṭikkositvā uṭṭhāyāsanā pakkamimha:	54	
PA_sn_46:54.10.2	‘bhagavato santike etassa bhāsitassa atthaṁ ājānissāmā’”ti.	54	
PA_sn_46:54.11.1	“Evaṁvādino, bhikkhave, aññatitthiyā paribbājakā evamassu vacanīyā:	54	
PA_sn_46:54.11.2	‘kathaṁ bhāvitā panāvuso, mettācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.11.3	Kathaṁ bhāvitā panāvuso, karuṇācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.11.4	Kathaṁ bhāvitā panāvuso, muditācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.11.5	Kathaṁ bhāvitā panāvuso, upekkhācetovimutti, kiṅgatikā hoti, kiṁparamā, kiṁphalā, kiṁpariyosānā’ti?	54	
PA_sn_46:54.11.6	Evaṁ puṭṭhā, bhikkhave, aññatitthiyā paribbājakā na ceva sampāyissanti, uttariñca vighātaṁ āpajjissanti.	54	
PA_sn_46:54.11.7	Taṁ kissa hetu?	54	
PA_sn_46:54.11.8	Yathā taṁ, bhikkhave, avisayasmiṁ.	54	
PA_sn_46:54.11.9_0	Nāhaṁ taṁ, bhikkhave, passāmi sadevake loke samārake sabrahmake sassamaṇabrāhmaṇiyā	54	
PA_sn_46:54.11.9_1	pajāya sadevamanussāya, yo imesaṁ pañhānaṁ veyyākaraṇena cittaṁ ārādheyya, aññatra	54	
PA_sn_46:54.11.9_2	tathāgatena vā tathāgatasāvakena vā ito vā pana sutvā.	54	
PA_sn_46:54.12.1	Kathaṁ bhāvitā ca, bhikkhave, mettācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.12.2	Idha, bhikkhave, bhikkhu mettāsahagataṁ satisambojjhaṅgaṁ bhāveti …pe…	54	
PA_sn_46:54.12.3	mettāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	54	
PA_sn_46:54.12.4	So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati.	54	
PA_sn_46:54.12.5	Sace ākaṅkhati ‘paṭikūle appaṭikūlasaññī vihareyyan’ti, appaṭikūlasaññī tattha viharati.	54	
PA_sn_46:54.12.6	Sace ākaṅkhati ‘appaṭikūle ca paṭikūle ca paṭikūlasaññī vihareyyan’ti, paṭikūlasaññī tattha viharati.	54	
PA_sn_46:54.12.7	Sace ākaṅkhati ‘paṭikūle ca appaṭikūle ca appaṭikūlasaññī vihareyyan’ti, appaṭikūlasaññī tattha viharati.	54	
PA_sn_46:54.12.8_0	Sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ	54	
PA_sn_46:54.12.8_1	sato sampajāno’ti, upekkhako ca tattha viharati sato sampajāno, subhaṁ vā kho pana	54	
PA_sn_46:54.12.8_2	vimokkhaṁ upasampajja viharati.	54	
PA_sn_46:54.12.9	Subhaparamāhaṁ, bhikkhave, mettācetovimuttiṁ vadāmi, idhapaññassa bhikkhuno uttarivimuttiṁ appaṭivijjhato.	54	
PA_sn_46:54.13.1	Kathaṁ bhāvitā ca, bhikkhave, karuṇācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.13.2	Idha, bhikkhave, bhikkhu karuṇāsahagataṁ satisambojjhaṅgaṁ bhāveti …pe…	54	
PA_sn_46:54.13.3	karuṇāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	54	
PA_sn_46:54.13.4	So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati …pe…	54	
PA_sn_46:54.13.5	sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti, upekkhako tattha viharati sato sampajāno.	54	
PA_sn_46:54.13.6	Sabbaso vā pana rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	54	
PA_sn_46:54.13.7	Ākāsānañcāyatanaparamāhaṁ, bhikkhave, karuṇācetovimuttiṁ vadāmi, idhapaññassa bhikkhuno uttarivimuttiṁ appaṭivijjhato.	54	
PA_sn_46:54.14.1	Kathaṁ bhāvitā ca, bhikkhave, muditācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.14.2	Idha, bhikkhave, bhikkhu muditāsahagataṁ satisambojjhaṅgaṁ bhāveti …pe…	54	
PA_sn_46:54.14.3	muditāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	54	
PA_sn_46:54.14.4	So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati …pe…	54	
PA_sn_46:54.14.5	sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti, upekkhako tattha viharati sato sampajāno.	54	
PA_sn_46:54.14.6	Sabbaso vā pana ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	54	
PA_sn_46:54.14.7	Viññāṇañcāyatanaparamāhaṁ, bhikkhave, muditācetovimuttiṁ vadāmi, idhapaññassa bhikkhuno uttarivimuttiṁ appaṭivijjhato.	54	
PA_sn_46:54.15.1	Kathaṁ bhāvitā ca, bhikkhave, upekkhācetovimutti, kiṅgatikā hoti, kiṁparamā, kiṁphalā, kiṁpariyosānā?	54	
PA_sn_46:54.15.2	Idha, bhikkhave, bhikkhu upekkhāsahagataṁ satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	54	
PA_sn_46:54.15.3	upekkhāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	54	
PA_sn_46:54.15.4	So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati.	54	
PA_sn_46:54.15.5	Sace ākaṅkhati ‘paṭikūle appaṭikūlasaññī vihareyyan’ti, appaṭikūlasaññī tattha viharati.	54	
PA_sn_46:54.15.6	Sace ākaṅkhati ‘appaṭikūle ca paṭikūle ca paṭikūlasaññī vihareyyan’ti, paṭikūlasaññī tattha viharati.	54	
PA_sn_46:54.15.7	Sace ākaṅkhati ‘paṭikūle ca appaṭikūle ca appaṭikūlasaññī vihareyyan’ti, appaṭikūlasaññī tattha viharati.	54	
PA_sn_46:54.15.8	Sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti, upekkhako tattha viharati sato sampajāno.	54	
PA_sn_46:54.15.9	Sabbaso vā pana viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	54	
PA_sn_46:54.15.10	Ākiñcaññāyatanaparamāhaṁ, bhikkhave, upekkhācetovimuttiṁ vadāmi, idhapaññassa bhikkhuno uttarivimuttiṁ appaṭivijjhato”ti.	54	
PA_sn_46:54.15.11	Catutthaṁ.	54	
PA_sn_46:55.0.1	Saṁyutta Nikāya 46.55	55	
PA_sn_46:55.0.2	6. Sākacchavagga	55	
PA_sn_46:55.0.3	Saṅgāravasutta	55	
PA_sn_46:55.1.1	Sāvatthinidānaṁ.	55	
PA_sn_46:55.1.2	Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	55	
PA_sn_46:55.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho saṅgāravo brāhmaṇo bhagavantaṁ etadavoca:	55	
PA_sn_46:55.2.1	“Ko nu kho, bho gotama, hetu, ko paccayo yenekadā dīgharattaṁ sajjhāyakatāpi mantā nappaṭibhanti, pageva asajjhāyakatā?	55	
PA_sn_46:55.2.2	Ko pana, bho gotama, hetu, ko paccayo yenekadā dīgharattaṁ asajjhāyakatāpi mantā paṭibhanti, pageva sajjhāyakatā”ti?	55	
PA_sn_46:55.3.1_0	“Yasmiṁ kho, brāhmaṇa, samaye kāmarāgapariyuṭṭhitena cetasā viharati kāmarāgaparetena,	55	
PA_sn_46:55.3.1_1	uppannassa ca kāmarāgassa nissaraṇaṁ yathābhūtaṁ nappajānāti, attatthampi tasmiṁ	55	
PA_sn_46:55.3.1_2	samaye yathābhūtaṁ na jānāti na passati, paratthampi tasmiṁ samaye yathābhūtaṁ na	55	
PA_sn_46:55.3.1_3	jānāti na passati, ubhayatthampi tasmiṁ samaye yathābhūtaṁ na jānāti na passati;	55	
PA_sn_46:55.3.1_4	dīgharattaṁ sajjhāyakatāpi mantā nappaṭibhanti, pageva asajjhāyakatā.	55	
PA_sn_46:55.4.1	Seyyathāpi, brāhmaṇa, udapatto saṁsaṭṭho lākhāya vā haliddiyā vā nīliyā vā mañjiṭṭhāya vā.	55	
PA_sn_46:55.4.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya.	55	
PA_sn_46:55.4.3_0	Evameva kho, brāhmaṇa, yasmiṁ samaye kāmarāgapariyuṭṭhitena cetasā viharati kāmarāgaparetena,	55	
PA_sn_46:55.4.3_1	uppannassa ca kāmarāgassa nissaraṇaṁ yathābhūtaṁ nappajānāti, attatthampi tasmiṁ	55	
PA_sn_46:55.4.3_2	samaye yathābhūtaṁ na jānāti na passati …pe… paratthampi …pe… ubhayatthampi tasmiṁ	55	
PA_sn_46:55.4.3_3	samaye yathābhūtaṁ na jānāti na passati; dīgharattaṁ sajjhāyakatāpi mantā nappaṭibhanti,	55	
PA_sn_46:55.4.3_4	pageva asajjhāyakatā.	55	
PA_sn_46:55.5.1_0	Puna caparaṁ, brāhmaṇa, yasmiṁ samaye byāpādapariyuṭṭhitena cetasā viharati byāpādaparetena,	55	
PA_sn_46:55.5.1_1	uppannassa ca byāpādassa nissaraṇaṁ yathābhūtaṁ nappajānāti, attatthampi tasmiṁ samaye	55	
PA_sn_46:55.5.1_2	yathābhūtaṁ na jānāti na passati, paratthampi …pe… ubhayatthampi tasmiṁ samaye yathābhūtaṁ	55	
PA_sn_46:55.5.1_3	na jānāti na passati; dīgharattaṁ sajjhāyakatāpi mantā nappaṭibhanti, pageva asajjhāyakatā.	55	
PA_sn_46:55.6.1	Seyyathāpi, brāhmaṇa, udapatto agginā santatto pakkuthito usmudakajāto.	55	
PA_sn_46:55.6.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya.	55	
PA_sn_46:55.6.3_0	Evameva kho, brāhmaṇa, yasmiṁ samaye byāpādapariyuṭṭhitena cetasā viharati byāpādaparetena,	55	
PA_sn_46:55.6.3_1	uppannassa ca byāpādassa nissaraṇaṁ yathābhūtaṁ nappajānāti, attatthampi tasmiṁ samaye	55	
PA_sn_46:55.6.3_2	yathābhūtaṁ na jānāti na passati, paratthampi tasmiṁ samaye …pe… ubhayatthampi tasmiṁ	55	
PA_sn_46:55.6.3_3	samaye yathābhūtaṁ na jānāti na passati; dīgharattaṁ sajjhāyakatāpi mantā nappaṭibhanti,	55	
PA_sn_46:55.6.3_4	pageva asajjhāyakatā.	55	
PA_sn_46:55.7.1_0	Puna caparaṁ, brāhmaṇa, yasmiṁ samaye thinamiddhapariyuṭṭhitena cetasā viharati thinamiddhaparetena,	55	
PA_sn_46:55.7.1_1	uppannassa ca thinamiddhassa nissaraṇaṁ yathābhūtaṁ nappajānāti, attatthampi tasmiṁ	55	
PA_sn_46:55.7.1_2	samaye yathābhūtaṁ na jānāti na passati, paratthampi …pe… ubhayatthampi tasmiṁ samaye	55	
PA_sn_46:55.7.1_3	yathābhūtaṁ na jānāti na passati; dīgharattaṁ sajjhāyakatāpi mantā nappaṭibhanti,	55	
PA_sn_46:55.7.1_4	pageva asajjhāyakatā.	55	
PA_sn_46:55.8.1	Seyyathāpi, brāhmaṇa, udapatto sevālapaṇakapariyonaddho.	55	
PA_sn_46:55.8.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya.	55	
PA_sn_46:55.8.3_0	Evameva kho, brāhmaṇa, yasmiṁ samaye thinamiddhapariyuṭṭhitena cetasā viharati thinamiddhaparetena,	55	
PA_sn_46:55.8.3_1	uppannassa ca thinamiddhassa nissaraṇaṁ yathābhūtaṁ nappajānāti, attatthampi tasmiṁ	55	
PA_sn_46:55.8.3_2	samaye yathābhūtaṁ na jānāti na passati, paratthampi …pe… ubhayatthampi tasmiṁ samaye	55	
PA_sn_46:55.8.3_3	yathābhūtaṁ na jānāti na passati; dīgharattaṁ sajjhāyakatāpi mantā nappaṭibhanti,	55	
PA_sn_46:55.8.3_4	pageva asajjhāyakatā.	55	
PA_sn_46:55.9.1_0	Puna caparaṁ, brāhmaṇa, yasmiṁ samaye uddhaccakukkuccapariyuṭṭhitena cetasā viharati	55	
PA_sn_46:55.9.1_1	uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	55	
PA_sn_46:55.9.1_2	nappajānāti, attatthampi tasmiṁ samaye yathābhūtaṁ na jānāti na passati, paratthampi	55	
PA_sn_46:55.9.1_3	…pe… ubhayatthampi tasmiṁ samaye yathābhūtaṁ na jānāti na passati; dīgharattaṁ sajjhāyakatāpi	55	
PA_sn_46:55.9.1_4	mantā nappaṭibhanti, pageva asajjhāyakatā.	55	
PA_sn_46:55.10.1	Seyyathāpi, brāhmaṇa, udapatto vāterito calito bhanto ūmijāto.	55	
PA_sn_46:55.10.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya.	55	
PA_sn_46:55.10.3_0	Evameva kho, brāhmaṇa, yasmiṁ samaye uddhaccakukkuccapariyuṭṭhitena cetasā viharati	55	
PA_sn_46:55.10.3_1	uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	55	
PA_sn_46:55.10.3_2	nappajānāti, attatthampi tasmiṁ samaye yathābhūtaṁ na jānāti na passati, paratthampi	55	
PA_sn_46:55.10.3_3	…pe… ubhayatthampi tasmiṁ samaye yathābhūtaṁ na jānāti na passati; dīgharattaṁ sajjhāyakatāpi	55	
PA_sn_46:55.10.3_4	mantā nappaṭibhanti, pageva asajjhāyakatā.	55	
PA_sn_46:55.11.1_0	Puna caparaṁ, brāhmaṇa, yasmiṁ samaye vicikicchāpariyuṭṭhitena cetasā viharati vicikicchāparetena,	55	
PA_sn_46:55.11.1_1	uppannāya ca vicikicchāya nissaraṇaṁ yathābhūtaṁ nappajānāti, attatthampi tasmiṁ	55	
PA_sn_46:55.11.1_2	samaye yathābhūtaṁ na jānāti na passati, paratthampi …pe… ubhayatthampi … dīgharattaṁ	55	
PA_sn_46:55.11.1_3	sajjhāyakatāpi mantā nappaṭibhanti, pageva asajjhāyakatā.	55	
PA_sn_46:55.12.1	Seyyathāpi, brāhmaṇa, udapatto āvilo luḷito kalalībhūto andhakāre nikkhitto.	55	
PA_sn_46:55.12.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya.	55	
PA_sn_46:55.12.3_0	Evameva kho, brāhmaṇa, yasmiṁ samaye vicikicchāpariyuṭṭhitena cetasā viharati vicikicchāparetena,	55	
PA_sn_46:55.12.3_1	uppannāya ca vicikicchāya nissaraṇaṁ yathābhūtaṁ nappajānāti, attatthampi tasmiṁ	55	
PA_sn_46:55.12.3_2	samaye yathābhūtaṁ na jānāti na passati, paratthampi tasmiṁ samaye yathābhūtaṁ na	55	
PA_sn_46:55.12.3_3	jānāti na passati, ubhayatthampi tasmiṁ samaye yathābhūtaṁ na jānāti na passati;	55	
PA_sn_46:55.12.3_4	dīgharattaṁ sajjhāyakatāpi mantā nappaṭibhanti, pageva asajjhāyakatā.	55	
PA_sn_46:55.12.4	Ayaṁ kho, brāhmaṇa, hetu ayaṁ paccayo yenekadā dīgharattaṁ sajjhāyakatāpi mantā nappaṭibhanti, pageva asajjhāyakatā.	55	
PA_sn_46:55.13.1_0	Yasmiñca kho, brāhmaṇa, samaye na kāmarāgapariyuṭṭhitena cetasā viharati na kāmarāgaparetena,	55	
PA_sn_46:55.13.1_1	uppannassa ca kāmarāgassa nissaraṇaṁ yathābhūtaṁ pajānāti, attatthampi tasmiṁ samaye	55	
PA_sn_46:55.13.1_2	yathābhūtaṁ jānāti passati, paratthampi tasmiṁ samaye yathābhūtaṁ jānāti passati,	55	
PA_sn_46:55.13.1_3	ubhayatthampi tasmiṁ samaye yathābhūtaṁ jānāti passati; dīgharattaṁ asajjhāyakatāpi	55	
PA_sn_46:55.13.1_4	mantā paṭibhanti, pageva sajjhāyakatā.	55	
PA_sn_46:55.14.1	Seyyathāpi, brāhmaṇa, udapatto asaṁsaṭṭho lākhāya vā haliddiyā vā nīliyā vā mañjiṭṭhāya vā.	55	
PA_sn_46:55.14.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya.	55	
PA_sn_46:55.14.3	Evameva kho, brāhmaṇa, yasmiṁ samaye na kāmarāgapariyuṭṭhitena cetasā viharati na kāmarāgaparetena, uppannassa ca kāmarāgassa nissaraṇaṁ yathābhūtaṁ pajānāti …pe….	55	
PA_sn_46:55.15.1_0	Puna caparaṁ, brāhmaṇa, yasmiṁ samaye na byāpādapariyuṭṭhitena cetasā viharati na	55	
PA_sn_46:55.15.1_1	byāpādaparetena, uppannassa ca byāpādassa nissaraṇaṁ yathābhūtaṁ pajānāti, attatthampi	55	
PA_sn_46:55.15.1_2	tasmiṁ samaye yathābhūtaṁ jānāti passati, paratthampi …pe… ubhayatthampi …pe… dīgharattaṁ	55	
PA_sn_46:55.15.1_3	asajjhāyakatāpi mantā paṭibhanti, pageva sajjhāyakatā.	55	
PA_sn_46:55.16.1	Seyyathāpi, brāhmaṇa, udapatto na agginā santatto na pakkuthito na usmudakajāto.	55	
PA_sn_46:55.16.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya.	55	
PA_sn_46:55.16.3_0	Evameva kho, brāhmaṇa, yasmiṁ samaye na byāpādapariyuṭṭhitena cetasā viharati na	55	
PA_sn_46:55.16.3_1	byāpādaparetena, uppannassa ca byāpādassa nissaraṇaṁ yathābhūtaṁ pajānāti, attatthampi	55	
PA_sn_46:55.16.3_2	tasmiṁ samaye yathābhūtaṁ jānāti passati, paratthampi …pe… ubhayatthampi …pe… dīgharattaṁ	55	
PA_sn_46:55.16.3_3	asajjhāyakatāpi mantā paṭibhanti, pageva sajjhāyakatā.	55	
PA_sn_46:55.17.1_0	Puna caparaṁ, brāhmaṇa, yasmiṁ samaye na thinamiddhapariyuṭṭhitena cetasā viharati	55	
PA_sn_46:55.17.1_1	na thinamiddhaparetena, uppannassa ca thinamiddhassa nissaraṇaṁ yathābhūtaṁ pajānāti,	55	
PA_sn_46:55.17.1_2	attatthampi tasmiṁ samaye yathābhūtaṁ jānāti passati, paratthampi …pe… ubhayatthampi	55	
PA_sn_46:55.17.1_3	…pe… dīgharattaṁ asajjhāyakatāpi mantā paṭibhanti, pageva sajjhāyakatā.	55	
PA_sn_46:55.18.1	Seyyathāpi, brāhmaṇa, udapatto na sevālapaṇakapariyonaddho.	55	
PA_sn_46:55.18.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya.	55	
PA_sn_46:55.18.3_0	Evameva kho, brāhmaṇa, yasmiṁ samaye na thinamiddhapariyuṭṭhitena cetasā viharati	55	
PA_sn_46:55.18.3_1	na thinamiddhaparetena, uppannassa ca thinamiddhassa nissaraṇaṁ yathābhūtaṁ pajānāti,	55	
PA_sn_46:55.18.3_2	attatthampi tasmiṁ samaye yathābhūtaṁ jānāti passati, paratthampi …pe… ubhayatthampi	55	
PA_sn_46:55.18.3_3	…pe… dīgharattaṁ asajjhāyakatāpi mantā paṭibhanti, pageva sajjhāyakatā.	55	
PA_sn_46:55.19.1_0	Puna caparaṁ, brāhmaṇa, yasmiṁ samaye na uddhaccakukkuccapariyuṭṭhitena cetasā viharati	55	
PA_sn_46:55.19.1_1	na uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	55	
PA_sn_46:55.19.1_2	pajānāti, attatthampi tasmiṁ samaye yathābhūtaṁ jānāti passati, paratthampi …pe…	55	
PA_sn_46:55.19.1_3	ubhayatthampi …pe… dīgharattaṁ asajjhāyakatāpi mantā paṭibhanti, pageva sajjhāyakatā.	55	
PA_sn_46:55.20.1	Seyyathāpi, brāhmaṇa, udapatto na vāterito na calito na bhanto na ūmijāto.	55	
PA_sn_46:55.20.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya.	55	
PA_sn_46:55.20.3_0	Evameva kho, brāhmaṇa, yasmiṁ samaye na uddhaccakukkuccapariyuṭṭhitena cetasā viharati	55	
PA_sn_46:55.20.3_1	na uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	55	
PA_sn_46:55.20.3_2	pajānāti, attatthampi tasmiṁ samaye yathābhūtaṁ jānāti passati, paratthampi …pe…	55	
PA_sn_46:55.20.3_3	ubhayatthampi …pe… dīgharattaṁ asajjhāyakatāpi mantā paṭibhanti, pageva sajjhāyakatā.	55	
PA_sn_46:55.21.1_0	Puna caparaṁ, brāhmaṇa, yasmiṁ samaye na vicikicchāpariyuṭṭhitena cetasā viharati	55	
PA_sn_46:55.21.1_1	na vicikicchāparetena, uppannāya ca vicikicchāya nissaraṇaṁ yathābhūtaṁ pajānāti,	55	
PA_sn_46:55.21.1_2	attatthampi tasmiṁ samaye yathābhūtaṁ jānāti passati, paratthampi tasmiṁ samaye yathābhūtaṁ	55	
PA_sn_46:55.21.1_3	jānāti passati; ubhayatthampi tasmiṁ samaye yathābhūtaṁ jānāti passati; dīgharattaṁ	55	
PA_sn_46:55.21.1_4	asajjhāyakatāpi mantā paṭibhanti, pageva sajjhāyakatā.	55	
PA_sn_46:55.22.1	Seyyathāpi, brāhmaṇa, udapatto accho vippasanno anāvilo āloke nikkhitto.	55	
PA_sn_46:55.22.2	Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya.	55	
PA_sn_46:55.22.3_0	Evameva kho, brāhmaṇa, yasmiṁ samaye na vicikicchāpariyuṭṭhitena cetasā viharati	55	
PA_sn_46:55.22.3_1	na vicikicchāparetena, uppannāya ca vicikicchāya nissaraṇaṁ yathābhūtaṁ pajānāti,	55	
PA_sn_46:55.22.3_2	attatthampi tasmiṁ samaye yathābhūtaṁ jānāti passati, paratthampi tasmiṁ samaye yathābhūtaṁ	55	
PA_sn_46:55.22.3_3	jānāti passati, ubhayatthampi tasmiṁ samaye yathābhūtaṁ jānāti passati; dīgharattaṁ	55	
PA_sn_46:55.22.3_4	asajjhāyakatāpi mantā paṭibhanti, pageva sajjhāyakatā.	55	
PA_sn_46:55.22.4	Ayaṁ kho, brāhmaṇa, hetu ayaṁ paccayo yenekadā dīgharattaṁ asajjhāyakatāpi mantā paṭibhanti, pageva sajjhāyakatā.	55	
PA_sn_46:55.23.1	Sattime, brāhmaṇa, bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattanti.	55	
PA_sn_46:55.23.2	Katame satta?	55	
PA_sn_46:55.23.3_0	Satisambojjhaṅgo kho, brāhmaṇa, anāvaraṇo anīvaraṇo cetaso anupakkileso bhāvito bahulīkato	55	
PA_sn_46:55.23.3_1	vijjāvimuttiphalasacchikiriyāya saṁvattati …pe… upekkhāsambojjhaṅgo kho, brāhmaṇa,	55	
PA_sn_46:55.23.3_2	anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati.	55	
PA_sn_46:55.23.4	Ime kho, brāhmaṇa, satta bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattantī”ti.	55	
PA_sn_46:55.24.1	Evaṁ vutte, saṅgāravo brāhmaṇo bhagavantaṁ etadavoca:	55	
PA_sn_46:55.24.2	“abhikkantaṁ, bho gotama …pe…	55	
PA_sn_46:55.24.3	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	55	
PA_sn_46:55.24.4	Pañcamaṁ.	55	
PA_sn_46:56.0.1	Saṁyutta Nikāya 46.56	56	
PA_sn_46:56.0.2	6. Sākacchavagga	56	
PA_sn_46:56.0.3	Abhayasutta	56	
PA_sn_46:56.1.1	Evaṁ me sutaṁ—	56	
PA_sn_46:56.1.2	ekaṁ samayaṁ bhagavā rājagahe viharati gijjhakūṭe pabbate.	56	
PA_sn_46:56.1.3	Atha kho abhayo rājakumāro yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho abhayo rājakumāro bhagavantaṁ etadavoca:	56	
PA_sn_46:56.1.4	“pūraṇo, bhante, kassapo evamāha:	56	
PA_sn_46:56.1.5	‘natthi hetu, natthi paccayo aññāṇāya adassanāya.	56	
PA_sn_46:56.1.6	Ahetu, appaccayo aññāṇaṁ adassanaṁ hoti.	56	
PA_sn_46:56.1.7	Natthi hetu, natthi paccayo ñāṇāya dassanāya.	56	
PA_sn_46:56.1.8	Ahetu, appaccayo ñāṇaṁ dassanaṁ hotī’ti.	56	
PA_sn_46:56.1.9	Idha bhagavā kimāhā”ti?	56	
PA_sn_46:56.1.10	“Atthi, rājakumāra, hetu, atthi paccayo aññāṇāya adassanāya.	56	
PA_sn_46:56.1.11	Sahetu, sappaccayo aññāṇaṁ adassanaṁ hoti.	56	
PA_sn_46:56.1.12	Atthi, rājakumāra, hetu, atthi paccayo ñāṇāya dassanāya.	56	
PA_sn_46:56.1.13	Sahetu, sappaccayo ñāṇaṁ dassanaṁ hotī”ti.	56	
PA_sn_46:56.2.1	“Katamo pana, bhante, hetu, katamo paccayo aññāṇāya adassanāya?	56	
PA_sn_46:56.2.2	Kathaṁ sahetu, sappaccayo aññāṇaṁ adassanaṁ hotī”ti?	56	
PA_sn_46:56.2.3	“Yasmiṁ kho, rājakumāra, samaye kāmarāgapariyuṭṭhitena cetasā viharati kāmarāgaparetena, uppannassa ca kāmarāgassa nissaraṇaṁ yathābhūtaṁ na jānāti na passati—	56	
PA_sn_46:56.2.4	ayampi kho, rājakumāra, hetu, ayaṁ paccayo aññāṇāya adassanāya.	56	
PA_sn_46:56.2.5	Evampi sahetu sappaccayo aññāṇaṁ adassanaṁ hoti.	56	
PA_sn_46:56.3.1	Puna caparaṁ, rājakumāra, yasmiṁ samaye byāpādapariyuṭṭhitena cetasā viharati byāpādaparetena …pe…	56	
PA_sn_46:56.3.2	thinamiddhapariyuṭṭhitena …pe…	56	
PA_sn_46:56.3.3	uddhaccakukkuccapariyuṭṭhitena …pe…	56	
PA_sn_46:56.3.4	vicikicchāpariyuṭṭhitena cetasā viharati vicikicchāparetena, uppannāya ca vicikicchāya nissaraṇaṁ yathābhūtaṁ na jānāti na passati—	56	
PA_sn_46:56.3.5	ayampi kho, rājakumāra, hetu, ayaṁ paccayo aññāṇāya adassanāya.	56	
PA_sn_46:56.3.6	Evampi sahetu sappaccayo aññāṇaṁ adassanaṁ hotī”ti.	56	
PA_sn_46:56.4.1	“Ko nāmāyaṁ, bhante, dhammapariyāyo”ti?	56	
PA_sn_46:56.4.2	“Nīvaraṇā nāmete, rājakumārā”ti.	56	
PA_sn_46:56.4.3	“Taggha, bhagavā, nīvaraṇā;	56	
PA_sn_46:56.4.4	taggha, sugata, nīvaraṇā.	56	
PA_sn_46:56.4.5	Ekamekenapi kho, bhante, nīvaraṇena abhibhūto yathābhūtaṁ na jāneyya na passeyya, ko pana vādo pañcahi nīvaraṇehi?	56	
PA_sn_46:56.5.1	Katamo pana, bhante, hetu, katamo paccayo ñāṇāya dassanāya?	56	
PA_sn_46:56.5.2	Kathaṁ sahetu, sappaccayo ñāṇaṁ dassanaṁ hotī”ti?	56	
PA_sn_46:56.5.3	“Idha, rājakumāra, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	56	
PA_sn_46:56.5.4	So satisambojjhaṅgaṁ bhāvitena cittena yathābhūtaṁ jānāti passati—	56	
PA_sn_46:56.5.5	ayampi kho, rājakumāra, hetu, ayaṁ paccayo ñāṇāya dassanāya.	56	
PA_sn_46:56.5.6	Evampi sahetu, sappaccayo ñāṇaṁ dassanaṁ hoti.	56	
PA_sn_46:56.6.1	Puna caparaṁ, rājakumāra, bhikkhu …pe…	56	
PA_sn_46:56.6.2	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	56	
PA_sn_46:56.6.3	So upekkhāsambojjhaṅgaṁ bhāvitena cittena yathābhūtaṁ jānāti passati—	56	
PA_sn_46:56.6.4	ayampi kho, rājakumāra, hetu, ayaṁ paccayo ñāṇāya dassanāya.	56	
PA_sn_46:56.6.5	Evaṁ sahetu, sappaccayo ñāṇaṁ dassanaṁ hotī”ti.	56	
PA_sn_46:56.7.1	“Ko nāmāyaṁ, bhante, dhammapariyāyo”ti?	56	
PA_sn_46:56.7.2	“Bojjhaṅgā nāmete, rājakumārā”ti.	56	
PA_sn_46:56.7.3	“Taggha, bhagavā, bojjhaṅgā;	56	
PA_sn_46:56.7.4	taggha, sugata, bojjhaṅgā.	56	
PA_sn_46:56.7.5	Ekamekenapi kho, bhante, bojjhaṅgena samannāgato yathābhūtaṁ jāneyya passeyya, ko pana vādo sattahi bojjhaṅgehi?	56	
PA_sn_46:56.7.6	Yopi me, bhante, gijjhakūṭaṁ pabbataṁ ārohantassa kāyakilamatho cittakilamatho, sopi me paṭippassaddho, dhammo ca me abhisamito”ti.	56	
PA_sn_46:56.7.7	Chaṭṭhaṁ.	56	
PA_sn_46:56.7.8	Sākacchavaggo chaṭṭho.	56	
PA_sn_46:56.8.0	Tassuddānaṁ	56	
PA_sn_46:56.8.1	Āhārā pariyāyamaggi,	56	
PA_sn_46:56.8.2	mettaṁ saṅgāravena ca;	56	
PA_sn_46:56.8.3	Abhayo pucchito pañhaṁ,	56	
PA_sn_46:56.8.4	gijjhakūṭamhi pabbateti.	56	
PA_sn_46:57.0.1	Saṁyutta Nikāya 46.57	57	
PA_sn_46:57.0.2	7. Ānāpānavagga	57	
PA_sn_46:57.0.3	Aṭṭhikamahapphalasutta	57	
PA_sn_46:57.1.1	Sāvatthinidānaṁ.	57	
PA_sn_46:57.1.2	“Aṭṭhikasaññā, bhikkhave, bhāvitā bahulīkatā mahapphalā hoti mahānisaṁsā.	57	
PA_sn_46:57.1.3	Kathaṁ bhāvitā ca, bhikkhave, aṭṭhikasaññā kathaṁ bahulīkatā mahapphalā hoti mahānisaṁsā?	57	
PA_sn_46:57.1.4	Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	57	
PA_sn_46:57.1.5	aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	57	
PA_sn_46:57.1.6	Evaṁ bhāvitā kho, bhikkhave, aṭṭhikasaññā evaṁ bahulīkatā mahapphalā hoti mahānisaṁsā”ti.	57	
PA_sn_46:57.2.0	Aññataraphalasutta	57	
PA_sn_46:57.2.1	“Aṭṭhikasaññāya, bhikkhave, bhāvitāya bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—diṭṭheva dhamme aññā, sati vā upādisese anāgāmitā.	57	
PA_sn_46:57.2.2	Kathaṁ bhāvitāya ca kho, bhikkhave, aṭṭhikasaññāya kathaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—diṭṭheva dhamme aññā, sati vā upādisese anāgāmitā?	57	
PA_sn_46:57.2.3	Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe…	57	
PA_sn_46:57.2.4	aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	57	
PA_sn_46:57.2.5	Evaṁ bhāvitāya kho, bhikkhave, aṭṭhikasaññāya evaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—diṭṭheva dhamme aññā, sati vā upādisese anāgāmitā”ti.	57	
PA_sn_46:57.3.0	Mahatthasutta	57	
PA_sn_46:57.3.1	“Aṭṭhikasaññā, bhikkhave, bhāvitā bahulīkatā mahato atthāya saṁvattati.	57	
PA_sn_46:57.3.2	Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato atthāya saṁvattati?	57	
PA_sn_46:57.3.3	Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe…	57	
PA_sn_46:57.3.4	aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	57	
PA_sn_46:57.3.5	Evaṁ bhāvitā kho, bhikkhave, aṭṭhikasaññā evaṁ bahulīkatā mahato atthāya saṁvattatī”ti.	57	
PA_sn_46:57.4.0	Yogakkhemasutta	57	
PA_sn_46:57.4.1	“Aṭṭhikasaññā, bhikkhave, bhāvitā bahulīkatā mahato yogakkhemāya saṁvattati.	57	
PA_sn_46:57.4.2	Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato yogakkhemāya saṁvattati?	57	
PA_sn_46:57.4.3	Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe…	57	
PA_sn_46:57.4.4	aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	57	
PA_sn_46:57.4.5	Evaṁ bhāvitā kho, bhikkhave, aṭṭhikasaññā evaṁ bahulīkatā mahato yogakkhemāya saṁvattatī”ti.	57	
PA_sn_46:57.5.0	Saṁvegasutta	57	
PA_sn_46:57.5.1	“Aṭṭhikasaññā, bhikkhave, bhāvitā bahulīkatā mahato saṁvegāya saṁvattati.	57	
PA_sn_46:57.5.2	Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato saṁvegāya saṁvattati?	57	
PA_sn_46:57.5.3	Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe…	57	
PA_sn_46:57.5.4	aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	57	
PA_sn_46:57.5.5	Evaṁ bhāvitā kho, bhikkhave, aṭṭhikasaññā evaṁ bahulīkatā mahato saṁvegāya saṁvattatī”ti.	57	
PA_sn_46:57.6.0	Phāsuvihārasutta	57	
PA_sn_46:57.6.1	“Aṭṭhikasaññā, bhikkhave, bhāvitā bahulīkatā mahato phāsuvihārāya saṁvattati.	57	
PA_sn_46:57.6.2	Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato phāsuvihārāya saṁvattati?	57	
PA_sn_46:57.6.3	Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe…	57	
PA_sn_46:57.6.4	aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	57	
PA_sn_46:57.6.5	Evaṁ bhāvitā kho, bhikkhave, aṭṭhikasaññā evaṁ bahulīkatā mahato phāsuvihārāya saṁvattatī”ti	57	
PA_sn_46:57.6.6	Paṭhamaṁ.	57	
PA_sn_46:58.0.1	Saṁyutta Nikāya 46.58	58	
PA_sn_46:58.0.2	7. Ānāpānavagga	58	
PA_sn_46:58.0.3	Puḷavakasutta	58	
PA_sn_46:58.1.1	“Puḷavakasaññā, bhikkhave, bhāvitā …pe…”	58	
PA_sn_46:58.1.2	dutiyaṁ.	58	
PA_sn_46:59.0.1	Saṁyutta Nikāya 46.59	59	
PA_sn_46:59.0.2	7. Ānāpānavagga	59	
PA_sn_46:59.0.3	Vinīlakasutta	59	
PA_sn_46:59.1.1	“Vinīlakasaññā, bhikkhave …pe…”	59	
PA_sn_46:59.1.2	tatiyaṁ.	59	
PA_sn_46:60.0.1	Saṁyutta Nikāya 46.60	60	
PA_sn_46:60.0.2	7. Ānāpānavagga	60	
PA_sn_46:60.0.3	Vicchiddakasutta	60	
PA_sn_46:60.1.1	“Vicchiddakasaññā, bhikkhave …pe…”	60	
PA_sn_46:60.1.2	catutthaṁ.	60	
PA_sn_46:61.0.1	Saṁyutta Nikāya 46.61	61	
PA_sn_46:61.0.2	7. Ānāpānavagga	61	
PA_sn_46:61.0.3	Uddhumātakasutta	61	
PA_sn_46:61.1.1	“Uddhumātakasaññā, bhikkhave …pe…”	61	
PA_sn_46:61.1.2	pañcamaṁ.	61	
PA_sn_46:62.0.1	Saṁyutta Nikāya 46.62	62	
PA_sn_46:62.0.2	7. Ānāpānavagga	62	
PA_sn_46:62.0.3	Mettāsutta	62	
PA_sn_46:62.1.1	“Mettā, bhikkhave, bhāvitā …pe…”	62	
PA_sn_46:62.1.2	chaṭṭhaṁ.	62	
PA_sn_46:63.0.1	Saṁyutta Nikāya 46.63	63	
PA_sn_46:63.0.2	7. Ānāpānavagga	63	
PA_sn_46:63.0.3	Karuṇāsutta	63	
PA_sn_46:63.1.1	“Karuṇā, bhikkhave, bhāvitā …pe…”	63	
PA_sn_46:63.1.2	sattamaṁ.	63	
PA_sn_46:64.0.1	Saṁyutta Nikāya 46.64	64	
PA_sn_46:64.0.2	7. Ānāpānavagga	64	
PA_sn_46:64.0.3	Muditāsutta	64	
PA_sn_46:64.1.1	“Muditā, bhikkhave, bhāvitā …pe…”	64	
PA_sn_46:64.1.2	aṭṭhamaṁ.	64	
PA_sn_46:65.0.1	Saṁyutta Nikāya 46.65	65	
PA_sn_46:65.0.2	7. Ānāpānavagga	65	
PA_sn_46:65.0.3	Upekkhāsutta	65	
PA_sn_46:65.1.1	“Upekkhā, bhikkhave, bhāvitā …pe…”	65	
PA_sn_46:65.1.2	navamaṁ.	65	
PA_sn_46:66.0.1	Saṁyutta Nikāya 46.66	66	
PA_sn_46:66.0.2	7. Ānāpānavagga	66	
PA_sn_46:66.0.3	Ānāpānasutta	66	
PA_sn_46:66.1.1	“Ānāpānassati, bhikkhave, bhāvitā …pe…”	66	
PA_sn_46:66.1.2	dasamaṁ.	66	
PA_sn_46:66.1.3	Ānāpānavaggo sattamo.	66	
PA_sn_46:66.2.0	Tassuddānaṁ	66	
PA_sn_46:66.2.1	Aṭṭhikapuḷavakaṁ vinīlakaṁ,	66	
PA_sn_46:66.2.2	Vicchiddakaṁ uddhumātena pañcamaṁ;	66	
PA_sn_46:66.2.3	Mettā karuṇā muditā,	66	
PA_sn_46:66.2.4	Upekkhā ānāpānena te dasāti.	66	
PA_sn_46:67.0.1	Saṁyutta Nikāya 46.67	67	
PA_sn_46:67.0.2	8. Nirodhavagga	67	
PA_sn_46:67.0.3	Asubhasutta	67	
PA_sn_46:67.1.1	“Asubhasaññā, bhikkhave …pe…”	67	
PA_sn_46:67.1.2	paṭhamaṁ.	67	
PA_sn_46:68.0.1	Saṁyutta Nikāya 46.68	68	
PA_sn_46:68.0.2	8. Nirodhavagga	68	
PA_sn_46:68.0.3	Maraṇasutta	68	
PA_sn_46:68.1.1	“Maraṇasaññā, bhikkhave …pe…”	68	
PA_sn_46:68.1.2	dutiyaṁ.	68	
PA_sn_46:69.0.1	Saṁyutta Nikāya 46.69	69	
PA_sn_46:69.0.2	8. Nirodhavagga	69	
PA_sn_46:69.0.3	Āhārepaṭikūlasutta	69	
PA_sn_46:69.1.1	“Āhāre paṭikūlasaññā, bhikkhave …pe…”	69	
PA_sn_46:69.1.2	tatiyaṁ.	69	
PA_sn_46:70.0.1	Saṁyutta Nikāya 46.70	70	
PA_sn_46:70.0.2	8. Nirodhavagga	70	
PA_sn_46:70.0.3	Anabhiratisutta	70	
PA_sn_46:70.1.1	“Sabbaloke anabhiratisaññā, bhikkhave …pe…”	70	
PA_sn_46:70.1.2	catutthaṁ.	70	
PA_sn_46:71.0.1	Saṁyutta Nikāya 46.71	71	
PA_sn_46:71.0.2	8. Nirodhavagga	71	
PA_sn_46:71.0.3	Aniccasutta	71	
PA_sn_46:71.1.1	“Aniccasaññā, bhikkhave …pe…”	71	
PA_sn_46:71.1.2	pañcamaṁ.	71	
PA_sn_46:72.0.1	Saṁyutta Nikāya 46.72	72	
PA_sn_46:72.0.2	8. Nirodhavagga	72	
PA_sn_46:72.0.3	Dukkhasutta	72	
PA_sn_46:72.1.1	“Anicce dukkhasaññā, bhikkhave …pe…”	72	
PA_sn_46:72.1.2	chaṭṭhaṁ.	72	
PA_sn_46:73.0.1	Saṁyutta Nikāya 46.73	73	
PA_sn_46:73.0.2	8. Nirodhavagga	73	
PA_sn_46:73.0.3	Anattasutta	73	
PA_sn_46:73.1.1	“Dukkhe anattasaññā, bhikkhave …pe…”	73	
PA_sn_46:73.1.2	sattamaṁ.	73	
PA_sn_46:74.0.1	Saṁyutta Nikāya 46.74	74	
PA_sn_46:74.0.2	8. Nirodhavagga	74	
PA_sn_46:74.0.3	Pahānasutta	74	
PA_sn_46:74.1.1	“Pahānasaññā, bhikkhave …pe…”	74	
PA_sn_46:74.1.2	aṭṭhamaṁ.	74	
PA_sn_46:75.0.1	Saṁyutta Nikāya 46.75	75	
PA_sn_46:75.0.2	8. Nirodhavagga	75	
PA_sn_46:75.0.3	Virāgasutta	75	
PA_sn_46:75.1.1	“Virāgasaññā, bhikkhave …pe…”	75	
PA_sn_46:75.1.2	navamaṁ.	75	
PA_sn_46:76.0.1	Saṁyutta Nikāya 46.76	76	
PA_sn_46:76.0.2	8. Nirodhavagga	76	
PA_sn_46:76.0.3	Nirodhasutta	76	
PA_sn_46:76.1.1	“Nirodhasaññā, bhikkhave, bhāvitā bahulīkatā mahapphalā hoti mahānisaṁsā.	76	
PA_sn_46:76.1.2	Kathaṁ bhāvitā ca, bhikkhave, nirodhasaññā kathaṁ bahulīkatā mahapphalā hoti mahānisaṁsā?	76	
PA_sn_46:76.1.3	Idha, bhikkhave, bhikkhu nirodhasaññāsahagataṁ satisambojjhaṅgaṁ bhāveti …pe…	76	
PA_sn_46:76.1.4	nirodhasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	76	
PA_sn_46:76.1.5	Evaṁ bhāvitā kho, bhikkhave, nirodhasaññā evaṁ bahulīkatā mahapphalā hoti mahānisaṁsāti.	76	
PA_sn_46:76.2.1	Nirodhasaññāya, bhikkhave, bhāvitāya bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—	76	
PA_sn_46:76.2.2	diṭṭheva dhamme aññā, sati vā upādisese anāgāmitā.	76	
PA_sn_46:76.2.3	Kathaṁ bhāvitāya, bhikkhave, nirodhasaññāya kathaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—	76	
PA_sn_46:76.2.4	diṭṭheva dhamme aññā, sati vā upādisese anāgāmitā?	76	
PA_sn_46:76.2.5	Idha, bhikkhave, bhikkhu nirodhasaññāsahagataṁ satisambojjhaṅgaṁ bhāveti …pe…	76	
PA_sn_46:76.2.6	nirodhasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	76	
PA_sn_46:76.2.7	Evaṁ bhāvitāya kho, bhikkhave, nirodhasaññāya evaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—	76	
PA_sn_46:76.2.8	diṭṭheva dhamme aññā, sati vā upādisese anāgāmitāti.	76	
PA_sn_46:76.3.1	Nirodhasaññā, bhikkhave, bhāvitā bahulīkatā mahato atthāya saṁvattati, mahato yogakkhemāya saṁvattati, mahato saṁvegāya saṁvattati, mahato phāsuvihārāya saṁvattati.	76	
PA_sn_46:76.3.2_0	Kathaṁ bhāvitā ca, bhikkhave, nirodhasaññā kathaṁ bahulīkatā mahato atthāya saṁvattati,	76	
PA_sn_46:76.3.2_1	mahato yogakkhemāya saṁvattati, mahato saṁvegāya saṁvattati, mahato phāsuvihārāya saṁvattati?	76	
PA_sn_46:76.3.3	Idha, bhikkhave, bhikkhu nirodhasaññāsahagataṁ satisambojjhaṅgaṁ bhāveti …pe…	76	
PA_sn_46:76.3.4	nirodhasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.	76	
PA_sn_46:76.3.5_0	Evaṁ bhāvitā kho, bhikkhave, nirodhasaññā evaṁ bahulīkatā mahato atthāya saṁvattati,	76	
PA_sn_46:76.3.5_1	mahato yogakkhemāya saṁvattati, mahato saṁvegāya saṁvattati, mahato phāsuvihārāya saṁvattatī”ti.	76	
PA_sn_46:76.3.6	Dasamaṁ.	76	
PA_sn_46:76.3.7	Nirodhavaggo aṭṭhamo.	76	
PA_sn_46:76.4.0	Tassuddānaṁ	76	
PA_sn_46:76.4.1	Asubhamaraṇaāhāre,	76	
PA_sn_46:76.4.2	Paṭikūlaanabhiratena;	76	
PA_sn_46:76.4.3	Aniccadukkhaanattapahānaṁ,	76	
PA_sn_46:76.4.4	Virāganirodhena te dasāti.	76	
PA_sn_46:77-88.0.1	Saṁyutta Nikāya 46.77–88	77-88	
PA_sn_46:77-88.0.2	9. Gaṅgāpeyyālavagga	77-88	
PA_sn_46:77-88.0.3	Gaṅgānadīādisutta	77-88	
PA_sn_46:77-88.1.1	“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā;	77-88	
PA_sn_46:77-88.1.2	evameva kho, bhikkhave, bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro.	77-88	
PA_sn_46:77-88.1.3	Kathañca, bhikkhave, bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro?	77-88	
PA_sn_46:77-88.1.4	Idha, bhikkhave, bhikkhu satisambojjhaṅgaṁ bhāveti …pe…	77-88	
PA_sn_46:77-88.1.5	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …	77-88	
PA_sn_46:77-88.1.6	evaṁ kho, bhikkhave, bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro”ti.	77-88	
PA_sn_46:77-88.1.7	(Yāva esanā pāḷi vitthāretabbā.)	77-88	
PA_sn_46:77-88.1.8	Gaṅgāpeyyālavaggo navamo.	77-88	
PA_sn_46:77-88.2.0	Tassuddānaṁ	77-88	
PA_sn_46:77-88.2.1	Cha pācīnato ninnā,	77-88	
PA_sn_46:77-88.2.2	cha ninnā ca samuddato;	77-88	
PA_sn_46:77-88.2.3	Dvete cha dvādasa honti,	77-88	
PA_sn_46:77-88.2.4	vaggo tena pavuccatīti.	77-88	
PA_sn_46:89-98.0.1	Saṁyutta Nikāya 46.89–98	89-98	
PA_sn_46:89-98.0.2	10. Appamādavagga	89-98	
PA_sn_46:89-98.0.3	Tathāgatādisutta	89-98	
PA_sn_46:89-98.1.1	“Yāvatā, bhikkhave, sattā apadā vā dvipadā vā catuppadā vā bahuppadā vā”ti vitthāretabbaṁ.	89-98	
PA_sn_46:89-98.1.2	Appamādavaggo dasamo.	89-98	
PA_sn_46:89-98.2.0	Tassuddānaṁ	89-98	
PA_sn_46:89-98.2.1	Tathāgataṁ padaṁ kūṭaṁ,	89-98	
PA_sn_46:89-98.2.2	mūlaṁ sārena vassikaṁ;	89-98	
PA_sn_46:89-98.2.3	Rājā candimasūriyā ca,	89-98	
PA_sn_46:89-98.2.4	vatthena dasamaṁ padanti.	89-98	
PA_sn_46:89-98.3.1	(Appamādavaggo bojjhaṅgasaṁyuttassa bojjhaṅgavasena vitthāretabbo.)	89-98	
PA_sn_46:99-110.0.1	Saṁyutta Nikāya 46.99–110	99-110	
PA_sn_46:99-110.0.2	11. Balakaraṇīyavagga	99-110	
PA_sn_46:99-110.0.3	Balādisutta	99-110	
PA_sn_46:99-110.1.1	“Seyyathāpi, bhikkhave, ye keci balakaraṇīyā kammantā karīyan”ti vitthāretabbaṁ.	99-110	
PA_sn_46:99-110.1.2	Balakaraṇīyavaggo ekādasamo.	99-110	
PA_sn_46:99-110.2.0	Tassuddānaṁ	99-110	
PA_sn_46:99-110.2.1	Balaṁ bījañca nāgo ca,	99-110	
PA_sn_46:99-110.2.2	rukkho kumbhena sūkiyā;	99-110	
PA_sn_46:99-110.2.3	Ākāsena ca dve meghā,	99-110	
PA_sn_46:99-110.2.4	nāvā āgantukā nadīti.	99-110	
PA_sn_46:99-110.3.1	(Balakaraṇīyavaggo bojjhaṅgasaṁyuttassa bojjhaṅgavasena vitthāretabbo.)	99-110	
PA_sn_46:111-120.0.1	Saṁyutta Nikāya 46.111–120	111-120	
PA_sn_46:111-120.0.2	12. Esanāvagga	111-120	
PA_sn_46:111-120.0.3	Esanādisutta	111-120	
PA_sn_46:111-120.1.1	“Tisso imā, bhikkhave, esanā.	111-120	
PA_sn_46:111-120.1.2	Katamā tisso?	111-120	
PA_sn_46:111-120.1.3	Kāmesanā, bhavesanā, brahmacariyesanā”ti vitthāretabbaṁ.	111-120	
PA_sn_46:111-120.1.4	Esanāvaggo dvādasamo.	111-120	
PA_sn_46:111-120.2.0	Tassuddānaṁ	111-120	
PA_sn_46:111-120.2.1	Esanā vidhā āsavo,	111-120	
PA_sn_46:111-120.2.2	Bhavo ca dukkhatā tisso;	111-120	
PA_sn_46:111-120.2.3	Khilaṁ malañca nīgho ca,	111-120	
PA_sn_46:111-120.2.4	Vedanā taṇhā tasināya cāti.	111-120	
PA_sn_46:111-120.3.1	(Bojjhaṅgasaṁyuttassa esanāpeyyālaṁ vivekanissitato vitthāretabbaṁ.)	111-120	
PA_sn_46:121-129.0.1	Saṁyutta Nikāya 46.121–129	121-129	
PA_sn_46:121-129.0.2	13. Oghavagga	121-129	
PA_sn_46:121-129.0.3	Oghādisutta	121-129	
PA_sn_46:121-129.1.1	“Cattārome, bhikkhave, oghā.	121-129	
PA_sn_46:121-129.1.2	Katame cattāro?	121-129	
PA_sn_46:121-129.1.3	Kāmogho, bhavogho, diṭṭhogho, avijjogho”ti.	121-129	
PA_sn_46:121-129.1.4	vitthāretabbaṁ.	121-129	
PA_sn_46:130.0.1	Saṁyutta Nikāya 46.130	130	
PA_sn_46:130.0.2	13. Oghavagga	130	
PA_sn_46:130.0.3	Uddhambhāgiyasutta	130	
PA_sn_46:130.1.1	Sāvatthinidānaṁ.	130	
PA_sn_46:130.1.2	“Pañcimāni, bhikkhave, uddhambhāgiyāni saṁyojanāni.	130	
PA_sn_46:130.1.3	Katamāni pañca?	130	
PA_sn_46:130.1.4	Rūparāgo, arūparāgo, māno, uddhaccaṁ, avijjā—	130	
PA_sn_46:130.1.5	imāni kho, bhikkhave, pañcuddhambhāgiyāni saṁyojanāni.	130	
PA_sn_46:130.1.6	Imesaṁ kho, bhikkhave, pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya satta bojjhaṅgā bhāvetabbā.	130	
PA_sn_46:130.1.7	Katame satta?	130	
PA_sn_46:130.1.8	Idha, bhikkhave, bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…	130	
PA_sn_46:130.1.9	upekkhāsambojjhaṅgaṁ bhāveti rāgavinayapariyosānaṁ dosavinayapariyosānaṁ mohavinayapariyosānaṁ …	130	
PA_sn_46:130.1.10	amatogadhaṁ amataparāyanaṁ amatapariyosānaṁ …	130	
PA_sn_46:130.1.11	nibbānaninnaṁ nibbānapoṇaṁ nibbānapabbhāraṁ.	130	
PA_sn_46:130.1.12	Imesaṁ kho, bhikkhave, bhikkhu pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya ime satta bojjhaṅgā bhāvetabbā”ti.	130	
PA_sn_46:130.1.13	Dasamaṁ.	130	
PA_sn_46:130.1.14	Oghavaggo terasamo.	130	
PA_sn_46:130.2.0	Tassuddānaṁ	130	
PA_sn_46:130.2.1	Ogho yogo upādānaṁ,	130	
PA_sn_46:130.2.2	Ganthā anusayena ca;	130	
PA_sn_46:130.2.3	Kāmaguṇā nīvaraṇā,	130	
PA_sn_46:130.2.4	Khandhā oruddhambhāgiyānīti.	130	
PA_sn_46:131-142.0.1	Saṁyutta Nikāya 46.131–142	131-142	
PA_sn_46:131-142.0.2	14. Punagaṅgāpeyyālavagga	131-142	
PA_sn_46:131-142.0.3	Punagaṅgānadīādisutta	131-142	
PA_sn_46:131-142.1.1	…pe…	131-142	
PA_sn_46:131-142.1.2	vaggo cuddasamo.	131-142	
PA_sn_46:131-142.2.0	Uddānaṁ	131-142	
PA_sn_46:131-142.2.1	Cha pācīnato ninnā,	131-142	
PA_sn_46:131-142.2.2	cha ninnā ca samuddato;	131-142	
PA_sn_46:131-142.2.3	Dvete cha dvādasa honti,	131-142	
PA_sn_46:131-142.2.4	vaggo tena pavuccatīti.	131-142	
PA_sn_46:131-142.3.1	(Bojjhaṅgasaṁyuttassa gaṅgāpeyyālaṁ rāgavasena vitthāretabbaṁ.)	131-142	
PA_sn_46:143-152.0.1	Saṁyutta Nikāya 46.143–152	143-152	
PA_sn_46:143-152.0.2	15. Punaappamādavagga	143-152	
PA_sn_46:143-152.0.3	Punatathāgatādisutta	143-152	
PA_sn_46:143-152.1.1	…pe…	143-152	
PA_sn_46:143-152.1.2	Pannarasamo.	143-152	
PA_sn_46:143-152.2.0	Uddānaṁ	143-152	
PA_sn_46:143-152.2.1	Tathāgataṁ padaṁ kūṭaṁ,	143-152	
PA_sn_46:143-152.2.2	mūlaṁ sārena vassikaṁ;	143-152	
PA_sn_46:143-152.2.3	Rājā candimasūriyā ca,	143-152	
PA_sn_46:143-152.2.4	vatthena dasamaṁ padanti.	143-152	
PA_sn_46:143-152.3.1	(Appamādavaggo rāgavasena vitthāretabbo.)	143-152	
PA_sn_46:153-164.0.1	Saṁyutta Nikāya 46.153–164	153-164	
PA_sn_46:153-164.0.2	16. Punabalakaraṇīyavagga	153-164	
PA_sn_46:153-164.0.3	Punabalādisutta	153-164	
PA_sn_46:153-164.1.1	…pe…	153-164	
PA_sn_46:153-164.1.2	Soḷasamo.	153-164	
PA_sn_46:153-164.2.0	Uddānaṁ	153-164	
PA_sn_46:153-164.2.1	Balaṁ bījañca nāgo ca,	153-164	
PA_sn_46:153-164.2.2	rukkho kumbhena sūkiyā;	153-164	
PA_sn_46:153-164.2.3	Ākāsena ca dve meghā,	153-164	
PA_sn_46:153-164.2.4	nāvā āgantukā nadīti.	153-164	
PA_sn_46:153-164.3.1	(Bojjhaṅgasaṁyuttassa balakaraṇīyavaggo rāgavasena vitthāretabbo.)	153-164	
PA_sn_46:165-174.0.1	Saṁyutta Nikāya 46.165–174	165-174	
PA_sn_46:165-174.0.2	17. Punaesanāvagga	165-174	
PA_sn_46:165-174.0.3	Punaesanādisutta	165-174	
PA_sn_46:165-174.1.1	…pe…	165-174	
PA_sn_46:165-174.1.2	Punaesanāvaggo sattarasamo.	165-174	
PA_sn_46:165-174.2.0	Uddānaṁ	165-174	
PA_sn_46:165-174.2.1	Esanā vidhā āsavo,	165-174	
PA_sn_46:165-174.2.2	Bhavo ca dukkhatā tisso;	165-174	
PA_sn_46:165-174.2.3	Khilaṁ malañca nīgho ca,	165-174	
PA_sn_46:165-174.2.4	Vedanātaṇhā tasināya cāti.	165-174	
PA_sn_46:175-184.0.1	Saṁyutta Nikāya 46.175–184	175-184	
PA_sn_46:175-184.0.2	18. Punaoghavagga	175-184	
PA_sn_46:175-184.0.3	Punaoghādisutta	175-184	
PA_sn_46:175-184.1.1	…pe…	175-184	
PA_sn_46:175-184.1.2	Bojjhaṅgasaṁyuttassa punaoghavaggo aṭṭhārasamo.	175-184	
PA_sn_46:175-184.2.0	Uddānaṁ	175-184	
PA_sn_46:175-184.2.1	Ogho yogo upādānaṁ,	175-184	
PA_sn_46:175-184.2.2	Ganthā anusayena ca;	175-184	
PA_sn_46:175-184.2.3	Kāmaguṇā nīvaraṇā,	175-184	
PA_sn_46:175-184.2.4	Khandhā oruddhambhāgiyānīti.	175-184	
PA_sn_46:175-184.3.1	(Rāgavinayapariyosāna-dosavinayapariyosāna-mohavinayapariyosānavaggo vitthāretabbo.)	175-184	
PA_sn_46:175-184.3.2	(Yadapi maggasaṁyuttaṁ vitthāretabbaṁ, tadapi bojjhaṅgasaṁyuttaṁ vitthāretabbaṁ.)	175-184	
PA_sn_46:175-184.3.3	Bojjhaṅgasaṁyuttaṁ dutiyaṁ.	175-184	
