segmentnr	original	folio	analyzed
PA_an_7:1.0.1	Aṅguttara Nikāya 7.1	1	
PA_an_7:1.0.2	1. Dhanavagga	1	
PA_an_7:1.0.3	Paṭhamapiyasutta	1	
PA_an_7:1.1.1	Evaṁ me sutaṁ—	1	
PA_an_7:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_7:1.1.3	Tatra kho bhagavā bhikkhū āmantesi:	1	
PA_an_7:1.1.4	“bhikkhavo”ti.	1	
PA_an_7:1.1.5	“Bhadante”ti te bhikkhū bhagavato paccassosuṁ.	1	
PA_an_7:1.1.6	Bhagavā etadavoca:	1	
PA_an_7:1.2.1	“Sattahi, bhikkhave, dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	1	
PA_an_7:1.2.2	Katamehi sattahi?	1	
PA_an_7:1.2.3	Idha, bhikkhave, bhikkhu lābhakāmo ca hoti, sakkārakāmo ca hoti, anavaññattikāmo ca hoti, ahiriko ca hoti, anottappī ca, pāpiccho ca, micchādiṭṭhi ca.	1	
PA_an_7:1.2.4	Imehi kho, bhikkhave, sattahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	1	
PA_an_7:1.3.1	Sattahi, bhikkhave, dhammehi samannāgato bhikkhu sabrahmacārīnaṁ piyo ca hoti, manāpo ca garu ca bhāvanīyo ca.	1	
PA_an_7:1.3.2	Katamehi sattahi?	1	
PA_an_7:1.3.3	Idha, bhikkhave, bhikkhu na lābhakāmo ca hoti, na sakkārakāmo ca hoti, na anavaññattikāmo ca hoti, hirīmā ca hoti, ottappī ca, appiccho ca, sammādiṭṭhi ca.	1	
PA_an_7:1.3.4	Imehi kho, bhikkhave, sattahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	1	
PA_an_7:1.3.5	Paṭhamaṁ.	1	
PA_an_7:2.0.1	Aṅguttara Nikāya 7.2	2	
PA_an_7:2.0.2	1. Dhanavagga	2	
PA_an_7:2.0.3	Dutiyapiyasutta	2	
PA_an_7:2.1.1	“Sattahi, bhikkhave, dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	2	
PA_an_7:2.1.2	Katamehi sattahi?	2	
PA_an_7:2.1.3	Idha, bhikkhave, bhikkhu lābhakāmo ca hoti, sakkārakāmo ca hoti, anavaññattikāmo ca hoti, ahiriko ca hoti, anottappī ca, issukī ca, maccharī ca.	2	
PA_an_7:2.1.4	Imehi kho, bhikkhave, sattahi dhammehi samannāgato bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.	2	
PA_an_7:2.2.1	Sattahi, bhikkhave, dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo ca.	2	
PA_an_7:2.2.2	Katamehi sattahi?	2	
PA_an_7:2.2.3	Idha, bhikkhave, bhikkhu na lābhakāmo ca hoti, na sakkārakāmo ca hoti, na anavaññattikāmo ca hoti, hirīmā ca hoti, ottappī ca, anissukī ca, amaccharī ca.	2	
PA_an_7:2.2.4	Imehi kho, bhikkhave, sattahi dhammehi samannāgato bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.	2	
PA_an_7:2.2.5	Dutiyaṁ.	2	
PA_an_7:3.0.1	Aṅguttara Nikāya 7.3	3	
PA_an_7:3.0.2	1. Dhanavagga	3	
PA_an_7:3.0.3	Saṅkhittabalasutta	3	
PA_an_7:3.1.1	Evaṁ me sutaṁ—	3	
PA_an_7:3.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme …pe…	3	
PA_an_7:3.1.3	sattimāni, bhikkhave, balāni.	3	
PA_an_7:3.1.4	Katamāni satta?	3	
PA_an_7:3.1.5	Saddhābalaṁ, vīriyabalaṁ, hirībalaṁ, ottappabalaṁ, satibalaṁ, samādhibalaṁ, paññābalaṁ.	3	
PA_an_7:3.1.6	Imāni kho, bhikkhave, satta balānīti.	3	
PA_an_7:3.2.1	Saddhābalaṁ vīriyañca,	3	
PA_an_7:3.2.2	hirī ottappiyaṁ balaṁ;	3	
PA_an_7:3.2.3	Satibalaṁ samādhi ca,	3	
PA_an_7:3.2.4	paññā ve sattamaṁ balaṁ;	3	
PA_an_7:3.2.5	Etehi balavā bhikkhu,	3	
PA_an_7:3.2.6	sukhaṁ jīvati paṇḍito.	3	
PA_an_7:3.3.1	Yoniso vicine dhammaṁ,	3	
PA_an_7:3.3.2	paññāyatthaṁ vipassati;	3	
PA_an_7:3.3.3	Pajjotasseva nibbānaṁ,	3	
PA_an_7:3.3.4	vimokkho hoti cetaso”ti.	3	
PA_an_7:3.3.5	Tatiyaṁ.	3	
PA_an_7:4.0.1	Aṅguttara Nikāya 7.4	4	
PA_an_7:4.0.2	1. Dhanavagga	4	
PA_an_7:4.0.3	Vitthatabalasutta	4	
PA_an_7:4.1.1	“Sattimāni, bhikkhave, balāni.	4	
PA_an_7:4.1.2	Katamāni satta?	4	
PA_an_7:4.1.3	Saddhābalaṁ, vīriyabalaṁ, hirībalaṁ, ottappabalaṁ, satibalaṁ, samādhibalaṁ, paññābalaṁ.	4	
PA_an_7:4.2.1	Katamañca, bhikkhave, saddhābalaṁ?	4	
PA_an_7:4.2.2	Idha, bhikkhave, ariyasāvako saddho hoti, saddahati tathāgatassa bodhiṁ:	4	
PA_an_7:4.2.3	‘itipi so bhagavā arahaṁ sammāsambuddho …pe… satthā devamanussānaṁ buddho bhagavā’ti.	4	
PA_an_7:4.2.4	Idaṁ vuccati, bhikkhave, saddhābalaṁ.	4	
PA_an_7:4.3.1	Katamañca, bhikkhave, vīriyabalaṁ?	4	
PA_an_7:4.3.2	Idha, bhikkhave, ariyasāvako āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	4	
PA_an_7:4.3.3	Idaṁ vuccati, bhikkhave, vīriyabalaṁ.	4	
PA_an_7:4.4.1	Katamañca, bhikkhave, hirībalaṁ?	4	
PA_an_7:4.4.2	Idha, bhikkhave, ariyasāvako hirīmā hoti, hirīyati kāyaduccaritena vacīduccaritena manoduccaritena, hirīyati pāpakānaṁ akusalānaṁ dhammānaṁ samāpattiyā.	4	
PA_an_7:4.4.3	Idaṁ vuccati, bhikkhave, hirībalaṁ.	4	
PA_an_7:4.5.1	Katamañca, bhikkhave, ottappabalaṁ?	4	
PA_an_7:4.5.2	Idha, bhikkhave, ariyasāvako ottappī hoti, ottappati kāyaduccaritena vacīduccaritena manoduccaritena, ottappati pāpakānaṁ akusalānaṁ dhammānaṁ samāpattiyā.	4	
PA_an_7:4.5.3	Idaṁ vuccati, bhikkhave, ottappabalaṁ.	4	
PA_an_7:4.6.1	Katamañca, bhikkhave, satibalaṁ?	4	
PA_an_7:4.6.2	Idha, bhikkhave, ariyasāvako satimā hoti paramena satinepakkena samannāgato cirakatampi cirabhāsitampi saritā anussaritā.	4	
PA_an_7:4.6.3	Idaṁ vuccati, bhikkhave, satibalaṁ.	4	
PA_an_7:4.7.1	Katamañca, bhikkhave, samādhibalaṁ?	4	
PA_an_7:4.7.2	Idha, bhikkhave, ariyasāvako vivicceva kāmehi	4	
PA_an_7:4.7.3	…pe…	4	
PA_an_7:4.7.4	catutthaṁ jhānaṁ upasampajja viharati.	4	
PA_an_7:4.7.5	Idaṁ vuccati, bhikkhave, samādhibalaṁ.	4	
PA_an_7:4.8.1	Katamañca, bhikkhave, paññābalaṁ?	4	
PA_an_7:4.8.2	Idha, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	4	
PA_an_7:4.8.3	Idaṁ vuccati, bhikkhave, paññābalaṁ.	4	
PA_an_7:4.9.1	Imāni kho, bhikkhave, satta balānīti.	4	
PA_an_7:4.10.1	Saddhābalaṁ vīriyañca,	4	
PA_an_7:4.10.2	hirī ottappiyaṁ balaṁ;	4	
PA_an_7:4.10.3	Satibalaṁ samādhi ca,	4	
PA_an_7:4.10.4	paññā ve sattamaṁ balaṁ;	4	
PA_an_7:4.10.5	Etehi balavā bhikkhu,	4	
PA_an_7:4.10.6	sukhaṁ jīvati paṇḍito.	4	
PA_an_7:4.11.1	Yoniso vicine dhammaṁ,	4	
PA_an_7:4.11.2	paññāyatthaṁ vipassati;	4	
PA_an_7:4.11.3	Pajjotasseva nibbānaṁ,	4	
PA_an_7:4.11.4	vimokkho hoti cetaso”ti.	4	
PA_an_7:4.11.5	Catutthaṁ.	4	
PA_an_7:5.0.1	Aṅguttara Nikāya 7.5	5	
PA_an_7:5.0.2	1. Dhanavagga	5	
PA_an_7:5.0.3	Saṅkhittadhanasutta	5	
PA_an_7:5.1.1	“Sattimāni, bhikkhave, dhanāni.	5	
PA_an_7:5.1.2	Katamāni satta?	5	
PA_an_7:5.1.3	Saddhādhanaṁ, sīladhanaṁ, hirīdhanaṁ, ottappadhanaṁ, sutadhanaṁ, cāgadhanaṁ, paññādhanaṁ.	5	
PA_an_7:5.1.4	Imāni kho, bhikkhave, satta dhanānīti.	5	
PA_an_7:5.2.1	Saddhādhanaṁ sīladhanaṁ,	5	
PA_an_7:5.2.2	hirī ottappiyaṁ dhanaṁ;	5	
PA_an_7:5.2.3	Sutadhanañca cāgo ca,	5	
PA_an_7:5.2.4	paññā ve sattamaṁ dhanaṁ.	5	
PA_an_7:5.3.1	Yassa ete dhanā atthi,	5	
PA_an_7:5.3.2	itthiyā purisassa vā;	5	
PA_an_7:5.3.3	Adaliddoti taṁ āhu,	5	
PA_an_7:5.3.4	amoghaṁ tassa jīvitaṁ.	5	
PA_an_7:5.4.1	Tasmā saddhañca sīlañca,	5	
PA_an_7:5.4.2	Pasādaṁ dhammadassanaṁ;	5	
PA_an_7:5.4.3	Anuyuñjetha medhāvī,	5	
PA_an_7:5.4.4	Saraṁ buddhāna sāsanan”ti.	5	
PA_an_7:5.4.5	Pañcamaṁ.	5	
PA_an_7:6.0.1	Aṅguttara Nikāya 7.6	6	
PA_an_7:6.0.2	1. Dhanavagga	6	
PA_an_7:6.0.3	Vitthatadhanasutta	6	
PA_an_7:6.1.1	“Sattimāni, bhikkhave, dhanāni.	6	
PA_an_7:6.1.2	Katamāni satta?	6	
PA_an_7:6.1.3	Saddhādhanaṁ, sīladhanaṁ, hirīdhanaṁ, ottappadhanaṁ, sutadhanaṁ, cāgadhanaṁ, paññādhanaṁ.	6	
PA_an_7:6.2.1	Katamañca, bhikkhave, saddhādhanaṁ?	6	
PA_an_7:6.2.2	Idha, bhikkhave, ariyasāvako saddho hoti, saddahati tathāgatassa bodhiṁ:	6	
PA_an_7:6.2.3	‘itipi so bhagavā arahaṁ sammāsambuddho …pe… buddho bhagavā’ti.	6	
PA_an_7:6.2.4	Idaṁ vuccati, bhikkhave, saddhādhanaṁ.	6	
PA_an_7:6.3.1	Katamañca, bhikkhave, sīladhanaṁ?	6	
PA_an_7:6.3.2	Idha, bhikkhave, ariyasāvako pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.	6	
PA_an_7:6.3.3	Idaṁ vuccati, bhikkhave, sīladhanaṁ.	6	
PA_an_7:6.4.1	Katamañca, bhikkhave, hirīdhanaṁ?	6	
PA_an_7:6.4.2	Idha, bhikkhave, ariyasāvako hirīmā hoti, hirīyati kāyaduccaritena vacīduccaritena manoduccaritena, hirīyati pāpakānaṁ akusalānaṁ dhammānaṁ samāpattiyā.	6	
PA_an_7:6.4.3	Idaṁ vuccati, bhikkhave, hirīdhanaṁ.	6	
PA_an_7:6.5.1	Katamañca, bhikkhave, ottappadhanaṁ?	6	
PA_an_7:6.5.2	Idha, bhikkhave, ariyasāvako ottappī hoti, ottappati kāyaduccaritena vacīduccaritena manoduccaritena, ottappati pāpakānaṁ akusalānaṁ dhammānaṁ samāpattiyā.	6	
PA_an_7:6.5.3	Idaṁ vuccati, bhikkhave, ottappadhanaṁ.	6	
PA_an_7:6.6.1	Katamañca, bhikkhave, sutadhanaṁ?	6	
PA_an_7:6.6.2_0	Idha, bhikkhave, ariyasāvako bahussuto hoti sutadharo sutasannicayo. Ye te dhammā	6	
PA_an_7:6.6.2_1	ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ	6	
PA_an_7:6.6.2_2	brahmacariyaṁ abhivadanti. Tathārūpāssa dhammā bahussutā honti dhātā vacasā paricitā	6	
PA_an_7:6.6.2_3	manasānupekkhitā diṭṭhiyā suppaṭividdhā.	6	
PA_an_7:6.6.3	Idaṁ vuccati, bhikkhave, sutadhanaṁ.	6	
PA_an_7:6.7.1	Katamañca, bhikkhave, cāgadhanaṁ?	6	
PA_an_7:6.7.2	Idha, bhikkhave, ariyasāvako vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.	6	
PA_an_7:6.7.3	Idaṁ vuccati, bhikkhave, cāgadhanaṁ.	6	
PA_an_7:6.8.1	Katamañca, bhikkhave, paññādhanaṁ?	6	
PA_an_7:6.8.2	Idha, bhikkhave, ariyasāvako paññavā hoti …pe… sammā dukkhakkhayagāminiyā.	6	
PA_an_7:6.8.3	Idaṁ vuccati, bhikkhave, paññādhanaṁ.	6	
PA_an_7:6.9.1	Imāni kho, bhikkhave, sattadhanānīti.	6	
PA_an_7:6.10.1	Saddhādhanaṁ sīladhanaṁ,	6	
PA_an_7:6.10.2	hirī ottappiyaṁ dhanaṁ;	6	
PA_an_7:6.10.3	Sutadhanañca cāgo ca,	6	
PA_an_7:6.10.4	paññā ve sattamaṁ dhanaṁ.	6	
PA_an_7:6.11.1	Yassa ete dhanā atthi,	6	
PA_an_7:6.11.2	itthiyā purisassa vā;	6	
PA_an_7:6.11.3	Adaliddoti taṁ āhu,	6	
PA_an_7:6.11.4	amoghaṁ tassa jīvitaṁ.	6	
PA_an_7:6.12.1	Tasmā saddhañca sīlañca,	6	
PA_an_7:6.12.2	pasādaṁ dhammadassanaṁ;	6	
PA_an_7:6.12.3	Anuyuñjetha medhāvī,	6	
PA_an_7:6.12.4	saraṁ buddhāna sāsanan”ti.	6	
PA_an_7:6.12.5	Chaṭṭhaṁ.	6	
PA_an_7:7.0.1	Aṅguttara Nikāya 7.7	7	
PA_an_7:7.0.2	1. Dhanavagga	7	
PA_an_7:7.0.3	Uggasutta	7	
PA_an_7:7.1.1	Atha kho uggo rājamahāmatto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho uggo rājamahāmatto bhagavantaṁ etadavoca:	7	
PA_an_7:7.2.1	“Acchariyaṁ, bhante, abbhutaṁ, bhante.	7	
PA_an_7:7.2.2	Yāva aḍḍho cāyaṁ, bhante, migāro rohaṇeyyo yāva mahaddhano yāva mahābhogo”ti.	7	
PA_an_7:7.2.3	“Kīva aḍḍho panugga, migāro rohaṇeyyo, kīva mahaddhano, kīva mahābhogo”ti?	7	
PA_an_7:7.2.4	“Sataṁ, bhante, satasahassānaṁ hiraññassa, ko pana vādo rūpiyassā”ti.	7	
PA_an_7:7.2.5	“Atthi kho etaṁ, ugga, dhanaṁ netaṁ ‘natthī’ti vadāmīti.	7	
PA_an_7:7.2.6	Tañca kho etaṁ, ugga, dhanaṁ sādhāraṇaṁ agginā udakena rājūhi corehi appiyehi dāyādehi.	7	
PA_an_7:7.2.7	Satta kho imāni, ugga, dhanāni asādhāraṇāni agginā udakena rājūhi corehi appiyehi dāyādehi.	7	
PA_an_7:7.2.8	Katamāni satta?	7	
PA_an_7:7.2.9	Saddhādhanaṁ, sīladhanaṁ, hirīdhanaṁ, ottappadhanaṁ, sutadhanaṁ, cāgadhanaṁ, paññādhanaṁ.	7	
PA_an_7:7.2.10	Imāni kho, ugga, satta dhanāni asādhāraṇāni agginā udakena rājūhi corehi appiyehi dāyādehīti.	7	
PA_an_7:7.3.1	Saddhādhanaṁ sīladhanaṁ,	7	
PA_an_7:7.3.2	hirī ottappiyaṁ dhanaṁ;	7	
PA_an_7:7.3.3	Sutadhanañca cāgo ca,	7	
PA_an_7:7.3.4	paññā ve sattamaṁ dhanaṁ.	7	
PA_an_7:7.4.1	Yassa ete dhanā atthi,	7	
PA_an_7:7.4.2	itthiyā purisassa vā;	7	
PA_an_7:7.4.3	Sa ve mahaddhano loke,	7	
PA_an_7:7.4.4	ajeyyo devamānuse.	7	
PA_an_7:7.5.1	Tasmā saddhañca sīlañca,	7	
PA_an_7:7.5.2	pasādaṁ dhammadassanaṁ;	7	
PA_an_7:7.5.3	Anuyuñjetha medhāvī,	7	
PA_an_7:7.5.4	saraṁ buddhāna sāsanan”ti.	7	
PA_an_7:7.5.5	Sattamaṁ.	7	
PA_an_7:8.0.1	Aṅguttara Nikāya 7.8	8	
PA_an_7:8.0.2	1. Dhanavagga	8	
PA_an_7:8.0.3	Saṁyojanasutta	8	
PA_an_7:8.1.1	“Sattimāni, bhikkhave, saṁyojanāni.	8	
PA_an_7:8.1.2	Katamāni satta?	8	
PA_an_7:8.1.3	Anunayasaṁyojanaṁ, paṭighasaṁyojanaṁ, diṭṭhisaṁyojanaṁ, vicikicchāsaṁyojanaṁ, mānasaṁyojanaṁ, bhavarāgasaṁyojanaṁ, avijjāsaṁyojanaṁ.	8	
PA_an_7:8.1.4	Imāni kho, bhikkhave, satta saṁyojanānī”ti.	8	
PA_an_7:8.1.5	Aṭṭhamaṁ.	8	
PA_an_7:9.0.1	Aṅguttara Nikāya 7.9	9	
PA_an_7:9.0.2	1. Dhanavagga	9	
PA_an_7:9.0.3	Pahānasutta	9	
PA_an_7:9.1.1	“Sattannaṁ, bhikkhave, saṁyojanānaṁ pahānāya samucchedāya brahmacariyaṁ vussati.	9	
PA_an_7:9.1.2	Katamesaṁ sattannaṁ?	9	
PA_an_7:9.1.3	Anunayasaṁyojanassa pahānāya samucchedāya brahmacariyaṁ vussati, paṭighasaṁyojanassa …pe…	9	
PA_an_7:9.1.4	diṭṭhisaṁyojanassa …	9	
PA_an_7:9.1.5	vicikicchāsaṁyojanassa …	9	
PA_an_7:9.1.6	mānasaṁyojanassa …	9	
PA_an_7:9.1.7	bhavarāgasaṁyojanassa …	9	
PA_an_7:9.1.8	avijjāsaṁyojanassa pahānāya samucchedāya brahmacariyaṁ vussati.	9	
PA_an_7:9.1.9	Imesaṁ kho, bhikkhave, sattannaṁ saṁyojanānaṁ pahānāya samucchedāya brahmacariyaṁ vussati.	9	
PA_an_7:9.1.10	Yato ca kho, bhikkhave, bhikkhuno anunayasaṁyojanaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	9	
PA_an_7:9.1.11	Paṭighasaṁyojanaṁ …pe…	9	
PA_an_7:9.1.12	diṭṭhisaṁyojanaṁ …	9	
PA_an_7:9.1.13	vicikicchāsaṁyojanaṁ …	9	
PA_an_7:9.1.14	mānasaṁyojanaṁ …	9	
PA_an_7:9.1.15	bhavarāgasaṁyojanaṁ …	9	
PA_an_7:9.1.16	avijjāsaṁyojanaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	9	
PA_an_7:9.1.17	Ayaṁ vuccati, bhikkhave, bhikkhu acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassā”ti.	9	
PA_an_7:9.1.18	Navamaṁ.	9	
PA_an_7:10.0.1	Aṅguttara Nikāya 7.10	10	
PA_an_7:10.0.2	1. Dhanavagga	10	
PA_an_7:10.0.3	Macchariyasutta	10	
PA_an_7:10.1.1	“Sattimāni, bhikkhave, saṁyojanāni.	10	
PA_an_7:10.1.2	Katamāni satta?	10	
PA_an_7:10.1.3	Anunayasaṁyojanaṁ, paṭighasaṁyojanaṁ, diṭṭhisaṁyojanaṁ, vicikicchāsaṁyojanaṁ, mānasaṁyojanaṁ, issāsaṁyojanaṁ, macchariyasaṁyojanaṁ.	10	
PA_an_7:10.1.4	Imāni kho, bhikkhave, satta saṁyojanānī”ti.	10	
PA_an_7:10.1.5	Dasamaṁ.	10	
PA_an_7:10.1.6	Dhanavaggo paṭhamo.	10	
PA_an_7:10.2.0	Tassuddānaṁ	10	
PA_an_7:10.2.1	Dve piyāni balaṁ dhanaṁ,	10	
PA_an_7:10.2.2	Saṅkhittañceva vitthataṁ;	10	
PA_an_7:10.2.3	Uggaṁ saṁyojanañceva,	10	
PA_an_7:10.2.4	Pahānaṁ macchariyena cāti.	10	
PA_an_7:11.0.1	Aṅguttara Nikāya 7.11	11	
PA_an_7:11.0.2	2. Anusayavagga	11	
PA_an_7:11.0.3	Paṭhamaanusayasutta	11	
PA_an_7:11.1.1	“Sattime, bhikkhave, anusayā.	11	
PA_an_7:11.1.2	Katame satta?	11	
PA_an_7:11.1.3	Kāmarāgānusayo, paṭighānusayo, diṭṭhānusayo, vicikicchānusayo, mānānusayo, bhavarāgānusayo, avijjānusayo.	11	
PA_an_7:11.1.4	Ime kho, bhikkhave, satta anusayā”ti.	11	
PA_an_7:11.1.5	Paṭhamaṁ.	11	
PA_an_7:12.0.1	Aṅguttara Nikāya 7.12	12	
PA_an_7:12.0.2	2. Anusayavagga	12	
PA_an_7:12.0.3	Dutiyaanusayasutta	12	
PA_an_7:12.1.1	“Sattannaṁ, bhikkhave, anusayānaṁ pahānāya samucchedāya brahmacariyaṁ vussati.	12	
PA_an_7:12.1.2	Katamesaṁ sattannaṁ?	12	
PA_an_7:12.1.3	Kāmarāgānusayassa pahānāya samucchedāya brahmacariyaṁ vussati, paṭighānusayassa …pe…	12	
PA_an_7:12.1.4	diṭṭhānusayassa …	12	
PA_an_7:12.1.5	vicikicchānusayassa …	12	
PA_an_7:12.1.6	mānānusayassa …	12	
PA_an_7:12.1.7	bhavarāgānusayassa …	12	
PA_an_7:12.1.8	avijjānusayassa pahānāya samucchedāya brahmacariyaṁ vussati.	12	
PA_an_7:12.1.9	Imesaṁ kho, bhikkhave, sattannaṁ anusayānaṁ pahānāya samucchedāya brahmacariyaṁ vussati.	12	
PA_an_7:12.2.1	Yato ca kho, bhikkhave, bhikkhuno kāmarāgānusayo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	12	
PA_an_7:12.2.2	Paṭighānusayo …pe…	12	
PA_an_7:12.2.3	diṭṭhānusayo …	12	
PA_an_7:12.2.4	vicikicchānusayo …	12	
PA_an_7:12.2.5	mānānusayo …	12	
PA_an_7:12.2.6	bhavarāgānusayo …	12	
PA_an_7:12.2.7	avijjānusayo pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	12	
PA_an_7:12.2.8	Ayaṁ vuccati, bhikkhave, bhikkhu acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassā”ti.	12	
PA_an_7:12.2.9	Dutiyaṁ.	12	
PA_an_7:13.0.1	Aṅguttara Nikāya 7.13	13	
PA_an_7:13.0.2	2. Anusayavagga	13	
PA_an_7:13.0.3	Kulasutta	13	
PA_an_7:13.1.1	“Sattahi, bhikkhave, aṅgehi samannāgataṁ kulaṁ anupagantvā vā nālaṁ upagantuṁ, upagantvā vā nālaṁ upanisīdituṁ.	13	
PA_an_7:13.1.2	Katamehi sattahi?	13	
PA_an_7:13.1.3	Na manāpena paccuṭṭhenti, na manāpena abhivādenti, na manāpena āsanaṁ denti, santamassa pariguhanti, bahukampi thokaṁ denti, paṇītampi lūkhaṁ denti, asakkaccaṁ denti no sakkaccaṁ.	13	
PA_an_7:13.1.4	Imehi kho, bhikkhave, sattahi aṅgehi samannāgataṁ kulaṁ anupagantvā vā nālaṁ upagantuṁ, upagantvā vā nālaṁ upanisīdituṁ.	13	
PA_an_7:13.2.1	Sattahi, bhikkhave, aṅgehi samannāgataṁ kulaṁ anupagantvā vā alaṁ upagantuṁ, upagantvā vā alaṁ upanisīdituṁ.	13	
PA_an_7:13.2.2	Katamehi sattahi?	13	
PA_an_7:13.2.3	Manāpena paccuṭṭhenti, manāpena abhivādenti, manāpena āsanaṁ denti, santamassa na pariguhanti, bahukampi bahukaṁ denti, paṇītampi paṇītaṁ denti, sakkaccaṁ denti no asakkaccaṁ.	13	
PA_an_7:13.2.4	Imehi kho, bhikkhave, sattahi aṅgehi samannāgataṁ kulaṁ anupagantvā vā alaṁ upagantuṁ, upagantvā vā alaṁ upanisīditun”ti.	13	
PA_an_7:13.2.5	Tatiyaṁ.	13	
PA_an_7:14.0.1	Aṅguttara Nikāya 7.14	14	
PA_an_7:14.0.2	2. Anusayavagga	14	
PA_an_7:14.0.3	Puggalasutta	14	
PA_an_7:14.1.1	“Sattime, bhikkhave, puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa.	14	
PA_an_7:14.1.2	Katame satta?	14	
PA_an_7:14.1.3	Ubhatobhāgavimutto, paññāvimutto, kāyasakkhī, diṭṭhippatto, saddhāvimutto, dhammānusārī, saddhānusārī.	14	
PA_an_7:14.1.4	Ime kho, bhikkhave, satta puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassā”ti.	14	
PA_an_7:14.1.5	Catutthaṁ.	14	
PA_an_7:15.0.1	Aṅguttara Nikāya 7.15	15	
PA_an_7:15.0.2	2. Anusayavagga	15	
PA_an_7:15.0.3	Udakūpamāsutta	15	
PA_an_7:15.1.1	“Sattime, bhikkhave, udakūpamā puggalā santo saṁvijjamānā lokasmiṁ.	15	
PA_an_7:15.1.2	Katame satta?	15	
PA_an_7:15.1.3	Idha, bhikkhave, ekacco puggalo sakiṁ nimuggo nimuggova hoti;	15	
PA_an_7:15.1.4	idha pana, bhikkhave, ekacco puggalo ummujjitvā nimujjati;	15	
PA_an_7:15.1.5	idha pana, bhikkhave, ekacco puggalo ummujjitvā ṭhito hoti;	15	
PA_an_7:15.1.6	idha pana, bhikkhave, ekacco puggalo ummujjitvā vipassati viloketi;	15	
PA_an_7:15.1.7	idha pana, bhikkhave, ekacco puggalo ummujjitvā patarati;	15	
PA_an_7:15.1.8	idha pana, bhikkhave, ekacco puggalo ummujjitvā patigādhappatto hoti;	15	
PA_an_7:15.1.9	idha pana, bhikkhave, ekacco puggalo ummujjitvā tiṇṇo hoti pāraṅgato thale tiṭṭhati brāhmaṇo.	15	
PA_an_7:15.2.1	Kathañca, bhikkhave, puggalo sakiṁ nimuggo nimuggova hoti?	15	
PA_an_7:15.2.2	Idha, bhikkhave, ekacco puggalo samannāgato hoti ekantakāḷakehi akusalehi dhammehi.	15	
PA_an_7:15.2.3	Evaṁ kho, bhikkhave, puggalo sakiṁ nimuggo nimuggova hoti.	15	
PA_an_7:15.3.1	Kathañca, bhikkhave, puggalo ummujjitvā nimujjati?	15	
PA_an_7:15.3.2	Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…	15	
PA_an_7:15.3.3	sādhu ottappaṁ …	15	
PA_an_7:15.3.4	sādhu vīriyaṁ …	15	
PA_an_7:15.3.5	sādhu paññā kusalesu dhammesūti.	15	
PA_an_7:15.3.6	Tassa sā saddhā neva tiṭṭhati no vaḍḍhati hāyatiyeva, tassa sā hirī …pe…	15	
PA_an_7:15.3.7	tassa taṁ ottappaṁ …	15	
PA_an_7:15.3.8	tassa taṁ vīriyaṁ …	15	
PA_an_7:15.3.9	tassa sā paññā neva tiṭṭhati no vaḍḍhati hāyatiyeva.	15	
PA_an_7:15.3.10	Evaṁ kho, bhikkhave, puggalo ummujjitvā nimujjati.	15	
PA_an_7:15.4.1	Kathañca, bhikkhave, puggalo ummujjitvā ṭhito hoti?	15	
PA_an_7:15.4.2	Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…	15	
PA_an_7:15.4.3	sādhu ottappaṁ …	15	
PA_an_7:15.4.4	sādhu vīriyaṁ …	15	
PA_an_7:15.4.5	sādhu paññā kusalesu dhammesūti.	15	
PA_an_7:15.4.6	Tassa sā saddhā neva hāyati no vaḍḍhati ṭhitā hoti.	15	
PA_an_7:15.4.7	Tassa sā hirī …pe…	15	
PA_an_7:15.4.8	tassa taṁ ottappaṁ …	15	
PA_an_7:15.4.9	tassa taṁ vīriyaṁ …	15	
PA_an_7:15.4.10	tassa sā paññā neva hāyati no vaḍḍhati ṭhitā hoti.	15	
PA_an_7:15.4.11	Evaṁ kho, bhikkhave, puggalo ummujjitvā ṭhito hoti.	15	
PA_an_7:15.5.1	Kathañca, bhikkhave, puggalo ummujjitvā vipassati viloketi?	15	
PA_an_7:15.5.2	Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…	15	
PA_an_7:15.5.3	sādhu ottappaṁ …	15	
PA_an_7:15.5.4	sādhu vīriyaṁ …	15	
PA_an_7:15.5.5	sādhu paññā kusalesu dhammesūti.	15	
PA_an_7:15.5.6	So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.	15	
PA_an_7:15.5.7	Evaṁ kho, bhikkhave, puggalo ummujjitvā vipassati viloketi.	15	
PA_an_7:15.6.1	Kathañca, bhikkhave, puggalo ummujjitvā patarati?	15	
PA_an_7:15.6.2	Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…	15	
PA_an_7:15.6.3	sādhu ottappaṁ …	15	
PA_an_7:15.6.4	sādhu vīriyaṁ …	15	
PA_an_7:15.6.5	sādhu paññā kusalesu dhammesūti.	15	
PA_an_7:15.6.6	So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	15	
PA_an_7:15.6.7	Evaṁ kho, bhikkhave, puggalo ummujjitvā patarati.	15	
PA_an_7:15.7.1	Kathañca, bhikkhave, puggalo ummujjitvā patigādhappatto hoti?	15	
PA_an_7:15.7.2	Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…	15	
PA_an_7:15.7.3	sādhu ottappaṁ …	15	
PA_an_7:15.7.4	sādhu vīriyaṁ …	15	
PA_an_7:15.7.5	sādhu paññā kusalesu dhammesūti.	15	
PA_an_7:15.7.6	So pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	15	
PA_an_7:15.7.7	Evaṁ kho, bhikkhave, puggalo ummujjitvā patigādhappatto hoti.	15	
PA_an_7:15.8.1	Kathañca, bhikkhave, puggalo ummujjitvā tiṇṇo hoti pāraṅgato thale tiṭṭhati brāhmaṇo.	15	
PA_an_7:15.8.2	Idha, bhikkhave, ekacco puggalo ummujjati sādhu saddhā kusalesu dhammesu, sādhu hirī …pe…	15	
PA_an_7:15.8.3	sādhu ottappaṁ …	15	
PA_an_7:15.8.4	sādhu vīriyaṁ …	15	
PA_an_7:15.8.5	sādhu paññā kusalesu dhammesūti.	15	
PA_an_7:15.8.6	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	15	
PA_an_7:15.8.7	Evaṁ kho, bhikkhave, puggalo ummujjitvā tiṇṇo hoti pāraṅgato thale tiṭṭhati brāhmaṇo.	15	
PA_an_7:15.9.1	Ime kho, bhikkhave, satta udakūpamā puggalā santo saṁvijjamānā lokasmin”ti.	15	
PA_an_7:15.9.2	Pañcamaṁ.	15	
PA_an_7:16.0.1	Aṅguttara Nikāya 7.16	16	
PA_an_7:16.0.2	2. Anusayavagga	16	
PA_an_7:16.0.3	Aniccānupassīsutta	16	
PA_an_7:16.1.1	“Sattime, bhikkhave, puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa.	16	
PA_an_7:16.1.2	Katame satta?	16	
PA_an_7:16.1.3	Idha, bhikkhave, ekacco puggalo sabbasaṅkhāresu aniccānupassī viharati, aniccasaññī, aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	16	
PA_an_7:16.1.4	So āsavānaṁ khayā …pe… sacchikatvā upasampajja viharati.	16	
PA_an_7:16.1.5	Ayaṁ, bhikkhave, paṭhamo puggalo āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	16	
PA_an_7:16.2.1_0	Puna caparaṁ, bhikkhave, idhekacco puggalo sabbasaṅkhāresu aniccānupassī viharati,	16	
PA_an_7:16.2.1_1	aniccasaññī, aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	16	
PA_an_7:16.2.2	Tassa apubbaṁ acarimaṁ āsavapariyādānañca hoti jīvitapariyādānañca.	16	
PA_an_7:16.2.3	Ayaṁ, bhikkhave, dutiyo puggalo āhuneyyo …pe… anuttaraṁ puññakkhettaṁ lokassa.	16	
PA_an_7:16.3.1_0	Puna caparaṁ, bhikkhave, idhekacco puggalo sabbasaṅkhāresu aniccānupassī viharati,	16	
PA_an_7:16.3.1_1	aniccasaññī, aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	16	
PA_an_7:16.3.2	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti …pe…	16	
PA_an_7:16.3.3	upahaccaparinibbāyī hoti …pe…	16	
PA_an_7:16.3.4	asaṅkhāraparinibbāyī hoti …pe…	16	
PA_an_7:16.3.5	sasaṅkhāraparinibbāyī hoti …pe…	16	
PA_an_7:16.3.6	uddhaṁsoto hoti akaniṭṭhagāmī.	16	
PA_an_7:16.3.7	Ayaṁ, bhikkhave, sattamo puggalo āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	16	
PA_an_7:16.3.8	Ime kho, bhikkhave, satta puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassā”ti.	16	
PA_an_7:16.3.9	Chaṭṭhaṁ.	16	
PA_an_7:17.0.1	Aṅguttara Nikāya 7.17	17	
PA_an_7:17.0.2	2. Anusayavagga	17	
PA_an_7:17.0.3	Dukkhānupassīsutta	17	
PA_an_7:17.1.1	Sattime, bhikkhave, puggalā āhuneyyā …pe… anuttaraṁ puññakkhettaṁ lokassa.	17	
PA_an_7:17.1.2	Katame satta?	17	
PA_an_7:17.1.3	Idha, bhikkhave, ekacco puggalo sabbasaṅkhāresu dukkhānupassī viharati …pe….	17	
PA_an_7:17.1.4	Sattamaṁ.	17	
PA_an_7:18.0.1	Aṅguttara Nikāya 7.18	18	
PA_an_7:18.0.2	2. Anusayavagga	18	
PA_an_7:18.0.3	Anattānupassīsutta	18	
PA_an_7:18.1.1	Sabbesu dhammesu anattānupassī viharati …pe….	18	
PA_an_7:18.1.2	Aṭṭhamaṁ.	18	
PA_an_7:19.0.1	Aṅguttara Nikāya 7.19	19	
PA_an_7:19.0.2	2. Anusayavagga	19	
PA_an_7:19.0.3	Nibbānasutta	19	
PA_an_7:19.1.1	“Nibbāne sukhānupassī viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	19	
PA_an_7:19.1.2	So āsavānaṁ khayā …pe… sacchikatvā upasampajja viharati.	19	
PA_an_7:19.1.3	Ayaṁ bhikkhave, paṭhamo puggalo āhuneyyo …pe… puññakkhettaṁ lokassa.	19	
PA_an_7:19.2.1	Puna caparaṁ, bhikkhave, idhekacco puggalo nibbāne sukhānupassī viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	19	
PA_an_7:19.2.2	Tassa apubbaṁ acarimaṁ āsavapariyādānañca hoti jīvitapariyādānañca.	19	
PA_an_7:19.2.3	Ayaṁ, bhikkhave, dutiyo puggalo āhuneyyo …pe… anuttaraṁ puññakkhettaṁ lokassa.	19	
PA_an_7:19.3.1	Puna caparaṁ, bhikkhave, idhekacco puggalo nibbāne sukhānupassī viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	19	
PA_an_7:19.3.2	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti …pe…	19	
PA_an_7:19.3.3	upahaccaparinibbāyī hoti …pe…	19	
PA_an_7:19.3.4	asaṅkhāraparinibbāyī hoti …pe…	19	
PA_an_7:19.3.5	sasaṅkhāraparinibbāyī hoti …pe…	19	
PA_an_7:19.3.6	uddhaṁsoto hoti akaniṭṭhagāmī.	19	
PA_an_7:19.3.7	Ayaṁ, bhikkhave, sattamo puggalo āhuneyyo …pe… anuttaraṁ puññakkhettaṁ lokassa.	19	
PA_an_7:19.3.8	Ime kho, bhikkhave, satta puggalā āhuneyyā …pe… anuttaraṁ puññakkhettaṁ lokassā”ti.	19	
PA_an_7:19.3.9	Navamaṁ.	19	
PA_an_7:20.0.1	Aṅguttara Nikāya 7.20	20	
PA_an_7:20.0.2	2. Anusayavagga	20	
PA_an_7:20.0.3	Niddasavatthusutta	20	
PA_an_7:20.1.1	“Sattimāni, bhikkhave, niddasavatthūni.	20	
PA_an_7:20.1.2	Katamāni satta?	20	
PA_an_7:20.1.3	Idha, bhikkhave, bhikkhu sikkhāsamādāne tibbacchando hoti āyatiñca sikkhāsamādāne avigatapemo,	20	
PA_an_7:20.1.4	dhammanisantiyā tibbacchando hoti āyatiñca dhammanisantiyā avigatapemo,	20	
PA_an_7:20.1.5	icchāvinaye tibbacchando hoti āyatiñca icchāvinaye avigatapemo,	20	
PA_an_7:20.1.6	paṭisallāne tibbacchando hoti āyatiñca paṭisallāne avigatapemo,	20	
PA_an_7:20.1.7	vīriyārambhe tibbacchando hoti āyatiñca vīriyārambhe avigatapemo,	20	
PA_an_7:20.1.8	satinepakke tibbacchando hoti āyatiñca satinepakke avigatapemo,	20	
PA_an_7:20.1.9	diṭṭhipaṭivedhe tibbacchando hoti āyatiñca diṭṭhipaṭivedhe avigatapemo.	20	
PA_an_7:20.1.10	Imāni kho, bhikkhave, satta niddasavatthūnī”ti.	20	
PA_an_7:20.1.11	Dasamaṁ.	20	
PA_an_7:20.1.12	Anusayavaggo dutiyo.	20	
PA_an_7:20.2.0	Tassuddānaṁ	20	
PA_an_7:20.2.1	Duve anusayā kulaṁ,	20	
PA_an_7:20.2.2	Puggalaṁ udakūpamaṁ;	20	
PA_an_7:20.2.3	Aniccaṁ dukkhaṁ anattā ca,	20	
PA_an_7:20.2.4	Nibbānaṁ niddasavatthu cāti.	20	
PA_an_7:21.0.1	Aṅguttara Nikāya 7.21	21	
PA_an_7:21.0.2	3. Vajjisattakavagga	21	
PA_an_7:21.0.3	Sārandadasutta	21	
PA_an_7:21.1.1	Evaṁ me sutaṁ—	21	
PA_an_7:21.1.2	ekaṁ samayaṁ bhagavā vesāliyaṁ viharati sārandade cetiye.	21	
PA_an_7:21.1.3	Atha kho sambahulā licchavī yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinne kho te licchavī bhagavā etadavoca:	21	
PA_an_7:21.1.4	“satta vo, licchavī, aparihāniye dhamme desessāmi.	21	
PA_an_7:21.1.5	Taṁ suṇātha, sādhukaṁ manasi karotha, bhāsissāmī”ti.	21	
PA_an_7:21.1.6	“Evaṁ, bhante”ti kho te licchavī bhagavato paccassosuṁ.	21	
PA_an_7:21.1.7	Bhagavā etadavoca:	21	
PA_an_7:21.2.1	“Katame ca, licchavī, satta aparihāniyā dhammā?	21	
PA_an_7:21.2.2	Yāvakīvañca, licchavī, vajjī abhiṇhaṁ sannipātā bhavissanti sannipātabahulā;	21	
PA_an_7:21.2.3	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.3.1	Yāvakīvañca, licchavī, vajjī samaggā sannipatissanti, samaggā vuṭṭhahissanti, samaggā vajjikaraṇīyāni karissanti;	21	
PA_an_7:21.3.2	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.4.1	Yāvakīvañca, licchavī, vajjī apaññattaṁ na paññāpessanti, paññattaṁ na samucchindissanti, yathāpaññatte porāṇe vajjidhamme samādāya vattissanti;	21	
PA_an_7:21.4.2	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.5.1	Yāvakīvañca, licchavī, vajjī ye te vajjīnaṁ vajjimahallakā te sakkarissanti garuṁ karissanti mānessanti pūjessanti, tesañca sotabbaṁ maññissanti;	21	
PA_an_7:21.5.2	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.6.1	Yāvakīvañca, licchavī, vajjī yā tā kulitthiyo kulakumāriyo tā na okassa pasayha vāsessanti;	21	
PA_an_7:21.6.2	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.7.1_0	Yāvakīvañca, licchavī, vajjī yāni tāni vajjīnaṁ vajjicetiyāni abbhantarāni ceva bāhirāni	21	
PA_an_7:21.7.1_1	ca tāni sakkarissanti garuṁ karissanti mānessanti pūjessanti, tesañca dinnapubbaṁ	21	
PA_an_7:21.7.1_2	katapubbaṁ dhammikaṁ baliṁ no parihāpessanti;	21	
PA_an_7:21.7.2	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.8.1	Yāvakīvañca, licchavī, vajjīnaṁ arahantesu dhammikā rakkhāvaraṇagutti susaṁvihitā bhavissati:	21	
PA_an_7:21.8.2	‘kinti anāgatā ca arahanto vijitaṁ āgaccheyyuṁ, āgatā ca arahanto vijite phāsuṁ vihareyyun’ti;	21	
PA_an_7:21.8.3	vuddhiyeva, licchavī, vajjīnaṁ pāṭikaṅkhā, no parihāni.	21	
PA_an_7:21.9.1	Yāvakīvañca, licchavī, ime satta aparihāniyā dhammā vajjīsu ṭhassanti, imesu ca sattasu aparihāniyesu dhammesu vajjī sandississanti;	21	
PA_an_7:21.9.2	vuddhiyeva, licchavī, vajjīnaṁ pāṭikaṅkhā, no parihānī”ti.	21	
PA_an_7:21.9.3	Paṭhamaṁ.	21	
PA_an_7:22.0.1	Aṅguttara Nikāya 7.22	22	
PA_an_7:22.0.2	3. Vajjisattakavagga	22	
PA_an_7:22.0.3	Vassakārasutta	22	
PA_an_7:22.1.1	Evaṁ me sutaṁ—	22	
PA_an_7:22.1.2	ekaṁ samayaṁ bhagavā rājagahe viharati gijjhakūṭe pabbate.	22	
PA_an_7:22.1.3	Tena kho pana samayena rājā māgadho ajātasattu vedehiputto vajjī abhiyātukāmo hoti.	22	
PA_an_7:22.1.4	So evamāha:	22	
PA_an_7:22.1.5	“ahaṁ hime vajjī evaṁmahiddhike evaṁmahānubhāve ucchecchāmi, vajjī vināsessāmi, vajjī anayabyasanaṁ āpādessāmī”ti.	22	
PA_an_7:22.2.1	Atha kho rājā māgadho ajātasattu vedehiputto vassakāraṁ brāhmaṇaṁ māgadhamahāmattaṁ āmantesi:	22	
PA_an_7:22.2.2	“ehi tvaṁ, brāhmaṇa, yena bhagavā tenupasaṅkama; upasaṅkamitvā mama vacanena bhagavato pāde sirasā vandāhi, appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha:	22	
PA_an_7:22.2.3	‘rājā, bhante, māgadho ajātasattu vedehiputto bhagavato pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti.	22	
PA_an_7:22.2.4	Evañca vadehi:	22	
PA_an_7:22.2.5	‘rājā, bhante, māgadho ajātasattu vedehiputto vajjī abhiyātukāmo.	22	
PA_an_7:22.2.6	So evamāha—	22	
PA_an_7:22.2.7	ahaṁ hime vajjī evaṁmahiddhike evaṁmahānubhāve ucchecchāmi, vajjī vināsessāmi, vajjī anayabyasanaṁ āpādessāmī’ti.	22	
PA_an_7:22.2.8	Yathā te bhagavā byākaroti, taṁ sādhukaṁ uggahetvā mama āroceyyāsi.	22	
PA_an_7:22.2.9	Na hi tathāgatā vitathaṁ bhaṇantī”ti.	22	
PA_an_7:22.3.1	“Evaṁ, bho”ti kho vassakāro brāhmaṇo māgadhamahāmatto rañño māgadhassa ajātasattussa vedehiputtassa paṭissutvā yena bhagavā tenupasaṅkami; upasaṅkamitvā bhagavatā saddhiṁ sammodi.	22	
PA_an_7:22.3.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vassakāro brāhmaṇo māgadhamahāmatto bhagavantaṁ etadavoca:	22	
PA_an_7:22.3.3	“rājā, bho gotama, māgadho ajātasattu vedehiputto bhoto gotamassa pāde sirasā vandati, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchati.	22	
PA_an_7:22.3.4	Rājā, bho gotama, māgadho ajātasattu vedehiputto vajjī abhiyātukāmo.	22	
PA_an_7:22.3.5	So evamāha:	22	
PA_an_7:22.3.6	‘ahaṁ hime vajjī evaṁmahiddhike evaṁmahānubhāve ucchecchāmi, vajjī vināsessāmi, vajjī anayabyasanaṁ āpādessāmī’”ti.	22	
PA_an_7:22.4.1	Tena kho pana samayena āyasmā ānando bhagavato piṭṭhito ṭhito hoti bhagavantaṁ bījayamāno.	22	
PA_an_7:22.4.2	Atha kho bhagavā āyasmantaṁ ānandaṁ āmantesi:	22	
PA_an_7:22.4.3	“kinti te, ānanda, sutaṁ: ‘vajjī abhiṇhaṁ sannipātā sannipātabahulā’”ti?	22	
PA_an_7:22.4.4	“Sutaṁ metaṁ, bhante: ‘vajjī abhiṇhaṁ sannipātā sannipātabahulā’”ti.	22	
PA_an_7:22.4.5	“Yāvakīvañca, ānanda, vajjī abhiṇhaṁ sannipātā bhavissanti sannipātabahulā; vuddhiyeva, ānanda, vajjīnaṁ pāṭikaṅkhā, no parihāni.	22	
PA_an_7:22.5.1	Kinti te, ānanda, sutaṁ: ‘vajjī samaggā sannipatanti, samaggā vuṭṭhahanti, samaggā vajjikaraṇīyāni karontī’”ti?	22	
PA_an_7:22.5.2	“Sutaṁ metaṁ, bhante: ‘vajjī samaggā sannipatanti, samaggā vuṭṭhahanti, samaggā vajjikaraṇīyāni karontī’”ti.	22	
PA_an_7:22.5.3	“Yāvakīvañca, ānanda, vajjī samaggā sannipatissanti, samaggā vuṭṭhahissanti, samaggā vajjikaraṇīyāni karissanti; vuddhiyeva, ānanda, vajjīnaṁ pāṭikaṅkhā, no parihāni.	22	
PA_an_7:22.6.1	Kinti te, ānanda, sutaṁ: ‘vajjī apaññattaṁ na paññāpenti, paññattaṁ na samucchindanti, yathāpaññatte porāṇe vajjidhamme samādāya vattantī’”ti?	22	
PA_an_7:22.6.2	“Sutaṁ metaṁ, bhante: ‘vajjī apaññattaṁ na paññāpenti, paññattaṁ na samucchindanti, yathāpaññatte porāṇe vajjidhamme samādāya vattantī’”ti.	22	
PA_an_7:22.6.3_0	“Yāvakīvañca, ānanda, vajjī apaññattaṁ na paññāpessanti, paññattaṁ na samucchindissanti,	22	
PA_an_7:22.6.3_1	yathāpaññatte porāṇe vajjidhamme samādāya vattissanti; vuddhiyeva, ānanda, vajjīnaṁ	22	
PA_an_7:22.6.3_2	pāṭikaṅkhā, no parihāni.	22	
PA_an_7:22.7.1	Kinti te, ānanda, sutaṁ: ‘vajjī ye te vajjīnaṁ vajjimahallakā te sakkaronti garuṁ karonti mānenti pūjenti, tesañca sotabbaṁ maññantī’”ti?	22	
PA_an_7:22.7.2	“Sutaṁ metaṁ, bhante: ‘vajjī ye te vajjīnaṁ vajjimahallakā te sakkaronti garuṁ karonti mānenti pūjenti, tesañca sotabbaṁ maññantī’”ti.	22	
PA_an_7:22.7.3_0	“Yāvakīvañca, ānanda, vajjī ye te vajjīnaṁ vajjimahallakā te sakkarissanti garuṁ	22	
PA_an_7:22.7.3_1	karissanti mānessanti pūjessanti, tesañca sotabbaṁ maññissanti; vuddhiyeva, ānanda,	22	
PA_an_7:22.7.3_2	vajjīnaṁ pāṭikaṅkhā, no parihāni.	22	
PA_an_7:22.8.1	Kinti te, ānanda, sutaṁ: ‘vajjī yā tā kulitthiyo kulakumāriyo tā na okassa pasayha vāsentī’”ti?	22	
PA_an_7:22.8.2	“Sutaṁ metaṁ, bhante: ‘vajjī yā tā kulitthiyo kulakumāriyo tā na okassa pasayha vāsentī’”ti.	22	
PA_an_7:22.8.3	“Yāvakīvañca, ānanda, vajjī yā tā kulitthiyo kulakumāriyo tā na okassa pasayha vāsessanti; vuddhiyeva, ānanda, vajjīnaṁ pāṭikaṅkhā, no parihāni.	22	
PA_an_7:22.9.1_0	Kinti te, ānanda, sutaṁ: ‘vajjī yāni tāni vajjīnaṁ vajjicetiyāni abbhantarāni ceva	22	
PA_an_7:22.9.1_1	bāhirāni ca tāni sakkaronti garuṁ karonti mānenti pūjenti, tesañca dinnapubbaṁ katapubbaṁ	22	
PA_an_7:22.9.1_2	dhammikaṁ baliṁ no parihāpentī’”ti?	22	
PA_an_7:22.9.2_0	“Sutaṁ metaṁ, bhante: ‘vajjī yāni tāni vajjīnaṁ vajjicetiyāni abbhantarāni ceva bāhirāni	22	
PA_an_7:22.9.2_1	ca tāni sakkaronti garuṁ karonti mānenti pūjenti, tesañca dinnapubbaṁ katapubbaṁ	22	
PA_an_7:22.9.2_2	dhammikaṁ baliṁ no parihāpentī’”ti.	22	
PA_an_7:22.9.3_0	“Yāvakīvañca, ānanda, vajjī yāni tāni vajjīnaṁ vajjicetiyāni abbhantarāni ceva bāhirāni	22	
PA_an_7:22.9.3_1	ca tāni sakkarissanti garuṁ karissanti mānessanti pūjessanti, tesañca dinnapubbaṁ	22	
PA_an_7:22.9.3_2	katapubbaṁ dhammikaṁ baliṁ no parihāpessanti; vuddhiyeva, ānanda, vajjīnaṁ pāṭikaṅkhā, no parihāni.	22	
PA_an_7:22.10.1	Kinti te, ānanda, sutaṁ: ‘vajjīnaṁ arahantesu dhammikā rakkhāvaraṇagutti susaṁvihitā—kinti anāgatā ca arahanto vijitaṁ āgaccheyyuṁ, āgatā ca arahanto vijite phāsuṁ vihareyyun’”ti?	22	
PA_an_7:22.10.2_0	“Sutaṁ metaṁ, bhante: ‘vajjīnaṁ arahantesu dhammikā rakkhāvaraṇagutti susaṁvihitā	22	
PA_an_7:22.10.2_1	bhavissati—kinti anāgatā ca arahanto vijitaṁ āgaccheyyuṁ, āgatā ca arahanto vijite	22	
PA_an_7:22.10.2_2	phāsuṁ vihareyyun’”ti.	22	
PA_an_7:22.10.3_0	“Yāvakīvañca, ānanda, vajjīnaṁ arahantesu dhammikā rakkhāvaraṇagutti susaṁvihitā	22	
PA_an_7:22.10.3_1	bhavissati: ‘kinti anāgatā ca arahanto vijitaṁ āgaccheyyuṁ, āgatā ca arahanto vijite	22	
PA_an_7:22.10.3_2	phāsuṁ vihareyyun’ti; vuddhiyeva, ānanda, vajjīnaṁ pāṭikaṅkhā, no parihānī”ti.	22	
PA_an_7:22.11.1	Atha kho bhagavā vassakāraṁ brāhmaṇaṁ māgadhamahāmattaṁ āmantesi:	22	
PA_an_7:22.11.2	“ekamidāhaṁ, brāhmaṇa, samayaṁ vesāliyaṁ viharāmi sārandade cetiye.	22	
PA_an_7:22.11.3	Tatrāhaṁ, brāhmaṇa, vajjīnaṁ ime satta aparihāniye dhamme desesiṁ.	22	
PA_an_7:22.11.4_0	Yāvakīvañca, brāhmaṇa, ime satta aparihāniyā dhammā vajjīsu ṭhassanti, imesu ca sattasu	22	
PA_an_7:22.11.4_1	aparihāniyesu dhammesu vajjī sandississanti; vuddhiyeva, brāhmaṇa, vajjīnaṁ pāṭikaṅkhā, no parihānī”ti.	22	
PA_an_7:22.12.1	“Ekamekenapi, bho gotama, aparihāniyena dhammena samannāgatānaṁ vajjīnaṁ vuddhiyeva pāṭikaṅkhā, no parihāni;	22	
PA_an_7:22.12.2	ko pana vādo sattahi aparihāniyehi dhammehi.	22	
PA_an_7:22.12.3	Akaraṇīyā ca, bho gotama, vajjī raññā māgadhena ajātasattunā vedehiputtena yadidaṁ yuddhassa, aññatra upalāpanāya, aññatra mithubhedā.	22	
PA_an_7:22.12.4	Handa ca dāni mayaṁ, bho gotama, gacchāma, bahukiccā mayaṁ bahukaraṇīyā”ti.	22	
PA_an_7:22.12.5	“Yassadāni tvaṁ, brāhmaṇa, kālaṁ maññasī”ti.	22	
PA_an_7:22.12.6	Atha kho vassakāro brāhmaṇo māgadhamahāmatto bhagavato bhāsitaṁ abhinanditvā anumoditvā uṭṭhāyāsanā pakkāmīti.	22	
PA_an_7:22.12.7	Dutiyaṁ.	22	
PA_an_7:23.0.1	Aṅguttara Nikāya 7.23	23	
PA_an_7:23.0.2	3. Vajjisattakavagga	23	
PA_an_7:23.0.3	Paṭhamasattakasutta	23	
PA_an_7:23.1.1	Evaṁ me sutaṁ—	23	
PA_an_7:23.1.2	ekaṁ samayaṁ bhagavā rājagahe viharati gijjhakūṭe pabbate.	23	
PA_an_7:23.1.3	Tatra kho bhagavā bhikkhū āmantesi:	23	
PA_an_7:23.1.4	“satta vo, bhikkhave, aparihāniye dhamme desessāmi.	23	
PA_an_7:23.1.5	Taṁ suṇātha, sādhukaṁ manasi karotha, bhāsissāmī”ti.	23	
PA_an_7:23.1.6	“Evaṁ, bhante”ti kho te bhikkhū bhagavato paccassosuṁ.	23	
PA_an_7:23.1.7	Bhagavā etadavoca:	23	
PA_an_7:23.2.1	“Katame ca, bhikkhave, satta aparihāniyā dhammā?	23	
PA_an_7:23.2.2	Yāvakīvañca, bhikkhave, bhikkhū abhiṇhaṁ sannipātā bhavissanti sannipātabahulā; vuddhiyeva, bhikkhave, bhikkhūnaṁ pāṭikaṅkhā, no parihāni.	23	
PA_an_7:23.3.1	Yāvakīvañca, bhikkhave, bhikkhū samaggā sannipatissanti, samaggā vuṭṭhahissanti, samaggā saṅghakaraṇīyāni karissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	23	
PA_an_7:23.4.1_0	Yāvakīvañca, bhikkhave, bhikkhū apaññattaṁ na paññāpessanti, paññattaṁ na samucchindissanti,	23	
PA_an_7:23.4.1_1	yathāpaññattesu sikkhāpadesu samādāya vattissanti; vuddhiyeva, bhikkhave, bhikkhūnaṁ	23	
PA_an_7:23.4.1_2	pāṭikaṅkhā, no parihāni.	23	
PA_an_7:23.5.1_0	Yāvakīvañca, bhikkhave, bhikkhū ye te bhikkhū therā rattaññū cirapabbajitā saṅghapitaro	23	
PA_an_7:23.5.1_1	saṅghapariṇāyakā te sakkarissanti garuṁ karissanti mānessanti pūjessanti, tesañca	23	
PA_an_7:23.5.1_2	sotabbaṁ maññissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	23	
PA_an_7:23.6.1	Yāvakīvañca, bhikkhave, bhikkhū uppannāya taṇhāya ponobhavikāya na vasaṁ gacchissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	23	
PA_an_7:23.7.1	Yāvakīvañca, bhikkhave, bhikkhū āraññakesu senāsanesu sāpekkhā bhavissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	23	
PA_an_7:23.8.1_0	Yāvakīvañca, bhikkhave, bhikkhū paccattaññeva satiṁ upaṭṭhāpessanti: ‘kinti anāgatā	23	
PA_an_7:23.8.1_1	ca pesalā sabrahmacārī āgaccheyyuṁ, āgatā ca pesalā sabrahmacārī phāsuṁ vihareyyun’ti;	23	
PA_an_7:23.8.1_2	vuddhiyeva, bhikkhave, bhikkhūnaṁ pāṭikaṅkhā, no parihāni.	23	
PA_an_7:23.9.1_0	Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca	23	
PA_an_7:23.9.1_1	sattasu aparihāniyesu dhammesu bhikkhū sandississanti; vuddhiyeva, bhikkhave, bhikkhūnaṁ	23	
PA_an_7:23.9.1_2	pāṭikaṅkhā, no parihānī”ti.	23	
PA_an_7:23.9.2	Tatiyaṁ.	23	
PA_an_7:24.0.1	Aṅguttara Nikāya 7.24	24	
PA_an_7:24.0.2	3. Vajjisattakavagga	24	
PA_an_7:24.0.3	Dutiyasattakasutta	24	
PA_an_7:24.1.1	“Satta vo, bhikkhave, aparihāniye dhamme desessāmi.	24	
PA_an_7:24.1.2	Taṁ suṇātha, sādhukaṁ manasi karotha …pe…	24	
PA_an_7:24.1.3	katame ca, bhikkhave, satta aparihāniyā dhammā?	24	
PA_an_7:24.2.1	Yāvakīvañca, bhikkhave, bhikkhū na kammārāmā bhavissanti, na kammaratā, na kammārāmataṁ anuyuttā; vuddhiyeva, bhikkhave, bhikkhūnaṁ pāṭikaṅkhā, no parihāni.	24	
PA_an_7:24.3.1	Yāvakīvañca, bhikkhave, bhikkhū na bhassārāmā bhavissanti …pe…	24	
PA_an_7:24.3.2	na niddārāmā bhavissanti …	24	
PA_an_7:24.3.3	na saṅgaṇikārāmā bhavissanti …	24	
PA_an_7:24.3.4	na pāpicchā bhavissanti na pāpikānaṁ icchānaṁ vasaṁ gatā …	24	
PA_an_7:24.3.5	na pāpamittā bhavissanti na pāpasahāyā na pāpasampavaṅkā …	24	
PA_an_7:24.3.6	na oramattakena visesādhigamena antarāvosānaṁ āpajjissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	24	
PA_an_7:24.4.1_0	Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca	24	
PA_an_7:24.4.1_1	sattasu aparihāniyesu dhammesu bhikkhū sandississanti; vuddhiyeva, bhikkhave, bhikkhūnaṁ	24	
PA_an_7:24.4.1_2	pāṭikaṅkhā, no parihānī”ti.	24	
PA_an_7:24.4.2	Catutthaṁ.	24	
PA_an_7:25.0.1	Aṅguttara Nikāya 7.25	25	
PA_an_7:25.0.2	3. Vajjisattakavagga	25	
PA_an_7:25.0.3	Tatiyasattakasutta	25	
PA_an_7:25.1.1	“Satta vo, bhikkhave, aparihāniye dhamme desessāmi.	25	
PA_an_7:25.1.2	Taṁ suṇātha, sādhukaṁ manasi karotha …pe…	25	
PA_an_7:25.1.3	katame ca, bhikkhave, satta aparihāniyā dhammā?	25	
PA_an_7:25.1.4	Yāvakīvañca, bhikkhave, bhikkhū saddhā bhavissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	25	
PA_an_7:25.2.1	Yāvakīvañca, bhikkhave, bhikkhū hirimanto bhavissanti …pe…	25	
PA_an_7:25.2.2	ottappino bhavissanti …	25	
PA_an_7:25.2.3	bahussutā bhavissanti …	25	
PA_an_7:25.2.4	āraddhavīriyā bhavissanti …	25	
PA_an_7:25.2.5	satimanto bhavissanti …	25	
PA_an_7:25.2.6	paññavanto bhavissanti; vuddhiyeva, bhikkhave, bhikkhūnaṁ pāṭikaṅkhā, no parihāni.	25	
PA_an_7:25.3.1_0	Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca	25	
PA_an_7:25.3.1_1	sattasu aparihāniyesu dhammesu bhikkhū sandississanti; vuddhiyeva, bhikkhave, bhikkhūnaṁ	25	
PA_an_7:25.3.1_2	pāṭikaṅkhā, no parihānī”ti.	25	
PA_an_7:25.3.2	Pañcamaṁ.	25	
PA_an_7:26.0.1	Aṅguttara Nikāya 7.26	26	
PA_an_7:26.0.2	3. Vajjisattakavagga	26	
PA_an_7:26.0.3	Bojjhaṅgasutta	26	
PA_an_7:26.1.1	“Satta vo, bhikkhave, aparihāniye dhamme desessāmi.	26	
PA_an_7:26.1.2	Taṁ suṇātha, sādhukaṁ manasi karotha …pe…	26	
PA_an_7:26.1.3	katame ca, bhikkhave, satta aparihāniyā dhammā?	26	
PA_an_7:26.1.4	Yāvakīvañca, bhikkhave, bhikkhū satisambojjhaṅgaṁ bhāvessanti; vuddhiyeva, bhikkhave, bhikkhūnaṁ pāṭikaṅkhā, no parihāni.	26	
PA_an_7:26.2.1	Yāvakīvañca, bhikkhave, bhikkhū dhammavicayasambojjhaṅgaṁ bhāvessanti …pe…	26	
PA_an_7:26.2.2	vīriyasambojjhaṅgaṁ bhāvessanti …	26	
PA_an_7:26.2.3	pītisambojjhaṅgaṁ bhāvessanti …	26	
PA_an_7:26.2.4	passaddhisambojjhaṅgaṁ bhāvessanti …	26	
PA_an_7:26.2.5	samādhisambojjhaṅgaṁ bhāvessanti …	26	
PA_an_7:26.2.6	upekkhāsambojjhaṅgaṁ bhāvessanti; vuddhiyeva, bhikkhave, bhikkhūnaṁ pāṭikaṅkhā, no parihāni.	26	
PA_an_7:26.3.1_0	Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca	26	
PA_an_7:26.3.1_1	sattasu aparihāniyesu dhammesu bhikkhū sandississanti; vuddhiyeva, bhikkhave, bhikkhūnaṁ	26	
PA_an_7:26.3.1_2	pāṭikaṅkhā, no parihānī”ti.	26	
PA_an_7:26.3.2	Chaṭṭhaṁ.	26	
PA_an_7:27.0.1	Aṅguttara Nikāya 7.27	27	
PA_an_7:27.0.2	3. Vajjisattakavagga	27	
PA_an_7:27.0.3	Saññāsutta	27	
PA_an_7:27.1.1	“Satta vo, bhikkhave, aparihāniye dhamme desessāmi.	27	
PA_an_7:27.1.2	Taṁ suṇātha, sādhukaṁ manasi karotha …pe….	27	
PA_an_7:27.1.3	Katame ca, bhikkhave, satta aparihāniyā dhammā?	27	
PA_an_7:27.1.4	Yāvakīvañca, bhikkhave, bhikkhū aniccasaññaṁ bhāvessanti; vuddhiyeva, bhikkhave, bhikkhūnaṁ pāṭikaṅkhā, no parihāni.	27	
PA_an_7:27.2.1	Yāvakīvañca, bhikkhave, bhikkhū anattasaññaṁ bhāvessanti …pe…	27	
PA_an_7:27.2.2	asubhasaññaṁ bhāvessanti …	27	
PA_an_7:27.2.3	ādīnavasaññaṁ bhāvessanti …	27	
PA_an_7:27.2.4	pahānasaññaṁ bhāvessanti …	27	
PA_an_7:27.2.5	virāgasaññaṁ bhāvessanti …	27	
PA_an_7:27.2.6	nirodhasaññaṁ bhāvessanti;	27	
PA_an_7:27.3.1_0	vuddhiyeva, bhikkhave, bhikkhūnaṁ pāṭikaṅkhā, no parihāni. Yāvakīvañca, bhikkhave,	27	
PA_an_7:27.3.1_1	ime satta aparihāniyā dhammā bhikkhūsu ṭhassanti, imesu ca sattasu aparihāniyesu	27	
PA_an_7:27.3.1_2	dhammesu, bhikkhū sandississanti; vuddhiyeva, bhikkhave, bhikkhūnaṁ pāṭikaṅkhā, no parihānī”ti.	27	
PA_an_7:27.3.2	Sattamaṁ.	27	
PA_an_7:28.0.1	Aṅguttara Nikāya 7.28	28	
PA_an_7:28.0.2	3. Vajjisattakavagga	28	
PA_an_7:28.0.3	Paṭhamaparihānisutta	28	
PA_an_7:28.1.1	Evaṁ me sutaṁ—	28	
PA_an_7:28.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	28	
PA_an_7:28.1.3	Tatra kho bhagavā bhikkhū āmantesi:	28	
PA_an_7:28.1.4	“sattime, bhikkhave, dhammā sekhassa bhikkhuno parihānāya saṁvattanti.	28	
PA_an_7:28.1.5	Katame satta?	28	
PA_an_7:28.1.6_0	Kammārāmatā, bhassārāmatā, niddārāmatā, saṅgaṇikārāmatā, indriyesu aguttadvāratā,	28	
PA_an_7:28.1.6_1	bhojane amattaññutā, santi kho pana saṅghe saṅghakaraṇīyāni; tatra sekho bhikkhu	28	
PA_an_7:28.1.6_2	iti paṭisañcikkhati:	28	
PA_an_7:28.1.7	‘santi kho pana saṅghe therā rattaññū cirapabbajitā bhāravāhino, te tena paññāyissantī’ti attanā tesu yogaṁ āpajjati.	28	
PA_an_7:28.1.8	Ime kho, bhikkhave, satta dhammā sekhassa bhikkhuno parihānāya saṁvattanti.	28	
PA_an_7:28.2.1	Sattime, bhikkhave, dhammā sekhassa bhikkhuno aparihānāya saṁvattanti.	28	
PA_an_7:28.2.2	Katame satta?	28	
PA_an_7:28.2.3_0	Na kammārāmatā, na bhassārāmatā, na niddārāmatā, na saṅgaṇikārāmatā, indriyesu guttadvāratā,	28	
PA_an_7:28.2.3_1	bhojane mattaññutā, santi kho pana saṅghe saṅghakaraṇīyāni; tatra sekho bhikkhu iti paṭisañcikkhati:	28	
PA_an_7:28.2.4	‘santi kho pana saṅghe therā rattaññū cirapabbajitā bhāravāhino, te tena paññāyissantī’ti attanā na tesu yogaṁ āpajjati.	28	
PA_an_7:28.2.5	Ime kho, bhikkhave, satta dhammā sekhassa bhikkhuno aparihānāya saṁvattantī”ti.	28	
PA_an_7:28.2.6	Aṭṭhamaṁ.	28	
PA_an_7:29.0.1	Aṅguttara Nikāya 7.29	29	
PA_an_7:29.0.2	3. Vajjisattakavagga	29	
PA_an_7:29.0.3	Dutiyaparihānisutta	29	
PA_an_7:29.1.1	“Sattime, bhikkhave, dhammā upāsakassa parihānāya saṁvattanti.	29	
PA_an_7:29.1.2	Katame satta?	29	
PA_an_7:29.1.3	Bhikkhudassanaṁ hāpeti,	29	
PA_an_7:29.1.4	saddhammassavanaṁ pamajjati,	29	
PA_an_7:29.1.5	adhisīle na sikkhati,	29	
PA_an_7:29.1.6	appasādabahulo hoti,	29	
PA_an_7:29.1.7	bhikkhūsu theresu ceva navesu ca majjhimesu ca upārambhacitto dhammaṁ suṇāti randhagavesī,	29	
PA_an_7:29.1.8	ito bahiddhā dakkhiṇeyyaṁ gavesati,	29	
PA_an_7:29.1.9	tattha ca pubbakāraṁ karoti.	29	
PA_an_7:29.1.10	Ime kho, bhikkhave, satta dhammā upāsakassa parihānāya saṁvattanti.	29	
PA_an_7:29.2.1	Sattime, bhikkhave, dhammā upāsakassa aparihānāya saṁvattanti.	29	
PA_an_7:29.2.2	Katame satta?	29	
PA_an_7:29.2.3	Bhikkhudassanaṁ na hāpeti,	29	
PA_an_7:29.2.4	saddhammassavanaṁ nappamajjati,	29	
PA_an_7:29.2.5	adhisīle sikkhati,	29	
PA_an_7:29.2.6	pasādabahulo hoti,	29	
PA_an_7:29.2.7	bhikkhūsu theresu ceva navesu ca majjhimesu ca anupārambhacitto dhammaṁ suṇāti na randhagavesī,	29	
PA_an_7:29.2.8	na ito bahiddhā dakkhiṇeyyaṁ gavesati,	29	
PA_an_7:29.2.9	idha ca pubbakāraṁ karoti.	29	
PA_an_7:29.2.10	Ime kho, bhikkhave, satta dhammā upāsakassa aparihānāya saṁvattantī”ti.	29	
PA_an_7:29.2.11	Idamavoca bhagavā.	29	
PA_an_7:29.2.12	Idaṁ vatvāna sugato athāparaṁ etadavoca satthā:	29	
PA_an_7:29.3.1	“Dassanaṁ bhāvitattānaṁ,	29	
PA_an_7:29.3.2	Yo hāpeti upāsako;	29	
PA_an_7:29.3.3	Savanañca ariyadhammānaṁ,	29	
PA_an_7:29.3.4	Adhisīle na sikkhati.	29	
PA_an_7:29.4.1	Appasādo ca bhikkhūsu,	29	
PA_an_7:29.4.2	bhiyyo bhiyyo pavaḍḍhati;	29	
PA_an_7:29.4.3	Upārambhakacitto ca,	29	
PA_an_7:29.4.4	saddhammaṁ sotumicchati.	29	
PA_an_7:29.5.1	Ito ca bahiddhā aññaṁ,	29	
PA_an_7:29.5.2	dakkhiṇeyyaṁ gavesati;	29	
PA_an_7:29.5.3	Tattheva ca pubbakāraṁ,	29	
PA_an_7:29.5.4	yo karoti upāsako.	29	
PA_an_7:29.6.1	Ete kho parihāniye,	29	
PA_an_7:29.6.2	satta dhamme sudesite;	29	
PA_an_7:29.6.3	Upāsako sevamāno,	29	
PA_an_7:29.6.4	saddhammā parihāyati.	29	
PA_an_7:29.7.1	Dassanaṁ bhāvitattānaṁ,	29	
PA_an_7:29.7.2	Yo na hāpeti upāsako;	29	
PA_an_7:29.7.3	Savanañca ariyadhammānaṁ,	29	
PA_an_7:29.7.4	Adhisīle ca sikkhati.	29	
PA_an_7:29.8.1	Pasādo cassa bhikkhūsu,	29	
PA_an_7:29.8.2	bhiyyo bhiyyo pavaḍḍhati;	29	
PA_an_7:29.8.3	Anupārambhacitto ca,	29	
PA_an_7:29.8.4	saddhammaṁ sotumicchati.	29	
PA_an_7:29.9.1	Na ito bahiddhā aññaṁ,	29	
PA_an_7:29.9.2	dakkhiṇeyyaṁ gavesati;	29	
PA_an_7:29.9.3	Idheva ca pubbakāraṁ,	29	
PA_an_7:29.9.4	yo karoti upāsako.	29	
PA_an_7:29.10.1	Ete kho aparihāniye,	29	
PA_an_7:29.10.2	Satta dhamme sudesite;	29	
PA_an_7:29.10.3	Upāsako sevamāno,	29	
PA_an_7:29.10.4	Saddhammā na parihāyatī”ti.	29	
PA_an_7:29.10.5	Navamaṁ.	29	
PA_an_7:30.0.1	Aṅguttara Nikāya 7.30	30	
PA_an_7:30.0.2	3. Vajjisattakavagga	30	
PA_an_7:30.0.3	Vipattisutta	30	
PA_an_7:30.1.1	Sattimā, bhikkhave, upāsakassa vipattiyo …pe…	30	
PA_an_7:30.1.2	sattimā, bhikkhave, upāsakassa sampadā …pe….	30	
PA_an_7:30.1.3	Dasamaṁ.	30	
PA_an_7:31.0.1	Aṅguttara Nikāya 7.31	31	
PA_an_7:31.0.2	3. Vajjisattakavagga	31	
PA_an_7:31.0.3	Parābhavasutta	31	
PA_an_7:31.1.1	“Sattime, bhikkhave, upāsakassa parābhavā …pe…	31	
PA_an_7:31.1.2	sattime, bhikkhave, upāsakassa sambhavā.	31	
PA_an_7:31.1.3	Katame satta?	31	
PA_an_7:31.1.4	Bhikkhudassanaṁ na hāpeti,	31	
PA_an_7:31.1.5	saddhammassavanaṁ nappamajjati,	31	
PA_an_7:31.1.6	adhisīle sikkhati,	31	
PA_an_7:31.1.7	pasādabahulo hoti,	31	
PA_an_7:31.1.8	bhikkhūsu theresu ceva navesu ca majjhimesu ca anupārambhacitto dhammaṁ suṇāti na randhagavesī,	31	
PA_an_7:31.1.9	na ito bahiddhā dakkhiṇeyyaṁ gavesati,	31	
PA_an_7:31.1.10	idha ca pubbakāraṁ karoti.	31	
PA_an_7:31.1.11	Ime kho, bhikkhave, satta upāsakassa sambhavāti.	31	
PA_an_7:31.2.1	Dassanaṁ bhāvitattānaṁ,	31	
PA_an_7:31.2.2	Yo hāpeti upāsako;	31	
PA_an_7:31.2.3	Savanañca ariyadhammānaṁ,	31	
PA_an_7:31.2.4	Adhisīle na sikkhati.	31	
PA_an_7:31.3.1	Appasādo ca bhikkhūsu,	31	
PA_an_7:31.3.2	bhiyyo bhiyyo pavaḍḍhati;	31	
PA_an_7:31.3.3	Upārambhakacitto ca,	31	
PA_an_7:31.3.4	saddhammaṁ sotumicchati.	31	
PA_an_7:31.4.1	Ito ca bahiddhā aññaṁ,	31	
PA_an_7:31.4.2	dakkhiṇeyyaṁ gavesati;	31	
PA_an_7:31.4.3	Tattheva ca pubbakāraṁ,	31	
PA_an_7:31.4.4	yo karoti upāsako.	31	
PA_an_7:31.5.1	Ete kho parihāniye,	31	
PA_an_7:31.5.2	satta dhamme sudesite;	31	
PA_an_7:31.5.3	Upāsako sevamāno,	31	
PA_an_7:31.5.4	saddhammā parihāyati.	31	
PA_an_7:31.6.1	Dassanaṁ bhāvitattānaṁ,	31	
PA_an_7:31.6.2	Yo na hāpeti upāsako;	31	
PA_an_7:31.6.3	Savanañca ariyadhammānaṁ,	31	
PA_an_7:31.6.4	Adhisīle ca sikkhati.	31	
PA_an_7:31.7.1	Pasādo cassa bhikkhūsu,	31	
PA_an_7:31.7.2	bhiyyo bhiyyo pavaḍḍhati;	31	
PA_an_7:31.7.3	Anupārambhacitto ca,	31	
PA_an_7:31.7.4	saddhammaṁ sotumicchati.	31	
PA_an_7:31.8.1	Na ito bahiddhā aññaṁ,	31	
PA_an_7:31.8.2	dakkhiṇeyyaṁ gavesati;	31	
PA_an_7:31.8.3	Idheva ca pubbakāraṁ,	31	
PA_an_7:31.8.4	yo karoti upāsako.	31	
PA_an_7:31.9.1	Ete kho aparihāniye,	31	
PA_an_7:31.9.2	Satta dhamme sudesite;	31	
PA_an_7:31.9.3	Upāsako sevamāno,	31	
PA_an_7:31.9.4	Saddhammā na parihāyatī”ti.	31	
PA_an_7:31.9.5	Ekādasamaṁ.	31	
PA_an_7:31.9.6	Vajjisattakavaggo tatiyo.	31	
PA_an_7:31.10.0	Tassuddānaṁ	31	
PA_an_7:31.10.1	Sāranda vassakāro ca,	31	
PA_an_7:31.10.2	tisattakāni bhikkhukā;	31	
PA_an_7:31.10.3	Bodhisaññā dve ca hāni,	31	
PA_an_7:31.10.4	vipatti ca parābhavoti.	31	
PA_an_7:32.0.1	Aṅguttara Nikāya 7.32	32	
PA_an_7:32.0.2	4. Devatāvagga	32	
PA_an_7:32.0.3	Appamādagāravasutta	32	
PA_an_7:32.1.1_0	Atha kho aññatarā devatā abhikkantāya rattiyā abhikkantavaṇṇā kevalakappaṁ jetavanaṁ	32	
PA_an_7:32.1.1_1	obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ	32	
PA_an_7:32.1.1_2	aṭṭhāsi. Ekamantaṁ ṭhitā kho sā devatā bhagavantaṁ etadavoca:	32	
PA_an_7:32.2.1	“Sattime, bhante, dhammā bhikkhuno aparihānāya saṁvattanti.	32	
PA_an_7:32.2.2	Katame satta?	32	
PA_an_7:32.2.3	Satthugāravatā, dhammagāravatā, saṅghagāravatā, sikkhāgāravatā, samādhigāravatā, appamādagāravatā, paṭisanthāragāravatā.	32	
PA_an_7:32.2.4	Ime kho, bhante, satta dhammā bhikkhuno aparihānāya saṁvattantī”ti.	32	
PA_an_7:32.2.5	Idamavoca sā devatā.	32	
PA_an_7:32.2.6	Samanuñño satthā ahosi.	32	
PA_an_7:32.2.7	Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.	32	
PA_an_7:32.3.1	Atha kho bhagavā tassā rattiyā accayena bhikkhū āmantesi:	32	
PA_an_7:32.3.2_0	“imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā kevalakappaṁ	32	
PA_an_7:32.3.2_1	jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ	32	
PA_an_7:32.3.2_2	aṭṭhāsi. Ekamantaṁ ṭhitā kho, bhikkhave, sā devatā maṁ etadavoca:	32	
PA_an_7:32.3.3	‘sattime, bhante, dhammā bhikkhuno aparihānāya saṁvattanti.	32	
PA_an_7:32.3.4	Katame satta?	32	
PA_an_7:32.3.5	Satthugāravatā, dhammagāravatā, saṅghagāravatā, sikkhāgāravatā, samādhigāravatā, appamādagāravatā, paṭisanthāragāravatā—	32	
PA_an_7:32.3.6	ime kho, bhante, satta dhammā bhikkhuno aparihānāya saṁvattantī’ti.	32	
PA_an_7:32.3.7	Idamavoca, bhikkhave, sā devatā.	32	
PA_an_7:32.3.8	Idaṁ vatvā maṁ abhivādetvā padakkhiṇaṁ katvā tatthevantaradhāyīti.	32	
PA_an_7:32.4.1	Satthugaru dhammagaru,	32	
PA_an_7:32.4.2	saṅghe ca tibbagāravo;	32	
PA_an_7:32.4.3	Samādhigaru ātāpī,	32	
PA_an_7:32.4.4	sikkhāya tibbagāravo.	32	
PA_an_7:32.5.1	Appamādagaru bhikkhu,	32	
PA_an_7:32.5.2	paṭisanthāragāravo;	32	
PA_an_7:32.5.3	Abhabbo parihānāya,	32	
PA_an_7:32.5.4	nibbānasseva santike”ti.	32	
PA_an_7:32.5.5	Paṭhamaṁ.	32	
PA_an_7:33.0.1	Aṅguttara Nikāya 7.33	33	
PA_an_7:33.0.2	4. Devatāvagga	33	
PA_an_7:33.0.3	Hirigāravasutta	33	
PA_an_7:33.1.1_0	“Imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā kevalakappaṁ	33	
PA_an_7:33.1.1_1	jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ	33	
PA_an_7:33.1.1_2	aṭṭhāsi. Ekamantaṁ ṭhitā kho, bhikkhave, sā devatā maṁ etadavoca:	33	
PA_an_7:33.1.2	‘sattime, bhante, dhammā bhikkhuno aparihānāya saṁvattanti.	33	
PA_an_7:33.1.3	Katame satta?	33	
PA_an_7:33.1.4	Satthugāravatā, dhammagāravatā, saṅghagāravatā, sikkhāgāravatā, samādhigāravatā, hirigāravatā, ottappagāravatā.	33	
PA_an_7:33.1.5	Ime kho, bhante, satta dhammā bhikkhuno aparihānāya saṁvattantī’ti.	33	
PA_an_7:33.1.6	Idamavoca, bhikkhave, sā devatā.	33	
PA_an_7:33.1.7	Idaṁ vatvā maṁ abhivādetvā padakkhiṇaṁ katvā tatthevantaradhāyīti.	33	
PA_an_7:33.2.1	Satthugaru dhammagaru,	33	
PA_an_7:33.2.2	saṅghe ca tibbagāravo;	33	
PA_an_7:33.2.3	Samādhigaru ātāpī,	33	
PA_an_7:33.2.4	sikkhāya tibbagāravo.	33	
PA_an_7:33.3.1	Hiriottappasampanno,	33	
PA_an_7:33.3.2	sappatisso sagāravo;	33	
PA_an_7:33.3.3	Abhabbo parihānāya,	33	
PA_an_7:33.3.4	nibbānasseva santike”ti.	33	
PA_an_7:33.3.5	Dutiyaṁ.	33	
PA_an_7:34.0.1	Aṅguttara Nikāya 7.34	34	
PA_an_7:34.0.2	4. Devatāvagga	34	
PA_an_7:34.0.3	Paṭhamasovacassatāsutta	34	
PA_an_7:34.1.1	“Imaṁ, bhikkhave, rattiṁ aññatarā devatā …pe… maṁ etadavoca:	34	
PA_an_7:34.1.2	‘sattime, bhante, dhammā bhikkhuno aparihānāya saṁvattanti.	34	
PA_an_7:34.1.3	Katame satta?	34	
PA_an_7:34.1.4	Satthugāravatā, dhammagāravatā, saṅghagāravatā, sikkhāgāravatā, samādhigāravatā, sovacassatā, kalyāṇamittatā.	34	
PA_an_7:34.1.5	Ime kho, bhante, satta dhammā bhikkhuno aparihānāya saṁvattantī’ti.	34	
PA_an_7:34.1.6	Idamavoca, bhikkhave, sā devatā.	34	
PA_an_7:34.1.7	Idaṁ vatvā maṁ abhivādetvā padakkhiṇaṁ katvā tatthevantaradhāyīti.	34	
PA_an_7:34.2.1	Satthugaru dhammagaru,	34	
PA_an_7:34.2.2	saṅghe ca tibbagāravo;	34	
PA_an_7:34.2.3	Samādhigaru ātāpī,	34	
PA_an_7:34.2.4	sikkhāya tibbagāravo.	34	
PA_an_7:34.3.1	Kalyāṇamitto suvaco,	34	
PA_an_7:34.3.2	sappatisso sagāravo;	34	
PA_an_7:34.3.3	Abhabbo parihānāya,	34	
PA_an_7:34.3.4	nibbānasseva santike”ti.	34	
PA_an_7:34.3.5	Tatiyaṁ.	34	
PA_an_7:35.0.1	Aṅguttara Nikāya 7.35	35	
PA_an_7:35.0.2	4. Devatāvagga	35	
PA_an_7:35.0.3	Dutiyasovacassatāsutta	35	
PA_an_7:35.1.1	“Imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā …pe…	35	
PA_an_7:35.1.2	‘sattime, bhante, dhammā bhikkhuno aparihānāya saṁvattanti.	35	
PA_an_7:35.1.3	Katame satta?	35	
PA_an_7:35.1.4	Satthugāravatā, dhammagāravatā, saṅghagāravatā, sikkhāgāravatā, samādhigāravatā, sovacassatā, kalyāṇamittatā.	35	
PA_an_7:35.1.5	Ime kho, bhante, satta dhammā bhikkhuno aparihānāya saṁvattantī’ti.	35	
PA_an_7:35.1.6	Idamavoca, bhikkhave, sā devatā.	35	
PA_an_7:35.1.7	Idaṁ vatvā maṁ abhivādetvā padakkhiṇaṁ katvā tatthevantaradhāyī”ti.	35	
PA_an_7:35.2.1	Evaṁ vutte, āyasmā sāriputto bhagavantaṁ etadavoca:	35	
PA_an_7:35.2.2	“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi.	35	
PA_an_7:35.2.3	Idha, bhante, bhikkhu attanā ca satthugāravo hoti, satthugāravatāya ca vaṇṇavādī.	35	
PA_an_7:35.2.4	Ye caññe bhikkhū na satthugāravā te ca satthugāravatāya samādapeti.	35	
PA_an_7:35.2.5	Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.	35	
PA_an_7:35.2.6	Attanā ca dhammagāravo hoti …pe…	35	
PA_an_7:35.2.7	saṅghagāravo hoti …	35	
PA_an_7:35.2.8	sikkhāgāravo hoti …	35	
PA_an_7:35.2.9	samādhigāravo hoti …	35	
PA_an_7:35.2.10	suvaco hoti …	35	
PA_an_7:35.2.11	kalyāṇamitto hoti, kalyāṇamittatāya ca vaṇṇavādī.	35	
PA_an_7:35.2.12	Ye caññe bhikkhū na kalyāṇamittā te ca kalyāṇamittatāya samādapeti.	35	
PA_an_7:35.2.13	Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālenāti.	35	
PA_an_7:35.2.14	Imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	35	
PA_an_7:35.3.1	“Sādhu sādhu, sāriputta.	35	
PA_an_7:35.3.2	Sādhu kho tvaṁ, sāriputta, imassa mayā saṅkhittena bhāsitassa evaṁ vitthārena atthaṁ ājānāsi.	35	
PA_an_7:35.3.3	Idha, sāriputta, bhikkhu attanā ca satthugāravo hoti, satthugāravatāya ca vaṇṇavādī.	35	
PA_an_7:35.3.4	Ye caññe bhikkhū na satthugāravā te ca satthugāravatāya samādapeti.	35	
PA_an_7:35.3.5	Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.	35	
PA_an_7:35.3.6	Attanā ca dhammagāravo hoti …pe…	35	
PA_an_7:35.3.7	saṅghagāravo hoti …	35	
PA_an_7:35.3.8	sikkhāgāravo hoti …	35	
PA_an_7:35.3.9	samādhigāravo hoti …	35	
PA_an_7:35.3.10	suvaco hoti …	35	
PA_an_7:35.3.11	kalyāṇamitto hoti, kalyāṇamittatāya ca vaṇṇavādī.	35	
PA_an_7:35.3.12	Ye caññe bhikkhū na kalyāṇamittā te ca kalyāṇamittatāya samādapeti.	35	
PA_an_7:35.3.13	Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālenāti.	35	
PA_an_7:35.3.14	Imassa kho, sāriputta, mayā saṅkhittena bhāsitassa evaṁ vitthārena attho daṭṭhabbo”ti.	35	
PA_an_7:35.3.15	Catutthaṁ.	35	
PA_an_7:36.0.1	Aṅguttara Nikāya 7.36	36	
PA_an_7:36.0.2	4. Devatāvagga	36	
PA_an_7:36.0.3	Paṭhamamittasutta	36	
PA_an_7:36.1.1	“Sattahi, bhikkhave, aṅgehi samannāgato mitto sevitabbo.	36	
PA_an_7:36.1.2	Katamehi sattahi?	36	
PA_an_7:36.1.3	Duddadaṁ dadāti, dukkaraṁ karoti, dukkhamaṁ khamati, guyhamassa āvi karoti, guyhamassa pariguhati, āpadāsu na jahati, khīṇena nātimaññati.	36	
PA_an_7:36.1.4	Imehi kho, bhikkhave, sattahi aṅgehi samannāgato mitto sevitabboti.	36	
PA_an_7:36.2.1	Duddadaṁ dadāti mitto,	36	
PA_an_7:36.2.2	dukkarañcāpi kubbati;	36	
PA_an_7:36.2.3	Athopissa duruttāni,	36	
PA_an_7:36.2.4	khamati dukkhamāni ca.	36	
PA_an_7:36.3.1	Guyhañca tassa akkhāti,	36	
PA_an_7:36.3.2	guyhassa parigūhati;	36	
PA_an_7:36.3.3	Āpadāsu na jahāti,	36	
PA_an_7:36.3.4	khīṇena nātimaññati.	36	
PA_an_7:36.4.1	Yamhi etāni ṭhānāni,	36	
PA_an_7:36.4.2	saṁvijjantīdha puggale;	36	
PA_an_7:36.4.3	So mitto mittakāmena,	36	
PA_an_7:36.4.4	bhajitabbo tathāvidho”ti.	36	
PA_an_7:36.4.5	Pañcamaṁ.	36	
PA_an_7:37.0.1	Aṅguttara Nikāya 7.37	37	
PA_an_7:37.0.2	4. Devatāvagga	37	
PA_an_7:37.0.3	Dutiyamittasutta	37	
PA_an_7:37.1.1	“Sattahi, bhikkhave, dhammehi samannāgato bhikkhu mitto sevitabbo bhajitabbo payirupāsitabbo api panujjamānenapi.	37	
PA_an_7:37.1.2	Katamehi sattahi?	37	
PA_an_7:37.1.3	Piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā hoti, no ca aṭṭhāne niyojeti.	37	
PA_an_7:37.1.4	Imehi kho, bhikkhave, sattahi dhammehi samannāgato bhikkhu mitto sevitabbo bhajitabbo payirupāsitabbo api panujjamānenapīti.	37	
PA_an_7:37.2.1	Piyo garu bhāvanīyo,	37	
PA_an_7:37.2.2	vattā ca vacanakkhamo;	37	
PA_an_7:37.2.3	Gambhīrañca kathaṁ kattā,	37	
PA_an_7:37.2.4	no caṭṭhāne niyojako.	37	
PA_an_7:37.3.1	Yamhi etāni ṭhānāni,	37	
PA_an_7:37.3.2	saṁvijjantīdha puggale;	37	
PA_an_7:37.3.3	So mitto mittakāmena,	37	
PA_an_7:37.3.4	atthakāmānukampato;	37	
PA_an_7:37.3.5	Api nāsiyamānena,	37	
PA_an_7:37.3.6	bhajitabbo tathāvidho”ti.	37	
PA_an_7:37.3.7	Chaṭṭhaṁ.	37	
PA_an_7:38.0.1	Aṅguttara Nikāya 7.38	38	
PA_an_7:38.0.2	4. Devatāvagga	38	
PA_an_7:38.0.3	Paṭhamapaṭisambhidāsutta	38	
PA_an_7:38.1.1	“Sattahi, bhikkhave, dhammehi samannāgato bhikkhu nacirasseva catasso paṭisambhidā sayaṁ abhiññā sacchikatvā upasampajja vihareyya.	38	
PA_an_7:38.1.2	Katamehi sattahi?	38	
PA_an_7:38.1.3	Idha, bhikkhave, bhikkhu ‘idaṁ me cetaso līnattan’ti yathābhūtaṁ pajānāti;	38	
PA_an_7:38.1.4	ajjhattaṁ saṅkhittaṁ vā cittaṁ ‘ajjhattaṁ me saṅkhittaṁ cittan’ti yathābhūtaṁ pajānāti;	38	
PA_an_7:38.1.5	bahiddhā vikkhittaṁ vā cittaṁ ‘bahiddhā me vikkhittaṁ cittan’ti yathābhūtaṁ pajānāti;	38	
PA_an_7:38.1.6	tassa viditā vedanā uppajjanti, viditā upaṭṭhahanti, viditā abbhatthaṁ gacchanti;	38	
PA_an_7:38.1.7	viditā saññā uppajjanti, viditā upaṭṭhahanti, viditā abbhatthaṁ gacchanti;	38	
PA_an_7:38.1.8	viditā vitakkā uppajjanti, viditā upaṭṭhahanti, viditā abbhatthaṁ gacchanti;	38	
PA_an_7:38.1.9	sappāyāsappāyesu kho panassa dhammesu hīnappaṇītesu kaṇhasukkasappaṭibhāgesu nimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.	38	
PA_an_7:38.1.10	Imehi kho, bhikkhave, sattahi dhammehi samannāgato bhikkhu nacirasseva catasso paṭisambhidā sayaṁ abhiññā sacchikatvā upasampajja vihareyyā”ti.	38	
PA_an_7:38.1.11	Sattamaṁ.	38	
PA_an_7:39.0.1	Aṅguttara Nikāya 7.39	39	
PA_an_7:39.0.2	4. Devatāvagga	39	
PA_an_7:39.0.3	Dutiyapaṭisambhidāsutta	39	
PA_an_7:39.1.1	“Sattahi, bhikkhave, dhammehi samannāgato sāriputto catasso paṭisambhidā sayaṁ abhiññā sacchikatvā upasampajja viharati.	39	
PA_an_7:39.1.2	Katamehi sattahi?	39	
PA_an_7:39.1.3	Idha, bhikkhave, sāriputto ‘idaṁ me cetaso līnattan’ti yathābhūtaṁ pajānāti;	39	
PA_an_7:39.1.4	ajjhattaṁ saṅkhittaṁ vā cittaṁ ‘ajjhattaṁ me saṅkhittaṁ cittan’ti yathābhūtaṁ pajānāti;	39	
PA_an_7:39.1.5	bahiddhā vikkhittaṁ vā cittaṁ ‘bahiddhā me vikkhittaṁ cittan’ti yathābhūtaṁ pajānāti;	39	
PA_an_7:39.1.6	tassa viditā vedanā uppajjanti, viditā upaṭṭhahanti, viditā abbhatthaṁ gacchanti;	39	
PA_an_7:39.1.7	viditā saññā …pe…	39	
PA_an_7:39.1.8	vitakkā uppajjanti, viditā upaṭṭhahanti, viditā abbhatthaṁ gacchanti;	39	
PA_an_7:39.1.9	sappāyāsappāyesu kho panassa dhammesu hīnappaṇītesu kaṇhasukkasappaṭibhāgesu nimittaṁ suggahitaṁ sumanasikataṁ sūpadhāritaṁ suppaṭividdhaṁ paññāya.	39	
PA_an_7:39.1.10	Imehi kho, bhikkhave, sattahi dhammehi samannāgato sāriputto catasso paṭisambhidā sayaṁ abhiññā sacchikatvā upasampajja viharatī”ti.	39	
PA_an_7:39.1.11	Aṭṭhamaṁ.	39	
PA_an_7:40.0.1	Aṅguttara Nikāya 7.40	40	
PA_an_7:40.0.2	4. Devatāvagga	40	
PA_an_7:40.0.3	Paṭhamavasasutta	40	
PA_an_7:40.1.1	“Sattahi, bhikkhave, dhammehi samannāgato bhikkhu cittaṁ vase vatteti, no ca bhikkhu cittassa vasena vattati.	40	
PA_an_7:40.1.2	Katamehi sattahi?	40	
PA_an_7:40.1.3_0	Idha, bhikkhave, bhikkhu samādhikusalo hoti, samādhissa samāpattikusalo hoti, samādhissa	40	
PA_an_7:40.1.3_1	ṭhitikusalo hoti, samādhissa vuṭṭhānakusalo hoti, samādhissa kalyāṇakusalo hoti,	40	
PA_an_7:40.1.3_2	samādhissa gocarakusalo hoti, samādhissa abhinīhārakusalo hoti.	40	
PA_an_7:40.1.4	Imehi kho, bhikkhave, sattahi dhammehi samannāgato bhikkhu cittaṁ vase vatteti, no ca bhikkhu cittassa vasena vattatī”ti.	40	
PA_an_7:40.1.5	Navamaṁ.	40	
PA_an_7:41.0.1	Aṅguttara Nikāya 7.41	41	
PA_an_7:41.0.2	4. Devatāvagga	41	
PA_an_7:41.0.3	Dutiyavasasutta	41	
PA_an_7:41.1.1	“Sattahi, bhikkhave, dhammehi samannāgato sāriputto cittaṁ vase vatteti, no ca sāriputto cittassa vasena vattati.	41	
PA_an_7:41.1.2	Katamehi sattahi?	41	
PA_an_7:41.1.3_0	Idha, bhikkhave, sāriputto samādhikusalo hoti, samādhissa samāpattikusalo, samādhissa	41	
PA_an_7:41.1.3_1	ṭhitikusalo, samādhissa vuṭṭhānakusalo, samādhissa kalyāṇakusalo, samādhissa gocarakusalo,	41	
PA_an_7:41.1.3_2	samādhissa abhinīhārakusalo hoti.	41	
PA_an_7:41.1.4	Imehi kho, bhikkhave, sattahi dhammehi samannāgato sāriputto cittaṁ vase vatteti, no ca sāriputto cittassa vasena vattatī”ti.	41	
PA_an_7:41.1.5	Dasamaṁ.	41	
PA_an_7:42.0.1	Aṅguttara Nikāya 7.42	42	
PA_an_7:42.0.2	4. Devatāvagga	42	
PA_an_7:42.0.3	Paṭhamaniddasasutta	42	
PA_an_7:42.1.1	Atha kho āyasmā sāriputto pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisi.	42	
PA_an_7:42.1.2	Atha kho āyasmato sāriputtassa etadahosi:	42	
PA_an_7:42.1.3	“atippago kho tāva sāvatthiyaṁ piṇḍāya carituṁ.	42	
PA_an_7:42.1.4	Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.	42	
PA_an_7:42.1.5	Atha kho āyasmā sāriputto yena aññatitthiyānaṁ paribbājakānaṁ ārāmo tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi.	42	
PA_an_7:42.1.6	Sammodanīyaṁ kathaṁ sāraṇīyaṁ vītisāretvā ekamantaṁ nisīdi.	42	
PA_an_7:42.1.7	Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:	42	
PA_an_7:42.1.8	“yo hi koci, āvuso, dvādasavassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti alaṁvacanāyā”ti.	42	
PA_an_7:42.2.1	Atha kho āyasmā sāriputto tesaṁ aññatitthiyānaṁ paribbājakānaṁ bhāsitaṁ neva abhinandi nappaṭikkosi.	42	
PA_an_7:42.2.2	Anabhinanditvā appaṭikkositvā uṭṭhāyāsanā pakkāmi:	42	
PA_an_7:42.2.3	“bhagavato santike etassa bhāsitassa atthaṁ ājānissāmī”ti.	42	
PA_an_7:42.2.4_0	Atha kho āyasmā sāriputto sāvatthiyaṁ piṇḍāya caritvā pacchābhattaṁ piṇḍapātapaṭikkanto	42	
PA_an_7:42.2.4_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	42	
PA_an_7:42.2.4_2	Ekamantaṁ nisinno kho āyasmā sāriputto bhagavantaṁ etadavoca:	42	
PA_an_7:42.3.1	“Idhāhaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisiṁ.	42	
PA_an_7:42.3.2	Tassa mayhaṁ, bhante, etadahosi:	42	
PA_an_7:42.3.3	‘atippago kho tāva sāvatthiyaṁ piṇḍāya carituṁ.	42	
PA_an_7:42.3.4	Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti.	42	
PA_an_7:42.3.5	Atha khvāhaṁ, bhante, yena aññatitthiyānaṁ paribbājakānaṁ ārāmo tenupasaṅkamiṁ; upasaṅkamitvā tehi aññatitthiyehi paribbājakehi saddhiṁ sammodiṁ.	42	
PA_an_7:42.3.6	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ.	42	
PA_an_7:42.3.7	Tena kho pana, bhante, samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:	42	
PA_an_7:42.3.8	‘yo hi koci, āvuso, dvādasavassāni paripuṇṇaṁ parisuddhaṁ brahmacariyaṁ carati, niddaso bhikkhūti alaṁvacanāyā’ti.	42	
PA_an_7:42.3.9	Atha khvāhaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandiṁ nappaṭikkosiṁ.	42	
PA_an_7:42.3.10	Anabhinanditvā appaṭikkositvā uṭṭhāyāsanā pakkamiṁ:	42	
PA_an_7:42.3.11	‘bhagavato santike etassa atthaṁ ājānissāmī’ti.	42	
PA_an_7:42.3.12	Sakkā nu kho, bhante, imasmiṁ dhammavinaye kevalaṁ vassagaṇanamattena niddaso bhikkhu paññāpetun”ti?	42	
PA_an_7:42.4.1	“Na kho, sāriputta, sakkā imasmiṁ dhammavinaye kevalaṁ vassagaṇanamattena niddaso bhikkhu paññāpetuṁ.	42	
PA_an_7:42.4.2	Satta kho imāni, sāriputta, niddasavatthūni mayā sayaṁ abhiññā sacchikatvā paveditāni.	42	
PA_an_7:42.5.1	Katamāni satta?	42	
PA_an_7:42.5.2_0	Idha, sāriputta, bhikkhu sikkhāsamādāne tibbacchando hoti āyatiñca sikkhāsamādāne	42	
PA_an_7:42.5.2_1	avigatapemo, dhammanisantiyā tibbacchando hoti āyatiñca dhammanisantiyā avigatapemo,	42	
PA_an_7:42.5.2_2	icchāvinaye tibbacchando hoti āyatiñca icchāvinaye avigatapemo, paṭisallāne tibbacchando	42	
PA_an_7:42.5.2_3	hoti āyatiñca paṭisallāne avigatapemo, vīriyārambhe tibbacchando hoti āyatiñca vīriyārambhe	42	
PA_an_7:42.5.2_4	avigatapemo, satinepakke tibbacchando hoti āyatiñca satinepakke avigatapemo, diṭṭhipaṭivedhe	42	
PA_an_7:42.5.2_5	tibbacchando hoti āyatiñca diṭṭhipaṭivedhe avigatapemo.	42	
PA_an_7:42.5.3	Imāni kho, sāriputta, satta niddasavatthūni mayā sayaṁ abhiññā sacchikatvā paveditāni.	42	
PA_an_7:42.5.4	Imehi kho, sāriputta, sattahi niddasavatthūhi samannāgato bhikkhu dvādasa cepi vassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti alaṁvacanāya;	42	
PA_an_7:42.5.5	catubbīsati cepi vassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti alaṁvacanāya;	42	
PA_an_7:42.5.6_0	chattiṁsati cepi vassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti	42	
PA_an_7:42.5.6_1	alaṁvacanāya, aṭṭhacattārīsañcepi vassāni paripuṇṇaṁ parisuddhaṁ brahmacariyaṁ carati,	42	
PA_an_7:42.5.6_2	‘niddaso bhikkhū’ti alaṁvacanāyā”ti.	42	
PA_an_7:42.5.7	Ekādasamaṁ.	42	
PA_an_7:43.0.1	Aṅguttara Nikāya 7.43	43	
PA_an_7:43.0.2	4. Devatāvagga	43	
PA_an_7:43.0.3	Dutiyaniddasasutta	43	
PA_an_7:43.1.1	Evaṁ me sutaṁ—	43	
PA_an_7:43.1.2	ekaṁ samayaṁ bhagavā kosambiyaṁ viharati ghositārāme.	43	
PA_an_7:43.1.3	Atha kho āyasmā ānando pubbaṇhasamayaṁ nivāsetvā pattacīvaramādāya kosambiṁ piṇḍāya pāvisi.	43	
PA_an_7:43.1.4	Atha kho āyasmato ānandassa etadahosi:	43	
PA_an_7:43.1.5	“atippago kho tāva kosambiyaṁ piṇḍāya carituṁ.	43	
PA_an_7:43.1.6	Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.	43	
PA_an_7:43.1.7	Atha kho āyasmā ānando yena aññatitthiyānaṁ paribbājakānaṁ ārāmo tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi.	43	
PA_an_7:43.1.8	Sammodanīyaṁ kathaṁ sāraṇīyaṁ vītisāretvā ekamantaṁ nisīdi.	43	
PA_an_7:43.2.1	Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:	43	
PA_an_7:43.2.2	“yo hi koci, āvuso, dvādasavassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti alaṁvacanāyā”ti.	43	
PA_an_7:43.3.1	Atha kho āyasmā ānando tesaṁ aññatitthiyānaṁ paribbājakānaṁ bhāsitaṁ neva abhinandi nappaṭikkosi.	43	
PA_an_7:43.3.2	Anabhinanditvā appaṭikkositvā uṭṭhāyāsanā pakkāmi:	43	
PA_an_7:43.3.3	“bhagavato santike etassa bhāsitassa atthaṁ ājānissāmī”ti.	43	
PA_an_7:43.3.4_0	Atha kho āyasmā ānando kosambiyaṁ piṇḍāya caritvā pacchābhattaṁ piṇḍapātapaṭikkanto	43	
PA_an_7:43.3.4_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	43	
PA_an_7:43.3.4_2	Ekamantaṁ nisinno kho āyasmā ānando bhagavantaṁ etadavoca:	43	
PA_an_7:43.4.1	“Idhāhaṁ, bhante, pubbaṇhasamayaṁ nivāsetvā pattacīvaramādāya kosambiṁ piṇḍāya pāvisiṁ.	43	
PA_an_7:43.4.2	Tassa mayhaṁ, bhante, etadahosi:	43	
PA_an_7:43.4.3	‘atippago kho tāva kosambiyaṁ piṇḍāya carituṁ.	43	
PA_an_7:43.4.4	Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti …pe…	43	
PA_an_7:43.4.5	tehi saddhiṁ sammodiṁ.	43	
PA_an_7:43.4.6	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ.	43	
PA_an_7:43.5.1	Tena kho pana, bhante, samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarākathā udapādi:	43	
PA_an_7:43.5.2	‘yo hi koci, āvuso, dvādasavassāni paripuṇṇaṁ parisuddhaṁ brahmacariyaṁ carati, niddaso bhikkhūti alaṁvacanāyā’ti.	43	
PA_an_7:43.5.3	Atha khvāhaṁ, bhante, tesaṁ aññatitthiyānaṁ paribbājakānaṁ bhāsitaṁ neva abhinandiṁ nappaṭikkosiṁ.	43	
PA_an_7:43.5.4	Anabhinanditvā, appaṭikkositvā uṭṭhāyāsanā pakkamiṁ:	43	
PA_an_7:43.5.5	‘bhagavato santike etassa bhāsitassa atthaṁ ājānissāmī’ti.	43	
PA_an_7:43.5.6	Sakkā nu kho, bhante, imasmiṁ dhammavinaye kevalaṁ vassagaṇanamattena niddaso bhikkhu paññāpetun”ti?	43	
PA_an_7:43.6.1	“Na kho, ānanda, sakkā imasmiṁ dhammavinaye kevalaṁ vassagaṇanamattena niddaso bhikkhu paññāpetuṁ.	43	
PA_an_7:43.6.2	Satta kho imāni, ānanda, niddasavatthūni mayā sayaṁ abhiññā sacchikatvā paveditāni.	43	
PA_an_7:43.7.1	Katamāni satta?	43	
PA_an_7:43.7.2	Idhānanda, bhikkhu, saddho hoti, hirīmā hoti, ottappī hoti, bahussuto hoti, āraddhavīriyo hoti, satimā hoti, paññavā hoti.	43	
PA_an_7:43.7.3	Imāni kho, ānanda, satta niddasavatthūni mayā sayaṁ abhiññā sacchikatvā paveditāni.	43	
PA_an_7:43.7.4	Imehi kho, ānanda, sattahi niddasavatthūhi samannāgato bhikkhu dvādasa cepi vassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti alaṁvacanāya;	43	
PA_an_7:43.7.5	catubbīsati cepi vassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti alaṁvacanāya;	43	
PA_an_7:43.7.6_0	chattiṁsati cepi vassāni paripuṇṇaṁ parisuddhaṁ brahmacariyaṁ carati, ‘niddaso bhikkhū’ti	43	
PA_an_7:43.7.6_1	alaṁvacanāya, aṭṭhacattārīsañcepi vassāni paripuṇṇaṁ parisuddhaṁ brahmacariyaṁ carati,	43	
PA_an_7:43.7.6_2	‘niddaso bhikkhū’ti alaṁvacanāyā”ti.	43	
PA_an_7:43.7.7	Dvādasamaṁ.	43	
PA_an_7:43.7.8	Devatāvaggo catuttho.	43	
PA_an_7:43.8.0	Tassuddānaṁ	43	
PA_an_7:43.8.1	Appamādo hirī ceva,	43	
PA_an_7:43.8.2	dve suvacā duve mittā;	43	
PA_an_7:43.8.3	Dve paṭisambhidā dve vasā,	43	
PA_an_7:43.8.4	duve niddasavatthunāti.	43	
PA_an_7:44.0.1	Aṅguttara Nikāya 7.44	44	
PA_an_7:44.0.2	5. Mahāyaññavagga	44	
PA_an_7:44.0.3	Sattaviññāṇaṭṭhitisutta	44	
PA_an_7:44.1.1	“Sattimā, bhikkhave, viññāṇaṭṭhitiyo.	44	
PA_an_7:44.1.2	Katamā satta?	44	
PA_an_7:44.1.3	Santi, bhikkhave, sattā nānattakāyā nānattasaññino, seyyathāpi manussā, ekacce ca devā, ekacce ca vinipātikā.	44	
PA_an_7:44.1.4	Ayaṁ paṭhamā viññāṇaṭṭhiti.	44	
PA_an_7:44.2.1	Santi, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā.	44	
PA_an_7:44.2.2	Ayaṁ dutiyā viññāṇaṭṭhiti.	44	
PA_an_7:44.3.1	Santi, bhikkhave, sattā ekattakāyā nānattasaññino, seyyathāpi devā ābhassarā.	44	
PA_an_7:44.3.2	Ayaṁ tatiyā viññāṇaṭṭhiti.	44	
PA_an_7:44.4.1	Santi, bhikkhave, sattā ekattakāyā ekattasaññino, seyyathāpi devā subhakiṇhā.	44	
PA_an_7:44.4.2	Ayaṁ catutthā viññāṇaṭṭhiti.	44	
PA_an_7:44.5.1	Santi, bhikkhave, sattā sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanūpagā.	44	
PA_an_7:44.5.2	Ayaṁ pañcamā viññāṇaṭṭhiti.	44	
PA_an_7:44.6.1	Santi, bhikkhave, sattā sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanūpagā.	44	
PA_an_7:44.6.2	Ayaṁ chaṭṭhā viññāṇaṭṭhiti.	44	
PA_an_7:44.7.1	Santi, bhikkhave, sattā sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanūpagā.	44	
PA_an_7:44.7.2	Ayaṁ sattamā viññāṇaṭṭhiti.	44	
PA_an_7:44.8.1	Imā kho, bhikkhave, satta viññāṇaṭṭhitiyo”ti.	44	
PA_an_7:44.8.2	Paṭhamaṁ.	44	
PA_an_7:45.0.1	Aṅguttara Nikāya 7.45	45	
PA_an_7:45.0.2	5. Mahāyaññavagga	45	
PA_an_7:45.0.3	Samādhiparikkhārasutta	45	
PA_an_7:45.1.1	“Sattime, bhikkhave, samādhiparikkhārā.	45	
PA_an_7:45.1.2	Katame satta?	45	
PA_an_7:45.1.3	Sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati.	45	
PA_an_7:45.1.4	Yā kho, bhikkhave, imehi sattahaṅgehi cittassekaggatā parikkhatā, ayaṁ vuccati, bhikkhave, ariyo sammāsamādhi saupaniso itipi saparikkhāro itipī”ti.	45	
PA_an_7:45.1.5	Dutiyaṁ.	45	
PA_an_7:46.0.1	Aṅguttara Nikāya 7.46	46	
PA_an_7:46.0.2	5. Mahāyaññavagga	46	
PA_an_7:46.0.3	Paṭhamaaggisutta	46	
PA_an_7:46.1.1	“Sattime, bhikkhave, aggī.	46	
PA_an_7:46.1.2	Katame satta?	46	
PA_an_7:46.1.3	Rāgaggi, dosaggi, mohaggi, āhuneyyaggi, gahapataggi, dakkhiṇeyyaggi, kaṭṭhaggi—	46	
PA_an_7:46.1.4	ime kho, bhikkhave, satta aggī”ti.	46	
PA_an_7:46.1.5	Tatiyaṁ.	46	
PA_an_7:47.0.1	Aṅguttara Nikāya 7.47	47	
PA_an_7:47.0.2	5. Mahāyaññavagga	47	
PA_an_7:47.0.3	Dutiyaaggisutta	47	
PA_an_7:47.1.1	Tena kho pana samayena uggatasarīrassa brāhmaṇassa mahāyañño upakkhaṭo hoti.	47	
PA_an_7:47.1.2_0	Pañca usabhasatāni thūṇūpanītāni honti yaññatthāya, pañca vacchatarasatāni thūṇūpanītāni	47	
PA_an_7:47.1.2_1	honti yaññatthāya, pañca vacchatarisatāni thūṇūpanītāni honti yaññatthāya, pañca	47	
PA_an_7:47.1.2_2	ajasatāni thūṇūpanītāni honti yaññatthāya, pañca urabbhasatāni thūṇūpanītāni honti yaññatthāya.	47	
PA_an_7:47.1.3	Atha kho uggatasarīro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	47	
PA_an_7:47.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho uggatasarīro brāhmaṇo bhagavantaṁ etadavoca:	47	
PA_an_7:47.2.1	“Sutaṁ metaṁ, bho gotama, aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.	47	
PA_an_7:47.2.2	“Mayāpi kho etaṁ, brāhmaṇa, sutaṁ aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.	47	
PA_an_7:47.2.3	Dutiyampi kho uggatasarīro brāhmaṇo …pe…	47	
PA_an_7:47.2.4	tatiyampi kho uggatasarīro brāhmaṇo bhagavantaṁ etadavoca:	47	
PA_an_7:47.2.5	“sutaṁ metaṁ, bho gotama, aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.	47	
PA_an_7:47.2.6	“Mayāpi kho etaṁ, brāhmaṇa, sutaṁ aggissa ādānaṁ yūpassa ussāpanaṁ mahapphalaṁ hoti mahānisaṁsan”ti.	47	
PA_an_7:47.2.7	“Tayidaṁ, bho gotama, sameti bhoto ceva gotamassa amhākañca, yadidaṁ sabbena sabbaṁ”.	47	
PA_an_7:47.3.1	Evaṁ vutte āyasmā ānando uggatasarīraṁ brāhmaṇaṁ etadavoca:	47	
PA_an_7:47.3.2	“na kho, brāhmaṇa, tathāgatā evaṁ pucchitabbā:	47	
PA_an_7:47.3.3	‘sutaṁ metaṁ, bho gotama, aggissa ādānaṁ yūpassa ussāpanaṁ mahapphalaṁ hoti mahānisaṁsan’ti.	47	
PA_an_7:47.3.4	Evaṁ kho, brāhmaṇa, tathāgatā pucchitabbā:	47	
PA_an_7:47.3.5	‘ahañhi, bhante, aggiṁ ādātukāmo, yūpaṁ ussāpetukāmo.	47	
PA_an_7:47.3.6	Ovadatu maṁ, bhante, bhagavā.	47	
PA_an_7:47.3.7	Anusāsatu maṁ, bhante, bhagavā yaṁ mama assa dīgharattaṁ hitāya sukhāyā’”ti.	47	
PA_an_7:47.4.1	Atha kho uggatasarīro brāhmaṇo bhagavantaṁ etadavoca:	47	
PA_an_7:47.4.2	“ahañhi, bho gotama, aggiṁ ādātukāmo yūpaṁ ussāpetukāmo.	47	
PA_an_7:47.4.3	Ovadatu maṁ bhavaṁ gotamo.	47	
PA_an_7:47.4.4	Anusāsatu maṁ bhavaṁ gotamo yaṁ mama assa dīgharattaṁ hitāya sukhāyā”ti.	47	
PA_an_7:47.5.1	“Aggiṁ, brāhmaṇa, ādento yūpaṁ ussāpento pubbeva yaññā tīṇi satthāni ussāpeti akusalāni dukkhudrayāni dukkhavipākāni.	47	
PA_an_7:47.5.2	Katamāni tīṇi?	47	
PA_an_7:47.5.3	Kāyasatthaṁ, vacīsatthaṁ, manosatthaṁ.	47	
PA_an_7:47.5.4	Aggiṁ, brāhmaṇa, ādento yūpaṁ ussāpento pubbeva yaññā evaṁ cittaṁ uppādesi:	47	
PA_an_7:47.5.5_0	‘ettakā usabhā haññantu yaññatthāya, ettakā vacchatarā haññantu yaññatthāya, ettakā	47	
PA_an_7:47.5.5_1	vacchatariyo haññantu yaññatthāya, ettakā ajā haññantu yaññatthāya, ettakā urabbhā	47	
PA_an_7:47.5.5_2	haññantu yaññatthāyā’ti.	47	
PA_an_7:47.5.6	So ‘puññaṁ karomī’ti apuññaṁ karoti, ‘kusalaṁ karomī’ti akusalaṁ karoti, ‘sugatiyā maggaṁ pariyesāmī’ti duggatiyā maggaṁ pariyesati.	47	
PA_an_7:47.5.7	Aggiṁ, brāhmaṇa, ādento yūpaṁ ussāpento pubbeva yaññā idaṁ paṭhamaṁ manosatthaṁ ussāpeti akusalaṁ dukkhudrayaṁ dukkhavipākaṁ.	47	
PA_an_7:47.6.1	Puna caparaṁ, brāhmaṇa, aggiṁ ādento yūpaṁ ussāpento pubbeva yaññā evaṁ vācaṁ bhāsati:	47	
PA_an_7:47.6.2_0	‘ettakā usabhā haññantu yaññatthāya, ettakā vacchatarā haññantu yaññatthāya, ettakā	47	
PA_an_7:47.6.2_1	vacchatariyo haññantu yaññatthāya, ettakā ajā haññantu yaññatthāya, ettakā urabbhā	47	
PA_an_7:47.6.2_2	haññantu yaññatthāyā’ti.	47	
PA_an_7:47.6.3	So ‘puññaṁ karomī’ti apuññaṁ karoti, ‘kusalaṁ karomī’ti akusalaṁ karoti, ‘sugatiyā maggaṁ pariyesāmī’ti duggatiyā maggaṁ pariyesati.	47	
PA_an_7:47.6.4	Aggiṁ, brāhmaṇa, ādento yūpaṁ ussāpento pubbeva yaññā idaṁ dutiyaṁ vacīsatthaṁ ussāpeti akusalaṁ dukkhudrayaṁ dukkhavipākaṁ.	47	
PA_an_7:47.7.1_0	Puna caparaṁ, brāhmaṇa, aggiṁ ādento yūpaṁ ussāpento pubbeva yaññā sayaṁ paṭhamaṁ	47	
PA_an_7:47.7.1_1	samārambhati usabhā hantuṁ yaññatthāya, sayaṁ paṭhamaṁ samārambhati vacchatarā hantuṁ	47	
PA_an_7:47.7.1_2	yaññatthāya, sayaṁ paṭhamaṁ samārambhati vacchatariyo hantuṁ yaññatthāya, sayaṁ paṭhamaṁ	47	
PA_an_7:47.7.1_3	samārambhati ajā hantuṁ yaññatthāya, sayaṁ paṭhamaṁ samārambhati urabbhā hantuṁ yaññatthāya.	47	
PA_an_7:47.7.2	So ‘puññaṁ karomī’ti apuññaṁ karoti, ‘kusalaṁ karomī’ti akusalaṁ karoti, ‘sugatiyā maggaṁ pariyesāmī’ti duggatiyā maggaṁ pariyesati.	47	
PA_an_7:47.7.3	Aggiṁ, brāhmaṇa, ādento yūpaṁ ussāpento pubbeva yaññā idaṁ tatiyaṁ kāyasatthaṁ ussāpeti akusalaṁ dukkhudrayaṁ dukkhavipākaṁ.	47	
PA_an_7:47.7.4	Aggiṁ, brāhmaṇa, ādento yūpaṁ ussāpento pubbeva yaññā imāni tīṇi satthāni ussāpeti akusalāni dukkhudrayāni dukkhavipākāni.	47	
PA_an_7:47.8.1	Tayome, brāhmaṇa, aggī pahātabbā parivajjetabbā, na sevitabbā.	47	
PA_an_7:47.8.2	Katame tayo?	47	
PA_an_7:47.8.3	Rāgaggi, dosaggi, mohaggi.	47	
PA_an_7:47.9.1	Kasmā cāyaṁ, brāhmaṇa, rāgaggi pahātabbo parivajjetabbo, na sevitabbo?	47	
PA_an_7:47.9.2	Ratto kho, brāhmaṇa, rāgena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati.	47	
PA_an_7:47.9.3	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	47	
PA_an_7:47.9.4	Tasmāyaṁ rāgaggi pahātabbo parivajjetabbo, na sevitabbo.	47	
PA_an_7:47.10.1	Kasmā cāyaṁ, brāhmaṇa, dosaggi pahātabbo parivajjetabbo, na sevitabbo?	47	
PA_an_7:47.10.2	Duṭṭho kho, brāhmaṇa, dosena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati.	47	
PA_an_7:47.10.3	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	47	
PA_an_7:47.10.4	Tasmāyaṁ dosaggi pahātabbo parivajjetabbo, na sevitabbo.	47	
PA_an_7:47.11.1	Kasmā cāyaṁ, brāhmaṇa, mohaggi pahātabbo parivajjetabbo, na sevitabbo?	47	
PA_an_7:47.11.2	Mūḷho kho, brāhmaṇa, mohena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati.	47	
PA_an_7:47.11.3	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	47	
PA_an_7:47.11.4	Tasmāyaṁ mohaggi pahātabbo parivajjetabbo, na sevitabbo.	47	
PA_an_7:47.11.5	Ime kho tayo, brāhmaṇa, aggī pahātabbā parivajjetabbā, na sevitabbā.	47	
PA_an_7:47.12.1	Tayo kho, brāhmaṇa, aggī sakkatvā garuṁ katvā mānetvā pūjetvā sammā sukhaṁ parihātabbā.	47	
PA_an_7:47.12.2	Katame tayo?	47	
PA_an_7:47.12.3	Āhuneyyaggi, gahapataggi, dakkhiṇeyyaggi.	47	
PA_an_7:47.13.1	Katamo ca, brāhmaṇa, āhuneyyaggi?	47	
PA_an_7:47.13.2	Idha, brāhmaṇa, yassa te honti mātāti vā pitāti vā, ayaṁ vuccati, brāhmaṇa, āhuneyyaggi.	47	
PA_an_7:47.13.3	Taṁ kissa hetu?	47	
PA_an_7:47.13.4	Atohayaṁ, brāhmaṇa, āhuto sambhūto, tasmāyaṁ āhuneyyaggi sakkatvā garuṁ katvā mānetvā pūjetvā sammā sukhaṁ parihātabbo.	47	
PA_an_7:47.14.1	Katamo ca, brāhmaṇa, gahapataggi?	47	
PA_an_7:47.14.2	Idha, brāhmaṇa, yassa te honti puttāti vā dārāti vā dāsāti vā pessāti vā kammakarāti vā, ayaṁ vuccati, brāhmaṇa, gahapataggi.	47	
PA_an_7:47.14.3	Tasmāyaṁ gahapataggi sakkatvā garuṁ katvā mānetvā pūjetvā sammā sukhaṁ parihātabbo.	47	
PA_an_7:47.15.1	Katamo ca, brāhmaṇa, dakkhiṇeyyaggi?	47	
PA_an_7:47.15.2_0	Idha, brāhmaṇa, ye te samaṇabrāhmaṇā parappavādā paṭiviratā khantisoracce niviṭṭhā	47	
PA_an_7:47.15.2_1	ekamattānaṁ damenti, ekamattānaṁ samenti, ekamattānaṁ parinibbāpenti, ayaṁ vuccati,	47	
PA_an_7:47.15.2_2	brāhmaṇa, dakkhiṇeyyaggi.	47	
PA_an_7:47.15.3	Tasmāyaṁ dakkhiṇeyyaggi sakkatvā garuṁ katvā mānetvā pūjetvā sammā sukhaṁ parihātabbo.	47	
PA_an_7:47.15.4	Ime kho, brāhmaṇa, tayo aggī sakkatvā garuṁ katvā mānetvā pūjetvā sammā sukhaṁ parihātabbā.	47	
PA_an_7:47.16.1	Ayaṁ kho pana, brāhmaṇa, kaṭṭhaggi kālena kālaṁ ujjaletabbo, kālena kālaṁ ajjhupekkhitabbo, kālena kālaṁ nibbāpetabbo, kālena kālaṁ nikkhipitabbo”ti.	47	
PA_an_7:47.17.1	Evaṁ vutte, uggatasarīro brāhmaṇo bhagavantaṁ etadavoca:	47	
PA_an_7:47.17.2	“abhikkantaṁ, bho gotama, abhikkantaṁ, bho gotama …pe…	47	
PA_an_7:47.17.3	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.	47	
PA_an_7:47.17.4_0	Esāhaṁ, bho gotama, pañca usabhasatāni muñcāmi jīvitaṁ demi, pañca vacchatarasatāni	47	
PA_an_7:47.17.4_1	muñcāmi jīvitaṁ demi, pañca vacchatarisatāni muñcāmi jīvitaṁ demi, pañca ajasatāni	47	
PA_an_7:47.17.4_2	muñcāmi jīvitaṁ demi, pañca urabbhasatāni muñcāmi jīvitaṁ demi.	47	
PA_an_7:47.17.5	Haritāni ceva tiṇāni khādantu, sītāni ca pānīyāni pivantu, sīto ca nesaṁ vāto upavāyatan”ti.	47	
PA_an_7:47.17.6	Catutthaṁ.	47	
PA_an_7:48.0.1	Aṅguttara Nikāya 7.48	48	
PA_an_7:48.0.2	5. Mahāyaññavagga	48	
PA_an_7:48.0.3	Paṭhamasaññāsutta	48	
PA_an_7:48.1.1	“Sattimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā.	48	
PA_an_7:48.2.1	Katamā satta?	48	
PA_an_7:48.2.2	Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā.	48	
PA_an_7:48.2.3	Imā kho, bhikkhave, satta saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.	48	
PA_an_7:48.2.4	Pañcamaṁ.	48	
PA_an_7:49.0.1	Aṅguttara Nikāya 7.49	49	
PA_an_7:49.0.2	5. Mahāyaññavagga	49	
PA_an_7:49.0.3	Dutiyasaññāsutta	49	
PA_an_7:49.1.1	“Sattimā, bhikkhave, saññā bhāvitā bahulīkatā mahapphalā honti mahānisaṁsā amatogadhā amatapariyosānā.	49	
PA_an_7:49.1.2	Katamā satta?	49	
PA_an_7:49.1.3	Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā.	49	
PA_an_7:49.1.4	Imā kho, bhikkhave, satta saññā bhāvitā bahulīkatā mahapphalā honti mahānisaṁsā amatogadhā amatapariyosānāti.	49	
PA_an_7:49.2.1	‘Asubhasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti.	49	
PA_an_7:49.2.2	iti kho panetaṁ vuttaṁ. Kiñcetaṁ paṭicca vuttaṁ?	49	
PA_an_7:49.2.3_0	Asubhasaññāparicitena, bhikkhave, bhikkhuno cetasā bahulaṁ viharato methunadhammasamāpattiyā	49	
PA_an_7:49.2.3_1	cittaṁ patilīyati patikuṭati pativattati, na sampasāriyati upekkhā vā pāṭikulyatā vā saṇṭhāti.	49	
PA_an_7:49.2.4	Seyyathāpi, bhikkhave, kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati, na sampasāriyati.	49	
PA_an_7:49.2.5_0	Evamevaṁ kho, bhikkhave, bhikkhuno asubhasaññāparicitena cetasā bahulaṁ viharato	49	
PA_an_7:49.2.5_1	methunadhammasamāpattiyā cittaṁ patilīyati patikuṭati pativattati, na sampasāriyati	49	
PA_an_7:49.2.5_2	upekkhā vā pāṭikulyatā vā saṇṭhāti.	49	
PA_an_7:49.3.1	Sace, bhikkhave, bhikkhuno asubhasaññāparicitena cetasā bahulaṁ viharato methunadhammasamāpattiyā cittaṁ anusandahati appaṭikulyatā saṇṭhāti;	49	
PA_an_7:49.3.2	veditabbametaṁ, bhikkhave, bhikkhunā ‘abhāvitā me asubhasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.3.3	Itiha tattha sampajāno hoti.	49	
PA_an_7:49.3.4_0	Sace pana, bhikkhave, bhikkhuno asubhasaññāparicitena cetasā bahulaṁ viharato methunadhammasamāpattiyā	49	
PA_an_7:49.3.4_1	cittaṁ patilīyati patikuṭati pativattati, na sampasāriyati upekkhā vā pāṭikulyatā vā saṇṭhāti;	49	
PA_an_7:49.3.5	veditabbametaṁ, bhikkhave, bhikkhunā ‘subhāvitā me asubhasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.3.6	Itiha tattha sampajāno hoti.	49	
PA_an_7:49.3.7	‘Asubhasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.3.8	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.4.1	‘Maraṇasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti, iti kho panetaṁ vuttaṁ kiñcetaṁ paṭicca vuttaṁ?	49	
PA_an_7:49.4.2	Maraṇasaññāparicitena, bhikkhave, bhikkhuno cetasā bahulaṁ viharato jīvitanikantiyā cittaṁ patilīyati patikuṭati pativattati, na sampasāriyati upekkhā vā pāṭikulyatā vā saṇṭhāti.	49	
PA_an_7:49.4.3	Seyyathāpi, bhikkhave, kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati, na sampasāriyati.	49	
PA_an_7:49.4.4_0	Evamevaṁ kho, bhikkhave, bhikkhuno maraṇasaññāparicitena cetasā bahulaṁ viharato	49	
PA_an_7:49.4.4_1	jīvitanikantiyā cittaṁ patilīyati patikuṭati pativattati, na sampasāriyati upekkhā	49	
PA_an_7:49.4.4_2	vā pāṭikulyatā vā saṇṭhāti.	49	
PA_an_7:49.5.1	Sace, bhikkhave, bhikkhuno maraṇasaññāparicitena cetasā bahulaṁ viharato jīvitanikantiyā cittaṁ anusandahati appaṭikulyatā saṇṭhāti;	49	
PA_an_7:49.5.2	veditabbametaṁ, bhikkhave, bhikkhunā ‘abhāvitā me maraṇasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.5.3	Itiha tattha sampajāno hoti.	49	
PA_an_7:49.5.4_0	Sace pana, bhikkhave, bhikkhuno maraṇasaññāparicitena cetasā bahulaṁ viharato jīvitanikantiyā	49	
PA_an_7:49.5.4_1	cittaṁ patilīyati patikuṭati pativattati, na sampasāriyati upekkhā vā pāṭikulyatā vā saṇṭhāti;	49	
PA_an_7:49.5.5	veditabbametaṁ, bhikkhave, bhikkhunā ‘subhāvitā me maraṇasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.5.6	Itiha tattha sampajāno hoti.	49	
PA_an_7:49.5.7	‘Maraṇasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.5.8	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.6.1	‘Āhāre paṭikūlasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti, iti kho panetaṁ vuttaṁ, kiñcetaṁ paṭicca vuttaṁ?	49	
PA_an_7:49.6.2	Āhāre paṭikūlasaññāparicitena, bhikkhave, bhikkhuno cetasā bahulaṁ viharato rasataṇhāya cittaṁ patilīyati …pe… upekkhā vā pāṭikulyatā vā saṇṭhāti.	49	
PA_an_7:49.6.3	Seyyathāpi, bhikkhave, kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati, na sampasāriyati.	49	
PA_an_7:49.6.4	Evamevaṁ kho, bhikkhave, bhikkhuno āhāre paṭikūlasaññāparicitena cetasā bahulaṁ viharato rasataṇhāya cittaṁ patilīyati …pe… upekkhā vā pāṭikulyatā vā saṇṭhāti.	49	
PA_an_7:49.7.1	Sace, bhikkhave, bhikkhuno āhāre paṭikūlasaññāparicitena cetasā bahulaṁ viharato rasataṇhāya cittaṁ anusandahati appaṭikulyatā saṇṭhāti;	49	
PA_an_7:49.7.2	veditabbametaṁ, bhikkhave, bhikkhunā ‘abhāvitā me āhāre paṭikūlasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.7.3	Itiha tattha sampajāno hoti.	49	
PA_an_7:49.7.4	Sace pana, bhikkhave, bhikkhuno āhāre paṭikūlasaññāparicitena cetasā bahulaṁ viharato rasataṇhāya cittaṁ patilīyati …pe… upekkhā vā pāṭikulyatā vā saṇṭhāti;	49	
PA_an_7:49.7.5	veditabbametaṁ, bhikkhave, bhikkhunā ‘subhāvitā me āhāre paṭikūlasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.7.6	Itiha tattha sampajāno hoti.	49	
PA_an_7:49.7.7	‘Āhāre paṭikūlasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.7.8	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.8.1	‘Sabbaloke anabhiratasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti, iti kho panetaṁ vuttaṁ.	49	
PA_an_7:49.8.2	Kiñcetaṁ paṭicca vuttaṁ?	49	
PA_an_7:49.8.3	Sabbaloke anabhiratasaññāparicitena, bhikkhave, bhikkhuno cetasā bahulaṁ viharato lokacitresu cittaṁ patilīyati …pe…	49	
PA_an_7:49.8.4	seyyathāpi bhikkhave …pe… patilīyati patikuṭati pativattati, na sampasāriyati.	49	
PA_an_7:49.8.5_0	Evamevaṁ kho, bhikkhave, bhikkhuno sabbaloke anabhiratasaññāparicitena cetasā bahulaṁ	49	
PA_an_7:49.8.5_1	viharato lokacitresu cittaṁ patilīyati patikuṭati pativattati, na sampasāriyati upekkhā	49	
PA_an_7:49.8.5_2	vā pāṭikulyatā vā saṇṭhāti.	49	
PA_an_7:49.9.1	Sace, bhikkhave, bhikkhuno sabbaloke anabhiratasaññāparicitena cetasā bahulaṁ viharato lokacitresu cittaṁ anusandahati appaṭikulyatā saṇṭhāti;	49	
PA_an_7:49.9.2	veditabbametaṁ, bhikkhave, bhikkhunā ‘abhāvitā me sabbaloke anabhiratasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.9.3	Itiha tattha sampajāno hoti.	49	
PA_an_7:49.9.4	Sace pana, bhikkhave, bhikkhuno sabbaloke anabhiratasaññāparicitena cetasā bahulaṁ viharato lokacitresu cittaṁ patilīyati …pe… upekkhā vā pāṭikulyatā vā saṇṭhāti;	49	
PA_an_7:49.9.5	veditabbametaṁ, bhikkhave, bhikkhunā ‘subhāvitā me sabbaloke anabhiratasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.9.6	Itiha tattha sampajāno hoti.	49	
PA_an_7:49.9.7	‘Sabbaloke anabhiratasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.9.8	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.10.1	‘Aniccasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti, iti kho panetaṁ vuttaṁ.	49	
PA_an_7:49.10.2	Kiñcetaṁ paṭicca vuttaṁ?	49	
PA_an_7:49.10.3	Aniccasaññāparicitena, bhikkhave, bhikkhuno cetasā bahulaṁ viharato lābhasakkārasiloke cittaṁ patilīyati …pe… upekkhā vā pāṭikulyatā vā saṇṭhāti.	49	
PA_an_7:49.10.4	Seyyathāpi, bhikkhave, kukkuṭapattaṁ vā nhārudaddulaṁ vā aggimhi pakkhittaṁ patilīyati patikuṭati pativattati na sampasāriyati.	49	
PA_an_7:49.10.5	Evamevaṁ kho, bhikkhave, bhikkhuno aniccasaññāparicitena cetasā bahulaṁ viharato lābhasakkārasiloke cittaṁ patilīyati …pe… upekkhā vā pāṭikulyatā vā saṇṭhāti.	49	
PA_an_7:49.11.1	Sace, bhikkhave, bhikkhuno aniccasaññāparicitena cetasā bahulaṁ viharato lābhasakkārasiloke cittaṁ anusandahati appaṭikulyatā saṇṭhāti;	49	
PA_an_7:49.11.2	veditabbametaṁ, bhikkhave, bhikkhunā ‘abhāvitā me aniccasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.11.3	Itiha tattha sampajāno hoti.	49	
PA_an_7:49.11.4_0	Sace pana, bhikkhave, bhikkhuno aniccasaññāparicitena cetasā bahulaṁ viharato lābhasakkārasiloke	49	
PA_an_7:49.11.4_1	cittaṁ patilīyati patikuṭati pativattati, na sampasāriyati upekkhā vā pāṭikulyatā vā saṇṭhāti;	49	
PA_an_7:49.11.5	veditabbametaṁ, bhikkhave, bhikkhunā ‘subhāvitā me aniccasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.11.6	Itiha tattha sampajāno hoti.	49	
PA_an_7:49.11.7	‘Aniccasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.11.8	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.12.1	‘Anicce dukkhasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti, iti kho panetaṁ vuttaṁ.	49	
PA_an_7:49.12.2	Kiñcetaṁ paṭicca vuttaṁ?	49	
PA_an_7:49.12.3_0	Anicce dukkhasaññāparicitena, bhikkhave, bhikkhuno cetasā bahulaṁ viharato ālasye	49	
PA_an_7:49.12.3_1	kosajje vissaṭṭhiye pamāde ananuyoge apaccavekkhaṇāya tibbā bhayasaññā paccupaṭṭhitā	49	
PA_an_7:49.12.3_2	hoti, seyyathāpi, bhikkhave, ukkhittāsike vadhake.	49	
PA_an_7:49.13.1_0	Sace, bhikkhave, bhikkhuno anicce dukkhasaññāparicitena cetasā bahulaṁ viharato ālasye	49	
PA_an_7:49.13.1_1	kosajje vissaṭṭhiye pamāde ananuyoge apaccavekkhaṇāya tibbā bhayasaññā, na paccupaṭṭhitā	49	
PA_an_7:49.13.1_2	hoti, seyyathāpi, bhikkhave, ukkhittāsike vadhake.	49	
PA_an_7:49.13.2	Veditabbametaṁ, bhikkhave, bhikkhunā ‘abhāvitā me anicce dukkhasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.13.3	Itiha tattha sampajāno hoti.	49	
PA_an_7:49.13.4_0	Sace pana, bhikkhave, bhikkhuno anicce dukkhasaññāparicitena cetasā bahulaṁ viharato	49	
PA_an_7:49.13.4_1	ālasye kosajje vissaṭṭhiye pamāde ananuyoge apaccavekkhaṇāya tibbā bhayasaññā paccupaṭṭhitā	49	
PA_an_7:49.13.4_2	hoti, seyyathāpi, bhikkhave, ukkhittāsike vadhake.	49	
PA_an_7:49.13.5	Veditabbametaṁ, bhikkhave, bhikkhunā ‘subhāvitā me anicce dukkhasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.13.6	Itiha tattha sampajāno hoti.	49	
PA_an_7:49.13.7	‘Anicce dukkhasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.13.8	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.14.1	‘Dukkhe anattasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti, iti kho panetaṁ vuttaṁ.	49	
PA_an_7:49.14.2	Kiñcetaṁ paṭicca vuttaṁ?	49	
PA_an_7:49.14.3_0	Dukkhe anattasaññāparicitena, bhikkhave, bhikkhuno cetasā bahulaṁ viharato imasmiñca	49	
PA_an_7:49.14.3_1	saviññāṇake kāye bahiddhā ca sabbanimittesu ahaṅkāramamaṅkāramānāpagataṁ mānasaṁ	49	
PA_an_7:49.14.3_2	hoti vidhāsamatikkantaṁ santaṁ suvimuttaṁ.	49	
PA_an_7:49.15.1_0	Sace, bhikkhave, bhikkhuno dukkhe anattasaññāparicitena cetasā bahulaṁ viharato imasmiñca	49	
PA_an_7:49.15.1_1	saviññāṇake kāye bahiddhā ca sabbanimittesu na ahaṅkāramamaṅkāramānāpagataṁ mānasaṁ	49	
PA_an_7:49.15.1_2	hoti vidhāsamatikkantaṁ santaṁ suvimuttaṁ.	49	
PA_an_7:49.15.2	Veditabbametaṁ, bhikkhave, bhikkhunā ‘abhāvitā me dukkhe anattasaññā, natthi me pubbenāparaṁ viseso, appattaṁ me bhāvanābalan’ti.	49	
PA_an_7:49.15.3	Itiha tattha sampajāno hoti.	49	
PA_an_7:49.16.1_0	Sace pana, bhikkhave, bhikkhuno dukkhe anattasaññāparicitena cetasā bahulaṁ viharato	49	
PA_an_7:49.16.1_1	imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ	49	
PA_an_7:49.16.1_2	mānasaṁ hoti vidhāsamatikkantaṁ santaṁ suvimuttaṁ.	49	
PA_an_7:49.16.2	Veditabbametaṁ, bhikkhave, bhikkhunā ‘subhāvitā me dukkhe anattasaññā, atthi me pubbenāparaṁ viseso, pattaṁ me bhāvanābalan’ti.	49	
PA_an_7:49.16.3	Itiha tattha sampajāno hoti.	49	
PA_an_7:49.16.4	‘Dukkhe anattasaññā, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā’ti,	49	
PA_an_7:49.16.5	iti yaṁ taṁ vuttaṁ idametaṁ paṭicca vuttaṁ.	49	
PA_an_7:49.17.1	Imā kho, bhikkhave, satta saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.	49	
PA_an_7:49.17.2	Chaṭṭhaṁ.	49	
PA_an_7:50.0.1	Aṅguttara Nikāya 7.50	50	
PA_an_7:50.0.2	5. Mahāyaññavagga	50	
PA_an_7:50.0.3	Methunasutta	50	
PA_an_7:50.1.1	Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	50	
PA_an_7:50.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho jāṇussoṇi brāhmaṇo bhagavantaṁ etadavoca:	50	
PA_an_7:50.1.3	“bhavampi no gotamo brahmacārī paṭijānātī”ti?	50	
PA_an_7:50.1.4	“Yañhi taṁ, brāhmaṇa, sammā vadamāno vadeyya:	50	
PA_an_7:50.1.5	‘akhaṇḍaṁ acchiddaṁ asabalaṁ akammāsaṁ paripuṇṇaṁ parisuddhaṁ brahmacariyaṁ caratī’ti, mameva taṁ, brāhmaṇa, sammā vadamāno vadeyya:	50	
PA_an_7:50.1.6	‘ahañhi, brāhmaṇa, akhaṇḍaṁ acchiddaṁ asabalaṁ akammāsaṁ paripuṇṇaṁ parisuddhaṁ brahmacariyaṁ carāmī’”ti.	50	
PA_an_7:50.1.7	“Kiṁ pana, bho gotama, brahmacariyassa khaṇḍampi chiddampi sabalampi kammāsampī”ti?	50	
PA_an_7:50.2.1	“Idha, brāhmaṇa, ekacco samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṁ dvayaṁdvayasamāpattiṁ samāpajjati;	50	
PA_an_7:50.2.2	api ca kho mātugāmassa ucchādanaparimaddananhāpanasambāhanaṁ sādiyati.	50	
PA_an_7:50.2.3	So taṁ assādeti, taṁ nikāmeti, tena ca vittiṁ āpajjati.	50	
PA_an_7:50.2.4	Idampi kho, brāhmaṇa, brahmacariyassa khaṇḍampi chiddampi sabalampi kammāsampi.	50	
PA_an_7:50.2.5_0	Ayaṁ vuccati, brāhmaṇa, aparisuddhaṁ brahmacariyaṁ carati, saṁyutto methunena saṁyogena	50	
PA_an_7:50.2.5_1	na parimuccati jātiyā jarāya maraṇena sokehi paridevehi dukkhehi domanassehi upāyāsehi,	50	
PA_an_7:50.2.5_2	na parimuccati dukkhasmāti vadāmi.	50	
PA_an_7:50.3.1_0	Puna caparaṁ, brāhmaṇa, idhekacco samaṇo vā brāhmaṇo vā sammā brahmacārī paṭijānamāno	50	
PA_an_7:50.3.1_1	na heva kho mātugāmena saddhiṁ dvayaṁdvayasamāpattiṁ samāpajjati, napi mātugāmassa	50	
PA_an_7:50.3.1_2	ucchādanaparimaddananhāpanasambāhanaṁ sādiyati;	50	
PA_an_7:50.3.2	api ca kho mātugāmena saddhiṁ sañjagghati saṅkīḷati saṅkelāyati …pe….	50	
PA_an_7:50.4.1	Napi mātugāmena saddhiṁ sañjagghati saṅkīḷati saṅkelāyati;	50	
PA_an_7:50.4.2	api ca kho mātugāmassa cakkhunā cakkhuṁ upanijjhāyati pekkhati …pe….	50	
PA_an_7:50.5.1	Napi mātugāmassa cakkhunā cakkhuṁ upanijjhāyati pekkhati;	50	
PA_an_7:50.5.2	api ca kho mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā vā gāyantiyā vā rodantiyā vā …pe….	50	
PA_an_7:50.6.1	Napi mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā vā gāyantiyā vā rodantiyā vā;	50	
PA_an_7:50.6.2	api ca kho yānissa tāni pubbe mātugāmena saddhiṁ hasitalapitakīḷitāni tāni anussarati …pe….	50	
PA_an_7:50.7.1	Napi yānissa tāni pubbe mātugāmena saddhiṁ hasitalapitakīḷitāni tāni anussarati;	50	
PA_an_7:50.7.2	api ca kho passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ …pe….	50	
PA_an_7:50.8.1	Napi passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ;	50	
PA_an_7:50.8.2	api ca kho aññataraṁ devanikāyaṁ paṇidhāya brahmacariyaṁ carati imināhaṁ sīlena vā vatena vā tapena vā brahmacariyena vā devo vā bhavissāmi devaññataro vāti.	50	
PA_an_7:50.8.3	So taṁ assādeti, taṁ nikāmeti, tena ca vittiṁ āpajjati.	50	
PA_an_7:50.8.4	Idampi kho, brāhmaṇa, brahmacariyassa khaṇḍampi chiddampi sabalampi kammāsampi.	50	
PA_an_7:50.8.5_0	Ayaṁ vuccati, brāhmaṇa, aparisuddhaṁ brahmacariyaṁ carati saṁyutto methunena saṁyogena,	50	
PA_an_7:50.8.5_1	na parimuccati jātiyā jarāya maraṇena sokehi paridevehi dukkhehi domanassehi upāyāsehi,	50	
PA_an_7:50.8.5_2	na parimuccati dukkhasmāti vadāmi.	50	
PA_an_7:50.9.1_0	Yāvakīvañcāhaṁ, brāhmaṇa, imesaṁ sattannaṁ methunasaṁyogānaṁ aññataraññataramethunasaṁyogaṁ	50	
PA_an_7:50.9.1_1	attani appahīnaṁ samanupassiṁ, neva tāvāhaṁ, brāhmaṇa, sadevake loke samārake sabrahmake	50	
PA_an_7:50.9.1_2	sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.	50	
PA_an_7:50.10.1_0	Yato ca khohaṁ, brāhmaṇa, imesaṁ sattannaṁ methunasaṁyogānaṁ aññataraññataramethunasaṁyogaṁ	50	
PA_an_7:50.10.1_1	attani appahīnaṁ na samanupassiṁ, athāhaṁ, brāhmaṇa, sadevake loke samārake sabrahmake	50	
PA_an_7:50.10.1_2	sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.	50	
PA_an_7:50.10.2	‘Ñāṇañca pana me dassanaṁ udapādi,	50	
PA_an_7:50.10.3	akuppā me vimutti, ayamantimā jāti, natthi dāni punabbhavo’”ti.	50	
PA_an_7:50.11.1	Evaṁ vutte, jāṇussoṇi brāhmaṇo bhagavantaṁ etadavoca:	50	
PA_an_7:50.11.2	“abhikkantaṁ, bho gotama, abhikkantaṁ, bho gotama …pe…	50	
PA_an_7:50.11.3	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	50	
PA_an_7:50.11.4	Sattamaṁ.	50	
PA_an_7:51.0.1	Aṅguttara Nikāya 7.51	51	
PA_an_7:51.0.2	5. Mahāyaññavagga	51	
PA_an_7:51.0.3	Saṁyogasutta	51	
PA_an_7:51.1.1	“Saṁyogavisaṁyogaṁ vo, bhikkhave, dhammapariyāyaṁ desessāmi.	51	
PA_an_7:51.1.2	Taṁ suṇātha …pe…	51	
PA_an_7:51.1.3	katamo ca so, bhikkhave, saṁyogo visaṁyogo dhammapariyāyo?	51	
PA_an_7:51.2.1	Itthī, bhikkhave, ajjhattaṁ itthindriyaṁ manasi karoti—	51	
PA_an_7:51.2.2	itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.	51	
PA_an_7:51.2.3	Sā tattha rajjati tatrābhiramati.	51	
PA_an_7:51.2.4	Sā tattha rattā tatrābhiratā bahiddhā purisindriyaṁ manasi karoti—	51	
PA_an_7:51.2.5	purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.	51	
PA_an_7:51.2.6	Sā tattha rajjati tatrābhiramati.	51	
PA_an_7:51.2.7	Sā tattha rattā tatrābhiratā bahiddhā saṁyogaṁ ākaṅkhati.	51	
PA_an_7:51.2.8	Yañcassā saṁyogapaccayā uppajjati sukhaṁ somanassaṁ tañca ākaṅkhati.	51	
PA_an_7:51.2.9	Itthatte, bhikkhave, abhiratā sattā purisesu saṁyogaṁ gatā.	51	
PA_an_7:51.2.10	Evaṁ kho, bhikkhave, itthī itthattaṁ nātivattati.	51	
PA_an_7:51.3.1	Puriso, bhikkhave, ajjhattaṁ purisindriyaṁ manasi karoti—	51	
PA_an_7:51.3.2	purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.	51	
PA_an_7:51.3.3	So tattha rajjati tatrābhiramati.	51	
PA_an_7:51.3.4	So tattha ratto tatrābhirato bahiddhā itthindriyaṁ manasi karoti—	51	
PA_an_7:51.3.5	itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.	51	
PA_an_7:51.3.6	So tattha rajjati tatrābhiramati.	51	
PA_an_7:51.3.7	So tattha ratto tatrābhirato bahiddhā saṁyogaṁ ākaṅkhati.	51	
PA_an_7:51.3.8	Yañcassa saṁyogapaccayā uppajjati sukhaṁ somanassaṁ tañca ākaṅkhati.	51	
PA_an_7:51.3.9	Purisatte, bhikkhave, abhiratā sattā itthīsu saṁyogaṁ gatā.	51	
PA_an_7:51.3.10	Evaṁ kho, bhikkhave, puriso purisattaṁ nātivattati.	51	
PA_an_7:51.3.11	Evaṁ kho, bhikkhave, saṁyogo hoti.	51	
PA_an_7:51.4.1	Kathañca, bhikkhave, visaṁyogo hoti?	51	
PA_an_7:51.4.2	Itthī, bhikkhave, ajjhattaṁ itthindriyaṁ na manasi karoti—	51	
PA_an_7:51.4.3	itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.	51	
PA_an_7:51.4.4	Sā tattha na rajjati, sā tatra nābhiramati.	51	
PA_an_7:51.4.5	Sā tattha arattā tatra anabhiratā bahiddhā purisindriyaṁ na manasi karoti—	51	
PA_an_7:51.4.6	purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.	51	
PA_an_7:51.4.7	Sā tattha na rajjati, tatra nābhiramati.	51	
PA_an_7:51.4.8	Sā tattha arattā tatra anabhiratā bahiddhā saṁyogaṁ nākaṅkhati.	51	
PA_an_7:51.4.9	Yañcassā saṁyogapaccayā uppajjati sukhaṁ somanassaṁ tañca nākaṅkhati.	51	
PA_an_7:51.4.10	Itthatte, bhikkhave, anabhiratā sattā purisesu visaṁyogaṁ gatā.	51	
PA_an_7:51.4.11	Evaṁ kho, bhikkhave, itthī itthattaṁ ativattati.	51	
PA_an_7:51.5.1	Puriso, bhikkhave, ajjhattaṁ purisindriyaṁ na manasi karoti—	51	
PA_an_7:51.5.2	purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ.	51	
PA_an_7:51.5.3	So tattha na rajjati, so tatra nābhiramati.	51	
PA_an_7:51.5.4	So tattha aratto tatra anabhirato bahiddhā itthindriyaṁ na manasi karoti—	51	
PA_an_7:51.5.5	itthikuttaṁ itthākappaṁ itthividhaṁ itthicchandaṁ itthissaraṁ itthālaṅkāraṁ.	51	
PA_an_7:51.5.6	So tattha na rajjati, tatra nābhiramati.	51	
PA_an_7:51.5.7	So tattha aratto tatra anabhirato bahiddhā saṁyogaṁ nākaṅkhati.	51	
PA_an_7:51.5.8	Yañcassa saṁyogapaccayā uppajjati sukhaṁ somanassaṁ tañca nākaṅkhati.	51	
PA_an_7:51.5.9	Purisatte, bhikkhave, anabhiratā sattā itthīsu visaṁyogaṁ gatā.	51	
PA_an_7:51.5.10	Evaṁ kho, bhikkhave, puriso purisattaṁ ativattati.	51	
PA_an_7:51.5.11	Evaṁ kho, bhikkhave, visaṁyogo hoti.	51	
PA_an_7:51.5.12	Ayaṁ kho, bhikkhave, saṁyogo visaṁyogo dhammapariyāyo”ti.	51	
PA_an_7:51.5.13	Aṭṭhamaṁ.	51	
PA_an_7:52.0.1	Aṅguttara Nikāya 7.52	52	
PA_an_7:52.0.2	5. Mahāyaññavagga	52	
PA_an_7:52.0.3	Dānamahapphalasutta	52	
PA_an_7:52.1.1	Ekaṁ samayaṁ bhagavā campāyaṁ viharati gaggarāya pokkharaṇiyā tīre.	52	
PA_an_7:52.1.2_0	Atha kho sambahulā campeyyakā upāsakā yena āyasmā sāriputto tenupasaṅkamiṁsu; upasaṅkamitvā	52	
PA_an_7:52.1.2_1	āyasmantaṁ sāriputtaṁ abhivādetvā ekamantaṁ nisīdiṁsu. Ekamantaṁ nisinnā kho campeyyakā	52	
PA_an_7:52.1.2_2	upāsakā āyasmantaṁ sāriputtaṁ etadavocuṁ:	52	
PA_an_7:52.1.3	“cirassutā no, bhante, bhagavato sammukhā dhammīkathā.	52	
PA_an_7:52.1.4	Sādhu mayaṁ, bhante, labheyyāma bhagavato sammukhā dhammiṁ kathaṁ savanāyā”ti.	52	
PA_an_7:52.1.5	“Tenahāvuso, tadahuposathe āgaccheyyātha,	52	
PA_an_7:52.1.6	appeva nāma labheyyātha bhagavato sammukhā dhammiṁ kathaṁ savanāyā”ti.	52	
PA_an_7:52.1.7	“Evaṁ, bhante”ti kho campeyyakā upāsakā āyasmato sāriputtassa paṭissutvā uṭṭhāyāsanā āyasmantaṁ sāriputtaṁ abhivādetvā padakkhiṇaṁ katvā pakkamiṁsu.	52	
PA_an_7:52.2.1	Atha kho campeyyakā upāsakā tadahuposathe yenāyasmā sāriputto tenupasaṅkamiṁsu; upasaṅkamitvā āyasmantaṁ sāriputtaṁ abhivādetvā ekamantaṁ aṭṭhaṁsu.	52	
PA_an_7:52.2.2_0	Atha kho āyasmā sāriputto tehi campeyyakehi upāsakehi saddhiṁ yena bhagavā tenupasaṅkami;	52	
PA_an_7:52.2.2_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā	52	
PA_an_7:52.2.2_2	sāriputto bhagavantaṁ etadavoca:	52	
PA_an_7:52.3.1	“Siyā nu kho, bhante, idhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ;	52	
PA_an_7:52.3.2	siyā pana, bhante, idhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti?	52	
PA_an_7:52.3.3	“Siyā, sāriputta, idhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ;	52	
PA_an_7:52.3.4	siyā pana, sāriputta, idhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti.	52	
PA_an_7:52.3.5	“Ko nu kho, bhante, hetu ko paccayo yena midhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ;	52	
PA_an_7:52.3.6	ko nu kho, bhante, hetu ko paccayo yena midhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti?	52	
PA_an_7:52.4.1	“Idha, sāriputta, ekacco sāpekho dānaṁ deti, patibaddhacitto dānaṁ deti, sannidhipekho dānaṁ deti, ‘imaṁ pecca paribhuñjissāmī’ti dānaṁ deti.	52	
PA_an_7:52.4.2	So taṁ dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	52	
PA_an_7:52.4.3	Taṁ kiṁ maññasi, sāriputta, dadeyya idhekacco evarūpaṁ dānan”ti?	52	
PA_an_7:52.4.4	“Evaṁ, bhante”.	52	
PA_an_7:52.5.1	“Tatra, sāriputta, yvāyaṁ sāpekho dānaṁ deti, patibaddhacitto dānaṁ deti, sannidhipekho dānaṁ deti, ‘imaṁ pecca paribhuñjissāmī’ti dānaṁ deti.	52	
PA_an_7:52.5.2	So taṁ dānaṁ datvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjati.	52	
PA_an_7:52.5.3	So taṁ kammaṁ khepetvā taṁ iddhiṁ taṁ yasaṁ taṁ ādhipaccaṁ āgāmī hoti āgantā itthattaṁ.	52	
PA_an_7:52.6.1	Idha pana, sāriputta, ekacco na heva kho sāpekho dānaṁ deti, na patibaddhacitto dānaṁ deti, na sannidhipekho dānaṁ deti, na ‘imaṁ pecca paribhuñjissāmī’ti dānaṁ deti;	52	
PA_an_7:52.6.2	api ca kho ‘sāhu dānan’ti dānaṁ deti …pe….	52	
PA_an_7:52.7.1	Napi ‘sāhu dānan’ti dānaṁ deti;	52	
PA_an_7:52.7.2	api ca kho ‘dinnapubbaṁ katapubbaṁ pitupitāmahehi na arahāmi porāṇaṁ kulavaṁsaṁ hāpetun’ti dānaṁ deti …pe….	52	
PA_an_7:52.8.1	Napi ‘dinnapubbaṁ katapubbaṁ pitupitāmahehi na arahāmi porāṇaṁ kulavaṁsaṁ hāpetun’ti dānaṁ deti;	52	
PA_an_7:52.8.2	api ca kho ‘ahaṁ pacāmi, ime na pacanti, nārahāmi pacanto apacantānaṁ dānaṁ adātun’ti dānaṁ deti …pe….	52	
PA_an_7:52.9.1	Napi ‘ahaṁ pacāmi, ime na pacanti, nārahāmi pacanto apacantānaṁ dānaṁ adātun’ti dānaṁ deti;	52	
PA_an_7:52.9.2	api ca kho ‘yathā tesaṁ pubbakānaṁ isīnaṁ tāni mahāyaññāni ahesuṁ, seyyathidaṁ—	52	
PA_an_7:52.9.3	aṭṭhakassa vāmakassa vāmadevassa vessāmittassa yamadaggino aṅgīrasassa bhāradvājassa vāseṭṭhassa kassapassa bhaguno, evaṁ me ayaṁ dānasaṁvibhāgo bhavissatī’ti dānaṁ deti …pe….	52	
PA_an_7:52.10.1	Napi ‘yathā tesaṁ pubbakānaṁ isīnaṁ tāni mahāyaññāni ahesuṁ, seyyathidaṁ—	52	
PA_an_7:52.10.2	aṭṭhakassa vāmakassa vāmadevassa vessāmittassa yamadaggino aṅgīrasassa bhāradvājassa vāseṭṭhassa kassapassa bhaguno, evaṁ me ayaṁ dānasaṁvibhāgo bhavissatī’ti dānaṁ deti;	52	
PA_an_7:52.10.3	api ca kho ‘imaṁ me dānaṁ dadato cittaṁ pasīdati, attamanatā somanassaṁ upajāyatī’ti dānaṁ deti …pe….	52	
PA_an_7:52.11.1	Napi ‘imaṁ me dānaṁ dadato cittaṁ pasīdati, attamanatā somanassaṁ upajāyatī’ti dānaṁ deti;	52	
PA_an_7:52.11.2	api ca kho cittālaṅkāracittaparikkhāraṁ dānaṁ deti.	52	
PA_an_7:52.11.3	So taṁ dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ.	52	
PA_an_7:52.11.4	Taṁ kiṁ maññasi, sāriputta, dadeyya idhekacco evarūpaṁ dānan”ti?	52	
PA_an_7:52.11.5	“Evaṁ, bhante”.	52	
PA_an_7:52.12.1	“Tatra, sāriputta, yvāyaṁ na heva sāpekho dānaṁ deti;	52	
PA_an_7:52.12.2	na patibaddhacitto dānaṁ deti;	52	
PA_an_7:52.12.3	na sannidhipekho dānaṁ deti;	52	
PA_an_7:52.12.4	na ‘imaṁ pecca paribhuñjissāmī’ti dānaṁ deti;	52	
PA_an_7:52.12.5	napi ‘sāhu dānan’ti dānaṁ deti;	52	
PA_an_7:52.12.6	napi ‘dinnapubbaṁ katapubbaṁ pitupitāmahehi na arahāmi porāṇaṁ kulavaṁsaṁ hāpetun’ti dānaṁ deti;	52	
PA_an_7:52.12.7	napi ‘ahaṁ pacāmi, ime na pacanti, nārahāmi pacanto apacantānaṁ dānaṁ adātun’ti dānaṁ deti;	52	
PA_an_7:52.12.8	napi ‘yathā tesaṁ pubbakānaṁ isīnaṁ tāni mahāyaññāni ahesuṁ, seyyathidaṁ—	52	
PA_an_7:52.12.9	aṭṭhakassa vāmakassa vāmadevassa vessāmittassa yamadaggino aṅgīrasassa bhāradvājassa vāseṭṭhassa kassapassa bhaguno, evaṁ me ayaṁ dānasaṁvibhāgo bhavissatī’ti dānaṁ deti;	52	
PA_an_7:52.12.10	napi ‘imaṁ me dānaṁ dadato cittaṁ pasīdati, attamanatā somanassaṁ upajāyatī’ti dānaṁ deti;	52	
PA_an_7:52.12.11	api ca kho cittālaṅkāracittaparikkhāraṁ dānaṁ deti.	52	
PA_an_7:52.12.12	So taṁ dānaṁ datvā kāyassa bhedā paraṁ maraṇā brahmakāyikānaṁ devānaṁ sahabyataṁ upapajjati.	52	
PA_an_7:52.12.13	So taṁ kammaṁ khepetvā taṁ iddhiṁ taṁ yasaṁ taṁ ādhipaccaṁ anāgāmī hoti anāgantā itthattaṁ.	52	
PA_an_7:52.13.1	Ayaṁ kho, sāriputta, hetu ayaṁ paccayo yena midhekaccassa tādisaṁyeva dānaṁ dinnaṁ na mahapphalaṁ hoti na mahānisaṁsaṁ.	52	
PA_an_7:52.13.2	Ayaṁ pana, sāriputta, hetu ayaṁ paccayo yena midhekaccassa tādisaṁyeva dānaṁ dinnaṁ mahapphalaṁ hoti mahānisaṁsan”ti.	52	
PA_an_7:52.13.3	Navamaṁ.	52	
PA_an_7:53.0.1	Aṅguttara Nikāya 7.53	53	
PA_an_7:53.0.2	5. Mahāyaññavagga	53	
PA_an_7:53.0.3	Nandamātāsutta	53	
PA_an_7:53.1.1	Evaṁ me sutaṁ—	53	
PA_an_7:53.1.2	ekaṁ samayaṁ āyasmā ca sāriputto āyasmā ca mahāmoggallāno dakkhiṇāgirismiṁ cārikaṁ caranti mahatā bhikkhusaṅghena saddhiṁ.	53	
PA_an_7:53.1.3	Tena kho pana samayena veḷukaṇḍakī nandamātā upāsikā rattiyā paccūsasamayaṁ paccuṭṭhāya pārāyanaṁ sarena bhāsati.	53	
PA_an_7:53.2.1	Tena kho pana samayena vessavaṇo mahārājā uttarāya disāya dakkhiṇaṁ disaṁ gacchati kenacideva karaṇīyena.	53	
PA_an_7:53.2.2	Assosi kho vessavaṇo mahārājā nandamātāya upāsikāya pārāyanaṁ sarena bhāsantiyā, sutvā kathāpariyosānaṁ āgamayamāno aṭṭhāsi.	53	
PA_an_7:53.3.1	Atha kho nandamātā upāsikā pārāyanaṁ sarena bhāsitvā tuṇhī ahosi.	53	
PA_an_7:53.3.2	Atha kho vessavaṇo mahārājā nandamātāya upāsikāya kathāpariyosānaṁ viditvā abbhānumodi:	53	
PA_an_7:53.3.3	“sādhu, bhagini, sādhu, bhaginī”ti.	53	
PA_an_7:53.3.4	“Ko paneso, bhadramukhā”ti?	53	
PA_an_7:53.3.5	“Ahaṁ te, bhagini, bhātā vessavaṇo, mahārājā”ti.	53	
PA_an_7:53.3.6	“Sādhu, bhadramukha, tena hi yo me ayaṁ dhammapariyāyo bhaṇito idaṁ te hotu ātitheyyan”ti.	53	
PA_an_7:53.3.7	“Sādhu, bhagini, etañceva me hotu ātitheyyaṁ.	53	
PA_an_7:53.3.8	Sveva sāriputtamoggallānappamukho bhikkhusaṅgho akatapātarāso veḷukaṇḍakaṁ āgamissati, tañca bhikkhusaṅghaṁ parivisitvā mama dakkhiṇaṁ ādiseyyāsi.	53	
PA_an_7:53.3.9	Etañceva me bhavissati ātitheyyan”ti.	53	
PA_an_7:53.4.1	Atha kho nandamātā upāsikā tassā rattiyā accayena sake nivesane paṇītaṁ khādanīyaṁ bhojanīyaṁ paṭiyādāpesi.	53	
PA_an_7:53.4.2	Atha kho sāriputtamoggallānappamukho bhikkhusaṅgho akatapātarāso yena veḷukaṇḍako tadavasari.	53	
PA_an_7:53.4.3	Atha kho nandamātā upāsikā aññataraṁ purisaṁ āmantesi:	53	
PA_an_7:53.4.4	“ehi tvaṁ, ambho purisa, ārāmaṁ gantvā bhikkhusaṅghassa kālaṁ ārocehi:	53	
PA_an_7:53.4.5	‘kālo, bhante, ayyāya nandamātuyā nivesane niṭṭhitaṁ bhattan’”ti.	53	
PA_an_7:53.4.6	“Evaṁ, ayye”ti kho so puriso nandamātāya upāsikāya paṭissutvā ārāmaṁ gantvā bhikkhusaṅghassa kālaṁ ārocesi:	53	
PA_an_7:53.4.7	“kālo, bhante, ayyāya nandamātuyā nivesane niṭṭhitaṁ bhattan”ti.	53	
PA_an_7:53.4.8_0	Atha kho sāriputtamoggallānappamukho bhikkhusaṅgho pubbaṇhasamayaṁ nivāsetvā pattacīvaramādāya	53	
PA_an_7:53.4.8_1	yena nandamātāya upāsikāya nivesanaṁ tenupasaṅkami; upasaṅkamitvā paññatte āsane nisīdi.	53	
PA_an_7:53.4.9	Atha kho nandamātā upāsikā sāriputtamoggallānappamukhaṁ bhikkhusaṅghaṁ paṇītena khādanīyena bhojanīyena sahatthā santappesi sampavāresi.	53	
PA_an_7:53.5.1	Atha kho nandamātā upāsikā āyasmantaṁ sāriputtaṁ bhuttāviṁ onītapattapāṇiṁ ekamantaṁ nisīdi.	53	
PA_an_7:53.5.2	Ekamantaṁ nisinnaṁ kho nandamātaraṁ upāsikaṁ āyasmā sāriputto etadavoca:	53	
PA_an_7:53.5.3	“ko pana te, nandamāte, bhikkhusaṅghassa abbhāgamanaṁ ārocesī”ti?	53	
PA_an_7:53.6.1	“Idhāhaṁ, bhante, rattiyā paccūsasamayaṁ paccuṭṭhāya pārāyanaṁ sarena bhāsitvā tuṇhī ahosiṁ.	53	
PA_an_7:53.6.2	Atha kho, bhante, vessavaṇo mahārājā mama kathāpariyosānaṁ viditvā abbhānumodi:	53	
PA_an_7:53.6.3	‘sādhu, bhagini, sādhu, bhaginī’ti.	53	
PA_an_7:53.6.4	‘Ko paneso, bhadramukhā’ti?	53	
PA_an_7:53.6.5	‘Ahaṁ te, bhagini, bhātā vessavaṇo, mahārājā’ti.	53	
PA_an_7:53.6.6	‘Sādhu, bhadramukha, tena hi yo me ayaṁ dhammapariyāyo bhaṇito idaṁ te hotu ātitheyyan’ti.	53	
PA_an_7:53.6.7	‘Sādhu, bhagini, etañceva me hotu ātitheyyaṁ.	53	
PA_an_7:53.6.8	Sveva sāriputtamoggallānappamukho bhikkhusaṅgho akatapātarāso veḷukaṇḍakaṁ āgamissati, tañca bhikkhusaṅghaṁ parivisitvā mama dakkhiṇaṁ ādiseyyāsi.	53	
PA_an_7:53.6.9	Etañceva me bhavissati ātitheyyan’ti.	53	
PA_an_7:53.6.10	Yadidaṁ, bhante, dāne puññañca puññamahī ca taṁ vessavaṇassa mahārājassa sukhāya hotū”ti.	53	
PA_an_7:53.7.1	“Acchariyaṁ, nandamāte, abbhutaṁ, nandamāte.	53	
PA_an_7:53.7.2	Yatra hi nāma vessavaṇena mahārājena evaṁmahiddhikena evaṁmahesakkhena devaputtena sammukhā sallapissasī”ti.	53	
PA_an_7:53.8.1	“Na kho me, bhante, eseva acchariyo abbhuto dhammo.	53	
PA_an_7:53.8.2	Atthi me aññopi acchariyo abbhuto dhammo.	53	
PA_an_7:53.8.3	Idha me, bhante, nando nāma ekaputtako piyo manāpo.	53	
PA_an_7:53.8.4	Taṁ rājāno kismiñcideva pakaraṇe okassa pasayha jīvitā voropesuṁ.	53	
PA_an_7:53.8.5	Tasmiṁ kho panāhaṁ, bhante, dārake gahite vā gayhamāne vā vadhe vā vajjhamāne vā hate vā haññamāne vā nābhijānāmi cittassa aññathattan”ti.	53	
PA_an_7:53.8.6	“Acchariyaṁ, nandamāte, abbhutaṁ nandamāte.	53	
PA_an_7:53.8.7	Yatra hi nāma cittuppādampi parisodhessasī”ti.	53	
PA_an_7:53.9.1	“Na kho me, bhante, eseva acchariyo abbhuto dhammo.	53	
PA_an_7:53.9.2	Atthi me aññopi acchariyo abbhuto dhammo.	53	
PA_an_7:53.9.3	Idha me, bhante, sāmiko kālaṅkato aññataraṁ yakkhayoniṁ upapanno.	53	
PA_an_7:53.9.4	So me teneva purimena attabhāvena uddassesi.	53	
PA_an_7:53.9.5	Na kho panāhaṁ, bhante, abhijānāmi tatonidānaṁ cittassa aññathattan”ti.	53	
PA_an_7:53.9.6	“Acchariyaṁ, nandamāte, abbhutaṁ, nandamāte.	53	
PA_an_7:53.9.7	Yatra hi nāma cittuppādampi parisodhessasī”ti.	53	
PA_an_7:53.10.1	“Na kho me, bhante, eseva acchariyo abbhuto dhammo.	53	
PA_an_7:53.10.2	Atthi me aññopi acchariyo abbhuto dhammo.	53	
PA_an_7:53.10.3	Yatohaṁ, bhante, sāmikassa daharasseva daharā ānītā nābhijānāmi sāmikaṁ manasāpi aticaritā, kuto pana kāyenā”ti.	53	
PA_an_7:53.10.4	“Acchariyaṁ, nandamāte, abbhutaṁ, nandamāte.	53	
PA_an_7:53.10.5	Yatra hi nāma cittuppādampi parisodhessasī”ti.	53	
PA_an_7:53.11.1	“Na kho me, bhante, eseva acchariyo abbhuto dhammo.	53	
PA_an_7:53.11.2	Atthi me aññopi acchariyo abbhuto dhammo.	53	
PA_an_7:53.11.3	Yadāhaṁ, bhante, upāsikā paṭidesitā nābhijānāmi kiñci sikkhāpadaṁ sañcicca vītikkamitā”ti.	53	
PA_an_7:53.11.4	“Acchariyaṁ, nandamāte, abbhutaṁ, nandamāte”ti.	53	
PA_an_7:53.12.1	“Na kho me, bhante, eseva acchariyo abbhuto dhammo.	53	
PA_an_7:53.12.2	Atthi me aññopi acchariyo abbhuto dhammo.	53	
PA_an_7:53.12.3	Idhāhaṁ, bhante, yāvade ākaṅkhāmi vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi.	53	
PA_an_7:53.12.4	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ vivekajaṁ pītisukhaṁ dutiyaṁ jhānaṁ upasampajja viharāmi.	53	
PA_an_7:53.12.5_0	Pītiyā ca virāgā upekkhikā ca viharāmi satā ca sampajānā sukhañca kāyena paṭisaṁvedemi,	53	
PA_an_7:53.12.5_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharāmi.	53	
PA_an_7:53.12.6	Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharāmī”ti.	53	
PA_an_7:53.12.7	“Acchariyaṁ, nandamāte, abbhutaṁ, nandamāte”ti.	53	
PA_an_7:53.13.1	“Na kho me, bhante, eseva acchariyo abbhuto dhammo.	53	
PA_an_7:53.13.2	Atthi me aññopi acchariyo abbhuto dhammo.	53	
PA_an_7:53.13.3	Yānimāni, bhante, bhagavatā desitāni pañcorambhāgiyāni saṁyojanāni nāhaṁ tesaṁ kiñci attani appahīnaṁ samanupassāmī”ti.	53	
PA_an_7:53.13.4	“Acchariyaṁ, nandamāte, abbhutaṁ, nandamāte”ti.	53	
PA_an_7:53.14.1	Atha kho āyasmā sāriputto nandamātaraṁ upāsikaṁ dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmīti.	53	
PA_an_7:53.14.2	Dasamaṁ.	53	
PA_an_7:53.14.3	Mahāyaññavaggo pañcamo.	53	
PA_an_7:53.15.0	Tassuddānaṁ	53	
PA_an_7:53.15.1	Ṭhiti ca parikkhāraṁ dve,	53	
PA_an_7:53.15.2	aggī saññā ca dve parā;	53	
PA_an_7:53.15.3	Methunā saṁyogo dānaṁ,	53	
PA_an_7:53.15.4	nandamātena te dasāti.	53	
PA_an_7:53.15.5	Paṇṇāsako samatto.	53	
PA_an_7:54.0.1	Aṅguttara Nikāya 7.54	54	
PA_an_7:54.0.2	6. Abyākatavagga	54	
PA_an_7:54.0.3	Abyākatasutta	54	
PA_an_7:54.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	54	
PA_an_7:54.1.2	“ko nu kho, bhante, hetu ko paccayo yena sutavato ariyasāvakassa vicikicchā nuppajjati abyākatavatthūsū”ti?	54	
PA_an_7:54.2.1	“Diṭṭhinirodhā kho, bhikkhu, sutavato ariyasāvakassa vicikicchā nuppajjati abyākatavatthūsu.	54	
PA_an_7:54.2.2	‘Hoti tathāgato paraṁ maraṇā’ti kho, bhikkhu, diṭṭhigatametaṁ;	54	
PA_an_7:54.2.3	‘na hoti tathāgato paraṁ maraṇā’ti kho, bhikkhu, diṭṭhigatametaṁ;	54	
PA_an_7:54.2.4	‘hoti ca na ca hoti tathāgato paraṁ maraṇā’ti kho, bhikkhu, diṭṭhigatametaṁ;	54	
PA_an_7:54.2.5	‘neva hoti na na hoti tathāgato paraṁ maraṇā’ti kho, bhikkhu, diṭṭhigatametaṁ.	54	
PA_an_7:54.2.6	Assutavā, bhikkhu, puthujjano diṭṭhiṁ nappajānāti, diṭṭhisamudayaṁ nappajānāti, diṭṭhinirodhaṁ nappajānāti, diṭṭhinirodhagāminiṁ paṭipadaṁ nappajānāti.	54	
PA_an_7:54.2.7	Tassa sā diṭṭhi pavaḍḍhati, so na parimuccati jātiyā jarāya maraṇena sokehi paridevehi dukkhehi domanassehi upāyāsehi, na parimuccati dukkhasmāti vadāmi.	54	
PA_an_7:54.3.1	Sutavā ca kho, bhikkhu, ariyasāvako diṭṭhiṁ pajānāti, diṭṭhisamudayaṁ pajānāti, diṭṭhinirodhaṁ pajānāti, diṭṭhinirodhagāminiṁ paṭipadaṁ pajānāti.	54	
PA_an_7:54.3.2	Tassa sā diṭṭhi nirujjhati, so parimuccati jātiyā jarāya maraṇena sokehi paridevehi dukkhehi domanassehi upāyāsehi, parimuccati dukkhasmāti vadāmi.	54	
PA_an_7:54.3.3	Evaṁ jānaṁ kho, bhikkhu, sutavā ariyasāvako evaṁ passaṁ ‘hoti tathāgato paraṁ maraṇā’tipi na byākaroti;	54	
PA_an_7:54.3.4	‘na hoti tathāgato paraṁ maraṇā’tipi na byākaroti;	54	
PA_an_7:54.3.5	‘hoti ca na ca hoti tathāgato paraṁ maraṇā’tipi na byākaroti;	54	
PA_an_7:54.3.6	‘neva hoti na na hoti tathāgato paraṁ maraṇā’tipi na byākaroti.	54	
PA_an_7:54.3.7	Evaṁ jānaṁ kho, bhikkhu, sutavā ariyasāvako evaṁ passaṁ evaṁ abyākaraṇadhammo hoti abyākatavatthūsu.	54	
PA_an_7:54.3.8	Evaṁ jānaṁ kho, bhikkhu, sutavā ariyasāvako evaṁ passaṁ na chambhati, na kampati, na vedhati, na santāsaṁ āpajjati abyākatavatthūsu.	54	
PA_an_7:54.4.1	‘Hoti tathāgato paraṁ maraṇā’ti kho, bhikkhu, taṇhāgatametaṁ …pe…	54	
PA_an_7:54.4.2	saññāgatametaṁ …pe…	54	
PA_an_7:54.4.3	maññitametaṁ …pe…	54	
PA_an_7:54.4.4	papañcitametaṁ …pe…	54	
PA_an_7:54.4.5	upādānagatametaṁ …pe…	54	
PA_an_7:54.4.6	‘hoti tathāgato paraṁ maraṇā’ti kho, bhikkhu, vippaṭisāro eso;	54	
PA_an_7:54.4.7	‘na hoti tathāgato paraṁ maraṇā’ti kho, bhikkhu, vippaṭisāro eso;	54	
PA_an_7:54.4.8	‘hoti ca na ca hoti tathāgato paraṁ maraṇā’ti kho, bhikkhu, vippaṭisāro eso;	54	
PA_an_7:54.4.9	‘neva hoti na na hoti tathāgato paraṁ maraṇā’ti kho, bhikkhu, vippaṭisāro eso.	54	
PA_an_7:54.4.10	Assutavā, bhikkhu, puthujjano vippaṭisāraṁ nappajānāti, vippaṭisārasamudayaṁ nappajānāti, vippaṭisāranirodhaṁ nappajānāti, vippaṭisāranirodhagāminiṁ paṭipadaṁ nappajānāti.	54	
PA_an_7:54.4.11	Tassa so vippaṭisāro pavaḍḍhati, so na parimuccati jātiyā jarāya maraṇena sokehi paridevehi dukkhehi domanassehi upāyāsehi, na parimuccati dukkhasmāti vadāmi.	54	
PA_an_7:54.5.1	Sutavā ca kho, bhikkhu, ariyasāvako vippaṭisāraṁ pajānāti, vippaṭisārasamudayaṁ pajānāti, vippaṭisāranirodhaṁ pajānāti, vippaṭisāranirodhagāminiṁ paṭipadaṁ pajānāti.	54	
PA_an_7:54.5.2	Tassa so vippaṭisāro nirujjhati, so parimuccati jātiyā …pe… dukkhasmāti vadāmi.	54	
PA_an_7:54.5.3	Evaṁ jānaṁ kho, bhikkhu, sutavā ariyasāvako evaṁ passaṁ ‘hoti tathāgato paraṁ maraṇā’tipi na byākaroti …pe…	54	
PA_an_7:54.5.4	‘neva hoti na na hoti tathāgato paraṁ maraṇā’tipi na byākaroti.	54	
PA_an_7:54.5.5	Evaṁ jānaṁ kho, bhikkhu, sutavā ariyasāvako evaṁ passaṁ evaṁ abyākaraṇadhammo hoti abyākatavatthūsu.	54	
PA_an_7:54.5.6	Evaṁ jānaṁ kho, bhikkhu, sutavā ariyasāvako evaṁ passaṁ na chambhati, na kampati, na vedhati, na santāsaṁ āpajjati abyākatavatthūsu.	54	
PA_an_7:54.5.7	Ayaṁ kho, bhikkhu, hetu ayaṁ paccayo yena sutavato ariyasāvakassa vicikicchā nuppajjati abyākatavatthūsū”ti.	54	
PA_an_7:54.5.8	Paṭhamaṁ.	54	
PA_an_7:55.0.1	Aṅguttara Nikāya 7.55	55	
PA_an_7:55.0.2	6. Abyākatavagga	55	
PA_an_7:55.0.3	Purisagatisutta	55	
PA_an_7:55.1.1	“Satta ca, bhikkhave, purisagatiyo desessāmi anupādā ca parinibbānaṁ.	55	
PA_an_7:55.1.2	Taṁ suṇātha, sādhukaṁ manasi karotha, bhāsissāmī”ti.	55	
PA_an_7:55.1.3	“Evaṁ, bhante”ti kho te bhikkhū bhagavato paccassosuṁ.	55	
PA_an_7:55.1.4	Bhagavā etadavoca:	55	
PA_an_7:55.1.5	“katamā ca, bhikkhave, satta purisagatiyo?	55	
PA_an_7:55.2.1	Idha, bhikkhave, bhikkhu evaṁ paṭipanno hoti:	55	
PA_an_7:55.2.2	‘no cassa no ca me siyā, na bhavissati na me bhavissati, yadatthi yaṁ bhūtaṁ taṁ pajahāmī’ti upekkhaṁ paṭilabhati.	55	
PA_an_7:55.2.3	So bhave na rajjati, sambhave na rajjati, atthuttari padaṁ santaṁ sammappaññāya passati.	55	
PA_an_7:55.2.4_0	Tañca khvassa padaṁ na sabbena sabbaṁ sacchikataṁ hoti, tassa na sabbena sabbaṁ mānānusayo	55	
PA_an_7:55.2.4_1	pahīno hoti, na sabbena sabbaṁ bhavarāgānusayo pahīno hoti, na sabbena sabbaṁ avijjānusayo pahīno hoti.	55	
PA_an_7:55.2.5	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	55	
PA_an_7:55.2.6	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā nibbāyeyya.	55	
PA_an_7:55.2.7	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.2.8	‘no cassa no ca me siyā, na bhavissati na me bhavissati, yadatthi yaṁ bhūtaṁ taṁ pajahāmī’ti upekkhaṁ paṭilabhati.	55	
PA_an_7:55.2.9	So bhave na rajjati, sambhave na rajjati, atthuttari padaṁ santaṁ sammappaññāya passati.	55	
PA_an_7:55.2.10_0	Tañca khvassa padaṁ na sabbena sabbaṁ sacchikataṁ hoti, tassa na sabbena sabbaṁ mānānusayo	55	
PA_an_7:55.2.10_1	pahīno hoti, na sabbena sabbaṁ bhavarāgānusayo pahīno hoti, na sabbena sabbaṁ avijjānusayo pahīno hoti.	55	
PA_an_7:55.2.11	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	55	
PA_an_7:55.3.1	Idha pana, bhikkhave, bhikkhu evaṁ paṭipanno hoti:	55	
PA_an_7:55.3.2	‘no cassa no ca me siyā, na bhavissati na me bhavissati, yadatthi yaṁ bhūtaṁ taṁ pajahāmī’ti upekkhaṁ paṭilabhati.	55	
PA_an_7:55.3.3	So bhave na rajjati, sambhave na rajjati, atthuttari padaṁ santaṁ sammappaññāya passati.	55	
PA_an_7:55.3.4_0	Tañca khvassa padaṁ na sabbena sabbaṁ sacchikataṁ hoti, tassa na sabbena sabbaṁ mānānusayo	55	
PA_an_7:55.3.4_1	pahīno hoti, na sabbena sabbaṁ bhavarāgānusayo pahīno hoti, na sabbena sabbaṁ avijjānusayo pahīno hoti.	55	
PA_an_7:55.3.5	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	55	
PA_an_7:55.3.6	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā uppatitvā nibbāyeyya.	55	
PA_an_7:55.3.7	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.3.8	‘no cassa no ca me siyā …pe…	55	
PA_an_7:55.3.9	so pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	55	
PA_an_7:55.4.1	Idha pana, bhikkhave, bhikkhu evaṁ paṭipanno hoti:	55	
PA_an_7:55.4.2	‘no cassa no ca me siyā …pe…	55	
PA_an_7:55.4.3	so pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	55	
PA_an_7:55.4.4	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā uppatitvā anupahacca talaṁ nibbāyeyya.	55	
PA_an_7:55.4.5	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.4.6	‘no cassa no ca me siyā …pe…	55	
PA_an_7:55.4.7	so pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	55	
PA_an_7:55.5.1	Idha pana, bhikkhave, bhikkhu evaṁ paṭipanno hoti:	55	
PA_an_7:55.5.2	‘no cassa no ca me siyā …pe…	55	
PA_an_7:55.5.3	so pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.	55	
PA_an_7:55.5.4	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā uppatitvā upahacca talaṁ nibbāyeyya.	55	
PA_an_7:55.5.5	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.5.6	‘no cassa no ca me siyā …pe…	55	
PA_an_7:55.5.7	so pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.	55	
PA_an_7:55.6.1	Idha pana, bhikkhave, bhikkhu evaṁ paṭipanno hoti:	55	
PA_an_7:55.6.2	‘no cassa no ca me siyā …pe…	55	
PA_an_7:55.6.3	so pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.	55	
PA_an_7:55.6.4	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā uppatitvā paritte tiṇapuñje vā kaṭṭhapuñje vā nipateyya.	55	
PA_an_7:55.6.5	Sā tattha aggimpi janeyya, dhūmampi janeyya, aggimpi janetvā dhūmampi janetvā tameva parittaṁ tiṇapuñjaṁ vā kaṭṭhapuñjaṁ vā pariyādiyitvā anāhārā nibbāyeyya.	55	
PA_an_7:55.6.6	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.6.7	‘no cassa no ca me siyā …pe…	55	
PA_an_7:55.6.8	so pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.	55	
PA_an_7:55.7.1	Idha pana, bhikkhave, bhikkhu evaṁ paṭipanno hoti:	55	
PA_an_7:55.7.2	‘no cassa no ca me siyā …pe…	55	
PA_an_7:55.7.3	so pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.	55	
PA_an_7:55.7.4	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā uppatitvā vipule tiṇapuñje vā kaṭṭhapuñje vā nipateyya.	55	
PA_an_7:55.7.5	Sā tattha aggimpi janeyya, dhūmampi janeyya, aggimpi janetvā dhūmampi janetvā tameva vipulaṁ tiṇapuñjaṁ vā kaṭṭhapuñjaṁ vā pariyādiyitvā anāhārā nibbāyeyya.	55	
PA_an_7:55.7.6	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.7.7	‘no cassa no ca me siyā …pe…	55	
PA_an_7:55.7.8	so pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.	55	
PA_an_7:55.8.1	Idha pana, bhikkhave, bhikkhu evaṁ paṭipanno hoti:	55	
PA_an_7:55.8.2	‘no cassa no ca me siyā, na bhavissati na me bhavissati, yadatthi yaṁ bhūtaṁ taṁ pajahāmī’ti upekkhaṁ paṭilabhati.	55	
PA_an_7:55.8.3	So bhave na rajjati, sambhave na rajjati, atthuttari padaṁ santaṁ sammappaññāya passati.	55	
PA_an_7:55.8.4_0	Tañca khvassa padaṁ na sabbena sabbaṁ sacchikataṁ hoti, tassa na sabbena sabbaṁ mānānusayo	55	
PA_an_7:55.8.4_1	pahīno hoti, na sabbena sabbaṁ bhavarāgānusayo pahīno hoti, na sabbena sabbaṁ avijjānusayo pahīno hoti.	55	
PA_an_7:55.8.5	So pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.	55	
PA_an_7:55.8.6	Seyyathāpi, bhikkhave, divasaṁsantatte ayokapāle haññamāne papaṭikā nibbattitvā uppatitvā mahante tiṇapuñje vā kaṭṭhapuñje vā nipateyya.	55	
PA_an_7:55.8.7_0	Sā tattha aggimpi janeyya, dhūmampi janeyya, aggimpi janetvā dhūmampi janetvā tameva	55	
PA_an_7:55.8.7_1	mahantaṁ tiṇapuñjaṁ vā kaṭṭhapuñjaṁ vā pariyādiyitvā gacchampi daheyya, dāyampi daheyya,	55	
PA_an_7:55.8.7_2	gacchampi dahitvā dāyampi dahitvā haritantaṁ vā pathantaṁ vā selantaṁ vā udakantaṁ	55	
PA_an_7:55.8.7_3	vā ramaṇīyaṁ vā bhūmibhāgaṁ āgamma anāhārā nibbāyeyya.	55	
PA_an_7:55.8.8	Evamevaṁ kho, bhikkhave, bhikkhu evaṁ paṭipanno hoti:	55	
PA_an_7:55.8.9	‘no cassa no ca me siyā …pe…	55	
PA_an_7:55.8.10	so pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.	55	
PA_an_7:55.8.11	Imā kho, bhikkhave, satta purisagatiyo.	55	
PA_an_7:55.9.1	Katamañca, bhikkhave, anupādāparinibbānaṁ?	55	
PA_an_7:55.9.2	Idha, bhikkhave, bhikkhu evaṁ paṭipanno hoti:	55	
PA_an_7:55.9.3	‘no cassa no ca me siyā, na bhavissati na me bhavissati, yadatthi yaṁ bhūtaṁ taṁ pajahāmī’ti upekkhaṁ paṭilabhati.	55	
PA_an_7:55.9.4	So bhave na rajjati, sambhave na rajjati, atthuttari padaṁ santaṁ sammappaññāya passati.	55	
PA_an_7:55.9.5_0	Tañca khvassa padaṁ sabbena sabbaṁ sacchikataṁ hoti, tassa sabbena sabbaṁ mānānusayo	55	
PA_an_7:55.9.5_1	pahīno hoti, sabbena sabbaṁ bhavarāgānusayo pahīno hoti, sabbena sabbaṁ avijjānusayo pahīno hoti.	55	
PA_an_7:55.9.6	So āsavānaṁ khayā …pe… sacchikatvā upasampajja viharati.	55	
PA_an_7:55.9.7	Idaṁ vuccati, bhikkhave, anupādāparinibbānaṁ.	55	
PA_an_7:55.9.8	Imā kho, bhikkhave, satta purisagatiyo anupādā ca parinibbānan”ti.	55	
PA_an_7:55.9.9	Dutiyaṁ.	55	
PA_an_7:56.0.1	Aṅguttara Nikāya 7.56	56	
PA_an_7:56.0.2	6. Abyākatavagga	56	
PA_an_7:56.0.3	Tissabrahmāsutta	56	
PA_an_7:56.1.1	Evaṁ me sutaṁ—	56	
PA_an_7:56.1.2	ekaṁ samayaṁ bhagavā rājagahe viharati gijjhakūṭe pabbate.	56	
PA_an_7:56.1.3_0	Atha kho dve devatā abhikkantāya rattiyā abhikkantavaṇṇā kevalakappaṁ gijjhakūṭaṁ	56	
PA_an_7:56.1.3_1	obhāsetvā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ	56	
PA_an_7:56.1.3_2	aṭṭhaṁsu. Ekamantaṁ ṭhitā kho ekā devatā bhagavantaṁ etadavoca:	56	
PA_an_7:56.1.4	“etā, bhante, bhikkhuniyo vimuttā”ti.	56	
PA_an_7:56.1.5	Aparā devatā bhagavantaṁ etadavoca:	56	
PA_an_7:56.1.6	“etā, bhante, bhikkhuniyo anupādisesā suvimuttā”ti.	56	
PA_an_7:56.1.7	Idamavocuṁ tā devatā.	56	
PA_an_7:56.1.8	Samanuñño satthā ahosi.	56	
PA_an_7:56.1.9	Atha kho tā devatā “samanuñño satthā”ti bhagavantaṁ abhivādetvā padakkhiṇaṁ katvā tatthevantaradhāyiṁsu.	56	
PA_an_7:56.2.1	Atha kho bhagavā tassā rattiyā accayena bhikkhū āmantesi:	56	
PA_an_7:56.2.2_0	“imaṁ, bhikkhave, rattiṁ dve devatā abhikkantāya rattiyā abhikkantavaṇṇā kevalakappaṁ	56	
PA_an_7:56.2.2_1	gijjhakūṭaṁ obhāsetvā yenāhaṁ tenupasaṅkamiṁsu; upasaṅkamitvā maṁ abhivādetvā ekamantaṁ	56	
PA_an_7:56.2.2_2	aṭṭhaṁsu. Ekamantaṁ ṭhitā kho, bhikkhave, ekā devatā maṁ etadavoca:	56	
PA_an_7:56.2.3	‘etā, bhante, bhikkhuniyo vimuttā’ti.	56	
PA_an_7:56.2.4	Aparā devatā maṁ etadavoca:	56	
PA_an_7:56.2.5	‘etā, bhante, bhikkhuniyo anupādisesā suvimuttā’ti.	56	
PA_an_7:56.2.6	Idamavocuṁ, bhikkhave, tā devatā.	56	
PA_an_7:56.2.7	Idaṁ vatvā maṁ abhivādetvā padakkhiṇaṁ katvā tatthevantaradhāyiṁsū”ti.	56	
PA_an_7:56.3.1	Tena kho pana samayena āyasmā mahāmoggallāno bhagavato avidūre nisinno hoti.	56	
PA_an_7:56.3.2	Atha kho āyasmato mahāmoggallānassa etadahosi:	56	
PA_an_7:56.3.3	“katamesānaṁ kho devānaṁ evaṁ ñāṇaṁ hoti:	56	
PA_an_7:56.3.4	‘saupādisese vā saupādisesoti, anupādisese vā anupādiseso’”ti?	56	
PA_an_7:56.3.5	Tena kho pana samayena tisso nāma bhikkhu adhunākālaṅkato aññataraṁ brahmalokaṁ upapanno hoti.	56	
PA_an_7:56.3.6	Tatrāpi naṁ evaṁ jānanti:	56	
PA_an_7:56.3.7	“tisso brahmā mahiddhiko mahānubhāvo”ti.	56	
PA_an_7:56.4.1_0	Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ	56	
PA_an_7:56.4.1_1	pasāreyya, pasāritaṁ vā bāhaṁ samiñjeyya; evamevaṁ—gijjhakūṭe pabbate antarahito	56	
PA_an_7:56.4.1_2	tasmiṁ brahmaloke pāturahosi.	56	
PA_an_7:56.4.2	Addasā kho tisso brahmā āyasmantaṁ mahāmoggallānaṁ dūratova āgacchantaṁ.	56	
PA_an_7:56.4.3	Disvā āyasmantaṁ mahāmoggallānaṁ etadavoca:	56	
PA_an_7:56.4.4	“ehi kho, mārisa moggallāna;	56	
PA_an_7:56.4.5	svāgataṁ, mārisa moggallāna.	56	
PA_an_7:56.4.6	Cirassaṁ kho, mārisa moggallāna, imaṁ pariyāyamakāsi, yadidaṁ idhāgamanāya.	56	
PA_an_7:56.4.7	Nisīda, mārisa moggallāna, idamāsanaṁ paññattan”ti.	56	
PA_an_7:56.4.8	Nisīdi kho āyasmā mahāmoggallāno paññatte āsane.	56	
PA_an_7:56.4.9	Tissopi kho brahmā āyasmantaṁ mahāmoggallānaṁ abhivādetvā ekamantaṁ nisīdi.	56	
PA_an_7:56.4.10	Ekamantaṁ nisinnaṁ kho tissaṁ brahmānaṁ āyasmā mahāmoggallāno etadavoca:	56	
PA_an_7:56.4.11	“katamesānaṁ kho, tissa, devānaṁ evaṁ ñāṇaṁ hoti:	56	
PA_an_7:56.4.12	‘saupādisese vā saupādisesoti, anupādisese vā anupādiseso’”ti?	56	
PA_an_7:56.4.13	“Brahmakāyikānaṁ kho, mārisa moggallāna, devānaṁ evaṁ ñāṇaṁ hoti:	56	
PA_an_7:56.4.14	‘saupādisese vā saupādisesoti, anupādisese vā anupādiseso’”ti.	56	
PA_an_7:56.5.1	“Sabbesaññeva kho, tissa, brahmakāyikānaṁ devānaṁ evaṁ ñāṇaṁ hoti:	56	
PA_an_7:56.5.2	‘saupādisese vā saupādisesoti, anupādisese vā anupādiseso’”ti?	56	
PA_an_7:56.5.3	“Na kho, mārisa moggallāna, sabbesaṁ brahmakāyikānaṁ devānaṁ evaṁ ñāṇaṁ hoti:	56	
PA_an_7:56.5.4	‘saupādisese vā saupādisesoti, anupādisese vā anupādiseso’ti.	56	
PA_an_7:56.6.1_0	Ye kho te, mārisa moggallāna, brahmakāyikā devā brahmena āyunā santuṭṭhā brahmena	56	
PA_an_7:56.6.1_1	vaṇṇena brahmena sukhena brahmena yasena brahmena ādhipateyyena santuṭṭhā, te uttari	56	
PA_an_7:56.6.1_2	nissaraṇaṁ yathābhūtaṁ nappajānanti.	56	
PA_an_7:56.6.2	Tesaṁ na evaṁ ñāṇaṁ hoti:	56	
PA_an_7:56.6.3	‘saupādisese vā saupādisesoti, anupādisese vā anupādiseso’ti.	56	
PA_an_7:56.6.4_0	Ye ca kho te, mārisa moggallāna, brahmakāyikā devā brahmena āyunā asantuṭṭhā, brahmena	56	
PA_an_7:56.6.4_1	vaṇṇena brahmena sukhena brahmena yasena brahmena ādhipateyyena asantuṭṭhā, te ca	56	
PA_an_7:56.6.4_2	uttari nissaraṇaṁ yathābhūtaṁ pajānanti.	56	
PA_an_7:56.6.5	Tesaṁ evaṁ ñāṇaṁ hoti:	56	
PA_an_7:56.6.6	‘saupādisese vā saupādisesoti, anupādisese vā anupādiseso’ti.	56	
PA_an_7:56.7.1	Idha, mārisa moggallāna, bhikkhu ubhatobhāgavimutto hoti.	56	
PA_an_7:56.7.2	Tamenaṁ te devā evaṁ jānanti:	56	
PA_an_7:56.7.3	‘ayaṁ kho āyasmā ubhatobhāgavimutto.	56	
PA_an_7:56.7.4	Yāvassa kāyo ṭhassati tāva naṁ dakkhanti devamanussā.	56	
PA_an_7:56.7.5	Kāyassa bhedā na naṁ dakkhanti devamanussā’ti.	56	
PA_an_7:56.7.6	Evampi kho, mārisa moggallāna, tesaṁ devānaṁ ñāṇaṁ hoti:	56	
PA_an_7:56.7.7	‘saupādisese vā saupādisesoti, anupādisese vā anupādiseso’ti.	56	
PA_an_7:56.8.1	Idha pana, mārisa moggallāna, bhikkhu paññāvimutto hoti.	56	
PA_an_7:56.8.2	Tamenaṁ te devā evaṁ jānanti:	56	
PA_an_7:56.8.3	‘ayaṁ kho āyasmā paññāvimutto.	56	
PA_an_7:56.8.4	Yāvassa kāyo ṭhassati tāva naṁ dakkhanti devamanussā.	56	
PA_an_7:56.8.5	Kāyassa bhedā na naṁ dakkhanti devamanussā’ti.	56	
PA_an_7:56.8.6	Evampi kho, mārisa moggallāna, tesaṁ devānaṁ ñāṇaṁ hoti:	56	
PA_an_7:56.8.7	‘saupādisese vā saupādisesoti, anupādisese vā anupādiseso’ti.	56	
PA_an_7:56.9.1	Idha pana, mārisa moggallāna, bhikkhu kāyasakkhī hoti.	56	
PA_an_7:56.9.2	Tamenaṁ devā evaṁ jānanti:	56	
PA_an_7:56.9.3	‘ayaṁ kho āyasmā kāyasakkhī.	56	
PA_an_7:56.9.4	Appeva nāma ayamāyasmā anulomikāni senāsanāni paṭisevamāno kalyāṇamitte bhajamāno indriyāni samannānayamāno—	56	
PA_an_7:56.9.5	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyyā’ti.	56	
PA_an_7:56.9.6	Evampi kho, mārisa moggallāna, tesaṁ devānaṁ ñāṇaṁ hoti:	56	
PA_an_7:56.9.7	‘saupādisese vā saupādisesoti, anupādisese vā anupādiseso’ti.	56	
PA_an_7:56.10.1	Idha pana, mārisa moggallāna, bhikkhu diṭṭhippatto hoti …pe…	56	
PA_an_7:56.10.2	saddhāvimutto hoti …pe…	56	
PA_an_7:56.10.3	dhammānusārī hoti.	56	
PA_an_7:56.10.4	Tamenaṁ te devā evaṁ jānanti:	56	
PA_an_7:56.10.5	‘ayaṁ kho āyasmā dhammānusārī.	56	
PA_an_7:56.10.6	Appeva nāma ayamāyasmā anulomikāni senāsanāni paṭisevamāno kalyāṇamitte bhajamāno indriyāni samannānayamāno—	56	
PA_an_7:56.10.7	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyyā’ti.	56	
PA_an_7:56.10.8	Evampi kho, mārisa moggallāna, tesaṁ devānaṁ ñāṇaṁ hoti:	56	
PA_an_7:56.10.9	‘saupādisese vā saupādisesoti, anupādisese vā anupādiseso’”ti.	56	
PA_an_7:56.11.1_0	Atha kho āyasmā mahāmoggallāno tissassa brahmuno bhāsitaṁ abhinanditvā anumoditvā—seyyathāpi	56	
PA_an_7:56.11.1_1	nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;	56	
PA_an_7:56.11.1_2	evamevaṁ—brahmaloke antarahito gijjhakūṭe pabbate pāturahosi.	56	
PA_an_7:56.11.2	Atha kho āyasmā mahāmoggallāno yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	56	
PA_an_7:56.11.3	Ekamantaṁ nisinno kho āyasmā mahāmoggallāno yāvatako ahosi tissena brahmunā saddhiṁ kathāsallāpo taṁ sabbaṁ bhagavato ārocesi.	56	
PA_an_7:56.12.1	“Na hi pana te, moggallāna, tisso brahmā sattamaṁ animittavihāriṁ puggalaṁ deseti”.	56	
PA_an_7:56.12.2	“Etassa, bhagavā, kālo, etassa, sugata, kālo.	56	
PA_an_7:56.12.3	Yaṁ bhagavā sattamaṁ animittavihāriṁ puggalaṁ deseyya. Bhagavato sutvā bhikkhū dhāressantī”ti.	56	
PA_an_7:56.12.4	“Tena hi, moggallāna, suṇāhi, sādhukaṁ manasi karohi; bhāsissāmī”ti.	56	
PA_an_7:56.12.5	“Evaṁ, bhante”ti kho āyasmā mahāmoggallāno bhagavato paccassosi.	56	
PA_an_7:56.12.6	Bhagavā etadavoca:	56	
PA_an_7:56.13.1	“Idha, moggallāna, bhikkhu sabbanimittānaṁ amanasikārā animittaṁ cetosamādhiṁ upasampajja viharati.	56	
PA_an_7:56.13.2	Tamenaṁ te devā evaṁ jānanti:	56	
PA_an_7:56.13.3	‘ayaṁ kho āyasmā sabbanimittānaṁ amanasikārā animittaṁ cetosamādhiṁ upasampajja viharati.	56	
PA_an_7:56.13.4	Appeva nāma ayamāyasmā anulomikāni senāsanāni paṭisevamāno kalyāṇamitte bhajamāno indriyāni samannānayamāno—	56	
PA_an_7:56.13.5	yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihareyyā’ti.	56	
PA_an_7:56.13.6	Evaṁ kho, moggallāna, tesaṁ devānaṁ ñāṇaṁ hoti:	56	
PA_an_7:56.13.7	‘saupādisese vā saupādisesoti, anupādisese vā anupādiseso’”ti.	56	
PA_an_7:56.13.8	Tatiyaṁ.	56	
PA_an_7:57.0.1	Aṅguttara Nikāya 7.57	57	
PA_an_7:57.0.2	6. Abyākatavagga	57	
PA_an_7:57.0.3	Sīhasenāpatisutta	57	
PA_an_7:57.1.1	Evaṁ me sutaṁ—	57	
PA_an_7:57.1.2	ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	57	
PA_an_7:57.1.3	Atha kho sīho senāpati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho sīho senāpati bhagavantaṁ etadavoca:	57	
PA_an_7:57.1.4	“sakkā nu kho, bhante, sandiṭṭhikaṁ dānaphalaṁ paññāpetun”ti?	57	
PA_an_7:57.2.1	“Tena hi, sīha, taññevettha paṭipucchissāmi, yathā te khameyya tathā naṁ byākareyyāsi.	57	
PA_an_7:57.2.2	Taṁ kiṁ maññasi, sīha,	57	
PA_an_7:57.2.3	idha dve purisā—	57	
PA_an_7:57.2.4	eko puriso assaddho maccharī kadariyo paribhāsako, eko puriso saddho dānapati anuppadānarato.	57	
PA_an_7:57.2.5	Taṁ kiṁ maññasi, sīha, kaṁ nu kho arahanto paṭhamaṁ anukampantā anukampeyyuṁ:	57	
PA_an_7:57.2.6	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.3.1	“Yo so, bhante, puriso assaddho maccharī kadariyo paribhāsako, kintaṁ arahanto paṭhamaṁ anukampantā anukampissanti.	57	
PA_an_7:57.3.2	Yo ca kho so, bhante, puriso saddho dānapati anuppadānarato taṁyeva arahanto paṭhamaṁ anukampantā anukampeyyuṁ”.	57	
PA_an_7:57.4.1	“Taṁ kiṁ maññasi, sīha, kaṁ nu kho arahanto paṭhamaṁ upasaṅkamantā upasaṅkameyyuṁ:	57	
PA_an_7:57.4.2	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.4.3	“Yo so, bhante, puriso assaddho maccharī kadariyo paribhāsako, kintaṁ arahanto paṭhamaṁ upasaṅkamantā upasaṅkamissanti.	57	
PA_an_7:57.4.4	Yo ca kho so, bhante, puriso saddho dānapati anuppadānarato taṁyeva arahanto paṭhamaṁ upasaṅkamantā upasaṅkameyyuṁ”.	57	
PA_an_7:57.5.1	“Taṁ kiṁ maññasi, sīha, kassa nu kho arahanto paṭhamaṁ paṭiggaṇhantā paṭiggaṇheyyuṁ:	57	
PA_an_7:57.5.2	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.5.3	“Yo so, bhante, puriso assaddho maccharī kadariyo paribhāsako, kintaṁ tassa arahanto paṭhamaṁ paṭiggaṇhantā paṭiggaṇhissanti.	57	
PA_an_7:57.5.4	Yo ca kho so, bhante, puriso saddho dānapati anuppadānarato tasseva arahanto paṭhamaṁ paṭiggaṇhantā paṭiggaṇheyyuṁ”.	57	
PA_an_7:57.6.1	“Taṁ kiṁ maññasi, sīha, kassa nu kho arahanto paṭhamaṁ dhammaṁ desentā deseyyuṁ:	57	
PA_an_7:57.6.2	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.6.3	“Yo so, bhante, puriso assaddho maccharī kadariyo paribhāsako, kintaṁ tassa arahanto paṭhamaṁ dhammaṁ desentā desessanti.	57	
PA_an_7:57.6.4	Yo ca kho so, bhante, puriso saddho dānapati anuppadānarato tasseva arahanto paṭhamaṁ dhammaṁ desentā deseyyuṁ”.	57	
PA_an_7:57.7.1	“Taṁ kiṁ maññasi, sīha, kassa nu kho kalyāṇo kittisaddo abbhuggaccheyya:	57	
PA_an_7:57.7.2	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.7.3	“Yo so, bhante, puriso assaddho maccharī kadariyo paribhāsako, kintaṁ tassa kalyāṇo kittisaddo abbhuggacchissati.	57	
PA_an_7:57.7.4	Yo ca kho so, bhante, puriso saddho dānapati anuppadānarato tasseva kalyāṇo kittisaddo abbhuggaccheyya”.	57	
PA_an_7:57.8.1_0	“Taṁ kiṁ maññasi, sīha, ko nu kho yaṁyadeva parisaṁ upasaṅkameyya, yadi khattiyaparisaṁ	57	
PA_an_7:57.8.1_1	yadi brāhmaṇaparisaṁ yadi gahapatiparisaṁ yadi samaṇaparisaṁ visārado upasaṅkameyya amaṅkubhūto:	57	
PA_an_7:57.8.2	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.8.3_0	“Yo so, bhante, puriso assaddho maccharī kadariyo paribhāsako, kiṁ so yaṁyadeva parisaṁ	57	
PA_an_7:57.8.3_1	upasaṅkamissati, yadi khattiyaparisaṁ yadi brāhmaṇaparisaṁ yadi gahapatiparisaṁ yadi	57	
PA_an_7:57.8.3_2	samaṇaparisaṁ visārado upasaṅkamissati amaṅkubhūto.	57	
PA_an_7:57.8.4_0	Yo ca kho so, bhante, puriso saddho dānapati anuppadānarato so yaṁyadeva parisaṁ	57	
PA_an_7:57.8.4_1	upasaṅkameyya, yadi khattiyaparisaṁ yadi brāhmaṇaparisaṁ yadi gahapatiparisaṁ yadi	57	
PA_an_7:57.8.4_2	samaṇaparisaṁ visārado upasaṅkameyya amaṅkubhūto”.	57	
PA_an_7:57.9.1	“Taṁ kiṁ maññasi, sīha, ko nu kho kāyassa bhedā paraṁ maraṇā sugatiṁ saggaṁ lokaṁ upapajjeyya:	57	
PA_an_7:57.9.2	‘yo vā so puriso assaddho maccharī kadariyo paribhāsako, yo vā so puriso saddho dānapati anuppadānarato’”ti?	57	
PA_an_7:57.9.3	“Yo so, bhante, puriso assaddho maccharī kadariyo paribhāsako, kiṁ so kāyassa bhedā paraṁ maraṇā sugatiṁ saggaṁ lokaṁ upapajjissati.	57	
PA_an_7:57.9.4	Yo ca kho so, bhante, puriso saddho dānapati anuppadānarato so kāyassa bhedā paraṁ maraṇā sugatiṁ saggaṁ lokaṁ upapajjeyya.	57	
PA_an_7:57.10.1	Yānimāni, bhante, bhagavatā sandiṭṭhikāni dānaphalāni akkhātāni, nāhaṁ ettha bhagavato saddhāya gacchāmi.	57	
PA_an_7:57.10.2	Ahampi etāni jānāmi.	57	
PA_an_7:57.10.3	Ahaṁ, bhante, dāyako dānapati, maṁ arahanto paṭhamaṁ anukampantā anukampanti.	57	
PA_an_7:57.10.4	Ahaṁ, bhante, dāyako dānapati, maṁ arahanto paṭhamaṁ upasaṅkamantā upasaṅkamanti.	57	
PA_an_7:57.10.5	Ahaṁ, bhante, dāyako dānapati, mayhaṁ arahanto paṭhamaṁ paṭiggaṇhantā paṭiggaṇhanti.	57	
PA_an_7:57.10.6	Ahaṁ, bhante, dāyako dānapati, mayhaṁ arahanto paṭhamaṁ dhammaṁ desentā desenti.	57	
PA_an_7:57.10.7	Ahaṁ, bhante, dāyako dānapati, mayhaṁ kalyāṇo kittisaddo abbhuggato:	57	
PA_an_7:57.10.8	‘sīho senāpati dāyako kārako saṅghupaṭṭhāko’ti.	57	
PA_an_7:57.10.9	Ahaṁ, bhante, dāyako dānapati yaṁyadeva parisaṁ upasaṅkamāmi, yadi khattiyaparisaṁ …pe… yadi samaṇaparisaṁ visārado upasaṅkamāmi amaṅkubhūto.	57	
PA_an_7:57.10.10	Yānimāni, bhante, bhagavatā sandiṭṭhikāni dānaphalāni akkhātāni, nāhaṁ ettha bhagavato saddhāya gacchāmi.	57	
PA_an_7:57.10.11	Ahampi etāni jānāmi.	57	
PA_an_7:57.10.12	Yañca kho maṁ, bhante, bhagavā evamāha:	57	
PA_an_7:57.10.13	‘dāyako, sīha, dānapati kāyassa bhedā paraṁ maraṇā sugatiṁ saggaṁ lokaṁ upapajjatī’ti.	57	
PA_an_7:57.10.14	Etāhaṁ na jānāmi, ettha ca panāhaṁ, bhagavato saddhāya gacchāmī”ti.	57	
PA_an_7:57.10.15	“Evametaṁ, sīha, evametaṁ, sīha.	57	
PA_an_7:57.10.16	Dāyako, sīha, dānapati kāyassa bhedā paraṁ maraṇā sugatiṁ saggaṁ lokaṁ upapajjatī”ti.	57	
PA_an_7:57.10.17	Catutthaṁ.	57	
PA_an_7:58.0.1	Aṅguttara Nikāya 7.58	58	
PA_an_7:58.0.2	6. Abyākatavagga	58	
PA_an_7:58.0.3	Arakkheyyasutta	58	
PA_an_7:58.1.1	“Cattārimāni, bhikkhave, tathāgatassa arakkheyyāni, tīhi ca anupavajjo.	58	
PA_an_7:58.1.2	Katamāni cattāri tathāgatassa arakkheyyāni?	58	
PA_an_7:58.1.3	Parisuddhakāyasamācāro, bhikkhave, tathāgato;	58	
PA_an_7:58.1.4	natthi tathāgatassa kāyaduccaritaṁ yaṁ tathāgato rakkheyya:	58	
PA_an_7:58.1.5	‘mā me idaṁ paro aññāsī’ti.	58	
PA_an_7:58.2.1	Parisuddhavacīsamācāro, bhikkhave, tathāgato;	58	
PA_an_7:58.2.2	natthi tathāgatassa vacīduccaritaṁ yaṁ tathāgato rakkheyya:	58	
PA_an_7:58.2.3	‘mā me idaṁ paro aññāsī’ti.	58	
PA_an_7:58.3.1	Parisuddhamanosamācāro, bhikkhave, tathāgato;	58	
PA_an_7:58.3.2	natthi tathāgatassa manoduccaritaṁ yaṁ tathāgato rakkheyya:	58	
PA_an_7:58.3.3	‘mā me idaṁ paro aññāsī’ti.	58	
PA_an_7:58.4.1	Parisuddhājīvo, bhikkhave, tathāgato;	58	
PA_an_7:58.4.2	natthi tathāgatassa micchāājīvo yaṁ tathāgato rakkheyya:	58	
PA_an_7:58.4.3	‘mā me idaṁ paro aññāsī’ti.	58	
PA_an_7:58.5.1	Imāni cattāri tathāgatassa arakkheyyāni.	58	
PA_an_7:58.6.1	Katamehi tīhi anupavajjo?	58	
PA_an_7:58.6.2	Svākkhātadhammo, bhikkhave, tathāgato.	58	
PA_an_7:58.6.3	Tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessati:	58	
PA_an_7:58.6.4	‘itipi tvaṁ na svākkhātadhammo’ti.	58	
PA_an_7:58.6.5	Nimittametaṁ, bhikkhave, na samanupassāmi.	58	
PA_an_7:58.6.6	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	58	
PA_an_7:58.7.1	Supaññattā kho pana me, bhikkhave, sāvakānaṁ nibbānagāminī paṭipadā.	58	
PA_an_7:58.7.2	Yathāpaṭipannā mama sāvakā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharanti.	58	
PA_an_7:58.7.3	Tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessati:	58	
PA_an_7:58.7.4	‘itipi te na supaññattā sāvakānaṁ nibbānagāminī paṭipadā. Yathāpaṭipannā tava sāvakā āsavānaṁ khayā …pe… sacchikatvā upasampajja viharantī’ti.	58	
PA_an_7:58.7.5	Nimittametaṁ, bhikkhave, na samanupassāmi.	58	
PA_an_7:58.7.6	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	58	
PA_an_7:58.8.1	Anekasatā kho pana me, bhikkhave, sāvakaparisā āsavānaṁ khayā …pe… sacchikatvā upasampajja viharanti.	58	
PA_an_7:58.8.2	Tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessati:	58	
PA_an_7:58.8.3	‘itipi te na anekasatā sāvakaparisā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharantī’ti.	58	
PA_an_7:58.8.4	Nimittametaṁ, bhikkhave, na samanupassāmi.	58	
PA_an_7:58.8.5	Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi.	58	
PA_an_7:58.9.1	Imehi tīhi anupavajjo.	58	
PA_an_7:58.10.1	Imāni kho, bhikkhave, cattāri tathāgatassa arakkheyyāni, imehi ca tīhi anupavajjo”ti.	58	
PA_an_7:58.10.2	Pañcamaṁ.	58	
PA_an_7:59.0.1	Aṅguttara Nikāya 7.59	59	
PA_an_7:59.0.2	6. Abyākatavagga	59	
PA_an_7:59.0.3	Kimilasutta	59	
PA_an_7:59.1.1	Evaṁ me sutaṁ—	59	
PA_an_7:59.1.2	ekaṁ samayaṁ bhagavā kimilāyaṁ viharati niculavane.	59	
PA_an_7:59.1.3	Atha kho āyasmā kimilo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā kimilo bhagavantaṁ etadavoca:	59	
PA_an_7:59.1.4	“ko nu kho, bhante, hetu ko paccayo yena tathāgate parinibbute saddhammo na ciraṭṭhitiko hotī”ti?	59	
PA_an_7:59.2.1_0	“Idha, kimila, tathāgate parinibbute bhikkhū bhikkhuniyo upāsakā upāsikāyo satthari	59	
PA_an_7:59.2.1_1	agāravā viharanti appatissā, dhamme agāravā viharanti appatissā, saṅghe agāravā viharanti	59	
PA_an_7:59.2.1_2	appatissā, sikkhāya agāravā viharanti appatissā, samādhismiṁ agāravā viharanti appatissā,	59	
PA_an_7:59.2.1_3	appamāde agāravā viharanti appatissā, paṭisanthāre agāravā viharanti appatissā.	59	
PA_an_7:59.2.2	Ayaṁ kho, kimila, hetu ayaṁ paccayo yena tathāgate parinibbute saddhammo na ciraṭṭhitiko hotī”ti.	59	
PA_an_7:59.3.1	“Ko pana, bhante, hetu ko paccayo yena tathāgate parinibbute saddhammo ciraṭṭhitiko hotī”ti?	59	
PA_an_7:59.3.2_0	“Idha, kimila, tathāgate parinibbute bhikkhū bhikkhuniyo upāsakā upāsikāyo satthari	59	
PA_an_7:59.3.2_1	sagāravā viharanti sappatissā, dhamme sagāravā viharanti sappatissā, saṅghe sagāravā	59	
PA_an_7:59.3.2_2	viharanti sappatissā, sikkhāya sagāravā viharanti sappatissā, samādhismiṁ sagāravā	59	
PA_an_7:59.3.2_3	viharanti sappatissā, appamāde sagāravā viharanti sappatissā, paṭisanthāre sagāravā	59	
PA_an_7:59.3.2_4	viharanti sappatissā.	59	
PA_an_7:59.3.3	Ayaṁ kho, kimila, hetu ayaṁ paccayo yena tathāgate parinibbute saddhammo ciraṭṭhitiko hotī”ti.	59	
PA_an_7:59.3.4	Chaṭṭhaṁ.	59	
PA_an_7:60.0.1	Aṅguttara Nikāya 7.60	60	
PA_an_7:60.0.2	6. Abyākatavagga	60	
PA_an_7:60.0.3	Sattadhammasutta	60	
PA_an_7:60.1.1	“Sattahi, bhikkhave, dhammehi samannāgato bhikkhu nacirasseva āsavānaṁ khayā …pe… sacchikatvā upasampajja vihareyya.	60	
PA_an_7:60.1.2	Katamehi sattahi?	60	
PA_an_7:60.1.3	Idha, bhikkhave, bhikkhu saddho hoti, sīlavā hoti, bahussuto hoti, paṭisallīno hoti, āraddhavīriyo hoti, satimā hoti, paññavā hoti.	60	
PA_an_7:60.1.4	Imehi kho, bhikkhave, sattahi dhammehi samannāgato bhikkhu nacirasseva āsavānaṁ khayā …pe… sacchikatvā upasampajja vihareyyā”ti.	60	
PA_an_7:60.1.5	Sattamaṁ.	60	
PA_an_7:61.0.1	Aṅguttara Nikāya 7.61	61	
PA_an_7:61.0.2	6. Abyākatavagga	61	
PA_an_7:61.0.3	Pacalāyamānasutta	61	
PA_an_7:61.1.1	Evaṁ me sutaṁ—	61	
PA_an_7:61.1.2	ekaṁ samayaṁ bhagavā bhaggesu viharati susumāragire bhesakaḷāvane migadāye.	61	
PA_an_7:61.1.3	Tena kho pana samayena āyasmā mahāmoggallāno magadhesu kallavāḷaputtagāme pacalāyamāno nisinno hoti.	61	
PA_an_7:61.1.4	Addasā kho bhagavā dibbena cakkhunā visuddhena atikkantamānusakena āyasmantaṁ mahāmoggallānaṁ magadhesu kallavāḷaputtagāme pacalāyamānaṁ nisinnaṁ.	61	
PA_an_7:61.1.5	Disvā—	61	
PA_an_7:61.1.6_0	seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;	61	
PA_an_7:61.1.6_1	evamevaṁ—bhaggesu susumāragire bhesakaḷāvane migadāye antarahito magadhesu kallavāḷaputtagāme	61	
PA_an_7:61.1.6_2	āyasmato mahāmoggallānassa sammukhe pāturahosi.	61	
PA_an_7:61.1.7	Nisīdi bhagavā paññatte āsane.	61	
PA_an_7:61.1.8	Nisajja kho bhagavā āyasmantaṁ mahāmoggallānaṁ etadavoca:	61	
PA_an_7:61.2.1	“Pacalāyasi no tvaṁ, moggallāna, pacalāyasi no tvaṁ, moggallānā”ti?	61	
PA_an_7:61.2.2	“Evaṁ, bhante”.	61	
PA_an_7:61.2.3	“Tasmātiha, moggallāna, yathāsaññissa te viharato taṁ middhaṁ okkamati, taṁ saññaṁ mā manasākāsi, taṁ saññaṁ mā bahulamakāsi.	61	
PA_an_7:61.2.4	Ṭhānaṁ kho panetaṁ, moggallāna, vijjati yaṁ te evaṁ viharato taṁ middhaṁ pahīyetha.	61	
PA_an_7:61.3.1	No ce te evaṁ viharato taṁ middhaṁ pahīyetha, tato tvaṁ, moggallāna, yathāsutaṁ yathāpariyattaṁ dhammaṁ cetasā anuvitakkeyyāsi anuvicāreyyāsi, manasā anupekkheyyāsi.	61	
PA_an_7:61.3.2	Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.	61	
PA_an_7:61.4.1	No ce te evaṁ viharato taṁ middhaṁ pahīyetha, tato tvaṁ, moggallāna, yathāsutaṁ yathāpariyattaṁ dhammaṁ vitthārena sajjhāyaṁ kareyyāsi.	61	
PA_an_7:61.4.2	Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.	61	
PA_an_7:61.5.1	No ce te evaṁ viharato taṁ middhaṁ pahīyetha, tato tvaṁ, moggallāna, ubho kaṇṇasotāni āviñcheyyāsi, pāṇinā gattāni anumajjeyyāsi.	61	
PA_an_7:61.5.2	Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.	61	
PA_an_7:61.6.1	No ce te evaṁ viharato taṁ middhaṁ pahīyetha, tato tvaṁ, moggallāna, uṭṭhāyāsanā udakena akkhīni anumajjitvā disā anuvilokeyyāsi, nakkhattāni tārakarūpāni ullokeyyāsi.	61	
PA_an_7:61.6.2	Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.	61	
PA_an_7:61.7.1	No ce te evaṁ viharato taṁ middhaṁ pahīyetha, tato tvaṁ, moggallāna, ālokasaññaṁ manasi kareyyāsi, divāsaññaṁ adhiṭṭhaheyyāsi—	61	
PA_an_7:61.7.2	yathā divā tathā rattiṁ yathā rattiṁ tathā divā.	61	
PA_an_7:61.7.3	Iti vivaṭena cetasā apariyonaddhena sappabhāsaṁ cittaṁ bhāveyyāsi.	61	
PA_an_7:61.7.4	Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.	61	
PA_an_7:61.8.1	No ce te evaṁ viharato taṁ middhaṁ pahīyetha, tato tvaṁ, moggallāna, pacchāpuresaññī caṅkamaṁ adhiṭṭhaheyyāsi antogatehi indriyehi abahigatena mānasena.	61	
PA_an_7:61.8.2	Ṭhānaṁ kho panetaṁ vijjati yaṁ te evaṁ viharato taṁ middhaṁ pahīyetha.	61	
PA_an_7:61.9.1	No ce te evaṁ viharato taṁ middhaṁ pahīyetha, tato tvaṁ, moggallāna, dakkhiṇena passena sīhaseyyaṁ kappeyyāsi pāde pādaṁ accādhāya sato sampajāno uṭṭhānasaññaṁ manasi karitvā.	61	
PA_an_7:61.9.2	Paṭibuddhena ca te, moggallāna, khippaññeva paccuṭṭhātabbaṁ:	61	
PA_an_7:61.9.3	‘na seyyasukhaṁ na passasukhaṁ na middhasukhaṁ anuyutto viharissāmī’ti.	61	
PA_an_7:61.9.4	Evañhi te, moggallāna, sikkhitabbaṁ.	61	
PA_an_7:61.10.1	Tasmātiha, moggallāna, evaṁ sikkhitabbaṁ:	61	
PA_an_7:61.10.2	‘na uccāsoṇḍaṁ paggahetvā kulāni upasaṅkamissāmī’ti.	61	
PA_an_7:61.10.3	Evañhi te, moggallāna, sikkhitabbaṁ.	61	
PA_an_7:61.10.4	Sace, moggallāna, bhikkhu uccāsoṇḍaṁ paggahetvā kulāni upasaṅkamati, santi hi, moggallāna, kulesu kiccakaraṇīyāni.	61	
PA_an_7:61.10.5	Yehi manussā āgataṁ bhikkhuṁ na manasi karonti, tatra bhikkhussa evaṁ hoti:	61	
PA_an_7:61.10.6	‘kosu nāma idāni maṁ imasmiṁ kule paribhindi, virattarūpā dānime mayi manussā’ti.	61	
PA_an_7:61.10.7	Itissa alābhena maṅkubhāvo, maṅkubhūtassa uddhaccaṁ, uddhatassa asaṁvaro, asaṁvutassa ārā cittaṁ samādhimhā.	61	
PA_an_7:61.11.1	Tasmātiha, moggallāna, evaṁ sikkhitabbaṁ:	61	
PA_an_7:61.11.2	‘na viggāhikakathaṁ kathessāmī’ti.	61	
PA_an_7:61.11.3	Evañhi te, moggallāna, sikkhitabbaṁ.	61	
PA_an_7:61.11.4	Viggāhikāya, moggallāna, kathāya sati kathābāhullaṁ pāṭikaṅkhaṁ, kathābāhulle sati uddhaccaṁ, uddhatassa asaṁvaro, asaṁvutassa ārā cittaṁ samādhimhā.	61	
PA_an_7:61.11.5	Nāhaṁ, moggallāna, sabbeheva saṁsaggaṁ vaṇṇayāmi.	61	
PA_an_7:61.11.6	Na panāhaṁ, moggallāna, sabbeheva saṁsaggaṁ na vaṇṇayāmi.	61	
PA_an_7:61.11.7	Sagahaṭṭhapabbajitehi kho ahaṁ, moggallāna, saṁsaggaṁ na vaṇṇayāmi.	61	
PA_an_7:61.11.8	Yāni ca kho tāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppāni tathārūpehi senāsanehi saṁsaggaṁ vaṇṇayāmī”ti.	61	
PA_an_7:61.12.1	Evaṁ vutte, āyasmā mahāmoggallāno bhagavantaṁ etadavoca:	61	
PA_an_7:61.12.2	“kittāvatā nu kho, bhante, bhikkhu saṅkhittena taṇhāsaṅkhayavimutto hoti accantaniṭṭho accantayogakkhemī accantabrahmacārī accantapariyosāno seṭṭho devamanussānan”ti?	61	
PA_an_7:61.13.1	“Idha, moggallāna, bhikkhuno sutaṁ hoti:	61	
PA_an_7:61.13.2	‘sabbe dhammā nālaṁ abhinivesāyā’ti;	61	
PA_an_7:61.13.3	evañcetaṁ, moggallāna, bhikkhuno sutaṁ hoti:	61	
PA_an_7:61.13.4	‘sabbe dhammā nālaṁ abhinivesāyā’ti.	61	
PA_an_7:61.13.5	So sabbaṁ dhammaṁ abhijānāti, sabbaṁ dhammaṁ abhiññāya sabbaṁ dhammaṁ parijānāti. Sabbaṁ dhammaṁ pariññāya yaṁ kiñci vedanaṁ vediyati sukhaṁ vā dukkhaṁ vā adukkhamasukhaṁ vā.	61	
PA_an_7:61.13.6	So tāsu vedanāsu aniccānupassī viharati, virāgānupassī viharati, nirodhānupassī viharati, paṭinissaggānupassī viharati.	61	
PA_an_7:61.13.7	So tāsu vedanāsu aniccānupassī viharanto virāgānupassī viharanto nirodhānupassī viharanto paṭinissaggānupassī viharanto na kiñci loke upādiyati,	61	
PA_an_7:61.13.8	anupādiyaṁ na paritassati, aparitassaṁ paccattaṁyeva parinibbāyati.	61	
PA_an_7:61.13.9	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	61	
PA_an_7:61.13.10	Ettāvatā kho, moggallāna, bhikkhu saṅkhittena taṇhāsaṅkhayavimutto hoti accantaniṭṭho accantayogakkhemī accantabrahmacārī accantapariyosāno seṭṭho devamanussānan”ti.	61	
PA_an_7:61.13.11	Aṭṭhamaṁ.	61	
PA_an_7:62.0.1	Aṅguttara Nikāya 7.62	62	
PA_an_7:62.0.2	6. Abyākatavagga	62	
PA_an_7:62.0.3	Mettasutta	62	
PA_an_7:62.1.1	“Mā, bhikkhave, puññānaṁ bhāyittha.	62	
PA_an_7:62.1.2	Sukhassetaṁ, bhikkhave, adhivacanaṁ yadidaṁ puññāni.	62	
PA_an_7:62.1.3	Abhijānāmi kho panāhaṁ, bhikkhave, dīgharattaṁ katānaṁ puññānaṁ dīgharattaṁ iṭṭhaṁ kantaṁ manāpaṁ vipākaṁ paccanubhūtaṁ.	62	
PA_an_7:62.1.4	Satta vassāni mettacittaṁ bhāvesiṁ.	62	
PA_an_7:62.1.5	Satta vassāni mettacittaṁ bhāvetvā satta saṁvaṭṭavivaṭṭakappe nayimaṁ lokaṁ punāgamāsiṁ.	62	
PA_an_7:62.1.6	Saṁvaṭṭamāne sudāhaṁ, bhikkhave, loke ābhassarūpago homi,	62	
PA_an_7:62.1.7	vivaṭṭamāne loke suññaṁ brahmavimānaṁ upapajjāmi.	62	
PA_an_7:62.2.1	Tatra sudaṁ, bhikkhave, brahmā homi mahābrahmā abhibhū anabhibhūto aññadatthudaso vasavattī.	62	
PA_an_7:62.2.2	Chattiṁsakkhattuṁ kho panāhaṁ, bhikkhave, sakko ahosiṁ devānamindo;	62	
PA_an_7:62.2.3	anekasatakkhattuṁ rājā ahosiṁ cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.	62	
PA_an_7:62.2.4	Tassa mayhaṁ, bhikkhave, imāni satta ratanāni ahesuṁ, seyyathidaṁ—	62	
PA_an_7:62.2.5	cakkaratanaṁ, hatthiratanaṁ, assaratanaṁ, maṇiratanaṁ, itthiratanaṁ, gahapatiratanaṁ, pariṇāyakaratanameva sattamaṁ.	62	
PA_an_7:62.2.6	Parosahassaṁ kho pana me, bhikkhave, puttā ahesuṁ sūrā vīraṅgarūpā parasenappamaddanā.	62	
PA_an_7:62.2.7	So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasinti.	62	
PA_an_7:62.3.1	Passa puññānaṁ vipākaṁ,	62	
PA_an_7:62.3.2	Kusalānaṁ sukhesino;	62	
PA_an_7:62.3.3	Mettaṁ cittaṁ vibhāvetvā,	62	
PA_an_7:62.3.4	Satta vassāni bhikkhavo;	62	
PA_an_7:62.3.5	Sattasaṁvaṭṭavivaṭṭakappe,	62	
PA_an_7:62.3.6	Nayimaṁ lokaṁ punāgamiṁ.	62	
PA_an_7:62.4.1	Saṁvaṭṭamāne lokamhi,	62	
PA_an_7:62.4.2	homi ābhassarūpago;	62	
PA_an_7:62.4.3	Vivaṭṭamāne lokasmiṁ,	62	
PA_an_7:62.4.4	suññabrahmūpago ahuṁ.	62	
PA_an_7:62.5.1	Sattakkhattuṁ mahābrahmā,	62	
PA_an_7:62.5.2	vasavattī tadā ahuṁ;	62	
PA_an_7:62.5.3	Chattiṁsakkhattuṁ devindo,	62	
PA_an_7:62.5.4	devarajjamakārayiṁ.	62	
PA_an_7:62.6.1	Cakkavattī ahuṁ rājā,	62	
PA_an_7:62.6.2	jambumaṇḍassa issaro;	62	
PA_an_7:62.6.3	Muddhāvasitto khattiyo,	62	
PA_an_7:62.6.4	manussādhipatī ahuṁ.	62	
PA_an_7:62.7.1	Adaṇḍena asatthena,	62	
PA_an_7:62.7.2	vijeyya pathaviṁ imaṁ;	62	
PA_an_7:62.7.3	Asāhasena kammena,	62	
PA_an_7:62.7.4	samena manusāsi taṁ.	62	
PA_an_7:62.8.1	Dhammena rajjaṁ kāretvā,	62	
PA_an_7:62.8.2	asmiṁ pathavimaṇḍale;	62	
PA_an_7:62.8.3	Mahaddhane mahābhoge,	62	
PA_an_7:62.8.4	aḍḍhe ajāyihaṁ kule.	62	
PA_an_7:62.9.1	Sabbakāmehi sampanne,	62	
PA_an_7:62.9.2	ratanehi ca sattahi;	62	
PA_an_7:62.9.3	Buddhā saṅgāhakā loke,	62	
PA_an_7:62.9.4	tehi etaṁ sudesitaṁ.	62	
PA_an_7:62.10.1	Eso hetu mahantassa,	62	
PA_an_7:62.10.2	pathabyo me na vipajjati;	62	
PA_an_7:62.10.3	Pahūtavittūpakaraṇo,	62	
PA_an_7:62.10.4	rājā hoti patāpavā.	62	
PA_an_7:62.11.1	Iddhimā yasavā hoti,	62	
PA_an_7:62.11.2	jambumaṇḍassa issaro;	62	
PA_an_7:62.11.3	Ko sutvā nappasīdeyya,	62	
PA_an_7:62.11.4	api kaṇhābhijātiyo.	62	
PA_an_7:62.12.1	Tasmā hi attakāmena,	62	
PA_an_7:62.12.2	mahattamabhikaṅkhatā;	62	
PA_an_7:62.12.3	Saddhammo garukātabbo,	62	
PA_an_7:62.12.4	saraṁ buddhānasāsanan”ti.	62	
PA_an_7:62.12.5	Navamaṁ.	62	
PA_an_7:63.0.1	Aṅguttara Nikāya 7.63	63	
PA_an_7:63.0.2	6. Abyākatavagga	63	
PA_an_7:63.0.3	Bhariyāsutta	63	
PA_an_7:63.1.1	Atha kho bhagavā pubbaṇhasamayaṁ nivāsetvā pattacīvaramādāya yena anāthapiṇḍikassa gahapatissa nivesanaṁ tenupasaṅkami; upasaṅkamitvā paññatte āsane nisīdi.	63	
PA_an_7:63.1.2	Tena kho pana samayena anāthapiṇḍikassa gahapatissa nivesane manussā uccāsaddā mahāsaddā honti.	63	
PA_an_7:63.1.3_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	63	
PA_an_7:63.1.3_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	63	
PA_an_7:63.2.1	“Kiṁ nu te, gahapati, nivesane manussā uccāsaddā mahāsaddā kevaṭṭā maññe macchavilope”ti?	63	
PA_an_7:63.2.2	“Ayaṁ, bhante, sujātā gharasuṇhā aḍḍhakulā ānītā.	63	
PA_an_7:63.2.3	Sā neva sassuṁ ādiyati, na sasuraṁ ādiyati, na sāmikaṁ ādiyati, bhagavantampi na sakkaroti na garuṁ karoti na māneti na pūjetī”ti.	63	
PA_an_7:63.3.1	Atha kho bhagavā sujātaṁ gharasuṇhaṁ āmantesi:	63	
PA_an_7:63.3.2	“ehi, sujāte”ti.	63	
PA_an_7:63.3.3_0	“Evaṁ, bhante”ti kho sujātā gharasuṇhā bhagavato paṭissutvā yena bhagavā tenupasaṅkami;	63	
PA_an_7:63.3.3_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho sujātaṁ	63	
PA_an_7:63.3.3_2	gharasuṇhaṁ bhagavā etadavoca:	63	
PA_an_7:63.4.1	“Satta kho imā, sujāte, purisassa bhariyāyo.	63	
PA_an_7:63.4.2	Katamā satta?	63	
PA_an_7:63.4.3	Vadhakasamā, corīsamā, ayyasamā, mātāsamā, bhaginīsamā, sakhīsamā, dāsīsamā.	63	
PA_an_7:63.4.4	Imā kho, sujāte, satta purisassa bhariyāyo.	63	
PA_an_7:63.4.5	Tāsaṁ tvaṁ katamā”ti?	63	
PA_an_7:63.4.6	“Na kho ahaṁ, bhante, imassa bhagavatā saṅkhittena bhāsitassa vitthārena atthaṁ ājānāmi.	63	
PA_an_7:63.4.7	Sādhu me, bhante, bhagavā tathā dhammaṁ desetu yathāhaṁ imassa bhagavatā saṅkhittena bhāsitassa vitthārena atthaṁ jāneyyan”ti.	63	
PA_an_7:63.4.8	“Tena hi, sujāte, suṇāhi, sādhukaṁ manasi karohi; bhāsissāmī”ti.	63	
PA_an_7:63.4.9	“Evaṁ, bhante”ti kho sujātā gharasuṇhā bhagavato paccassosi.	63	
PA_an_7:63.4.10	Bhagavā etadavoca:	63	
PA_an_7:63.5.1	“Paduṭṭhacittā ahitānukampinī,	63	
PA_an_7:63.5.2	Aññesu rattā atimaññate patiṁ;	63	
PA_an_7:63.5.3	Dhanena kītassa vadhāya ussukā,	63	
PA_an_7:63.5.4	Yā evarūpā purisassa bhariyā;	63	
PA_an_7:63.5.5	‘Vadhā ca bhariyā’ti ca sā pavuccati.	63	
PA_an_7:63.6.1	Yaṁ itthiyā vindati sāmiko dhanaṁ,	63	
PA_an_7:63.6.2	Sippaṁ vaṇijjañca kasiṁ adhiṭṭhahaṁ;	63	
PA_an_7:63.6.3	Appampi tassa apahātumicchati,	63	
PA_an_7:63.6.4	Yā evarūpā purisassa bhariyā;	63	
PA_an_7:63.6.5	‘Corī ca bhariyā’ti ca sā pavuccati.	63	
PA_an_7:63.7.1	Akammakāmā alasā mahagghasā,	63	
PA_an_7:63.7.2	Pharusā ca caṇḍī duruttavādinī;	63	
PA_an_7:63.7.3	Uṭṭhāyakānaṁ abhibhuyya vattati,	63	
PA_an_7:63.7.4	Yā evarūpā purisassa bhariyā;	63	
PA_an_7:63.7.5	‘Ayyā ca bhariyā’ti ca sā pavuccati.	63	
PA_an_7:63.8.1	Yā sabbadā hoti hitānukampinī,	63	
PA_an_7:63.8.2	Mātāva puttaṁ anurakkhate patiṁ;	63	
PA_an_7:63.8.3	Tato dhanaṁ sambhatamassa rakkhati,	63	
PA_an_7:63.8.4	Yā evarūpā purisassa bhariyā;	63	
PA_an_7:63.8.5	‘Mātā ca bhariyā’ti ca sā pavuccati.	63	
PA_an_7:63.9.1	Yathāpi jeṭṭhā bhaginī kaniṭṭhakā,	63	
PA_an_7:63.9.2	Sagāravā hoti sakamhi sāmike;	63	
PA_an_7:63.9.3	Hirīmanā bhattuvasānuvattinī,	63	
PA_an_7:63.9.4	Yā evarūpā purisassa bhariyā;	63	
PA_an_7:63.9.5	‘Bhaginī ca bhariyā’ti ca sā pavuccati.	63	
PA_an_7:63.10.1	Yācīdha disvāna patiṁ pamodati,	63	
PA_an_7:63.10.2	Sakhī sakhāraṁva cirassamāgataṁ;	63	
PA_an_7:63.10.3	Koleyyakā sīlavatī patibbatā,	63	
PA_an_7:63.10.4	Yā evarūpā purisassa bhariyā;	63	
PA_an_7:63.10.5	‘Sakhī ca bhariyā’ti ca sā pavuccati.	63	
PA_an_7:63.11.1	Akkuddhasantā vadhadaṇḍatajjitā,	63	
PA_an_7:63.11.2	Aduṭṭhacittā patino titikkhati;	63	
PA_an_7:63.11.3	Akkodhanā bhattuvasānuvattinī,	63	
PA_an_7:63.11.4	Yā evarūpā purisassa bhariyā;	63	
PA_an_7:63.11.5	‘Dāsī ca bhariyā’ti ca sā pavuccati.	63	
PA_an_7:63.12.1	Yācīdha bhariyā vadhakāti vuccati,	63	
PA_an_7:63.12.2	‘Corī ca ayyā’ti ca yā pavuccati;	63	
PA_an_7:63.12.3	Dussīlarūpā pharusā anādarā,	63	
PA_an_7:63.12.4	Kāyassa bhedā nirayaṁ vajanti tā.	63	
PA_an_7:63.13.1	Yācīdha mātā bhaginī sakhīti ca,	63	
PA_an_7:63.13.2	‘Dāsī ca bhariyā’ti ca sā pavuccati;	63	
PA_an_7:63.13.3	Sīle ṭhitattā cirarattasaṁvutā,	63	
PA_an_7:63.13.4	Kāyassa bhedā sugatiṁ vajanti tāti.	63	
PA_an_7:63.14.1	Imā kho, sujāte, satta purisassa bhariyāyo.	63	
PA_an_7:63.14.2	Tāsaṁ tvaṁ katamā”ti?	63	
PA_an_7:63.14.3	“Ajjatagge maṁ, bhante, bhagavā dāsīsamaṁ sāmikassa bhariyaṁ dhāretū”ti.	63	
PA_an_7:63.14.4	Dasamaṁ.	63	
PA_an_7:64.0.1	Aṅguttara Nikāya 7.64	64	
PA_an_7:64.0.2	6. Abyākatavagga	64	
PA_an_7:64.0.3	Kodhanasutta	64	
PA_an_7:64.1.1	“Sattime, bhikkhave, dhammā sapattakantā sapattakaraṇā kodhanaṁ āgacchanti itthiṁ vā purisaṁ vā.	64	
PA_an_7:64.1.2	Katame satta?	64	
PA_an_7:64.1.3	Idha, bhikkhave, sapatto sapattassa evaṁ icchati:	64	
PA_an_7:64.1.4	‘aho vatāyaṁ dubbaṇṇo assā’ti.	64	
PA_an_7:64.1.5	Taṁ kissa hetu?	64	
PA_an_7:64.1.6	Na, bhikkhave, sapatto sapattassa vaṇṇavatāya nandati.	64	
PA_an_7:64.1.7	Kodhanoyaṁ, bhikkhave, purisapuggalo kodhābhibhūto kodhapareto, kiñcāpi so hoti sunhāto suvilitto kappitakesamassu odātavatthavasano;	64	
PA_an_7:64.1.8	atha kho so dubbaṇṇova hoti kodhābhibhūto.	64	
PA_an_7:64.1.9	Ayaṁ, bhikkhave, paṭhamo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.2.1	Puna caparaṁ, bhikkhave, sapatto sapattassa evaṁ icchati:	64	
PA_an_7:64.2.2	‘aho vatāyaṁ dukkhaṁ sayeyyā’ti.	64	
PA_an_7:64.2.3	Taṁ kissa hetu?	64	
PA_an_7:64.2.4	Na, bhikkhave, sapatto sapattassa sukhaseyyāya nandati.	64	
PA_an_7:64.2.5_0	Kodhanoyaṁ, bhikkhave, purisapuggalo kodhābhibhūto kodhapareto, kiñcāpi so pallaṅke	64	
PA_an_7:64.2.5_1	seti gonakatthate paṭalikatthate kadalimigapavarapaccattharaṇe sauttaracchade ubhatolohitakūpadhāne;	64	
PA_an_7:64.2.6	atha kho so dukkhaññeva seti kodhābhibhūto.	64	
PA_an_7:64.2.7	Ayaṁ, bhikkhave, dutiyo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.3.1	Puna caparaṁ, bhikkhave, sapatto sapattassa evaṁ icchati:	64	
PA_an_7:64.3.2	‘aho vatāyaṁ na pacurattho assā’ti.	64	
PA_an_7:64.3.3	Taṁ kissa hetu?	64	
PA_an_7:64.3.4	Na, bhikkhave, sapatto sapattassa pacuratthatāya nandati.	64	
PA_an_7:64.3.5	Kodhanoyaṁ, bhikkhave, purisapuggalo kodhābhibhūto kodhapareto, anatthampi gahetvā ‘attho me gahito’ti maññati, atthampi gahetvā ‘anattho me gahito’ti maññati.	64	
PA_an_7:64.3.6	Tassime dhammā aññamaññaṁ vipaccanīkā gahitā dīgharattaṁ ahitāya dukkhāya saṁvattanti kodhābhibhūtassa.	64	
PA_an_7:64.3.7	Ayaṁ, bhikkhave, tatiyo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.4.1	Puna caparaṁ, bhikkhave, sapatto sapattassa evaṁ icchati:	64	
PA_an_7:64.4.2	‘aho vatāyaṁ na bhogavā assā’ti.	64	
PA_an_7:64.4.3	Taṁ kissa hetu?	64	
PA_an_7:64.4.4	Na, bhikkhave, sapatto sapattassa bhogavatāya nandati.	64	
PA_an_7:64.4.5_0	Kodhanassa, bhikkhave, purisapuggalassa kodhābhibhūtassa kodhaparetassa, yepissa	64	
PA_an_7:64.4.5_1	te honti bhogā uṭṭhānavīriyādhigatā bāhābalaparicitā sedāvakkhittā dhammikā dhammaladdhā,	64	
PA_an_7:64.4.5_2	tepi rājāno rājakosaṁ pavesenti kodhābhibhūtassa.	64	
PA_an_7:64.4.6	Ayaṁ, bhikkhave, catuttho dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.5.1	Puna caparaṁ, bhikkhave, sapatto sapattassa evaṁ icchati:	64	
PA_an_7:64.5.2	‘aho vatāyaṁ na yasavā assā’ti.	64	
PA_an_7:64.5.3	Taṁ kissa hetu?	64	
PA_an_7:64.5.4	Na, bhikkhave, sapatto sapattassa yasavatāya nandati.	64	
PA_an_7:64.5.5	Kodhanoyaṁ, bhikkhave, purisapuggalo kodhābhibhūto kodhapareto, yopissa so hoti yaso appamādādhigato, tamhāpi dhaṁsati kodhābhibhūto.	64	
PA_an_7:64.5.6	Ayaṁ, bhikkhave, pañcamo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.6.1	Puna caparaṁ, bhikkhave, sapatto sapattassa evaṁ icchati:	64	
PA_an_7:64.6.2	‘aho vatāyaṁ na mittavā assā’ti.	64	
PA_an_7:64.6.3	Taṁ kissa hetu?	64	
PA_an_7:64.6.4	Na, bhikkhave, sapatto sapattassa mittavatāya nandati.	64	
PA_an_7:64.6.5	Kodhanaṁ, bhikkhave, purisapuggalaṁ kodhābhibhūtaṁ kodhaparetaṁ, yepissa te honti mittāmaccā ñātisālohitā, tepi ārakā parivajjanti kodhābhibhūtaṁ.	64	
PA_an_7:64.6.6	Ayaṁ, bhikkhave, chaṭṭho dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.7.1	Puna caparaṁ, bhikkhave, sapatto sapattassa evaṁ icchati:	64	
PA_an_7:64.7.2	‘aho vatāyaṁ kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyyā’ti.	64	
PA_an_7:64.7.3	Taṁ kissa hetu?	64	
PA_an_7:64.7.4	Na, bhikkhave, sapatto sapattassa sugatigamane nandati.	64	
PA_an_7:64.7.5	Kodhanoyaṁ, bhikkhave, purisapuggalo kodhābhibhūto kodhapareto kāyena duccaritaṁ carati, vācāya duccaritaṁ carati, manasā duccaritaṁ carati.	64	
PA_an_7:64.7.6	So kāyena duccaritaṁ caritvā vācāya …pe…	64	
PA_an_7:64.7.7	kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati kodhābhibhūto.	64	
PA_an_7:64.7.8	Ayaṁ, bhikkhave, sattamo dhammo sapattakanto sapattakaraṇo kodhanaṁ āgacchati itthiṁ vā purisaṁ vā.	64	
PA_an_7:64.8.1	Ime kho, bhikkhave, satta dhammā sapattakantā sapattakaraṇā kodhanaṁ āgacchanti itthiṁ vā purisaṁ vāti.	64	
PA_an_7:64.9.1	Kodhano dubbaṇṇo hoti,	64	
PA_an_7:64.9.2	atho dukkhampi seti so;	64	
PA_an_7:64.9.3	Atho atthaṁ gahetvāna,	64	
PA_an_7:64.9.4	anatthaṁ adhipajjati.	64	
PA_an_7:64.10.1	Tato kāyena vācāya,	64	
PA_an_7:64.10.2	vadhaṁ katvāna kodhano;	64	
PA_an_7:64.10.3	Kodhābhibhūto puriso,	64	
PA_an_7:64.10.4	dhanajāniṁ nigacchati.	64	
PA_an_7:64.11.1	Kodhasammadasammatto,	64	
PA_an_7:64.11.2	āyasakyaṁ nigacchati;	64	
PA_an_7:64.11.3	Ñātimittā suhajjā ca,	64	
PA_an_7:64.11.4	parivajjanti kodhanaṁ.	64	
PA_an_7:64.12.1	Anatthajanano kodho,	64	
PA_an_7:64.12.2	kodho cittappakopano;	64	
PA_an_7:64.12.3	Bhayamantarato jātaṁ,	64	
PA_an_7:64.12.4	taṁ jano nāvabujjhati.	64	
PA_an_7:64.13.1	Kuddho atthaṁ na jānāti,	64	
PA_an_7:64.13.2	kuddho dhammaṁ na passati;	64	
PA_an_7:64.13.3	Andhatamaṁ tadā hoti,	64	
PA_an_7:64.13.4	yaṁ kodho sahate naraṁ.	64	
PA_an_7:64.14.1	Yaṁ kuddho uparodheti,	64	
PA_an_7:64.14.2	sukaraṁ viya dukkaraṁ;	64	
PA_an_7:64.14.3	Pacchā so vigate kodhe,	64	
PA_an_7:64.14.4	aggidaḍḍhova tappati.	64	
PA_an_7:64.15.1	Dummaṅkuyaṁ padasseti,	64	
PA_an_7:64.15.2	dhūmaṁ dhūmīva pāvako;	64	
PA_an_7:64.15.3	Yato patāyati kodho,	64	
PA_an_7:64.15.4	yena kujjhanti mānavā.	64	
PA_an_7:64.16.1	Nāssa hirī na ottappaṁ,	64	
PA_an_7:64.16.2	na vāco hoti gāravo;	64	
PA_an_7:64.16.3	Kodhena abhibhūtassa,	64	
PA_an_7:64.16.4	na dīpaṁ hoti kiñcanaṁ.	64	
PA_an_7:64.17.1	Tapanīyāni kammāni,	64	
PA_an_7:64.17.2	yāni dhammehi ārakā;	64	
PA_an_7:64.17.3	Tāni ārocayissāmi,	64	
PA_an_7:64.17.4	taṁ suṇātha yathā tathaṁ.	64	
PA_an_7:64.18.1	Kuddho hi pitaraṁ hanti,	64	
PA_an_7:64.18.2	hanti kuddho samātaraṁ;	64	
PA_an_7:64.18.3	Kuddho hi brāhmaṇaṁ hanti,	64	
PA_an_7:64.18.4	hanti kuddho puthujjanaṁ.	64	
PA_an_7:64.19.1	Yāya mātu bhato poso,	64	
PA_an_7:64.19.2	imaṁ lokaṁ avekkhati;	64	
PA_an_7:64.19.3	Tampi pāṇadadiṁ santiṁ,	64	
PA_an_7:64.19.4	hanti kuddho puthujjano.	64	
PA_an_7:64.20.1	Attūpamā hi te sattā,	64	
PA_an_7:64.20.2	attā hi paramo piyo;	64	
PA_an_7:64.20.3	Hanti kuddho puthuttānaṁ,	64	
PA_an_7:64.20.4	nānārūpesu mucchito.	64	
PA_an_7:64.21.1	Asinā hanti attānaṁ,	64	
PA_an_7:64.21.2	visaṁ khādanti mucchitā;	64	
PA_an_7:64.21.3	Rajjuyā bajjha mīyanti,	64	
PA_an_7:64.21.4	pabbatāmapi kandare.	64	
PA_an_7:64.22.1	Bhūnahaccāni kammāni,	64	
PA_an_7:64.22.2	attamāraṇiyāni ca;	64	
PA_an_7:64.22.3	Karontā nāvabujjhanti,	64	
PA_an_7:64.22.4	kodhajāto parābhavo.	64	
PA_an_7:64.23.1	Itāyaṁ kodharūpena,	64	
PA_an_7:64.23.2	maccupāso guhāsayo;	64	
PA_an_7:64.23.3	Taṁ damena samucchinde,	64	
PA_an_7:64.23.4	paññāvīriyena diṭṭhiyā.	64	
PA_an_7:64.24.1	Yathā metaṁ akusalaṁ,	64	
PA_an_7:64.24.2	samucchindetha paṇḍito;	64	
PA_an_7:64.24.3	Tatheva dhamme sikkhetha,	64	
PA_an_7:64.24.4	mā no dummaṅkuyaṁ ahu.	64	
PA_an_7:64.25.1	Vītakodhā anāyāsā,	64	
PA_an_7:64.25.2	Vītalobhā anussukā;	64	
PA_an_7:64.25.3	Dantā kodhaṁ pahantvāna,	64	
PA_an_7:64.25.4	Parinibbanti anāsavā”ti.	64	
PA_an_7:64.25.5	Ekādasamaṁ.	64	
PA_an_7:64.25.6	Abyākatavaggo chaṭṭho.	64	
PA_an_7:64.26.0	Tassuddānaṁ	64	
PA_an_7:64.26.1	Abyākato purisagati,	64	
PA_an_7:64.26.2	Tissa sīha arakkhiyaṁ;	64	
PA_an_7:64.26.3	Kimilaṁ satta pacalā,	64	
PA_an_7:64.26.4	Mettā bhariyā kodhekādasāti.	64	
PA_an_7:65.0.1	Aṅguttara Nikāya 7.65	65	
PA_an_7:65.0.2	7. Mahāvagga	65	
PA_an_7:65.0.3	Hirīottappasutta	65	
PA_an_7:65.1.1	“Hirottappe, bhikkhave, asati hirottappavipannassa hatūpaniso hoti indriyasaṁvaro;	65	
PA_an_7:65.1.2	indriyasaṁvare asati indriyasaṁvaravipannassa hatūpanisaṁ hoti sīlaṁ;	65	
PA_an_7:65.1.3	sīle asati sīlavipannassa hatūpaniso hoti sammāsamādhi;	65	
PA_an_7:65.1.4	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	65	
PA_an_7:65.1.5	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	65	
PA_an_7:65.1.6	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	65	
PA_an_7:65.1.7	Seyyathāpi, bhikkhave, rukkho sākhāpalāsavipanno.	65	
PA_an_7:65.1.8	Tassa papaṭikāpi na pāripūriṁ gacchati, tacopi pheggupi sāropi na pāripūriṁ gacchati.	65	
PA_an_7:65.1.9	Evamevaṁ kho, bhikkhave, hirottappe asati hirottappavipannassa hatūpaniso hoti indriyasaṁvaro;	65	
PA_an_7:65.1.10	indriyasaṁvare asati indriyasaṁvaravipannassa hatūpanisaṁ hoti sīlaṁ;	65	
PA_an_7:65.1.11	sīle asati sīlavipannassa hatūpaniso hoti sammāsamādhi;	65	
PA_an_7:65.1.12	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	65	
PA_an_7:65.1.13	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	65	
PA_an_7:65.1.14	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	65	
PA_an_7:65.2.1	Hirottappe, bhikkhave, sati hirottappasampannassa upanisasampanno hoti indriyasaṁvaro;	65	
PA_an_7:65.2.2	indriyasaṁvare sati indriyasaṁvarasampannassa upanisasampannaṁ hoti sīlaṁ;	65	
PA_an_7:65.2.3	sīle sati sīlasampannassa upanisasampanno hoti sammāsamādhi;	65	
PA_an_7:65.2.4	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;	65	
PA_an_7:65.2.5	yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;	65	
PA_an_7:65.2.6	nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.	65	
PA_an_7:65.2.7	Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi pheggupi sāropi pāripūriṁ gacchati.	65	
PA_an_7:65.2.8	Evamevaṁ kho, bhikkhave, hirottappe sati hirottappasampannassa upanisasampanno hoti …pe…	65	
PA_an_7:65.2.9	vimuttiñāṇadassanan”ti.	65	
PA_an_7:65.2.10	Paṭhamaṁ.	65	
PA_an_7:66.0.1	Aṅguttara Nikāya 7.66	66	
PA_an_7:66.0.2	7. Mahāvagga	66	
PA_an_7:66.0.3	Sattasūriyasutta	66	
PA_an_7:66.1.1	Evaṁ me sutaṁ—	66	
PA_an_7:66.1.2	ekaṁ samayaṁ bhagavā vesāliyaṁ viharati ambapālivane.	66	
PA_an_7:66.1.3	Tatra kho bhagavā bhikkhū āmantesi:	66	
PA_an_7:66.1.4	“bhikkhavo”ti.	66	
PA_an_7:66.1.5	“Bhadante”ti te bhikkhū bhagavato paccassosuṁ.	66	
PA_an_7:66.1.6	Bhagavā etadavoca:	66	
PA_an_7:66.2.1	“Aniccā, bhikkhave, saṅkhārā;	66	
PA_an_7:66.2.2	adhuvā, bhikkhave, saṅkhārā;	66	
PA_an_7:66.2.3	anassāsikā, bhikkhave, saṅkhārā.	66	
PA_an_7:66.2.4	Yāvañcidaṁ, bhikkhave, alameva sabbasaṅkhāresu nibbindituṁ alaṁ virajjituṁ alaṁ vimuccituṁ.	66	
PA_an_7:66.3.1_0	Sineru, bhikkhave, pabbatarājā caturāsītiyojanasahassāni āyāmena, caturāsītiyojanasahassāni	66	
PA_an_7:66.3.1_1	vitthārena, caturāsītiyojanasahassāni mahāsamudde ajjhogāḷho, caturāsītiyojanasahassāni	66	
PA_an_7:66.3.1_2	mahāsamuddā accuggato.	66	
PA_an_7:66.3.2	Hoti kho so, bhikkhave, samayo yaṁ kadāci karahaci dīghassa addhuno accayena bahūni vassāni bahūni vassasatāni bahūni vassasahassāni bahūni vassasatasahassāni devo na vassati.	66	
PA_an_7:66.3.3	Deve kho pana, bhikkhave, avassante ye kecime bījagāmabhūtagāmā osadhitiṇavanappatayo te ussussanti visussanti, na bhavanti.	66	
PA_an_7:66.3.4	Evaṁ aniccā, bhikkhave, saṅkhārā;	66	
PA_an_7:66.3.5	evaṁ adhuvā, bhikkhave, saṅkhārā …pe…	66	
PA_an_7:66.3.6	alaṁ vimuccituṁ.	66	
PA_an_7:66.4.1	Hoti kho so, bhikkhave, samayo yaṁ kadāci karahaci dīghassa addhuno accayena dutiyo sūriyo pātubhavati.	66	
PA_an_7:66.4.2	Dutiyassa, bhikkhave, sūriyassa pātubhāvā yā kāci kunnadiyo kusobbhā tā ussussanti visussanti, na bhavanti.	66	
PA_an_7:66.4.3	Evaṁ aniccā, bhikkhave, saṅkhārā …pe…	66	
PA_an_7:66.4.4	alaṁ vimuccituṁ.	66	
PA_an_7:66.5.1	Hoti kho so, bhikkhave, samayo yaṁ kadāci karahaci dīghassa addhuno accayena tatiyo sūriyo pātubhavati.	66	
PA_an_7:66.5.2	Tatiyassa, bhikkhave, sūriyassa pātubhāvā yā kāci mahānadiyo, seyyathidaṁ—	66	
PA_an_7:66.5.3	gaṅgā, yamunā, aciravatī, sarabhū, mahī, tā ussussanti visussanti, na bhavanti.	66	
PA_an_7:66.5.4	Evaṁ aniccā, bhikkhave, saṅkhārā …pe…	66	
PA_an_7:66.5.5	alaṁ vimuccituṁ.	66	
PA_an_7:66.6.1	Hoti kho so, bhikkhave, samayo yaṁ kadāci karahaci dīghassa addhuno accayena catuttho sūriyo pātubhavati.	66	
PA_an_7:66.6.2	Catutthassa, bhikkhave, sūriyassa pātubhāvā ye te mahāsarā yato imā mahānadiyo pavattanti, seyyathidaṁ—	66	
PA_an_7:66.6.3	anotattā, sīhapapātā, rathakārā, kaṇṇamuṇḍā, kuṇālā, chaddantā, mandākiniyā, tā ussussanti visussanti, na bhavanti.	66	
PA_an_7:66.6.4	Evaṁ aniccā, bhikkhave, saṅkhārā …pe…	66	
PA_an_7:66.6.5	alaṁ vimuccituṁ.	66	
PA_an_7:66.7.1	Hoti kho so, bhikkhave, samayo yaṁ kadāci karahaci dīghassa addhuno accayena pañcamo sūriyo pātubhavati.	66	
PA_an_7:66.7.2_0	Pañcamassa, bhikkhave, sūriyassa pātubhāvā yojanasatikānipi mahāsamudde udakāni ogacchanti,	66	
PA_an_7:66.7.2_1	dviyojanasatikānipi mahāsamudde udakāni ogacchanti, tiyojanasatikānipi, catuyojanasatikānipi,	66	
PA_an_7:66.7.2_2	pañcayojanasatikānipi, chayojanasatikānipi, sattayojanasatikānipi mahāsamudde udakāni ogacchanti;	66	
PA_an_7:66.7.3	sattatālampi mahāsamudde udakaṁ saṇṭhāti, chatālampi, pañcatālampi, catutālampi, titālampi, dvitālampi, tālamattampi mahāsamudde udakaṁ saṇṭhāti;	66	
PA_an_7:66.7.4_0	sattaporisampi mahāsamudde udakaṁ saṇṭhāti, chaporisampi, pañcaporisampi, catuporisampi,	66	
PA_an_7:66.7.4_1	tiporisampi, dviporisampi, porisampi, aḍḍhaporisampi, kaṭimattampi, jaṇṇukāmattampi,	66	
PA_an_7:66.7.4_2	gopphakamattampi mahāsamudde udakaṁ saṇṭhāti.	66	
PA_an_7:66.7.5	Seyyathāpi, bhikkhave, saradasamaye thullaphusitake deve vassante tattha tattha gopadesu udakāni ṭhitāni honti;	66	
PA_an_7:66.7.6	evamevaṁ kho, bhikkhave, tattha tattha gopphakamattāni mahāsamudde udakāni ṭhitāni honti.	66	
PA_an_7:66.7.7	Pañcamassa, bhikkhave, sūriyassa pātubhāvā aṅgulipabbamattampi mahāsamudde udakaṁ na hoti.	66	
PA_an_7:66.7.8	Evaṁ aniccā, bhikkhave, saṅkhārā …pe…	66	
PA_an_7:66.7.9	alaṁ vimuccituṁ.	66	
PA_an_7:66.8.1	Hoti kho so, bhikkhave, samayo yaṁ kadāci karahaci dīghassa addhuno accayena chaṭṭho sūriyo pātubhavati.	66	
PA_an_7:66.8.2	Chaṭṭhassa, bhikkhave, sūriyassa pātubhāvā ayañca mahāpathavī sineru ca pabbatarājā dhūmāyanti sandhūmāyanti sampadhūmāyanti.	66	
PA_an_7:66.8.3	Seyyathāpi, bhikkhave, kumbhakārapāko ālepito paṭhamaṁ dhūmeti sandhūmeti sampadhūmeti;	66	
PA_an_7:66.8.4	evamevaṁ kho, bhikkhave, chaṭṭhassa sūriyassa pātubhāvā ayañca mahāpathavī sineru ca pabbatarājā dhūmāyanti sandhūmāyanti sampadhūmāyanti.	66	
PA_an_7:66.8.5	Evaṁ aniccā, bhikkhave, saṅkhārā …pe…	66	
PA_an_7:66.8.6	alaṁ vimuccituṁ.	66	
PA_an_7:66.9.1	Hoti kho so, bhikkhave, samayo yaṁ kadāci karahaci dīghassa addhuno accayena sattamo sūriyo pātubhavati.	66	
PA_an_7:66.9.2	Sattamassa, bhikkhave, sūriyassa pātubhāvā ayañca mahāpathavī sineru ca pabbatarājā ādippanti pajjalanti ekajālā bhavanti.	66	
PA_an_7:66.9.3	Imissā ca, bhikkhave, mahāpathaviyā sinerussa ca pabbatarājassa jhāyamānānaṁ dayhamānānaṁ acci vātena khittā yāva brahmalokāpi gacchati.	66	
PA_an_7:66.9.4_0	Sinerussa, bhikkhave, pabbatarājassa jhāyamānassa dayhamānassa vinassamānassa mahatā	66	
PA_an_7:66.9.4_1	tejokhandhena abhibhūtassa yojanasatikānipi kūṭāni palujjanti dviyojanasatikānipi,	66	
PA_an_7:66.9.4_2	tiyojanasatikānipi, catuyojanasatikānipi, pañcayojanasatikānipi kūṭāni palujjanti.	66	
PA_an_7:66.9.5	Imissā ca, bhikkhave, mahāpathaviyā sinerussa ca pabbatarājassa jhāyamānānaṁ dayhamānānaṁ neva chārikā paññāyati na masi.	66	
PA_an_7:66.9.6	Seyyathāpi, bhikkhave, sappissa vā telassa vā jhāyamānassa dayhamānassa neva chārikā paññāyati na masi;	66	
PA_an_7:66.9.7	evamevaṁ kho, bhikkhave, imissā ca mahāpathaviyā sinerussa ca pabbatarājassa jhāyamānānaṁ dayhamānānaṁ neva chārikā paññāyati na masi.	66	
PA_an_7:66.9.8	Evaṁ aniccā, bhikkhave, saṅkhārā;	66	
PA_an_7:66.9.9	evaṁ adhuvā, bhikkhave, saṅkhārā;	66	
PA_an_7:66.9.10	evaṁ anassāsikā, bhikkhave, saṅkhārā.	66	
PA_an_7:66.9.11	Yāvañcidaṁ, bhikkhave, alameva sabbasaṅkhāresu nibbindituṁ alaṁ virajjituṁ alaṁ vimuccituṁ.	66	
PA_an_7:66.10.1	Tatra, bhikkhave, ko mantā ko saddhātā:	66	
PA_an_7:66.10.2	‘ayañca pathavī sineru ca pabbatarājā dayhissanti vinassissanti, na bhavissantī’ti aññatra diṭṭhapadehi?	66	
PA_an_7:66.11.1	Bhūtapubbaṁ, bhikkhave, sunetto nāma satthā ahosi titthakaro kāmesu vītarāgo.	66	
PA_an_7:66.11.2	Sunettassa kho pana, bhikkhave, satthuno anekāni sāvakasatāni ahesuṁ.	66	
PA_an_7:66.11.3	Sunetto, bhikkhave, satthā sāvakānaṁ brahmalokasahabyatāya dhammaṁ desesi.	66	
PA_an_7:66.11.4	Ye kho pana, bhikkhave, sunettassa satthuno brahmalokasahabyatāya dhammaṁ desentassa sabbena sabbaṁ sāsanaṁ ājāniṁsu te kāyassa bhedā paraṁ maraṇā sugatiṁ brahmalokaṁ upapajjiṁsu.	66	
PA_an_7:66.11.5_0	Ye na sabbena sabbaṁ sāsanaṁ ājāniṁsu te kāyassa bhedā paraṁ maraṇā appekacce paranimmitavasavattīnaṁ	66	
PA_an_7:66.11.5_1	devānaṁ sahabyataṁ upapajjiṁsu, appekacce nimmānaratīnaṁ devānaṁ sahabyataṁ upapajjiṁsu,	66	
PA_an_7:66.11.5_2	appekacce tusitānaṁ devānaṁ sahabyataṁ upapajjiṁsu, appekacce yāmānaṁ devānaṁ sahabyataṁ	66	
PA_an_7:66.11.5_3	upapajjiṁsu, appekacce tāvatiṁsānaṁ devānaṁ sahabyataṁ upapajjiṁsu, appekacce cātumahārājikānaṁ	66	
PA_an_7:66.11.5_4	devānaṁ sahabyataṁ upapajjiṁsu, appekacce khattiyamahāsālānaṁ sahabyataṁ upapajjiṁsu,	66	
PA_an_7:66.11.5_5	appekacce brāhmaṇamahāsālānaṁ sahabyataṁ upapajjiṁsu, appekacce gahapatimahāsālānaṁ	66	
PA_an_7:66.11.5_6	sahabyataṁ upapajjiṁsu.	66	
PA_an_7:66.12.1	Atha kho, bhikkhave, sunettassa satthuno etadahosi:	66	
PA_an_7:66.12.2	‘na kho metaṁ patirūpaṁ yohaṁ sāvakānaṁ samasamagatiyo assaṁ abhisamparāyaṁ, yannūnāhaṁ uttari mettaṁ bhāveyyan’ti.	66	
PA_an_7:66.13.1	Atha kho, bhikkhave, sunetto satthā satta vassāni mettaṁ cittaṁ bhāvesi.	66	
PA_an_7:66.13.2	Satta vassāni mettaṁ cittaṁ bhāvetvā satta saṁvaṭṭavivaṭṭakappe nayimaṁ lokaṁ punarāgamāsi.	66	
PA_an_7:66.13.3	Saṁvaṭṭamāne sudaṁ, bhikkhave, loke ābhassarūpago hoti.	66	
PA_an_7:66.13.4	Vivaṭṭamāne loke suññaṁ brahmavimānaṁ upapajjati.	66	
PA_an_7:66.13.5	Tatra sudaṁ, bhikkhave, brahmā hoti mahābrahmā abhibhū anabhibhūto aññadatthudaso vasavattī.	66	
PA_an_7:66.13.6	Chattiṁsakkhattuṁ kho pana, bhikkhave, sakko ahosi devānamindo.	66	
PA_an_7:66.13.7	Anekasatakkhattuṁ rājā ahosi cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.	66	
PA_an_7:66.13.8	Parosahassaṁ kho panassa puttā ahesuṁ sūrā vīraṅgarūpā parasenappamaddanā.	66	
PA_an_7:66.13.9	So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasi.	66	
PA_an_7:66.13.10	So hi nāma, bhikkhave, sunetto satthā evaṁ dīghāyuko samāno evaṁ ciraṭṭhitiko aparimutto ahosi:	66	
PA_an_7:66.13.11	‘jātiyā jarāya maraṇena sokehi paridevehi dukkhehi domanassehi upāyāsehi, aparimutto dukkhasmā’ti vadāmi.	66	
PA_an_7:66.14.1	Taṁ kissa hetu?	66	
PA_an_7:66.14.2	Catunnaṁ dhammānaṁ ananubodhā appaṭivedhā.	66	
PA_an_7:66.14.3	Katamesaṁ catunnaṁ?	66	
PA_an_7:66.14.4	Ariyassa, bhikkhave, sīlassa ananubodhā appaṭivedhā, ariyassa samādhissa ananubodhā appaṭivedhā, ariyāya paññāya ananubodhā appaṭivedhā, ariyāya vimuttiyā ananubodhā appaṭivedhā.	66	
PA_an_7:66.14.5_0	Tayidaṁ, bhikkhave, ariyaṁ sīlaṁ anubuddhaṁ paṭividdhaṁ, ariyo samādhi anubodho paṭividdho,	66	
PA_an_7:66.14.5_1	ariyā paññā anubodhā paṭividdhā, ariyā vimutti anubodhā paṭividdhā, ucchinnā bhavataṇhā,	66	
PA_an_7:66.14.5_2	khīṇā bhavanetti, natthi dāni punabbhavo”ti.	66	
PA_an_7:66.14.6	Idamavoca bhagavā.	66	
PA_an_7:66.14.7	Idaṁ vatvāna sugato athāparaṁ etadavoca satthā:	66	
PA_an_7:66.15.1	“Sīlaṁ samādhi paññā ca,	66	
PA_an_7:66.15.2	vimutti ca anuttarā;	66	
PA_an_7:66.15.3	Anubuddhā ime dhammā,	66	
PA_an_7:66.15.4	gotamena yasassinā.	66	
PA_an_7:66.16.1	Iti buddho abhiññāya,	66	
PA_an_7:66.16.2	dhammamakkhāsi bhikkhunaṁ;	66	
PA_an_7:66.16.3	Dukkhassantakaro satthā,	66	
PA_an_7:66.16.4	cakkhumā parinibbuto”ti.	66	
PA_an_7:66.16.5	Dutiyaṁ.	66	
PA_an_7:67.0.1	Aṅguttara Nikāya 7.67	67	
PA_an_7:67.0.2	7. Mahāvagga	67	
PA_an_7:67.0.3	Nagaropamasutta	67	
PA_an_7:67.1.1	“Yato kho, bhikkhave, rañño paccantimaṁ nagaraṁ sattahi nagaraparikkhārehi suparikkhataṁ hoti, catunnañca āhārānaṁ nikāmalābhī hoti akicchalābhī akasiralābhī.	67	
PA_an_7:67.1.2	Idaṁ vuccati, bhikkhave, rañño paccantimaṁ nagaraṁ akaraṇīyaṁ bāhirehi paccatthikehi paccāmittehi.	67	
PA_an_7:67.2.1	Katamehi sattahi nagaraparikkhārehi suparikkhataṁ hoti?	67	
PA_an_7:67.2.2	Idha, bhikkhave, rañño paccantime nagare esikā hoti gambhīranemā sunikhātā acalā asampavedhī.	67	
PA_an_7:67.2.3	Iminā paṭhamena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.3.1	Puna caparaṁ, bhikkhave, rañño paccantime nagare parikkhā hoti gambhīrā ceva vitthatā ca.	67	
PA_an_7:67.3.2	Iminā dutiyena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.4.1	Puna caparaṁ, bhikkhave, rañño paccantime nagare anupariyāyapatho hoti ucco ceva vitthato ca.	67	
PA_an_7:67.4.2	Iminā tatiyena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.5.1	Puna caparaṁ, bhikkhave, rañño paccantime nagare bahuṁ āvudhaṁ sannicitaṁ hoti salākañceva jevanikañca.	67	
PA_an_7:67.5.2	Iminā catutthena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.6.1	Puna caparaṁ, bhikkhave, rañño paccantime nagare bahubalakāyo paṭivasati, seyyathidaṁ—	67	
PA_an_7:67.6.2	hatthārohā assārohā rathikā dhanuggahā celakā calakā piṇḍadāyakā uggā rājaputtā pakkhandino mahānāgā sūrā cammayodhino dāsakaputtā.	67	
PA_an_7:67.6.3	Iminā pañcamena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.7.1	Puna caparaṁ, bhikkhave, rañño paccantime nagare dovāriko hoti paṇḍito byatto medhāvī aññātānaṁ nivāretā ñātānaṁ pavesetā.	67	
PA_an_7:67.7.2	Iminā chaṭṭhena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.8.1	Puna caparaṁ, bhikkhave, rañño paccantime nagare pākāro hoti ucco ceva vitthato ca vāsanalepanasampanno ca.	67	
PA_an_7:67.8.2	Iminā sattamena nagaraparikkhārena suparikkhataṁ hoti rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.	67	
PA_an_7:67.8.3	Imehi sattahi nagaraparikkhārehi suparikkhataṁ hoti.	67	
PA_an_7:67.9.1	Katamesaṁ catunnaṁ āhārānaṁ nikāmalābhī hoti akicchalābhī akasiralābhī?	67	
PA_an_7:67.9.2	Idha, bhikkhave, rañño paccantime nagare bahuṁ tiṇakaṭṭhodakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.10.1	Puna caparaṁ, bhikkhave, rañño paccantime nagare bahuṁ sāliyavakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.11.1	Puna caparaṁ, bhikkhave, rañño paccantime nagare bahuṁ tilamuggamāsāparaṇṇaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.12.1	Puna caparaṁ, bhikkhave, rañño paccantime nagare bahuṁ bhesajjaṁ sannicitaṁ hoti, seyyathidaṁ—	67	
PA_an_7:67.12.2	sappi navanītaṁ telaṁ madhu phāṇitaṁ loṇaṁ abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.12.3	Imesaṁ kho, bhikkhave, catunnaṁ āhārānaṁ nikāmalābhī hoti akicchalābhī akasiralābhī.	67	
PA_an_7:67.13.1	Yato kho, bhikkhave, rañño paccantimaṁ nagaraṁ imehi sattahi nagaraparikkhārehi suparikkhataṁ hoti, imesañca catunnaṁ āhārānaṁ nikāmalābhī hoti akicchalābhī akasiralābhī.	67	
PA_an_7:67.13.2	Idaṁ vuccati, bhikkhave, rañño paccantimaṁ nagaraṁ akaraṇīyaṁ bāhirehi paccatthikehi paccāmittehi.	67	
PA_an_7:67.13.3_0	Evamevaṁ kho, bhikkhave, yato ariyasāvako sattahi saddhammehi samannāgato hoti, catunnañca	67	
PA_an_7:67.13.3_1	jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	67	
PA_an_7:67.13.4	Ayaṁ vuccati, bhikkhave, ariyasāvako akaraṇīyo mārassa akaraṇīyo pāpimato.	67	
PA_an_7:67.13.5	Katamehi sattahi saddhammehi samannāgato hoti?	67	
PA_an_7:67.14.1	Seyyathāpi, bhikkhave, rañño paccantime nagare esikā hoti gambhīranemā sunikhātā acalā asampavedhī abbhantarānaṁ guttiyā bāhirānaṁ paṭighātāya.	67	
PA_an_7:67.14.2	Evamevaṁ kho, bhikkhave, ariyasāvako saddho hoti, saddahati tathāgatassa bodhiṁ	67	
PA_an_7:67.14.3	‘itipi so …pe… buddho bhagavā’ti.	67	
PA_an_7:67.14.4	Saddhesiko, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.14.5	sāvajjaṁ pajahati, anavajjaṁ bhāveti;	67	
PA_an_7:67.14.6	suddhaṁ attānaṁ pariharati.	67	
PA_an_7:67.14.7	Iminā paṭhamena saddhammena samannāgato hoti.	67	
PA_an_7:67.15.1	Seyyathāpi, bhikkhave, rañño paccantime nagare parikkhā hoti gambhīrā ceva vitthatā ca abbhantarānaṁ guttiyā bāhirānaṁ paṭighātāya.	67	
PA_an_7:67.15.2	Evamevaṁ kho, bhikkhave, ariyasāvako hirīmā hoti, hirīyati kāyaduccaritena vacīduccaritena manoduccaritena, hirīyati pāpakānaṁ akusalānaṁ dhammānaṁ samāpattiyā.	67	
PA_an_7:67.15.3	Hirīparikkho kho, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.15.4	sāvajjaṁ pajahati, anavajjaṁ bhāveti;	67	
PA_an_7:67.15.5	suddhaṁ attānaṁ pariharati.	67	
PA_an_7:67.15.6	Iminā dutiyena saddhammena samannāgato hoti.	67	
PA_an_7:67.16.1	Seyyathāpi, bhikkhave, rañño paccantime nagare anupariyāyapatho hoti ucco ceva vitthato ca abbhantarānaṁ guttiyā bāhirānaṁ paṭighātāya.	67	
PA_an_7:67.16.2	Evamevaṁ, kho, bhikkhave, ariyasāvako ottappī hoti, ottappati kāyaduccaritena vacīduccaritena manoduccaritena, ottappati pāpakānaṁ akusalānaṁ dhammānaṁ samāpattiyā.	67	
PA_an_7:67.16.3	Ottappapariyāyapatho, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.16.4	sāvajjaṁ pajahati, anavajjaṁ bhāveti;	67	
PA_an_7:67.16.5	suddhaṁ attānaṁ pariharati.	67	
PA_an_7:67.16.6	Iminā tatiyena saddhammena samannāgato hoti.	67	
PA_an_7:67.17.1	Seyyathāpi, bhikkhave, rañño paccantime nagare bahuṁ āvudhaṁ sannicitaṁ hoti salākañceva jevanikañca abbhantarānaṁ guttiyā bāhirānaṁ paṭighātāya.	67	
PA_an_7:67.17.2	Evamevaṁ kho, bhikkhave, ariyasāvako bahussuto hoti …pe… diṭṭhiyā suppaṭividdhā.	67	
PA_an_7:67.17.3	Sutāvudho, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.17.4	sāvajjaṁ pajahati, anavajjaṁ bhāveti;	67	
PA_an_7:67.17.5	suddhaṁ attānaṁ pariharati.	67	
PA_an_7:67.17.6	Iminā catutthena saddhammena samannāgato hoti.	67	
PA_an_7:67.18.1	Seyyathāpi, bhikkhave, rañño paccantime nagare bahubalakāyo paṭivasati, seyyathidaṁ—	67	
PA_an_7:67.18.2	hatthārohā assārohā rathikā dhanuggahā celakā calakā piṇḍadāyakā uggā rājaputtā pakkhandino mahānāgā sūrā cammayodhino dāsakaputtā abbhantarānaṁ guttiyā bāhirānaṁ paṭighātāya.	67	
PA_an_7:67.18.3_0	Evamevaṁ kho, bhikkhave, ariyasāvako āraddhavīriyo viharati akusalānaṁ dhammānaṁ	67	
PA_an_7:67.18.3_1	pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	67	
PA_an_7:67.18.4	Vīriyabalakāyo, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.18.5	sāvajjaṁ pajahati, anavajjaṁ bhāveti;	67	
PA_an_7:67.18.6	suddhaṁ attānaṁ pariharati.	67	
PA_an_7:67.18.7	Iminā pañcamena saddhammena samannāgato hoti.	67	
PA_an_7:67.19.1	Seyyathāpi, bhikkhave, rañño paccantime nagare dovāriko hoti paṇḍito byatto medhāvī aññātānaṁ nivāretā ñātānaṁ pavesetā abbhantarānaṁ guttiyā bāhirānaṁ paṭighātāya.	67	
PA_an_7:67.19.2	Evamevaṁ kho, bhikkhave, ariyasāvako satimā hoti paramena satinepakkena samannāgato cirakatampi cirabhāsitampi saritā anussaritā.	67	
PA_an_7:67.19.3	Satidovāriko, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.19.4	sāvajjaṁ pajahati, anavajjaṁ bhāveti;	67	
PA_an_7:67.19.5	suddhaṁ attānaṁ pariharati.	67	
PA_an_7:67.19.6	Iminā chaṭṭhena saddhammena samannāgato hoti.	67	
PA_an_7:67.20.1	Seyyathāpi, bhikkhave, rañño paccantime nagare pākāro hoti ucco ceva vitthato ca vāsanalepanasampanno ca abbhantarānaṁ guttiyā bāhirānaṁ paṭighātāya.	67	
PA_an_7:67.20.2	Evamevaṁ kho, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	67	
PA_an_7:67.20.3	Paññāvāsanalepanasampanno, bhikkhave, ariyasāvako akusalaṁ pajahati, kusalaṁ bhāveti;	67	
PA_an_7:67.20.4	sāvajjaṁ pajahati, anavajjaṁ bhāveti;	67	
PA_an_7:67.20.5	suddhaṁ attānaṁ pariharati.	67	
PA_an_7:67.20.6	Iminā sattamena saddhammena samannāgato hoti.	67	
PA_an_7:67.20.7	Imehi sattahi saddhammehi samannāgato hoti.	67	
PA_an_7:67.21.1	Katamesaṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī?	67	
PA_an_7:67.21.2	Seyyathāpi, bhikkhave, rañño paccantime nagare bahuṁ tiṇakaṭṭhodakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.21.3	Evamevaṁ kho, bhikkhave, ariyasāvako vivicceva kāmehi …pe… paṭhamaṁ jhānaṁ upasampajja viharati	67	
PA_an_7:67.21.4	attano ratiyā aparitassāya phāsuvihārāya okkamanāya nibbānassa.	67	
PA_an_7:67.22.1	Seyyathāpi, bhikkhave, rañño paccantime nagare bahuṁ sāliyavakaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.22.2	Evamevaṁ kho, bhikkhave, ariyasāvako vitakkavicārānaṁ vūpasamā …pe… dutiyaṁ jhānaṁ upasampajja viharati	67	
PA_an_7:67.22.3	attano ratiyā aparitassāya phāsuvihārāya okkamanāya nibbānassa.	67	
PA_an_7:67.23.1	Seyyathāpi, bhikkhave, rañño paccantime nagare bahuṁ tilamuggamāsāparaṇṇaṁ sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.23.2	Evamevaṁ kho, bhikkhave, ariyasāvako pītiyā ca virāgā …pe… tatiyaṁ jhānaṁ upasampajja viharati	67	
PA_an_7:67.23.3	attano ratiyā aparitassāya phāsuvihārāya okkamanāya nibbānassa.	67	
PA_an_7:67.24.1	Seyyathāpi, bhikkhave, rañño paccantime nagare bahuṁ bhesajjaṁ sannicitaṁ hoti, seyyathidaṁ—	67	
PA_an_7:67.24.2	sappi navanītaṁ telaṁ madhu phāṇitaṁ loṇaṁ abbhantarānaṁ ratiyā aparitassāya phāsuvihārāya bāhirānaṁ paṭighātāya.	67	
PA_an_7:67.24.3_0	Evamevaṁ kho, bhikkhave, ariyasāvako sukhassa ca pahānā dukkhassa ca pahānā pubbeva	67	
PA_an_7:67.24.3_1	somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ	67	
PA_an_7:67.24.3_2	jhānaṁ upasampajja viharati	67	
PA_an_7:67.24.4	attano ratiyā aparitassāya phāsuvihārāya okkamanāya nibbānassa.	67	
PA_an_7:67.24.5	Imesaṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	67	
PA_an_7:67.25.1_0	Yato kho, bhikkhave, ariyasāvako imehi sattahi saddhammehi samannāgato hoti, imesañca	67	
PA_an_7:67.25.1_1	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	67	
PA_an_7:67.25.2	Ayaṁ vuccati, bhikkhave, ariyasāvako akaraṇīyo mārassa akaraṇīyo pāpimato”ti.	67	
PA_an_7:67.25.3	Tatiyaṁ.	67	
PA_an_7:68.0.1	Aṅguttara Nikāya 7.68	68	
PA_an_7:68.0.2	7. Mahāvagga	68	
PA_an_7:68.0.3	Dhammaññūsutta	68	
PA_an_7:68.1.1	“Sattahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	68	
PA_an_7:68.1.2	Katamehi sattahi?	68	
PA_an_7:68.1.3	Idha, bhikkhave, bhikkhu dhammaññū ca hoti atthaññū ca attaññū ca mattaññū ca kālaññū ca parisaññū ca puggalaparoparaññū ca.	68	
PA_an_7:68.2.1	Kathañca, bhikkhave, bhikkhu dhammaññū hoti?	68	
PA_an_7:68.2.2	Idha, bhikkhave, bhikkhu dhammaṁ jānāti—	68	
PA_an_7:68.2.3	suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.	68	
PA_an_7:68.2.4	No ce, bhikkhave, bhikkhu dhammaṁ jāneyya—	68	
PA_an_7:68.2.5	suttaṁ geyyaṁ …pe… abbhutadhammaṁ vedallaṁ, nayidha ‘dhammaññū’ti vucceyya.	68	
PA_an_7:68.2.6	Yasmā ca kho, bhikkhave, bhikkhu dhammaṁ jānāti—	68	
PA_an_7:68.2.7	suttaṁ geyyaṁ …pe… abbhutadhammaṁ vedallaṁ, tasmā ‘dhammaññū’ti vuccati.	68	
PA_an_7:68.2.8	Iti dhammaññū.	68	
PA_an_7:68.3.1	Atthaññū ca kathaṁ hoti?	68	
PA_an_7:68.3.2	Idha, bhikkhave, bhikkhu tassa tasseva bhāsitassa atthaṁ jānāti:	68	
PA_an_7:68.3.3	‘ayaṁ imassa bhāsitassa attho, ayaṁ imassa bhāsitassa attho’ti.	68	
PA_an_7:68.3.4	No ce, bhikkhave, bhikkhu tassa tasseva bhāsitassa atthaṁ jāneyya:	68	
PA_an_7:68.3.5	‘ayaṁ imassa bhāsitassa attho, ayaṁ imassa bhāsitassa attho’ti, nayidha ‘atthaññū’ti vucceyya.	68	
PA_an_7:68.3.6	Yasmā ca kho, bhikkhave, bhikkhu tassa tasseva bhāsitassa atthaṁ jānāti:	68	
PA_an_7:68.3.7	‘ayaṁ imassa bhāsitassa attho, ayaṁ imassa bhāsitassa attho’ti, tasmā ‘atthaññū’ti vuccati.	68	
PA_an_7:68.3.8	Iti dhammaññū, atthaññū.	68	
PA_an_7:68.4.1	Attaññū ca kathaṁ hoti?	68	
PA_an_7:68.4.2	Idha, bhikkhave, bhikkhu attānaṁ jānāti:	68	
PA_an_7:68.4.3	‘ettakomhi saddhāya sīlena sutena cāgena paññāya paṭibhānenā’ti.	68	
PA_an_7:68.4.4	No ce, bhikkhave, bhikkhu attānaṁ jāneyya:	68	
PA_an_7:68.4.5	‘ettakomhi saddhāya sīlena sutena cāgena paññāya paṭibhānenā’ti, nayidha ‘attaññū’ti vucceyya.	68	
PA_an_7:68.4.6	Yasmā ca, bhikkhave, bhikkhu attānaṁ jānāti:	68	
PA_an_7:68.4.7	‘ettakomhi saddhāya sīlena sutena cāgena paññāya paṭibhānenā’ti, tasmā ‘attaññū’ti vuccati.	68	
PA_an_7:68.4.8	Iti dhammaññū, atthaññū, attaññū.	68	
PA_an_7:68.5.1	Mattaññū ca kathaṁ hoti?	68	
PA_an_7:68.5.2	Idha, bhikkhave, bhikkhu mattaṁ jānāti cīvarapiṇḍapātasenāsanagilānappaccayabhesajjaparikkhārānaṁ paṭiggahaṇāya.	68	
PA_an_7:68.5.3	No ce, bhikkhave, bhikkhu mattaṁ jāneyya cīvarapiṇḍapātasenāsanagilānappaccayabhesajjaparikkhārānaṁ paṭiggahaṇāya, nayidha ‘mattaññū’ti vucceyya.	68	
PA_an_7:68.5.4	Yasmā ca kho, bhikkhave, bhikkhu mattaṁ jānāti cīvarapiṇḍapātasenāsanagilānappaccayabhesajjaparikkhārānaṁ paṭiggahaṇāya, tasmā ‘mattaññū’ti vuccati.	68	
PA_an_7:68.5.5	Iti dhammaññū, atthaññū, attaññū, mattaññū.	68	
PA_an_7:68.6.1	Kālaññū ca kathaṁ hoti?	68	
PA_an_7:68.6.2	Idha, bhikkhave, bhikkhu kālaṁ jānāti:	68	
PA_an_7:68.6.3	‘ayaṁ kālo uddesassa, ayaṁ kālo paripucchāya, ayaṁ kālo yogassa, ayaṁ kālo paṭisallānassā’ti.	68	
PA_an_7:68.6.4	No ce, bhikkhave, bhikkhu kālaṁ jāneyya:	68	
PA_an_7:68.6.5	‘ayaṁ kālo uddesassa, ayaṁ kālo paripucchāya, ayaṁ kālo yogassa, ayaṁ kālo paṭisallānassā’ti, nayidha ‘kālaññū’ti vucceyya.	68	
PA_an_7:68.6.6	Yasmā ca kho, bhikkhave, bhikkhu kālaṁ jānāti:	68	
PA_an_7:68.6.7	‘ayaṁ kālo uddesassa, ayaṁ kālo paripucchāya, ayaṁ kālo yogassa, ayaṁ kālo paṭisallānassā’ti, tasmā ‘kālaññū’ti vuccati.	68	
PA_an_7:68.6.8	Iti dhammaññū, atthaññū, attaññū, mattaññū, kālaññū.	68	
PA_an_7:68.7.1	Parisaññū ca kathaṁ hoti?	68	
PA_an_7:68.7.2	Idha, bhikkhave, bhikkhu parisaṁ jānāti:	68	
PA_an_7:68.7.3	‘ayaṁ khattiyaparisā, ayaṁ brāhmaṇaparisā, ayaṁ gahapatiparisā, ayaṁ samaṇaparisā.	68	
PA_an_7:68.7.4	Tattha evaṁ upasaṅkamitabbaṁ, evaṁ ṭhātabbaṁ, evaṁ kattabbaṁ, evaṁ nisīditabbaṁ, evaṁ bhāsitabbaṁ, evaṁ tuṇhī bhavitabban’ti.	68	
PA_an_7:68.7.5	No ce, bhikkhave, bhikkhu parisaṁ jāneyya:	68	
PA_an_7:68.7.6	‘ayaṁ khattiyaparisā …pe…	68	
PA_an_7:68.7.7	evaṁ tuṇhī bhavitabban’ti, nayidha ‘parisaññū’ti vucceyya.	68	
PA_an_7:68.7.8	Yasmā ca kho, bhikkhave, bhikkhu parisaṁ jānāti:	68	
PA_an_7:68.7.9	‘ayaṁ khattiyaparisā, ayaṁ brāhmaṇaparisā, ayaṁ gahapatiparisā, ayaṁ samaṇaparisā.	68	
PA_an_7:68.7.10	Tattha evaṁ upasaṅkamitabbaṁ, evaṁ ṭhātabbaṁ, evaṁ kattabbaṁ, evaṁ nisīditabbaṁ, evaṁ bhāsitabbaṁ, evaṁ tuṇhī bhavitabban’ti, tasmā ‘parisaññū’ti vuccati.	68	
PA_an_7:68.7.11	Iti dhammaññū, atthaññū, attaññū, mattaññū, kālaññū, parisaññū.	68	
PA_an_7:68.8.1	Puggalaparoparaññū ca kathaṁ hoti?	68	
PA_an_7:68.8.2	Idha, bhikkhave, bhikkhuno dvayena puggalā viditā honti.	68	
PA_an_7:68.8.3	Dve puggalā—	68	
PA_an_7:68.8.4	eko ariyānaṁ dassanakāmo, eko ariyānaṁ na dassanakāmo.	68	
PA_an_7:68.8.5	Yvāyaṁ puggalo ariyānaṁ na dassanakāmo,	68	
PA_an_7:68.8.6	evaṁ so tenaṅgena gārayho.	68	
PA_an_7:68.8.7	Yvāyaṁ puggalo ariyānaṁ dassanakāmo,	68	
PA_an_7:68.8.8	evaṁ so tenaṅgena pāsaṁso..1	68	
PA_an_7:68.9.1	Dve puggalā ariyānaṁ dassanakāmā—	68	
PA_an_7:68.9.2	eko saddhammaṁ sotukāmo, eko saddhammaṁ na sotukāmo.	68	
PA_an_7:68.9.3	Yvāyaṁ puggalo saddhammaṁ na sotukāmo,	68	
PA_an_7:68.9.4	evaṁ so tenaṅgena gārayho.	68	
PA_an_7:68.9.5	Yvāyaṁ puggalo saddhammaṁ sotukāmo,	68	
PA_an_7:68.9.6	evaṁ so tenaṅgena pāsaṁso..2	68	
PA_an_7:68.10.1	Dve puggalā saddhammaṁ sotukāmā—	68	
PA_an_7:68.10.2	eko ohitasoto dhammaṁ suṇāti, eko anohitasoto dhammaṁ suṇāti.	68	
PA_an_7:68.10.3	Yvāyaṁ puggalo anohitasoto dhammaṁ suṇāti,	68	
PA_an_7:68.10.4	evaṁ so tenaṅgena gārayho.	68	
PA_an_7:68.10.5	Yvāyaṁ puggalo ohitasoto dhammaṁ suṇāti,	68	
PA_an_7:68.10.6	evaṁ so tenaṅgena pāsaṁso..3	68	
PA_an_7:68.11.1	Dve puggalā ohitasotā dhammaṁ suṇanti—	68	
PA_an_7:68.11.2	eko sutvā dhammaṁ dhāreti, eko sutvā dhammaṁ na dhāreti.	68	
PA_an_7:68.11.3	Yvāyaṁ puggalo sutvā na dhammaṁ dhāreti,	68	
PA_an_7:68.11.4	evaṁ so tenaṅgena gārayho.	68	
PA_an_7:68.11.5	Yvāyaṁ puggalo sutvā dhammaṁ dhāreti,	68	
PA_an_7:68.11.6	evaṁ so tenaṅgena pāsaṁso..4	68	
PA_an_7:68.12.1	Dve puggalā sutvā dhammaṁ dhārenti—	68	
PA_an_7:68.12.2	eko dhātānaṁ dhammānaṁ atthaṁ upaparikkhati, eko dhātānaṁ dhammānaṁ atthaṁ na upaparikkhati.	68	
PA_an_7:68.12.3	Yvāyaṁ puggalo dhātānaṁ dhammānaṁ atthaṁ na upaparikkhati,	68	
PA_an_7:68.12.4	evaṁ so tenaṅgena gārayho.	68	
PA_an_7:68.12.5	Yvāyaṁ puggalo dhātānaṁ dhammānaṁ atthaṁ upaparikkhati,	68	
PA_an_7:68.12.6	evaṁ so tenaṅgena pāsaṁso..5	68	
PA_an_7:68.13.1	Dve puggalā dhātānaṁ dhammānaṁ atthaṁ upaparikkhanti—	68	
PA_an_7:68.13.2	eko atthamaññāya dhammamaññāya dhammānudhammappaṭipanno, eko atthamaññāya dhammamaññāya na dhammānudhammappaṭipanno.	68	
PA_an_7:68.13.3	Yvāyaṁ puggalo atthamaññāya dhammamaññāya na dhammānudhammappaṭipanno,	68	
PA_an_7:68.13.4	evaṁ so tenaṅgena gārayho.	68	
PA_an_7:68.13.5	Yvāyaṁ puggalo atthamaññāya dhammamaññāya dhammānudhammappaṭipanno,	68	
PA_an_7:68.13.6	evaṁ so tenaṅgena pāsaṁso..6	68	
PA_an_7:68.14.1	Dve puggalā atthamaññāya dhammamaññāya dhammānudhammappaṭipannā—	68	
PA_an_7:68.14.2	eko attahitāya paṭipanno no parahitāya, eko attahitāya ca paṭipanno parahitāya ca.	68	
PA_an_7:68.14.3	Yvāyaṁ puggalo attahitāya paṭipanno no parahitāya,	68	
PA_an_7:68.14.4	evaṁ so tenaṅgena gārayho.	68	
PA_an_7:68.14.5	Yvāyaṁ puggalo attahitāya ca paṭipanno parahitāya ca,	68	
PA_an_7:68.14.6	evaṁ so tenaṅgena pāsaṁso..7	68	
PA_an_7:68.15.1	Evaṁ kho, bhikkhave, bhikkhuno dvayena puggalā viditā honti.	68	
PA_an_7:68.16.1	Evaṁ, bhikkhave, bhikkhu puggalaparoparaññū hoti.	68	
PA_an_7:68.16.2	Imehi kho, bhikkhave, sattahi dhammehi samannāgato bhikkhu āhuneyyo hoti pāhuneyyo …pe… anuttaraṁ puññakkhettaṁ lokassā”ti.	68	
PA_an_7:68.16.3	Catutthaṁ.	68	
PA_an_7:69.0.1	Aṅguttara Nikāya 7.69	69	
PA_an_7:69.0.2	7. Mahāvagga	69	
PA_an_7:69.0.3	Pāricchattakasutta	69	
PA_an_7:69.1.1	“Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro paṇḍupalāso hoti, attamanā, bhikkhave, devā tāvatiṁsā tasmiṁ samaye honti:	69	
PA_an_7:69.1.2	‘paṇḍupalāso dāni pāricchattako koviḷāro nacirasseva dāni pannapalāso bhavissatī’ti.	69	
PA_an_7:69.2.1	Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro pannapalāso hoti, attamanā, bhikkhave, devā tāvatiṁsā tasmiṁ samaye honti:	69	
PA_an_7:69.2.2	‘pannapalāso dāni pāricchattako koviḷāro nacirasseva dāni jālakajāto bhavissatī’ti.	69	
PA_an_7:69.3.1	Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro jālakajāto hoti, attamanā, bhikkhave, devā tāvatiṁsā tasmiṁ samaye honti:	69	
PA_an_7:69.3.2	‘jālakajāto dāni pāricchattako koviḷāro nacirasseva dāni khārakajāto bhavissatī’ti.	69	
PA_an_7:69.4.1	Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro khārakajāto hoti, attamanā, bhikkhave, devā tāvatiṁsā tasmiṁ samaye honti:	69	
PA_an_7:69.4.2	‘khārakajāto dāni pāricchattako koviḷāro nacirasseva dāni kuṭumalakajāto bhavissatī’ti.	69	
PA_an_7:69.5.1	Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro kuṭumalakajāto hoti, attamanā, bhikkhave, devā tāvatiṁsā tasmiṁ samaye honti:	69	
PA_an_7:69.5.2	‘kuṭumalakajāto dāni pāricchattako koviḷāro nacirasseva dāni korakajāto bhavissatī’ti.	69	
PA_an_7:69.6.1	Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro korakajāto hoti, attamanā, bhikkhave, devā tāvatiṁsā tasmiṁ samaye honti:	69	
PA_an_7:69.6.2	‘korakajāto dāni pāricchattako koviḷāro nacirasseva dāni sabbaphāliphullo bhavissatī’ti.	69	
PA_an_7:69.7.1_0	Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro sabbaphāliphullo	69	
PA_an_7:69.7.1_1	hoti, attamanā, bhikkhave, devā tāvatiṁsā pāricchattakassa koviḷārassa mūle dibbe	69	
PA_an_7:69.7.1_2	cattāro māse pañcahi kāmaguṇehi samappitā samaṅgībhūtā paricārenti. Sabbaphāliphullassa	69	
PA_an_7:69.7.1_3	kho pana, bhikkhave, pāricchattakassa koviḷārassa samantā paññāsayojanāni ābhāya	69	
PA_an_7:69.7.1_4	phuṭaṁ hoti, anuvātaṁ yojanasataṁ gandho gacchati,	69	
PA_an_7:69.7.2	ayamānubhāvo pāricchattakassa koviḷārassa.	69	
PA_an_7:69.8.1_0	Evamevaṁ kho, bhikkhave, yasmiṁ samaye ariyasāvako agārasmā anagāriyaṁ pabbajjāya	69	
PA_an_7:69.8.1_1	ceteti, paṇḍupalāso, bhikkhave, ariyasāvako tasmiṁ samaye hoti devānaṁva tāvatiṁsānaṁ	69	
PA_an_7:69.8.1_2	pāricchattako koviḷāro.	69	
PA_an_7:69.9.1_0	Yasmiṁ, bhikkhave, samaye ariyasāvako kesamassuṁ ohāretvā kāsāyāni vatthāni acchādetvā	69	
PA_an_7:69.9.1_1	agārasmā anagāriyaṁ pabbajito hoti, pannapalāso, bhikkhave, ariyasāvako tasmiṁ samaye	69	
PA_an_7:69.9.1_2	hoti devānaṁva tāvatiṁsānaṁ pāricchattako koviḷāro.	69	
PA_an_7:69.10.1	Yasmiṁ, bhikkhave, samaye ariyasāvako vivicceva kāmehi …pe… paṭhamaṁ jhānaṁ upasampajja viharati,	69	
PA_an_7:69.10.2	jālakajāto, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.	69	
PA_an_7:69.11.1	Yasmiṁ, bhikkhave, samaye ariyasāvako vitakkavicārānaṁ vūpasamā …pe… dutiyaṁ jhānaṁ upasampajja viharati,	69	
PA_an_7:69.11.2	khārakajāto, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.	69	
PA_an_7:69.12.1	Yasmiṁ, bhikkhave, samaye ariyasāvako pītiyā ca virāgā …pe… tatiyaṁ jhānaṁ upasampajja viharati,	69	
PA_an_7:69.12.2	kuṭumalakajāto, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.	69	
PA_an_7:69.13.1	Yasmiṁ, bhikkhave, samaye ariyasāvako sukhassa ca pahānā dukkhassa ca pahānā …pe… catutthaṁ jhānaṁ upasampajja viharati,	69	
PA_an_7:69.13.2	korakajāto, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.	69	
PA_an_7:69.14.1	Yasmiṁ, bhikkhave, samaye ariyasāvako āsavānaṁ khayā …pe… sacchikatvā upasampajja viharati,	69	
PA_an_7:69.14.2	sabbaphāliphullo, bhikkhave, ariyasāvako tasmiṁ samaye hoti devānaṁva tāvatiṁsānaṁ pāricchattako koviḷāro.	69	
PA_an_7:69.15.1	Tasmiṁ, bhikkhave, samaye bhummā devā saddamanussāventi:	69	
PA_an_7:69.15.2_0	‘eso itthannāmo āyasmā itthannāmassa āyasmato saddhivihāriko amukamhā gāmā vā nigamā	69	
PA_an_7:69.15.2_1	vā agārasmā anagāriyaṁ pabbajito āsavānaṁ khayā anāsavaṁ cetovimuttiṁ paññāvimuttiṁ	69	
PA_an_7:69.15.2_2	diṭṭheva dhamme sayaṁ abhiññā sacchikatvā upasampajja viharatī’ti.	69	
PA_an_7:69.16.1	Bhummānaṁ devānaṁ saddaṁ sutvā cātumahārājikā devā …pe…	69	
PA_an_7:69.16.2	tāvatiṁsā devā …	69	
PA_an_7:69.16.3	yāmā devā …	69	
PA_an_7:69.16.4	tusitā devā …	69	
PA_an_7:69.16.5	nimmānaratī devā …	69	
PA_an_7:69.16.6	paranimmitavasavattī devā …	69	
PA_an_7:69.16.7	brahmakāyikā devā saddamanussāventi:	69	
PA_an_7:69.16.8_0	‘eso itthannāmo āyasmā itthannāmassa āyasmato saddhivihāriko amukamhā gāmā vā nigamā	69	
PA_an_7:69.16.8_1	vā agārasmā anagāriyaṁ pabbajito āsavānaṁ khayā anāsavaṁ cetovimuttiṁ paññāvimuttiṁ	69	
PA_an_7:69.16.8_2	diṭṭheva dhamme sayaṁ abhiññā sacchikatvā upasampajja viharatī’ti.	69	
PA_an_7:69.16.9	Itiha tena khaṇena tena muhuttena yāva brahmalokā saddo abbhuggacchati,	69	
PA_an_7:69.16.10	ayamānubhāvo khīṇāsavassa bhikkhuno”ti.	69	
PA_an_7:69.16.11	Pañcamaṁ.	69	
PA_an_7:70.0.1	Aṅguttara Nikāya 7.70	70	
PA_an_7:70.0.2	7. Mahāvagga	70	
PA_an_7:70.0.3	Sakkaccasutta	70	
PA_an_7:70.1.1	Atha kho āyasmato sāriputtassa rahogatassa paṭisallīnassa evaṁ cetaso parivitakko udapādi:	70	
PA_an_7:70.1.2	“kiṁ nu kho, bhikkhu, sakkatvā garuṁ katvā upanissāya viharanto akusalaṁ pajaheyya, kusalaṁ bhāveyyā”ti?	70	
PA_an_7:70.1.3	Atha kho āyasmato sāriputtassa etadahosi:	70	
PA_an_7:70.1.4	“satthāraṁ kho, bhikkhu, sakkatvā garuṁ katvā upanissāya viharanto akusalaṁ pajaheyya, kusalaṁ bhāveyya.	70	
PA_an_7:70.1.5	Dhammaṁ kho, bhikkhu …pe…	70	
PA_an_7:70.1.6	saṅghaṁ kho, bhikkhu …pe…	70	
PA_an_7:70.1.7	sikkhaṁ kho, bhikkhu …pe…	70	
PA_an_7:70.1.8	samādhiṁ kho, bhikkhu …pe…	70	
PA_an_7:70.1.9	appamādaṁ kho, bhikkhu …pe…	70	
PA_an_7:70.1.10	paṭisanthāraṁ kho, bhikkhu sakkatvā garuṁ katvā upanissāya viharanto akusalaṁ pajaheyya, kusalaṁ bhāveyyā”ti.	70	
PA_an_7:70.2.1	Atha kho āyasmato sāriputtassa etadahosi:	70	
PA_an_7:70.2.2	“ime kho me dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.	70	
PA_an_7:70.2.3	Evaṁ me ime dhammā parisuddhā ceva bhavissanti parisuddhasaṅkhātatarā ca.	70	
PA_an_7:70.2.4	Seyyathāpi nāma puriso suvaṇṇanikkhaṁ adhigaccheyya parisuddhaṁ pariyodātaṁ.	70	
PA_an_7:70.2.5	Tassa evamassa:	70	
PA_an_7:70.2.6	‘ayaṁ kho me suvaṇṇanikkho parisuddho pariyodāto, yannūnāhaṁ imaṁ suvaṇṇanikkhaṁ gantvā kammārānaṁ dasseyyaṁ.	70	
PA_an_7:70.2.7	Evaṁ me ayaṁ suvaṇṇanikkho sakammāragato parisuddho ceva bhavissati parisuddhasaṅkhātataro ca.	70	
PA_an_7:70.2.8	Evamevaṁ me ime dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.	70	
PA_an_7:70.2.9	Evaṁ me ime dhammā parisuddhā ceva bhavissanti parisuddhasaṅkhātatarā cā’”ti.	70	
PA_an_7:70.3.1_0	Atha kho āyasmā sāriputto sāyanhasamayaṁ paṭisallānā vuṭṭhito yena bhagavā tenupasaṅkami;	70	
PA_an_7:70.3.1_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā	70	
PA_an_7:70.3.1_2	sāriputto bhagavantaṁ etadavoca:	70	
PA_an_7:70.4.1	“Idha mayhaṁ, bhante, rahogatassa paṭisallīnassa evaṁ cetaso parivitakko udapādi:	70	
PA_an_7:70.4.2	‘kiṁ nu kho bhikkhu sakkatvā garuṁ katvā upanissāya viharanto akusalaṁ pajaheyya, kusalaṁ bhāveyyā’ti?	70	
PA_an_7:70.4.3	Atha kho tassa mayhaṁ, bhante, etadahosi:	70	
PA_an_7:70.4.4	‘satthāraṁ kho bhikkhu sakkatvā garuṁ katvā upanissāya viharanto akusalaṁ pajaheyya, kusalaṁ bhāveyya.	70	
PA_an_7:70.4.5	Dhammaṁ kho bhikkhu …pe…	70	
PA_an_7:70.4.6	paṭisanthāraṁ kho bhikkhu sakkatvā …pe…	70	
PA_an_7:70.4.7	kusalaṁ bhāveyyā’ti.	70	
PA_an_7:70.4.8	Atha kho tassa mayhaṁ, bhante, etadahosi:	70	
PA_an_7:70.4.9	‘ime kho me dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.	70	
PA_an_7:70.4.10	Evaṁ me ime dhammā parisuddhā ceva bhavissanti parisuddhasaṅkhātatarā ca.	70	
PA_an_7:70.4.11	Seyyathāpi nāma puriso suvaṇṇanikkhaṁ adhigaccheyya parisuddhaṁ pariyodātaṁ.	70	
PA_an_7:70.4.12	Tassa evamassa—	70	
PA_an_7:70.4.13	ayaṁ kho me suvaṇṇanikkho parisuddho pariyodāto, yannūnāhaṁ imaṁ suvaṇṇanikkhaṁ gantvā kammārānaṁ dasseyyaṁ.	70	
PA_an_7:70.4.14	Evaṁ me ayaṁ suvaṇṇanikkho sakammāragato parisuddho ceva bhavissati parisuddhasaṅkhātataro ca.	70	
PA_an_7:70.4.15	Evamevaṁ me ime dhammā parisuddhā pariyodātā, yannūnāhaṁ ime dhamme gantvā bhagavato āroceyyaṁ.	70	
PA_an_7:70.4.16	Evaṁ me ime dhammā parisuddhā ceva bhavissanti parisuddhasaṅkhātatarā cā’”ti.	70	
PA_an_7:70.5.1	“Sādhu sādhu, sāriputta.	70	
PA_an_7:70.5.2	Satthāraṁ kho, sāriputta, bhikkhu sakkatvā garuṁ katvā upanissāya viharanto akusalaṁ pajaheyya, kusalaṁ bhāveyya.	70	
PA_an_7:70.5.3	Dhammaṁ kho, sāriputta, bhikkhu sakkatvā garuṁ katvā upanissāya viharanto akusalaṁ pajaheyya, kusalaṁ bhāveyya.	70	
PA_an_7:70.5.4	Saṅghaṁ kho …pe…	70	
PA_an_7:70.5.5	sikkhaṁ kho …	70	
PA_an_7:70.5.6	samādhiṁ kho …	70	
PA_an_7:70.5.7	appamādaṁ kho …	70	
PA_an_7:70.5.8	paṭisanthāraṁ kho, sāriputta, bhikkhu sakkatvā garuṁ katvā upanissāya viharanto akusalaṁ pajaheyya, kusalaṁ bhāveyyā”ti.	70	
PA_an_7:70.6.1	Evaṁ vutte, āyasmā sāriputto bhagavantaṁ etadavoca:	70	
PA_an_7:70.6.2	“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi.	70	
PA_an_7:70.6.3	So vata, bhante, bhikkhu satthari agāravo dhamme sagāravo bhavissatīti netaṁ ṭhānaṁ vijjati.	70	
PA_an_7:70.6.4	Yo so, bhante, bhikkhu satthari agāravo dhammepi so agāravo.	70	
PA_an_7:70.7.1	So vata, bhante, bhikkhu satthari agāravo dhamme agāravo saṅghe sagāravo bhavissatīti netaṁ ṭhānaṁ vijjati.	70	
PA_an_7:70.7.2	Yo so, bhante, bhikkhu satthari agāravo dhamme agāravo saṅghepi so agāravo.	70	
PA_an_7:70.8.1	So vata, bhante, bhikkhu satthari agāravo dhamme agāravo saṅghe agāravo sikkhāya sagāravo bhavissatīti netaṁ ṭhānaṁ vijjati.	70	
PA_an_7:70.8.2	Yo so, bhante, bhikkhu satthari agāravo dhamme agāravo saṅghe agāravo sikkhāyapi so agāravo.	70	
PA_an_7:70.9.1	So vata, bhante, bhikkhu satthari agāravo dhamme agāravo saṅghe agāravo sikkhāya agāravo samādhismiṁ sagāravo bhavissatīti netaṁ ṭhānaṁ vijjati.	70	
PA_an_7:70.9.2	Yo so, bhante, bhikkhu satthari agāravo dhamme agāravo saṅghe agāravo sikkhāya agāravo samādhismimpi so agāravo.	70	
PA_an_7:70.10.1	So vata, bhante, bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamāde sagāravo bhavissatīti netaṁ ṭhānaṁ vijjati.	70	
PA_an_7:70.10.2	Yo so, bhante, bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamādepi so agāravo.	70	
PA_an_7:70.11.1_0	So vata, bhante, bhikkhu satthari agāravo dhamme agāravo saṅghe agāravo sikkhāya	70	
PA_an_7:70.11.1_1	agāravo samādhismiṁ agāravo appamāde agāravo paṭisanthāre sagāravo bhavissatīti netaṁ ṭhānaṁ vijjati.	70	
PA_an_7:70.11.2	Yo so, bhante, bhikkhu satthari agāravo …pe… appamāde agāravo paṭisanthārepi so agāravo.	70	
PA_an_7:70.12.1	So vata, bhante, bhikkhu satthari sagāravo dhamme agāravo bhavissatīti netaṁ ṭhānaṁ vijjati. Yo so, bhante, bhikkhu satthari sagāravo dhammepi so sagāravo …pe….	70	
PA_an_7:70.13.1	So vata, bhante, bhikkhu satthari sagāravo …pe… appamāde sagāravo paṭisanthāre agāravo bhavissatīti netaṁ ṭhānaṁ vijjati.	70	
PA_an_7:70.13.2	Yo so, bhante, bhikkhu satthari sagāravo …pe… appamāde sagāravo paṭisanthārepi so sagāravo.	70	
PA_an_7:70.14.1	So vata, bhante, bhikkhu satthari sagāravo dhammepi sagāravo bhavissatīti ṭhānametaṁ vijjati. Yo so, bhante, bhikkhu satthari sagāravo dhammepi so sagāravo …pe….	70	
PA_an_7:70.15.1	So vata, bhante, bhikkhu satthari sagāravo …pe… appamāde sagāravo paṭisanthārepi sagāravo bhavissatīti ṭhānametaṁ vijjati.	70	
PA_an_7:70.15.2	Yo so, bhante, bhikkhu satthari sagāravo dhamme sagāravo saṅghe sagāravo sikkhāya sagāravo samādhismiṁ sagāravo appamāde sagāravo paṭisanthārepi so sagāravoti.	70	
PA_an_7:70.16.1	Imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	70	
PA_an_7:70.17.1	“Sādhu sādhu, sāriputta.	70	
PA_an_7:70.17.2	Sādhu kho tvaṁ, sāriputta, imassa mayā saṅkhittena bhāsitassa evaṁ vitthārena atthaṁ ājānāsi.	70	
PA_an_7:70.17.3	So vata, sāriputta, bhikkhu satthari agāravo dhamme sagāravo bhavissatīti netaṁ ṭhānaṁ vijjati …pe…	70	
PA_an_7:70.17.4	yo so, sāriputta, bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamādepi so agāravo.	70	
PA_an_7:70.18.1_0	So vata, sāriputta, bhikkhu satthari agāravo dhamme agāravo saṅghe agāravo sikkhāya	70	
PA_an_7:70.18.1_1	agāravo samādhismiṁ agāravo appamāde agāravo paṭisanthāre sagāravo bhavissatīti netaṁ ṭhānaṁ vijjati.	70	
PA_an_7:70.18.2	Yo so, sāriputta, bhikkhu satthari agāravo dhamme agāravo saṅghe agāravo sikkhāya agāravo samādhismiṁ agāravo appamāde agāravo paṭisanthārepi so agāravo.	70	
PA_an_7:70.19.1	So vata, sāriputta, bhikkhu satthari sagāravo dhamme agāravo bhavissatīti netaṁ ṭhānaṁ vijjati …pe… yo so, sāriputta, bhikkhu satthari sagāravo dhammepi so sagāravo …pe….	70	
PA_an_7:70.20.1	So vata, sāriputta, bhikkhu satthari sagāravo dhamme sagāravo …pe… appamāde sagāravo paṭisanthāre agāravo bhavissatīti netaṁ ṭhānaṁ vijjati.	70	
PA_an_7:70.20.2	Yo so, sāriputta, bhikkhu satthari sagāravo …pe… appamāde sagāravo paṭisanthārepi so sagāravo.	70	
PA_an_7:70.21.1	So vata, sāriputta, bhikkhu satthari sagāravo dhammepi sagāravo bhavissatīti ṭhānametaṁ vijjati. Yo so, sāriputta, bhikkhu satthari sagāravo dhammepi so sagāravo …pe….	70	
PA_an_7:70.22.1	So vata, sāriputta, bhikkhu satthari sagāravo …pe… appamāde sagāravo paṭisanthārepi so sagāravo bhavissatīti ṭhānametaṁ vijjati.	70	
PA_an_7:70.22.2	Yo so, sāriputta, bhikkhu satthari sagāravo …pe… appamāde sagāravo paṭisanthārepi so sagāravoti.	70	
PA_an_7:70.23.1	Imassa kho, sāriputta, mayā saṅkhittena bhāsitassa evaṁ vitthārena attho daṭṭhabbo”ti.	70	
PA_an_7:70.23.2	Chaṭṭhaṁ.	70	
PA_an_7:71.0.1	Aṅguttara Nikāya 7.71	71	
PA_an_7:71.0.2	7. Mahāvagga	71	
PA_an_7:71.0.3	Bhāvanāsutta	71	
PA_an_7:71.1.1	“Bhāvanaṁ ananuyuttassa, bhikkhave, bhikkhuno viharato kiñcāpi evaṁ icchā uppajjeyya:	71	
PA_an_7:71.1.2	‘aho vata me anupādāya āsavehi cittaṁ vimucceyyā’ti,	71	
PA_an_7:71.1.3	atha khvassa neva anupādāya āsavehi cittaṁ vimuccati.	71	
PA_an_7:71.1.4	Taṁ kissa hetu?	71	
PA_an_7:71.1.5	‘Abhāvitattā’tissa vacanīyaṁ.	71	
PA_an_7:71.1.6	Kissa abhāvitattā?	71	
PA_an_7:71.1.7	Catunnaṁ satipaṭṭhānānaṁ, catunnaṁ sammappadhānānaṁ, catunnaṁ iddhipādānaṁ, pañcannaṁ indriyānaṁ, pañcannaṁ balānaṁ, sattannaṁ bojjhaṅgānaṁ, ariyassa aṭṭhaṅgikassa maggassa.	71	
PA_an_7:71.2.1	Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.	71	
PA_an_7:71.2.2	Tānassu kukkuṭiyā na sammā adhisayitāni, na sammā pariseditāni, na sammā paribhāvitāni.	71	
PA_an_7:71.2.3	Kiñcāpi tassā kukkuṭiyā evaṁ icchā uppajjeyya:	71	
PA_an_7:71.2.4	‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,	71	
PA_an_7:71.2.5	atha kho abhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.	71	
PA_an_7:71.2.6	Taṁ kissa hetu?	71	
PA_an_7:71.2.7	Tathā hi, bhikkhave, kukkuṭiyā aṇḍāni na sammā adhisayitāni, na sammā pariseditāni, na sammā paribhāvitāni.	71	
PA_an_7:71.2.8	Evamevaṁ kho, bhikkhave, bhāvanaṁ ananuyuttassa bhikkhuno viharato kiñcāpi evaṁ icchā uppajjeyya:	71	
PA_an_7:71.2.9	‘aho vata me anupādāya āsavehi cittaṁ vimucceyyā’ti,	71	
PA_an_7:71.2.10	atha khvassa neva anupādāya āsavehi cittaṁ vimuccati.	71	
PA_an_7:71.2.11	Taṁ kissa hetu?	71	
PA_an_7:71.2.12	‘Abhāvitattā’tissa vacanīyaṁ.	71	
PA_an_7:71.2.13	Kissa abhāvitattā?	71	
PA_an_7:71.2.14	Catunnaṁ satipaṭṭhānānaṁ, catunnaṁ sammappadhānānaṁ, catunnaṁ iddhipādānaṁ, pañcannaṁ indriyānaṁ, pañcannaṁ balānaṁ, sattannaṁ bojjhaṅgānaṁ, ariyassa aṭṭhaṅgikassa maggassa.	71	
PA_an_7:71.3.1	Bhāvanaṁ anuyuttassa, bhikkhave, bhikkhuno viharato kiñcāpi na evaṁ icchā uppajjeyya:	71	
PA_an_7:71.3.2	‘aho vata me anupādāya āsavehi cittaṁ vimucceyyā’ti,	71	
PA_an_7:71.3.3	atha khvassa anupādāya āsavehi cittaṁ vimuccati.	71	
PA_an_7:71.3.4	Taṁ kissa hetu?	71	
PA_an_7:71.3.5	‘Bhāvitattā’tissa vacanīyaṁ.	71	
PA_an_7:71.3.6	Kissa bhāvitattā?	71	
PA_an_7:71.3.7	Catunnaṁ satipaṭṭhānānaṁ, catunnaṁ sammappadhānānaṁ, catunnaṁ iddhipādānaṁ, pañcannaṁ indriyānaṁ, pañcannaṁ balānaṁ, sattannaṁ bojjhaṅgānaṁ, ariyassa aṭṭhaṅgikassa maggassa.	71	
PA_an_7:71.4.1	Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.	71	
PA_an_7:71.4.2	Tānassu kukkuṭiyā sammā adhisayitāni, sammā pariseditāni, sammā paribhāvitāni.	71	
PA_an_7:71.4.3	Kiñcāpi tassā kukkuṭiyā na evaṁ icchā uppajjeyya:	71	
PA_an_7:71.4.4	‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,	71	
PA_an_7:71.4.5	atha kho bhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.	71	
PA_an_7:71.4.6	Taṁ kissa hetu?	71	
PA_an_7:71.4.7	Tathā hi, bhikkhave, kukkuṭiyā aṇḍāni sammā adhisayitāni, sammā pariseditāni, sammā paribhāvitāni.	71	
PA_an_7:71.4.8	Evamevaṁ kho, bhikkhave, bhāvanaṁ anuyuttassa bhikkhuno viharato kiñcāpi na evaṁ icchā uppajjeyya:	71	
PA_an_7:71.4.9	‘aho vata me anupādāya āsavehi cittaṁ vimucceyyā’ti,	71	
PA_an_7:71.4.10	atha khvassa anupādāya āsavehi cittaṁ vimuccati.	71	
PA_an_7:71.4.11	Taṁ kissa hetu?	71	
PA_an_7:71.4.12	‘Bhāvitattā’tissa vacanīyaṁ.	71	
PA_an_7:71.4.13	Kissa bhāvitattā?	71	
PA_an_7:71.4.14	Catunnaṁ satipaṭṭhānānaṁ …pe… ariyassa aṭṭhaṅgikassa maggassa.	71	
PA_an_7:71.5.1_0	Seyyathāpi, bhikkhave, phalagaṇḍassa vā phalagaṇḍantevāsikassa vā dissanteva vāsijaṭe	71	
PA_an_7:71.5.1_1	aṅgulipadāni dissati aṅguṭṭhapadaṁ. No ca khvassa evaṁ ñāṇaṁ hoti: ‘ettakaṁ me ajja	71	
PA_an_7:71.5.1_2	vāsijaṭassa khīṇaṁ, ettakaṁ hiyyo, ettakaṁ pare’ti, atha khvassa khīṇe ‘khīṇan’teva ñāṇaṁ hoti.	71	
PA_an_7:71.5.2_0	Evamevaṁ kho, bhikkhave, bhāvanaṁ anuyuttassa bhikkhuno viharato kiñcāpi na evaṁ	71	
PA_an_7:71.5.2_1	ñāṇaṁ hoti: ‘ettakaṁ me ajja āsavānaṁ khīṇaṁ, ettakaṁ hiyyo, ettakaṁ pare’ti, atha	71	
PA_an_7:71.5.2_2	khvassa khīṇe ‘khīṇan’teva ñāṇaṁ hoti.	71	
PA_an_7:71.6.1_0	Seyyathāpi, bhikkhave, sāmuddikāya nāvāya vettabandhanabaddhāya cha māsāni udake	71	
PA_an_7:71.6.1_1	pariyādāya hemantikena thale ukkhittāya vātātapaparetāni bandhanāni, tāni pāvussakena	71	
PA_an_7:71.6.1_2	meghena abhippavuṭṭhāni appakasireneva parihāyanti, pūtikāni bhavanti.	71	
PA_an_7:71.6.2	Evamevaṁ kho, bhikkhave, bhāvanaṁ anuyuttassa bhikkhuno viharato appakasireneva saṁyojanāni paṭippassambhanti, pūtikāni bhavantī”ti.	71	
PA_an_7:71.6.3	Sattamaṁ.	71	
PA_an_7:72.0.1	Aṅguttara Nikāya 7.72	72	
PA_an_7:72.0.2	7. Mahāvagga	72	
PA_an_7:72.0.3	Aggikkhandhopamasutta	72	
PA_an_7:72.1.1	Evaṁ me sutaṁ—	72	
PA_an_7:72.1.2	ekaṁ samayaṁ bhagavā kosalesu cārikaṁ carati mahatā bhikkhusaṅghena saddhiṁ.	72	
PA_an_7:72.1.3	Addasā kho bhagavā addhānamaggappaṭipanno aññatarasmiṁ padese mahantaṁ aggikkhandhaṁ ādittaṁ sampajjalitaṁ sajotibhūtaṁ.	72	
PA_an_7:72.1.4	Disvāna maggā okkamma aññatarasmiṁ rukkhamūle paññatte āsane nisīdi.	72	
PA_an_7:72.1.5	Nisajja kho bhagavā bhikkhū āmantesi:	72	
PA_an_7:72.1.6	“passatha no tumhe, bhikkhave, amuṁ mahantaṁ aggikkhandhaṁ ādittaṁ sampajjalitaṁ sajotibhūtan”ti?	72	
PA_an_7:72.1.7	“Evaṁ, bhante”ti.	72	
PA_an_7:72.2.1	“Taṁ kiṁ maññatha, bhikkhave?	72	
PA_an_7:72.2.2_0	katamaṁ nu kho varaṁ—yaṁ amuṁ mahantaṁ aggikkhandhaṁ ādittaṁ sampajjalitaṁ sajotibhūtaṁ	72	
PA_an_7:72.2.2_1	āliṅgetvā upanisīdeyya vā upanipajjeyya vā, yaṁ vā khattiyakaññaṁ vā brāhmaṇakaññaṁ	72	
PA_an_7:72.2.2_2	vā gahapatikaññaṁ vā mudutalunahatthapādaṁ āliṅgetvā upanisīdeyya vā upanipajjeyya vā”ti?	72	
PA_an_7:72.2.3_0	“Etadeva, bhante, varaṁ—yaṁ khattiyakaññaṁ vā brāhmaṇakaññaṁ vā gahapatikaññaṁ vā	72	
PA_an_7:72.2.3_1	mudutalunahatthapādaṁ āliṅgetvā upanisīdeyya vā upanipajjeyya vā, dukkhañhetaṁ, bhante,	72	
PA_an_7:72.2.3_2	yaṁ amuṁ mahantaṁ aggikkhandhaṁ ādittaṁ sampajjalitaṁ sajotibhūtaṁ āliṅgetvā upanisīdeyya	72	
PA_an_7:72.2.3_3	vā upanipajjeyya vā”ti.	72	
PA_an_7:72.3.1_0	“Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa	72	
PA_an_7:72.3.1_1	pāpadhammassa asucisaṅkassarasamācārassa paṭicchannakammantassa assamaṇassa samaṇapaṭiññassa	72	
PA_an_7:72.3.1_2	abrahmacārissa brahmacāripaṭiññassa antopūtikassa avassutassa kasambujātassa yaṁ	72	
PA_an_7:72.3.1_3	amuṁ mahantaṁ aggikkhandhaṁ ādittaṁ sampajjalitaṁ sajotibhūtaṁ āliṅgetvā upanisīdeyya	72	
PA_an_7:72.3.1_4	vā upanipajjeyya vā.	72	
PA_an_7:72.3.2	Taṁ kissa hetu?	72	
PA_an_7:72.3.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.4.1_0	Yañca kho so, bhikkhave, dussīlo pāpadhammo asucisaṅkassarasamācāro …pe… kasambujāto	72	
PA_an_7:72.4.1_1	khattiyakaññaṁ vā brāhmaṇakaññaṁ vā gahapatikaññaṁ vā mudutalunahatthapādaṁ āliṅgetvā	72	
PA_an_7:72.4.1_2	upanisīdati vā upanipajjati vā, tañhi tassa, bhikkhave, hoti dīgharattaṁ ahitāya	72	
PA_an_7:72.4.1_3	dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	72	
PA_an_7:72.5.1	Taṁ kiṁ maññatha, bhikkhave,	72	
PA_an_7:72.5.2_0	katamaṁ nu kho varaṁ—yaṁ balavā puriso daḷhāya vālarajjuyā ubho jaṅghā veṭhetvā ghaṁseyya—sā	72	
PA_an_7:72.5.2_1	chaviṁ chindeyya chaviṁ chetvā cammaṁ chindeyya cammaṁ chetvā maṁsaṁ chindeyya maṁsaṁ	72	
PA_an_7:72.5.2_2	chetvā nhāruṁ chindeyya nhāruṁ chetvā aṭṭhiṁ chindeyya aṭṭhiṁ chetvā aṭṭhimiñjaṁ	72	
PA_an_7:72.5.2_3	āhacca tiṭṭheyya, yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ	72	
PA_an_7:72.5.2_4	vā abhivādanaṁ sādiyeyyā”ti?	72	
PA_an_7:72.5.3_0	“Etadeva, bhante, varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ	72	
PA_an_7:72.5.3_1	vā abhivādanaṁ sādiyeyya, dukkhañhetaṁ, bhante, yaṁ balavā puriso daḷhāya vālarajjuyā	72	
PA_an_7:72.5.3_2	…pe… aṭṭhimiñjaṁ āhacca tiṭṭheyyā”ti.	72	
PA_an_7:72.6.1_0	Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa	72	
PA_an_7:72.6.1_1	…pe… kasambujātassa yaṁ balavā puriso daḷhāya vālarajjuyā ubho jaṅghā veṭhetvā …pe…	72	
PA_an_7:72.6.1_2	aṭṭhimiñjaṁ āhacca tiṭṭheyya.	72	
PA_an_7:72.6.2	Taṁ kissa hetu?	72	
PA_an_7:72.6.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.6.4_0	Yañca kho so, bhikkhave, dussīlo …pe… kasambujāto khattiyamahāsālānaṁ vā brāhmaṇamahāsālānaṁ	72	
PA_an_7:72.6.4_1	vā gahapatimahāsālānaṁ vā abhivādanaṁ sādiyati, tañhi tassa, bhikkhave, hoti dīgharattaṁ	72	
PA_an_7:72.6.4_2	ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	72	
PA_an_7:72.7.1	“Taṁ kiṁ maññatha, bhikkhave,	72	
PA_an_7:72.7.2_0	katamaṁ nu kho varaṁ—yaṁ balavā puriso tiṇhāya sattiyā teladhotāya paccorasmiṁ pahareyya,	72	
PA_an_7:72.7.2_1	yaṁ vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā añjalikammaṁ sādiyeyyā”ti?	72	
PA_an_7:72.7.3_0	“Etadeva, bhante, varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ	72	
PA_an_7:72.7.3_1	vā añjalikammaṁ sādiyeyya, dukkhañhetaṁ, bhante, yaṁ balavā puriso tiṇhāya sattiyā	72	
PA_an_7:72.7.3_2	teladhotāya paccorasmiṁ pahareyyā”ti.	72	
PA_an_7:72.8.1	“Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa …pe… kasambujātassa yaṁ balavā puriso tiṇhāya sattiyā teladhotāya paccorasmiṁ pahareyya.	72	
PA_an_7:72.8.2	Taṁ kissa hetu?	72	
PA_an_7:72.8.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.8.4_0	Yañca kho so, bhikkhave, dussīlo pāpadhammo …pe… kasambujāto khattiyamahāsālānaṁ	72	
PA_an_7:72.8.4_1	vā brāhmaṇamahāsālānaṁ vā gahapatimahāsālānaṁ vā añjalikammaṁ sādiyati, tañhi tassa,	72	
PA_an_7:72.8.4_2	bhikkhave, hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ	72	
PA_an_7:72.8.4_3	vinipātaṁ nirayaṁ upapajjati.	72	
PA_an_7:72.9.1	Taṁ kiṁ maññatha, bhikkhave,	72	
PA_an_7:72.9.2_0	katamaṁ nu kho varaṁ—yaṁ balavā puriso tattena ayopaṭṭena ādittena sampajjalitena	72	
PA_an_7:72.9.2_1	sajotibhūtena kāyaṁ sampaliveṭheyya, yaṁ vā khattiyamahāsālānaṁ vā brāhmaṇamahāsālānaṁ	72	
PA_an_7:72.9.2_2	vā gahapatimahāsālānaṁ vā saddhādeyyaṁ cīvaraṁ paribhuñjeyyā”ti?	72	
PA_an_7:72.9.3	“Etadeva, bhante, varaṁ—yaṁ khattiyamahāsālānaṁ vā …pe…	72	
PA_an_7:72.9.4	saddhādeyyaṁ cīvaraṁ paribhuñjeyya, dukkhañhetaṁ, bhante, yaṁ balavā puriso tattena ayopaṭṭena ādittena sampajjalitena sajotibhūtena kāyaṁ sampaliveṭheyyā”ti.	72	
PA_an_7:72.10.1_0	“Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa	72	
PA_an_7:72.10.1_1	…pe… kasambujātassa yaṁ balavā puriso tattena ayopaṭṭena ādittena sampajjalitena	72	
PA_an_7:72.10.1_2	sajotibhūtena kāyaṁ sampaliveṭheyya.	72	
PA_an_7:72.10.2	Taṁ kissa hetu?	72	
PA_an_7:72.10.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.10.4_0	Yañca kho so, bhikkhave, dussīlo …pe… kasambujāto khattiyamahāsālānaṁ vā brāhmaṇamahāsālānaṁ	72	
PA_an_7:72.10.4_1	vā gahapatimahāsālānaṁ vā saddhādeyyaṁ cīvaraṁ paribhuñjati, tañhi tassa, bhikkhave,	72	
PA_an_7:72.10.4_2	hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	72	
PA_an_7:72.11.1	Taṁ kiṁ maññatha, bhikkhave,	72	
PA_an_7:72.11.2_0	katamaṁ nu kho varaṁ—yaṁ balavā puriso tattena ayosaṅkunā mukhaṁ vivaritvā tattaṁ	72	
PA_an_7:72.11.2_1	lohaguḷaṁ ādittaṁ sampajjalitaṁ sajotibhūtaṁ mukhe pakkhipeyya—taṁ tassa oṭṭhampi	72	
PA_an_7:72.11.2_2	daheyya mukhampi daheyya jivhampi daheyya kaṇṭhampi daheyya urampi daheyya antampi	72	
PA_an_7:72.11.2_3	antaguṇampi ādāya adhobhāgā nikkhameyya, yaṁ vā khattiyamahāsālānaṁ vā brāhmaṇamahāsālānaṁ	72	
PA_an_7:72.11.2_4	vā gahapatimahāsālānaṁ vā saddhādeyyaṁ piṇḍapātaṁ paribhuñjeyyā”ti?	72	
PA_an_7:72.11.3_0	“Etadeva, bhante, varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ	72	
PA_an_7:72.11.3_1	vā saddhādeyyaṁ piṇḍapātaṁ paribhuñjeyya, dukkhañhetaṁ, bhante, yaṁ balavā puriso	72	
PA_an_7:72.11.3_2	tattena ayosaṅkunā mukhaṁ vivaritvā tattaṁ lohaguḷaṁ ādittaṁ sampajjalitaṁ sajotibhūtaṁ	72	
PA_an_7:72.11.3_3	mukhe pakkhipeyya—taṁ tassa oṭṭhampi daheyya mukhampi daheyya jivhampi daheyya kaṇṭhampi	72	
PA_an_7:72.11.3_4	daheyya urampi daheyya antampi antaguṇampi ādāya adhobhāgaṁ nikkhameyyā”ti.	72	
PA_an_7:72.12.1_0	“Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa	72	
PA_an_7:72.12.1_1	…pe… kasambujātassa yaṁ balavā puriso tattena ayosaṅkunā mukhaṁ vivaritvā tattaṁ	72	
PA_an_7:72.12.1_2	lohaguḷaṁ ādittaṁ sampajjalitaṁ sajotibhūtaṁ mukhe pakkhipeyya—taṁ tassa oṭṭhampi	72	
PA_an_7:72.12.1_3	daheyya mukhampi daheyya jivhampi daheyya kaṇṭhampi daheyya urampi daheyya antampi	72	
PA_an_7:72.12.1_4	antaguṇampi ādāya adhobhāgaṁ nikkhameyya.	72	
PA_an_7:72.12.2	Taṁ kissa hetu?	72	
PA_an_7:72.12.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.12.4_0	Yañca kho so, bhikkhave, dussīlo pāpadhammo …pe… kasambujāto khattiyamahāsālānaṁ	72	
PA_an_7:72.12.4_1	vā brāhmaṇamahāsālānaṁ vā gahapatimahāsālānaṁ vā saddhādeyyaṁ piṇḍapātaṁ paribhuñjati,	72	
PA_an_7:72.12.4_2	tañhi tassa hoti dīgharattaṁ ahitāya dukkhāya kāyassa bhedā paraṁ maraṇā apāyaṁ duggatiṁ	72	
PA_an_7:72.12.4_3	vinipātaṁ nirayaṁ upapajjati.	72	
PA_an_7:72.13.1	Taṁ kiṁ maññatha, bhikkhave,	72	
PA_an_7:72.13.2_0	katamaṁ nu kho varaṁ—yaṁ balavā puriso sīse vā gahetvā khandhe vā gahetvā tattaṁ	72	
PA_an_7:72.13.2_1	ayomañcaṁ vā ayopīṭhaṁ vā abhinisīdāpeyya vā abhinipajjāpeyya vā, yaṁ vā khattiyamahāsālānaṁ	72	
PA_an_7:72.13.2_2	vā brāhmaṇamahāsālānaṁ vā gahapatimahāsālānaṁ vā saddhādeyyaṁ mañcapīṭhaṁ paribhuñjeyyā”ti?	72	
PA_an_7:72.13.3_0	“Etadeva, bhante, varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ	72	
PA_an_7:72.13.3_1	vā saddhādeyyaṁ mañcapīṭhaṁ paribhuñjeyya, dukkhañhetaṁ, bhante, yaṁ balavā puriso	72	
PA_an_7:72.13.3_2	sīse vā gahetvā khandhe vā gahetvā tattaṁ ayomañcaṁ vā ayopīṭhaṁ vā abhinisīdāpeyya	72	
PA_an_7:72.13.3_3	vā abhinipajjāpeyya vā”ti.	72	
PA_an_7:72.14.1_0	“Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa	72	
PA_an_7:72.14.1_1	…pe… kasambujātassa yaṁ balavā puriso sīse vā gahetvā khandhe vā gahetvā tattaṁ ayomañcaṁ	72	
PA_an_7:72.14.1_2	vā ayopīṭhaṁ vā abhinisīdāpeyya vā abhinipajjāpeyya vā.	72	
PA_an_7:72.14.2	Taṁ kissa hetu?	72	
PA_an_7:72.14.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.14.4_0	Yañca kho so, bhikkhave, dussīlo pāpadhammo …pe… kasambujāto khattiyamahāsālānaṁ	72	
PA_an_7:72.14.4_1	vā brāhmaṇamahāsālānaṁ vā gahapatimahāsālānaṁ vā saddhādeyyaṁ mañcapīṭhaṁ paribhuñjati.	72	
PA_an_7:72.14.4_2	Tañhi tassa, bhikkhave, hoti dīgharattaṁ ahitāya dukkhāya kāyassa bhedā paraṁ maraṇā	72	
PA_an_7:72.14.4_3	apāyaṁ duggatiṁ vinipātaṁ nirayaṁ upapajjati.	72	
PA_an_7:72.15.1	Taṁ kiṁ maññatha, bhikkhave,	72	
PA_an_7:72.15.2_0	katamaṁ nu kho varaṁ—yaṁ balavā puriso uddhampādaṁ adhosiraṁ gahetvā tattāya lohakumbhiyā	72	
PA_an_7:72.15.2_1	pakkhipeyya ādittāya sampajjalitāya sajotibhūtāya—so tattha pheṇuddehakaṁ paccamāno	72	
PA_an_7:72.15.2_2	sakimpi uddhaṁ gaccheyya sakimpi adho gaccheyya sakimpi tiriyaṁ gaccheyya, yaṁ vā	72	
PA_an_7:72.15.2_3	khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā saddhādeyyaṁ	72	
PA_an_7:72.15.2_4	vihāraṁ paribhuñjeyyā”ti?	72	
PA_an_7:72.15.3_0	“Etadeva, bhante, varaṁ—yaṁ khattiyamahāsālānaṁ vā brāhmaṇamahāsālānaṁ vā gahapatimahāsālānaṁ	72	
PA_an_7:72.15.3_1	vā saddhādeyyaṁ vihāraṁ paribhuñjeyya, dukkhañhetaṁ, bhante, yaṁ balavā puriso uddhampādaṁ	72	
PA_an_7:72.15.3_2	adhosiraṁ gahetvā tattāya lohakumbhiyā pakkhipeyya ādittāya sampajjalitāya sajotibhūtāya—so	72	
PA_an_7:72.15.3_3	tattha pheṇuddehakaṁ paccamāno sakimpi uddhaṁ gaccheyya sakimpi adho gaccheyya sakimpi	72	
PA_an_7:72.15.3_4	tiriyaṁ gaccheyyā”ti.	72	
PA_an_7:72.16.1_0	“Ārocayāmi vo, bhikkhave, paṭivedayāmi vo, bhikkhave, yathā etadeva tassa varaṁ dussīlassa	72	
PA_an_7:72.16.1_1	pāpadhammassa …pe… kasambujātassa yaṁ balavā puriso uddhampādaṁ adhosiraṁ gahetvā	72	
PA_an_7:72.16.1_2	…pe… sakimpi tiriyaṁ gaccheyya.	72	
PA_an_7:72.16.2	Taṁ kissa hetu?	72	
PA_an_7:72.16.3	Tatonidānañhi so, bhikkhave, maraṇaṁ vā nigaccheyya maraṇamattaṁ vā dukkhaṁ, na tveva tappaccayā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.	72	
PA_an_7:72.16.4_0	Yañca kho so, bhikkhave, dussīlo pāpadhammo …pe… kasambujāto khattiyamahāsālānaṁ	72	
PA_an_7:72.16.4_1	vā brāhmaṇamahāsālānaṁ vā gahapatimahāsālānaṁ vā saddhādeyyaṁ vihāraṁ paribhuñjati.	72	
PA_an_7:72.16.4_2	Tañhi tassa, bhikkhave, hoti dīgharattaṁ ahitāya dukkhāya kāyassa bhedā paraṁ maraṇā	72	
PA_an_7:72.16.4_3	apāyaṁ duggatiṁ vinipātaṁ nirayaṁ upapajjati.	72	
PA_an_7:72.17.1	Tasmātiha, bhikkhave, evaṁ sikkhitabbaṁ:	72	
PA_an_7:72.17.2_0	‘yesañca mayaṁ paribhuñjāma cīvarapiṇḍapātasenāsanagilānappaccayabhesajjaparikkhāraṁ	72	
PA_an_7:72.17.2_1	tesaṁ te kārā mahapphalā bhavissanti mahānisaṁsā, amhākañcevāyaṁ pabbajjā avañjhā	72	
PA_an_7:72.17.2_2	bhavissati saphalā saudrayā’ti.	72	
PA_an_7:72.17.3	Evañhi vo, bhikkhave, sikkhitabbaṁ:	72	
PA_an_7:72.17.4	‘attatthaṁ vā, bhikkhave, sampassamānena alameva appamādena sampādetuṁ;	72	
PA_an_7:72.17.5	paratthaṁ vā, bhikkhave, sampassamānena alameva appamādena sampādetuṁ;	72	
PA_an_7:72.17.6	ubhayatthaṁ vā, bhikkhave, sampassamānena alameva appamādena sampādetun’”ti.	72	
PA_an_7:72.18.1	Idamavoca bhagavā.	72	
PA_an_7:72.18.2	Imasmiñca pana veyyākaraṇasmiṁ bhaññamāne saṭṭhimattānaṁ bhikkhūnaṁ uṇhaṁ lohitaṁ mukhato uggañchi.	72	
PA_an_7:72.18.3	Saṭṭhimattā bhikkhū sikkhaṁ paccakkhāya hīnāyāvattiṁsu:	72	
PA_an_7:72.18.4	“sudukkaraṁ bhagavā, sudukkaraṁ bhagavā”ti.	72	
PA_an_7:72.18.5	Saṭṭhimattānaṁ bhikkhūnaṁ anupādāya āsavehi cittāni vimucciṁsūti.	72	
PA_an_7:72.18.6	Aṭṭhamaṁ.	72	
PA_an_7:73.0.1	Aṅguttara Nikāya 7.73	73	
PA_an_7:73.0.2	7. Mahāvagga	73	
PA_an_7:73.0.3	Sunettasutta	73	
PA_an_7:73.1.1	“Bhūtapubbaṁ, bhikkhave, sunetto nāma satthā ahosi titthakaro kāmesu vītarāgo.	73	
PA_an_7:73.1.2	Sunettassa kho pana, bhikkhave, satthuno anekāni sāvakasatāni ahesuṁ.	73	
PA_an_7:73.1.3	Sunetto satthā sāvakānaṁ brahmalokasahabyatāya dhammaṁ desesi.	73	
PA_an_7:73.1.4_0	Ye kho pana, bhikkhave, sunettassa satthuno brahmalokasahabyatāya dhammaṁ desentassa	73	
PA_an_7:73.1.4_1	cittāni nappasādesuṁ te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjiṁsu.	73	
PA_an_7:73.1.5	Ye kho pana, bhikkhave, sunettassa satthuno brahmalokasahabyatāya dhammaṁ desentassa cittāni pasādesuṁ te kāyassa bhedā paraṁ maraṇā sugatiṁ saggaṁ lokaṁ upapajjiṁsu.	73	
PA_an_7:73.2.1	Bhūtapubbaṁ, bhikkhave, mūgapakkho nāma satthā ahosi …pe…	73	
PA_an_7:73.2.2	aranemi nāma satthā ahosi …pe…	73	
PA_an_7:73.2.3	kuddālako nāma satthā ahosi …pe…	73	
PA_an_7:73.2.4	hatthipālo nāma satthā ahosi …pe…	73	
PA_an_7:73.2.5	jotipālo nāma satthā ahosi …pe…	73	
PA_an_7:73.2.6	arako nāma satthā ahosi titthakaro kāmesu vītarāgo.	73	
PA_an_7:73.2.7	Arakassa kho pana, bhikkhave, satthuno anekāni sāvakasatāni ahesuṁ.	73	
PA_an_7:73.2.8	Arako nāma satthā sāvakānaṁ brahmalokasahabyatāya dhammaṁ desesi.	73	
PA_an_7:73.2.9_0	Ye kho pana, bhikkhave, arakassa satthuno brahmalokasahabyatāya dhammaṁ desentassa	73	
PA_an_7:73.2.9_1	cittāni nappasādesuṁ, te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjiṁsu.	73	
PA_an_7:73.2.10	Ye kho pana, bhikkhave, arakassa satthuno brahmalokasahabyatāya dhammaṁ desentassa cittāni pasādesuṁ, te kāyassa bhedā paraṁ maraṇā sugatiṁ saggaṁ lokaṁ upapajjiṁsu.	73	
PA_an_7:73.3.1	Taṁ kiṁ maññatha, bhikkhave,	73	
PA_an_7:73.3.2	yo ime satta satthāre titthakare kāmesu vītarāge anekasataparivāre sasāvakasaṅghe paduṭṭhacitto akkoseyya paribhāseyya, bahuṁ so apuññaṁ pasaveyyā”ti?	73	
PA_an_7:73.3.3	“Evaṁ, bhante”.	73	
PA_an_7:73.3.4	“Yo, bhikkhave, ime satta satthāre titthakare kāmesu vītarāge anekasataparivāre sasāvakasaṅghe paduṭṭhacitto akkoseyya paribhāseyya, bahuṁ so apuññaṁ pasaveyya.	73	
PA_an_7:73.3.5	Yo ekaṁ diṭṭhisampannaṁ puggalaṁ paduṭṭhacitto akkosati paribhāsati, ayaṁ tato bahutaraṁ apuññaṁ pasavati.	73	
PA_an_7:73.3.6	Taṁ kissa hetu?	73	
PA_an_7:73.3.7	Nāhaṁ, bhikkhave, ito bahiddhā evarūpiṁ khantiṁ vadāmi yathāmaṁ sabrahmacārīsu.	73	
PA_an_7:73.4.1	Tasmātiha, bhikkhave, evaṁ sikkhitabbaṁ:	73	
PA_an_7:73.4.2	‘na no sabrahmacārīsu cittāni paduṭṭhāni bhavissantī’ti.	73	
PA_an_7:73.4.3	Evañhi vo, bhikkhave, sikkhitabban”ti.	73	
PA_an_7:73.4.4	Navamaṁ.	73	
PA_an_7:74.0.1	Aṅguttara Nikāya 7.74	74	
PA_an_7:74.0.2	7. Mahāvagga	74	
PA_an_7:74.0.3	Arakasutta	74	
PA_an_7:74.1.1	“Bhūtapubbaṁ, bhikkhave, arako nāma satthā ahosi titthakaro kāmesu vītarāgo.	74	
PA_an_7:74.1.2	Arakassa kho pana, bhikkhave, satthuno anekāni sāvakasatāni ahesuṁ.	74	
PA_an_7:74.1.3	Arako satthā sāvakānaṁ evaṁ dhammaṁ deseti:	74	
PA_an_7:74.1.4	‘appakaṁ, brāhmaṇa, jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ.	74	
PA_an_7:74.2.1	Seyyathāpi, brāhmaṇa, tiṇagge ussāvabindu sūriye uggacchante khippaṁyeva paṭivigacchati, na ciraṭṭhitikaṁ hoti;	74	
PA_an_7:74.2.2_0	evamevaṁ kho, brāhmaṇa, ussāvabindūpamaṁ jīvitaṁ manussānaṁ parittaṁ lahukaṁ bahudukkhaṁ	74	
PA_an_7:74.2.2_1	bahupāyāsaṁ mantāyaṁ boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ.	74	
PA_an_7:74.3.1	Seyyathāpi, brāhmaṇa, thullaphusitake deve vassante udakabubbuḷaṁ khippaṁyeva paṭivigacchati, na ciraṭṭhitikaṁ hoti;	74	
PA_an_7:74.3.2_0	evamevaṁ kho, brāhmaṇa, udakabubbuḷūpamaṁ jīvitaṁ manussānaṁ parittaṁ lahukaṁ bahudukkhaṁ	74	
PA_an_7:74.3.2_1	bahupāyāsaṁ mantāyaṁ boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ.	74	
PA_an_7:74.4.1	Seyyathāpi, brāhmaṇa, udake daṇḍarāji khippaṁyeva paṭivigacchati, na ciraṭṭhitikā hoti;	74	
PA_an_7:74.4.2	evamevaṁ kho, brāhmaṇa, udake daṇḍarājūpamaṁ jīvitaṁ manussānaṁ parittaṁ …pe…	74	
PA_an_7:74.4.3	natthi jātassa amaraṇaṁ.	74	
PA_an_7:74.5.1	Seyyathāpi, brāhmaṇa, nadī pabbateyyā dūraṅgamā sīghasotā hārahārinī, natthi so khaṇo vā layo vā muhutto vā yaṁ sā āvattati, atha kho sā gacchateva vattateva sandateva;	74	
PA_an_7:74.5.2	evamevaṁ kho, brāhmaṇa, nadīpabbateyyūpamaṁ jīvitaṁ manussānaṁ parittaṁ lahukaṁ …pe…	74	
PA_an_7:74.5.3	natthi jātassa amaraṇaṁ.	74	
PA_an_7:74.6.1	Seyyathāpi, brāhmaṇa, balavā puriso jivhagge kheḷapiṇḍaṁ saṁyūhitvā akasireneva vameyya;	74	
PA_an_7:74.6.2	evamevaṁ kho, brāhmaṇa, kheḷapiṇḍūpamaṁ jīvitaṁ manussānaṁ parittaṁ …pe…	74	
PA_an_7:74.6.3	natthi jātassa amaraṇaṁ.	74	
PA_an_7:74.7.1	Seyyathāpi, brāhmaṇa, divasaṁsantatte ayokaṭāhe maṁsapesi pakkhittā khippaṁyeva paṭivigacchati, na ciraṭṭhitikā hoti;	74	
PA_an_7:74.7.2	evamevaṁ kho, brāhmaṇa, maṁsapesūpamaṁ jīvitaṁ manussānaṁ parittaṁ …pe…	74	
PA_an_7:74.7.3	natthi jātassa amaraṇaṁ.	74	
PA_an_7:74.8.1	Seyyathāpi, brāhmaṇa, gāvī vajjhā āghātanaṁ nīyamānā yaṁ yadeva pādaṁ uddharati, santikeva hoti vadhassa santikeva maraṇassa;	74	
PA_an_7:74.8.2_0	evamevaṁ kho, brāhmaṇa, govajjhūpamaṁ jīvitaṁ manussānaṁ parittaṁ lahukaṁ bahudukkhaṁ	74	
PA_an_7:74.8.2_1	bahupāyāsaṁ mantāyaṁ boddhabbaṁ, kattabbaṁ kusalaṁ, caritabbaṁ brahmacariyaṁ, natthi	74	
PA_an_7:74.8.2_2	jātassa amaraṇan’ti.	74	
PA_an_7:74.9.1	Tena kho pana, bhikkhave, samayena manussānaṁ saṭṭhivassasahassāni āyuppamāṇaṁ ahosi, pañcavassasatikā kumārikā alaṁpateyyā ahosi.	74	
PA_an_7:74.9.2	Tena kho pana, bhikkhave, samayena manussānaṁ chaḷeva ābādhā ahesuṁ—	74	
PA_an_7:74.9.3	sītaṁ, uṇhaṁ, jighacchā, pipāsā, uccāro, passāvo.	74	
PA_an_7:74.9.4	So hi nāma, bhikkhave, arako satthā evaṁ dīghāyukesu manussesu evaṁ ciraṭṭhitikesu evaṁ appābādhesu sāvakānaṁ evaṁ dhammaṁ desessati:	74	
PA_an_7:74.9.5	‘appakaṁ, brāhmaṇa, jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇan’ti.	74	
PA_an_7:74.10.1	Etarahi taṁ, bhikkhave, sammā vadamāno vadeyya:	74	
PA_an_7:74.10.2	‘appakaṁ jīvitaṁ manussānaṁ parittaṁ lahukaṁ bahudukkhaṁ bahupāyāsaṁ mantāyaṁ boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇan’ti.	74	
PA_an_7:74.10.3	Etarahi, bhikkhave, yo ciraṁ jīvati so vassasataṁ appaṁ vā bhiyyo.	74	
PA_an_7:74.10.4	Vassasataṁ kho pana, bhikkhave, jīvanto tīṇiyeva utusatāni jīvati—	74	
PA_an_7:74.10.5	utusataṁ hemantānaṁ, utusataṁ gimhānaṁ, utusataṁ vassānaṁ.	74	
PA_an_7:74.10.6	Tīṇi kho pana, bhikkhave, utusatāni jīvanto dvādasayeva māsasatāni jīvati—	74	
PA_an_7:74.10.7	cattāri māsasatāni hemantānaṁ, cattāri māsasatāni gimhānaṁ, cattāri māsasatāni vassānaṁ.	74	
PA_an_7:74.10.8	Dvādasa kho pana, bhikkhave, māsasatāni jīvanto catuvīsatiyeva addhamāsasatāni jīvati—	74	
PA_an_7:74.10.9	aṭṭhaddhamāsasatāni hemantānaṁ, aṭṭhaddhamāsasatāni gimhānaṁ, aṭṭhaddhamāsasatāni vassānaṁ.	74	
PA_an_7:74.10.10	Catuvīsati kho pana, bhikkhave, addhamāsasatāni jīvanto chattiṁsaṁyeva rattisahassāni jīvati—	74	
PA_an_7:74.10.11	dvādasa rattisahassāni hemantānaṁ, dvādasa rattisahassāni gimhānaṁ, dvādasa rattisahassāni vassānaṁ.	74	
PA_an_7:74.10.12	Chattiṁsaṁ kho pana, bhikkhave, rattisahassāni jīvanto dvesattatiyeva bhattasahassāni bhuñjati—	74	
PA_an_7:74.10.13	catuvīsati bhattasahassāni hemantānaṁ, catuvīsati bhattasahassāni gimhānaṁ, catuvīsati bhattasahassāni vassānaṁ saddhiṁ mātuthaññāya saddhiṁ bhattantarāyena.	74	
PA_an_7:74.11.1_0	Tatrime bhattantarāyā kapimiddhopi bhattaṁ na bhuñjati, dukkhitopi bhattaṁ na bhuñjati,	74	
PA_an_7:74.11.1_1	byādhitopi bhattaṁ na bhuñjati, uposathikopi bhattaṁ na bhuñjati, alābhakenapi bhattaṁ na bhuñjati.	74	
PA_an_7:74.11.2_0	Iti kho, bhikkhave, mayā vassasatāyukassa manussassa āyupi saṅkhāto, āyuppamāṇampi	74	
PA_an_7:74.11.2_1	saṅkhātaṁ, utūpi saṅkhātā, saṁvaccharāpi saṅkhātā, māsāpi saṅkhātā, addhamāsāpi saṅkhātā,	74	
PA_an_7:74.11.2_2	rattipi saṅkhātā, divāpi saṅkhātā, bhattāpi saṅkhātā, bhattantarāyāpi saṅkhātā.	74	
PA_an_7:74.11.3	Yaṁ, bhikkhave, satthārā karaṇīyaṁ sāvakānaṁ hitesinā anukampakena anukampaṁ upādāya;	74	
PA_an_7:74.11.4	kataṁ vo taṁ mayā etāni, bhikkhave, rukkhamūlāni etāni suññāgārāni. Jhāyatha, bhikkhave, mā pamādattha; mā pacchā vippaṭisārino ahuvattha. Ayaṁ vo amhākaṁ anusāsanī”ti.	74	
PA_an_7:74.11.5	Dasamaṁ.	74	
PA_an_7:74.11.6	Mahāvaggo sattamo.	74	
PA_an_7:74.12.0	Tassuddānaṁ	74	
PA_an_7:74.12.1	Hirīsūriyaṁ upamā,	74	
PA_an_7:74.12.2	dhammaññū pārichattakaṁ;	74	
PA_an_7:74.12.3	Sakkaccaṁ bhāvanā aggi,	74	
PA_an_7:74.12.4	sunettaarakena cāti.	74	
PA_an_7:75.0.1	Aṅguttara Nikāya 7.75	75	
PA_an_7:75.0.2	8. Vinayavagga	75	
PA_an_7:75.0.3	Paṭhamavinayadharasutta	75	
PA_an_7:75.1.1	“Sattahi, bhikkhave, dhammehi samannāgato bhikkhu vinayadharo hoti.	75	
PA_an_7:75.1.2	Katamehi sattahi?	75	
PA_an_7:75.1.3	Āpattiṁ jānāti,	75	
PA_an_7:75.1.4	anāpattiṁ jānāti,	75	
PA_an_7:75.1.5	lahukaṁ āpattiṁ jānāti,	75	
PA_an_7:75.1.6	garukaṁ āpattiṁ jānāti,	75	
PA_an_7:75.1.7	sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī samādāya sikkhati sikkhāpadesu,	75	
PA_an_7:75.1.8	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,	75	
PA_an_7:75.1.9	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	75	
PA_an_7:75.1.10	Imehi kho, bhikkhave, sattahi dhammehi samannāgato bhikkhu vinayadharo hotī”ti.	75	
PA_an_7:75.1.11	Paṭhamaṁ.	75	
PA_an_7:76.0.1	Aṅguttara Nikāya 7.76	76	
PA_an_7:76.0.2	8. Vinayavagga	76	
PA_an_7:76.0.3	Dutiyavinayadharasutta	76	
PA_an_7:76.1.1	“Sattahi, bhikkhave, dhammehi samannāgato bhikkhu vinayadharo hoti.	76	
PA_an_7:76.1.2	Katamehi sattahi?	76	
PA_an_7:76.1.3	Āpattiṁ jānāti,	76	
PA_an_7:76.1.4	anāpattiṁ jānāti,	76	
PA_an_7:76.1.5	lahukaṁ āpattiṁ jānāti,	76	
PA_an_7:76.1.6	garukaṁ āpattiṁ jānāti,	76	
PA_an_7:76.1.7	ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,	76	
PA_an_7:76.1.8	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,	76	
PA_an_7:76.1.9	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	76	
PA_an_7:76.1.10	Imehi kho, bhikkhave, sattahi dhammehi samannāgato bhikkhu vinayadharo hotī”ti.	76	
PA_an_7:76.1.11	Dutiyaṁ.	76	
PA_an_7:77.0.1	Aṅguttara Nikāya 7.77	77	
PA_an_7:77.0.2	8. Vinayavagga	77	
PA_an_7:77.0.3	Tatiyavinayadharasutta	77	
PA_an_7:77.1.1	“Sattahi, bhikkhave, dhammehi samannāgato bhikkhu vinayadharo hoti.	77	
PA_an_7:77.1.2	Katamehi sattahi?	77	
PA_an_7:77.1.3	Āpattiṁ jānāti,	77	
PA_an_7:77.1.4	anāpattiṁ jānāti,	77	
PA_an_7:77.1.5	lahukaṁ āpattiṁ jānāti,	77	
PA_an_7:77.1.6	garukaṁ āpattiṁ jānāti,	77	
PA_an_7:77.1.7	vinaye kho pana ṭhito hoti asaṁhīro,	77	
PA_an_7:77.1.8	catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,	77	
PA_an_7:77.1.9	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	77	
PA_an_7:77.1.10	Imehi kho, bhikkhave, sattahi dhammehi samannāgato bhikkhu vinayadharo hotī”ti.	77	
PA_an_7:77.1.11	Tatiyaṁ.	77	
PA_an_7:78.0.1	Aṅguttara Nikāya 7.78	78	
PA_an_7:78.0.2	8. Vinayavagga	78	
PA_an_7:78.0.3	Catutthavinayadharasutta	78	
PA_an_7:78.1.1	“Sattahi, bhikkhave, dhammehi samannāgato bhikkhu vinayadharo hoti.	78	
PA_an_7:78.1.2	Katamehi sattahi?	78	
PA_an_7:78.1.3	Āpattiṁ jānāti,	78	
PA_an_7:78.1.4	anāpattiṁ jānāti,	78	
PA_an_7:78.1.5	lahukaṁ āpattiṁ jānāti,	78	
PA_an_7:78.1.6	garukaṁ āpattiṁ jānāti,	78	
PA_an_7:78.1.7	anekavihitaṁ pubbenivāsaṁ anussarati, seyyathidaṁ—ekampi jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati.	78	
PA_an_7:78.1.8	Dibbena cakkhunā visuddhena atikkantamānusakena yathākammūpage satte pajānāti.	78	
PA_an_7:78.1.9	Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	78	
PA_an_7:78.1.10	Imehi kho, bhikkhave, sattahi dhammehi samannāgato bhikkhu vinayadharo hotī”ti.	78	
PA_an_7:78.1.11	Catutthaṁ.	78	
PA_an_7:79.0.1	Aṅguttara Nikāya 7.79	79	
PA_an_7:79.0.2	8. Vinayavagga	79	
PA_an_7:79.0.3	Paṭhamavinayadharasobhanasutta	79	
PA_an_7:79.1.1	“Sattahi, bhikkhave, dhammehi samannāgato vinayadharo sobhati.	79	
PA_an_7:79.1.2	Katamehi sattahi?	79	
PA_an_7:79.1.3	Āpattiṁ jānāti,	79	
PA_an_7:79.1.4	anāpattiṁ jānāti,	79	
PA_an_7:79.1.5	lahukaṁ āpattiṁ jānāti,	79	
PA_an_7:79.1.6	garukaṁ āpattiṁ jānāti,	79	
PA_an_7:79.1.7	sīlavā hoti …pe… samādāya sikkhati sikkhāpadesu,	79	
PA_an_7:79.1.8	catunnaṁ jhānānaṁ ābhicetasikānaṁ nikāmalābhī hoti akicchalābhī akasiralābhī,	79	
PA_an_7:79.1.9	āsavānaṁ khayā …pe… sacchikatvā upasampajja viharati.	79	
PA_an_7:79.1.10	Imehi kho, bhikkhave, sattahi dhammehi samannāgato vinayadharo sobhatī”ti.	79	
PA_an_7:79.1.11	Pañcamaṁ.	79	
PA_an_7:80.0.1	Aṅguttara Nikāya 7.80	80	
PA_an_7:80.0.2	8. Vinayavagga	80	
PA_an_7:80.0.3	Dutiyavinayadharasobhanasutta	80	
PA_an_7:80.1.1	“Sattahi, bhikkhave, dhammehi samannāgato vinayadharo sobhati.	80	
PA_an_7:80.1.2	Katamehi sattahi?	80	
PA_an_7:80.1.3	Āpattiṁ jānāti,	80	
PA_an_7:80.1.4	anāpattiṁ jānāti,	80	
PA_an_7:80.1.5	lahukaṁ āpattiṁ jānāti,	80	
PA_an_7:80.1.6	garukaṁ āpattiṁ jānāti,	80	
PA_an_7:80.1.7	ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,	80	
PA_an_7:80.1.8	catunnaṁ jhānānaṁ …pe… akasiralābhī,	80	
PA_an_7:80.1.9	āsavānaṁ khayā …pe… sacchikatvā upasampajja viharati.	80	
PA_an_7:80.1.10	Imehi kho, bhikkhave, sattahi dhammehi samannāgato vinayadharo sobhatī”ti.	80	
PA_an_7:80.1.11	Chaṭṭhaṁ.	80	
PA_an_7:81.0.1	Aṅguttara Nikāya 7.81	81	
PA_an_7:81.0.2	8. Vinayavagga	81	
PA_an_7:81.0.3	Tatiyavinayadharasobhanasutta	81	
PA_an_7:81.1.1	“Sattahi, bhikkhave, dhammehi samannāgato vinayadharo sobhati.	81	
PA_an_7:81.1.2	Katamehi sattahi?	81	
PA_an_7:81.1.3	Āpattiṁ jānāti,	81	
PA_an_7:81.1.4	anāpattiṁ jānāti,	81	
PA_an_7:81.1.5	lahukaṁ āpattiṁ jānāti,	81	
PA_an_7:81.1.6	garukaṁ āpattiṁ jānāti,	81	
PA_an_7:81.1.7	vinaye kho pana ṭhito hoti asaṁhīro,	81	
PA_an_7:81.1.8	catunnaṁ jhānānaṁ …pe… akasiralābhī,	81	
PA_an_7:81.1.9	āsavānaṁ khayā …pe… sacchikatvā upasampajja viharati.	81	
PA_an_7:81.1.10	Imehi kho, bhikkhave, sattahi dhammehi samannāgato vinayadharo sobhatī”ti.	81	
PA_an_7:81.1.11	Sattamaṁ.	81	
PA_an_7:82.0.1	Aṅguttara Nikāya 7.82	82	
PA_an_7:82.0.2	8. Vinayavagga	82	
PA_an_7:82.0.3	Catutthavinayadharasobhanasutta	82	
PA_an_7:82.1.1	“Sattahi, bhikkhave, dhammehi samannāgato vinayadharo sobhati.	82	
PA_an_7:82.1.2	Katamehi sattahi?	82	
PA_an_7:82.1.3	Āpattiṁ jānāti,	82	
PA_an_7:82.1.4	anāpattiṁ jānāti,	82	
PA_an_7:82.1.5	lahukaṁ āpattiṁ jānāti,	82	
PA_an_7:82.1.6	garukaṁ āpattiṁ jānāti,	82	
PA_an_7:82.1.7	anekavihitaṁ pubbenivāsaṁ anussarati, seyyathidaṁ—ekampi jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati,	82	
PA_an_7:82.1.8	dibbena cakkhunā visuddhena atikkantamānusakena …pe…	82	
PA_an_7:82.1.9	āsavānaṁ khayā …pe… sacchikatvā upasampajja viharati.	82	
PA_an_7:82.1.10	Imehi kho, bhikkhave, sattahi dhammehi samannāgato vinayadharo sobhatī”ti.	82	
PA_an_7:82.1.11	Aṭṭhamaṁ.	82	
PA_an_7:83.0.1	Aṅguttara Nikāya 7.83	83	
PA_an_7:83.0.2	8. Vinayavagga	83	
PA_an_7:83.0.3	Satthusāsanasutta	83	
PA_an_7:83.1.1	Atha kho āyasmā upāli yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā upāli bhagavantaṁ etadavoca:	83	
PA_an_7:83.2.1	“Sādhu me, bhante, bhagavā saṅkhittena dhammaṁ desetu, yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.	83	
PA_an_7:83.2.2	“Ye kho tvaṁ, upāli, dhamme jāneyyāsi:	83	
PA_an_7:83.2.3	‘ime dhammā na ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī’ti;	83	
PA_an_7:83.2.4	ekaṁsena, upāli, dhāreyyāsi:	83	
PA_an_7:83.2.5	‘neso dhammo neso vinayo netaṁ satthusāsanan’ti.	83	
PA_an_7:83.2.6	Ye ca kho tvaṁ, upāli, dhamme jāneyyāsi:	83	
PA_an_7:83.2.7	‘ime dhammā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī’ti;	83	
PA_an_7:83.2.8	ekaṁsena, upāli, dhāreyyāsi:	83	
PA_an_7:83.2.9	‘eso dhammo eso vinayo etaṁ satthusāsanan’”ti.	83	
PA_an_7:83.2.10	Navamaṁ.	83	
PA_an_7:84.0.1	Aṅguttara Nikāya 7.84	84	
PA_an_7:84.0.2	8. Vinayavagga	84	
PA_an_7:84.0.3	Adhikaraṇasamathasutta	84	
PA_an_7:84.1.1	“Sattime, bhikkhave, adhikaraṇasamathā dhammā uppannuppannānaṁ adhikaraṇānaṁ samathāya vūpasamāya.	84	
PA_an_7:84.1.2	Katame satta?	84	
PA_an_7:84.1.3	Sammukhāvinayo dātabbo, sativinayo dātabbo, amūḷhavinayo dātabbo, paṭiññātakaraṇaṁ dātabbaṁ, yebhuyyasikā dātabbā, tassapāpiyasikā dātabbā, tiṇavatthārako dātabbo.	84	
PA_an_7:84.1.4	Ime kho, bhikkhave, satta adhikaraṇasamathā dhammā uppannuppannānaṁ adhikaraṇānaṁ samathāya vūpasamāyā”ti.	84	
PA_an_7:84.1.5	Dasamaṁ.	84	
PA_an_7:84.1.6	Vinayavaggo aṭṭhamo.	84	
PA_an_7:84.2.0	Tassuddānaṁ	84	
PA_an_7:84.2.1	Caturo vinayadharā,	84	
PA_an_7:84.2.2	caturo ceva sobhanā;	84	
PA_an_7:84.2.3	Sāsanaṁ adhikaraṇa—	84	
PA_an_7:84.2.4	samathenaṭṭhame dasāti.	84	
PA_an_7:85.0.1	Aṅguttara Nikāya 7.85	85	
PA_an_7:85.0.2	9. Samaṇavagga	85	
PA_an_7:85.0.3	Bhikkhusutta	85	
PA_an_7:85.1.1	“Sattannaṁ, bhikkhave, dhammānaṁ bhinnattā bhikkhu hoti.	85	
PA_an_7:85.1.2	Katamesaṁ sattannaṁ?	85	
PA_an_7:85.1.3	Sakkāyadiṭṭhi bhinnā hoti, vicikicchā bhinnā hoti, sīlabbataparāmāso bhinno hoti, rāgo bhinno hoti, doso bhinno hoti, moho bhinno hoti, māno bhinno hoti.	85	
PA_an_7:85.1.4	Imesaṁ kho, bhikkhave, sattannaṁ dhammānaṁ bhinnattā bhikkhu hotī”ti.	85	
PA_an_7:85.1.5	Paṭhamaṁ.	85	
PA_an_7:86.0.1	Aṅguttara Nikāya 7.86	86	
PA_an_7:86.0.2	9. Samaṇavagga	86	
PA_an_7:86.0.3	Samaṇasutta	86	
PA_an_7:86.1.1	“Sattannaṁ, bhikkhave, dhammānaṁ samitattā samaṇo hoti …pe….	86	
PA_an_7:86.1.2	Dutiyaṁ.	86	
PA_an_7:87.0.1	Aṅguttara Nikāya 7.87	87	
PA_an_7:87.0.2	9. Samaṇavagga	87	
PA_an_7:87.0.3	Brāhmaṇasutta	87	
PA_an_7:87.1.1	“… Bāhitattā brāhmaṇo hoti …pe….	87	
PA_an_7:87.1.2	Tatiyaṁ.	87	
PA_an_7:88.0.1	Aṅguttara Nikāya 7.88	88	
PA_an_7:88.0.2	9. Samaṇavagga	88	
PA_an_7:88.0.3	Sottiyasutta	88	
PA_an_7:88.1.1	“… Nissutattā sottiyo hoti …pe….	88	
PA_an_7:88.1.2	Catutthaṁ.	88	
PA_an_7:89.0.1	Aṅguttara Nikāya 7.89	89	
PA_an_7:89.0.2	9. Samaṇavagga	89	
PA_an_7:89.0.3	Nhātakasutta	89	
PA_an_7:89.1.1	“… Nhātattā nhātako hoti …pe….	89	
PA_an_7:89.1.2	Pañcamaṁ.	89	
PA_an_7:90.0.1	Aṅguttara Nikāya 7.90	90	
PA_an_7:90.0.2	9. Samaṇavagga	90	
PA_an_7:90.0.3	Vedagūsutta	90	
PA_an_7:90.1.1	“… Viditattā vedagū hoti …pe….	90	
PA_an_7:90.1.2	Chaṭṭhaṁ.	90	
PA_an_7:91.0.1	Aṅguttara Nikāya 7.91	91	
PA_an_7:91.0.2	9. Samaṇavagga	91	
PA_an_7:91.0.3	Ariyasutta	91	
PA_an_7:91.1.1	“… Ārakattā ariyo hoti …pe….	91	
PA_an_7:91.1.2	Sattamaṁ.	91	
PA_an_7:92.0.1	Aṅguttara Nikāya 7.92	92	
PA_an_7:92.0.2	9. Samaṇavagga	92	
PA_an_7:92.0.3	Arahāsutta	92	
PA_an_7:92.1.1	“Ārakattā arahā hoti.	92	
PA_an_7:92.1.2	Katamesaṁ sattannaṁ?	92	
PA_an_7:92.1.3	Sakkāyadiṭṭhi ārakā hoti, vicikicchā ārakā hoti, sīlabbataparāmāso ārako hoti, rāgo ārako hoti, doso ārako hoti, moho ārako hoti, māno ārako hoti.	92	
PA_an_7:92.1.4	Imesaṁ kho, bhikkhave, sattannaṁ dhammānaṁ ārakattā arahā hotī”ti.	92	
PA_an_7:92.1.5	Aṭṭhamaṁ.	92	
PA_an_7:93.0.1	Aṅguttara Nikāya 7.93	93	
PA_an_7:93.0.2	9. Samaṇavagga	93	
PA_an_7:93.0.3	Asaddhammasutta	93	
PA_an_7:93.1.1	“Sattime, bhikkhave, asaddhammā.	93	
PA_an_7:93.1.2	Katame satta?	93	
PA_an_7:93.1.3	Assaddho hoti, ahiriko hoti, anottappī hoti, appassuto hoti, kusīto hoti, muṭṭhassati hoti, duppañño hoti.	93	
PA_an_7:93.1.4	Ime kho, bhikkhave, satta asaddhammā”ti.	93	
PA_an_7:93.1.5	Navamaṁ.	93	
PA_an_7:94.0.1	Aṅguttara Nikāya 7.94	94	
PA_an_7:94.0.2	9. Samaṇavagga	94	
PA_an_7:94.0.3	Saddhammasutta	94	
PA_an_7:94.1.1	“Sattime, bhikkhave, saddhammā.	94	
PA_an_7:94.1.2	Katame satta?	94	
PA_an_7:94.1.3	Saddho hoti, hirīmā hoti, ottappī hoti, bahussuto hoti, āraddhavīriyo hoti, satimā hoti, paññavā hoti.	94	
PA_an_7:94.1.4	Ime kho, bhikkhave, satta saddhammā”ti.	94	
PA_an_7:94.1.5	Dasamaṁ.	94	
PA_an_7:94.1.6	Samaṇavaggo navamo.	94	
PA_an_7:94.2.0	Tassuddānaṁ	94	
PA_an_7:94.2.1	Bhikkhuṁ samaṇo brāhmaṇo,	94	
PA_an_7:94.2.2	sottiyo ceva nhātako;	94	
PA_an_7:94.2.3	Vedagū ariyo arahā,	94	
PA_an_7:94.2.4	asaddhammā ca saddhammāti.	94	
PA_an_7:95.0.1	Aṅguttara Nikāya 7	95	
PA_an_7:95.0.2	10. Āhuneyyavagga	95	
PA_an_7:95.1.1	“Sattime, bhikkhave, puggalā āhuneyyā …pe… dakkhiṇeyyā añjalikaraṇīyā anuttaraṁ puññakkhettaṁ lokassa.	95	
PA_an_7:95.1.2	Katame satta?	95	
PA_an_7:95.1.3	Idha, bhikkhave, ekacco puggalo cakkhusmiṁ aniccānupassī viharati aniccasaññī aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	95	
PA_an_7:95.1.4	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	95	
PA_an_7:95.1.5	Ayaṁ kho, bhikkhave, paṭhamo puggalo āhuneyyo pāhuneyyo …pe… anuttaraṁ puññakkhettaṁ lokassa.	95	
PA_an_7:95.2.1	Puna caparaṁ, bhikkhave, idhekacco puggalo cakkhusmiṁ aniccānupassī viharati aniccasaññī aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	95	
PA_an_7:95.2.2	Tassa apubbaṁ acarimaṁ āsavapariyādānañca hoti jīvitapariyādānañca.	95	
PA_an_7:95.2.3	Ayaṁ, bhikkhave, dutiyo puggalo āhuneyyo …pe… anuttaraṁ puññakkhettaṁ lokassa.	95	
PA_an_7:95.3.1	Puna caparaṁ, bhikkhave, idhekacco puggalo cakkhusmiṁ aniccānupassī viharati aniccasaññī aniccapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya pariyogāhamāno.	95	
PA_an_7:95.3.2	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti …pe…	95	
PA_an_7:95.3.3	upahaccaparinibbāyī hoti …pe…	95	
PA_an_7:95.3.4	asaṅkhāraparinibbāyī hoti …pe…	95	
PA_an_7:95.3.5	sasaṅkhāraparinibbāyī hoti …pe…	95	
PA_an_7:95.3.6	uddhaṁsoto hoti akaniṭṭhagāmī.	95	
PA_an_7:95.3.7	Ayaṁ, bhikkhave, sattamo puggalo āhuneyyo …pe… anuttaraṁ puññakkhettaṁ lokassa.	95	
PA_an_7:95.3.8	Ime kho, bhikkhave, satta puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassā”ti.	95	
PA_an_7:96-614.0.1	Aṅguttara Nikāya 7	96-614	
PA_an_7:96-614.0.2	10. Āhuneyyavagga	96-614	
PA_an_7:96-614.1.1	“Sattime, bhikkhave, puggalā āhuneyyā pāhuneyyā …pe… anuttaraṁ puññakkhettaṁ lokassa.	96-614	
PA_an_7:96-614.1.2	Katame satta?	96-614	
PA_an_7:96-614.1.3	Idha, bhikkhave, ekacco puggalo cakkhusmiṁ dukkhānupassī viharati …pe…	96-614	
PA_an_7:96-614.1.4	cakkhusmiṁ anattānupassī viharati …pe…	96-614	
PA_an_7:96-614.1.5	cakkhusmiṁ khayānupassī viharati …pe…	96-614	
PA_an_7:96-614.1.6	cakkhusmiṁ vayānupassī viharati …pe…	96-614	
PA_an_7:96-614.1.7	cakkhusmiṁ virāgānupassī viharati …pe…	96-614	
PA_an_7:96-614.1.8	cakkhusmiṁ nirodhānupassī viharati …pe…	96-614	
PA_an_7:96-614.1.9	cakkhusmiṁ paṭinissaggānupassī viharati …pe….	96-614	
PA_an_7:96-614.2.1	Sotasmiṁ …pe…	96-614	
PA_an_7:96-614.2.2	ghānasmiṁ …	96-614	
PA_an_7:96-614.2.3	jivhāya …	96-614	
PA_an_7:96-614.2.4	kāyasmiṁ …	96-614	
PA_an_7:96-614.2.5	manasmiṁ …pe….	96-614	
PA_an_7:96-614.3.1	Rūpesu …pe…	96-614	
PA_an_7:96-614.3.2	saddesu …	96-614	
PA_an_7:96-614.3.3	gandhesu …	96-614	
PA_an_7:96-614.3.4	rasesu …	96-614	
PA_an_7:96-614.3.5	phoṭṭhabbesu …	96-614	
PA_an_7:96-614.3.6	dhammesu …pe….	96-614	
PA_an_7:96-614.4.1	Cakkhuviññāṇe …pe…	96-614	
PA_an_7:96-614.4.2	sotaviññāṇe …	96-614	
PA_an_7:96-614.4.3	ghānaviññāṇe …	96-614	
PA_an_7:96-614.4.4	jivhāviññāṇe …	96-614	
PA_an_7:96-614.4.5	kāyaviññāṇe …	96-614	
PA_an_7:96-614.4.6	manoviññāṇe …pe….	96-614	
PA_an_7:96-614.5.1	Cakkhusamphasse …pe…	96-614	
PA_an_7:96-614.5.2	sotasamphasse …	96-614	
PA_an_7:96-614.5.3	ghānasamphasse …	96-614	
PA_an_7:96-614.5.4	jivhāsamphasse …	96-614	
PA_an_7:96-614.5.5	kāyasamphasse …	96-614	
PA_an_7:96-614.5.6	manosamphasse …pe….	96-614	
PA_an_7:96-614.6.1	Cakkhusamphassajāya vedanāya …pe…	96-614	
PA_an_7:96-614.6.2	sotasamphassajāya vedanāya …	96-614	
PA_an_7:96-614.6.3	ghānasamphassajāya vedanāya …	96-614	
PA_an_7:96-614.6.4	jivhāsamphassajāya vedanāya …	96-614	
PA_an_7:96-614.6.5	kāyasamphassajāya vedanāya …	96-614	
PA_an_7:96-614.6.6	manosamphassajāya vedanāya …pe….	96-614	
PA_an_7:96-614.7.1	Rūpasaññāya …pe…	96-614	
PA_an_7:96-614.7.2	saddasaññāya …	96-614	
PA_an_7:96-614.7.3	gandhasaññāya …	96-614	
PA_an_7:96-614.7.4	rasasaññāya …	96-614	
PA_an_7:96-614.7.5	phoṭṭhabbasaññāya …	96-614	
PA_an_7:96-614.7.6	dhammasaññāya …pe….	96-614	
PA_an_7:96-614.8.1	Rūpasañcetanāya …pe…	96-614	
PA_an_7:96-614.8.2	saddasañcetanāya …	96-614	
PA_an_7:96-614.8.3	gandhasañcetanāya …	96-614	
PA_an_7:96-614.8.4	rasasañcetanāya …	96-614	
PA_an_7:96-614.8.5	phoṭṭhabbasañcetanāya …	96-614	
PA_an_7:96-614.8.6	dhammasañcetanāya …pe….	96-614	
PA_an_7:96-614.9.1	Rūpataṇhāya …pe…	96-614	
PA_an_7:96-614.9.2	saddataṇhāya …	96-614	
PA_an_7:96-614.9.3	gandhataṇhāya …	96-614	
PA_an_7:96-614.9.4	rasataṇhāya …	96-614	
PA_an_7:96-614.9.5	phoṭṭhabbataṇhāya …	96-614	
PA_an_7:96-614.9.6	dhammataṇhāya …pe….	96-614	
PA_an_7:96-614.10.1	Rūpavitakke …pe…	96-614	
PA_an_7:96-614.10.2	saddavitakke …	96-614	
PA_an_7:96-614.10.3	gandhavitakke …	96-614	
PA_an_7:96-614.10.4	rasavitakke …	96-614	
PA_an_7:96-614.10.5	phoṭṭhabbavitakke …	96-614	
PA_an_7:96-614.10.6	dhammavitakke …pe….	96-614	
PA_an_7:96-614.11.1	Rūpavicāre …pe…	96-614	
PA_an_7:96-614.11.2	saddavicāre …	96-614	
PA_an_7:96-614.11.3	gandhavicāre …	96-614	
PA_an_7:96-614.11.4	rasavicāre …	96-614	
PA_an_7:96-614.11.5	phoṭṭhabbavicāre …	96-614	
PA_an_7:96-614.11.6	dhammavicāre …pe….	96-614	
PA_an_7:96-614.12.1	Pañcakkhandhe …pe…	96-614	
PA_an_7:96-614.12.2	rūpakkhandhe …	96-614	
PA_an_7:96-614.12.3	vedanākkhandhe …	96-614	
PA_an_7:96-614.12.4	saññākkhandhe …	96-614	
PA_an_7:96-614.12.5	saṅkhārakkhandhe …	96-614	
PA_an_7:96-614.12.6	viññāṇakkhandhe aniccānupassī viharati …pe…	96-614	
PA_an_7:96-614.12.7	dukkhānupassī viharati …	96-614	
PA_an_7:96-614.12.8	anattānupassī viharati …	96-614	
PA_an_7:96-614.12.9	khayānupassī viharati …	96-614	
PA_an_7:96-614.12.10	vayānupassī viharati …	96-614	
PA_an_7:96-614.12.11	virāgānupassī viharati …	96-614	
PA_an_7:96-614.12.12	nirodhānupassī viharati …	96-614	
PA_an_7:96-614.12.13	paṭinissaggānupassī viharati …pe…	96-614	
PA_an_7:96-614.12.14	lokassā”ti.	96-614	
PA_an_7:96-614.13.1	“Chadvārārammaṇesvettha,	96-614	
PA_an_7:96-614.13.2	viññāṇesu ca phassesu;	96-614	
PA_an_7:96-614.13.3	Vedanāsu ca dvārassa,	96-614	
PA_an_7:96-614.13.4	suttā honti visuṁ aṭṭha.	96-614	
PA_an_7:96-614.14.1	Saññā sañcetanā taṇhā,	96-614	
PA_an_7:96-614.14.2	vitakkesu vicāre ca;	96-614	
PA_an_7:96-614.14.3	Gocarassa visuṁ aṭṭha,	96-614	
PA_an_7:96-614.14.4	pañcakkhandhe ca pacceke.	96-614	
PA_an_7:96-614.15.1	Soḷasasvettha mūlesu,	96-614	
PA_an_7:96-614.15.2	aniccaṁ dukkhamanattā;	96-614	
PA_an_7:96-614.15.3	Khayā vayā virāgā ca,	96-614	
PA_an_7:96-614.15.4	nirodhā paṭinissaggā.	96-614	
PA_an_7:96-614.16.1	Kamaṁ aṭṭhānupassanā,	96-614	
PA_an_7:96-614.16.2	yojetvāna visuṁ visuṁ;	96-614	
PA_an_7:96-614.16.3	Sampiṇḍitesu sabbesu,	96-614	
PA_an_7:96-614.16.4	honti pañca satāni ca;	96-614	
PA_an_7:96-614.16.5	Aṭṭhavīsati suttāni,	96-614	
PA_an_7:96-614.16.6	āhuneyye ca vaggike”.	96-614	
PA_an_7:96-614.16.7	Āhuneyyavaggo dasamo.	96-614	
PA_an_7:615.0.1	Aṅguttara Nikāya 7	615	
PA_an_7:615.0.2	11. Rāgapeyyāla	615	
PA_an_7:615.1.1	“Rāgassa, bhikkhave, abhiññāya satta dhammā bhāvetabbā.	615	
PA_an_7:615.1.2	Katame satta?	615	
PA_an_7:615.1.3	Satisambojjhaṅgo …pe…	615	
PA_an_7:615.1.4	upekkhāsambojjhaṅgo—	615	
PA_an_7:615.1.5	rāgassa, bhikkhave, abhiññāya ime satta dhammā bhāvetabbā”ti.	615	
PA_an_7:616.0.1	Aṅguttara Nikāya 7	616	
PA_an_7:616.0.2	11. Rāgapeyyāla	616	
PA_an_7:616.1.1	“Rāgassa, bhikkhave, abhiññāya satta dhammā bhāvetabbā.	616	
PA_an_7:616.1.2	Katame satta?	616	
PA_an_7:616.1.3	Aniccasaññā, anattasaññā, asubhasaññā, ādīnavasaññā, pahānasaññā, virāgasaññā, nirodhasaññā—	616	
PA_an_7:616.1.4	rāgassa, bhikkhave, abhiññāya ime satta dhammā bhāvetabbā”ti.	616	
PA_an_7:617.0.1	Aṅguttara Nikāya 7	617	
PA_an_7:617.0.2	11. Rāgapeyyāla	617	
PA_an_7:617.1.1	“Rāgassa, bhikkhave, abhiññāya satta dhammā bhāvetabbā.	617	
PA_an_7:617.1.2	Katame satta?	617	
PA_an_7:617.1.3	Asubhasaññā, maraṇasaññā, āhāre paṭikūlasaññā, sabbaloke anabhiratasaññā, aniccasaññā, anicce dukkhasaññā, dukkhe anattasaññā—	617	
PA_an_7:617.1.4	rāgassa, bhikkhave, abhiññāya ime satta dhammā bhāvetabbā”ti.	617	
PA_an_7:618-644.0.1	Aṅguttara Nikāya 7	618-644	
PA_an_7:618-644.0.2	11. Rāgapeyyāla	618-644	
PA_an_7:618-644.1.1	“Rāgassa, bhikkhave, pariññāya …pe…	618-644	
PA_an_7:618-644.1.2	parikkhayāya …	618-644	
PA_an_7:618-644.1.3	pahānāya …	618-644	
PA_an_7:618-644.1.4	khayāya …	618-644	
PA_an_7:618-644.1.5	vayāya …	618-644	
PA_an_7:618-644.1.6	virāgāya …	618-644	
PA_an_7:618-644.1.7	nirodhāya …	618-644	
PA_an_7:618-644.1.8	cāgāya …pe…	618-644	
PA_an_7:618-644.1.9	paṭinissaggāya ime satta dhammā bhāvetabbā”ti.	618-644	
PA_an_7:645-1124.0.1	Aṅguttara Nikāya 7	645-1124	
PA_an_7:645-1124.0.2	11. Rāgapeyyāla	645-1124	
PA_an_7:645-1124.1.1	“Dosassa …pe…	645-1124	
PA_an_7:645-1124.1.2	mohassa …	645-1124	
PA_an_7:645-1124.1.3	kodhassa …	645-1124	
PA_an_7:645-1124.1.4	upanāhassa …	645-1124	
PA_an_7:645-1124.1.5	makkhassa …	645-1124	
PA_an_7:645-1124.1.6	paḷāsassa …	645-1124	
PA_an_7:645-1124.1.7	issāya …	645-1124	
PA_an_7:645-1124.1.8	macchariyassa …	645-1124	
PA_an_7:645-1124.1.9	māyāya …	645-1124	
PA_an_7:645-1124.1.10	sāṭheyyassa …	645-1124	
PA_an_7:645-1124.1.11	thambhassa …	645-1124	
PA_an_7:645-1124.1.12	sārambhassa …	645-1124	
PA_an_7:645-1124.1.13	mānassa …	645-1124	
PA_an_7:645-1124.1.14	atimānassa …	645-1124	
PA_an_7:645-1124.1.15	madassa …	645-1124	
PA_an_7:645-1124.1.16	pamādassa abhiññāya …pe…	645-1124	
PA_an_7:645-1124.1.17	pariññāya …	645-1124	
PA_an_7:645-1124.1.18	parikkhayāya …	645-1124	
PA_an_7:645-1124.1.19	pahānāya …	645-1124	
PA_an_7:645-1124.1.20	khayāya …	645-1124	
PA_an_7:645-1124.1.21	vayāya …	645-1124	
PA_an_7:645-1124.1.22	virāgāya …	645-1124	
PA_an_7:645-1124.1.23	nirodhāya …	645-1124	
PA_an_7:645-1124.1.24	cāgāya …	645-1124	
PA_an_7:645-1124.1.25	paṭinissaggāya …pe…	645-1124	
PA_an_7:645-1124.1.26	ime satta dhammā bhāvetabbā”ti.	645-1124	
PA_an_7:645-1124.2.1	Idamavoca bhagavā.	645-1124	
PA_an_7:645-1124.2.2	Attamanā te bhikkhū bhagavato bhāsitaṁ abhinandunti.	645-1124	
PA_an_7:645-1124.2.3	Rāgapeyyālaṁ niṭṭhitaṁ.	645-1124	
PA_an_7:645-1124.2.4	Sattakanipātapāḷi niṭṭhitā.	645-1124	
