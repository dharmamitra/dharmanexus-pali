segmentnr	original	folio	analyzed
PA_atk-s01_01a:0	Namo tassa bhagavato arahato sammāsambuddhassa	0	
PA_atk-s01_01a:1	Dīghanikāye	0	
PA_atk-s01_01a:2	Sīlakkhandhavaggaṭṭhakathā	0	
PA_atk-s01_01a:3	Ganthārambhakathā	0	
PA_atk-s01_01a:4	Karuṇāsītalahadayaṃ, paññāpajjotavihatamohatamaṃ;	0	
PA_atk-s01_01a:5	Sanarāmaralokagaruṃ, vande sugataṃ gativimuttaṃ.	0	
PA_atk-s01_01a:6	Buddhopi buddhabhāvaṃ, bhāvetvā ceva sacchikatvā ca;	0	
PA_atk-s01_01a:7	Yaṃ upagato gatamalaṃ, vande tamanuttaraṃ dhammaṃ.	0	
PA_atk-s01_01a:8	Sugatassa orasānaṃ, puttānaṃ mārasenamathanānaṃ;	0	
PA_atk-s01_01a:9	Aṭṭhannampi samūhaṃ, sirasā vande ariyasaṅghaṃ.	0	
PA_atk-s01_01a:10	Iti me pasannamatino, ratanattayavandanāmayaṃ puññaṃ;	1	
PA_atk-s01_01a:11	Yaṃ suvihatantarāyo, hutvā tassānubhāvena.	1	
PA_atk-s01_01a:12	Dīghassa dīghasuttaṅkitassa, nipuṇassa āgamavarassa;	1	
PA_atk-s01_01a:13	Buddhānubuddhasaṃvaṇṇitassa, saddhāvahaguṇassa.	1	
PA_atk-s01_01a:14	Atthappakāsanatthaṃ, aṭṭhakathā ādito vasisatehi;	1	
PA_atk-s01_01a:15	Pañcahi yā saṅgītā, anusaṅgītā ca pacchāpi.	1	
PA_atk-s01_01a:16	Sīhaḷadīpaṃ pana ābhatātha, vasinā mahāmahindena;	1	
PA_atk-s01_01a:17	Ṭhapitā sīhaḷabhāsāya, dīpavāsīnamatthāya.	1	
PA_atk-s01_01a:18	Apanetvāna tatohaṃ, sīhaḷabhāsaṃ manoramaṃ bhāsaṃ;	1	
PA_atk-s01_01a:19	Tantinayānucchavikaṃ, āropento vigatadosaṃ.	1	
PA_atk-s01_01a:20	Samayaṃ avilomento, therānaṃ theravaṃsapadīpānaṃ;	2	
PA_atk-s01_01a:21	Sunipuṇavinicchayānaṃ, mahāvihāre nivāsīnaṃ.	2	
PA_atk-s01_01a:22	Hitvā punappunāgatamatthaṃ, atthaṃ pakāsayissāmi;	2	
PA_atk-s01_01a:23	Sujanassa ca tuṭṭhatthaṃ, ciraṭṭhitatthañca dhammassa.	2	
PA_atk-s01_01a:24	Sīlakathā dhutadhammā, kammaṭṭhānāni ceva sabbāni;	2	
PA_atk-s01_01a:25	Cariyāvidhānasahito, jhānasamāpattivitthāro.	2	
PA_atk-s01_01a:26	Sabbā ca abhiññāyo, paññāsaṅkalananicchayo ceva;	2	
PA_atk-s01_01a:27	Khandhadhātāyatanindriyāni, ariyāni ceva cattāri.	2	
PA_atk-s01_01a:28	Saccāni paccayākāradesanā, suparisuddhanipuṇanayā;	2	
PA_atk-s01_01a:29	Avimuttatantimaggā, vipassanā bhāvanā ceva.	2	
PA_atk-s01_01a:30	Iti pana sabbaṃ yasmā, visuddhimagge mayā suparisuddhaṃ;	3	
PA_atk-s01_01a:31	Vuttaṃ tasmā bhiyyo, na taṃ idha vicārayissāmi.	3	
PA_atk-s01_01a:32	“Majjhe visuddhimaggo, esa catunnampi āgamānañhi;	3	
PA_atk-s01_01a:33	Ṭhatvā pakāsayissati, tattha yathā bhāsitaṃ atthaṃ”.	3	
PA_atk-s01_01a:34	Icceva kato tasmā, tampi gahetvāna saddhimetāya;	3	
PA_atk-s01_01a:35	Aṭṭhakathāya vijānatha, dīghāgamanissitaṃ atthanti.	3	
PA_atk-s01_01a:36	Nidānakathā	3	
PA_atk-s01_01a:37_0	Tattha dīghāgamo nāma sīlakkhandhavaggo, mahāvaggo, pāthikavaggoti vaggato tivaggo	37	
PA_atk-s01_01a:37_1	hoti; suttato catuttiṃsasuttasaṅgaho. Tassa vaggesu sīlakkhandhavaggo ādi, suttesu	37	
PA_atk-s01_01a:37_2	brahmajālaṃ. Brahmajālassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.	37	
PA_atk-s01_01a:38	Paṭhamamahāsaṅgītikathā	3	
PA_atk-s01_01a:39_0	Paṭhamamahāsaṅgīti nāma cesā kiñcāpi vinayapiṭake tantimārūḷhā, nidānakosallatthaṃ	39	
PA_atk-s01_01a:39_1	pana idhāpi evaṃ veditabbā. Dhammacakkappavattanañhi ādiṃ katvā yāva subhaddaparibbājakavinayanā	39	
PA_atk-s01_01a:39_2	katabuddhakicce, kusinārāyaṃ upavattane mallānaṃ sālavane yamakasālānamantare visākhapuṇṇamadivase	39	
PA_atk-s01_01a:39_3	paccūsasamaye anupādisesāya nibbānadhātuyā parinibbute bhagavati lokanāthe, bhagavato	39	
PA_atk-s01_01a:39_4	dhātubhājanadivase sannipatitānaṃ sattannaṃ bhikkhusatasahassānaṃ saṅghatthero āyasmā	39	
PA_atk-s01_01a:39_5	mahākassapo sattāhaparinibbute bhagavati subhaddena vuḍḍhapabbajitena – “alaṃ, āvuso,	39	
PA_atk-s01_01a:39_6	mā socittha, mā paridevittha, sumuttā mayaṃ tena mahāsamaṇena, upaddutā ca homa –	39	
PA_atk-s01_01a:39_7	‘idaṃ vo kappati, idaṃ vo na kappatī’ti, idāni pana mayaṃ yaṃ icchissāma, taṃ karissāma,	39	
PA_atk-s01_01a:39_8	yaṃ na icchissāma na taṃ karissāmā”ti vuttavacanamanussaranto, īdisassa ca saṅghasannipātassa	39	
PA_atk-s01_01a:39_9	puna dullabhabhāvaṃ maññamāno, “ṭhānaṃ kho panetaṃ vijjati, yaṃ pāpabhikkhū ‘atītasatthukaṃ	39	
PA_atk-s01_01a:39_10	pāvacana’nti maññamānā pakkhaṃ labhitvā nacirasseva saddhammaṃ antaradhāpeyyuṃ, yāva	391	
PA_atk-s01_01a:39_11	ca dhammavinayo tiṭṭhati, tāva anatītasatthukameva pāvacanaṃ hoti. Vuttañhetaṃ bhagavatā –	391	
PA_atk-s01_01a:40	‘Yo vo, ānanda, mayā dhammo ca vinayo ca desito paññatto, so vo mamaccayena satthā’ti.	4	
PA_atk-s01_01a:41	‘Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ’.	4	
PA_atk-s01_01a:42	Yañcāhaṃ bhagavatā –	4	
PA_atk-s01_01a:43	‘Dhāressasi pana me tvaṃ, kassapa, sāṇāni paṃsukūlāni nibbasanānī’ti vatvā cīvare sādhāraṇaparibhogena.	4	
PA_atk-s01_01a:44_0	‘Ahaṃ, bhikkhave, yāvadeva ākaṅkhāmi vivicceva kāmehi vivicca akusalehi dhammehi	44	
PA_atk-s01_01a:44_1	savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi; kassapopi,	44	
PA_atk-s01_01a:44_2	bhikkhave, yāvadeva, ākaṅkhati vivicceva kāmehi vivicca akusalehi dhammehi savitakkaṃ	44	
PA_atk-s01_01a:44_3	savicāraṃ vivekajaṃ pītisukhaṃ paṭhamaṃ jhānaṃ upasampajja viharatī’ti.	44	
PA_atk-s01_01a:45_0	Evamādinā nayena navānupubbavihārachaḷabhiññāppabhede uttarimanussadhamme attanā	45	
PA_atk-s01_01a:45_1	samasamaṭṭhapanena ca anuggahito, tathā ākāse pāṇiṃ cāletvā alaggacittatāya ceva	45	
PA_atk-s01_01a:45_2	candopamapaṭipadāya ca pasaṃsito, tassa kimaññaṃ āṇaṇyaṃ bhavissati. Nanu maṃ bhagavā	45	
PA_atk-s01_01a:45_3	rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ ‘saddhammavaṃsappatiṭṭhāpako	45	
PA_atk-s01_01a:45_4	me ayaṃ bhavissatī’ti, mantvā iminā asādhāraṇena anuggahena anuggahesi, imāya ca	45	
PA_atk-s01_01a:45_5	uḷārāya pasaṃsāya pasaṃsīti cintayanto dhammavinayasaṅgāyanatthaṃ bhikkhūnaṃ ussāhaṃ janesi. Yathāha –	45	
PA_atk-s01_01a:46_0	“Atha kho āyasmā mahākassapo bhikkhū āmantesi – ‘ekamidāhaṃ, āvuso, samayaṃ pāvāya	46	
PA_atk-s01_01a:46_1	kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti	46	
PA_atk-s01_01a:46_2	sabbaṃ subhaddakaṇḍaṃ vitthārato veditabbaṃ. Atthaṃ panassa mahāparinibbānāvasāne	46	
PA_atk-s01_01a:46_3	āgataṭṭhāneyeva kathayissāma.	46	
PA_atk-s01_01a:47	Tato paraṃ āha –	4	
PA_atk-s01_01a:48_0	“Handa mayaṃ, āvuso, dhammañca vinayañca saṅgāyāma, pure adhammo dippati, dhammo	48	
PA_atk-s01_01a:48_1	paṭibāhiyyati; pure avinayo dippati, vinayo paṭibāhiyyati; pure adhammavādino balavanto	48	
PA_atk-s01_01a:48_2	honti, dhammavādino dubbalā honti, pure avinayavādino balavanto honti, vinayavādino dubbalā hontī”ti.	48	
PA_atk-s01_01a:49_0	Bhikkhū āhaṃsu – “tena hi, bhante, thero bhikkhū uccinatū”ti. Thero pana sakalanavaṅgasatthusāsanapariyattidhare	49	
PA_atk-s01_01a:49_1	puthujjanasotāpannasakadāgāmianāgāmi sukkhavipassaka khīṇāsavabhikkhū anekasate,	49	
PA_atk-s01_01a:49_2	anekasahasse ca vajjetvā tipiṭakasabbapariyattippabhedadhare paṭisambhidāppatte mahānubhāve	49	
PA_atk-s01_01a:49_3	yebhuyyena bhagavato etadaggaṃ āropite tevijjādibhede khīṇāsavabhikkhūyeva ekūnapañcasate	49	
PA_atk-s01_01a:49_4	pariggahesi. Ye sandhāya idaṃ vuttaṃ – “atha kho āyasmā mahākassapo ekenūnāni pañca	49	
PA_atk-s01_01a:49_5	arahantasatāni uccinī”ti.	49	
PA_atk-s01_01a:50_0	Kissa pana thero ekenūnamakāsīti? Āyasmato ānandattherassa okāsakaraṇatthaṃ. Tenahāyasmatā	50	
PA_atk-s01_01a:50_1	sahāpi, vināpi, na sakkā dhammasaṅgītiṃ kātuṃ. So hāyasmā sekkho sakaraṇīyo, tasmā	50	
PA_atk-s01_01a:50_2	sahāpi na sakkā. Yasmā panassa kiñci dasabaladesitaṃ suttageyyādikaṃ appaccakkhaṃ	50	
PA_atk-s01_01a:50_3	nāma natthi. Yathāha –	50	
PA_atk-s01_01a:51	“Dvāsīti buddhato gaṇhiṃ, dve sahassāni bhikkhuto;	5	
PA_atk-s01_01a:52	Caturāsīti sahassāni, ye me dhammā pavattino”ti. ;	5	
PA_atk-s01_01a:53	Tasmā vināpi na sakkā.	5	
PA_atk-s01_01a:54_0	Yadi evaṃ sekkhopi samāno dhammasaṅgītiyā bahukārattā therena uccinitabbo assa, atha	54	
PA_atk-s01_01a:54_1	kasmā na uccinitoti? Parūpavādavivajjanato. Thero hi āyasmante ānande ativiya vissattho	54	
PA_atk-s01_01a:54_2	ahosi, tathā hi naṃ sirasmiṃ palitesu jātesupi ‘na vāyaṃ kumārako mattamaññāsī’ti,	54	
PA_atk-s01_01a:54_3	kumārakavādena ovadati. Sakyakulappasuto cāyasmā tathāgatassa bhātā cūḷapituputto.	54	
PA_atk-s01_01a:54_4	Tattha keci bhikkhū chandāgamanaṃ viya maññamānā – “bahū asekkhapaṭisambhidāppatte	54	
PA_atk-s01_01a:54_5	bhikkhū ṭhapetvā ānandaṃ sekkhapaṭisambhidāppattaṃ thero uccinī”ti upavadeyyuṃ. Taṃ	54	
PA_atk-s01_01a:54_6	parūpavādaṃ parivajjento, ‘ānandaṃ vinā dhammasaṅgītiṃ na sakkā kātuṃ, bhikkhūnaṃyeva	54	
PA_atk-s01_01a:54_7	naṃ anumatiyā gahessāmī’ti na uccini.	54	
PA_atk-s01_01a:55	Atha sayameva bhikkhū ānandassatthāya theraṃ yāciṃsu. Yathāha –	5	
PA_atk-s01_01a:56_0	“Bhikkhū āyasmantaṃ mahākassapaṃ etadavocuṃ – ‘ayaṃ, bhante, āyasmā ānando kiñcāpi	56	
PA_atk-s01_01a:56_1	sekkho abhabbo chandā dosā mohā bhayā agatiṃ gantuṃ, bahu cānena bhagavato santike	56	
PA_atk-s01_01a:56_2	dhammo ca vinayo ca pariyatto, tena hi, bhante, thero āyasmantampi ānandaṃ uccinatū’ti.	56	
PA_atk-s01_01a:56_3	Atha kho āyasmā mahākassapo āyasmantampi ānandaṃ uccinī”ti.	56	
PA_atk-s01_01a:57	Evaṃ bhikkhūnaṃ anumatiyā uccinitena tenāyasmatā saddhiṃ pañcatherasatāni ahesuṃ.	5	
PA_atk-s01_01a:58_0	Atha kho therānaṃ bhikkhūnaṃ etadahosi – “kattha nu kho mayaṃ dhammañca vinayañca	58	
PA_atk-s01_01a:58_1	saṅgāyeyyāmā”ti? Atha kho therānaṃ bhikkhūnaṃ etadahosi – “rājagahaṃ kho mahāgocaraṃ	58	
PA_atk-s01_01a:58_2	pahūtasenāsanaṃ, yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,	58	
PA_atk-s01_01a:58_3	na aññe bhikkhū rājagahe vassaṃ upagaccheyyu”nti.	58	
PA_atk-s01_01a:59	Kasmā pana nesaṃ etadahosi? “Idaṃ pana amhākaṃ thāvarakammaṃ, koci visabhāgapuggalo saṅghamajjhaṃ pavisitvā ukkoṭeyyā”ti. Athāyasmā mahākassapo ñattidutiyena kammena sāvesi –	5	
PA_atk-s01_01a:60_0	“Suṇātu me, āvuso saṅgho, yadi saṅghassa pattakallaṃ saṅgho imāni pañca bhikkhusatāni	60	
PA_atk-s01_01a:60_1	sammanneyya rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi	60	
PA_atk-s01_01a:60_2	rājagahe vassaṃ vasitabba”nti. Esā ñatti.	60	
PA_atk-s01_01a:61_0	“Suṇātu me, āvuso saṅgho, saṅgho imāni pañcabhikkhusatāni sammanna”ti ‘rājagahe vassaṃ	61	
PA_atk-s01_01a:61_1	vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ vasitabbanti.	61	
PA_atk-s01_01a:61_2	Yassāyasmato khamati imesaṃ pañcannaṃ bhikkhusatānaṃ sammuti’ rājagahe vassaṃ vasantānaṃ	61	
PA_atk-s01_01a:61_3	dhammañca vinayañca saṅgāyituṃ, na aññehi bhikkhūhi rājagahe vassaṃ vasitabbanti,	61	
PA_atk-s01_01a:61_4	so tuṇhassa; yassa nakkhamati, so bhāseyya.	61	
PA_atk-s01_01a:62_0	“Sammatāni saṅghena imāni pañcabhikkhusatāni rājagahe vassaṃ vasantāni dhammañca	62	
PA_atk-s01_01a:62_1	vinayañca saṅgāyituṃ, na aññehi bhikkhūhi rājagahe vassaṃ vasitabbanti, khamati saṅghassa,	62	
PA_atk-s01_01a:62_2	tasmā tuṇhī, evametaṃ dhārayāmī”ti.	62	
PA_atk-s01_01a:63_0	Ayaṃ pana kammavācā tathāgatassa parinibbānato ekavīsatime divase katā. Bhagavā hi	63	
PA_atk-s01_01a:63_1	visākhapuṇṇamāyaṃ paccūsasamaye parinibbuto, athassa sattāhaṃ suvaṇṇavaṇṇaṃ sarīraṃ	63	
PA_atk-s01_01a:63_2	gandhamālādīhi pūjayiṃsu. Evaṃ sattāhaṃ sādhukīḷanadivasā nāma ahesuṃ. Tato sattāhaṃ	63	
PA_atk-s01_01a:63_3	citakāya agginā jhāyi, sattāhaṃ sattipañjaraṃ katvā sandhāgārasālāyaṃ dhātupūjaṃ	63	
PA_atk-s01_01a:63_4	kariṃsūti, ekavīsati divasā gatā. Jeṭṭhamūlasukkapakkhapañcamiyaṃyeva dhātuyo bhājayiṃsu.	63	
PA_atk-s01_01a:63_5	Etasmiṃ dhātubhājanadivase sannipatitassa mahābhikkhusaṅghassa subhaddena vuḍḍhapabbajitena	63	
PA_atk-s01_01a:63_6	kataṃ anācāraṃ ārocetvā vuttanayeneva ca bhikkhū uccinitvā ayaṃ kammavācā katā.	63	
PA_atk-s01_01a:64_0	Imañca pana kammavācaṃ katvā thero bhikkhū āmantesi – “āvuso, idāni tumhākaṃ cattālīsa	64	
PA_atk-s01_01a:64_1	divasā okāso kato, tato paraṃ ‘ayaṃ nāma no palibodho atthī’ti, vattuṃ na labbhā,	64	
PA_atk-s01_01a:64_2	tasmā etthantare yassa rogapalibodho vā ācariyupajjhāyapalibodho vā mātāpitupalibodho	64	
PA_atk-s01_01a:64_3	vā atthi, pattaṃ vā pana pacitabbaṃ, cīvaraṃ vā kātabbaṃ, so taṃ palibodhaṃ chinditvā	64	
PA_atk-s01_01a:64_4	taṃ karaṇīyaṃ karotū”ti.	64	
PA_atk-s01_01a:65_0	Evañca pana vatvā thero attano pañcasatāya parisāya parivuto rājagahaṃ gato. Aññepi	65	
PA_atk-s01_01a:65_1	mahātherā attano attano parivāre gahetvā sokasallasamappitaṃ mahājanaṃ assāsetukāmā	65	
PA_atk-s01_01a:65_2	taṃ taṃ disaṃ pakkantā. Puṇṇatthero pana sattasatabhikkhuparivāro ‘tathāgatassa parinibbānaṭṭhānaṃ	65	
PA_atk-s01_01a:65_3	āgatāgataṃ mahājanaṃ assāsessāmī’ti kusinārāyaṃyeva aṭṭhāsi.	65	
PA_atk-s01_01a:66_0	Āyasmā ānando yathā pubbe aparinibbutassa, evaṃ parinibbutassāpi bhagavato sayameva	66	
PA_atk-s01_01a:66_1	pattacīvaramādāya pañcahi bhikkhusatehi saddhiṃ yena sāvatthi tena cārikaṃ pakkāmi.	66	
PA_atk-s01_01a:66_2	Gacchato gacchato panassa parivārā bhikkhū gaṇanapathaṃ vītivattā. Tenāyasmatā gatagataṭṭhāne	66	
PA_atk-s01_01a:66_3	mahāparidevo ahosi. Anupubbena pana sāvatthimanuppatte there sāvatthivāsino manussā	66	
PA_atk-s01_01a:66_4	“thero kira āgato”ti sutvā gandhamālādihatthā paccuggantvā – “bhante, ānanda, pubbe	66	
PA_atk-s01_01a:66_5	bhagavatā saddhiṃ āgacchatha, ajja kuhiṃ bhagavantaṃ ṭhapetvā āgatatthā”tiādīni vadamānā	66	
PA_atk-s01_01a:66_6	parodiṃsu. Buddhassa bhagavato parinibbānadivase viya mahāparidevo ahosi.	66	
PA_atk-s01_01a:67_0	Tatra sudaṃ āyasmā ānando aniccatādipaṭisaṃyuttāya dhammiyākathāya taṃ mahājanaṃ	67	
PA_atk-s01_01a:67_1	saññāpetvā jetavanaṃ pavisitvā dasabalena vasitagandhakuṭiṃ vanditvā dvāraṃ vivaritvā	67	
PA_atk-s01_01a:67_2	mañcapīṭhaṃ nīharitvā papphoṭetvā gandhakuṭiṃ sammajjitvā milātamālākacavaraṃ chaḍḍetvā	67	
PA_atk-s01_01a:67_3	mañcapīṭhaṃ atiharitvā puna yathāṭhāne ṭhapetvā bhagavato ṭhitakāle karaṇīyaṃ vattaṃ	67	
PA_atk-s01_01a:67_4	sabbamakāsi. Kurumāno ca nhānakoṭṭhakasammajjanaudakupaṭṭhāpanādikālesu gandhakuṭiṃ	67	
PA_atk-s01_01a:67_5	vanditvā – “nanu bhagavā, ayaṃ tumhākaṃ nhānakālo, ayaṃ dhammadesanākālo, ayaṃ bhikkhūnaṃ	67	
PA_atk-s01_01a:67_6	ovādadānakālo, ayaṃ sīhaseyyakappanakālo, ayaṃ mukhadhovanakālo”tiādinā nayena paridevamānova	67	
PA_atk-s01_01a:67_7	akāsi, yathā taṃ bhagavato guṇagaṇāmatarasaññutāya patiṭṭhitapemo ceva akhīṇāsavo	67	
PA_atk-s01_01a:67_8	ca anekesu ca jātisatasahassesu aññamaññassūpakārasañjanitacittamaddavo. Tamenaṃ	67	
PA_atk-s01_01a:67_9	aññatarā devatā – “bhante, ānanda, tumhe evaṃ paridevamānā kathaṃ aññe assāsessathā”ti	67	
PA_atk-s01_01a:67_10	saṃvejesi. So tassā vacanena saṃviggahadayo santhambhitvā tathāgatassa parinibbānato	671	
PA_atk-s01_01a:67_11	pabhuti ṭhānanisajjabahulattā ussannadhātukaṃ kāyaṃ samassāsetuṃ dutiyadivase khīravirecanaṃ	671	
PA_atk-s01_01a:67_12	pivitvā vihāreyeva nisīdi. Yaṃ sandhāya subhena māṇavena pahitaṃ māṇavakaṃ etadavoca –	671	
PA_atk-s01_01a:68	“Akālo, kho māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.	6	
PA_atk-s01_01a:69	Dutiyadivase cetakattherena pacchāsamaṇena gantvā subhena māṇavena puṭṭho imasmiṃ dīghanikāye subhasuttaṃ nāma dasamaṃ suttaṃ abhāsi.	6	
PA_atk-s01_01a:70_0	Atha ānandatthero jetavanamahāvihāre khaṇḍaphullappaṭisaṅkharaṇaṃ kārāpetvā upakaṭṭhāya	70	
PA_atk-s01_01a:70_1	vassūpanāyikāya bhikkhusaṅghaṃ ohāya rājagahaṃ gato tathā aññepi dhammasaṅgāhakā	70	
PA_atk-s01_01a:70_2	bhikkhūti. Evañhi gate, te sandhāya ca idaṃ vuttaṃ – “atha kho therā bhikkhū rājagahaṃ	70	
PA_atk-s01_01a:70_3	agamaṃsu, dhammañca vinayañca saṅgāyitu”nti. Te āsaḷhīpuṇṇamāyaṃ uposathaṃ katvā	70	
PA_atk-s01_01a:70_4	pāṭipadadivase sannipatitvā vassaṃ upagacchiṃsu.	70	
PA_atk-s01_01a:71_0	Tena kho pana samayena rājagahaṃ parivāretvā aṭṭhārasa mahāvihārā honti, te sabbepi	71	
PA_atk-s01_01a:71_1	chaḍḍitapatitauklāpā ahesuṃ. Bhagavato hi parinibbāne sabbepi bhikkhū attano attano	71	
PA_atk-s01_01a:71_2	pattacīvaramādāya vihāre ca pariveṇe ca chaḍḍetvā agamaṃsu. Tattha katikavattaṃ kurumānā	71	
PA_atk-s01_01a:71_3	therā bhagavato vacanapūjanatthaṃ titthiyavādaparimocanatthañca – ‘paṭhamaṃ māsaṃ	71	
PA_atk-s01_01a:71_4	khaṇḍaphullappaṭisaṅkharaṇaṃ karomā’ti cintesuṃ. Titthiyā hi evaṃ vadeyyuṃ – “samaṇassa	71	
PA_atk-s01_01a:71_5	gotamassa sāvakā satthari ṭhiteyeva vihāre paṭijaggiṃsu, parinibbute chaḍḍesuṃ, kulānaṃ	71	
PA_atk-s01_01a:71_6	mahādhanapariccāgo vinassatī”ti. Tesañca vādaparimocanatthaṃ cintesunti vuttaṃ hoti.	71	
PA_atk-s01_01a:71_7	Evaṃ cintayitvā ca pana katikavattaṃ kariṃsu. Yaṃ sandhāya vuttaṃ –	71	
PA_atk-s01_01a:72_0	“Atha kho therānaṃ bhikkhūnaṃ etadahosi – bhagavatā, kho āvuso, khaṇḍaphullappaṭisaṅkharaṇaṃ	72	
PA_atk-s01_01a:72_1	vaṇṇitaṃ, handa mayaṃ, āvuso, paṭhamaṃ māsaṃ khaṇḍaphullappaṭisaṅkharaṇaṃ karoma,	72	
PA_atk-s01_01a:72_2	majjhimaṃ māsaṃ sannipatitvā dhammañca vinayañca saṅgāyissāmā”ti.	72	
PA_atk-s01_01a:73_0	Te dutiyadivase gantvā rājadvāre aṭṭhaṃsu. Rājā āgantvā vanditvā – “kiṃ bhante, āgatatthā”ti	73	
PA_atk-s01_01a:73_1	attanā kattabbakiccaṃ pucchi. Therā aṭṭhārasa mahāvihārapaṭisaṅkharaṇatthāya hatthakammaṃ	73	
PA_atk-s01_01a:73_2	paṭivedesuṃ. Rājā hatthakammakārake manusse adāsi. Therā paṭhamaṃ māsaṃ sabbavihāre	73	
PA_atk-s01_01a:73_3	paṭisaṅkharāpetvā rañño ārocesuṃ – “niṭṭhitaṃ, mahārāja, vihārapaṭisaṅkharaṇaṃ, idāni	73	
PA_atk-s01_01a:73_4	dhammavinayasaṅgahaṃ karomā”ti. “Sādhu bhante visaṭṭhā karotha, mayhaṃ āṇācakkaṃ,	73	
PA_atk-s01_01a:73_5	tumhākañca dhammacakkaṃ hotu, āṇāpetha, bhante, kiṃ karomī”ti. “Saṅgahaṃ karontānaṃ	73	
PA_atk-s01_01a:73_6	bhikkhūnaṃ sannisajjaṭṭhānaṃ mahārājā”ti. “Kattha karomi, bhante”ti? “Vebhārapabbatapasse	73	
PA_atk-s01_01a:73_7	sattapaṇṇi guhādvāre kātuṃ yuttaṃ mahārājā”ti. “Sādhu, bhante”ti kho rājā ajātasattu	73	
PA_atk-s01_01a:73_8	vissakammunā nimmitasadisaṃ suvibhattabhittithambhasopānaṃ, nānāvidhamālākammalatākammavicittaṃ,	73	
PA_atk-s01_01a:73_9	abhibhavantamiva rājabhavanavibhūtiṃ, avahasantamiva devavimānasiriṃ, siriyā niketanamiva	73	
PA_atk-s01_01a:73_10	ekanipātatitthamiva ca devamanussanayanavihaṃgānaṃ, lokarāmaṇeyyakamiva sampiṇḍitaṃ	731	
PA_atk-s01_01a:73_11	daṭṭhabbasāramaṇḍaṃ maṇḍapaṃ kārāpetvā vividhakusumadāmolambakaviniggalantacāruvitānaṃ	731	
PA_atk-s01_01a:73_12	nānāratanavicittamaṇikoṭṭimatalamiva ca, naṃ nānāpupphūpahāravicittasupariniṭṭhitabhūmikammaṃ	731	
PA_atk-s01_01a:73_13	brahmavimānasadisaṃ alaṅkaritvā, tasmiṃ mahāmaṇḍape pañcasatānaṃ bhikkhūnaṃ anagghāni	731	
PA_atk-s01_01a:73_14	pañca kappiyapaccattharaṇasatāni paññapetvā, dakkhiṇabhāgaṃ nissāya uttarābhimukhaṃ	731	
PA_atk-s01_01a:73_15	therāsanaṃ, maṇḍapamajjhe puratthābhimukhaṃ buddhassa bhagavato āsanārahaṃ dhammāsanaṃ	731	
PA_atk-s01_01a:73_16	paññapetvā, dantakhacitaṃ bījaniñcettha ṭhapetvā, bhikkhusaṅghassa ārocāpesi – “niṭṭhitaṃ,	731	
PA_atk-s01_01a:73_17	bhante, mama kicca”nti.	731	
PA_atk-s01_01a:74_0	Tasmiñca pana divase ekacce bhikkhū āyasmantaṃ ānandaṃ sandhāya evamāhaṃsu – “imasmiṃ	74	
PA_atk-s01_01a:74_1	bhikkhusaṅghe eko bhikkhu vissagandhaṃ vāyanto vicaratī”ti. Thero taṃ sutvā imasmiṃ	74	
PA_atk-s01_01a:74_2	bhikkhusaṅghe añño vissagandhaṃ vāyanto vicaraṇakabhikkhu nāma natthi. Addhā ete	74	
PA_atk-s01_01a:74_3	maṃ sandhāya vadantīti saṃvegaṃ āpajji. Ekacce naṃ āhaṃsuyeva – “sve āvuso, ānanda,	74	
PA_atk-s01_01a:74_4	sannipāto, tvañca sekkho sakaraṇīyo, tena te na yuttaṃ sannipātaṃ gantuṃ, appamatto hohī”ti.	74	
PA_atk-s01_01a:75_0	Atha kho āyasmā ānando – ‘sve sannipāto, na kho metaṃ patirūpaṃ yvāhaṃ sekkho samāno	75	
PA_atk-s01_01a:75_1	sannipātaṃ gaccheyya’nti, bahudeva rattiṃ kāyagatāya satiyā vītināmetvā rattiyā paccūsasamaye	75	
PA_atk-s01_01a:75_2	caṅkamā orohitvā vihāraṃ pavisitvā “nipajjissāmī”ti kāyaṃ āvajjesi, dve pādā bhūmito	75	
PA_atk-s01_01a:75_3	muttā, apattañca sīsaṃ bimbohanaṃ, etasmiṃ antare anupādāya āsavehi cittaṃ vimucci.	75	
PA_atk-s01_01a:75_4	Ayañhi āyasmā caṅkamena bahi vītināmetvā visesaṃ nibbattetuṃ asakkonto cintesi –	75	
PA_atk-s01_01a:75_5	“nanu maṃ bhagavā etadavoca – ‘katapuññosi tvaṃ, ānanda, padhānamanuyuñja, khippaṃ	75	
PA_atk-s01_01a:75_6	hohisi anāsavo’ti. Buddhānañca kathādoso nāma natthi, mama pana accāraddhaṃ vīriyaṃ,	75	
PA_atk-s01_01a:75_7	tena me cittaṃ uddhaccāya saṃvattati. Handāhaṃ vīriyasamataṃ yojemī”ti, caṅkamā orohitvā	75	
PA_atk-s01_01a:75_8	pādadhovanaṭṭhāne ṭhatvā pāde dhovitvā vihāraṃ pavisitvā mañcake nisīditvā, “thokaṃ	75	
PA_atk-s01_01a:75_9	vissamissāmī”ti kāyaṃ mañcake apanāmesi. Dve pādā bhūmito muttā, sīsaṃ bimbohanamappattaṃ,	75	
PA_atk-s01_01a:75_10	etasmiṃ antare anupādāya āsavehi cittaṃ vimuttaṃ, catuiriyāpathavirahitaṃ therassa	751	
PA_atk-s01_01a:75_11	arahattaṃ. Tena “imasmiṃ sāsane anipanno anisinno aṭṭhito acaṅkamanto ko bhikkhu	751	
PA_atk-s01_01a:75_12	arahattaṃ patto”ti vutte “ānandatthero”ti vattuṃ vaṭṭati.	751	
PA_atk-s01_01a:76_0	Atha therā bhikkhū dutiyadivase pañcamiyaṃ kāḷapakkhassa katabhattakiccā pattacīvaraṃ	76	
PA_atk-s01_01a:76_1	paṭisāmetvā dhammasabhāyaṃ sannipatiṃsu. Atha kho āyasmā ānando arahā samāno sannipātaṃ	76	
PA_atk-s01_01a:76_2	agamāsi. Kathaṃ agamāsi? “Idānimhi sannipātamajjhaṃ pavisanāraho”ti haṭṭhatuṭṭhacitto	76	
PA_atk-s01_01a:76_3	ekaṃsaṃ cīvaraṃ katvā bandhanā muttatālapakkaṃ viya, paṇḍukambale nikkhittajātimaṇi	76	
PA_atk-s01_01a:76_4	viya, vigatavalāhake nabhe samuggatapuṇṇacando viya, bālātapasamphassavikasitareṇupiñjaragabbhaṃ	76	
PA_atk-s01_01a:76_5	padumaṃ viya ca, parisuddhena pariyodātena sappabhena sassirīkena ca mukhavarena	76	
PA_atk-s01_01a:76_6	attano arahattappattiṃ ārocayamāno viya agamāsi. Atha naṃ disvā āyasmato mahākassapassa	76	
PA_atk-s01_01a:76_7	etadahosi – “sobhati vata bho arahattappatto ānando, sace satthā dhareyya, addhā	76	
PA_atk-s01_01a:76_8	ajjānandassa sādhukāraṃ dadeyya, handa, dānissāhaṃ satthārā dātabbaṃ sādhukāraṃ dadāmī”ti,	76	
PA_atk-s01_01a:76_9	tikkhattuṃ sādhukāramadāsi.	76	
PA_atk-s01_01a:77_0	Majjhimabhāṇakā pana vadanti – “ānandatthero attano arahattappattiṃ ñāpetukāmo bhikkhūhi	77	
PA_atk-s01_01a:77_1	saddhiṃ nāgato, bhikkhū yathāvuḍḍhaṃ attano attano pattāsane nisīdantā ānandattherassa	77	
PA_atk-s01_01a:77_2	āsanaṃ ṭhapetvā nisinnā. Tattha keci evamāhaṃsu – ‘etaṃ āsanaṃ kassā’ti? ‘Ānandassā’ti.	77	
PA_atk-s01_01a:77_3	‘Ānando pana kuhiṃ gato’ti? Tasmiṃ samaye thero cintesi – ‘idāni mayhaṃ gamanakālo’ti.	77	
PA_atk-s01_01a:77_4	Tato attano ānubhāvaṃ dassento pathaviyaṃ nimujjitvā attano āsaneyeva attānaṃ dassesī”ti,	77	
PA_atk-s01_01a:77_5	ākāsena gantvā nisīdītipi eke. Yathā vā tathā vā hotu. Sabbathāpi taṃ disvā āyasmato	77	
PA_atk-s01_01a:77_6	mahākassapassa sādhukāradānaṃ yuttameva.	77	
PA_atk-s01_01a:78_0	Evaṃ āgate pana tasmiṃ āyasmante mahākassapatthero bhikkhū āmantesi – “āvuso, kiṃ	78	
PA_atk-s01_01a:78_1	paṭhamaṃ saṅgāyāma, dhammaṃ vā vinayaṃ vā”ti? Bhikkhū āhaṃsu – “bhante, mahākassapa,	78	
PA_atk-s01_01a:78_2	vinayo nāma buddhasāsanassa āyu. Vinaye ṭhite sāsanaṃ ṭhitaṃ nāma hoti. Tasmā paṭhamaṃ	78	
PA_atk-s01_01a:78_3	vinayaṃ saṅgāyāmā”ti. “Kaṃ dhuraṃ katvā”ti? “Āyasmantaṃ upāli”nti. “Kiṃ ānando nappahotī”ti?	78	
PA_atk-s01_01a:78_4	“No nappahoti”. Api ca kho pana sammāsambuddho dharamānoyeva vinayapariyattiṃ nissāya	78	
PA_atk-s01_01a:78_5	āyasmantaṃ upāliṃ etadagge ṭhapesi – “etadaggaṃ, bhikkhave, mama sāvakānaṃ bhikkhūnaṃ	78	
PA_atk-s01_01a:78_6	vinayadharānaṃ yadidaṃ upālī”ti. ‘Tasmā upālittheraṃ pucchitvā vinayaṃ saṅgāyāmā’ti.	78	
PA_atk-s01_01a:79	Tato thero vinayaṃ pucchanatthāya attanāva attānaṃ sammanni. Upālittheropi vissajjanatthāya sammanni. Tatrāyaṃ pāḷi – atha kho āyasmā mahākassapo saṅghaṃ ñāpesi –	7	
PA_atk-s01_01a:80	“Suṇātu me, āvuso, saṅgho, yadi saṅghassa pattakallaṃ,	8	
PA_atk-s01_01a:81	Ahaṃ upāliṃ vinayaṃ puccheyya”nti.	8	
PA_atk-s01_01a:82	Āyasmāpi upāli saṅghaṃ ñāpesi –	8	
PA_atk-s01_01a:83	“Suṇātu me, bhante, saṅgho, yadi saṅghassa pattakallaṃ,	8	
PA_atk-s01_01a:84	Ahaṃ āyasmatā mahākassapena vinayaṃ puṭṭho vissajjeyya”nti. ;	8	
PA_atk-s01_01a:85_0	Evaṃ attānaṃ sammannitvā āyasmā upāli uṭṭhāyāsanā ekaṃsaṃ cīvaraṃ katvā there bhikkhū	85	
PA_atk-s01_01a:85_1	vanditvā dhammāsane nisīdi dantakhacitaṃ bījaniṃ gahetvā, tato mahākassapatthero	85	
PA_atk-s01_01a:85_2	therāsane nisīditvā āyasmantaṃ upāliṃ vinayaṃ pucchi. “Paṭhamaṃ āvuso, upāli, pārājikaṃ	85	
PA_atk-s01_01a:85_3	kattha paññatta”nti? “Vesāliyaṃ, bhante”ti. “Kaṃ ārabbhā”ti? “Sudinnaṃ kalandaputtaṃ	85	
PA_atk-s01_01a:85_4	ārabbhā”ti. “Kismiṃ vatthusmi”nti? “Methunadhamme”ti.	85	
PA_atk-s01_01a:86_0	“Atha kho āyasmā mahākassapo āyasmantaṃ upāliṃ paṭhamassa pārājikassa vatthumpi pucchi,	86	
PA_atk-s01_01a:86_1	nidānampi pucchi, puggalampi pucchi, paññattimpi pucchi, anupaññattimpi pucchi, āpattimpi	86	
PA_atk-s01_01a:86_2	pucchi, anāpattimpi pucchi”. Puṭṭho puṭṭho āyasmā upāli vissajjesi.	86	
PA_atk-s01_01a:87_0	Kiṃ panettha paṭhamapārājike kiñci apanetabbaṃ vā pakkhipitabbaṃ vā atthi natthīti?	87	
PA_atk-s01_01a:87_1	Apanetabbaṃ natthi. Buddhassa hi bhagavato bhāsite apanetabbaṃ nāma natthi. Na hi	87	
PA_atk-s01_01a:87_2	tathāgatā ekabyañjanampi niratthakaṃ vadanti. Sāvakānaṃ pana devatānaṃ vā bhāsite	87	
PA_atk-s01_01a:87_3	apanetabbampi hoti, taṃ dhammasaṅgāhakattherā apanayiṃsu. Pakkhipitabbaṃ pana sabbatthāpi	87	
PA_atk-s01_01a:87_4	atthi, tasmā yaṃ yattha pakkhipituṃ yuttaṃ, taṃ pakkhipiṃsuyeva. Kiṃ pana tanti?	87	
PA_atk-s01_01a:87_5	‘Tena samayenā’ti vā, ‘tena kho pana samayenā’ti vā, ‘atha khoti vā’, ‘evaṃ vutteti’	87	
PA_atk-s01_01a:87_6	vā, ‘etadavocā’ti vā, evamādikaṃ sambandhavacanamattaṃ. Evaṃ pakkhipitabbayuttaṃ	87	
PA_atk-s01_01a:87_7	pakkhipitvā pana – “idaṃ paṭhamapārājika”nti ṭhapesuṃ. Paṭhamapārājike saṅgahamārūḷhe	87	
PA_atk-s01_01a:87_8	pañca arahantasatāni saṅgahaṃ āropitanayeneva gaṇasajjhāyamakaṃsu – “tena samayena	87	
PA_atk-s01_01a:87_9	buddho bhagavā verañjāyaṃ viharatī”ti. Tesaṃ sajjhāyāraddhakāleyeva sādhukāraṃ dadamānā	87	
PA_atk-s01_01a:87_10	viya mahāpathavī udakapariyantaṃ katvā akampittha.	871	
PA_atk-s01_01a:88_0	Eteneva nayena sesāni tīṇi pārājikāni saṅgahaṃ āropetvā “idaṃ pārājikakaṇḍa”nti ṭhapesuṃ.	88	
PA_atk-s01_01a:88_1	Terasa saṅghādisesāni “terasaka”nti ṭhapesuṃ. Dve sikkhāpadāni “aniyatānī”ti ṭhapesuṃ.	88	
PA_atk-s01_01a:88_2	Tiṃsa sikkhāpadāni “nissaggiyāni pācittiyānī”ti ṭhapesuṃ. Dvenavuti sikkhāpadāni	88	
PA_atk-s01_01a:88_3	“pācittiyānī”ti ṭhapesuṃ. Cattāri sikkhāpadāni “pāṭidesanīyānī”ti ṭhapesuṃ. Pañcasattati	88	
PA_atk-s01_01a:88_4	sikkhāpadāni “sekhiyānī”ti ṭhapesuṃ. Satta dhamme “adhikaraṇasamathā”ti ṭhapesuṃ.	88	
PA_atk-s01_01a:88_5	Evaṃ sattavīsādhikāni dve sikkhāpadasatāni “mahāvibhaṅgo”ti kittetvā ṭhapesuṃ. Mahāvibhaṅgāvasānepi	88	
PA_atk-s01_01a:88_6	purimanayeneva mahāpathavī akampittha.	88	
PA_atk-s01_01a:89_0	Tato bhikkhunīvibhaṅge aṭṭha sikkhāpadāni “pārājikakaṇḍaṃ nāma ida”nti ṭhapesuṃ.	89	
PA_atk-s01_01a:89_1	Sattarasa sikkhāpadāni “sattarasaka”nti ṭhapesuṃ. Tiṃsa sikkhāpadāni “nissaggiyāni	89	
PA_atk-s01_01a:89_2	pācittiyānī”ti ṭhapesuṃ. Chasaṭṭhisatasikkhāpadāni “pācittiyānī”ti ṭhapesuṃ. Aṭṭha	89	
PA_atk-s01_01a:89_3	sikkhāpadāni “pāṭidesanīyānī”ti ṭhapesuṃ. Pañcasattati sikkhāpadāni “sekhiyānī”ti	89	
PA_atk-s01_01a:89_4	ṭhapesuṃ. Satta dhamme “adhikaraṇasamathā”ti ṭhapesuṃ. Evaṃ tīṇi sikkhāpadasatāni	89	
PA_atk-s01_01a:89_5	cattāri ca sikkhāpadāni “bhikkhunīvibhaṅgo”ti kittetvā – “ayaṃ ubhato vibhaṅgo nāma	89	
PA_atk-s01_01a:89_6	catusaṭṭhibhāṇavāro”ti ṭhapesuṃ. Ubhatovibhaṅgāvasānepi vuttanayeneva mahāpathavikampo ahosi.	89	
PA_atk-s01_01a:90_0	Etenevupāyena asītibhāṇavāraparimāṇaṃ khandhakaṃ, pañcavīsatibhāṇavāraparimāṇaṃ parivārañca	90	
PA_atk-s01_01a:90_1	saṅgahaṃ āropetvā “idaṃ vinayapiṭakaṃ nāmā”ti ṭhapesuṃ. Vinayapiṭakāvasānepi vuttanayeneva	90	
PA_atk-s01_01a:90_2	mahāpathavikampo ahosi. Taṃ āyasmantaṃ upāliṃ paṭicchāpesuṃ – “āvuso, imaṃ tuyhaṃ	90	
PA_atk-s01_01a:90_3	nissitake vācehī”ti. Vinayapiṭakasaṅgahāvasāne upālitthero dantakhacitaṃ bījaniṃ	90	
PA_atk-s01_01a:90_4	nikkhipitvā dhammāsanā orohitvā there bhikkhū vanditvā attano pattāsane nisīdi.	90	
PA_atk-s01_01a:91_0	Vinayaṃ saṅgāyitvā dhammaṃ saṅgāyitukāmo āyasmā mahākassapo bhikkhū pucchi – “dhammaṃ	91	
PA_atk-s01_01a:91_1	saṅgāyante hi kaṃ puggalaṃ dhuraṃ katvā dhammo saṅgāyitabbo”ti? Bhikkhū – “ānandattheraṃ	91	
PA_atk-s01_01a:91_2	dhuraṃ katvā”ti āhaṃsu.	91	
PA_atk-s01_01a:92	Atha kho āyasmā mahākassapo saṅghaṃ ñāpesi –	9	
PA_atk-s01_01a:93	“Suṇātu me, āvuso, saṅgho, yadi saṅghassa pattakallaṃ,	9	
PA_atk-s01_01a:94	Ahaṃ ānandaṃ dhammaṃ puccheyya”nti;	9	
PA_atk-s01_01a:95	Atha kho āyasmā ānando saṅghaṃ ñāpesi –	9	
PA_atk-s01_01a:96	“Suṇātu me, bhante, saṅgho, yadi saṅghassa pattakallaṃ,	9	
PA_atk-s01_01a:97	Ahaṃ āyasmatā mahākassapena dhammaṃ puṭṭho vissajjeyya”nti;	9	
PA_atk-s01_01a:98_0	Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane	98	
PA_atk-s01_01a:98_1	nisīdi dantakhacitaṃ bījaniṃ gahetvā. Atha kho āyasmā mahākassapo bhikkhū pucchi	98	
PA_atk-s01_01a:98_2	– “kataraṃ, āvuso, piṭakaṃ paṭhamaṃ saṅgāyāmā”ti? “Suttantapiṭakaṃ, bhante”ti. “Suttantapiṭake	98	
PA_atk-s01_01a:98_3	catasso saṅgītiyo, tāsu paṭhamaṃ kataraṃ saṅgīti”nti? “Dīghasaṅgītiṃ, bhante”ti.	98	
PA_atk-s01_01a:98_4	“Dīghasaṅgītiyaṃ catutiṃsa suttāni, tayo vaggā, tesu paṭhamaṃ kataraṃ vagga”nti?	98	
PA_atk-s01_01a:98_5	“Sīlakkhandhavaggaṃ, bhante”ti. “Sīlakkhandhavagge terasa suttantā, tesu paṭhamaṃ	98	
PA_atk-s01_01a:98_6	kataraṃ sutta”nti? “Brahmajālasuttaṃ nāma bhante, tividhasīlālaṅkataṃ, nānāvidhamicchājīvakuha	98	
PA_atk-s01_01a:98_7	lapanādividdhaṃsanaṃ, dvāsaṭṭhidiṭṭhijālaviniveṭhanaṃ, dasasahassilokadhātukampanaṃ,	98	
PA_atk-s01_01a:98_8	taṃ paṭhamaṃ saṅgāyāmā”ti.	98	
PA_atk-s01_01a:99_0	Atha kho āyasmā mahākassapo āyasmantaṃ ānandaṃ etadavoca, “brahmajālaṃ, āvuso ānanda,	99	
PA_atk-s01_01a:99_1	kattha bhāsita”nti? “Antarā ca, bhante, rājagahaṃ antarā ca nāḷandaṃ rājāgārake ambalaṭṭhikāya”nti.	99	
PA_atk-s01_01a:99_2	“Kaṃ ārabbhā”ti? “Suppiyañca paribbājakaṃ, brahmadattañca māṇava”nti. “Kismiṃ vatthusmi”nti?	99	
PA_atk-s01_01a:99_3	“Vaṇṇāvaṇṇe”ti. Atha kho āyasmā mahākassapo āyasmantaṃ ānandaṃ brahmajālassa nidānampi	99	
PA_atk-s01_01a:99_4	pucchi, puggalampi pucchi, vatthumpi pucchi. Āyasmā ānando vissajjesi. Vissajjanāvasāne	99	
PA_atk-s01_01a:99_5	pañca arahantasatāni gaṇasajjhāyamakaṃsu. Vuttanayeneva ca pathavikampo ahosi.	99	
PA_atk-s01_01a:100_0	Evaṃ brahmajālaṃ saṅgāyitvā tato paraṃ “sāmaññaphalaṃ, panāvuso ānanda, kattha bhāsita”ntiādinā	100	
PA_atk-s01_01a:100_1	nayena pucchāvissajjanānukkamena saddhiṃ brahmajālena sabbepi terasa suttante saṅgāyitvā	100	
PA_atk-s01_01a:100_2	– “ayaṃ sīlakkhandhavaggo nāmā”ti kittetvā ṭhapesuṃ.	100	
PA_atk-s01_01a:101_0	Tadanantaraṃ mahāvaggaṃ, tadanantaraṃ pāthikavagganti, evaṃ tivaggasaṅgahaṃ catutiṃsasuttapaṭimaṇḍitaṃ	101	
PA_atk-s01_01a:101_1	catusaṭṭhibhāṇavāraparimāṇaṃ tantiṃ saṅgāyitvā “ayaṃ dīghanikāyo nāmā”ti vatvā āyasmantaṃ	101	
PA_atk-s01_01a:101_2	ānandaṃ paṭicchāpesuṃ – “āvuso, imaṃ tuyhaṃ nissitake vācehī”ti.	101	
PA_atk-s01_01a:102	Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā dhammasenāpatisāriputtattherassa nissitake paṭicchāpesuṃ – “imaṃ tumhe pariharathā”ti.	10	
PA_atk-s01_01a:103	Tato anantaraṃ satabhāṇavāraparimāṇaṃ saṃyuttanikāyaṃ saṅgāyitvā mahākassapattheraṃ paṭicchāpesuṃ – “bhante, imaṃ tumhākaṃ nissitake vācethā”ti.	10	
PA_atk-s01_01a:104	Tato anantaraṃ vīsatibhāṇavārasataparimāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ – “imaṃ tumhākaṃ nissitake vācethā”ti.	10	
PA_atk-s01_01a:105_0	Tato anantaraṃ dhammasaṅgahavibhaṅgadhātukathāpuggalapaññattikathāvatthuyamakapaṭṭhānaṃ	105	
PA_atk-s01_01a:105_1	abhidhammoti vuccati. Evaṃ saṃvaṇṇitaṃ sukhumañāṇagocaraṃ tantiṃ saṅgāyitvā – “idaṃ	105	
PA_atk-s01_01a:105_2	abhidhammapiṭakaṃ nāmā”ti vatvā pañca arahantasatāni sajjhāyamakaṃsu. Vuttanayeneva	105	
PA_atk-s01_01a:105_3	pathavikampo ahosīti.	105	
PA_atk-s01_01a:106_0	Tato paraṃ jātakaṃ, niddeso, paṭisambhidāmaggo, apadānaṃ, suttanipāto, khuddakapāṭho,	106	
PA_atk-s01_01a:106_1	dhammapadaṃ, udānaṃ, itivuttakaṃ, vimānavatthu, petavatthu, theragāthā, therīgāthāti	106	
PA_atk-s01_01a:106_2	imaṃ tantiṃ saṅgāyitvā “khuddakagantho nāmāya”nti ca vatvā “abhidhammapiṭakasmiṃyeva	106	
PA_atk-s01_01a:106_3	saṅgahaṃ āropayiṃsū”ti dīghabhāṇakā vadanti. Majjhimabhāṇakā pana “cariyāpiṭakabuddhavaṃsehi	106	
PA_atk-s01_01a:106_4	saddhiṃ sabbampetaṃ khuddakaganthaṃ nāma suttantapiṭake pariyāpanna”nti vadanti.	106	
PA_atk-s01_01a:107_0	Evametaṃ sabbampi buddhavacanaṃ rasavasena ekavidhaṃ, dhammavinayavasena duvidhaṃ,	107	
PA_atk-s01_01a:107_1	paṭhamamajjhimapacchimavasena tividhaṃ. Tathā piṭakavasena. Nikāyavasena pañcavidhaṃ,	107	
PA_atk-s01_01a:107_2	aṅgavasena navavidhaṃ, dhammakkhandhavasena caturāsītisahassavidhanti veditabbaṃ.	107	
PA_atk-s01_01a:108_0	Kathaṃ rasavasena ekavidhaṃ? Yañhi bhagavatā anuttaraṃ sammāsambodhiṃ abhisambujjhitvā	108	
PA_atk-s01_01a:108_1	yāva anupādisesāya nibbānadhātuyā parinibbāyati, etthantare pañcacattālīsavassāni	108	
PA_atk-s01_01a:108_2	devamanussanāgayakkhādayo anusāsantena vā paccavekkhantena vā vuttaṃ, sabbaṃ taṃ	108	
PA_atk-s01_01a:108_3	ekarasaṃ vimuttirasameva hoti. Evaṃ rasavasena ekavidhaṃ.	108	
PA_atk-s01_01a:109_0	Kathaṃ dhammavinayavasena duvidhaṃ? Sabbameva cetaṃ dhammo ceva vinayo cāti saṅkhyaṃ	109	
PA_atk-s01_01a:109_1	gacchati. Tattha vinayapiṭakaṃ vinayo, avasesaṃ buddhavacanaṃ dhammo. Tenevāha “yannūna	109	
PA_atk-s01_01a:109_2	mayaṃ dhammañca vinayañca saṅgāyeyyāmā”ti. “Ahaṃ upāliṃ vinayaṃ puccheyyaṃ, ānandaṃ	109	
PA_atk-s01_01a:109_3	dhammaṃ puccheyya”nti ca. Evaṃ dhammavinayavasena duvidhaṃ.	109	
PA_atk-s01_01a:110	Kathaṃ paṭhamamajjhimapacchimavasena tividhaṃ? Sabbameva hidaṃ paṭhamabuddhavacanaṃ, majjhimabuddhavacanaṃ, pacchimabuddhavacananti tippabhedaṃ hoti. Tattha –	11	
PA_atk-s01_01a:111	“Anekajātisaṃsāraṃ, sandhāvissaṃ anibbisaṃ;	11	
PA_atk-s01_01a:112	Gahakāraṃ gavesanto, dukkhā jāti punappunaṃ.	11	
PA_atk-s01_01a:113	Gahakāraka diṭṭhosi, puna gehaṃ na kāhasi;	11	
PA_atk-s01_01a:114	Sabbā te phāsukā bhaggā, gahakūṭaṃ visaṅkhataṃ;	11	
PA_atk-s01_01a:115	Visaṅkhāragataṃ cittaṃ, taṇhānaṃ khayamajjhagā”ti. ;	11	
PA_atk-s01_01a:116_0	Idaṃ paṭhamabuddhavacanaṃ. Keci “yadā have pātubhavanti dhammā”ti khandhake udānagāthaṃ	116	
PA_atk-s01_01a:116_1	vadanti. Esā pana pāṭipadadivase sabbaññubhāvappattassa somanassamayañāṇena paccayākāraṃ	116	
PA_atk-s01_01a:116_2	paccavekkhantassa uppannā udānagāthāti veditabbā.	116	
PA_atk-s01_01a:117_0	Yaṃ pana parinibbānakāle abhāsi – “handa dāni, bhikkhave, āmantayāmi vo, vayadhammā	117	
PA_atk-s01_01a:117_1	saṅkhārā, appamādena sampādethā”ti idaṃ pacchimabuddhavacanaṃ. Ubhinnamantare yaṃ	117	
PA_atk-s01_01a:117_2	vuttaṃ, etaṃ majjhimabuddhavacanaṃ nāma. Evaṃ paṭhamamajjhimapacchimabuddhavacanavasena tividhaṃ.	117	
PA_atk-s01_01a:118_0	Kathaṃ piṭakavasena tividhaṃ? Sabbampi cetaṃ vinayapiṭakaṃ suttantapiṭakaṃ abhidhammapiṭakanti	118	
PA_atk-s01_01a:118_1	tippabhedameva hoti. Tattha paṭhamasaṅgītiyaṃ saṅgītañca asaṅgītañca sabbampi samodhānetvā	118	
PA_atk-s01_01a:118_2	ubhayāni pātimokkhāni, dve vibhaṅgā, dvāvīsati khandhakā, soḷasaparivārāti – idaṃ	118	
PA_atk-s01_01a:118_3	vinayapiṭakaṃ nāma. Brahmajālādicatuttiṃsasuttasaṅgaho dīghanikāyo, mūlapariyāyasuttādidiyaḍḍhasatadvesuttasaṅgaho	118	
PA_atk-s01_01a:118_4	majjhimanikāyo, oghataraṇasuttādisattasuttasahassasattasatadvāsaṭṭhisuttasaṅgaho	118	
PA_atk-s01_01a:118_5	saṃyuttanikāyo, cittapariyādānasuttādinavasuttasahassapañcasatasattapaññāsasuttasaṅgaho	118	
PA_atk-s01_01a:118_6	aṅguttaranikāyo, khuddakapāṭha-dhammapada-udāna-itivuttaka-suttanipāta-vimānavatthu-petavatthu-theragāthā-therīgāthā-jātaka-niddesa-paṭisambhidāmagga-apadāna-buddhavaṃsa-cariyāpiṭakavasena	118	
PA_atk-s01_01a:118_7	pannarasappabhedo khuddakanikāyoti idaṃ suttantapiṭakaṃ nāma. Dhammasaṅgaho, vibhaṅgo,	118	
PA_atk-s01_01a:118_8	dhātukathā, puggalapaññatti, kathāvatthu, yamakaṃ, paṭṭhānanti – idaṃ abhidhammapiṭakaṃ nāma. Tattha –	118	
PA_atk-s01_01a:119	“Vividhavisesanayattā, vinayanato ceva kāyavācānaṃ;	11	
PA_atk-s01_01a:120	Vinayatthavidūhi ayaṃ, vinayo vinayoti akkhāto”.	12	
PA_atk-s01_01a:121_0	Vividhā hi ettha pañcavidhapātimokkhuddesapārājikādi satta āpattikkhandhamātikā vibhaṅgādippabhedā	121	
PA_atk-s01_01a:121_1	nayā. Visesabhūtā ca daḷhīkammasithilakaraṇappayojanā anupaññattinayā. Kāyikavācasikaajjhācāranisedhanato	121	
PA_atk-s01_01a:121_2	cesa kāyaṃ vācañca vineti, tasmā vividhanayattā visesanayattā kāyavācānaṃ vinayanato	121	
PA_atk-s01_01a:121_3	ceva vinayoti akkhāto. Tenetametassa vacanatthakosallatthaṃ vuttaṃ –	121	
PA_atk-s01_01a:122	“Vividhavisesanayattā, vinayanato ceva kāyavācānaṃ;	12	
PA_atk-s01_01a:123	Vinayatthavidūhi ayaṃ, vinayo vinayoti akkhāto”ti.	12	
PA_atk-s01_01a:124	Itaraṃ pana –	12	
PA_atk-s01_01a:125	“Atthānaṃ sūcanato suvuttato, savanatotha sūdanato;	12	
PA_atk-s01_01a:126	Suttāṇā suttasabhāgato ca, suttanti akkhātaṃ.	12	
PA_atk-s01_01a:127_0	Tañhi attatthaparatthādibhede atthe sūceti. Suvuttā cettha atthā, veneyyajjhāsayānulomena	127	
PA_atk-s01_01a:127_1	vuttattā. Savati cetaṃ atthe sassamiva phalaṃ, pasavatīti vuttaṃ hoti. Sūdati cetaṃ	127	
PA_atk-s01_01a:127_2	dhenu viya khīraṃ, paggharāpetīti vuttaṃ hoti. Suṭṭhu ca ne tāyati, rakkhatīti vuttaṃ	127	
PA_atk-s01_01a:127_3	hoti. Suttasabhāgañcetaṃ, yathā hi tacchakānaṃ suttaṃ pamāṇaṃ hoti, evametampi viññūnaṃ.	127	
PA_atk-s01_01a:127_4	Yathā ca suttena saṅgahitāni pupphāni na vikirīyanti, na viddhaṃsīyanti, evameva	127	
PA_atk-s01_01a:127_5	tena saṅgahitā atthā. Tenetametassa vacanatthakosallatthaṃ vuttaṃ –	127	
PA_atk-s01_01a:128	“Atthānaṃ sūcanato, suvuttato savanatotha sūdanato;	12	
PA_atk-s01_01a:129	Suttāṇā suttasabhāgato ca, suttanti akkhāta”nti.	12	
PA_atk-s01_01a:130	Itaro pana –	13	
PA_atk-s01_01a:131	“Yaṃ ettha vuḍḍhimanto, salakkhaṇā pūjitā paricchinnā;	13	
PA_atk-s01_01a:132	Vuttādhikā ca dhammā, abhidhammo tena akkhāto”.	13	
PA_atk-s01_01a:133_0	Ayañhi abhisaddo vuḍḍhilakkhaṇapūjitaparicchinnādhikesu dissati. Tathā hesa “bāḷhā	133	
PA_atk-s01_01a:133_1	me dukkhā vedanā abhikkamanti, no paṭikkamantī”tiādīsu vuḍḍhiyaṃ āgato. “Yā tā rattiyo	133	
PA_atk-s01_01a:133_2	abhiññātā abhilakkhitā”tiādīsu salakkhaṇe. “Rājābhirājā manujindo”tiādīsu pūjite.	133	
PA_atk-s01_01a:133_3	“Paṭibalo vinetuṃ abhidhamme abhivinaye”tiādīsu paricchinne. Aññamaññasaṅkaravirahite	133	
PA_atk-s01_01a:133_4	dhamme ca vinaye cāti vuttaṃ hoti. “Abhikkantena vaṇṇenā”tiādīsu adhike.	133	
PA_atk-s01_01a:134_0	Ettha ca “rūpūpapattiyā maggaṃ bhāveti”, “mettāsahagatena cetasā ekaṃ disaṃ pharitvā	134	
PA_atk-s01_01a:134_1	viharatī”tiādinā nayena vuḍḍhimantopi dhammā vuttā. “Rūpārammaṇaṃ vā saddārammaṇaṃ	134	
PA_atk-s01_01a:134_2	vā”tiādinā nayena ārammaṇādīhi lakkhaṇīyattā salakkhaṇāpi. “Sekkhā dhammā, asekkhā	134	
PA_atk-s01_01a:134_3	dhammā, lokuttarā dhammā”tiādinā nayena pūjitāpi, pūjārahāti adhippāyo. “Phasso hoti,	134	
PA_atk-s01_01a:134_4	vedanā hotī”tiādinā nayena sabhāvaparicchinnattā paricchinnāpi. “Mahaggatā dhammā,	134	
PA_atk-s01_01a:134_5	appamāṇā dhammā, anuttarā dhammā”tiādinā nayena adhikāpi dhammā vuttā. Tenetametassa	134	
PA_atk-s01_01a:134_6	vacanatthakosallatthaṃ vuttaṃ –	134	
PA_atk-s01_01a:135	“Yaṃ ettha vuḍḍhimanto, salakkhaṇā pūjitā paricchinnā;	13	
PA_atk-s01_01a:136	Vuttādhikā ca dhammā, abhidhammo tena akkhāto”ti.	13	
PA_atk-s01_01a:137	Yaṃ panettha avisiṭṭhaṃ, taṃ –	13	
PA_atk-s01_01a:138	“Piṭakaṃ piṭakatthavidū, pariyattibbhājanatthato āhu;	13	
PA_atk-s01_01a:139	Tena samodhānetvā, tayopi vinayādayo ñeyyā”.	13	
PA_atk-s01_01a:140_0	Pariyattipi hi “mā piṭakasampadānenā”tiādīsu piṭakanti vuccati. “Atha puriso āgaccheyya	140	
PA_atk-s01_01a:140_1	kudālapiṭakamādāyā”tiādīsu yaṃ kiñci bhājanampi. Tasmā ‘piṭakaṃ piṭakatthavidū pariyattibhājanatthato āhu.	140	
PA_atk-s01_01a:141_0	Idāni ‘tena samodhānetvā tayopi vinayādayo ñeyyā’ti, tena evaṃ duvidhatthena piṭakasaddena	141	
PA_atk-s01_01a:141_1	saha samāsaṃ katvā vinayo ca so piṭakañca pariyattibhāvato, tassa tassa atthassa	141	
PA_atk-s01_01a:141_2	bhājanato cāti vinayapiṭakaṃ, yathāvutteneva nayena suttantañca taṃ piṭakañcāti suttantapiṭakaṃ,	141	
PA_atk-s01_01a:141_3	abhidhammo ca so piṭakañcāti abhidhammapiṭakanti. Evamete tayopi vinayādayo ñeyyā.	141	
PA_atk-s01_01a:142	Evaṃ ñatvā ca punapi tesuyeva piṭakesu nānappakārakosallatthaṃ –	14	
PA_atk-s01_01a:143	“Desanāsāsanakathābhedaṃ tesu yathārahaṃ;	14	
PA_atk-s01_01a:144	Sikkhāppahānagambhīrabhāvañca paridīpaye.	14	
PA_atk-s01_01a:145	Pariyattibhedaṃ sampattiṃ, vipattiñcāpi yaṃ yahiṃ;	14	
PA_atk-s01_01a:146	Pāpuṇāti yathā bhikkhu, tampi sabbaṃ vibhāvaye”.	14	
PA_atk-s01_01a:147_0	Tatrāyaṃ paridīpanā vibhāvanā ca. Etāni hi tīṇi piṭakāni yathākkamaṃ āṇāvohāraparamatthadesanā,	147	
PA_atk-s01_01a:147_1	yathāparādhayathānulomayathādhammasāsanāni, saṃvarāsaṃvaradiṭṭhiviniveṭhananāmarūpaparicchedakathāti	147	
PA_atk-s01_01a:147_2	ca vuccanti. Ettha hi vinayapiṭakaṃ āṇārahena bhagavatā āṇābāhullato desitattā āṇādesanā,	147	
PA_atk-s01_01a:147_3	suttantapiṭakaṃ vohārakusalena bhagavatā vohārabāhullato desitattā vohāradesanā,	147	
PA_atk-s01_01a:147_4	abhidhammapiṭakaṃ paramatthakusalena bhagavatā paramatthabāhullato desitattā paramatthadesanāti vuccati.	147	
PA_atk-s01_01a:148_0	Tathā paṭhamaṃ – ‘ye te pacurāparādhā sattā, te yathāparādhaṃ ettha sāsitā’ti yathāparādhasāsanaṃ,	148	
PA_atk-s01_01a:148_1	dutiyaṃ – ‘anekajjhāsayānusayacariyādhimuttikā sattā yathānulomaṃ ettha sāsitā’ti	148	
PA_atk-s01_01a:148_2	yathānulomasāsanaṃ, tatiyaṃ – ‘dhammapuñjamatte “ahaṃ mamā”ti saññino sattā yathādhammaṃ	148	
PA_atk-s01_01a:148_3	ettha sāsitā’ti yathādhammasāsananti vuccati.	148	
PA_atk-s01_01a:149_0	Tathā paṭhamaṃ – ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā.	149	
PA_atk-s01_01a:149_1	Saṃvarāsaṃvaroti khuddako ceva mahanto ca saṃvaro, kammākammaṃ viya, phalāphalaṃ	149	
PA_atk-s01_01a:149_2	viya ca, dutiyaṃ – “dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitā”ti	149	
PA_atk-s01_01a:149_3	diṭṭhiviniveṭhanakathā, tatiyaṃ – “rāgādipaṭipakkhabhūto nāmarūpaparicchedo ettha	149	
PA_atk-s01_01a:149_4	kathito”ti nāmarūpaparicchedakathāti vuccati.	149	
PA_atk-s01_01a:150_0	Tīsupi cetesu tisso sikkhā, tīṇi pahānāni, catubbidho ca gambhīrabhāvo veditabbo.	150	
PA_atk-s01_01a:150_1	Tathā hi vinayapiṭake visesena adhisīlasikkhā vuttā, suttantapiṭake adhicittasikkhā,	150	
PA_atk-s01_01a:150_2	abhidhammapiṭake adhipaññāsikkhā.	150	
PA_atk-s01_01a:151_0	Vinayapiṭake ca vītikkamappahānaṃ, kilesānaṃ vītikkamapaṭipakkhattā sīlassa. Suttantapiṭake	151	
PA_atk-s01_01a:151_1	pariyuṭṭhānappahānaṃ, pariyuṭṭhānapaṭipakkhattā samādhissa. Abhidhammapiṭake anusayappahānaṃ,	151	
PA_atk-s01_01a:151_2	anusayapaṭipakkhattā paññāya. Paṭhame ca tadaṅgappahānaṃ, itaresu vikkhambhanasamucchedappahānāni.	151	
PA_atk-s01_01a:151_3	Paṭhame ca duccaritasaṃkilesappahānaṃ, itaresu taṇhādiṭṭhisaṃkilesappahānaṃ.	151	
PA_atk-s01_01a:152_0	Ekamekasmiñcettha catubbidhopi dhammatthadesanā paṭivedhagambhīrabhāvo veditabbo.	152	
PA_atk-s01_01a:152_1	Tattha dhammoti tanti. Atthoti tassāyeva attho. Desanāti tassā manasā vavatthāpitāya	152	
PA_atk-s01_01a:152_2	tantiyā desanā. Paṭivedhoti tantiyā tantiatthassa ca yathābhūtāvabodho. Tīsupi cetesu	152	
PA_atk-s01_01a:152_3	ete dhammatthadesanāpaṭivedhā. Yasmā sasādīhi viya mahāsamuddo mandabuddhīhi dukkhogāḷhā	152	
PA_atk-s01_01a:152_4	alabbhaneyyapatiṭṭhā ca, tasmā gambhīrā. Evaṃ ekamekasmiṃ ettha catubbidhopi gambhīrabhāvo veditabbo.	152	
PA_atk-s01_01a:153_0	Aparo nayo, dhammoti hetu. Vuttañhetaṃ – “hetumhi ñāṇaṃ dhammapaṭisambhidā”ti. Atthoti	153	
PA_atk-s01_01a:153_1	hetuphalaṃ, vuttañhetaṃ – “hetuphale ñāṇaṃ atthapaṭisambhidā”ti. Desanāti paññatti,	153	
PA_atk-s01_01a:153_2	yathā dhammaṃ dhammābhilāpoti adhippāyo. Anulomapaṭilomasaṅkhepavitthārādivasena	153	
PA_atk-s01_01a:153_3	vā kathanaṃ. Paṭivedhoti abhisamayo, so ca lokiyalokuttaro visayato asammohato ca,	153	
PA_atk-s01_01a:153_4	atthānurūpaṃ dhammesu, dhammānurūpaṃ atthesu, paññattipathānurūpaṃ paññattīsu avabodho.	153	
PA_atk-s01_01a:153_5	Tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo.	153	
PA_atk-s01_01a:154_0	Idāni yasmā etesu piṭakesu yaṃ yaṃ dhammajātaṃ vā atthajātaṃ vā, yā cāyaṃ yathā yathā	154	
PA_atk-s01_01a:154_1	ñāpetabbo attho sotūnaṃ ñāṇassa abhimukho hoti, tathā tathā tadatthajotikā desanā,	154	
PA_atk-s01_01a:154_2	yo cettha aviparītāvabodhasaṅkhāto paṭivedho, tesaṃ tesaṃ vā dhammānaṃ paṭivijjhitabbo	154	
PA_atk-s01_01a:154_3	salakkhaṇasaṅkhāto aviparītasabhāvo. Sabbampetaṃ anupacitakusalasambhārehi duppaññehi	154	
PA_atk-s01_01a:154_4	sasādīhi viya mahāsamuddo dukkhogāḷhaṃ alabbhaneyyapatiṭṭhañca, tasmā gambhīraṃ.	154	
PA_atk-s01_01a:154_5	Evampi ekamekasmiṃ ettha catubbidhopi gambhīrabhāvo veditabbo.	154	
PA_atk-s01_01a:155	Ettāvatā ca –	15	
PA_atk-s01_01a:156	“Desanāsāsanakathā, bhedaṃ tesu yathārahaṃ;	15	
PA_atk-s01_01a:157	Sikkhāppahānagambhīra, bhāvañca paridīpaye”ti –	15	
PA_atk-s01_01a:158	Ayaṃ gāthā vuttatthāva hoti.	15	
PA_atk-s01_01a:159	“Pariyattibhedaṃ sampattiṃ, vipattiñcāpi yaṃ yahiṃ;	15	
PA_atk-s01_01a:160	Pāpuṇāti yathā bhikkhu, tampi sabbaṃ vibhāvaye”ti –	16	
PA_atk-s01_01a:161	Ettha pana tīsu piṭakesu tividho pariyattibhedo daṭṭhabbo. Tisso hi pariyattiyo – alagaddūpamā, nissaraṇatthā, bhaṇḍāgārikapariyattīti.	16	
PA_atk-s01_01a:162_0	Tattha yā duggahitā, upārambhādihetu pariyāpuṭā, ayaṃ alagaddūpamā. Yaṃ sandhāya	162	
PA_atk-s01_01a:162_1	vuttaṃ “seyyathāpi, bhikkhave, puriso alagaddatthiko alagaddagavesī alagaddapariyesanaṃ	162	
PA_atk-s01_01a:162_2	caramāno, so passeyya mahantaṃ alagaddaṃ, tamenaṃ bhoge vā naṅguṭṭhe vā gaṇheyya,	162	
PA_atk-s01_01a:162_3	tassa so alagaddo paṭiparivattitvā hatthe vā bāhāyaṃ vā aññatarasmiṃ vā aṅgapaccaṅge	162	
PA_atk-s01_01a:162_4	ḍaṃseyya, so tato nidānaṃ maraṇaṃ vā nigaccheyya, maraṇamattaṃ vā dukkhaṃ. Taṃ kissa	162	
PA_atk-s01_01a:162_5	hetu? Duggahitattā, bhikkhave, alagaddassa. Evameva kho, bhikkhave, idhekacce moghapurisā	162	
PA_atk-s01_01a:162_6	dhammaṃ pariyāpuṇanti, suttaṃ…pe… vedallaṃ, te taṃ dhammaṃ pariyāpuṇitvā tesaṃ dhammānaṃ	162	
PA_atk-s01_01a:162_7	paññāya atthaṃ na upaparikkhanti, tesaṃ te dhammā paññāya atthaṃ anupaparikkhataṃ	162	
PA_atk-s01_01a:162_8	na nijjhānaṃ khamanti, te upārambhānisaṃsā ceva dhammaṃ pariyāpuṇanti, itivādappamokkhānisaṃsā	162	
PA_atk-s01_01a:162_9	ca, yassa catthāya dhammaṃ pariyāpuṇanti, tañcassa atthaṃ nānubhonti, tesaṃ te dhammā	162	
PA_atk-s01_01a:162_10	duggahitā dīgharattaṃ ahitāya dukkhāya saṃvattanti. Taṃ kissa hetu? Duggahitattā,	1621	
PA_atk-s01_01a:162_11	bhikkhave, dhammāna”nti.	1621	
PA_atk-s01_01a:163_0	Yā pana suggahitā sīlakkhandhādipāripūriṃyeva ākaṅkhamānena pariyāpuṭā, na upārambhādihetu,	163	
PA_atk-s01_01a:163_1	ayaṃ nissaraṇatthā. Yaṃ sandhāya vuttaṃ – “tesaṃ te dhammā suggahitā dīgharattaṃ	163	
PA_atk-s01_01a:163_2	hitāya sukhāya saṃvattanti. Taṃ kissa hetu? Suggahitattā, bhikkhave, dhammāna”nti.	163	
PA_atk-s01_01a:164_0	Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho	164	
PA_atk-s01_01a:164_1	khīṇāsavo kevalaṃ paveṇīpālanatthāya vaṃsānurakkhaṇatthāya pariyāpuṇāti, ayaṃ bhaṇḍāgārikapariyattīti.	164	
PA_atk-s01_01a:165_0	Vinaye pana suppaṭipanno bhikkhu sīlasampadaṃ nissāya tisso vijjā pāpuṇāti, tāsaṃyeva	165	
PA_atk-s01_01a:165_1	ca tattha pabhedavacanato. Sutte suppaṭipanno samādhisampadaṃ nissāya cha abhiññā	165	
PA_atk-s01_01a:165_2	pāpuṇāti, tāsaṃyeva ca tattha pabhedavacanato. Abhidhamme suppaṭipanno paññāsampadaṃ	165	
PA_atk-s01_01a:165_3	nissāya catasso paṭisambhidā pāpuṇāti, tāsañca tattheva pabhedavacanato, evametesu	165	
PA_atk-s01_01a:165_4	suppaṭipanno yathākkamena imaṃ vijjāttayachaḷabhiññācatuppaṭisambhidābhedaṃ sampattiṃ pāpuṇāti.	165	
PA_atk-s01_01a:166_0	Vinaye pana duppaṭipanno anuññātasukhasamphassaattharaṇapāvuraṇādiphassasāmaññato	166	
PA_atk-s01_01a:166_1	paṭikkhittesu upādinnakaphassādīsu anavajjasaññī hoti. Vuttampi hetaṃ – “tathāhaṃ	166	
PA_atk-s01_01a:166_2	bhagavatā dhammaṃ desitaṃ ājānāmi, yathā ye me antarāyikā dhammā antarāyikā vuttā	166	
PA_atk-s01_01a:166_3	bhagavatā, te paṭisevato nālaṃ antarāyāyā”ti. Tato dussīlabhāvaṃ pāpuṇāti. Sutte	166	
PA_atk-s01_01a:166_4	duppaṭipanno – “cattāro me, bhikkhave, puggalā santo saṃvijjamānā”tiādīsu adhippāyaṃ	166	
PA_atk-s01_01a:166_5	ajānanto duggahitaṃ gaṇhāti, yaṃ sandhāya vuttaṃ – “attanā duggahitena amhe ceva	166	
PA_atk-s01_01a:166_6	abbhācikkhati, attānañca khaṇati, bahuñca apuññaṃ pasavatī”ti. Tato micchādiṭṭhitaṃ	166	
PA_atk-s01_01a:166_7	pāpuṇāti. Abhidhamme duppaṭipanno dhammacintaṃ atidhāvanto acinteyyānipi cinteti.	166	
PA_atk-s01_01a:166_8	Tato cittakkhepaṃ pāpuṇāti, vuttañhetaṃ – “cattārimāni, bhikkhave, acinteyyāni, na	166	
PA_atk-s01_01a:166_9	cintetabbāni, yāni cintento ummādassa vighātassa bhāgī assā”ti. Evametesu duppaṭipanno	166	
PA_atk-s01_01a:166_10	yathākkamena imaṃ dussīlabhāva micchādiṭṭhitā cittakkhepabhedaṃ vipattiṃ pāpuṇātī”ti.	1661	
PA_atk-s01_01a:167	Ettāvatā ca –	16	
PA_atk-s01_01a:168	“Pariyattibhedaṃ sampattiṃ, vipattiñcāpi yaṃ yahiṃ;	16	
PA_atk-s01_01a:169	Pāpuṇāti yathā bhikkhu, tampi sabbaṃ vibhāvaye”ti –	16	
PA_atk-s01_01a:170	Ayampi gāthā vuttatthāva hoti. Evaṃ nānappakārato piṭakāni ñatvā tesaṃ vasenetaṃ buddhavacanaṃ tividhanti ñātabbaṃ.	17	
PA_atk-s01_01a:171_0	Kathaṃ nikāyavasena pañcavidhaṃ? Sabbameva cetaṃ dīghanikāyo, majjhimanikāyo, saṃyuttanikāyo,	171	
PA_atk-s01_01a:171_1	aṅguttaranikāyo, khuddakanikāyoti pañcappabhedaṃ hoti. Tattha katamo dīghanikāyo?	171	
PA_atk-s01_01a:171_2	Tivaggasaṅgahāni brahmajālādīni catuttiṃsa suttāni.	171	
PA_atk-s01_01a:172	“Catuttiṃseva suttantā, tivaggo yassa saṅgaho;	17	
PA_atk-s01_01a:173	Esa dīghanikāyoti, paṭhamo anulomiko”ti.	17	
PA_atk-s01_01a:174_0	Kasmā panesa dīghanikāyoti vuccati? Dīghappamāṇānaṃ suttānaṃ samūhato nivāsato ca.	174	
PA_atk-s01_01a:174_1	Samūhanivāsā hi nikāyoti vuccanti. “Nāhaṃ, bhikkhave, aññaṃ ekanikāyampi samanupassāmi	174	
PA_atk-s01_01a:174_2	evaṃ cittaṃ, yathayidaṃ, bhikkhave, tiracchānagatā pāṇā”. Poṇikanikāyo cikkhallikanikāyoti	174	
PA_atk-s01_01a:174_3	evamādīni cettha sādhakāni sāsanato lokato ca. Evaṃ sesānampi nikāyabhāve vacanattho veditabbo.	174	
PA_atk-s01_01a:175	Katamo majjhimanikāyo? Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.	17	
PA_atk-s01_01a:176	“Diyaḍḍhasatasuttantā, dve ca suttāni yattha so;	17	
PA_atk-s01_01a:177	Nikāyo majjhimo pañca, dasavaggapariggaho”ti.	17	
PA_atk-s01_01a:178	Katamo saṃyuttanikāyo? Devatāsaṃyuttādivasena kathitāni oghataraṇādīni satta suttasahassāni satta ca suttasatāni dvāsaṭṭhi ca suttāni.	17	
PA_atk-s01_01a:179	“Sattasuttasahassāni, sattasuttasatāni ca;	17	
PA_atk-s01_01a:180	Dvāsaṭṭhi ceva suttantā, eso saṃyuttasaṅgaho”ti.	18	
PA_atk-s01_01a:181	Katamo aṅguttaranikāyo? Ekekaaṅgātirekavasena kathitāni cittapariyādānādīni nava suttasahassāni pañca suttasatāni sattapaññāsañca suttāni.	18	
PA_atk-s01_01a:182	“Nava suttasahassāni, pañca suttasatāni ca;	18	
PA_atk-s01_01a:183	Sattapaññāsa suttāni, saṅkhyā aṅguttare aya”nti.	18	
PA_atk-s01_01a:184	Katamo khuddakanikāyo? Sakalaṃ vinayapiṭakaṃ, abhidhammapiṭakaṃ, khuddakapāṭhādayo ca pubbe dassitā pañcadasappabhedā, ṭhapetvā cattāro nikāye avasesaṃ buddhavacanaṃ.	18	
PA_atk-s01_01a:185	“Ṭhapetvā caturopete, nikāye dīghaādike;	18	
PA_atk-s01_01a:186	Tadaññaṃ buddhavacanaṃ, nikāyo khuddako mato”ti.	18	
PA_atk-s01_01a:187	Evaṃ nikāyavasena pañcavidhaṃ.	18	
PA_atk-s01_01a:188_0	Kathaṃ aṅgavasena navavidhaṃ? Sabbameva hidaṃ suttaṃ, geyyaṃ, veyyākaraṇaṃ, gāthā,	188	
PA_atk-s01_01a:188_1	udānaṃ, itivuttakaṃ, jātakaṃ, abbhutadhammaṃ, vedallanti navappabhedaṃ hoti. Tattha	188	
PA_atk-s01_01a:188_2	ubhatovibhaṅganiddesakhandhakaparivārā, suttanipāte maṅgalasuttaratanasuttanālakasuttatuvaṭṭakasuttāni	188	
PA_atk-s01_01a:188_3	ca aññampi ca suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ	188	
PA_atk-s01_01a:188_4	suttaṃ geyyanti veditabbaṃ. Visesena saṃyuttake sakalopi sagāthavaggo, sakalampi	188	
PA_atk-s01_01a:188_5	abhidhammapiṭakaṃ, niggāthakaṃ suttaṃ, yañca aññampi aṭṭhahi aṅgehi asaṅgahitaṃ buddhavacanaṃ,	188	
PA_atk-s01_01a:188_6	taṃ veyyākaraṇanti veditabbaṃ. Dhammapadaṃ, theragāthā, therīgāthā, suttanipāte nosuttanāmikā	188	
PA_atk-s01_01a:188_7	suddhikagāthā ca gāthāti veditabbā. Somanassaññāṇamayikagāthā paṭisaṃyuttā dveasīti	188	
PA_atk-s01_01a:188_8	suttantā udānanti veditabbaṃ. “Vuttañhetaṃ bhagavatā”tiādinayappavattā dasuttarasatasuttantā	188	
PA_atk-s01_01a:188_9	itivuttakanti veditabbaṃ. Apaṇṇakajātakādīni paññāsādhikāni pañcajātakasatāni ‘jātaka’nti	188	
PA_atk-s01_01a:188_10	veditabbaṃ. “Cattārome, bhikkhave, acchariyā abbhutā dhammā ānande”tiādinayappavattā	1881	
PA_atk-s01_01a:188_11	sabbepi acchariyabbhutadhammapaṭisaṃyuttasuttantā abbhutadhammanti veditabbaṃ. Cūḷavedalla-mahāvedalla-sammādiṭṭhi-sakkapañha-saṅkhārabhājaniya-mahāpuṇṇamasuttādayo	1881	
PA_atk-s01_01a:188_12	sabbepi vedañca tuṭṭhiñca laddhā laddhā pucchitasuttantā vedallanti veditabbaṃ. Evaṃ	1881	
PA_atk-s01_01a:188_13	aṅgavasena navavidhaṃ.	1881	
PA_atk-s01_01a:189	Kathaṃ dhammakkhandhavasena caturāsītisahassavidhaṃ? Sabbameva cetaṃ buddhavacanaṃ –	18	
PA_atk-s01_01a:190	“Dvāsīti buddhato gaṇhiṃ, dve sahassāni bhikkhuto;	19	
PA_atk-s01_01a:191	Caturāsīti sahassāni, ye me dhammā pavattino”ti.	19	
PA_atk-s01_01a:192_0	Evaṃ paridīpitadhammakkhandhavasena caturāsītisahassappabhedaṃ hoti. Tattha ekānusandhikaṃ	192	
PA_atk-s01_01a:192_1	suttaṃ eko dhammakkhandho. Yaṃ anekānusandhikaṃ, tattha anusandhivasena dhammakkhandhagaṇanā.	192	
PA_atk-s01_01a:192_2	Gāthābandhesu pañhāpucchanaṃ eko dhammakkhandho, vissajjanaṃ eko. Abhidhamme ekamekaṃ	192	
PA_atk-s01_01a:192_3	tikadukabhājanaṃ, ekamekañca cittavārabhājanaṃ, ekameko dhammakkhandho. Vinaye atthi	192	
PA_atk-s01_01a:192_4	vatthu, atthi mātikā, atthi padabhājanīyaṃ, atthi antarāpatti, atthi āpatti, atthi	192	
PA_atk-s01_01a:192_5	anāpatti, atthi tikacchedo. Tattha ekameko koṭṭhāso ekameko dhammakkhandhoti veditabbo.	192	
PA_atk-s01_01a:192_6	Evaṃ dhammakkhandhavasena caturāsītisahassavidhaṃ.	192	
PA_atk-s01_01a:193_0	Evametaṃ abhedato rasavasena ekavidhaṃ, bhedato dhammavinayādivasena duvidhādibhedaṃ	193	
PA_atk-s01_01a:193_1	buddhavacanaṃ saṅgāyantena mahākassapappamukhena vasīgaṇena “ayaṃ dhammo, ayaṃ vinayo,	193	
PA_atk-s01_01a:193_2	idaṃ paṭhamabuddhavacanaṃ, idaṃ majjhimabuddhavacanaṃ, idaṃ pacchimabuddhavacanaṃ,	193	
PA_atk-s01_01a:193_3	idaṃ vinayapiṭakaṃ, idaṃ suttantapiṭakaṃ, idaṃ abhidhammapiṭakaṃ, ayaṃ dīghanikāyo…pe…	193	
PA_atk-s01_01a:193_4	ayaṃ khuddakanikāyo, imāni suttādīni navaṅgāni, imāni caturāsīti dhammakkhandhasahassānī”ti,	193	
PA_atk-s01_01a:193_5	imaṃ pabhedaṃ vavatthapetvāva saṅgītaṃ. Na kevalañca imameva, aññampi uddānasaṅgaha-vaggasaṅgaha-peyyālasaṅgaha-ekakanipāta-dukanipātādinipātasaṅgaha-saṃyuttasaṅgaha-paṇṇāsasaṅgahādi-anekavidhaṃ	193	
PA_atk-s01_01a:193_6	tīsu piṭakesu sandissamānaṃ saṅgahappabhedaṃ vavatthapetvā eva sattahi māsehi saṅgītaṃ.	193	
PA_atk-s01_01a:194_0	Saṅgītipariyosāne cassa – “idaṃ mahākassapattherena dasabalassa sāsanaṃ pañcavassasahassaparimāṇakālaṃ	194	
PA_atk-s01_01a:194_1	pavattanasamatthaṃ kata”nti sañjātappamodā sādhukāraṃ viya dadamānā ayaṃ mahāpathavī	194	
PA_atk-s01_01a:194_2	udakapariyantaṃ katvā anekappakāraṃ kampi saṅkampi sampakampi sampavedhi, anekāni	194	
PA_atk-s01_01a:194_3	ca acchariyāni pāturahesunti, ayaṃ paṭhamamahāsaṅgīti nāma. Yā loke –	194	
PA_atk-s01_01a:195	“Satehi pañcahi katā, tena pañcasatāti ca;	19	
PA_atk-s01_01a:196	Thereheva katattā ca, therikāti pavuccatī”ti.	19	
PA_atk-s01_01a:197	1. Brahmajālasuttavaṇṇanā	19	
PA_atk-s01_01a:198	Paribbājakakathāvaṇṇanā	19	
PA_atk-s01_01a:199_0	Imissā paṭhamamahāsaṅgītiyā vattamānāya vinayasaṅgahāvasāne suttantapiṭake ādinikāyassa	199	
PA_atk-s01_01a:199_1	ādisuttaṃ brahmajālaṃ pucchantena āyasmatā mahākassapena – “brahmajālaṃ, āvuso ānanda,	199	
PA_atk-s01_01a:199_2	kattha bhāsita”nti, evamādivuttavacanapariyosāne yattha ca bhāsitaṃ, yañcārabbha	199	
PA_atk-s01_01a:199_3	bhāsitaṃ, taṃ sabbaṃ pakāsento āyasmā ānando evaṃ me sutantiādimāha. Tena vuttaṃ	199	
PA_atk-s01_01a:199_4	“brahmajālassāpi evaṃ me sutantiādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.	199	
PA_atk-s01_01a:200	1. Tattha evanti nipātapadaṃ. Metiādīni nāmapadāni. Paṭipanno hotīti ettha paṭīti upasaggapadaṃ, hotīti ākhyātapadanti. Iminā tāva nayena padavibhāgo veditabbo.	20	
PA_atk-s01_01a:201_0	Atthato pana evaṃ-saddo tāva upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.	201	
PA_atk-s01_01a:201_1	Tathāhesa – “evaṃ jātena maccena, kattabbaṃ kusalaṃ bahu”nti evamādīsu upamāyaṃ āgato.	201	
PA_atk-s01_01a:201_2	“Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ bhagavā,	201	
PA_atk-s01_01a:201_3	evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā tasmiṃ vā	201	
PA_atk-s01_01a:201_4	tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ, bhanteti kho	201	
PA_atk-s01_01a:201_5	te bhikkhū bhagavato paccassosu”ntiādīsu vacanasampaṭiggahe. “Evaṃ byā kho ahaṃ,	201	
PA_atk-s01_01a:201_6	bhante, bhagavatā dhammaṃ desitaṃ ājānāmī”tiādīsu ākāre. “Ehi tvaṃ, māṇavaka, yena	201	
PA_atk-s01_01a:201_7	samaṇo ānando tenupasaṅkama, upasaṅkamitvā mama vacanena samaṇaṃ ānandaṃ appābādhaṃ	201	
PA_atk-s01_01a:201_8	appātaṅkaṃ lahuṭṭhānaṃ balaṃ phāsuvihāraṃ puccha. “Subho māṇavo todeyyaputto bhavantaṃ	201	
PA_atk-s01_01a:201_9	ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī”ti. “Evañca	201	
PA_atk-s01_01a:201_10	vadehi, sādhu kira bhavaṃ ānando yena subhassa māṇavassa todeyyaputtassa nivesanaṃ,	2011	
PA_atk-s01_01a:201_11	tenupasaṅkamatu anukampaṃ upādāyā”tiādīsu nidassane. “Taṃ kiṃ maññatha, kālāmā, ime	2011	
PA_atk-s01_01a:201_12	dhammā kusalā vā akusalā vāti? Akusalā, bhante. Sāvajjā vā anavajjā vāti? Sāvajjā,	2011	
PA_atk-s01_01a:201_13	bhante. Viññugarahitā vā viññuppasatthā vāti? Viññugarahitā, bhante. Samattā samādinnā	2011	
PA_atk-s01_01a:201_14	ahitāya dukkhāya saṃvattanti no vā, kathaṃ vo ettha hotīti? Samattā, bhante, samādinnā	2011	
PA_atk-s01_01a:201_15	ahitāya dukkhāya saṃvattanti, evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.	2011	
PA_atk-s01_01a:202_0	Tattha ākāratthena evaṃ-saddena etamatthaṃ dīpeti, nānānayanipuṇamanekajjhāsayasamuṭṭhānaṃ,	202	
PA_atk-s01_01a:202_1	atthabyañjanasampannaṃ, vividhapāṭihāriyaṃ, dhammatthadesanāpaṭivedhagambhīraṃ, sabbasattānaṃ	202	
PA_atk-s01_01a:202_2	sakasakabhāsānurūpato sotapathamāgacchantaṃ tassa bhagavato vacanaṃ sabbappakārena	202	
PA_atk-s01_01a:202_3	ko samattho viññātuṃ, sabbathāmena pana sotukāmataṃ janetvāpi ‘evaṃ me sutaṃ’ mayāpi	202	
PA_atk-s01_01a:202_4	ekenākārena sutanti.	202	
PA_atk-s01_01a:203	Nidassanatthena – “nāhaṃ sayambhū, na mayā idaṃ sacchikata”nti attānaṃ parimocento – ‘evaṃ me sutaṃ’, ‘mayāpi evaṃ suta’nti idāni vattabbaṃ sakalaṃ suttaṃ nidasseti.	20	
PA_atk-s01_01a:204_0	Avadhāraṇatthena – “etadaggaṃ, bhikkhave, mama sāvakānaṃ bhikkhūnaṃ bahussutānaṃ	204	
PA_atk-s01_01a:204_1	yadidaṃ ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti.	204	
PA_atk-s01_01a:204_2	Evaṃ bhagavatā – “āyasmā ānando atthakusalo, dhammakusalo, byañjanakusalo, niruttikusalo,	204	
PA_atk-s01_01a:204_3	pubbāparakusalo”ti. Evaṃ dhammasenāpatinā ca pasatthabhāvānurūpaṃ attano dhāraṇabalaṃ	204	
PA_atk-s01_01a:204_4	dassento sattānaṃ sotukāmataṃ janeti – ‘evaṃ me sutaṃ’, tañca kho atthato vā byañjanato	204	
PA_atk-s01_01a:204_5	vā anūnamanadhikaṃ, evameva na aññathā daṭṭhabba”nti.	204	
PA_atk-s01_01a:205_0	Me-saddo tīsu atthesu dissati. Tathā hissa – “gāthābhigītaṃ me abhojaneyya”ntiādīsu	205	
PA_atk-s01_01a:205_1	mayāti attho. “Sādhu me, bhante, bhagavā saṅkhittena dhammaṃ desetū”tiādīsu mayhanti	205	
PA_atk-s01_01a:205_2	attho. “Dhammadāyādā me, bhikkhave, bhavathā”tiādīsu mamāti attho. Idha pana mayā	205	
PA_atk-s01_01a:205_3	sutanti ca, mama sutanti ca atthadvaye yujjati.	205	
PA_atk-s01_01a:206_0	Sutanti ayaṃ suta-saddo saupasaggo ca anupasaggo ca – gamanavissutakilinna-upacitānuyoga-sotaviññeyya-sotadvārānusāra-viññātādianekatthappabhedo,	206	
PA_atk-s01_01a:206_1	tathā hissa “senāya pasuto”tiādīsu gacchantoti attho. “Sutadhammassa passato”tiādīsu	206	
PA_atk-s01_01a:206_2	vissutadhammassāti attho. “Avassutā avassutassā”tiādīsu kilinnākilinnassāti attho.	206	
PA_atk-s01_01a:206_3	“Tumhehi puññaṃ pasutaṃ anappaka”ntiādīsu upacitanti attho. “Ye jhānapasutā dhīrā”tiādīsu	206	
PA_atk-s01_01a:206_4	jhānānuyuttāti attho. ‘Diṭṭhaṃ sutaṃ muta’ntiādīsu sotaviññeyyanti attho. “Sutadharo	206	
PA_atk-s01_01a:206_5	sutasannicayo”tiādīsu sotadvārānusāraviññātadharoti attho. Idha panassa sotadvārānusārena	206	
PA_atk-s01_01a:206_6	upadhāritanti vā upadhāraṇanti vāti attho. ‘Me’ saddassa hi ‘mayā’ti atthe sati ‘evaṃ	206	
PA_atk-s01_01a:206_7	mayā sutaṃ’ sotadvārānusārena upadhāritanti yujjati. ‘Mamā’ti atthe sati evaṃ mama	206	
PA_atk-s01_01a:206_8	sutaṃ sotadvārānusārena upadhāraṇanti yujjati.	206	
PA_atk-s01_01a:207_0	Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.	207	
PA_atk-s01_01a:207_1	Sutanti assavanabhāvapaṭikkhepato anūnādhikāviparītaggahaṇanidassanaṃ. Tathā evanti	207	
PA_atk-s01_01a:207_2	tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.	207	
PA_atk-s01_01a:207_3	Meti attappakāsanaṃ. Sutanti dhammappakāsanaṃ. Ayañhettha saṅkhepo – “nānappakārena	207	
PA_atk-s01_01a:207_4	ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.	207	
PA_atk-s01_01a:208	Tathā evanti niddisitabbadhammappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti. “Yaṃ suttaṃ niddisissāmi, taṃ mayā evaṃ suta”nti.	20	
PA_atk-s01_01a:209_0	Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,	209	
PA_atk-s01_01a:209_1	tassa nānākāraniddeso. Evanti hi ayamākārapaññatti. Meti kattuniddeso. Sutanti visayaniddeso.	209	
PA_atk-s01_01a:209_2	Ettāvatā nānākārappavattena cittasantānena taṃ samaṅgino kattu visayaggahaṇasanniṭṭhānaṃ kataṃ hoti.	209	
PA_atk-s01_01a:210_0	Athavā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.	210	
PA_atk-s01_01a:210_1	Ayaṃ panettha saṅkhepo, “mayā savanakiccaviññāṇasamaṅginā puggalena viññāṇavasena	210	
PA_atk-s01_01a:210_2	laddhasavanakiccavohārena suta”nti.	210	
PA_atk-s01_01a:211_0	Tattha evanti ca meti ca saccikaṭṭhaparamatthavasena avijjamānapaññatti. Kiñhettha	211	
PA_atk-s01_01a:211_1	taṃ paramatthato atthi, yaṃ evanti vā meti vā niddesaṃ labhetha? Sutanti vijjamānapaññatti.	211	
PA_atk-s01_01a:211_2	Yañhi taṃ ettha sotena upaladdhaṃ, taṃ paramatthato vijjamānanti. Tathā ‘eva’nti	211	
PA_atk-s01_01a:211_3	ca, meti ca, taṃ taṃ upādāya vattabbato upādāpaññatti. ‘Suta’nti diṭṭhādīni upanidhāya	211	
PA_atk-s01_01a:211_4	vattabbato upanidhāpaññatti. Ettha ca evanti vacanena asammohaṃ dīpeti. Na hi sammūḷho	211	
PA_atk-s01_01a:211_5	nānappakārapaṭivedhasamattho hoti. ‘Suta’nti vacanena sutassa asammosaṃ dīpeti. Yassa	211	
PA_atk-s01_01a:211_6	hi sutaṃ sammuṭṭhaṃ hoti, na so kālantarena mayā sutanti paṭijānāti. Iccassa asammohena	211	
PA_atk-s01_01a:211_7	paññāsiddhi, asammosena pana satisiddhi. Tattha paññāpubbaṅgamāya satiyā byañjanāvadhāraṇasamatthatā,	211	
PA_atk-s01_01a:211_8	satipubbaṅgamāya paññāya atthapaṭivedhasamatthatā. Tadubhayasamatthatāyogena atthabyañjanasampannassa	211	
PA_atk-s01_01a:211_9	dhammakosassa anupālanasamatthato dhammabhaṇḍāgārikattasiddhi.	211	
PA_atk-s01_01a:212_0	Aparo nayo, evanti vacanena yoniso manasikāraṃ dīpeti. Ayoniso manasikaroto hi nānappakārapaṭivedhābhāvato.	212	
PA_atk-s01_01a:212_1	Sutanti vacanena avikkhepaṃ dīpeti, vikkhittacittassa savanābhāvato. Tathā hi vikkhittacitto	212	
PA_atk-s01_01a:212_2	puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso	212	
PA_atk-s01_01a:212_3	manasikārena cettha attasammāpaṇidhiṃ pubbe ca katapuññataṃ sādheti, sammā appaṇihitattassa	212	
PA_atk-s01_01a:212_4	pubbe akatapuññassa vā tadabhāvato. Avikkhepena saddhammassavanaṃ sappurisūpanissayañca	212	
PA_atk-s01_01a:212_5	sādheti. Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.	212	
PA_atk-s01_01a:213_0	Aparo nayo, yasmā evanti yassa cittasantānassa nānākārappavattiyā nānatthabyañjanaggahaṇaṃ	213	
PA_atk-s01_01a:213_1	hoti, tassa nānākāraniddesoti vuttaṃ, so ca evaṃ bhaddako ākāro na sammāappaṇihitattano	213	
PA_atk-s01_01a:213_2	pubbe akatapuññassa vā hoti, tasmā evanti iminā bhaddakenākārena pacchimacakkadvayasampattimattano	213	
PA_atk-s01_01a:213_3	dīpeti. Sutanti savanayogena purimacakkadvayasampattiṃ. Na hi appatirūpadese vasato	213	
PA_atk-s01_01a:213_4	sappurisūpanissayavirahitassa vā savanaṃ atthi. Iccassa pacchimacakkadvayasiddhiyā	213	
PA_atk-s01_01a:213_5	āsayasuddhisiddhā hoti, purimacakkadvayasiddhiyā payogasuddhi, tāya ca āsayasuddhiyā	213	
PA_atk-s01_01a:213_6	adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa	213	
PA_atk-s01_01a:213_7	vacanaṃ aruṇuggaṃ viya sūriyassa udayato yoniso manasikāro viya ca kusalakammassa	213	
PA_atk-s01_01a:213_8	arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento – “evaṃ me suta”ntiādimāha.	213	
PA_atk-s01_01a:214_0	Aparo nayo, ‘eva’nti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ	214	
PA_atk-s01_01a:214_1	dīpeti. ‘Suta’nti iminā sotabbappabhedapaṭivedhadīpakena dhammaniruttipaṭisambhidāsampattisabbhāvaṃ.	214	
PA_atk-s01_01a:214_2	‘Eva’nti ca idaṃ yoniso manasikāradīpakaṃ vacanaṃ bhāsamāno – “ete mayā dhammā manasānupekkhitā,	214	
PA_atk-s01_01a:214_3	diṭṭhiyā suppaṭividdhā”ti dīpeti. ‘Suta’nti idaṃ savanayogadīpakaṃ vacanaṃ bhāsamāno	214	
PA_atk-s01_01a:214_4	– “bahū mayā dhammā sutā dhātā vacasā paricitā”ti dīpeti. Tadubhayenāpi atthabyañjanapāripūriṃ	214	
PA_atk-s01_01a:214_5	dīpento savane ādaraṃ janeti. Atthabyañjanaparipuṇṇañhi dhammaṃ ādarena assuṇanto	214	
PA_atk-s01_01a:214_6	mahatā hitā paribāhiro hotīti, tasmā ādaraṃ janetvā sakkaccaṃ ayaṃ dhammo sotabboti.	214	
PA_atk-s01_01a:215_0	“Evaṃ me suta”nti iminā pana sakalena vacanena āyasmā ānando tathāgatappaveditaṃ	215	
PA_atk-s01_01a:215_1	dhammaṃ attano adahanto asappurisabhūmiṃ atikkamati. Sāvakattaṃ paṭijānanto sappurisabhūmiṃ	215	
PA_atk-s01_01a:215_2	okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ	215	
PA_atk-s01_01a:215_3	sutamevetaṃ mayā, tasseva bhagavato vacana”nti dīpento attānaṃ parimoceti, satthāraṃ	215	
PA_atk-s01_01a:215_4	apadisati, jinavacanaṃ appeti, dhammanettiṃ patiṭṭhāpeti.	215	
PA_atk-s01_01a:216_0	Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto	216	
PA_atk-s01_01a:216_1	– “sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa	216	
PA_atk-s01_01a:216_2	āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa	216	
PA_atk-s01_01a:216_3	dhammādhipatino dhammadīpassa dhammasaraṇassa saddhammavaracakkavattino sammāsambuddhassa	216	
PA_atk-s01_01a:216_4	vacanaṃ, na ettha atthe vā dhamme vā pade vā byañjane vā kaṅkhā vā vimati vā kātabbā”ti	216	
PA_atk-s01_01a:216_5	sabbesaṃ devamanussānaṃ imasmiṃ dhamme assaddhiyaṃ vināseti, saddhāsampadaṃ uppādeti. Tenetaṃ vuccati –	216	
PA_atk-s01_01a:217	“Vināsayati assaddhaṃ, saddhaṃ vaḍḍheti sāsane;	21	
PA_atk-s01_01a:218	Evaṃ me sutamiccevaṃ, vadaṃ gotamasāvako”ti.	21	
PA_atk-s01_01a:219	Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –	21	
PA_atk-s01_01a:220	“Samavāye khaṇe kāle, samūhe hetudiṭṭhisu;	22	
PA_atk-s01_01a:221	Paṭilābhe pahāne ca, paṭivedhe ca dissati”.	22	
PA_atk-s01_01a:222_0	Tathā hissa – “appevanāma svepi upasaṅkameyyāma kālañca samayañca upādāyā”ti evamādīsu	222	
PA_atk-s01_01a:222_1	samavāyo attho. “Ekova kho bhikkhave, khaṇo ca samayo ca brahmacariyavāsāyā”tiādīsu	222	
PA_atk-s01_01a:222_2	khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.	222	
PA_atk-s01_01a:222_3	“Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,	222	
PA_atk-s01_01a:222_4	bhagavāpi maṃ jānissati, bhaddāli nāma bhikkhu satthusāsane sikkhāya aparipūrakārī’ti.	222	
PA_atk-s01_01a:222_5	Ayampi kho, te bhaddāli, samayo appaṭividdho ahosī”tiādīsu hetu. “Tena kho pana samayena	222	
PA_atk-s01_01a:222_6	uggahamāno paribbājako samaṇamuṇḍikāputto samayappavādake tindukācīre ekasālake mallikāya	222	
PA_atk-s01_01a:222_7	ārāme paṭivasatī”tiādīsu diṭṭhi.	222	
PA_atk-s01_01a:223	“Diṭṭhe dhamme ca yo attho, yo cattho samparāyiko;	22	
PA_atk-s01_01a:224	Atthābhisamayā dhīro, paṇḍitoti pavuccatī”ti. –	22	
PA_atk-s01_01a:225_0	Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa	225	
PA_atk-s01_01a:225_1	pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.	225	
PA_atk-s01_01a:225_2	Idha panassa kālo attho. Tena saṃvaccharautumāsaḍḍhamāsarattidivapubbaṇhamajjhanhikasāyanhapaṭhamamajjhi-mapacchimayāmamuhuttādīsu	225	
PA_atk-s01_01a:225_3	kālappabhedabhūtesu samayesu ekaṃ samayanti dīpeti.	225	
PA_atk-s01_01a:226_0	Tattha kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare	226	
PA_atk-s01_01a:226_1	utumhi māse pakkhe rattibhāge vā divasabhāge vā vuttaṃ, sabbaṃ taṃ therassa suviditaṃ	226	
PA_atk-s01_01a:226_2	suvavatthāpitaṃ paññāya. Yasmā pana – “evaṃ me sutaṃ” asukasaṃvacchare asukautumhi	226	
PA_atk-s01_01a:226_3	asukamāse asukapakkhe asukarattibhāge asukadivasabhāge vāti evaṃ vutte na sakkā sukhena	226	
PA_atk-s01_01a:226_4	dhāretuṃ vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena	226	
PA_atk-s01_01a:226_5	tamatthaṃ samodhānetvā “ekaṃ samaya”nti āha. Ye vā ime gabbhokkantisamayo, jātisamayo,	226	
PA_atk-s01_01a:226_6	saṃvegasamayo, abhinikkhamanasamayo, dukkarakārikasamayo, māravijayasamayo, abhisambodhisamayo	226	
PA_atk-s01_01a:226_7	diṭṭhadhammasukhavihārasamayo, desanāsamayo, parinibbānasamayoti, evamādayo bhagavato	226	
PA_atk-s01_01a:226_8	devamanussesu ativiya pakāsā anekakālappabhedā eva samayā. Tesu samayesu desanāsamayasaṅkhātaṃ	226	
PA_atk-s01_01a:226_9	ekaṃ samayanti dīpeti. Yo cāyaṃ ñāṇakaruṇākiccasamayesu karuṇākiccasamayo, attahitaparahitapaṭipattisamayesu	226	
PA_atk-s01_01a:226_10	parahitapaṭipattisamayo, sannipatitānaṃ karaṇīyadvayasamayesu dhammikathāsamayo desanāpaṭipattisamayesu	2261	
PA_atk-s01_01a:226_11	desanāsamayo, tesupi samayesu aññataraṃ samayaṃ sandhāya “ekaṃ samaya”nti āha.	2261	
PA_atk-s01_01a:227_0	Kasmā panettha yathā abhidhamme “yasmiṃ samaye kāmāvacara”nti ca, ito aññesu ca suttapadesu	227	
PA_atk-s01_01a:227_1	– “yasmiṃ samaye, bhikkhave, bhikkhu vivicceva kāmehī”ti ca bhummavacananiddeso kato,	227	
PA_atk-s01_01a:227_2	vinaye ca – “tena samayena buddho bhagavā”ti karaṇavacanena, tathā akatvā “ekaṃ samaya”nti	227	
PA_atk-s01_01a:227_3	upayogavacananiddeso katoti? Tattha tathā idha ca aññathā atthasambhavato. Tattha	227	
PA_atk-s01_01a:227_4	hi abhidhamme ito aññesu suttapadesu ca adhikaraṇattho bhāvena bhāvalakkhaṇattho	227	
PA_atk-s01_01a:227_5	ca sambhavati. Adhikaraṇañhi kālattho, samūhattho ca samayo, tattha tattha vuttānaṃ	227	
PA_atk-s01_01a:227_6	phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati,	227	
PA_atk-s01_01a:227_7	tasmā tadatthajotanatthaṃ tattha bhummavacananiddeso kato.	227	
PA_atk-s01_01a:228_0	Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi	228	
PA_atk-s01_01a:228_1	dubbiññeyyo, tena samayena hetubhūtena karaṇabhūtena ca sikkhāpadāni paññāpayanto	228	
PA_atk-s01_01a:228_2	sikkhāpadapaññattihetuñca apekkhamāno bhagavā tattha tattha vihāsi, tasmā tadatthajotanatthaṃ	228	
PA_atk-s01_01a:228_3	tattha karaṇavacanena niddeso kato.	228	
PA_atk-s01_01a:229_0	Idha pana aññasmiñca evaṃ jātike accantasaṃyogattho sambhavati. Yañhi samayaṃ bhagavā	229	
PA_atk-s01_01a:229_1	imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi, tasmā	229	
PA_atk-s01_01a:229_2	tadatthajotanatthaṃ idha upayogavacananiddeso katoti.	229	
PA_atk-s01_01a:230	Tenetaṃ vuccati –	23	
PA_atk-s01_01a:231	“Taṃ taṃ atthamapekkhitvā, bhummena karaṇena ca;	23	
PA_atk-s01_01a:232	Aññatra samayo vutto, upayogena so idhā”ti.	23	
PA_atk-s01_01a:233_0	Porāṇā pana vaṇṇayanti – “tasmiṃ samaye”ti vā, “tena samayenā”ti vā, “ekaṃ samaya”nti	233	
PA_atk-s01_01a:233_1	vā, abhilāpamattabhedo esa, sabbattha bhummamevatthoti. Tasmā “ekaṃ samaya”nti vuttepi	233	
PA_atk-s01_01a:233_2	“ekasmiṃ samaye”ti attho veditabbo.	233	
PA_atk-s01_01a:234	Bhagavāti garu. Garuñhi loke bhagavāti vadanti. Ayañca sabbaguṇavisiṭṭhatāya sabbasattānaṃ garu, tasmā bhagavāti veditabbo. Porāṇehipi vuttaṃ –	23	
PA_atk-s01_01a:235	“Bhagavāti vacanaṃ seṭṭhaṃ, bhagavāti vacanamuttamaṃ;	23	
PA_atk-s01_01a:236	Garu gāravayutto so, bhagavā tena vuccatī”ti.	23	
PA_atk-s01_01a:237	Api ca –	23	
PA_atk-s01_01a:238	“Bhāgyavā bhaggavā yutto, bhagehi ca vibhattavā;	23	
PA_atk-s01_01a:239	Bhattavā vantagamano, bhavesu bhagavā tato”ti.	23	
PA_atk-s01_01a:240	Imissā gāthāya vasenassa padassa vitthāraattho veditabbo. So ca visuddhimagge buddhānussatiniddese vuttoyeva.	24	
PA_atk-s01_01a:241_0	Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammakāyaṃ	241	
PA_atk-s01_01a:241_1	paccakkhaṃ karoti. Tena “nayidaṃ atikkantasatthukaṃ pāvacanaṃ, ayaṃ vo satthā”ti	241	
PA_atk-s01_01a:241_2	satthu adassanena ukkaṇṭhitaṃ janaṃ samassāseti.	241	
PA_atk-s01_01a:242_0	Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento	242	
PA_atk-s01_01a:242_1	rūpakāyaparinibbānaṃ sādheti. Tena “evaṃvidhassa nāma ariyadhammassa desako dasabaladharo	242	
PA_atk-s01_01a:242_2	vajirasaṅghāta samānakāyo sopi bhagavā parinibbuto, kena aññena jīvite āsā janetabbā”ti	242	
PA_atk-s01_01a:242_3	jīvitamadamattaṃ janaṃ saṃvejeti, saddhamme cassa ussāhaṃ janeti.	242	
PA_atk-s01_01a:243	Evanti ca bhaṇanto desanāsampattiṃ niddisati. Me sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.	24	
PA_atk-s01_01a:244_0	Antarā ca rājagahaṃ antarā ca nāḷandanti antarā-saddo kāraṇakhaṇacittavemajjhavivarādīsu	244	
PA_atk-s01_01a:244_1	dissati. “Tadantaraṃ ko jāneyya aññatra tathāgatā”ti ca, “janā saṅgamma mantenti	244	
PA_atk-s01_01a:244_2	mañca tañca kimantara”nti ca ādīsu hi kāraṇe antarā-saddo. “Addasa maṃ, bhante, aññatarā	244	
PA_atk-s01_01a:244_3	itthī vijjantarikāya bhājanaṃ dhovantī”tiādīsu khaṇe. “Yassantarato na santi kopā”tiādīsu	244	
PA_atk-s01_01a:244_4	citte. “Antarā vosānamāpādī”tiādīsu vemajjhe. “Api cāyaṃ, bhikkhave, tapodā dvinnaṃ	244	
PA_atk-s01_01a:244_5	mahānirayānaṃ antarikāya āgacchatī”tiādīsu vivare. Svāyamidha vivare vattati, tasmā	244	
PA_atk-s01_01a:244_6	rājagahassa ca nāḷandāya ca vivareti evametthattho veditabbo. Antarā-saddena pana	244	
PA_atk-s01_01a:244_7	yuttattā upayogavacanaṃ kataṃ. Īdisesu ca ṭhānesu akkharacintakā “antarā gāmañca	244	
PA_atk-s01_01a:244_8	nadiñca yātī”ti evaṃ ekameva antarāsaddaṃ payujjanti, so dutiyapadenapi yojetabbo	244	
PA_atk-s01_01a:244_9	hoti, ayojiyamāne upayogavacanaṃ na pāpuṇāti. Idha pana yojetvāyeva vuttoti.	244	
PA_atk-s01_01a:245_0	Addhānamaggappaṭipanno hotīti addhānasaṅkhātaṃ maggaṃ paṭipanno hoti, “dīghamagga”nti	245	
PA_atk-s01_01a:245_1	attho. Addhānagamanasamayassa hi vibhaṅge “aḍḍhayojanaṃ gacchissāmīti bhuñjitabba”ntiādivacanato	245	
PA_atk-s01_01a:245_2	aḍḍhayojanampi addhānamaggo hoti. Rājagahato pana nāḷandā yojanameva.	245	
PA_atk-s01_01a:246_0	Mahatā bhikkhusaṅghena saddhinti ‘mahatā’ti guṇamahattenapi mahatā, saṅkhyāmahattenapi	246	
PA_atk-s01_01a:246_1	mahatā. So hi bhikkhusaṅgho guṇehipi mahā ahosi, appicchatādiguṇasamannāgatattā.	246	
PA_atk-s01_01a:246_2	Saṅkhyāyapi mahā, pañcasatasaṅkhyattā. Bhikkhūnaṃ saṅgho ‘bhikkhusaṅgho’, tena bhikkhusaṅghena.	246	
PA_atk-s01_01a:246_3	Diṭṭhisīlasāmaññasaṅghātasaṅkhātena samaṇagaṇenāti attho. Saddhinti ekato.	246	
PA_atk-s01_01a:247_0	Pañcamattehi bhikkhusatehīti pañcamattā etesanti pañcamattāni. Mattāti pamāṇaṃ vuccati,	247	
PA_atk-s01_01a:247_1	tasmā yathā “bhojane mattaññū”ti vutte “bhojane mattaṃ jānāti, pamāṇaṃ jānātī”ti	247	
PA_atk-s01_01a:247_2	attho hoti, evamidhāpi – “tesaṃ bhikkhusatānaṃ pañcamattā pañcapamāṇa”nti evamattho	247	
PA_atk-s01_01a:247_3	daṭṭhabbo. Bhikkhūnaṃ satāni bhikkhusatāni, tehi pañcamattehi bhikkhusatehi.	247	
PA_atk-s01_01a:248_0	Suppiyopi kho paribbājakoti suppiyoti tassa nāmaṃ. Pi-kāro maggappaṭipannasabhāgatāya	248	
PA_atk-s01_01a:248_1	puggalasampiṇḍanattho. Kho-kāro padasandhikaro, byañjanasiliṭṭhatāvasena vutto. Paribbājakoti	248	
PA_atk-s01_01a:248_2	sañjayassa antevāsī channaparibbājako. Idaṃ vuttaṃ hoti – “yadā bhagavā taṃ addhānamaggaṃ	248	
PA_atk-s01_01a:248_3	paṭipanno, tadā suppiyopi paribbājako paṭipanno ahosī”ti. Atītakālattho hettha hoti-saddo.	248	
PA_atk-s01_01a:249_0	Saddhiṃ antevāsinā brahmadattena māṇavenāti – ettha ante vasatīti antevāsī. Samīpacāro	249	
PA_atk-s01_01a:249_1	santikāvacaro sissoti attho. Brahmadattoti tassa nāmaṃ. Māṇavoti sattopi coropi taruṇopi vuccati.	249	
PA_atk-s01_01a:250	“Coditā devadūtehi, ye pamajjanti māṇavā;	25	
PA_atk-s01_01a:251	Te dīgharattaṃ socanti, hīnakāyūpagā narā”ti. –	25	
PA_atk-s01_01a:252_0	Ādīsu hi satto māṇavoti vutto. “Māṇavehipi samāgacchanti katakammehipi akatakammehipī”tiādīsu	252	
PA_atk-s01_01a:252_1	coro. “Ambaṭṭho māṇavo, aṅgako māṇavo”tiādīsu taruṇo ‘māṇavo’ti vutto. Idhāpi ayamevattho.	252	
PA_atk-s01_01a:252_2	Idañhi vuttaṃ hoti – brahmadattena nāma taruṇantevāsinā saddhinti.	252	
PA_atk-s01_01a:253_0	Tatrāti tasmiṃ addhānamagge, tesu vā dvīsu janesu. Sudanti nipātamattaṃ. Anekapariyāyenāti	253	
PA_atk-s01_01a:253_1	pariyāya-saddo tāva vāradesanākāraṇesu vattati. “Kassa nu kho, ānanda, ajja pariyāyo	253	
PA_atk-s01_01a:253_2	bhikkhuniyo ovaditu”ntiādīsu hi vāre pariyāyasaddo vattati. “Madhupiṇḍikapariyāyotveva	253	
PA_atk-s01_01a:253_3	naṃ dhārehī”tiādīsu desanāyaṃ. “Imināpi kho, te rājañña, pariyāyena evaṃ hotū”tiādīsu	253	
PA_atk-s01_01a:253_4	kāraṇe. Svāyamidhāpi kāraṇe vattati, tasmā ayamettha attho – “anekavidhena kāraṇenā”ti,	253	
PA_atk-s01_01a:253_5	“bahūhi kāraṇehī”ti vuttaṃ hoti.	253	
PA_atk-s01_01a:254_0	Buddhassa avaṇṇaṃ bhāsatīti avaṇṇavirahitassa aparimāṇavaṇṇasamannāgatassāpi buddhassa	254	
PA_atk-s01_01a:254_1	bhagavato – “yaṃ loke jātivuḍḍhesu kattabbaṃ abhivādanādisāmīcikammaṃ ‘sāmaggiraso’ti	254	
PA_atk-s01_01a:254_2	vuccati, taṃ samaṇassa gotamassa natthi tasmā arasarūpo samaṇo gotamo, nibbhogo,	254	
PA_atk-s01_01a:254_3	akiriyavādo, ucchedavādo, jegucchī, venayiko, tapassī, apagabbho. Natthi samaṇassa	254	
PA_atk-s01_01a:254_4	gotamassa uttarimanussadhammo alamariyañāṇadassanaviseso. Takkapariyāhataṃ samaṇo	254	
PA_atk-s01_01a:254_5	gotamo dhammaṃ deseti, vīmaṃsānucaritaṃ, sayaṃpaṭibhānaṃ. Samaṇo gotamo na sabbaññū,	254	
PA_atk-s01_01a:254_6	na lokavidū, na anuttaro, na aggapuggalo”ti. Evaṃ taṃ taṃ akāraṇameva kāraṇanti vatvā	254	
PA_atk-s01_01a:254_7	tathā tathā avaṇṇaṃ dosaṃ nindaṃ bhāsati.	254	
PA_atk-s01_01a:255_0	Yathā ca buddhassa, evaṃ dhammassāpi taṃ taṃ akāraṇameva kāraṇato vatvā – “samaṇassa	255	
PA_atk-s01_01a:255_1	gotamassa dhammo durakkhāto, duppaṭivedito, aniyyāniko, anupasamasaṃvattaniko”ti	255	
PA_atk-s01_01a:255_2	tathā tathā avaṇṇaṃ bhāsati.	255	
PA_atk-s01_01a:256_0	Yathā ca dhammassa, evaṃ saṅghassāpi yaṃ vā taṃ vā akāraṇameva kāraṇato vatvā – “micchāpaṭipanno	256	
PA_atk-s01_01a:256_1	samaṇassa gotamassa sāvakasaṅgho, kuṭilapaṭipanno, paccanīkapaṭipadaṃ ananulomapaṭipadaṃ	256	
PA_atk-s01_01a:256_2	adhammānulomapaṭipadaṃ paṭipanno”ti tathā tathā avaṇṇaṃ bhāsati.	256	
PA_atk-s01_01a:257_0	Antevāsī panassa – “amhākaṃ ācariyo aparāmasitabbaṃ parāmasati, anakkamitabbaṃ akkamati,	257	
PA_atk-s01_01a:257_1	svāyaṃ aggiṃ gilanto viya, hatthena asidhāraṃ parāmasanto viya, muṭṭhinā sineruṃ	257	
PA_atk-s01_01a:257_2	padāletukāmo viya, kakacadantapantiyaṃ kīḷamāno viya, pabhinnamadaṃ caṇḍahatthiṃ	257	
PA_atk-s01_01a:257_3	hatthena gaṇhanto viya ca vaṇṇārahasseva ratanattayassa avaṇṇaṃ bhāsamāno anayabyasanaṃ	257	
PA_atk-s01_01a:257_4	pāpuṇissati. Ācariye kho pana gūthaṃ vā aggiṃ vā kaṇṭakaṃ vā kaṇhasappaṃ vā akkamante,	257	
PA_atk-s01_01a:257_5	sūlaṃ vā abhirūhante, halāhalaṃ vā visaṃ khādante, khārodakaṃ vā pakkhalante, narakapapātaṃ	257	
PA_atk-s01_01a:257_6	vā papatante, na antevāsinā taṃ sabbamanukātabbaṃ hoti. Kammassakā hi sattā attano	257	
PA_atk-s01_01a:257_7	kammānurūpameva gatiṃ gacchanti. Neva pitā puttassa kammena gacchati, na putto pitu	257	
PA_atk-s01_01a:257_8	kammena, na mātā puttassa, na putto mātuyā, na bhātā bhaginiyā, na bhaginī bhātu,	257	
PA_atk-s01_01a:257_9	na ācariyo antevāsino, na antevāsī ācariyassa kammena gacchati. Mayhañca ācariyo	257	
PA_atk-s01_01a:257_10	tiṇṇaṃ ratanānaṃ avaṇṇaṃ bhāsati, mahāsāvajjo kho panāriyūpavādoti. Evaṃ yoniso ummujjitvā	2571	
PA_atk-s01_01a:257_11	ācariyavādaṃ maddamāno sammākāraṇameva kāraṇato apadisanto anekapariyāyena tiṇṇaṃ	2571	
PA_atk-s01_01a:257_12	ratanānaṃ vaṇṇaṃ bhāsitumāraddho, yathā taṃ paṇḍitajātiko kulaputto”. Tena vuttaṃ	2571	
PA_atk-s01_01a:257_13	– “suppiyassa pana paribbājakassa antevāsī brahmadatto māṇavo anekapariyāyena buddhassa	2571	
PA_atk-s01_01a:257_14	vaṇṇaṃ bhāsati, dhammassa vaṇṇaṃ bhāsati, saṅghassa vaṇṇaṃ bhāsatī”ti.	2571	
PA_atk-s01_01a:258_0	Tattha vaṇṇanti vaṇṇa-saddo saṇṭhāna-jāti-rūpāyatana-kāraṇa-pamāṇa-guṇa-pasaṃsādīsu	258	
PA_atk-s01_01a:258_1	dissati. Tattha “mahantaṃ sapparājavaṇṇaṃ abhinimminitvā”tiādīsu saṇṭhānaṃ vuccati.	258	
PA_atk-s01_01a:258_2	“Brāhmaṇova seṭṭho vaṇṇo, hīno añño vaṇṇo”tiādīsu jāti. “Paramāya vaṇṇapokkharatāya	258	
PA_atk-s01_01a:258_3	samannāgato”tiādīsu rūpāyatanaṃ.	258	
PA_atk-s01_01a:259	“Na harāmi na bhañjāmi, ārā siṅghāmi vārijaṃ;	25	
PA_atk-s01_01a:260	Atha kena nu vaṇṇena, gandhatthenoti vuccatī”ti. –	26	
PA_atk-s01_01a:261_0	Ādīsu kāraṇaṃ. “Tayo pattassa vaṇṇā”tiādīsu pamāṇaṃ. “Kadā saññūḷhā pana, te gahapati,	261	
PA_atk-s01_01a:261_1	ime samaṇassa gotamassa vaṇṇā”tiādīsu guṇo. “Vaṇṇārahassa vaṇṇaṃ bhāsatī”tiādīsu	261	
PA_atk-s01_01a:261_2	pasaṃsā. Idha guṇopi pasaṃsāpi. Ayaṃ kira taṃ taṃ bhūtameva kāraṇaṃ apadisanto anekapariyāyena	261	
PA_atk-s01_01a:261_3	ratanattayassa guṇūpasañhitaṃ pasaṃsaṃ abhāsi. Tattha – “itipi so bhagavā arahaṃ	261	
PA_atk-s01_01a:261_4	sammāsambuddho”tiādinā nayena, “ye bhikkhave, buddhe pasannā agge te pasannā”tiādinā	261	
PA_atk-s01_01a:261_5	“ekapuggalo, bhikkhave, loke uppajjamāno uppajjati…pe… asamo asamasamo”tiādinā ca	261	
PA_atk-s01_01a:261_6	nayena buddhassa vaṇṇo veditabbo. “Svākkhāto bhagavatā dhammo”ti ca “ālayasamugghāto	261	
PA_atk-s01_01a:261_7	vaṭṭupacchedo”ti ca, “ye bhikkhave, ariye aṭṭhaṅgike magge pasannā, agge te pasannā”ti	261	
PA_atk-s01_01a:261_8	ca evamādīhi nayehi dhammassa vaṇṇo veditabbo. “Suppaṭipanno bhagavato sāvakasaṅgho”ti	261	
PA_atk-s01_01a:261_9	ca, “ye, bhikkhave, saṅghe pasannā, agge te pasannā”ti ca evamādīhi pana nayehi saṅghassa	261	
PA_atk-s01_01a:261_10	vaṇṇo veditabbo. Pahontena pana dhammakathikena pañcanikāye navaṅgaṃ satthusāsanaṃ	2611	
PA_atk-s01_01a:261_11	caturāsītidhammakkhandhasahassāni ogāhitvā buddhādīnaṃ vaṇṇo pakāsetabbo. Imasmiñhi	2611	
PA_atk-s01_01a:261_12	ṭhāne buddhādīnaṃ guṇe pakāsento atitthena pakkhando dhammakathikoti na sakkā vattuṃ.	2611	
PA_atk-s01_01a:261_13	Īdisesu hi ṭhānesu dhammakathikassa thāmo veditabbo. Brahmadatto pana māṇavo anussavādimattasambandhitena	2611	
PA_atk-s01_01a:261_14	attano thāmena ratanattayassa vaṇṇaṃ bhāsati.	2611	
PA_atk-s01_01a:262_0	Itiha te ubho ācariyantevāsīti evaṃ te dve ācariyantevāsikā. Aññamaññassāti añño	262	
PA_atk-s01_01a:262_1	aññassa. Ujuvipaccanīkavādāti īsakampi apariharitvā ujumeva vividhapaccanīkavādā,	262	
PA_atk-s01_01a:262_2	anekavāraṃ viruddhavādā eva hutvāti attho. Ācariyena hi ratanattayassa avaṇṇe bhāsite	262	
PA_atk-s01_01a:262_3	antevāsī vaṇṇaṃ bhāsati, puna itaro avaṇṇaṃ, itaro vaṇṇanti evaṃ ācariyo sāraphalake	262	
PA_atk-s01_01a:262_4	visarukkhaāṇiṃ ākoṭayamāno viya punappunaṃ ratanattayassa avaṇṇaṃ bhāsati. Antevāsī	262	
PA_atk-s01_01a:262_5	pana suvaṇṇarajatamaṇimayāya āṇiyā taṃ āṇiṃ paṭibāhayamāno viya punappunaṃ ratanattayassa	262	
PA_atk-s01_01a:262_6	vaṇṇaṃ bhāsati. Tena vuttaṃ – “ujuvipaccanīkavādā”ti.	262	
PA_atk-s01_01a:263_0	Bhagavantaṃ piṭṭhito piṭṭhito anubandhā honti bhikkhusaṅghañcāti bhagavantañca bhikkhusaṅghañca	263	
PA_atk-s01_01a:263_1	pacchato pacchato dassanaṃ avijahantā iriyāpathānubandhanena anubandhā honti, sīsānulokino	263	
PA_atk-s01_01a:263_2	hutvā anugatā hontīti attho.	263	
PA_atk-s01_01a:264_0	Kasmā pana bhagavā taṃ addhānaṃ paṭipanno? Kasmā ca suppiyo anubandho? Kasmā ca so	264	
PA_atk-s01_01a:264_1	ratanattayassa avaṇṇaṃ bhāsatīti? Bhagavā tāva tasmiṃ kāle rājagahaparivattakesu	264	
PA_atk-s01_01a:264_2	aṭṭhārasasu mahāvihāresu aññatarasmiṃ vasitvā pātova sarīrappaṭijagganaṃ katvā bhikkhācāravelāyaṃ	264	
PA_atk-s01_01a:264_3	bhikkhusaṅghaparivuto rājagahe piṇḍāya carati. So taṃ divasaṃ bhikkhusaṅghassa sulabhapiṇḍapātaṃ	264	
PA_atk-s01_01a:264_4	katvā pacchābhattaṃ piṇḍapātapaṭikkanto bhikkhusaṅghaṃ pattacīvaraṃ gāhāpetvā – “nāḷandaṃ	264	
PA_atk-s01_01a:264_5	gamissāmī”ti, rājagahato nikkhamitvā taṃ addhānaṃ paṭipanno. Suppiyopi kho tasmiṃ	264	
PA_atk-s01_01a:264_6	kāle rājagahaparivattake aññatarasmiṃ paribbājakārāme vasitvā paribbājakaparivuto	264	
PA_atk-s01_01a:264_7	rājagahe bhikkhāya carati. Sopi taṃ divasaṃ paribbājakaparisāya sulabhabhikkhaṃ katvā	264	
PA_atk-s01_01a:264_8	bhuttapātarāso paribbājake paribbājakaparikkhāraṃ gāhāpetvā – nāḷandaṃ gamissāmicceva	264	
PA_atk-s01_01a:264_9	bhagavato taṃ maggaṃ paṭipannabhāvaṃ ajānantova anubandho. Sace pana jāneyya nānubandheyya.	264	
PA_atk-s01_01a:264_10	So ajānitvāva gacchanto gīvaṃ ukkhipitvā olokayamāno bhagavantaṃ addasa buddhasiriyā	2641	
PA_atk-s01_01a:264_11	sobhamānaṃ rattakambalaparikkhittamiva jaṅgamakanakagirisikharaṃ.	2641	
PA_atk-s01_01a:265_0	Tasmiṃ kira samaye dasabalassa sarīrato nikkhamitvā chabbaṇṇarasmiyo samantā asītihatthappamāṇe	265	
PA_atk-s01_01a:265_1	padese ādhāvanti vidhāvanti ratanāveḷaratanadāmaratanacuṇṇavippakiṇṇaṃ viya, pasāritaratanacittakañcanapaṭamiva,	265	
PA_atk-s01_01a:265_2	rattasuvaṇṇarasanisiñcamānamiva, ukkāsatanipātasamākulamiva, nirantaravippakiṇṇakaṇikārapupphamiva	265	
PA_atk-s01_01a:265_3	vāyuvegakkhittacīnapiṭṭhacuṇṇamiva, indadhanuvijjulatātārāgaṇappabhāvisaravipphuritaviccharitamiva	265	
PA_atk-s01_01a:265_4	ca taṃ vanantaraṃ hoti.	265	
PA_atk-s01_01a:266_0	Asīti anubyañjanānurañjitañca pana bhagavato sarīraṃ vikasitakamaluppalamiva, saraṃ	266	
PA_atk-s01_01a:266_1	sabbapāliphullamiva pāricchattakaṃ, tārāmarīcivikasitamiva, gaganatalaṃ siriyā avahasantamiva,	266	
PA_atk-s01_01a:266_2	byāmappabhāparikkhepavilāsinī cassa dvattiṃsavaralakkhaṇamālā ganthetvā ṭhapitadvattiṃsacandamālāya	266	
PA_atk-s01_01a:266_3	dvattiṃsasūriyamālāya paṭipāṭiyā ṭhapitadvattiṃsacakkavattidvattiṃsasakkadevarājadvattiṃsamahābrahmānaṃ	266	
PA_atk-s01_01a:266_4	siriṃ siriyā abhibhavantimiva. Tañca pana bhagavantaṃ parivāretvā ṭhitā bhikkhū sabbeva	266	
PA_atk-s01_01a:266_5	appicchā santuṭṭhā pavivittā asaṃsaṭṭhā codakā pāpagarahino vattāro vacanakkhamā	266	
PA_atk-s01_01a:266_6	sīlasampannā samādhipaññāvimuttivimuttiññāṇadassanasampannā. Tesaṃ majjhe bhagavā	266	
PA_atk-s01_01a:266_7	rattakambalapākāraparikkhitto viya kañcanathambho, rattapadumasaṇḍamajjhagatā viya	266	
PA_atk-s01_01a:266_8	suvaṇṇanāvā, pavāḷavedikāparikkhitto viya aggikkhandho, tārāgaṇaparivārito viya puṇṇacando	266	
PA_atk-s01_01a:266_9	migapakkhīnampi cakkhūni pīṇayati, pageva devamanussānaṃ. Tasmiñca pana divase yebhuyyena	266	
PA_atk-s01_01a:266_10	asītimahātherā meghavaṇṇaṃ paṃsukūlaṃ ekaṃsaṃ karitvā kattaradaṇḍaṃ ādāya suvammavammitā	2661	
PA_atk-s01_01a:266_11	viya gandhahatthino vigatadosā vantadosā bhinnakilesā vijaṭitajaṭā chinnabandhanā	2661	
PA_atk-s01_01a:266_12	bhagavantaṃ parivārayiṃsu. So sayaṃ vītarāgo vītarāgehi, sayaṃ vītadoso vītadosehi,	2661	
PA_atk-s01_01a:266_13	sayaṃ vītamoho vītamohehi, sayaṃ vītataṇho vītataṇhehi, sayaṃ nikkileso nikkilesehi,	2661	
PA_atk-s01_01a:266_14	sayaṃ buddho anubuddhehi parivārito; pattaparivāritaṃ viya kesaraṃ, kesaraparivāritā	2661	
PA_atk-s01_01a:266_15	viya kaṇṇikā, aṭṭhanāgasahassaparivārito viya chaddanto nāgarājā, navutihaṃsasahassaparivārito	2661	
PA_atk-s01_01a:266_16	viya dhataraṭṭho haṃsarājā, senaṅgaparivārito viya cakkavattirājā, devagaṇaparivārito	2661	
PA_atk-s01_01a:266_17	viya sakko devarājā, brahmagaṇaparivārito viya hārito mahābrahmā, aparimitakālasañcitapuññabalanibbattāya	2661	
PA_atk-s01_01a:266_18	acinteyyāya anopamāya buddhalīlāya cando viya gaganatalaṃ taṃ maggaṃ paṭipanno hoti.	2661	
PA_atk-s01_01a:267_0	Athevaṃ bhagavantaṃ anopamāya buddhalīlāya gacchantaṃ bhikkhū ca okkhittacakkhū santindriye	267	
PA_atk-s01_01a:267_1	santamānase uparinabhe ṭhitaṃ puṇṇacandaṃ viya bhagavantaṃyeva namassamāne disvāva	267	
PA_atk-s01_01a:267_2	paribbājako attano parisaṃ avalokesi. Sā hoti kājadaṇḍake olambetvā gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianekaparikkhārabhārabharitā.	267	
PA_atk-s01_01a:267_3	“Asukassa hatthā sobhaṇā, asukassa pādā”ti evamādiniratthakavacanā mukharā vikiṇṇavācā	267	
PA_atk-s01_01a:267_4	adassanīyā apāsādikā. Tassa taṃ disvā vippaṭisāro udapādi.	267	
PA_atk-s01_01a:268_0	Idāni tena bhagavato vaṇṇo vattabbo bhaveyya. Yasmā panesa lābhasakkārahāniyā ceva	268	
PA_atk-s01_01a:268_1	pakkhahāniyā ca niccampi bhagavantaṃ usūyati. Aññatitthiyānañhi yāva buddho loke	268	
PA_atk-s01_01a:268_2	nuppajjati, tāvadeva lābhasakkārā nibbattanti, buddhuppādato pana paṭṭhāya parihīnalābhasakkārā	268	
PA_atk-s01_01a:268_3	honti, sūriyuggamane khajjopanakā viya nissirīkataṃ āpajjanti. Upatissakolitānañca	268	
PA_atk-s01_01a:268_4	sañjayassa santike pabbajitakāleyeva paribbājakā mahāparisā ahesuṃ, tesu pana pakkantesu	268	
PA_atk-s01_01a:268_5	sāpi tesaṃ parisā bhinnā. Iti imehi dvīhi kāraṇehi ayaṃ paribbājako yasmā niccampi	268	
PA_atk-s01_01a:268_6	bhagavantaṃ usūyati, tasmā taṃ usūyavisuggāraṃ uggiranto ratanattayassa avaṇṇameva	268	
PA_atk-s01_01a:268_7	bhāsatīti veditabbo.	268	
PA_atk-s01_01a:269_0	2. Atha kho bhagavā ambalaṭṭhikāyaṃ rājāgārake ekarattivāsaṃ upagacchi saddhiṃ bhikkhusaṅghenāti	269	
PA_atk-s01_01a:269_1	bhagavā tāya buddhalīlāya gacchamāno anupubbena ambalaṭṭhikādvāraṃ pāpuṇitvā sūriyaṃ	269	
PA_atk-s01_01a:269_2	oloketvā – “akālo dāni gantuṃ, atthasamīpaṃ gato sūriyo”ti ambalaṭṭhikāyaṃ rājāgārake	269	
PA_atk-s01_01a:269_3	ekarattivāsaṃ upagacchi.	269	
PA_atk-s01_01a:270_0	Tattha ambalaṭṭhikāti rañño uyyānaṃ. Tassa kira dvārasamīpe taruṇaambarukkho atthi,	270	
PA_atk-s01_01a:270_1	taṃ “ambalaṭṭhikā”ti vadanti. Tassa avidūre bhavattā uyyānampi ambalaṭṭhikā tveva	270	
PA_atk-s01_01a:270_2	saṅkhyaṃ gataṃ. Taṃ chāyūdakasampannaṃ pākāraparikkhittaṃ suyojitadvāraṃ mañjusā	270	
PA_atk-s01_01a:270_3	viya suguttaṃ. Tattha rañño kīḷanatthaṃ paṭibhānacittavicittaṃ agāraṃ akaṃsu. Taṃ	270	
PA_atk-s01_01a:270_4	“rājāgāraka”nti vuccati.	270	
PA_atk-s01_01a:271_0	Suppiyopi khoti suppiyopi tasmiṃ ṭhāne sūriyaṃ oloketvā – “akālo dāni gantuṃ, bahū	271	
PA_atk-s01_01a:271_1	khuddakamahallakā paribbājakā, bahuparissayo ca ayaṃ maggo corehipi vāḷayakkhehipi	271	
PA_atk-s01_01a:271_2	vāḷamigehipi. Ayaṃ kho pana samaṇo gotamo uyyānaṃ paviṭṭho, samaṇassa ca gotamassa	271	
PA_atk-s01_01a:271_3	vasanaṭṭhāne devatā ārakkhaṃ gaṇhanti, handāhampi idha ekarattivāsaṃ upagantvā sveva	271	
PA_atk-s01_01a:271_4	gamissāmī”ti tadevuyyānaṃ pāvisi. Tato bhikkhusaṅgho bhagavato vattaṃ dassetvā attano	271	
PA_atk-s01_01a:271_5	attano vasanaṭṭhānaṃ sallakkhesi. Paribbājakopi uyyānassa ekapasse paribbājakaparikkhāre	271	
PA_atk-s01_01a:271_6	otāretvā vāsaṃ upagacchi saddhiṃ attano parisāya. Pāḷiyamārūḷhavaseneva pana – “saddhiṃ	271	
PA_atk-s01_01a:271_7	attano antevāsinā brahmadattena māṇavenā”ti vuttaṃ.	271	
PA_atk-s01_01a:272_0	Evaṃ vāsaṃ upagato pana so paribbājako rattibhāge dasabalaṃ olokesi. Tasmiñca samaye	272	
PA_atk-s01_01a:272_1	samantā vippakiṇṇatārakā viya padīpā jalanti, majjhe bhagavā nisinno hoti, bhikkhusaṅgho	272	
PA_atk-s01_01a:272_2	ca bhagavantaṃ parivāretvā. Tattha ekabhikkhussapi hatthakukkuccaṃ vā pādakukkuccaṃ	272	
PA_atk-s01_01a:272_3	vā ukkāsitasaddo vā khipitasaddo vā natthi. Sā hi parisā attano ca sikkhitasikkhatāya	272	
PA_atk-s01_01a:272_4	satthari ca gāravenāti dvīhi kāraṇehi nivāte padīpasikhā viya niccalā sannisinnāva	272	
PA_atk-s01_01a:272_5	ahosi. Paribbājako taṃ vibhūtiṃ disvā attano parisaṃ olokesi. Tattha keci hatthaṃ	272	
PA_atk-s01_01a:272_6	khipanti, keci pādaṃ, keci vippalapanti, keci nillālitajivhā paggharitakheḷā, dante	272	
PA_atk-s01_01a:272_7	khādantā kākacchamānā gharugharupassāsino sayanti. So ratanattayassa guṇavaṇṇe vattabbepi	272	
PA_atk-s01_01a:272_8	issāvasena puna avaṇṇameva ārabhi. Brahmadatto pana vuttanayeneva vaṇṇaṃ. Tena vuttaṃ	272	
PA_atk-s01_01a:272_9	– “tatrāpi sudaṃ suppiyo paribbājako”ti sabbaṃ vattabbaṃ. Tattha tatrāpīti tasmimpi,	272	
PA_atk-s01_01a:272_10	ambalaṭṭhikāyaṃ uyyāneti attho.	2721	
PA_atk-s01_01a:273_0	3. Sambahulānanti bahukānaṃ. Tattha vinayapariyāyena tayo janā “sambahulā”ti vuccanti.	273	
PA_atk-s01_01a:273_1	Tato paraṃ saṅgho. Suttantapariyāyena pana tayo tayova tato paṭṭhāya sambahulā. Idha	273	
PA_atk-s01_01a:273_2	suttantapariyāyena “sambahulā”ti veditabbā. Maṇḍalamāḷeti katthaci dve kaṇṇikā gahetvā	273	
PA_atk-s01_01a:273_3	haṃsavaṭṭakacchannena katā kūṭāgārasālāpi “maṇḍalamāḷo”ti vuccati, katthaci ekaṃ	273	
PA_atk-s01_01a:273_4	kaṇṇikaṃ gahetvā thambhapantiṃ parikkhipitvā katā upaṭṭhānasālāpi “maṇḍalamāḷo”ti	273	
PA_atk-s01_01a:273_5	vuccati. Idha pana nisīdanasālā “maṇḍalamāḷo”ti veditabbo. Sannisinnānanti nisajjanavasena.	273	
PA_atk-s01_01a:273_6	Sannipatitānanti samodhānavasena. Ayaṃ saṅkhiyadhammoti saṅkhiyā vuccati kathā, kathādhammoti	273	
PA_atk-s01_01a:273_7	attho. Udapādīti uppanno. Katamo pana soti? Acchariyaṃ āvusoti evamādi. Tattha andhassa	273	
PA_atk-s01_01a:273_8	pabbatārohaṇaṃ viya niccaṃ na hotīti acchariyaṃ. Ayaṃ tāva saddanayo. Ayaṃ pana aṭṭhakathānayo	273	
PA_atk-s01_01a:273_9	– accharāyogganti acchariyaṃ. Accharaṃ paharituṃ yuttanti attho. Abhūtapubbaṃ bhūtanti	273	
PA_atk-s01_01a:273_10	abbhutaṃ. Ubhayaṃ petaṃ vimhayassevādhivacanaṃ. Yāvañcidanti yāva ca idaṃ tena suppaṭividitatāya	2731	
PA_atk-s01_01a:273_11	appameyyattaṃ dasseti.	2731	
PA_atk-s01_01a:274_0	Tena bhagavatā jānatā…pe… suppaṭividitāti etthāyaṃ saṅkhepattho. Yo so bhagavā samatiṃsa	274	
PA_atk-s01_01a:274_1	pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho, tena	274	
PA_atk-s01_01a:274_2	bhagavatā tesaṃ tesaṃ sattānaṃ āsayānusayaṃ jānatā, hatthatale ṭhapitaṃ āmalakaṃ	274	
PA_atk-s01_01a:274_3	viya sabbañeyyadhammaṃ passatā.	274	
PA_atk-s01_01a:275_0	Api ca pubbenivāsādīhi jānatā, dibbena cakkhunā passatā. Tīhi vijjāhi chahi vā pana	275	
PA_atk-s01_01a:275_1	abhiññāhi jānatā, sabbattha appaṭihatena samantacakkhunā passatā. Sabbadhammajānanasamatthāya	275	
PA_atk-s01_01a:275_2	vā paññāya jānatā, sabbasattānaṃ cakkhuvisayātītāni tirokuṭṭādigatānipi rūpāni ativisuddhena	275	
PA_atk-s01_01a:275_3	maṃsacakkhunā passatā. Attahitasādhikāya vā samādhipadaṭṭhānāya paṭivedhapaññāya	275	
PA_atk-s01_01a:275_4	jānatā, parahitasādhikāya karuṇāpadaṭṭhānāya desanāpaññāya passatā.	275	
PA_atk-s01_01a:276_0	Arīnaṃ hatattā paccayādīnañca arahattā arahatā. Sammā sāmañca sabbadhammānaṃ buddhattā	276	
PA_atk-s01_01a:276_1	sammāsambuddhena antarāyikadhamme vā jānatā, niyyānikadhamme passatā, kilesārīnaṃ	276	
PA_atk-s01_01a:276_2	hatattā arahatā. Sammā sāmañca sabbadhammānaṃ buddhattā sammāsambuddhenāti. Evaṃ	276	
PA_atk-s01_01a:276_3	catūvesārajjavasena catūhākārehi thomitena sattānaṃ nānādhimuttikatā nānajjhāsayatā	276	
PA_atk-s01_01a:276_4	suppaṭividitā yāva ca suṭṭhu paṭividitā.	276	
PA_atk-s01_01a:277_0	Idānissa suppaṭividitabhāvaṃ dassetuṃ ayañhītiādimāha. Idaṃ vuttaṃ hoti yā ca ayaṃ	277	
PA_atk-s01_01a:277_1	bhagavatā “dhātuso, bhikkhave, sattā saṃsandanti samenti, hīnādhimuttikā hīnādhimuttikehi	277	
PA_atk-s01_01a:277_2	saddhiṃ saṃsandanti samenti, kalyāṇādhimuttikā kalyāṇādhimuttikehi saddhiṃ saṃsandanti	277	
PA_atk-s01_01a:277_3	samenti. Atītampi kho, bhikkhave, addhānaṃ dhātusova sattā saṃsandiṃsu samiṃsu, hīnādhimuttikā	277	
PA_atk-s01_01a:277_4	hīnādhimuttikehi…pe… kalyāṇādhimuttikā kalyāṇādhimuttikehi saddhiṃ saṃsandiṃsu samiṃsu,	277	
PA_atk-s01_01a:277_5	anāgatampi kho, bhikkhave, addhānaṃ…pe… saṃsandissanti samessanti, etarahipi kho,	277	
PA_atk-s01_01a:277_6	bhikkhave, paccuppannaṃ addhānaṃ dhātusova sattā saṃsandanti samenti, hīnādhimuttikā	277	
PA_atk-s01_01a:277_7	hīnādhimuttikehi…pe… kalyāṇādhimuttikā kalyāṇādhimuttikehi saddhiṃ saṃsandanti samentī”ti	277	
PA_atk-s01_01a:277_8	evaṃ sattānaṃ nānādhimuttikatā, nānajjhāsayatā, nānādiṭṭhikatā, nānākhantitā, nānārucitā,	277	
PA_atk-s01_01a:277_9	nāḷiyā minantena viya tulāya tulayantena viya ca nānādhimuttikatāñāṇena sabbaññutaññāṇena	277	
PA_atk-s01_01a:277_10	viditā, sā yāva suppaṭividitā. Dvepi nāma sattā ekajjhāsayā dullabhā lokasmiṃ. Ekasmiṃ	2771	
PA_atk-s01_01a:277_11	gantukāme eko ṭhātukāmo hoti, ekasmiṃ pivitukāme eko bhuñjitukāmo. Imesu cāpi dvīsu	2771	
PA_atk-s01_01a:277_12	ācariyantevāsīsu ayañhi “suppiyo paribbājako…pe… bhagavantaṃ piṭṭhito piṭṭhito anubandhā	2771	
PA_atk-s01_01a:277_13	honti bhikkhusaṅghañcā”ti. Tattha itihameti itiha ime, evaṃ imeti attho. Sesaṃ vuttanayameva.	2771	
PA_atk-s01_01a:278_0	4. Atha kho bhagavā tesaṃ bhikkhūnaṃ imaṃ saṅkhiyadhammaṃ viditvāti ettha viditvāti	278	
PA_atk-s01_01a:278_1	sabbaññutaññāṇena jānitvā. Bhagavā hi katthaci maṃsacakkhunā disvā jānāti – “addasā	278	
PA_atk-s01_01a:278_2	kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu viya.	278	
PA_atk-s01_01a:278_3	Katthaci dibbacakkhunā disvā jānāti – “addasā kho bhagavā dibbena cakkhunā visuddhena	278	
PA_atk-s01_01a:278_4	atikkantamānusakena tā devatāyo sahassasseva pāṭaligāme vatthūni parigaṇhantiyo”tiādīsu	278	
PA_atk-s01_01a:278_5	viya. Katthaci pakatisotena sutvā jānāti – “assosi kho bhagavā āyasmato ānandassa	278	
PA_atk-s01_01a:278_6	subhaddena paribbājakena saddhiṃ imaṃ kathāsallāpa”ntiādīsu viya. Katthaci dibbasotena	278	
PA_atk-s01_01a:278_7	sutvā jānāti – “assosi kho bhagavā dibbāya sotadhātuyā visuddhāya atikkantamānusikāya	278	
PA_atk-s01_01a:278_8	sandhānassa gahapatissa nigrodhena paribbājakena saddhiṃ imaṃ kathāsallāpa”ntiādīsu	278	
PA_atk-s01_01a:278_9	viya. Idha pana sabbaññutaññāṇena sutvā aññāsi. Kiṃ karonto aññāsi? Pacchimayāmakiccaṃ,	278	
PA_atk-s01_01a:278_10	kiccañca nāmetaṃ sātthakaṃ, niratthakanti duvidhaṃ hoti. Tattha niratthakakiccaṃ	2781	
PA_atk-s01_01a:278_11	bhagavatā bodhipallaṅkeyeva arahattamaggena samugghātaṃ kataṃ. Sātthakaṃyeva pana	2781	
PA_atk-s01_01a:278_12	bhagavato kiccaṃ hoti. Taṃ pañcavidhaṃ – purebhattakiccaṃ, pacchābhattakiccaṃ, purimayāmakiccaṃ,	2781	
PA_atk-s01_01a:278_13	majjhimayāmakiccaṃ, pacchimayāmakiccanti.	2781	
PA_atk-s01_01a:279	Tatridaṃ purebhattakiccaṃ –	27	
PA_atk-s01_01a:280_0	Bhagavā hi pātova uṭṭhāya upaṭṭhākānuggahatthaṃ sarīraphāsukatthañca mukhadhovanādisarīraparikammaṃ	280	
PA_atk-s01_01a:280_1	katvā yāva bhikkhācāravelā tāva vivittāsane vītināmetvā, bhikkhācāravelāyaṃ nivāsetvā	280	
PA_atk-s01_01a:280_2	kāyabandhanaṃ bandhitvā cīvaraṃ pārupitvā pattamādāya kadāci ekako, kadāci bhikkhusaṅghaparivuto,	280	
PA_atk-s01_01a:280_3	gāmaṃ vā nigamaṃ vā piṇḍāya pavisati; kadāci pakatiyā, kadāci anekehi pāṭihāriyehi	280	
PA_atk-s01_01a:280_4	vattamānehi. Seyyathidaṃ, piṇḍāya pavisato lokanāthassa purato purato gantvā mudugatavātā	280	
PA_atk-s01_01a:280_5	pathaviṃ sodhenti, valāhakā udakaphusitāni muñcantā magge reṇuṃ vūpasametvā upari	280	
PA_atk-s01_01a:280_6	vitānaṃ hutvā tiṭṭhanti, apare vātā pupphāni upasaṃharitvā magge okiranti, unnatā	280	
PA_atk-s01_01a:280_7	bhūmippadesā onamanti, onatā unnamanti, pādanikkhepasamaye samāva bhūmi hoti, sukhasamphassāni	280	
PA_atk-s01_01a:280_8	padumapupphāni vā pāde sampaṭicchanti. Indakhīlassa anto ṭhapitamatte dakkhiṇapāde	280	
PA_atk-s01_01a:280_9	sarīrato chabbaṇṇarasmiyo nikkhamitvā suvaṇṇarasapiñjarāni viya citrapaṭaparikkhittāni	280	
PA_atk-s01_01a:280_10	viya ca pāsādakūṭāgārādīni alaṅkarontiyo ito cito ca dhāvanti, hatthiassavihaṅgādayo	2801	
PA_atk-s01_01a:280_11	sakasakaṭṭhānesu ṭhitāyeva madhurenākārena saddaṃ karonti, tathā bherivīṇādīni tūriyāni	2801	
PA_atk-s01_01a:280_12	manussānañca kāyūpagāni ābharaṇāni. Tena saññāṇena manussā jānanti – “ajja bhagavā	2801	
PA_atk-s01_01a:280_13	idha piṇḍāya paviṭṭho”ti. Te sunivatthā supārutā gandhapupphādīni ādāya gharā nikkhamitvā	2801	
PA_atk-s01_01a:280_14	antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā vanditvā	2801	
PA_atk-s01_01a:280_15	– “amhākaṃ, bhante, dasa bhikkhū, amhākaṃ vīsati, paññāsaṃ…pe… sataṃ dethā”ti yācitvā	2801	
PA_atk-s01_01a:280_16	bhagavatopi pattaṃ gahetvā āsanaṃ paññapetvā sakkaccaṃ piṇḍapātena paṭimānenti. Bhagavā	2801	
PA_atk-s01_01a:280_17	katabhattakicco tesaṃ sattānaṃ cittasantānāni oloketvā tathā dhammaṃ deseti, yathā	2801	
PA_atk-s01_01a:280_18	keci saraṇagamanesu patiṭṭhahanti, keci pañcasu sīlesu, keci sotāpattisakadāgāmianāgāmiphalānaṃ	2801	
PA_atk-s01_01a:280_19	aññatarasmiṃ; keci pabbajitvā aggaphale arahatteti. Evaṃ mahājanaṃ anuggahetvā uṭṭhāyāsanā	2801	
PA_atk-s01_01a:280_20	vihāraṃ gacchati. Tattha gantvā maṇḍalamāḷe paññattavarabuddhāsane nisīdati, bhikkhūnaṃ	2802	
PA_atk-s01_01a:280_21	bhattakiccapariyosānaṃ āgamayamāno. Tato bhikkhūnaṃ bhattakiccapariyosāne upaṭṭhāko	2802	
PA_atk-s01_01a:280_22	bhagavato nivedeti. Atha bhagavā gandhakuṭiṃ pavisati. Idaṃ tāva purebhattakiccaṃ.	2802	
PA_atk-s01_01a:281_0	Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā	281	
PA_atk-s01_01a:281_1	pādapīṭhe ṭhatvā bhikkhusaṅghaṃ ovadati – “bhikkhave, appamādena sampādetha, dullabho	281	
PA_atk-s01_01a:281_2	buddhuppādo lokasmiṃ, dullabho manussattapaṭilābho, dullabhā sampatti, dullabhā pabbajjā,	281	
PA_atk-s01_01a:281_3	dullabhaṃ saddhammassavana”nti. Tattha keci bhagavantaṃ kammaṭṭhānaṃ pucchanti. Bhagavāpi	281	
PA_atk-s01_01a:281_4	tesaṃ cariyānurūpaṃ kammaṭṭhānaṃ deti. Tato sabbepi bhagavantaṃ vanditvā attano attano	281	
PA_atk-s01_01a:281_5	rattiṭṭhānadivāṭṭhānāni gacchanti. Keci araññaṃ, keci rukkhamūlaṃ, keci pabbatādīnaṃ	281	
PA_atk-s01_01a:281_6	aññataraṃ, keci cātumahārājikabhavanaṃ…pe… keci vasavattibhavananti. Tato bhagavā	281	
PA_atk-s01_01a:281_7	gandhakuṭiṃ pavisitvā sace ākaṅkhati, dakkhiṇena passena sato sampajāno muhuttaṃ	281	
PA_atk-s01_01a:281_8	sīhaseyyaṃ kappeti. Atha samassāsitakāyo vuṭṭhahitvā dutiyabhāge lokaṃ voloketi.	281	
PA_atk-s01_01a:281_9	Tatiyabhāge yaṃ gāmaṃ vā nigamaṃ vā upanissāya viharati tattha mahājano purebhattaṃ	281	
PA_atk-s01_01a:281_10	dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.	2811	
PA_atk-s01_01a:281_11	Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane	2811	
PA_atk-s01_01a:281_12	nisajja dhammaṃ deseti kālayuttaṃ samayayuttaṃ, atha kālaṃ viditvā parisaṃ uyyojeti,	2811	
PA_atk-s01_01a:281_13	manussā bhagavantaṃ vanditvā pakkamanti. Idaṃ pacchābhattakiccaṃ.	2811	
PA_atk-s01_01a:282_0	So evaṃ niṭṭhitapacchābhattakicco sace gattāni osiñcitukāmo hoti, buddhāsanā vuṭṭhāya	282	
PA_atk-s01_01a:282_1	nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gaṇhāpeti. Upaṭṭhākopi	282	
PA_atk-s01_01a:282_2	buddhāsanaṃ ānetvā gandhakuṭipariveṇe paññapeti. Bhagavā surattadupaṭṭaṃ nivāsetvā	282	
PA_atk-s01_01a:282_3	kāyabandhanaṃ bandhitvā uttarāsaṅgaṃ ekaṃsaṃ karitvā tattha gantvā nisīdati ekakova	282	
PA_atk-s01_01a:282_4	muhuttaṃ paṭisallīno, atha bhikkhū tato tato āgamma bhagavato upaṭṭhānaṃ āgacchanti.	282	
PA_atk-s01_01a:282_5	Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.	282	
PA_atk-s01_01a:282_6	Bhagavā tesaṃ adhippāyaṃ sampādento purimayāmaṃ vītināmeti. Idaṃ purimayāmakiccaṃ.	282	
PA_atk-s01_01a:283_0	Purimayāmakiccapariyosāne pana bhikkhūsu bhagavantaṃ vanditvā pakkantesu sakaladasasahassilokadhātudevatāyo	283	
PA_atk-s01_01a:283_1	okāsaṃ labhamānā bhagavantaṃ upasaṅkamitvā pañhaṃ pucchanti, yathābhisaṅkhataṃ antamaso	283	
PA_atk-s01_01a:283_2	caturakkharampi. Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.	283	
PA_atk-s01_01a:283_3	Idaṃ majjhimayāmakiccaṃ.	283	
PA_atk-s01_01a:284_0	Pacchimayāmaṃ pana tayo koṭṭhāse katvā purebhattato paṭṭhāya nisajjāya pīḷitassa	284	
PA_atk-s01_01a:284_1	sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti. Dutiyakoṭṭhāse	284	
PA_atk-s01_01a:284_2	gandhakuṭiṃ pavisitvā dakkhiṇena passena sato sampajāno sīhaseyyaṃ kappeti. Tatiyakoṭṭhāse	284	
PA_atk-s01_01a:284_3	paccuṭṭhāya nisīditvā purimabuddhānaṃ santike dānasīlādivasena katādhikārapuggaladassanatthaṃ	284	
PA_atk-s01_01a:284_4	buddhacakkhunā lokaṃ voloketi. Idaṃ pacchimayāmakiccaṃ.	284	
PA_atk-s01_01a:285_0	Tasmiṃ pana divase bhagavā purebhattakiccaṃ rājagahe pariyosāpetvā pacchābhatte maggaṃ	285	
PA_atk-s01_01a:285_1	āgato, purimayāme bhikkhūnaṃ kammaṭṭhānaṃ kathetvā, majjhimayāme devatānaṃ pañhaṃ	285	
PA_atk-s01_01a:285_2	vissajjetvā, pacchimayāme caṅkamaṃ āruyha caṅkamamāno pañcannaṃ bhikkhusatānaṃ imaṃ	285	
PA_atk-s01_01a:285_3	sabbaññutaññāṇaṃ ārabbha pavattaṃ kathaṃ sabbaññutaññāṇeneva sutvā aññāsīti. Tena	285	
PA_atk-s01_01a:285_4	vuttaṃ – “pacchimayāmakiccaṃ karonto aññāsī”ti.	285	
PA_atk-s01_01a:286_0	Ñatvā ca panassa etadahosi – “ime bhikkhū mayhaṃ sabbaññutaññāṇaṃ ārabbha guṇaṃ kathenti,	286	
PA_atk-s01_01a:286_1	etesañca sabbaññutaññāṇakiccaṃ na pākaṭaṃ, mayhameva pākaṭaṃ. Mayi pana gate ete	286	
PA_atk-s01_01a:286_2	attano kathaṃ nirantaraṃ ārocessanti, tato nesaṃ ahaṃ taṃ aṭṭhuppattiṃ katvā tividhaṃ	286	
PA_atk-s01_01a:286_3	sīlaṃ vibhajanto, dvāsaṭṭhiyā ṭhānesu appaṭivattiyaṃ sīhanādaṃ nadanto, paccayākāraṃ	286	
PA_atk-s01_01a:286_4	samodhānetvā buddhaguṇe pākaṭe katvā, sineruṃ ukkhipento viya suvaṇṇakūṭena nabhaṃ	286	
PA_atk-s01_01a:286_5	paharanto viya ca dasasahassilokadhātukampanaṃ brahmajālasuttantaṃ arahattanikūṭena	286	
PA_atk-s01_01a:286_6	niṭṭhāpento desessāmi, sā me desanā parinibbutassāpi pañcavassasahassāni sattānaṃ	286	
PA_atk-s01_01a:286_7	amatamahānibbānaṃ sampāpikā bhavissatī”ti. Evaṃ cintetvā yena maṇḍalamāḷo tenupasaṅkamīti.	286	
PA_atk-s01_01a:286_8	Yenāti yena disābhāgena, so upasaṅkamitabbo. Bhummatthe vā etaṃ karaṇavacanaṃ, yasmiṃ	286	
PA_atk-s01_01a:286_9	padese so maṇḍalamāḷo, tattha gatoti ayamettha attho.	286	
PA_atk-s01_01a:287_0	Paññatte āsane nisīdīti buddhakāle kira yattha yattha ekopi bhikkhu viharati sabbattha	287	
PA_atk-s01_01a:287_1	buddhāsanaṃ paññattameva hoti. Kasmā? Bhagavā kira attano santike kammaṭṭhānaṃ gahetvā	287	
PA_atk-s01_01a:287_2	phāsukaṭṭhāne viharante manasi karoti – “asuko mayhaṃ santike kammaṭṭhānaṃ gahetvā	287	
PA_atk-s01_01a:287_3	gato, sakkhissati nu kho visesaṃ nibbattetuṃ no vā”ti. Atha naṃ passati kammaṭṭhānaṃ	287	
PA_atk-s01_01a:287_4	vissajjetvā akusalavitakkaṃ vitakkayamānaṃ, tato “kathañhi nāma mādisassa satthu	287	
PA_atk-s01_01a:287_5	santike kammaṭṭhānaṃ gahetvā viharantaṃ imaṃ kulaputtaṃ akusalavitakkā abhibhavitvā	287	
PA_atk-s01_01a:287_6	anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā	287	
PA_atk-s01_01a:287_7	taṃ kulaputtaṃ ovaditvā ākāsaṃ uppatitvā puna attano vasanaṭṭhānameva gacchati. Athevaṃ	287	
PA_atk-s01_01a:287_8	ovadiyamānā te bhikkhū cintayiṃsu – “satthā amhākaṃ manaṃ jānitvā āgantvā amhākaṃ	287	
PA_atk-s01_01a:287_9	samīpe ṭhitaṃyeva attānaṃ dasseti”. Tasmiṃ khaṇe – “bhante, idha nisīdatha, idha	287	
PA_atk-s01_01a:287_10	nisīdathā”ti āsanapariyesanaṃ nāma bhāroti. Te āsanaṃ paññapetvāva viharanti. Yassa	2871	
PA_atk-s01_01a:287_11	pīṭhaṃ atthi, so taṃ paññapeti. Yassa natthi, so mañcaṃ vā phalakaṃ vā kaṭṭhaṃ vā	2871	
PA_atk-s01_01a:287_12	pāsāṇaṃ vā vālukapuñjaṃ vā paññapeti. Taṃ alabhamānā purāṇapaṇṇānipi saṅkaḍḍhitvā	2871	
PA_atk-s01_01a:287_13	tattha paṃsukūlaṃ pattharitvā ṭhapenti. Idha pana rañño nisīdanāsanameva atthi, taṃ	2871	
PA_atk-s01_01a:287_14	papphoṭetvā paññapetvā parivāretvā te bhikkhū bhagavato adhimuttikañāṇamārabbha guṇaṃ	2871	
PA_atk-s01_01a:287_15	thomayamānā nisīdiṃsu. Taṃ sandhāya vuttaṃ – “paññatte āsane nisīdī”ti.	2871	
PA_atk-s01_01a:288_0	Evaṃ nisinno pana jānantoyeva kathāsamuṭṭhāpanatthaṃ bhikkhū pucchi. Te cassa sabbaṃ	288	
PA_atk-s01_01a:288_1	kathayiṃsu. Tena vuttaṃ – “nisajja kho bhagavā”tiādi. Tattha kāya nutthāti katamāya	288	
PA_atk-s01_01a:288_2	nu kathāya sannisinnā bhavathāti attho. Kāya netthātipi pāḷi, tassā katamāya nu etthāti	288	
PA_atk-s01_01a:288_3	attho kāya notthātipi pāḷi. Tassāpi purimoyeva attho.	288	
PA_atk-s01_01a:289_0	Antarākathāti, kammaṭṭhānamanasikārauddesaparipucchādīnaṃ antarā aññā ekā kathā.	289	
PA_atk-s01_01a:289_1	Vippakatāti, mama āgamanapaccayā apariniṭṭhitā sikhaṃ appattā. Tena kiṃ dasseti?	289	
PA_atk-s01_01a:289_2	“Nāhaṃ tumhākaṃ kathābhaṅgatthaṃ āgato, ahaṃ pana sabbaññutāya tumhākaṃ kathaṃ niṭṭhāpetvā	289	
PA_atk-s01_01a:289_3	matthakappattaṃ katvā dassāmīti āgato”ti nisajjeva sabbaññupavāraṇaṃ pavāreti. Ayaṃ	289	
PA_atk-s01_01a:289_4	kho no, bhante, antarākathā vippakatā, atha bhagavā anuppattoti etthāpi ayamadhippāyo.	289	
PA_atk-s01_01a:289_5	Ayaṃ bhante amhākaṃ bhagavato sabbaññutaññāṇaṃ ārabbha guṇakathā vippakatā, na rājakathādikā	289	
PA_atk-s01_01a:289_6	tiracchānakathā, atha bhagavā anuppatto; taṃ no idāni niṭṭhāpetvā desethāti.	289	
PA_atk-s01_01a:290_0	Ettāvatā ca yaṃ āyasmatā ānandena kamalakuvalayujjalavimalasādhurasasalilāya pokkharaṇiyā	290	
PA_atk-s01_01a:290_1	sukhāvataraṇatthaṃ nimmalasilātalaracanavilāsasobhitaratanasopānaṃ, vippakiṇṇamuttātalasadisavālukākiṇṇapaṇḍarabhūmibhāgaṃ	290	
PA_atk-s01_01a:290_2	titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya	290	
PA_atk-s01_01a:290_3	viya, vijambhitasamussayassa pāsādavarassa sukhārohaṇatthaṃ dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṃ	290	
PA_atk-s01_01a:290_4	sopānaṃ viya, suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa	290	
PA_atk-s01_01a:290_5	uḷārissarivibhavasobhitassa mahāgharassa sukhappavesanatthaṃ suvaṇṇarajatamaṇimuttapavāḷādijutivissaravijjotitasuppatiṭṭhitavisāladvārabāhaṃ	290	
PA_atk-s01_01a:290_6	mahādvāraṃ viya ca atthabyañjanasampannassa buddhaguṇānubhāvasaṃsūcakassa imassa	290	
PA_atk-s01_01a:290_7	suttassa sukhāvagahaṇatthaṃ kāladesadesakavatthuparisāpadesapaṭimaṇḍitaṃ nidānaṃ	290	
PA_atk-s01_01a:290_8	bhāsitaṃ, tassatthavaṇṇanā samattāti.	290	
PA_atk-s01_01a:291_0	5. Idāni – “mamaṃ vā, bhikkhave, pare avaṇṇaṃ bhāseyyu”ntiādinā nayena bhagavatā	291	
PA_atk-s01_01a:291_1	nikkhittassa suttassa vaṇṇanāya okāso anuppatto. Sā panesā suttavaṇṇanā. Yasmā suttanikkhepaṃ	291	
PA_atk-s01_01a:291_2	vicāretvā vuccamānā pākaṭā hoti, tasmā suttanikkhepaṃ tāva vicārayissāma. Cattāro	291	
PA_atk-s01_01a:291_3	hi suttanikkhepā – attajjhāsayo, parajjhāsayo, pucchāvasiko, aṭṭhuppattikoti.	291	
PA_atk-s01_01a:292_0	Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi;	292	
PA_atk-s01_01a:292_1	seyyathidaṃ, ākaṅkheyyasuttaṃ, vatthasuttaṃ, mahāsatipaṭṭhānaṃ, mahāsaḷāyatanavibhaṅgasuttaṃ,	292	
PA_atk-s01_01a:292_2	ariyavaṃsasuttaṃ, sammappadhānasuttantahārako, iddhipādaindriyabalabojjhaṅgamaggaṅgasuttantahārakoti	292	
PA_atk-s01_01a:292_3	evamādīni; tesaṃ attajjhāsayo nikkhepo.	292	
PA_atk-s01_01a:293_0	Yāni pana “paripakkā kho rāhulassa vimuttiparipācaniyā dhammā; yaṃnūnāhaṃ rāhulaṃ	293	
PA_atk-s01_01a:293_1	uttariṃ āsavānaṃ khaye vineyya”nti; evaṃ paresaṃ ajjhāsayaṃ khantiṃ manaṃ abhinīhāraṃ	293	
PA_atk-s01_01a:293_2	bujjhanabhāvañca avekkhitvā parajjhāsayavasena kathitāni; seyyathidaṃ, cūḷarāhulovādasuttaṃ,	293	
PA_atk-s01_01a:293_3	mahārāhulovādasuttaṃ, dhammacakkappavattanaṃ, dhātuvibhaṅgasuttanti evamādīni; tesaṃ	293	
PA_atk-s01_01a:293_4	parajjhāsayo nikkhepo.	293	
PA_atk-s01_01a:294_0	Bhagavantaṃ pana upasaṅkamitvā catasso parisā, cattāro vaṇṇā, nāgā, supaṇṇā, gandhabbā,	294	
PA_atk-s01_01a:294_1	asurā, yakkhā, mahārājāno, tāvatiṃsādayo devā, mahābrahmāti evamādayo – “bojjhaṅgā	294	
PA_atk-s01_01a:294_2	bojjhaṅgā”ti, bhante, vuccanti. “Nīvaraṇā nīvaraṇā”ti, bhante, vuccanti; “ime nu	294	
PA_atk-s01_01a:294_3	kho, bhante, pañcupādānakkhandhā”. “Kiṃ sūdha vittaṃ purisassa seṭṭha”ntiādinā nayena	294	
PA_atk-s01_01a:294_4	pañhaṃ pucchanti. Evaṃ puṭṭhena bhagavatā yāni kathitāni bojjhaṅgasaṃyuttādīni, yāni	294	
PA_atk-s01_01a:294_5	vā panaññānipi devatāsaṃyutta-mārasaṃyutta-brahmasaṃyutta-sakkapañha-cūḷavedalla-mahāvedalla-sāmaññaphala-āḷavaka-sūciloma-kharalomasuttādīni;	294	
PA_atk-s01_01a:294_6	tesaṃ pucchāvasiko nikkhepo.	294	
PA_atk-s01_01a:295_0	Yāni pana tāni uppannaṃ kāraṇaṃ paṭicca kathitāni, seyyathidaṃ – dhammadāyādaṃ, cūḷasīhanādaṃ,	295	
PA_atk-s01_01a:295_1	candūpamaṃ, puttamaṃsūpamaṃ, dārukkhandhūpamaṃ, aggikkhandhūpamaṃ, pheṇapiṇḍūpamaṃ,	295	
PA_atk-s01_01a:295_2	pāricchattakūpamanti evamādīni; tesaṃ aṭṭhuppattiko nikkhepo.	295	
PA_atk-s01_01a:296_0	Evametesu catūsu nikkhepesu imassa suttassa aṭṭhuppattiko nikkhepo. Aṭṭhuppattiyā	296	
PA_atk-s01_01a:296_1	hi idaṃ bhagavatā nikkhittaṃ. Katarāya aṭṭhuppattiyā? Vaṇṇāvaṇṇe. Ācariyo ratanattayassa	296	
PA_atk-s01_01a:296_2	avaṇṇaṃ abhāsi, antevāsī vaṇṇaṃ. Iti imaṃ vaṇṇāvaṇṇaṃ aṭṭhuppattiṃ katvā desanākusalo	296	
PA_atk-s01_01a:296_3	bhagavā – “mamaṃ vā, bhikkhave, pare avaṇṇaṃ bhāseyyu”nti desanaṃ ārabhi. Tattha	296	
PA_atk-s01_01a:296_4	mamanti, sāmivacanaṃ, mamāti attho. Vāsaddo vikappanattho. Pareti, paṭiviruddhā sattā.	296	
PA_atk-s01_01a:296_5	Tatrāti ye avaṇṇaṃ vadanti tesu.	296	
PA_atk-s01_01a:297_0	Na āghātotiādīhi kiñcāpi tesaṃ bhikkhūnaṃ āghātoyeva natthi, atha kho āyatiṃ kulaputtānaṃ	297	
PA_atk-s01_01a:297_1	īdisesupi ṭhānesu akusaluppattiṃ paṭisedhento dhammanettiṃ ṭhapeti. Tattha āhanati	297	
PA_atk-s01_01a:297_2	cittanti ‘āghāto’; kopassetaṃ adhivacanaṃ. Appatītā honti tena atuṭṭhā asomanassikāti	297	
PA_atk-s01_01a:297_3	appaccayo; domanassassetaṃ adhivacanaṃ. Neva attano na paresaṃ hitaṃ abhirādhayatīti	297	
PA_atk-s01_01a:297_4	anabhiraddhi; kopassetaṃ adhivacanaṃ. Evamettha dvīhi padehi saṅkhārakkhandho, ekena	297	
PA_atk-s01_01a:297_5	vedanākkhandhoti dve khandhā vuttā. Tesaṃ vasena sesānampi sampayuttadhammānaṃ kāraṇaṃ paṭikkhittameva.	297	
PA_atk-s01_01a:298_0	Evaṃ paṭhamena nayena manopadosaṃ nivāretvā, dutiyena nayena tattha ādīnavaṃ dassento	298	
PA_atk-s01_01a:298_1	āha – “tatra ce tumhe assatha kupitā vā anattamanā vā, tumhaṃ yevassa tena antarāyo”ti.	298	
PA_atk-s01_01a:298_2	Tattha ‘tatra ce tumhe assathā’ti tesu avaṇṇabhāsakesu, tasmiṃ vā avaṇṇe tumhe bhaveyyātha	298	
PA_atk-s01_01a:298_3	ce; yadi bhaveyyāthāti attho. ‘Kupitā’ kopena, anattamanā domanassena. ‘Tumhaṃ yevassa	298	
PA_atk-s01_01a:298_4	tena antarāyo’ti tumhākaṃyeva tena kopena, tāya ca anattamanatāya paṭhamajjhānādīnaṃ antarāyo bhaveyya.	298	
PA_atk-s01_01a:299_0	Evaṃ dutiyena nayena ādīnavaṃ dassetvā, tatiyena nayena vacanatthasallakkhaṇamattepi	299	
PA_atk-s01_01a:299_1	asamatthataṃ dassento – “api nu tumhe paresa”ntiādimāha. Tattha paresanti yesaṃ kesaṃ	299	
PA_atk-s01_01a:299_2	ci. Kupito hi neva buddhapaccekabuddhaariyasāvakānaṃ, na mātāpitūnaṃ, na paccatthikānaṃ	299	
PA_atk-s01_01a:299_3	subhāsitadubbhāsitassa atthaṃ ājānāti. Yathāha –	299	
PA_atk-s01_01a:300	“Kuddho atthaṃ na jānāti, kuddho dhammaṃ na passati;	30	
PA_atk-s01_01a:301	Andhaṃ tamaṃ tadā hoti, yaṃ kodho sahate naraṃ.	30	
PA_atk-s01_01a:302	Anatthajanano kodho, kodho cittappakopano;	30	
PA_atk-s01_01a:303	Bhayamantarato jātaṃ, taṃ jano nāvabujjhatī”ti. ;	30	
PA_atk-s01_01a:304	Evaṃ sabbathāpi avaṇṇe manopadosaṃ nisedhetvā idāni paṭipajjitabbākāraṃ dassento – “tatra tumhehi abhūtaṃ abhūtato”tiādimāha.	30	
PA_atk-s01_01a:305_0	Tattha tatra tumhehīti, tasmiṃ avaṇṇe tumhehi. Abhūtaṃ abhūtato nibbeṭhetabbanti	305	
PA_atk-s01_01a:305_1	yaṃ abhūtaṃ, taṃ abhūtabhāveneva apanetabbaṃ. Kathaṃ? Itipetaṃ abhūtantiādinā nayena.	305	
PA_atk-s01_01a:305_2	Tatrāyaṃ yojanā – “tumhākaṃ satthā na sabbaññū, dhammo durakkhāto, saṅgho duppaṭipanno”tiādīni	305	
PA_atk-s01_01a:305_3	sutvā na tuṇhī bhavitabbaṃ. Evaṃ pana vattabbaṃ – “iti petaṃ abhūtaṃ, yaṃ tumhehi	305	
PA_atk-s01_01a:305_4	vuttaṃ, taṃ imināpi kāraṇena abhūtaṃ, imināpi kāraṇena atacchaṃ, ‘natthi cetaṃ amhesu’,	305	
PA_atk-s01_01a:305_5	‘na ca panetaṃ amhesu saṃvijjati’, sabbaññūyeva amhākaṃ satthā, svākkhāto dhammo,	305	
PA_atk-s01_01a:305_6	suppaṭipanno saṅgho, tatra idañcidañca kāraṇa”nti. Ettha ca dutiyaṃ padaṃ paṭhamassa,	305	
PA_atk-s01_01a:305_7	catutthañca tatiyassa vevacananti veditabbaṃ. Idañca avaṇṇeyeva nibbeṭhanaṃ kātabbaṃ,	305	
PA_atk-s01_01a:305_8	na sabbattha. Yadi hi “tvaṃ dussīlo, tavācariyo dussīlo, idañcidañca tayā kataṃ,	305	
PA_atk-s01_01a:305_9	tavācariyena kata”nti vutte tuṇhībhūto adhivāseti, āsaṅkanīyo hoti. Tasmā manopadosaṃ	305	
PA_atk-s01_01a:305_10	akatvā avaṇṇo nibbeṭhetabbo. “Oṭṭhosi, goṇosī”tiādinā pana nayena dasahi akkosavatthūhi	3051	
PA_atk-s01_01a:305_11	akkosantaṃ puggalaṃ ajjhupekkhitvā adhivāsanakhantiyeva tattha kātabbā.	3051	
PA_atk-s01_01a:306_0	6. Evaṃ avaṇṇabhūmiyaṃ tādilakkhaṇaṃ dassetvā idāni vaṇṇabhūmiyaṃ dassetuṃ “mamaṃ	306	
PA_atk-s01_01a:306_1	vā, bhikkhave, pare vaṇṇaṃ bhāseyyu”ntiādimāha. Tattha pareti ye keci pasannā devamanussā.	306	
PA_atk-s01_01a:306_2	Ānandanti etenāti ānando, pītiyā etaṃ adhivacanaṃ. Sumanassa bhāvo somanassaṃ, cetasikasukhassetaṃ	306	
PA_atk-s01_01a:306_3	adhivacanaṃ. Uppilāvino bhāvo uppilāvitattaṃ. Kassa uppilāvitattanti? Cetasoti. Uddhaccāvahāya	306	
PA_atk-s01_01a:306_4	uppilāpanapītiyā etaṃ adhivacanaṃ. Idhāpi dvīhi padehi saṅkhārakkhandho, ekena vedanākkhandho vutto.	306	
PA_atk-s01_01a:307_0	Evaṃ paṭhamanayena uppilāvitattaṃ nivāretvā, dutiyena tattha ādīnavaṃ dassento –	307	
PA_atk-s01_01a:307_1	“tatra ce tumhe assathā”tiādimāha. Idhāpi tumhaṃ yevassa tena antarāyoti tena uppilāvitattena	307	
PA_atk-s01_01a:307_2	tumhākaṃyeva paṭhamajjhānādīnaṃ antarāyo bhaveyyāti attho veditabbo. Kasmā panetaṃ	307	
PA_atk-s01_01a:307_3	vuttaṃ? Nanu bhagavatā –	307	
PA_atk-s01_01a:308	“Buddhoti kittayantassa, kāye bhavati yā pīti;	30	
PA_atk-s01_01a:309	Varameva hi sā pīti, kasiṇenāpi jambudīpassa.	30	
PA_atk-s01_01a:310	Dhammoti kittayantassa, kāye bhavati yā pīti;	31	
PA_atk-s01_01a:311	Varameva hi sā pīti, kasiṇenāpi jambudīpassa.	31	
PA_atk-s01_01a:312	Saṅghoti kittayantassa, kāye bhavati yā pīti;	31	
PA_atk-s01_01a:313	Varameva hi sā pīti, kasiṇenāpi jambudīpassā”ti ca.	31	
PA_atk-s01_01a:314_0	“Ye, bhikkhave, buddhe pasannā, agge te pasannā”ti ca evamādīhi anekasatehi suttehi	314	
PA_atk-s01_01a:314_1	ratanattaye pītisomanassameva vaṇṇitanti. Saccaṃ vaṇṇitaṃ, taṃ pana nekkhammanissitaṃ.	314	
PA_atk-s01_01a:314_2	Idha – “amhākaṃ buddho, amhākaṃ dhammo”tiādinā nayena āyasmato channassa uppannasadisaṃ	314	
PA_atk-s01_01a:314_3	gehassitaṃ pītisomanassaṃ adhippetaṃ. Idañhi jhānādipaṭilābhāya antarāyakaraṃ hoti.	314	
PA_atk-s01_01a:314_4	Tenevāyasmā channopi yāva buddho na parinibbāyi, tāva visesaṃ nibbattetuṃ nāsakkhi,	314	
PA_atk-s01_01a:314_5	parinibbānakāle paññattena pana brahmadaṇḍena tajjito taṃ pītisomanassaṃ pahāya visesaṃ	314	
PA_atk-s01_01a:314_6	nibbattesi. Tasmā antarāyakaraṃyeva sandhāya idaṃ vuttanti veditabbaṃ. Ayañhi lobhasahagatā	314	
PA_atk-s01_01a:314_7	pīti. Lobho ca kodhasadisova. Yathāha –	314	
PA_atk-s01_01a:315	“Luddho atthaṃ na jānāti, luddho dhammaṃ na passati;	31	
PA_atk-s01_01a:316	Andhaṃ tamaṃ tadā hoti, yaṃ lobho sahate naraṃ.	31	
PA_atk-s01_01a:317	Anatthajanano lobho, lobho cittappakopano;	31	
PA_atk-s01_01a:318	Bhayamantarato jātaṃ, taṃ jano nāvabujjhatī”ti. ;	31	
PA_atk-s01_01a:319	Tatiyavāro pana idha anāgatopi atthato āgato yevāti veditabbo. Yatheva hi kuddho, evaṃ luddhopi atthaṃ na jānātīti.	31	
PA_atk-s01_01a:320_0	Paṭipajjitabbākāradassanavāre panāyaṃ yojanā – “tumhākaṃ satthā sabbaññū arahaṃ sammāsambuddho,	320	
PA_atk-s01_01a:320_1	dhammo svākkhāto, saṅgho suppaṭipanno”tiādīni sutvā na tuṇhī bhavitabbaṃ. Evaṃ pana	320	
PA_atk-s01_01a:320_2	paṭijānitabbaṃ – “itipetaṃ bhūtaṃ, yaṃ tumhehi vuttaṃ, taṃ imināpi kāraṇena bhūtaṃ,	320	
PA_atk-s01_01a:320_3	imināpi kāraṇena tacchaṃ. So hi bhagavā itipi arahaṃ, itipi sammāsambuddho; dhammo	320	
PA_atk-s01_01a:320_4	itipi svākkhāto, itipi sandiṭṭhiko; saṅgho itipi suppaṭipanno, itipi ujuppaṭipanno”ti.	320	
PA_atk-s01_01a:320_5	“Tvaṃ sīlavā”ti pucchitenāpi sace sīlavā, “sīlavāhamasmī”ti paṭijānitabbameva. “Tvaṃ	320	
PA_atk-s01_01a:320_6	paṭhamassa jhānassa lābhī…pe… arahā”ti puṭṭhenāpi sabhāgānaṃ bhikkhūnaṃyeva paṭijānitabbaṃ.	320	
PA_atk-s01_01a:320_7	Evañhi pāpicchatā ceva parivajjitā hoti, sāsanassa ca amoghatā dīpitā hotīti. Sesaṃ	320	
PA_atk-s01_01a:320_8	vuttanayeneva veditabbaṃ.	320	
PA_atk-s01_01a:321	Cūḷasīlavaṇṇanā	32	
PA_atk-s01_01a:322_0	7. Appamattakaṃ kho panetaṃ, bhikkhaveti ko anusandhi? Idaṃ suttaṃ dvīhi padehi ābaddhaṃ	322	
PA_atk-s01_01a:322_1	vaṇṇena ca avaṇṇena ca. Tattha avaṇṇo – “iti petaṃ abhūtaṃ iti petaṃ ataccha”nti,	322	
PA_atk-s01_01a:322_2	ettheva udakantaṃ patvā aggiviya nivatto. Vaṇṇo pana bhūtaṃ bhūtato paṭijānitabbaṃ	322	
PA_atk-s01_01a:322_3	– “iti petaṃ bhūta”nti evaṃ anuvattatiyeva. So pana duvidho brahmadattena bhāsitavaṇṇo	322	
PA_atk-s01_01a:322_4	ca bhikkhusaṅghena acchariyaṃ āvusotiādinā nayena āraddhavaṇṇo ca. Tesu bhikkhusaṅghena	322	
PA_atk-s01_01a:322_5	vuttavaṇṇassa upari suññatāpakāsane anusandhiṃ dassessati. Idha pana brahmadattena	322	
PA_atk-s01_01a:322_6	vuttavaṇṇassa anusandhiṃ dassetuṃ “appamattakaṃ kho panetaṃ, bhikkhave”ti desanā āraddhā.	322	
PA_atk-s01_01a:323_0	Tattha appamattakanti parittassa nāmaṃ. Oramattakanti tasseva vevacanaṃ. Mattāti	323	
PA_atk-s01_01a:323_1	vuccati pamāṇaṃ. Appaṃ mattā etassāti appamattakaṃ. Oraṃ mattā etassāti oramattakaṃ.	323	
PA_atk-s01_01a:323_2	Sīlameva sīlamattakaṃ. Idaṃ vuttaṃ hoti – ‘appamattakaṃ kho, panetaṃ bhikkhave, oramattakaṃ	323	
PA_atk-s01_01a:323_3	sīlamattakaṃ’ nāma yena “tathāgatassa vaṇṇaṃ vadāmī”ti ussāhaṃ katvāpi vaṇṇaṃ vadamāno	323	
PA_atk-s01_01a:323_4	puthujjano vadeyyāti. Tattha siyā – nanu idaṃ sīlaṃ nāma yogino aggavibhūsanaṃ? Yathāhu porāṇā –	323	
PA_atk-s01_01a:324	“Sīlaṃ yogissa’laṅkāro, sīlaṃ yogissa maṇḍanaṃ;	32	
PA_atk-s01_01a:325	Sīlehi’laṅkato yogī, maṇḍane aggataṃ gato”ti.	32	
PA_atk-s01_01a:326_0	Bhagavatāpi ca anekesu suttasatesu sīlaṃ mahantameva katvā kathitaṃ. Yathāha – “ākaṅkheyya	326	
PA_atk-s01_01a:326_1	ce, bhikkhave, bhikkhu ‘sabrahmacārīnaṃ piyo cassaṃ manāpo ca garu ca bhāvanīyo cā’ti,	326	
PA_atk-s01_01a:326_2	sīlesvevassa paripūrakārī”ti ca.	326	
PA_atk-s01_01a:327	“Kikīva aṇḍaṃ, camarīva vāladhiṃ;	32	
PA_atk-s01_01a:328	Piyaṃva puttaṃ, nayanaṃva ekakaṃ.	32	
PA_atk-s01_01a:329	Tatheva sīlaṃ, anurakkhamānā;	32	
PA_atk-s01_01a:330	Supesalā hotha, sadā sagāravā”ti ca.	33	
PA_atk-s01_01a:331	“Na pupphagandho paṭivātameti;	33	
PA_atk-s01_01a:332	Na candanaṃ taggaramallikā vā.	33	
PA_atk-s01_01a:333	Satañca gandho paṭivātameti;	33	
PA_atk-s01_01a:334	Sabbā disā sappuriso pavāyati.	33	
PA_atk-s01_01a:335	Candanaṃ tagaraṃ vāpi, uppalaṃ atha vassikī;	33	
PA_atk-s01_01a:336	Etesaṃ gandhajātānaṃ, sīlagandho anuttaro.	33	
PA_atk-s01_01a:337	Appamatto ayaṃ gandho, yvāyaṃ tagaracandanaṃ;	33	
PA_atk-s01_01a:338	Yo ca sīlavataṃ gandho, vāti devesu uttamo.	33	
PA_atk-s01_01a:339	Tesaṃ sampannasīlānaṃ, appamādavihārinaṃ;	33	
PA_atk-s01_01a:340	Sammadaññā vimuttānaṃ, māro maggaṃ na vindatī”ti ca. ;	34	
PA_atk-s01_01a:341	“Sīle patiṭṭhāya naro sapañño, cittaṃ paññañca bhāvayaṃ;	34	
PA_atk-s01_01a:342	Ātāpī nipako bhikkhu, so imaṃ vijaṭaye jaṭa”nti ca. ;	34	
PA_atk-s01_01a:343_0	“Seyyathāpi, bhikkhave, ye keci bījagāmabhūtagāmā vuḍḍhiṃ virūḷhiṃ vepullaṃ āpajjanti,	343	
PA_atk-s01_01a:343_1	sabbe te pathaviṃ nissāya, pathaviyaṃ patiṭṭhāya; evamete bījagāmabhūtagāmā vuḍḍhiṃ	343	
PA_atk-s01_01a:343_2	virūḷhiṃ vepullaṃ āpajjanti. Evameva kho, bhikkhave, bhikkhu sīlaṃ nissāya sīle patiṭṭhāya	343	
PA_atk-s01_01a:343_3	sattabojjhaṅge bhāvento sattabojjhaṅge bahulīkaronto vuḍḍhiṃ virūḷhiṃ vepullaṃ pāpuṇāti	343	
PA_atk-s01_01a:343_4	dhammesū”ti ca. Evaṃ aññānipi anekāni suttāni daṭṭhabbāni. Evamanekesu suttasatesu	343	
PA_atk-s01_01a:343_5	sīlaṃ mahantameva katvā kathitaṃ. Taṃ “kasmā imasmiṃ ṭhāne appamattaka”nti āhāti?	343	
PA_atk-s01_01a:343_6	Upari guṇe upanidhāya. Sīlañhi samādhiṃ na pāpuṇāti, samādhi paññaṃ na pāpuṇāti,	343	
PA_atk-s01_01a:343_7	tasmā uparimaṃ upanidhāya heṭṭhimaṃ oramattakaṃ nāma hoti. Kathaṃ sīlaṃ samādhiṃ	343	
PA_atk-s01_01a:343_8	na pāpuṇāti? Bhagavā hi abhisambodhito sattame saṃvacchare sāvatthinagara – dvāre	343	
PA_atk-s01_01a:343_9	kaṇḍambarukkhamūle dvādasayojane ratanamaṇḍape yojanappamāṇe ratanapallaṅke nisīditvā	343	
PA_atk-s01_01a:343_10	tiyojanike dibbasetacchatte dhāriyamāne dvādasayojanāya parisāya attādānaparidīpanaṃ	3431	
PA_atk-s01_01a:343_11	titthiyamaddanaṃ – “uparimakāyato aggikkhandho pavattati, heṭṭhimakāyato udakadhārā	3431	
PA_atk-s01_01a:343_12	pavattati…pe… ekekalomakūpato aggikkhandho pavattati, ekekalomakūpato udakadhārā	3431	
PA_atk-s01_01a:343_13	pavattati, channaṃ vaṇṇāna”ntiādinayappavattaṃ yamakapāṭihāriyaṃ dasseti. Tassa suvaṇṇavaṇṇasarīrato	3431	
PA_atk-s01_01a:343_14	suvaṇṇavaṇṇā rasmiyo uggantvā yāva bhavaggā gacchanti, sakaladasasahassacakkavāḷassa	3431	
PA_atk-s01_01a:343_15	alaṅkaraṇakālo viya hoti, dutiyā dutiyā rasmiyo purimāya purimāya yamakayamakā viya	3431	
PA_atk-s01_01a:343_16	ekakkhaṇe viya pavattanti.	3431	
PA_atk-s01_01a:344_0	Dvinnañca cittānaṃ ekakkhaṇe pavatti nāma natthi. Buddhānaṃ pana bhagavantānaṃ bhavaṅgaparivāsassa	344	
PA_atk-s01_01a:344_1	lahukatāya pañcahākārehi āciṇṇavasitāya ca, tā ekakkhaṇe viya pavattanti. Tassā tassā	344	
PA_atk-s01_01a:344_2	pana rasmiyā āvajjanaparikammādhiṭṭhānāni visuṃ visuṃyeva.	344	
PA_atk-s01_01a:345_0	Nīlarasmiatthāya hi bhagavā nīlakasiṇaṃ samāpajjati, pītarasmiatthāya pītakasiṇaṃ,	345	
PA_atk-s01_01a:345_1	lohitaodātarasmiatthāya lohitaodātakasiṇaṃ, aggikkhandhatthāya tejokasiṇaṃ, udakadhāratthāya	345	
PA_atk-s01_01a:345_2	āpokasiṇaṃ samāpajjati. Satthā caṅkamati, nimmito tiṭṭhati vā nisīdati vā seyyaṃ	345	
PA_atk-s01_01a:345_3	vā kappetīti sabbaṃ vitthāretabbaṃ. Ettha ekampi sīlassa kiccaṃ natthi, sabbaṃ samādhikiccameva.	345	
PA_atk-s01_01a:345_4	Evaṃ sīlaṃ samādhiṃ na pāpuṇāti.	345	
PA_atk-s01_01a:346_0	Yaṃ pana bhagavā kappasatasahassādhikāni cattāri asaṅkhyeyyāni pāramiyo pūretvā,	346	
PA_atk-s01_01a:346_1	ekūnatiṃsavassakāle cakkavattisirīnivāsabhūtā bhavanā nikkhamma anomānadītīre pabbajitvā,	346	
PA_atk-s01_01a:346_2	chabbassāni padhānayogaṃ katvā, visākhapuṇṇamāyaṃ uruvelagāme sujātāya dinnaṃ pakkhittadibbojaṃ	346	
PA_atk-s01_01a:346_3	madhupāyāsaṃ paribhuñjitvā, sāyanhasamaye dakkhiṇuttarena bodhimaṇḍaṃ pavisitvā assatthadumarājānaṃ	346	
PA_atk-s01_01a:346_4	tikkhattuṃ padakkhiṇaṃ katvā, pubbuttarabhāge ṭhito tiṇasanthāraṃ santharitvā, tisandhipallaṅkaṃ	346	
PA_atk-s01_01a:346_5	ābhujitvā, caturaṅgasamannāgataṃ mettākammaṭṭhānaṃ pubbaṅgamaṃ katvā, vīriyādhiṭṭhānaṃ	346	
PA_atk-s01_01a:346_6	adhiṭṭhāya, cuddasahatthapallaṅkavaragato suvaṇṇapīṭhe ṭhapitaṃ rajatakkhandhaṃ viya	346	
PA_atk-s01_01a:346_7	paññāsahatthaṃ bodhikkhandhaṃ piṭṭhito katvā, upari maṇichattena viya bodhisākhāya	346	
PA_atk-s01_01a:346_8	dhāriyamāno, suvaṇṇavaṇṇe cīvare pavāḷasadisesu bodhiaṅkuresu patamānesu, sūriye	346	
PA_atk-s01_01a:346_9	atthaṃ upagacchante mārabalaṃ vidhamitvā, paṭhamayāme pubbenivāsaṃ anussaritvā, majjhimayāme	346	
PA_atk-s01_01a:346_10	dibbacakkhuṃ visodhetvā, paccūsakāle sabbabuddhānamāciṇṇe paccayākāre ñāṇaṃ otāretvā,	3461	
PA_atk-s01_01a:346_11	ānāpānacatutthajjhānaṃ nibbattetvā, tadeva pādakaṃ katvā vipassanaṃ vaḍḍhetvā, maggapaṭipāṭiyā	3461	
PA_atk-s01_01a:346_12	adhigatena catutthamaggena sabbakilese khepetvā sabbabuddhaguṇe paṭivijjhi, idamassa	3461	
PA_atk-s01_01a:346_13	paññākiccaṃ. Evaṃ samādhi paññaṃ na pāpuṇāti.	3461	
PA_atk-s01_01a:347_0	Tattha yathā hatthe udakaṃ pātiyaṃ udakaṃ na pāpuṇāti, pātiyaṃ udakaṃ ghaṭe udakaṃ	347	
PA_atk-s01_01a:347_1	na pāpuṇāti, ghaṭe udakaṃ kolambe udakaṃ na pāpuṇāti, kolambe udakaṃ cāṭiyaṃ udakaṃ	347	
PA_atk-s01_01a:347_2	na pāpuṇāti, cāṭiyaṃ udakaṃ mahākumbhiyaṃ udakaṃ na pāpuṇāti, mahākumbhiyaṃ udakaṃ	347	
PA_atk-s01_01a:347_3	kusobbhe udakaṃ na pāpuṇāti, kusobbhe udakaṃ kandare udakaṃ na pāpuṇāti, kandare	347	
PA_atk-s01_01a:347_4	udakaṃ kunnadiyaṃ udakaṃ na pāpuṇāti, kunnadiyaṃ udakaṃ pañcamahānadiyaṃ udakaṃ na	347	
PA_atk-s01_01a:347_5	pāpuṇāti, pañcamahānadiyaṃ udakaṃ cakkavāḷamahāsamudde udakaṃ na pāpuṇāti, cakkavāḷamahāsamudde	347	
PA_atk-s01_01a:347_6	udakaṃ sinerupādake mahāsamudde udakaṃ na pāpuṇāti. Pātiyaṃ udakaṃ upanidhāya hatthe	347	
PA_atk-s01_01a:347_7	udakaṃ parittaṃ…pe… sinerupādakamahāsamudde udakaṃ upanidhāya cakkavāḷamahāsamudde	347	
PA_atk-s01_01a:347_8	udakaṃ parittaṃ. Iti uparūpari udakaṃ bahukaṃ upādāya heṭṭhā heṭṭhā udakaṃ parittaṃ hoti.	347	
PA_atk-s01_01a:348	Evameva upari upari guṇe upādāya heṭṭhā heṭṭhā sīlaṃ appamattakaṃ oramattakanti veditabbaṃ. Tenāha – “appamattakaṃ kho panetaṃ, bhikkhave, oramattakaṃ sīlamattaka”nti.	34	
PA_atk-s01_01a:349	Yena puthujjanoti, ettha –	34	
PA_atk-s01_01a:350	“Duve puthujjanā vuttā, buddhenādiccabandhunā;	35	
PA_atk-s01_01a:351	Andho puthujjano eko, kalyāṇeko puthujjano”ti.	35	
PA_atk-s01_01a:352	Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇāni natthi, ayaṃ andhaputhujjano. Yassa tāni atthi, so kalyāṇaputhujjano. Duvidhopi panesa –	35	
PA_atk-s01_01a:353	“Puthūnaṃ jananādīhi, kāraṇehi puthujjano;	35	
PA_atk-s01_01a:354	Puthujjanantogadhattā, puthuvāyaṃ jano iti”.	35	
PA_atk-s01_01a:355	So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –	35	
PA_atk-s01_01a:356_0	“Puthu kilese janentīti puthujjanā, puthu avihatasakkāyadiṭṭhikāti puthujjanā, puthu	356	
PA_atk-s01_01a:356_1	satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,	356	
PA_atk-s01_01a:356_2	puthu nānābhisaṅkhāre abhisaṅkharontīti puthujjanā, puthu nānāoghehi vuyhanti, puthu	356	
PA_atk-s01_01a:356_3	santāpehi santappanti, puthu pariḷāhehi pariḍayhanti, puthu pañcasu kāmaguṇesu rattā	356	
PA_atk-s01_01a:356_4	giddhā gathitā mucchitā ajjhopannā laggā laggitā palibuddhāti puthujjanā, puthu pañcahi	356	
PA_atk-s01_01a:356_5	nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti. Puthūnaṃ	356	
PA_atk-s01_01a:356_6	gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi	356	
PA_atk-s01_01a:356_7	puthujjano, puthuvāyaṃ visuṃyeva saṅkhyaṃ gato visaṃsaṭṭho sīlasutādiguṇayuttehi	356	
PA_atk-s01_01a:356_8	ariyehi janehīti puthujjanoti.	356	
PA_atk-s01_01a:357_0	Tathāgatassāti aṭṭhahi kāraṇehi bhagavā tathāgato. Tathā āgatoti tathāgato, tathā	357	
PA_atk-s01_01a:357_1	gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti	357	
PA_atk-s01_01a:357_2	tathāgato, tathadassitāya tathāgato, tathavāditāya tathāgato, tathākāritāya tathāgato,	357	
PA_atk-s01_01a:357_3	abhibhavanaṭṭhena tathāgatoti.	357	
PA_atk-s01_01a:358_0	Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā	358	
PA_atk-s01_01a:358_1	sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū	358	
PA_atk-s01_01a:358_2	bhagavā, yathā kakusandho bhagavā, yathā koṇāgamano bhagavā, yathā kassapo bhagavā	358	
PA_atk-s01_01a:358_3	āgato. Kiṃ vuttaṃ hoti? Yena abhinīhārena ete bhagavanto āgatā, teneva amhākampi	358	
PA_atk-s01_01a:358_4	bhagavā āgato. Atha vā yathā vipassī bhagavā…pe… yathā kassapo bhagavā dānapāramiṃ	358	
PA_atk-s01_01a:358_5	pūretvā, sīlanekkhammapaññāvīriyakhantisaccaadhiṭṭhānamettāupekkhāpāramiṃ pūretvā,	358	
PA_atk-s01_01a:358_6	imā dasa pāramiyo, dasa upapāramiyo, dasa paramatthapāramiyoti samatiṃsapāramiyo	358	
PA_atk-s01_01a:358_7	pūretvā aṅgapariccāgaṃ, nayanadhanarajjaputtadārapariccāganti ime pañca mahāpariccāge	358	
PA_atk-s01_01a:358_8	pariccajitvā pubbayogapubbacariyadhammakkhānañātatthacariyādayo pūretvā buddhicariyāya	358	
PA_atk-s01_01a:358_9	koṭiṃ patvā āgato; tathā amhākampi bhagavā āgato. Atha vā yathā vipassī bhagavā…pe…	358	
PA_atk-s01_01a:358_10	kassapo bhagavā cattāro satipaṭṭhāne, cattāro sammappadhāne, cattāro iddhipāde, pañcindriyāni,	3581	
PA_atk-s01_01a:358_11	pañca balāni, satta bojjhaṅge, ariyaṃ aṭṭhaṅgikaṃ maggaṃ bhāvetvā brūhetvā āgato,	3581	
PA_atk-s01_01a:358_12	tathā amhākampi bhagavā āgato. Evaṃ tathā āgatoti tathāgato.	3581	
PA_atk-s01_01a:359	“Yatheva lokamhi vipassiādayo,	35	
PA_atk-s01_01a:360	Sabbaññubhāvaṃ munayo idhāgatā;	36	
PA_atk-s01_01a:361	Tathā ayaṃ sakyamunīpi āgato,	36	
PA_atk-s01_01a:362	Tathāgato vuccati tena cakkhumā”ti.	36	
PA_atk-s01_01a:363	Evaṃ tathā āgatoti tathāgato.	36	
PA_atk-s01_01a:364	Kathaṃ tathā gatoti tathāgato? Yathā sampatijāto vipassī bhagavā gato…pe… kassapo bhagavā gato.	36	
PA_atk-s01_01a:365_0	Kathañca so bhagavā gato? So hi sampati jātova samehi pādehi pathaviyaṃ patiṭṭhāya	365	
PA_atk-s01_01a:365_1	uttarābhimukho sattapadavītihārena gato. Yathāha – “sampatijāto kho, ānanda, bodhisatto	365	
PA_atk-s01_01a:365_2	samehi pādehi patiṭṭhahitvā uttarābhimukho sattapadavītihārena gacchati, setamhi	365	
PA_atk-s01_01a:365_3	chatte anudhāriyamāne sabbā ca disā anuviloketi, āsabhiṃ vācaṃ bhāsati – ‘aggohamasmi	365	
PA_atk-s01_01a:365_4	lokassa, jeṭṭhohamasmi lokassa, seṭṭhohamasmi lokassa, ayamantimā jāti, natthidāni punabbhavo’ti”.	365	
PA_atk-s01_01a:366_0	Tañcassa gamanaṃ tathaṃ ahosi? Avitathaṃ anekesaṃ visesādhigamānaṃ pubbanimittabhāvena.	366	
PA_atk-s01_01a:366_1	Yañhi so sampatijātova samehi pādehi patiṭṭhahi. Idamassa caturiddhipādapaṭilābhassa pubbanimittaṃ.	366	
PA_atk-s01_01a:367	Uttarābhimukhabhāvo pana sabbalokuttarabhāvassa pubbanimittaṃ.	36	
PA_atk-s01_01a:368	Sattapadavītihāro, sattabojjhaṅgaratanapaṭilābhassa.	36	
PA_atk-s01_01a:369	“Suvaṇṇadaṇḍā vītipatanti cāmarā”ti, ettha vuttacāmarukkhepo pana sabbatitthiyanimmaddanassa.	36	
PA_atk-s01_01a:370	Setacchattadhāraṇaṃ, arahattavimuttivaravimalasetacchattapaṭilābhassa.	37	
PA_atk-s01_01a:371	Sattamapadūpari ṭhatvā sabbadisānuvilokanaṃ, sabbaññutānāvaraṇañāṇapaṭilābhassa.	37	
PA_atk-s01_01a:372	Āsabhivācābhāsanaṃ appaṭivattiyavaradhammacakkappavattanassa pubbanimittaṃ.	37	
PA_atk-s01_01a:373	Tathā ayaṃ bhagavāpi gato, tañcassa gamanaṃ tathaṃ ahosi, avitathaṃ, tesaṃyeva visesādhigamānaṃ pubbanimittabhāvena.	37	
PA_atk-s01_01a:374	Tenāhu porāṇā –	37	
PA_atk-s01_01a:375	“Muhuttajātova gavampatī yathā,	37	
PA_atk-s01_01a:376	Samehi pādehi phusī vasundharaṃ;	37	
PA_atk-s01_01a:377	So vikkamī satta padāni gotamo,	37	
PA_atk-s01_01a:378	Setañca chattaṃ anudhārayuṃ marū.	37	
PA_atk-s01_01a:379	Gantvāna so satta padāni gotamo,	37	
PA_atk-s01_01a:380	Disā vilokesi samā samantato;	38	
PA_atk-s01_01a:381	Aṭṭhaṅgupetaṃ giramabbhudīrayi,	38	
PA_atk-s01_01a:382	Sīho yathā pabbatamuddhaniṭṭhito”ti.	38	
PA_atk-s01_01a:383	Evaṃ tathā gatoti tathāgato.	38	
PA_atk-s01_01a:384_0	Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena	384	
PA_atk-s01_01a:384_1	kāmacchandaṃ pahāya gato, abyāpādena byāpādaṃ, ālokasaññāya thinamiddhaṃ, avikkhepena	384	
PA_atk-s01_01a:384_2	uddhaccakukkuccaṃ, dhammavavatthānena vicikicchaṃ pahāya ñāṇena avijjaṃ padāletvā,	384	
PA_atk-s01_01a:384_3	pāmojjena aratiṃ vinodetvā, paṭhamajjhānena nīvaraṇakavāṭaṃ ugghāṭetvā, dutiyajjhānena	384	
PA_atk-s01_01a:384_4	vitakkavicāraṃ vūpasametvā, tatiyajjhānena pītiṃ virājetvā, catutthajjhānena sukhadukkhaṃ	384	
PA_atk-s01_01a:384_5	pahāya, ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,	384	
PA_atk-s01_01a:384_6	viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā viññāṇañcāyatanasaññaṃ,	384	
PA_atk-s01_01a:384_7	nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.	384	
PA_atk-s01_01a:385_0	Aniccānupassanāya niccasaññaṃ pahāya, dukkhānupassanāya sukhasaññaṃ, anattānupassanāya	385	
PA_atk-s01_01a:385_1	attasaññaṃ, nibbidānupassanāya nandiṃ, virāgānupassanāya rāgaṃ, nirodhānupassanāya	385	
PA_atk-s01_01a:385_2	samudayaṃ, paṭinissaggānupassanāya ādānaṃ, khayānupassanāya ghanasaññaṃ, vayānupassanāya	385	
PA_atk-s01_01a:385_3	āyūhanaṃ, vipariṇāmānupassanāya dhuvasaññaṃ, animittānupassanāya nimittaṃ, appaṇihitānupassanāya	385	
PA_atk-s01_01a:385_4	paṇidhiṃ, suññatānupassanāya abhinivesaṃ, adhipaññādhammavipassanāya sārādānābhinivesaṃ,	385	
PA_atk-s01_01a:385_5	yathābhūtañāṇadassanena sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya	385	
PA_atk-s01_01a:385_6	appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe	385	
PA_atk-s01_01a:385_7	kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate	385	
PA_atk-s01_01a:385_8	kilese samugghāṭetvā, arahattamaggena sabbakilese samucchinditvā gato. Evampi tathā gatoti tathāgato.	385	
PA_atk-s01_01a:386_0	Kathaṃ tathalakkhaṇaṃ āgatoti tathāgato?Pathavīdhātuyā kakkhaḷattalakkhaṇaṃ tathaṃ	386	
PA_atk-s01_01a:386_1	avitathaṃ. Āpodhātuyā paggharaṇalakkhaṇaṃ. Tejodhātuyā uṇhattalakkhaṇaṃ. Vāyodhātuyā	386	
PA_atk-s01_01a:386_2	vitthambhanalakkhaṇaṃ. Ākāsadhātuyā asamphuṭṭhalakkhaṇaṃ. Viññāṇadhātuyā vijānanalakkhaṇaṃ.	386	
PA_atk-s01_01a:387	Rūpassa ruppanalakkhaṇaṃ. Vedanāya vedayitalakkhaṇaṃ. Saññāya sañjānanalakkhaṇaṃ. Saṅkhārānaṃ abhisaṅkharaṇalakkhaṇaṃ. Viññāṇassa vijānanalakkhaṇaṃ.	38	
PA_atk-s01_01a:388	Vitakkassa abhiniropanalakkhaṇaṃ. Vicārassa anumajjanalakkhaṇaṃ pītiyā pharaṇalakkhaṇaṃ. Sukhassa sātalakkhaṇaṃ. Cittekaggatāya avikkhepalakkhaṇaṃ. Phassassa phusanalakkhaṇaṃ.	38	
PA_atk-s01_01a:389	Saddhindriyassa adhimokkhalakkhaṇaṃ. Vīriyindriyassa paggahalakkhaṇaṃ. Satindriyassa upaṭṭhānalakkhaṇaṃ. Samādhindriyassa avikkhepalakkhaṇaṃ. Paññindriyassa pajānanalakkhaṇaṃ.	38	
PA_atk-s01_01a:390	Saddhābalassa assaddhiye akampiyalakkhaṇaṃ. Vīriyabalassa kosajje, satibalassa muṭṭhassacce. Samādhibalassa uddhacce, paññābalassa avijjāya akampiyalakkhaṇaṃ.	39	
PA_atk-s01_01a:391_0	Satisambojjhaṅgassa upaṭṭhānalakkhaṇaṃ. Dhammavicayasambojjhaṅgassa pavicayalakkhaṇaṃ.	391	
PA_atk-s01_01a:391_1	Vīriyasambojjhaṅgassa paggahalakkhaṇaṃ. Pītisambojjhaṅgassa pharaṇalakkhaṇaṃ. Passaddhisambojjhaṅgassa	391	
PA_atk-s01_01a:391_2	vūpasamalakkhaṇaṃ. Samādhisambojjhaṅgassa avikkhepalakkhaṇaṃ. Upekkhāsambojjhaṅgassa	391	
PA_atk-s01_01a:391_3	paṭisaṅkhānalakkhaṇaṃ.	391	
PA_atk-s01_01a:392_0	Sammādiṭṭhiyā dassanalakkhaṇaṃ. Sammāsaṅkappassa abhiniropanalakkhaṇaṃ. Sammāvācāya	392	
PA_atk-s01_01a:392_1	pariggahalakkhaṇaṃ. Sammākammantassa samuṭṭhānalakkhaṇaṃ. Sammāājīvassa vodānalakkhaṇaṃ.	392	
PA_atk-s01_01a:392_2	Sammāvāyāmassa paggahalakkhaṇaṃ. Sammāsatiyā upaṭṭhānalakkhaṇaṃ. Sammāsamādhissa avikkhepalakkhaṇaṃ.	392	
PA_atk-s01_01a:393_0	Avijjāya aññāṇalakkhaṇaṃ. Saṅkhārānaṃ cetanālakkhaṇaṃ. Viññāṇassa vijānanalakkhaṇaṃ.	393	
PA_atk-s01_01a:393_1	Nāmassa namanalakkhaṇaṃ. Rūpassa ruppanalakkhaṇaṃ. Saḷāyatanassa āyatanalakkhaṇaṃ.	393	
PA_atk-s01_01a:393_2	Phassassa phusanalakkhaṇaṃ. Vedanāya vedayitalakkhaṇaṃ. Taṇhāya hetulakkhaṇaṃ. Upādānassa	393	
PA_atk-s01_01a:393_3	gahaṇalakkhaṇaṃ. Bhavassa āyūhanalakkhaṇaṃ. Jātiyā nibbattilakkhaṇaṃ. Jarāya jīraṇalakkhaṇaṃ.	393	
PA_atk-s01_01a:393_4	Maraṇassa cutilakkhaṇaṃ.	393	
PA_atk-s01_01a:394_0	Dhātūnaṃ suññatālakkhaṇaṃ. Āyatanānaṃ āyatanalakkhaṇaṃ. Satipaṭṭhānānaṃ upaṭṭhānalakkhaṇaṃ.	394	
PA_atk-s01_01a:394_1	Sammappadhānānaṃ padahanalakkhaṇaṃ. Iddhipādānaṃ ijjhanalakkhaṇaṃ. Indriyānaṃ adhipatilakkhaṇaṃ.	394	
PA_atk-s01_01a:394_2	Balānaṃ akampiyalakkhaṇaṃ. Bojjhaṅgānaṃ niyyānalakkhaṇaṃ. Maggassa hetulakkhaṇaṃ.	394	
PA_atk-s01_01a:395	Saccānaṃ tathalakkhaṇaṃ. Samathassa avikkhepalakkhaṇaṃ. Vipassanāya anupassanālakkhaṇaṃ. Samathavipassanānaṃ ekarasalakkhaṇaṃ. Yuganaddhānaṃ anativattanalakkhaṇaṃ.	39	
PA_atk-s01_01a:396	Sīlavisuddhiyā saṃvaralakkhaṇaṃ. Cittavisuddhiyā avikkhepalakkhaṇaṃ. Diṭṭhivisuddhiyā dassanalakkhaṇaṃ.	39	
PA_atk-s01_01a:397	Khaye ñāṇassa samucchedanalakkhaṇaṃ. Anuppāde ñāṇassa passaddhilakkhaṇaṃ.	39	
PA_atk-s01_01a:398_0	Chandassa mūlalakkhaṇaṃ. Manasikārassa samuṭṭhāpanalakkhaṇaṃ. Phassassa samodhānalakkhaṇaṃ.	398	
PA_atk-s01_01a:398_1	Vedanāya samosaraṇalakkhaṇaṃ. Samādhissa pamukhalakkhaṇaṃ. Satiyā ādhipateyyalakkhaṇaṃ.	398	
PA_atk-s01_01a:398_2	Paññāya tatuttariyalakkhaṇaṃ. Vimuttiyā sāralakkhaṇaṃ… amatogadhassa nibbānassa pariyosānalakkhaṇaṃ	398	
PA_atk-s01_01a:398_3	tathaṃ avitathaṃ. Evaṃ tathalakkhaṇaṃ ñāṇagatiyā āgato avirajjhitvā patto anuppattoti	398	
PA_atk-s01_01a:398_4	tathāgato. Evaṃ tathalakkhaṇaṃ āgatoti tathāgato.	398	
PA_atk-s01_01a:399_0	Kathaṃ tathadhamme yāthāvato abhisambuddhoti tathāgato? Tathadhammā nāma cattāri	399	
PA_atk-s01_01a:399_1	ariyasaccāni. Yathāha – “cattārimāni, bhikkhave, tathāni avitathāni anaññathāni.	399	
PA_atk-s01_01a:399_2	Katamāni cattāri? ‘Idaṃ dukkha’nti bhikkhave, tathametaṃ avitathametaṃ anaññathameta”nti	399	
PA_atk-s01_01a:399_3	vitthāro. Tāni ca bhagavā abhisambuddho, tasmā tathānaṃ dhammānaṃ abhisambuddhattā	399	
PA_atk-s01_01a:399_4	tathāgatoti vuccati. Abhisambuddhattho hettha gatasaddo.	399	
PA_atk-s01_01a:400_0	Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe…,	400	
PA_atk-s01_01a:400_1	saṅkhārānaṃ avijjāpaccayasambhūtasamudāgataṭṭho tatho avitatho anaññatho…pe…, tathā	400	
PA_atk-s01_01a:400_2	avijjāya saṅkhārānaṃ paccayaṭṭho, saṅkhārānaṃ viññāṇassa paccayaṭṭho…pe…, jātiyā	400	
PA_atk-s01_01a:400_3	jarāmaraṇassa paccayaṭṭho tatho avitatho anaññatho. Taṃ sabbaṃ bhagavā abhisambuddho,	400	
PA_atk-s01_01a:400_4	tasmāpi tathānaṃ dhammānaṃ abhisambuddhattā tathāgatoti vuccati. Evaṃ tathadhamme	400	
PA_atk-s01_01a:400_5	yāthāvato abhisambuddhoti tathāgato.	400	
PA_atk-s01_01a:401_0	Kathaṃ tathadassitāya tathāgato? Bhagavā yaṃ sadevake loke…pe…, sadevamanussāya pajāya	401	
PA_atk-s01_01a:401_1	aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ	401	
PA_atk-s01_01a:401_2	nāma atthi, taṃ sabbākārato jānāti passati. Evaṃ jānatā passatā ca, tena taṃ iṭṭhāniṭṭhādivasena	401	
PA_atk-s01_01a:401_3	vā diṭṭhasutamutaviññātesu labbhamānakapadavasena vā. “Katamaṃ taṃ rūpaṃ rūpāyatanaṃ?	401	
PA_atk-s01_01a:401_4	Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ	401	
PA_atk-s01_01a:401_5	pītaka”ntiādinā nayena anekehi nāmehi terasahi vārehi dvepaññāsāya nayehi vibhajjamānaṃ	401	
PA_atk-s01_01a:401_6	tathameva hoti, vitathaṃ natthi. Esa nayo sotadvārādīsupi āpāthaṃ āgacchantesu saddādīsu.	401	
PA_atk-s01_01a:401_7	Vuttañcetaṃ bhagavatā – “yaṃ bhikkhave, sadevakassa lokassa…pe… sadevamanussāya pajāya	401	
PA_atk-s01_01a:401_8	diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi.	401	
PA_atk-s01_01a:401_9	Tamahaṃ abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ	401	
PA_atk-s01_01a:401_10	tathadassitāya tathāgato. Tattha tathadassī atthe tathāgatoti padasambhavo veditabbo.	4011	
PA_atk-s01_01a:402_0	Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno	402	
PA_atk-s01_01a:402_1	tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ	402	
PA_atk-s01_01a:402_2	yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe	402	
PA_atk-s01_01a:402_3	kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ	402	
PA_atk-s01_01a:402_4	– suttaṃ, geyyaṃ…pe… vedallaṃ, taṃ sabbaṃ atthato ca byañjanato ca anupavajjaṃ, anūnamanadhikaṃ,	402	
PA_atk-s01_01a:402_5	sabbākāraparipuṇṇaṃ, rāgamadanimmadanaṃ, dosamohamadanimmadanaṃ. Natthi tattha vālaggamattampi	402	
PA_atk-s01_01a:402_6	avakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya	402	
PA_atk-s01_01a:402_7	tulitaṃ viya ca, tathameva hoti avitathaṃ anaññathaṃ. Tenāha – “yañca, cunda, rattiṃ	402	
PA_atk-s01_01a:402_8	tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā	402	
PA_atk-s01_01a:402_9	parinibbāyati, yaṃ etasmiṃ antare bhāsati lapati niddisati, sabbaṃ taṃ tatheva hoti,	402	
PA_atk-s01_01a:402_10	no aññathā. Tasmā ‘tathāgato’ti vuccatī”ti. Gadattho hettha gatasaddo. Evaṃ tathavāditāya tathāgato.	4021	
PA_atk-s01_01a:403	Api ca āgadanaṃ āgado, vacananti attho. Tayo aviparīto āgado assāti, da-kārassa ta-kāraṃ katvā tathāgatoti evametasmiṃ atthe padasiddhi veditabbā.	40	
PA_atk-s01_01a:404_0	Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā,	404	
PA_atk-s01_01a:404_1	tasmā yathāvādī tathākārī, yathākārī tathāvādī ca hoti. Evaṃbhūtassa cassa yathāvācā,	404	
PA_atk-s01_01a:404_2	kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato.	404	
PA_atk-s01_01a:404_3	Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī	404	
PA_atk-s01_01a:404_4	tathākārī yathākārī tathāvādī. Tasmā ‘tathāgato’ti vuccatī”ti. Evaṃ tathākāritāya tathāgato.	404	
PA_atk-s01_01a:405_0	Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā	405	
PA_atk-s01_01a:405_1	tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi	405	
PA_atk-s01_01a:405_2	vimuttiyāpi, vimuttiñāṇadassanenapi na tassa tulā vā pamāṇaṃ vā atthi; atulo appameyyo	405	
PA_atk-s01_01a:405_3	anuttaro rājātirājā devadevo sakkānaṃ atisakko brahmānaṃ atibrahmā. Tenāha – “sadevake,	405	
PA_atk-s01_01a:405_4	bhikkhave, loke…pe… sadevamanussāya pajāya tathāgato abhibhū anabhibhūto aññadatthudaso	405	
PA_atk-s01_01a:405_5	vasavattī, tasmā ‘tathāgato’ti vuccatī”ti.	405	
PA_atk-s01_01a:406_0	Tatrevaṃ padasiddhi veditabbā. Agado viya agado. Ko panesa? Desanāvilāsamayo ceva	406	
PA_atk-s01_01a:406_1	puññussayo ca. Tena hesa mahānubhāvo bhisakko dibbāgadena sappe viya sabbaparappavādino	406	
PA_atk-s01_01a:406_2	sadevakañca lokaṃ abhibhavati. Iti sabbālokābhibhavane tatho aviparīto desanāvilāsamayo	406	
PA_atk-s01_01a:406_3	ceva puññussayo ca agado assāti. Da-kārassa ta-kāraṃ katvā tathāgatoti veditabbo.	406	
PA_atk-s01_01a:406_4	Evaṃ abhibhavanaṭṭhena tathāgato.	406	
PA_atk-s01_01a:407	Api ca tathāya gatotipi tathāgato, tathaṃ gatotipi tathāgato. Gatoti avagato, atīto patto paṭipannoti attho.	40	
PA_atk-s01_01a:408_0	Tattha sakalalokaṃ tīraṇapariññāya tathāya gato avagatoti tathāgato. Lokasamudayaṃ	408	
PA_atk-s01_01a:408_1	pahānapariññāya tathāya gato atītoti tathāgato. Lokanirodhaṃ sacchikiriyāya tathāya	408	
PA_atk-s01_01a:408_2	gato pattoti tathāgato. Lokanirodhagāminiṃ paṭipadaṃ tathaṃ gato paṭipannoti tathāgato.	408	
PA_atk-s01_01a:408_3	Tena vuttaṃ bhagavatā –	408	
PA_atk-s01_01a:409_0	“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,	409	
PA_atk-s01_01a:409_1	bhikkhave, tathāgatena abhisambuddho, lokasamudayo tathāgatassa pahīno. Lokanirodho,	409	
PA_atk-s01_01a:409_2	bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī	409	
PA_atk-s01_01a:409_3	paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa	409	
PA_atk-s01_01a:409_4	bhāvitā. Yaṃ bhikkhave, sadevakassa lokassa…pe… sabbaṃ taṃ tathāgatena abhisambuddhaṃ.	409	
PA_atk-s01_01a:409_5	Tasmā, tathāgatoti vuccatī”ti.	409	
PA_atk-s01_01a:410	Tassapi evaṃ attho veditabbo. Idampi ca tathāgatassa tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.	41	
PA_atk-s01_01a:411_0	Katamañca taṃ bhikkhaveti yena appamattakena oramattakena sīlamattakena puthujjano	411	
PA_atk-s01_01a:411_1	tathāgatassa vaṇṇaṃ vadamāno vadeyya, taṃ katamanti pucchati? Tattha pucchā nāma	411	
PA_atk-s01_01a:411_2	adiṭṭhajotanā pucchā, diṭṭhasaṃsandanā pucchā, vimaticchedanā pucchā, anumatipucchā,	411	
PA_atk-s01_01a:411_3	kathetukamyatā pucchāti pañcavidhā hoti.	411	
PA_atk-s01_01a:412_0	Tattha katamā adiṭṭhajotanā pucchā? Pakatiyā lakkhaṇaṃ aññātaṃ hoti, adiṭṭhaṃ atulitaṃ	412	
PA_atk-s01_01a:412_1	atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhāvanāya	412	
PA_atk-s01_01a:412_2	pañhaṃ pucchati, ayaṃ adiṭṭhajotanā pucchā.	412	
PA_atk-s01_01a:413_0	Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti, diṭṭhaṃ tulitaṃ tīritaṃ	413	
PA_atk-s01_01a:413_1	vibhūtaṃ vibhāvitaṃ, tassa aññehi paṇḍitehi saddhiṃ saṃsandanatthāya pañhaṃ pucchati,	413	
PA_atk-s01_01a:413_2	ayaṃ diṭṭhasaṃsandanā pucchā.	413	
PA_atk-s01_01a:414_0	Katamā vimaticchedanā pucchā? Pakatiyā saṃsayapakkhando hoti, vimatipakkhando, dveḷhakajāto,	414	
PA_atk-s01_01a:414_1	“evaṃ nu kho, na nu kho, kinnu kho, kathaṃ nu kho”ti. So vimaticchedanatthāya pañhaṃ	414	
PA_atk-s01_01a:414_2	pucchati. Ayaṃ vimaticchedanā pucchā.	414	
PA_atk-s01_01a:415_0	Katamā anumatipucchā? Bhagavā bhikkhūnaṃ anumatiyā pañhaṃ pucchati – “taṃ kiṃ maññatha,	415	
PA_atk-s01_01a:415_1	bhikkhave, rūpaṃ niccaṃ vā aniccaṃ vā”ti. Aniccaṃ, bhante. Yaṃ panāniccaṃ, dukkhaṃ	415	
PA_atk-s01_01a:415_2	vā taṃ sukhaṃ vāti? Dukkhaṃ bhanteti sabbaṃ vattabbaṃ, ayaṃ anumatipucchā.	415	
PA_atk-s01_01a:416_0	Katamā kathetukamyatā pucchā? Bhagavā bhikkhūnaṃ kathetukamyatāya pañhaṃ pucchati.	416	
PA_atk-s01_01a:416_1	Cattārome, bhikkhave, satipaṭṭhānā. Katame cattāro?…Pe… aṭṭhime bhikkhave maggaṅgā.	416	
PA_atk-s01_01a:416_2	Katame aṭṭhāti, ayaṃ kathetukamyatā pucchā.	416	
PA_atk-s01_01a:417_0	Iti imāsu pañcasu pucchāsu adiṭṭhassa tāva kassaci dhammassa abhāvato tathāgatassa	417	
PA_atk-s01_01a:417_1	adiṭṭhajotanā pucchā natthi. “Idaṃ nāma aññehi paṇḍitehi samaṇabrāhmaṇehi saddhiṃ	417	
PA_atk-s01_01a:417_2	saṃsanditvā desessāmī”ti samannāhārasseva anuppajjanato diṭṭhasaṃsandanā pucchāpi	417	
PA_atk-s01_01a:417_3	natthi. Yasmā pana buddhānaṃ ekadhammepi āsappanā parisappanā natthi, bodhimaṇḍeyeva	417	
PA_atk-s01_01a:417_4	sabbā kaṅkhā chinnā; tasmā vimaticchedanā pucchāpi natthiyeva. Avasesā pana dve pucchā	417	
PA_atk-s01_01a:417_5	buddhānaṃ atthi, tāsu ayaṃ kathetukamyatā pucchā nāma.	417	
PA_atk-s01_01a:418	8. Idāni taṃ kathetukamyatāya pucchāya pucchitamatthaṃ kathetuṃ “pāṇātipātaṃ pahāyā”tiādimāha.	41	
PA_atk-s01_01a:419_0	Tattha pāṇassa atipāto pāṇātipāto, pāṇavadho, pāṇaghātoti vuttaṃ hoti. Pāṇoti cettha	419	
PA_atk-s01_01a:419_1	vohārato satto, paramatthato jīvitindriyaṃ, tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā	419	
PA_atk-s01_01a:419_2	kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu	419	
PA_atk-s01_01a:419_3	tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo, kasmā?	419	
PA_atk-s01_01a:419_4	Payogamahantatāya. Payogasamattepi vatthumahantatāya. Guṇavantesu manussādīsu appaguṇe	419	
PA_atk-s01_01a:419_5	pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ	419	
PA_atk-s01_01a:419_6	upakkamānañca mudutāya appasāvajjo, tibbatāya mahāsāvajjoti veditabbo.	419	
PA_atk-s01_01a:420_0	Tassa pañca sambhārā honti – pāṇo, pāṇasaññitā, vadhakacittaṃ, upakkamo, tena maraṇanti.	420	
PA_atk-s01_01a:420_1	Cha payogā – sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṃ	420	
PA_atk-s01_01a:420_2	panatthe vitthāriyamāne ativiya papañco hoti, tasmā taṃ na vitthārayāma, aññañca	420	
PA_atk-s01_01a:420_3	evarūpaṃ. Atthikehi pana samantapāsādikaṃ vinayaṭṭhakathaṃ oloketvā gahetabbaṃ.	420	
PA_atk-s01_01a:421_0	Pahāyāti imaṃ pāṇātipātacetanāsaṅkhātaṃ dussīlyaṃ pajahitvā. Paṭiviratoti pahīnakālato	421	
PA_atk-s01_01a:421_1	paṭṭhāya tato dussīlyato orato viratova. Natthi tassa vītikkamissāmīti cakkhusotaviññeyyā	421	
PA_atk-s01_01a:421_2	dhammā pageva kāyikāti imināva nayena aññesupi evarūpesu padesu attho veditabbo.	421	
PA_atk-s01_01a:422_0	Samaṇoti bhagavā samitapāpatāya laddhavohāro. Gotamoti gottavasena. Na kevalañca	422	
PA_atk-s01_01a:422_1	bhagavāyeva pāṇātipātā paṭivirato, bhikkhusaṅghopi paṭivirato, desanā pana ādito	422	
PA_atk-s01_01a:422_2	paṭṭhāya evaṃ āgatā, atthaṃ pana dīpentena bhikkhusaṅghavasenāpi dīpetuṃ vaṭṭati.	422	
PA_atk-s01_01a:423_0	Nihitadaṇḍo nihitasatthoti parūpaghātatthāya daṇḍaṃ vā satthaṃ vā ādāya avattanato	423	
PA_atk-s01_01a:423_1	nikkhittadaṇḍo ceva nikkhittasattho cāti attho. Ettha ca ṭhapetvā daṇḍaṃ sabbampi	423	
PA_atk-s01_01a:423_2	avasesaṃ upakaraṇaṃ sattānaṃ viheṭhanabhāvato satthanti veditabbaṃ. Yaṃ pana bhikkhū	423	
PA_atk-s01_01a:423_3	kattaradaṇḍaṃ vā dantakaṭṭhaṃ vā vāsiṃ pipphalikaṃ vā gahetvā vicaranti, na taṃ parūpaghātatthāya.	423	
PA_atk-s01_01a:423_4	Tasmā nihitadaṇḍo nihitasattho tveva saṅkhyaṃ gacchati.	423	
PA_atk-s01_01a:424_0	Lajjīti pāpajigucchanalakkhaṇāya lajjāya samannāgato. Dayāpannoti dayaṃ mettacittataṃ	424	
PA_atk-s01_01a:424_1	āpanno. Sabbapāṇabhūtahitānukampīti; sabbe pāṇabhūte hitena anukampako. Tāya dayāpannatāya	424	
PA_atk-s01_01a:424_2	sabbesaṃ pāṇabhūtānaṃ hitacittakoti attho. Viharatīti iriyati yapeti yāpeti pāleti.	424	
PA_atk-s01_01a:424_3	Iti vā hi, bhikkhaveti evaṃ vā bhikkhave. Vā saddo upari “adinnādānaṃ pahāyā”tiādīni	424	
PA_atk-s01_01a:424_4	apekkhitvā vikappattho vutto, evaṃ sabbattha purimaṃ vā pacchimaṃ vā apekkhitvā vikappabhāvo veditabbo.	424	
PA_atk-s01_01a:425_0	Ayaṃ panettha saṅkhepo – bhikkhave, puthujjano tathāgatassa vaṇṇaṃ vadamāno evaṃ	425	
PA_atk-s01_01a:425_1	vadeyya – “samaṇo gotamo pāṇaṃ na hanati, na ghāteti, na tattha samanuñño hoti, virato	425	
PA_atk-s01_01a:425_2	imasmā dussīlyā; aho, vata re buddhaguṇā mahantā”ti, iti mahantaṃ ussāhaṃ katvā vaṇṇaṃ	425	
PA_atk-s01_01a:425_3	vattukāmopi appamattakaṃ oramattakaṃ ācārasīlamattakameva vakkhati. Upari asādhāraṇabhāvaṃ	425	
PA_atk-s01_01a:425_4	nissāya vaṇṇaṃ vattuṃ na sakkhissati. Na kevalañca puthujjanova sotāpannasakadāgāmianāgāmiarahantopi	425	
PA_atk-s01_01a:425_5	paccekabuddhāpi na sakkontiyeva; tathāgatoyeva pana sakkoti, taṃ vo upari vakkhāmīti,	425	
PA_atk-s01_01a:425_6	ayamettha sādhippāyā atthavaṇṇanā. Ito paraṃ pana apubbapadameva vaṇṇayissāma.	425	
PA_atk-s01_01a:426_0	Adinnādānaṃ pahāyāti ettha adinnassa ādānaṃ adinnādānaṃ, parasaṃharaṇaṃ, theyyaṃ,	426	
PA_atk-s01_01a:426_1	corikāti vuttaṃ hoti. Tattha adinnanti parapariggahitaṃ, yattha paro yathākāmakāritaṃ	426	
PA_atk-s01_01a:426_2	āpajjanto adaṇḍāraho anupavajjo ca hoti. Tasmiṃ parapariggahite parapariggahitasaññino,	426	
PA_atk-s01_01a:426_3	tadādāyakaupakkamasamuṭṭhāpikā theyyacetanā adinnādānaṃ. Taṃ hīne parasantake appasāvajjaṃ,	426	
PA_atk-s01_01a:426_4	paṇīte mahāsāvajjaṃ, kasmā? Vatthupaṇītatāya. Vatthusamatte sati guṇādhikānaṃ santake	426	
PA_atk-s01_01a:426_5	vatthusmiṃ mahāsāvajjaṃ. Taṃ taṃ guṇādhikaṃ upādāya tato tato hīnaguṇassa santake	426	
PA_atk-s01_01a:426_6	vatthusmiṃ appasāvajjaṃ.	426	
PA_atk-s01_01a:427_0	Tassa pañca sambhārā honti – parapariggahitaṃ, parapariggahitasaññitā, theyyacittaṃ,	427	
PA_atk-s01_01a:427_1	upakkamo, tena haraṇanti. Cha payogā – sāhatthikādayova. Te ca kho yathānurūpaṃ theyyāvahāro,	427	
PA_atk-s01_01a:427_2	pasayhāvahāro, paṭicchannāvahāro, parikappāvahāro, kusāvahāroti imesaṃ avahārānaṃ	427	
PA_atk-s01_01a:427_3	vasena pavattā, ayamettha saṅkhepo. Vitthāro pana samantapāsādikāyaṃ vutto.	427	
PA_atk-s01_01a:428_0	Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.	428	
PA_atk-s01_01a:428_1	Thenetīti theno. Na thenena athenena. Athenattāyeva sucibhūtena. Attanāti attabhāvena.	428	
PA_atk-s01_01a:428_2	Athenaṃ sucibhūtaṃ attānaṃ katvā viharatīti vuttaṃ hoti. Sesaṃ paṭhamasikkhāpade	428	
PA_atk-s01_01a:428_3	vuttanayeneva yojetabbaṃ. Yathā ca idha, evaṃ sabbattha.	428	
PA_atk-s01_01a:429_0	Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī. Ārācārīti	429	
PA_atk-s01_01a:429_1	abrahmacariyato dūracārī. Methunāti rāgapariyuṭṭhānavasena sadisattā methunakāti	429	
PA_atk-s01_01a:429_2	laddhavohārehi paṭisevitabbato methunāti saṅkhyaṃ gatā asaddhammā. Gāmadhammāti gāmavāsīnaṃ dhammā.	429	
PA_atk-s01_01a:430_0	9. Musāvādaṃ pahāyāti ettha musāti visaṃvādanapurekkhārassa atthabhañjanako vacīpayogo	430	
PA_atk-s01_01a:430_1	kāyapayogo, vā visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.	430	
PA_atk-s01_01a:431_0	Aparo nayo, ‘musā’ti abhūtaṃ atacchaṃ vatthu. ‘Vādo’ti tassa bhūtato tacchato viññāpanaṃ.	431	
PA_atk-s01_01a:431_1	Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā	431	
PA_atk-s01_01a:431_2	cetanā musāvādo. So yamatthaṃ bhañjati, tassa appatāya appasāvajjo, mahantatāya mahāsāvajjo.	431	
PA_atk-s01_01a:432_0	Api ca gahaṭṭhānaṃ attano santakaṃ adātukāmatāya natthītiādinayappavatto appasāvajjo,	432	
PA_atk-s01_01a:432_1	sakkhinā hutvā atthabhañjanatthaṃ vutto mahāsāvajjo, pabbajitānaṃ appakampi telaṃ	432	
PA_atk-s01_01a:432_2	vā sappiṃ vā labhitvā hasādhippāyena – “ajja gāme telaṃ nadī maññe sandatī”ti pūraṇakathānayena	432	
PA_atk-s01_01a:432_3	pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.	432	
PA_atk-s01_01a:433_0	Tassa cattāro sambhārā honti – atathaṃ vatthu, visaṃvādanacittaṃ, tajjo vāyāmo, parassa	433	
PA_atk-s01_01a:433_1	tadatthavijānananti. Eko payogo sāhatthikova. So kāyena vā kāyapaṭibaddhena vā vācāya	433	
PA_atk-s01_01a:433_2	vā paravisaṃvādanakiriyākaraṇena daṭṭhabbo. Tāya ce kiriyāya paro tamatthaṃ jānāti,	433	
PA_atk-s01_01a:433_3	ayaṃ kiriyasamuṭṭhāpikacetanākkhaṇeyeva musāvādakammunā bajjhati.	433	
PA_atk-s01_01a:434_0	Yasmā pana yathā kāyakāyapaṭibaddhavācāhi paraṃ visaṃvādeti, tathā “idamassa bhaṇāhī”ti	434	
PA_atk-s01_01a:434_1	āṇāpentopi paṇṇaṃ likhitvā purato nissajjantopi, “ayamattho evaṃ daṭṭhabbo”ti kuḍḍādīsu	434	
PA_atk-s01_01a:434_2	likhitvā ṭhapentopi. Tasmā ettha āṇattikanissaggiyathāvarāpi payogā yujjanti, aṭṭhakathāsu	434	
PA_atk-s01_01a:434_3	pana anāgatattā vīmaṃsitvā gahetabbā.	434	
PA_atk-s01_01a:435_0	Saccaṃ vadatīti saccavādī. Saccena saccaṃ sandahati ghaṭetīti saccasandho. Na antarantarā	435	
PA_atk-s01_01a:435_1	musā vadatīti attho. Yo hi puriso kadāci musā vadati, kadāci saccaṃ, tassa musāvādena	435	
PA_atk-s01_01a:435_2	antaritattā saccaṃ saccena na ghaṭīyati; tasmā so na saccasandho. Ayaṃ pana na tādiso,	435	
PA_atk-s01_01a:435_3	jīvitahetupi musā avatvā saccena saccaṃ sandahati yevāti saccasandho.	435	
PA_atk-s01_01a:436_0	Thetoti thiro thirakathoti attho. Eko hi puggalo haliddirāgo viya, thusarāsimhi nikhātakhāṇu	436	
PA_atk-s01_01a:436_1	viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā viya,	436	
PA_atk-s01_01a:436_2	indakhīlo viya ca thirakatho hoti, asinā sīsaṃ chindantepi dve kathā na katheti, ayaṃ vuccati theto.	436	
PA_atk-s01_01a:437_0	Paccayikoti pattiyāyitabbako, saddhāyitabbakoti attho. Ekacco hi puggalo na paccayiko	437	
PA_atk-s01_01a:437_1	hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti vattabbataṃ	437	
PA_atk-s01_01a:437_2	āpajjati. Eko paccayiko hoti, “idaṃ kena vuttaṃ, asukenā”ti vutte “yadi tena vuttaṃ,	437	
PA_atk-s01_01a:437_3	idameva pamāṇaṃ, idāni upaparikkhitabbaṃ natthi, evameva ida”nti vattabbataṃ āpajjati,	437	
PA_atk-s01_01a:437_4	ayaṃ vuccati paccayiko. Avisaṃvādako lokassāti tāya saccavāditāya lokaṃ na visaṃvādetīti attho.	437	
PA_atk-s01_01a:438	Pisuṇaṃ vācaṃ pahāyātiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ, parassa ca suññabhāvaṃ karoti, sā pisuṇā vācā.	43	
PA_atk-s01_01a:439	Yāya pana attānampi parampi pharusaṃ karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusā vācā.	43	
PA_atk-s01_01a:440	Yena samphaṃ palapati niratthakaṃ, so samphappalāpo.	44	
PA_atk-s01_01a:441	Tesaṃ mūlabhūtā cetanāpi pisuṇavācādināmeva labhati, sā eva ca idhādhippetāti.	44	
PA_atk-s01_01a:442_0	Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā	442	
PA_atk-s01_01a:442_1	cetanā pisuṇavācā. Sā yassa bhedaṃ karoti, tassa appaguṇatāya appasāvajjā, mahāguṇatāya mahāsāvajjā.	442	
PA_atk-s01_01a:443_0	Tassā cattāro sambhārā – bhinditabbo paro, “iti ime nānā bhavissanti, vinā bhavissantī”ti	443	
PA_atk-s01_01a:443_1	bhedapurekkhāratā vā, “iti ahaṃ piyo bhavissāmi vissāsiko”ti piyakamyatā vā, tajjo	443	
PA_atk-s01_01a:443_2	vāyāmo, tassa tadatthavijānananti. Imesaṃ bhedāyāti, yesaṃ itoti vuttānaṃ santike	443	
PA_atk-s01_01a:443_3	sutaṃ tesaṃ bhedāya.	443	
PA_atk-s01_01a:444_0	Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ vā kenacideva kāraṇena	444	
PA_atk-s01_01a:444_1	bhinnānaṃ ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ	444	
PA_atk-s01_01a:444_2	na yutta”ntiādīni vatvā sandhānaṃ kattā anukattā. Anuppadātāti sandhānānuppadātā.	444	
PA_atk-s01_01a:444_3	Dve jane samagge disvā – “tumhākaṃ evarūpe kule jātānaṃ evarūpehi guṇehi samannāgatānaṃ	444	
PA_atk-s01_01a:444_4	anucchavikameta”ntiādīni vatvā daḷhīkammaṃ kattāti attho. Samaggo ārāmo assāti samaggārāmo.	444	
PA_atk-s01_01a:444_5	Yattha samaggā natthi, tattha vasitumpi na icchatīti attho. Samaggarāmotipi pāḷi,	444	
PA_atk-s01_01a:444_6	ayamevettha attho. Samaggaratoti samaggesu rato, te pahāya aññattha gantumpi na icchatīti	444	
PA_atk-s01_01a:444_7	attho. Samagge disvāpi sutvāpi nandatīti samagganandī, samaggakaraṇiṃ vācaṃ bhāsitāti	444	
PA_atk-s01_01a:444_8	yā vācā satte samaggeyeva karoti, taṃ sāmaggiguṇaparidīpikameva vācaṃ bhāsati, na itaranti.	444	
PA_atk-s01_01a:445_0	Parassa mammacchedakakāyavacīpayogasamuṭṭhāpikā ekantapharusacetanā pharusāvācā.	445	
PA_atk-s01_01a:445_1	Tassā āvibhāvatthamidaṃ vatthu – eko kira dārako mātuvacanaṃ anādiyitvā araññaṃ gacchati,	445	
PA_atk-s01_01a:445_2	taṃ mātā nivattetumasakkontī – “caṇḍā taṃ mahiṃsī anubandhatū”ti akkosi. Athassa	445	
PA_atk-s01_01a:445_3	tatheva araññe mahiṃsī uṭṭhāsi. Dārako “yaṃ mama mātā mukhena kathesi, taṃ mā hotu,	445	
PA_atk-s01_01a:445_4	yaṃ cittena cintesi taṃ hotū”ti, saccakiriyamakāsi. Mahiṃsī tattheva baddhā viya	445	
PA_atk-s01_01a:445_5	aṭṭhāsi. Evaṃ mammacchedakopi payogo cittasaṇhatāya na pharusā vācā hoti. Mātāpitaro	445	
PA_atk-s01_01a:445_6	hi kadāci puttake evaṃ vadanti – “corā vo khaṇḍākhaṇḍaṃ karontū”ti, uppalapattampi	445	
PA_atk-s01_01a:445_7	ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti	445	
PA_atk-s01_01a:445_8	– “kiṃ ime ahirīkā anottappino caranti, niddhamatha ne”ti, atha ca nesaṃ āgamādhigamasampattiṃ	445	
PA_atk-s01_01a:445_9	icchanti. Yathā ca cittasaṇhatāya pharusā vācā na hoti, evaṃ vacanasaṇhatāya apharusā	445	
PA_atk-s01_01a:445_10	vācā na hoti. Na hi mārāpetukāmassa – “imaṃ sukhaṃ sayāpethā”ti vacanaṃ apharusā	4451	
PA_atk-s01_01a:445_11	vācā hoti, cittapharusatāya panesā pharusā vācāva. Sā yaṃ sandhāya pavattitā, tassa	4451	
PA_atk-s01_01a:445_12	appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo	4451	
PA_atk-s01_01a:445_13	paro, kupitacittaṃ, akkosanāti.	4451	
PA_atk-s01_01a:446_0	Nelāti elaṃ vuccati doso, nāssā elanti nelā, niddosāti attho. “Nelaṅgo setapacchādo”ti,	446	
PA_atk-s01_01a:446_1	ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ	446	
PA_atk-s01_01a:446_2	viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti	446	
PA_atk-s01_01a:446_3	pemanīyā. Hadayaṃ gacchati, appaṭihaññamānā sukhena cittaṃ pavisatīti hadayaṅgamā.	446	
PA_atk-s01_01a:446_4	Guṇaparipuṇṇatāya pure bhavāti porī pure saṃvaḍḍhanārī viya sukumārātipi porī. Purassa	446	
PA_atk-s01_01a:446_5	esātipi porī. Nagaravāsīnaṃ kathāti attho. Nagaravāsino hi yuttakathā honti. Pitimattaṃ	446	
PA_atk-s01_01a:446_6	pitāti vadanti, bhātimattaṃ bhātāti vadanti, mātimattaṃ mātāti vadanti. Evarūpī kathā	446	
PA_atk-s01_01a:446_7	bahuno janassa kantā hotīti bahujanakantā. Kantabhāveneva bahuno janassa manāpā cittavuḍḍhikarāti bahujanamanāpā.	446	
PA_atk-s01_01a:447_0	Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya	447	
PA_atk-s01_01a:447_1	appasāvajjo, āsevanamahantatāya mahāsāvajjo, tassa dve sambhārā – bhāratayuddhasītāharaṇādiniratthakakathāpurekkhāratā,	447	
PA_atk-s01_01a:447_2	tathārūpī kathā kathanañca.	447	
PA_atk-s01_01a:448_0	Kālena vadatīti kālavādī vattabbayuttakālaṃ sallakkhetvā vadatīti attho. Bhūtaṃ tathaṃ	448	
PA_atk-s01_01a:448_1	tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva	448	
PA_atk-s01_01a:448_2	katvā vadatīti atthavādī. Navalokuttaradhammasannissitaṃ katvā vadatīti dhammavādī	448	
PA_atk-s01_01a:448_3	saṃvaravinayapahānavinayasannissitaṃ katvā vadatīti vinayavādī.	448	
PA_atk-s01_01a:449_0	Nidhānaṃ vuccati ṭhapanokāso, nidhānamassā atthīti nidhānavatī. Hadaye nidhātabbayuttakaṃ	449	
PA_atk-s01_01a:449_1	vācaṃ bhāsitāti attho. Kālenāti evarūpiṃ bhāsamānopi ca – “ahaṃ nidhānavatiṃ vācaṃ	449	
PA_atk-s01_01a:449_2	bhāsissāmī”ti na akālena bhāsati, yuttakālaṃ pana apekkhitvāva bhāsatīti attho. Sāpadesanti	449	
PA_atk-s01_01a:449_3	saupamaṃ, sakāraṇanti attho. Pariyantavatinti paricchedaṃ dassetvā yathāssā paricchedo	449	
PA_atk-s01_01a:449_4	paññāyati, evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ	449	
PA_atk-s01_01a:449_5	asakkuṇeyyatāya atthasampannaṃ bhāsati. Yaṃ vā so atthavādī atthaṃ vadati, tena atthena	449	
PA_atk-s01_01a:449_6	sahitattā atthasaṃhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.	449	
PA_atk-s01_01a:450_0	10. Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti	450	
PA_atk-s01_01a:450_1	pañcavidhassa bījagāmassa ceva, yassa kassaci nīlatiṇarukkhādikassa bhūtagāmassa	450	
PA_atk-s01_01a:450_2	ca samārambhā, chedanabhedanapacanādibhāvena vikopanā paṭiviratoti attho.	450	
PA_atk-s01_01a:451_0	Ekabhattikoti pātarāsabhattaṃ sāyamāsabhattanti dve bhattāni, tesu pātarāsabhattaṃ	451	
PA_atk-s01_01a:451_1	antomajjhanhikena paricchinnaṃ, itaraṃ majjhanhikato uddhaṃ anto aruṇena. Tasmā antomajjhanhike	451	
PA_atk-s01_01a:451_2	dasakkhattuṃ bhuñjamānopi ekabhattikova hoti. Taṃ sandhāya vuttaṃ “ekabhattiko”ti.	451	
PA_atk-s01_01a:452_0	Rattiyā bhojanaṃ ratti, tato uparatoti rattūparato. Atikkante majjhanhike yāva sūriyatthaṅgamanā	452	
PA_atk-s01_01a:452_1	bhojanaṃ vikālabhojanaṃ nāma. Tato viratattā virato vikālabhojanā. Kadā virato? Anomānadītīre	452	
PA_atk-s01_01a:452_2	pabbajitadivasato paṭṭhāya.	452	
PA_atk-s01_01a:453_0	Sāsanassa ananulomattā visūkaṃ paṭāṇībhūtaṃ dassananti visūkadassanaṃ. Attanā naccananaccāpanādivasena	453	
PA_atk-s01_01a:453_1	naccā ca gītā ca vāditā ca antamaso mayūranaccādivasenapi pavattānaṃ naccādīnaṃ visūkabhūtā	453	
PA_atk-s01_01a:453_2	dassanā cāti naccagītavāditavisūkadassanā. Naccādīni hi attanā payojetuṃ vā parehi	453	
PA_atk-s01_01a:453_3	payojāpetuṃ vā payuttāni passituṃ vā neva bhikkhūnaṃ na bhikkhunīnañca vaṭṭanti.	453	
PA_atk-s01_01a:454_0	Mālādīsu mālāti yaṃ kiñci pupphaṃ. Gandhanti yaṃ kiñci gandhajātaṃ. Vilepananti chavirāgakaraṇaṃ.	454	
PA_atk-s01_01a:454_1	Tattha piḷandhanto dhāreti nāma, ūnaṭṭhānaṃ pūrento maṇḍeti nāma, gandhavasena chavirāgavasena	454	
PA_atk-s01_01a:454_2	ca sādiyanto vibhūseti nāma. Ṭhānaṃ vuccati kāraṇaṃ. Tasmā yāya dussīlyacetanāya	454	
PA_atk-s01_01a:454_3	tāni mālādhāraṇādīni mahājano karoti, tato paṭiviratoti attho.	454	
PA_atk-s01_01a:455	Uccāsayanaṃ vuccati pamāṇātikkantaṃ. Mahāsayananti akappiyapaccattharaṇaṃ. Tato viratoti attho.	45	
PA_atk-s01_01a:456_0	Jātarūpanti suvaṇṇaṃ. Rajatanti kahāpaṇo, lohamāsako, jatumāsako, dārumāsakoti ye	456	
PA_atk-s01_01a:456_1	vohāraṃ gacchanti. Tassa ubhayassāpi paṭiggahaṇā paṭivirato, neva naṃ uggaṇhāti,	456	
PA_atk-s01_01a:456_2	na uggaṇhāpeti, na upanikkhittaṃ sādiyatīti attho.	456	
PA_atk-s01_01a:457_0	Āmakadhaññapaṭiggahaṇāti, sālivīhiyavagodhūmakaṅguvarakakudrūsakasaṅkhātassa sattavidhassāpi	457	
PA_atk-s01_01a:457_1	āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi bhikkhūnaṃ	457	
PA_atk-s01_01a:457_2	na vaṭṭatiyeva. Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ	457	
PA_atk-s01_01a:457_3	paṭiggahaṇameva bhikkhūnaṃ na vaṭṭati, no āmasanaṃ.	457	
PA_atk-s01_01a:458	Itthikumārikapaṭiggahaṇāti ettha itthīti purisantaragatā, itarā kumārikā nāma, tāsaṃ paṭiggahaṇampi āmasanampi akappiyameva.	45	
PA_atk-s01_01a:459	Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati. “Kappiyakārakaṃ dammi, ārāmikaṃ dammī”ti evaṃ vutte pana vaṭṭati.	45	
PA_atk-s01_01a:460_0	Ajeḷakādīsu khettavatthupariyosānesu kappiyākappiyanayo vinayavasena upaparikkhitabbo.	460	
PA_atk-s01_01a:460_1	Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ aparaṇṇaṃ ruhati.	460	
PA_atk-s01_01a:460_2	Yattha vā ubhayampi ruhati, taṃ khettaṃ. Tadatthāya akatabhūmibhāgo vatthu. Khettavatthusīsena	460	
PA_atk-s01_01a:460_3	cettha vāpitaḷākādīnipi saṅgahitāneva.	460	
PA_atk-s01_01a:461_0	Dūteyyaṃ vuccati dūtakammaṃ, gihīnaṃ pahitaṃ paṇṇaṃ vā sāsanaṃ vā gahetvā tattha	461	
PA_atk-s01_01a:461_1	tattha gamanaṃ. Pahiṇagamanaṃ vuccati gharā gharaṃ pesitassa khuddakagamanaṃ. Anuyogo	461	
PA_atk-s01_01a:461_2	nāma tadubhayakaraṇaṃ. Tasmā dūteyyapahiṇagamanānaṃ anuyogāti. Evamettha attho veditabbo.	461	
PA_atk-s01_01a:462_0	Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ	462	
PA_atk-s01_01a:462_1	nāma rūpakūṭaṃ aṅgakūṭaṃ, gahaṇakūṭaṃ, paṭicchannakūṭanti catubbidhaṃ hoti. Tattha	462	
PA_atk-s01_01a:462_2	rūpakūṭaṃ nāma dve tulā samarūpā katvā gaṇhanto mahatiyā gaṇhāti, dadanto khuddikāya	462	
PA_atk-s01_01a:462_3	deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge.	462	
PA_atk-s01_01a:462_4	Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma	462	
PA_atk-s01_01a:462_5	tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.	462	
PA_atk-s01_01a:463_0	Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā	463	
PA_atk-s01_01a:463_1	aññā dve tisso lohapātiyo suvaṇṇavaṇṇe karoti, tato janapadaṃ gantvā kiñcideva aḍḍhaṃ	463	
PA_atk-s01_01a:463_2	kulaṃ pavisitvā – “suvaṇṇabhājanāni kiṇathā”ti vatvā agghe pucchite samagghataraṃ	463	
PA_atk-s01_01a:463_3	dātukāmā honti. Tato tehi – “kathaṃ imesaṃ suvaṇṇabhāvo jānitabbo”ti vutte, “vīmaṃsitvā	463	
PA_atk-s01_01a:463_4	gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.	463	
PA_atk-s01_01a:464_0	Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo	464	
PA_atk-s01_01a:464_1	sappitelādiminanakāle labbhati. Tāni hi gaṇhanto heṭṭhāchiddena mānena – “saṇikaṃ	464	
PA_atk-s01_01a:464_2	āsiñcā”ti vatvā antobhājane bahuṃ paggharāpetvā gaṇhāti, dadanto chiddaṃ pidhāya	464	
PA_atk-s01_01a:464_3	sīghaṃ pūretvā deti.	464	
PA_atk-s01_01a:465	Sikhābhedo tilataṇḍulādiminanakāle labbhati. Tāni hi gaṇhanto saṇikaṃ sikhaṃ ussāpetvā gaṇhāti, dadanto vegena pūretvā sikhaṃ chindanto deti.	46	
PA_atk-s01_01a:466	Rajjubhedo khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.	46	
PA_atk-s01_01a:467_0	Ukkoṭanādīsu ukkoṭananti assāmike sāmike kātuṃ lañjaggahaṇaṃ. Vañcananti tehi tehi	467	
PA_atk-s01_01a:467_1	upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca	467	
PA_atk-s01_01a:467_2	gahetvā āgacchati, tameko dhutto – “kiṃ bho, migo agghati, kiṃ migapotako”ti āha.	467	
PA_atk-s01_01a:467_3	“Migo dve kahāpaṇe, migapotako eka”nti ca vutte ekaṃ kahāpaṇaṃ datvā migapotakaṃ	467	
PA_atk-s01_01a:467_4	gahetvā thokaṃ gantvā nivatto – “na me bho, migapotakena attho, migaṃ me dehī”ti	467	
PA_atk-s01_01a:467_5	āha. Tena hi – dve kahāpaṇe dehīti. So āha – “nanu te bho, mayā paṭhamaṃ eko kahāpaṇo	467	
PA_atk-s01_01a:467_6	dinno”ti? “Āma, dinno”ti. “Idaṃ migapotakaṃ gaṇha, evaṃ so ca kahāpaṇo, ayañca kahāpaṇagghanako	467	
PA_atk-s01_01a:467_7	migapotakoti dve kahāpaṇā bhavissantī”ti. So “kāraṇaṃ vadatī”ti sallakkhetvā migapotakaṃ	467	
PA_atk-s01_01a:467_8	gahetvā migaṃ adāsīti. Nikatīti yogavasena vā māyāvasena vā apāmaṅgaṃ pāmaṅganti,	467	
PA_atk-s01_01a:467_9	amaṇiṃ maṇinti, asuvaṇṇaṃ suvaṇṇanti katvā patirūpakena vañcanaṃ. Sāciyogoti kuṭilayogo,	467	
PA_atk-s01_01a:467_10	etesaṃyeva ukkoṭanādīnametaṃ nāmaṃ. Tasmā – ukkoṭanasāciyogo, vañcanasāciyogo, nikatisāciyogoti,	4671	
PA_atk-s01_01a:467_11	evamettha attho daṭṭhabbo. Keci aññaṃ dassetvā aññassa parivattanaṃ sāciyogoti vadanti.	4671	
PA_atk-s01_01a:467_12	Taṃ pana vañcaneneva saṅgahitaṃ.	4671	
PA_atk-s01_01a:468_0	Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi	468	
PA_atk-s01_01a:468_1	bandhanaṃ. Viparāmosoti himaviparāmoso, gumbaviparāmosoti duvidho. Yaṃ himapātasamaye	468	
PA_atk-s01_01a:468_2	himena paṭicchannā hutvā maggappaṭipannaṃ janaṃ musanti, ayaṃ himaviparāmoso. Yaṃ	468	
PA_atk-s01_01a:468_3	gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ	468	
PA_atk-s01_01a:468_4	vilopakaraṇaṃ. Sahasākāroti sāhasikakiriyā. Gehaṃ pavisitvā manussānaṃ ure satthaṃ	468	
PA_atk-s01_01a:468_5	ṭhapetvā icchitabhaṇḍānaṃ gahaṇaṃ. Evametasmā chedana…pe… sahasākārā paṭivirato samaṇo	468	
PA_atk-s01_01a:468_6	gotamoti. Iti vā hi, bhikkhave, puthujjano tathāgatassa vaṇṇaṃ vadamāno vadeyyāti.	468	
PA_atk-s01_01a:469	Ettāvatā cūḷasīlaṃ niṭṭhitaṃ hoti.	46	
PA_atk-s01_01a:470	Majjhimasīlavaṇṇanā	47	
PA_atk-s01_01a:471_0	11. Idāni majjhimasīlaṃ vitthārento “yathā vā paneke bhonto”tiādimāha. Tatrāyaṃ anuttānapadavaṇṇanā.	471	
PA_atk-s01_01a:471_1	Saddhādeyyānīti kammañca phalañca idhalokañca paralokañca saddahitvā dinnāni. ‘Ayaṃ	471	
PA_atk-s01_01a:471_2	me ñātī’ti vā, ‘mitto’ti vā, idaṃ paṭikarissati, idaṃ vā tena katapubbanti vā, evaṃ	471	
PA_atk-s01_01a:471_3	na dinnānīti attho. Evaṃ dinnāni hi na saddhādeyyāni nāma honti. Bhojanānīti desanāsīsamattametaṃ,	471	
PA_atk-s01_01a:471_4	atthato pana saddhādeyyāni bhojanāni bhuñjitvā cīvarāni pārupitvā senāsanāni sevamānā	471	
PA_atk-s01_01a:471_5	gilānabhesajjaṃ paribhuñjamānāti sabbametaṃ vuttameva hoti.	471	
PA_atk-s01_01a:472_0	Seyyathidanti nipāto. Tassattho katamo so bījagāmabhūtagāmo, yassa samārambhaṃ anuyuttā	472	
PA_atk-s01_01a:472_1	viharantīti. Tato taṃ dassento mūlabījantiādimāha. Tattha mūlabījaṃ nāma haliddi,	472	
PA_atk-s01_01a:472_2	siṅgiveraṃ, vacā, vacattaṃ, ativisā, kaṭukarohiṇī, usīraṃ, bhaddamuttakanti evamādi.	472	
PA_atk-s01_01a:472_3	Khandhabījaṃ nāma assattho, nigrodho, pilakkho, udumbaro, kacchako, kapitthanoti	472	
PA_atk-s01_01a:472_4	evamādi. Phaḷubījaṃ nāma ucchu, naḷo, veḷūti evamādi. Aggabījaṃ nāma ajjakaṃ, phaṇijjakaṃ,	472	
PA_atk-s01_01a:472_5	hiriveranti evamādi. Bījabījaṃ nāma pubbaṇṇaṃ aparaṇṇanti evamādi. Sabbañhetaṃ rukkhato	472	
PA_atk-s01_01a:472_6	viyojitaṃ viruhanasamatthameva “bījagāmo”ti vuccati. Rukkhato pana aviyojitaṃ asukkhaṃ	472	
PA_atk-s01_01a:472_7	“bhūtagāmo”ti vuccati. Tattha bhūtagāmasamārambho pācittiyavatthu, bījagāmasamārambho	472	
PA_atk-s01_01a:472_8	dukkaṭavatthūti veditabbo.	472	
PA_atk-s01_01a:473_0	12. Sannidhikāraparibhoganti sannidhikatassa paribhogaṃ. Tattha duvidhā kathā, vinayavasena	473	
PA_atk-s01_01a:473_1	ca sallekhavasena ca. Vinayavasena tāva yaṃ kiñci annaṃ ajja paṭiggahitaṃ aparajju	473	
PA_atk-s01_01a:473_2	sannidhikārakaṃ hoti, tassa paribhoge pācittiyaṃ. Attanā laddhaṃ pana sāmaṇerānaṃ	473	
PA_atk-s01_01a:473_3	datvā, tehi laddhaṃ ṭhapāpetvā dutiyadivase bhuñjituṃ vaṭṭati, sallekho pana na hoti.	473	
PA_atk-s01_01a:474	Pānasannidhimhipi eseva nayo. Tattha pānaṃ nāma ambapānādīni aṭṭha pānāni, yāni ca tesaṃ anulomāni. Tesaṃ vinicchayo samantapāsādikāyaṃ vutto.	47	
PA_atk-s01_01a:475_0	Vatthasannidhimhi anadhiṭṭhitaṃ avikappitaṃ sannidhi ca hoti, sallekhañca kopeti,	475	
PA_atk-s01_01a:475_1	ayaṃ pariyāyakathā. Nippariyāyato pana ticīvarasantuṭṭhena bhavitabbaṃ, catutthaṃ	475	
PA_atk-s01_01a:475_2	labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo	475	
PA_atk-s01_01a:475_3	hoti, so uddesatthāya vā paripucchatthāya vā gato, āgatamatte dātabbaṃ, adātuṃ na	475	
PA_atk-s01_01a:475_4	vaṭṭati. Cīvare pana appahonte satiyā paccāsāya anuññātakālaṃ ṭhapetuṃ vaṭṭati. Sūcisuttacīvarakārakānaṃ	475	
PA_atk-s01_01a:475_5	alābhena tato parampi vinayakammaṃ katvā ṭhapetuṃ vaṭṭati. “Imasmiṃ jiṇṇe puna īdisaṃ	475	
PA_atk-s01_01a:475_6	kuto labhissāmī”ti pana ṭhapetuṃ na vaṭṭati, sannidhi ca hoti, sallekhañca kopeti.	475	
PA_atk-s01_01a:476_0	Yānasannidhimhi yānaṃ nāma vayhaṃ, ratho, sakaṭaṃ, sandamānikā, sivikā, pāṭaṅkīti;	476	
PA_atk-s01_01a:476_1	netaṃ pabbajitassa yānaṃ. Upāhanā pana pabbajitassa yānaṃyeva. Ekabhikkhussa hi eko	476	
PA_atk-s01_01a:476_2	araññatthāya, eko dhotapādakatthāyāti, ukkaṃsato dve upāhanasaṅghāṭā vaṭṭanti. Tatiyaṃ	476	
PA_atk-s01_01a:476_3	labhitvā aññassa dātabbo. “Imasmiṃ jiṇṇe aññaṃ kuto labhissāmī”ti hi ṭhapetuṃ na	476	
PA_atk-s01_01a:476_4	vaṭṭati, sannidhi ca hoti, sallekhañca kopeti.	476	
PA_atk-s01_01a:477_0	Sayanasannidhimhi sayananti mañco. Ekassa bhikkhuno eko gabbhe, eko divāṭhāneti ukkaṃsato	477	
PA_atk-s01_01a:477_1	dve mañcā vaṭṭanti. Tato uttari labhitvā aññassa bhikkhuno vā gaṇassa vā dātabbo;	477	
PA_atk-s01_01a:477_2	adātuṃ na vaṭṭati. Sannidhi ca hoti, sallekhañca kopeti.	477	
PA_atk-s01_01a:478_0	Gandhasannidhimhi bhikkhuno kaṇḍukacchuchavidosādiābādhe sati gandhā vaṭṭanti. Te	478	
PA_atk-s01_01a:478_1	gandhe āharāpetvā tasmiṃ roge vūpasante aññesaṃ vā ābādhikānaṃ dātabbā, dvāre pañcaṅguligharadhūpanādīsu	478	
PA_atk-s01_01a:478_2	vā upanetabbā. “Puna roge sati bhavissantī”ti pana ṭhapetuṃ na vaṭṭati, sannidhi	478	
PA_atk-s01_01a:478_3	ca hoti, sallekhañca kopeti.	478	
PA_atk-s01_01a:479_0	Āmisanti vuttāvasesaṃ daṭṭhabbaṃ. Seyyathidaṃ, idhekacco bhikkhu – “tathārūpe kāle	479	
PA_atk-s01_01a:479_1	upakārāya bhavissatī”ti tilataṇḍulamuggamāsanāḷikeraloṇamacchamaṃsavallūrasappitelaguḷabhājanādīni	479	
PA_atk-s01_01a:479_2	āharāpetvā ṭhapeti. So vassakāle kālasseva sāmaṇerehi yāguṃ pacāpetvā paribhuñjitvā	479	
PA_atk-s01_01a:479_3	“sāmaṇera, udakakaddame dukkhaṃ gāmaṃ pavisituṃ, gaccha asukaṃ kulaṃ gantvā mayhaṃ	479	
PA_atk-s01_01a:479_4	vihāre nisinnabhāvaṃ ārocehi; asukakulato dadhiādīni āharā”ti peseti. Bhikkhūhi –	479	
PA_atk-s01_01a:479_5	“kiṃ, bhante, gāmaṃ pavisissathā”ti vuttepi, “duppaveso, āvuso, idāni gāmo”ti vadati.	479	
PA_atk-s01_01a:479_6	Te – “hotu, bhante, acchatha tumhe, mayaṃ bhikkhaṃ pariyesitvā āharissāmā”ti gacchanti.	479	
PA_atk-s01_01a:479_7	Atha sāmaṇeropi dadhiādīni āharitvā bhattañca byañjanañca sampādetvā upaneti, taṃ	479	
PA_atk-s01_01a:479_8	bhuñjantasseva upaṭṭhākā bhattaṃ pahiṇanti, tatopi manāpaṃ manāpaṃ bhuñjati. Atha	479	
PA_atk-s01_01a:479_9	bhikkhū piṇḍapātaṃ gahetvā āgacchanti, tatopi manāpaṃ manāpaṃ gīvāyāmakaṃ bhuñjatiyeva.	479	
PA_atk-s01_01a:479_10	Evaṃ catumāsampi vītināmeti. Ayaṃ vuccati – “bhikkhu muṇḍakuṭumbikajīvikaṃ jīvati,	4791	
PA_atk-s01_01a:479_11	na samaṇajīvika”nti. Evarūpo āmisasannidhi nāma hoti.	4791	
PA_atk-s01_01a:480_0	Bhikkhuno pana vasanaṭṭhāne ekā taṇḍulanāḷi, eko guḷapiṇḍo, catubhāgamattaṃ sappīti	480	
PA_atk-s01_01a:480_1	ettakaṃ nidhetuṃ vaṭṭati, akāle sampattacorānaṃ atthāya. Te hi ettakampi āmisapaṭisanthāraṃ	480	
PA_atk-s01_01a:480_2	alabhantā jīvitāpi voropeyyuṃ, tasmā sace ettakaṃ natthi, āharāpetvāpi ṭhapetuṃ vaṭṭati.	480	
PA_atk-s01_01a:480_3	Aphāsukakāle ca yadettha kappiyaṃ, taṃ attanāpi paribhuñjituṃ vaṭṭati. Kappiyakuṭiyaṃ	480	
PA_atk-s01_01a:480_4	pana bahuṃ ṭhapentassāpi sannidhi nāma natthi. Tathāgatassa pana taṇḍulanāḷiādīsu	480	
PA_atk-s01_01a:480_5	vā yaṃ kiñci caturatanamattaṃ vā pilotikakhaṇḍaṃ “idaṃ me ajja vā sve vā bhavissatī”ti	480	
PA_atk-s01_01a:480_6	ṭhapitaṃ nāma natthi.	480	
PA_atk-s01_01a:481_0	13. Visūkadassanesu naccaṃ nāma yaṃ kiñci naccaṃ, taṃ maggaṃ gacchantenāpi gīvaṃ	481	
PA_atk-s01_01a:481_1	pasāretvā daṭṭhuṃ na vaṭṭati. Vitthāravinicchayo panettha samantapāsādikāyaṃ vuttanayeneva	481	
PA_atk-s01_01a:481_2	veditabbo. Yathā cettha, evaṃ sabbesu sikkhāpadapaṭisaṃyuttesu suttapadesu. Ito parañhi	481	
PA_atk-s01_01a:481_3	ettakampi avatvā tattha tattha payojanamattameva vaṇṇayissāmāti.	481	
PA_atk-s01_01a:482_0	Pekkhanti naṭasamajjaṃ. Akkhānanti bhāratayujjhanādikaṃ. Yasmiṃ ṭhāne kathīyati,	482	
PA_atk-s01_01a:482_1	tattha gantumpi na vaṭṭati. Pāṇissaranti kaṃsatāḷaṃ, pāṇitāḷantipi vadanti. Vetāḷanti	482	
PA_atk-s01_01a:482_2	ghanatāḷaṃ, mantena matasarīruṭṭhāpanantipi eke. Kumbhathūṇanti caturassaambaṇakatāḷaṃ,	482	
PA_atk-s01_01a:482_3	kumbhasaddantipi eke. Sobhanakanti naṭānaṃ abbhokkiraṇaṃ, sobhanakaraṃ vā, paṭibhānacittanti	482	
PA_atk-s01_01a:482_4	vuttaṃ hoti. Caṇḍālanti ayoguḷakīḷā, caṇḍālānaṃ sāṇadhovanakīḷātipi vadanti. Vaṃsanti	482	
PA_atk-s01_01a:482_5	veḷuṃ ussāpetvā kīḷanaṃ.	482	
PA_atk-s01_01a:483_0	Dhovananti aṭṭhidhovanaṃ, ekaccesu kira janapadesu kālaṅkate ñātake na jhāpenti,	483	
PA_atk-s01_01a:483_1	nikhaṇitvā ṭhapenti. Atha nesaṃ pūtibhūtaṃ kāyaṃ ñatvā nīharitvā aṭṭhīni dhovitvā	483	
PA_atk-s01_01a:483_2	gandhehi makkhetvā ṭhapenti. Te nakkhattakāle ekasmiṃ ṭhāne aṭṭhīni ṭhapetvā ekasmiṃ	483	
PA_atk-s01_01a:483_3	ṭhāne surādīni ṭhapetvā rodantā paridevantā suraṃ pivanti. Vuttampi cetaṃ – “atthi,	483	
PA_atk-s01_01a:483_4	bhikkhave, dakkhiṇesu janapadesu aṭṭhidhovanaṃ nāma, tattha hoti annampi pānampi	483	
PA_atk-s01_01a:483_5	khajjampi bhojjampi leyyampi peyyampi naccampi gītampi vāditampi. Atthetaṃ, bhikkhave,	483	
PA_atk-s01_01a:483_6	dhovanaṃ, netaṃ natthīti vadāmī”ti. Ekacce pana indajālena aṭṭhidhovanaṃ dhovanantipi vadanti.	483	
PA_atk-s01_01a:484_0	Hatthiyuddhādīsu bhikkhuno neva hatthiādīhi saddhiṃ yujjhituṃ, na te yujjhāpetuṃ,	484	
PA_atk-s01_01a:484_1	na yujjhante daṭṭhuṃ vaṭṭati. Nibbuddhanti mallayuddhaṃ. Uyyodhikanti yattha sampahāro	484	
PA_atk-s01_01a:484_2	dissati. Balagganti balagaṇanaṭṭhānaṃ. Senābyūhanti senāniveso, sakaṭabyūhādivasena	484	
PA_atk-s01_01a:484_3	senāya nivesanaṃ. Anīkadassananti – “tayo hatthī pacchimaṃ hatthānīka”ntiādinā nayena	484	
PA_atk-s01_01a:484_4	vuttassa anīkassa dassanaṃ.	484	
PA_atk-s01_01a:485_0	14. Pamādo ettha tiṭṭhatīti pamādaṭṭhānaṃ. Jūtañca taṃ pamādaṭṭhānañcāti jūtappamādaṭṭhānaṃ.	485	
PA_atk-s01_01a:485_1	Ekekāya pantiyā aṭṭha aṭṭha padāni assāti aṭṭhapadaṃ dasapadepi eseva nayo. Ākāsanti	485	
PA_atk-s01_01a:485_2	aṭṭhapadadasapadesu viya ākāseyeva kīḷanaṃ. Parihārapathanti bhūmiyaṃ nānāpathamaṇḍalaṃ	485	
PA_atk-s01_01a:485_3	katvā tattha tattha pariharitabbaṃ, pathaṃ pariharantānaṃ kīḷanaṃ. Santikanti santikakīḷanaṃ.	485	
PA_atk-s01_01a:485_4	Ekajjhaṃ ṭhapitā sāriyo vā sakkharāyo vā acālentā nakheneva apanenti ca upanenti	485	
PA_atk-s01_01a:485_5	ca, sace tattha kāci calati, parājayo hoti, evarūpāya kīḷāyetaṃ adhivacanaṃ. Khalikanti	485	
PA_atk-s01_01a:485_6	jūtaphalake pāsakakīḷanaṃ. Ghaṭikā vuccati dīghadaṇḍakena rassadaṇḍakaṃ paharaṇakīḷanaṃ.	485	
PA_atk-s01_01a:485_7	Salākahatthanti lākhāya vā mañjiṭṭhikāya vā piṭṭhodakena vā salākahatthaṃ temetvā	485	
PA_atk-s01_01a:485_8	– “kiṃ hotū”ti bhūmiyaṃ vā bhittiyaṃ vā taṃ paharitvā hatthiassādirūpadassanakīḷanaṃ.	485	
PA_atk-s01_01a:485_9	Akkhanti guḷakīḷā. Paṅgacīraṃ vuccati paṇṇanāḷikaṃ, taṃ dhamantā kīḷanti. Vaṅkakanti	485	
PA_atk-s01_01a:485_10	gāmadārakānaṃ kīḷanakaṃ khuddakanaṅgalaṃ. Mokkhacikā vuccati samparivattanakīḷā,	4851	
PA_atk-s01_01a:485_11	ākāse vā daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷāti	4851	
PA_atk-s01_01a:485_12	vuttaṃ hoti. Ciṅgulikaṃ vuccati tālapaṇṇādīhi kataṃ vātappahārena paribbhamanacakkaṃ.	4851	
PA_atk-s01_01a:485_13	Pattāḷhakaṃ vuccati paṇṇanāḷikā. Tāya vālukādīni minantā kīḷanti. Rathakanti khuddakarathaṃ.	4851	
PA_atk-s01_01a:485_14	Dhanukanti khuddakadhanumeva. Akkharikā vuccati ākāse vā piṭṭhiyaṃ vā akkharajānanakīḷā.	4851	
PA_atk-s01_01a:485_15	Manesikā nāma manasā cintitajānanakīḷā. Yathāvajjaṃ nāma kāṇakuṇikhujjādīnaṃ yaṃ	4851	
PA_atk-s01_01a:485_16	yaṃ vajjaṃ, taṃ taṃ payojetvā dassanakīḷā.	4851	
PA_atk-s01_01a:486_0	15. Āsandinti pamāṇātikkantāsanaṃ. Anuyuttā viharantīti idaṃ apekkhitvā pana sabbapadesu	486	
PA_atk-s01_01a:486_1	upayogavacanaṃ kataṃ. Pallaṅkoti pādesu vāḷarūpāni ṭhapetvā kato. Gonakoti dīghalomako	486	
PA_atk-s01_01a:486_2	mahākojavo, caturaṅgulādhikāni kira tassa lomāni. Cittakanti vānavicittaṃ uṇṇāmayattharaṇaṃ.	486	
PA_atk-s01_01a:486_3	Paṭikāti uṇṇāmayo setattharaṇo. Paṭalikāti ghanapupphako uṇṇāmayattharaṇo. Yo āmalakapattotipi	486	
PA_atk-s01_01a:486_4	vuccati. Tūlikāti tiṇṇaṃ tūlānaṃ aññatarapuṇṇā tūlikā. Vikatikāti sīhabyagghādirūpavicitro	486	
PA_atk-s01_01a:486_5	uṇṇāmayattharaṇo. Uddalomīti ubhayatodasaṃ uṇṇāmayattharaṇaṃ, keci “ekatouggatapuppha”nti	486	
PA_atk-s01_01a:486_6	vadanti. Ekantalomīti ekatodasaṃ uṇṇāmayattharaṇaṃ. Keci “ubhatouggatapuppha”nti	486	
PA_atk-s01_01a:486_7	vadanti. Kaṭṭissanti ratanaparisibbitaṃ koseyyakaṭṭissamayapaccattharaṇaṃ. Koseyyanti	486	
PA_atk-s01_01a:486_8	ratanaparisibbitameva kosiyasuttamayapaccattharaṇaṃ. Suddhakoseyyaṃ pana vaṭṭatīti	486	
PA_atk-s01_01a:486_9	vinaye vuttaṃ. Dīghanikāyaṭṭhakathāyaṃ pana “ṭhapetvā tūlikaṃ sabbāneva gonakādīni	486	
PA_atk-s01_01a:486_10	ratanaparisibbitāni na vaṭṭantī”ti vuttaṃ.	4861	
PA_atk-s01_01a:487_0	Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. Hatthattharaṃ	487	
PA_atk-s01_01a:487_1	assattharanti hatthiassapiṭṭhīsu attharaṇaattharakāyeva. Rathattharepi eseva nayo.	487	
PA_atk-s01_01a:487_2	Ajinappaveṇīti ajinacammehi mañcappamāṇena sibbitvā katā paveṇī. Kadalīmigapavarapaccattharaṇanti	487	
PA_atk-s01_01a:487_3	kadalīmigacammaṃ nāma atthi, tena kataṃ pavarapaccattharaṇaṃ; uttamapaccattharaṇanti	487	
PA_atk-s01_01a:487_4	attho. Taṃ kira setavatthassa upari kadalīmigacammaṃ pattharitvā sibbetvā karonti.	487	
PA_atk-s01_01a:487_5	Sauttaracchadanti saha uttaracchadena, uparibaddhena rattavitānena saddhinti attho.	487	
PA_atk-s01_01a:487_6	Setavitānampi heṭṭhā akappiyapaccattharaṇe sati na vaṭṭati, asati pana vaṭṭati. Ubhatolohitakūpadhānanti	487	
PA_atk-s01_01a:487_7	sīsūpadhānañca pādūpadhānañcāti mañcassa ubhatolohitakaṃ upadhānaṃ, etaṃ na kappati.	487	
PA_atk-s01_01a:487_8	Yaṃ pana ekameva upadhānaṃ ubhosu passesu rattaṃ vā hoti padumavaṇṇaṃ vā vicitraṃ	487	
PA_atk-s01_01a:487_9	vā, sace pamāṇayuttaṃ, vaṭṭati. Mahāupadhānaṃ pana paṭikkhittaṃ. Alohitakāni dvepi	487	
PA_atk-s01_01a:487_10	vaṭṭantiyeva. Tato uttari labhitvā aññesaṃ dātabbāni. Dātuṃ asakkonto mañce tiriyaṃ	4871	
PA_atk-s01_01a:487_11	attharitvā upari paccattharaṇaṃ datvā nipajjitumpi labhati. Āsandīādīsu pana vuttanayeneva	4871	
PA_atk-s01_01a:487_12	paṭipajjitabbaṃ. Vuttañhetaṃ – “anujānāmi, bhikkhave, āsandiyā pāde chinditvā paribhuñjituṃ,	4871	
PA_atk-s01_01a:487_13	pallaṅkassa vāḷe bhinditvā paribhuñjituṃ, tūlikaṃ vijaṭetvā bimbohanaṃ kātuṃ, avasesaṃ	4871	
PA_atk-s01_01a:487_14	bhummattharaṇaṃ kātu”nti.	4871	
PA_atk-s01_01a:488_0	16. Ucchādanādīsu mātukucchito nikkhantadārakānaṃ sarīragandho dvādasavassapattakāle	488	
PA_atk-s01_01a:488_1	nassati, tesaṃ sarīraduggandhaharaṇatthāya gandhacuṇṇādīhi ucchādenti, evarūpaṃ ucchādanaṃ	488	
PA_atk-s01_01a:488_2	na vaṭṭati. Puññavante pana dārake ūrūsu nipajjāpetvā telena makkhetvā hatthapādaūrunābhiādīnaṃ	488	
PA_atk-s01_01a:488_3	saṇṭhānasampādanatthaṃ parimaddanti, evarūpaṃ parimaddanaṃ na vaṭṭati.	488	
PA_atk-s01_01a:489_0	Nhāpananti tesaṃyeva dārakānaṃ gandhādīhi nhāpanaṃ. Sambāhananti mahāmallānaṃ viya	489	
PA_atk-s01_01a:489_1	hatthapāde muggarādīhi paharitvā bāhuvaḍḍhanaṃ. Ādāsanti yaṃ kiñci ādāsaṃ pariharituṃ	489	
PA_atk-s01_01a:489_2	na vaṭṭati. Añjananti alaṅkārañjanameva. Mālāti baddhamālā vā abaddhamālā vā. Vilepananti	489	
PA_atk-s01_01a:489_3	yaṃ kiñci chavirāgakaraṇaṃ. Mukhacuṇṇaṃ mukhalepananti mukhe kāḷapīḷakādīnaṃ haraṇatthāya	489	
PA_atk-s01_01a:489_4	mattikakakkaṃ denti, tena lohite calite sāsapakakkaṃ denti, tena dose khādite tilakakkaṃ	489	
PA_atk-s01_01a:489_5	denti, tena lohite sannisinne haliddikakkaṃ denti, tena chavivaṇṇe ārūḷhe mukhacuṇṇakena	489	
PA_atk-s01_01a:489_6	mukhaṃ cuṇṇenti, taṃ sabbaṃ na vaṭṭati.	489	
PA_atk-s01_01a:490_0	Hatthabandhādīsu hatthe vicitrasaṅkhakapālādīni bandhitvā vicaranti, taṃ vā aññaṃ	490	
PA_atk-s01_01a:490_1	vā sabbampi hatthābharaṇaṃ na vaṭṭati, apare sikhaṃ bandhitvā vicaranti. Suvaṇṇacīrakamuttalatādīhi	490	
PA_atk-s01_01a:490_2	ca taṃ parikkhipanti; taṃ sabbaṃ na vaṭṭati. Apare catuhatthadaṇḍaṃ vā aññaṃ vā pana	490	
PA_atk-s01_01a:490_3	alaṅkatadaṇḍakaṃ gahetvā vicaranti, tathā itthipurisarūpādivicittaṃ bhesajjanāḷikaṃ	490	
PA_atk-s01_01a:490_4	suparikkhittaṃ vāmapasse olaggitaṃ; apare kaṇṇikaratanaparikkhittakosaṃ atitikhiṇaṃ	490	
PA_atk-s01_01a:490_5	asiṃ, pañcavaṇṇasuttasibbitaṃ makaradantakādivicittaṃ chattaṃ, suvaṇṇarajatādivicitrā	490	
PA_atk-s01_01a:490_6	morapiñchādiparikkhittā upāhanā, keci ratanamattāyāmaṃ caturaṅgulavitthataṃ kesantaparicchedaṃ	490	
PA_atk-s01_01a:490_7	dassetvā meghamukhe vijjulataṃ viya nalāṭe uṇhīsapaṭṭaṃ bandhanti, cūḷāmaṇiṃ dhārenti,	490	
PA_atk-s01_01a:490_8	cāmaravālabījaniṃ dhārenti, taṃ sabbaṃ na vaṭṭati.	490	
PA_atk-s01_01a:491_0	17. Aniyyānikattā saggamokkhamaggānaṃ tiracchānabhūtā kathāti tiracchānakathā. Tattha	491	
PA_atk-s01_01a:491_1	rājānaṃ ārabbha mahāsammato mandhātā dhammāsoko evaṃ mahānubhāvotiādinā nayena pavattā	491	
PA_atk-s01_01a:491_2	kathā rājakathā. Esa nayo corakathādīsu. Tesu asuko rājā abhirūpo dassanīyotiādinā	491	
PA_atk-s01_01a:491_3	nayena gehassitakathāva tiracchānakathā hoti. Sopi nāma evaṃ mahānubhāvo khayaṃ gatoti	491	
PA_atk-s01_01a:491_4	evaṃ pavattā pana kammaṭṭhānabhāve tiṭṭhati. Coresu mūladevo evaṃ mahānubhāvo, meghamālo	491	
PA_atk-s01_01a:491_5	evaṃ mahānubhāvoti tesaṃ kammaṃ paṭicca aho sūrāti gehassitakathāva tiracchānakathā.	491	
PA_atk-s01_01a:491_6	Yuddhepi bhāratayuddhādīsu asukena asuko evaṃ mārito, evaṃ viddhoti kāmassādavaseneva	491	
PA_atk-s01_01a:491_7	kathā tiracchānakathā. Tepi nāma khayaṃ gatāti evaṃ pavattā pana sabbattha kammaṭṭhānameva	491	
PA_atk-s01_01a:491_8	hoti. Api ca annādīsu evaṃ vaṇṇavantaṃ gandhavantaṃ rasavantaṃ phassasampannaṃ khādimha	491	
PA_atk-s01_01a:491_9	bhuñjimhāti kāmassādavasena kathetuṃ na vaṭṭati. Sātthakaṃ pana katvā pubbe evaṃ	491	
PA_atk-s01_01a:491_10	vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ sīlavantānaṃ adamha, cetiye	4911	
PA_atk-s01_01a:491_11	pūjaṃ karimhāti kathetuṃ vaṭṭati. Ñātikathādīsu pana “amhākaṃ ñātakā sūrā samatthā”ti	4911	
PA_atk-s01_01a:491_12	vā “pubbe mayaṃ evaṃ vicitrehi yānehi vicarimhā”ti vā assādavasena vattuṃ na vaṭṭati.	4911	
PA_atk-s01_01a:491_13	Sātthakaṃ pana katvā “tepi no ñātakā khayaṃ gatā”ti vā “pubbe mayaṃ evarūpā upāhanā	4911	
PA_atk-s01_01a:491_14	saṅghassa adamhā”ti vā kathetuṃ vaṭṭati. Gāmakathāpi suniviṭṭhadunniviṭṭhasubhikkhadubbhikkhādivasena	4911	
PA_atk-s01_01a:491_15	vā “asukagāmavāsino sūrā samatthā”ti vā evaṃ assādavasena na vaṭṭati. Sātthakaṃ pana	4911	
PA_atk-s01_01a:491_16	katvā “saddhā pasannā”ti vā “khayavayaṃ gatā”ti vā vattuṃ vaṭṭati. Nigamanagarajanapadakathādīsupi eseva nayo.	4911	
PA_atk-s01_01a:492_0	Itthikathāpi vaṇṇasaṇṭhānādīni paṭicca assādavasena na vaṭṭati, saddhā pasannā khayavayaṃ	492	
PA_atk-s01_01a:492_1	gatāti evameva vaṭṭati. Sūrakathāpi ‘nandimitto nāma yodho sūro ahosī’ti assādavasena	492	
PA_atk-s01_01a:492_2	na vaṭṭati. Saddho ahosi khayaṃ gatoti evameva vaṭṭati. Visikhākathāpi “asukā visikhā	492	
PA_atk-s01_01a:492_3	suniviṭṭhā dunniviṭṭhā sūrā samatthā”ti assādavasena na vaṭṭati. Saddhā pasannā khayavayaṃ	492	
PA_atk-s01_01a:492_4	gatāti evameva vaṭṭati.	492	
PA_atk-s01_01a:493_0	Kumbhaṭṭhānakathāti udakaṭṭhānakathā, udakatitthakathātipi vuccati, kumbhadāsikathā	493	
PA_atk-s01_01a:493_1	vā, sāpi “pāsādikā naccituṃ gāyituṃ chekā”ti assādavasena na vaṭṭati; saddhā pasannātiādinā	493	
PA_atk-s01_01a:493_2	nayeneva vaṭṭati. Pubbapetakathāti atītañātikathā. Tattha vattamānañātikathāsadiso vinicchayo.	493	
PA_atk-s01_01a:494_0	Nānattakathāti purimapacchimakathāhi vimuttā avasesā nānāsabhāvā niratthakakathā.	494	
PA_atk-s01_01a:494_1	Lokakkhāyikāti ayaṃ loko kena nimmito, asukena nāma nimmito. Kāko seto, aṭṭhīnaṃ	494	
PA_atk-s01_01a:494_2	setattā; balākā rattā. Lohitassa rattattāti evamādikā lokāyatavitaṇḍasallāpakathā.	494	
PA_atk-s01_01a:495_0	Samuddakkhāyikā nāma kasmā samuddo sāgaro? Sāgaradevena khato, tasmā sāgaro. Khato	495	
PA_atk-s01_01a:495_1	meti hatthamuddāya sayaṃ niveditattā “samuddo”ti evamādikā niratthakā samuddakkhāyanakathā.	495	
PA_atk-s01_01a:495_2	Bhavoti vuḍḍhi. Abhavoti hāni. Iti bhavo, iti abhavoti yaṃ vā taṃ vā niratthakakāraṇaṃ	495	
PA_atk-s01_01a:495_3	vatvā pavattitakathā itibhavābhavakathā.	495	
PA_atk-s01_01a:496_0	18. Viggāhikakathāti viggahakathā, sārambhakathā. Tattha sahitaṃ meti mayhaṃ vacanaṃ	496	
PA_atk-s01_01a:496_1	sahitaṃ siliṭṭhaṃ atthayuttaṃ kāraṇayuttanti attho. Asahitaṃ teti tuyhaṃ vacanaṃ	496	
PA_atk-s01_01a:496_2	asahitaṃ asiliṭṭhaṃ. Adhiciṇṇaṃ te viparāvattanti yaṃ tuyhaṃ dīgharattāciṇṇavasena	496	
PA_atk-s01_01a:496_3	suppaguṇaṃ, taṃ mayhaṃ ekavacaneneva viparāvattaṃ parivattitvā ṭhitaṃ, na kiñci jānāsīti attho.	496	
PA_atk-s01_01a:497_0	Āropito te vādoti mayā tava doso āropito. Cara vādappamokkhāyāti dosamocanatthaṃ	497	
PA_atk-s01_01a:497_1	cara, vicara; tattha tattha gantvā sikkhāti attho. Nibbeṭhehi vā sace pahosīti atha	497	
PA_atk-s01_01a:497_2	sayaṃ pahosi, idānimeva nibbeṭhehīti.	497	
PA_atk-s01_01a:498_0	19. Dūteyyakathāyaṃ idha gacchāti ito asukaṃ nāma ṭhānaṃ gaccha. Amutrāgacchāti tato	498	
PA_atk-s01_01a:498_1	asukaṃ nāma ṭhānaṃ āgaccha. Idaṃ harāti ito idaṃ nāma hara. Amutra idaṃ āharāti asukaṭṭhānato	498	
PA_atk-s01_01a:498_2	idaṃ nāma idha āhara. Saṅkhepato pana idaṃ dūteyyaṃ nāma ṭhapetvā pañca sahadhammike	498	
PA_atk-s01_01a:498_3	ratanattayassa upakārapaṭisaṃyuttañca gihīsāsanaṃ aññesaṃ na vaṭṭati.	498	
PA_atk-s01_01a:499_0	20. Kuhakātiādīsu tividhena kuhanavatthunā lokaṃ kuhayanti, vimhāpayantīti kuhakā.	499	
PA_atk-s01_01a:499_1	Lābhasakkāratthikā hutvā lapantīti lapakā. Nimittaṃ sīlametesanti nemittikā. Nippeso	499	
PA_atk-s01_01a:499_2	sīlametesanti nippesikā. Lābhena lābhaṃ nijigīsanti magganti pariyesantīti lābhena	499	
PA_atk-s01_01a:499_3	lābhaṃ nijigīsitāro. Kuhanā, lapanā, nemittikatā, nippesikatā, lābhena lābhaṃ nijigīsanatāti	499	
PA_atk-s01_01a:499_4	etāhi samannāgatānaṃ puggalānaṃ etaṃ adhivacanaṃ. Ayamettha saṅkhepo. Vitthārena	499	
PA_atk-s01_01a:499_5	panetā kuhanādikā visuddhimagge sīlaniddeseyeva pāḷiñca aṭṭhakathañca āharitvā pakāsitāti.	499	
PA_atk-s01_01a:500	Ettāvatā majjhimasīlaṃ niṭṭhitaṃ hoti.	50	
PA_atk-s01_01a:501	Mahāsīlavaṇṇanā	50	
PA_atk-s01_01a:502_0	21. Ito paraṃ mahāsīlaṃ hoti. Aṅganti hatthapādādīsu yena kenaci evarūpena aṅgena	502	
PA_atk-s01_01a:502_1	samannāgato dīghāyu yasavā hotītiādinayappavattaṃ aṅgasatthaṃ. Nimittanti nimittasatthaṃ.	502	
PA_atk-s01_01a:502_2	Paṇḍurājā kira tisso muttāyo muṭṭhiyaṃ katvā nemittikaṃ pucchi – “kiṃ me hatthe”ti?	502	
PA_atk-s01_01a:502_3	So ito cito ca vilokesi, tasmiñca samaye gharagolikāya makkhikā gayhantī muttā, so	502	
PA_atk-s01_01a:502_4	“muttā”ti āha. Puna “katī”ti puṭṭho kukkuṭassa tikkhattuṃ ravantassa saddaṃ sutvā	502	
PA_atk-s01_01a:502_5	“tisso”ti āha. Evaṃ taṃ taṃ ādisitvā nimittamanuyuttā viharanti.	502	
PA_atk-s01_01a:503_0	Uppātanti asanipātādīnaṃ mahantānaṃ uppatitaṃ, tañhi disvā “idaṃ bhavissati, evaṃ	503	
PA_atk-s01_01a:503_1	bhavissatī”ti ādisanti. Supinanti yo pubbaṇhasamaye supinaṃ passati, evaṃ vipāko	503	
PA_atk-s01_01a:503_2	hoti; yo idaṃ nāma passati, tassa idaṃ nāma hotītiādinā nayena supinakaṃ anuyuttā	503	
PA_atk-s01_01a:503_3	viharanti. Lakkhaṇanti iminā lakkhaṇena samannāgato rājā hoti, iminā uparājātiādikaṃ.	503	
PA_atk-s01_01a:503_4	Mūsikacchinnanti undūrakhāyitaṃ. Tenāpi hi ahate vā vatthe anahate vā vatthe ito	503	
PA_atk-s01_01a:503_5	paṭṭhāya evaṃ chinne idaṃ nāma hotīti ādisanti. Aggihomanti evarūpena dārunā evaṃ	503	
PA_atk-s01_01a:503_6	hute idaṃ nāma hotīti aggijuhanaṃ. Dabbihomādīnipi aggihomāneva, evarūpāya dabbiyā	503	
PA_atk-s01_01a:503_7	īdisehi kaṇādīhi hute idaṃ nāma hotīti evaṃ pavattivasena pana visuṃ vuttāni.	503	
PA_atk-s01_01a:504_0	Tattha kaṇoti kuṇḍako. Taṇḍulāti sāliādīnañceva tiṇajātīnañca taṇḍulā. Sappīti gosappiādikaṃ.	504	
PA_atk-s01_01a:504_1	Telanti tilatelādikaṃ. Sāsapādīni pana mukhena gahetvā aggimhi pakkhipanaṃ, vijjaṃ	504	
PA_atk-s01_01a:504_2	parijappitvā juhanaṃ vā mukhahomaṃ. Dakkhiṇakkhakajaṇṇulohitādīhi juhanaṃ lohitahomaṃ.	504	
PA_atk-s01_01a:504_3	Aṅgavijjāti pubbe aṅgameva disvā byākaraṇavasena aṅgaṃ vuttaṃ, idha aṅgulaṭṭhiṃ disvā	504	
PA_atk-s01_01a:504_4	vijjaṃ parijappitvā ayaṃ kulaputto vā no vā, sirīsampanno vā no vātiādibyākaraṇavasena	504	
PA_atk-s01_01a:504_5	aṅgavijjā vuttā. Vatthuvijjāti gharavatthuārāmavatthādīnaṃ guṇadosasallakkhaṇavijjā.	504	
PA_atk-s01_01a:504_6	Mattikādivisesaṃ disvāpi hi vijjaṃ parijappitvā heṭṭhā pathaviyaṃ tiṃsaratanamatte,	504	
PA_atk-s01_01a:504_7	ākāse ca asītiratanamatte padese guṇadosaṃ passanti. Khattavijjāti abbheyyamāsurakkharājasatthādisatthaṃ.	504	
PA_atk-s01_01a:504_8	Sivavijjāti susāne pavisitvā santikaraṇavijjā, siṅgālarutavijjātipi vadanti. Bhūtavijjāti	504	
PA_atk-s01_01a:504_9	bhūtavejjamanto. Bhūrivijjāti bhūrighare vasantena uggahetabbamanto. Ahivijjāti sappadaṭṭhatikicchanavijjā	504	
PA_atk-s01_01a:504_10	ceva sappāvhāyanavijjā ca. Visavijjāti yāya, purāṇavisaṃ vā rakkhanti, navavisaṃ	5041	
PA_atk-s01_01a:504_11	vā karonti visavantameva vā. Vicchikavijjāti vicchikadaṭṭhatikicchanavijjā. Mūsikavijjāyapi	5041	
PA_atk-s01_01a:504_12	eseva nayo. Sakuṇavijjāti sapakkhakaapakkhakadvipadacatuppadānaṃ rutagatādivasena	5041	
PA_atk-s01_01a:504_13	sakuṇañāṇaṃ. Vāyasavijjāti kākarutañāṇaṃ, taṃ visuññeva satthaṃ, tasmā visuṃ vuttaṃ.	5041	
PA_atk-s01_01a:505_0	Pakkajjhānanti paripākagatacintā. Idāni “ayaṃ ettakaṃ jīvissati, ayaṃ ettaka”nti	505	
PA_atk-s01_01a:505_1	evaṃ pavattaṃ ādiṭṭhañāṇanti attho. Saraparittāṇanti sararakkhaṇaṃ, yathā attano	505	
PA_atk-s01_01a:505_2	upari na āgacchati, evaṃ karaṇavijjā. Migacakkanti idaṃ sabbasaṅgāhikaṃ sabbasakuṇacatuppadānaṃ	505	
PA_atk-s01_01a:505_3	rutañāṇavasena vuttaṃ.	505	
PA_atk-s01_01a:506_0	22. Maṇilakkhaṇādīsu evarūpo maṇi pasattho, evarūpo apasattho, sāmino ārogyaissariyādīnaṃ	506	
PA_atk-s01_01a:506_1	hetu hoti, na hotīti, evaṃ vaṇṇasaṇṭhānādivasena maṇiādīnaṃ lakkhaṇaṃ anuyuttā viharantīti	506	
PA_atk-s01_01a:506_2	attho. Tattha āvudhanti ṭhapetvā asiādīni avasesaṃ āvudhaṃ. Itthilakkhaṇādīnipi yamhi	506	
PA_atk-s01_01a:506_3	kule te itthipurisādayo vasanti, tassa vuḍḍhihānivaseneva veditabbāni. Ajalakkhaṇādīsu	506	
PA_atk-s01_01a:506_4	pana evarūpānaṃ ajādīnaṃ maṃsaṃ khāditabbaṃ, evarūpānaṃ na khāditabbanti ayaṃ viseso veditabbo.	506	
PA_atk-s01_01a:507_0	Api cettha godhāya lakkhaṇe cittakammapiḷandhanādīsupi evarūpāya godhāya sati idaṃ	507	
PA_atk-s01_01a:507_1	nāma hotīti ayaṃ viseso veditabbo. Idañcettha vatthu – ekasmiṃ kira vihāre cittakamme	507	
PA_atk-s01_01a:507_2	godhaṃ aggiṃ dhamamānaṃ akaṃsu. Tato paṭṭhāya bhikkhūnaṃ mahāvivādo jāto. Eko āgantukabhikkhu	507	
PA_atk-s01_01a:507_3	taṃ disvā makkhesi. Tato paṭṭhāya vivādo mandībhūto hoti. Kaṇṇikalakkhaṇaṃ piḷandhanakaṇṇikāyapi	507	
PA_atk-s01_01a:507_4	gehakaṇṇikāyapi vasena veditabbaṃ. Kacchapalakkhaṇaṃ godhālakkhaṇasadisameva. Migalakkhaṇaṃ	507	
PA_atk-s01_01a:507_5	sabbasaṅgāhikaṃ sabbacatuppadānaṃ lakkhaṇavasena vuttaṃ.	507	
PA_atk-s01_01a:508_0	23. Raññaṃ niyyānaṃ bhavissatīti asukadivase asukanakkhattena asukassa nāma rañño	508	
PA_atk-s01_01a:508_1	niggamanaṃ bhavissatīti evaṃ rājūnaṃ pavāsagamanaṃ byākaroti. Esa nayo sabbattha.	508	
PA_atk-s01_01a:508_2	Kevalaṃ panettha aniyyānanti vippavutthānaṃ puna āgamanaṃ. Abbhantarānaṃ raññaṃ upayānaṃ	508	
PA_atk-s01_01a:508_3	bhavissati, bāhirānaṃ raññaṃ apayānanti antonagare amhākaṃ rājā paṭiviruddhaṃ bahirājānaṃ	508	
PA_atk-s01_01a:508_4	upasaṅkamissati, tato tassa paṭikkamanaṃ bhavissatīti evaṃ raññaṃ upayānāpayānaṃ	508	
PA_atk-s01_01a:508_5	byākaroti. Dutiyapadepi eseva nayo. Jayaparājayā pākaṭāyeva.	508	
PA_atk-s01_01a:509_0	24. Candaggāhādayo asukadivase rāhu candaṃ gahessatīti byākaraṇavaseneva veditabbā.	509	
PA_atk-s01_01a:509_1	Api ca nakkhattassa aṅgārakādigāhasamāyogopi nakkhattagāhoyeva. Ukkāpātoti ākāsato	509	
PA_atk-s01_01a:509_2	ukkānaṃ patanaṃ. Disāḍāhoti disākālusiyaṃ aggisikhadhūmasikhādīhi ākulabhāvo viya.	509	
PA_atk-s01_01a:509_3	Devadudrabhīti sukkhavalāhakagajjanaṃ. Uggamananti udayanaṃ. Okkamananti atthaṅgamanaṃ.	509	
PA_atk-s01_01a:509_4	Saṃkilesanti avisuddhatā. Vodānanti visuddhatā. Evaṃ vipākoti lokassa evaṃ vividhasukhadukkhāvaho.	509	
PA_atk-s01_01a:510_0	25. Suvuṭṭhikāti devassa sammādhārānuppavecchanaṃ. Dubbuṭṭhikāti avaggāho, vassavibandhoti	510	
PA_atk-s01_01a:510_1	vuttaṃ hoti. Muddāti hatthamuddā. Gaṇanā vuccati acchiddakagaṇanā. Saṅkhānanti saṅkalanasaṭuppādanādivasena	510	
PA_atk-s01_01a:510_2	piṇḍagaṇanā. Yassa sā paguṇā hoti, so rukkhampi disvā ettakāni ettha paṇṇānīti jānāti.	510	
PA_atk-s01_01a:510_3	Kāveyyanti “cattārome, bhikkhave, kavī. Katame cattāro? Cintākavi, sutakavi, atthakavi,	510	
PA_atk-s01_01a:510_4	paṭibhānakavī”ti. Imesaṃ catunnaṃ kavīnaṃ attano cintāvasena vā; “vessantaro nāma	510	
PA_atk-s01_01a:510_5	rājā ahosī”tiādīni sutvā sutavasena vā; imassa ayaṃ attho, evaṃ taṃ yojessāmīti evaṃ	510	
PA_atk-s01_01a:510_6	atthavasena vā; kiñcideva disvā tappaṭibhāgaṃ kattabbaṃ karissāmīti evaṃ ṭhānuppattikapaṭibhānavasena	510	
PA_atk-s01_01a:510_7	vā; jīvikatthāya kabyakaraṇaṃ. Lokāyataṃ vuttameva.	510	
PA_atk-s01_01a:511_0	26. Āvāhanaṃ nāma imassa dārakassa asukakulato asukanakkhattena dārikaṃ ānethāti	511	
PA_atk-s01_01a:511_1	āvāhakaraṇaṃ. Vivāhananti imaṃ dārikaṃ asukassa nāma dārakassa asukanakkhattena detha,	511	
PA_atk-s01_01a:511_2	evamassā vuḍḍhi bhavissatīti vivāhakaraṇaṃ. Saṃvaraṇanti saṃvaraṇaṃ nāma ‘ajja nakkhattaṃ	511	
PA_atk-s01_01a:511_3	sundaraṃ, ajjeva samaggā hotha, iti vo viyogo na bhavissatī’ti evaṃ samaggakaraṇaṃ.	511	
PA_atk-s01_01a:511_4	Vivaraṇaṃ nāma ‘sace viyujjitukāmattha, ajjeva viyujjatha, iti vo puna saṃyogo na	511	
PA_atk-s01_01a:511_5	bhavissatī’ti evaṃ visaṃyogakaraṇaṃ. Saṅkiraṇanti ‘uṭṭhānaṃ vā iṇaṃ vā dinnaṃ dhanaṃ	511	
PA_atk-s01_01a:511_6	ajja saṅkaḍḍhatha, ajja saṅkaḍḍhitañhi taṃ thāvaraṃ hotī’ti evaṃ dhanapiṇḍāpanaṃ.	511	
PA_atk-s01_01a:511_7	Vikiraṇanti ‘sace payogauddhārādivasena dhanaṃ payojitukāmattha, ajja payojitaṃ diguṇacatugguṇaṃ	511	
PA_atk-s01_01a:511_8	hotī’ti evaṃ dhanapayojāpanaṃ. Subhagakaraṇanti piyamanāpakaraṇaṃ vā sassirīkakaraṇaṃ	511	
PA_atk-s01_01a:511_9	vā. Dubbhagakaraṇanti tabbiparītaṃ. Viruddhagabbhakaraṇanti viruddhassa vilīnassa	511	
PA_atk-s01_01a:511_10	aṭṭhitassa matassa gabbhassa karaṇaṃ. Puna avināsāya bhesajjadānanti attho. Gabbho	5111	
PA_atk-s01_01a:511_11	hi vātena, pāṇakehi, kammunā cāti tīhi kāraṇehi vinassati. Tattha vātena vinassante	5111	
PA_atk-s01_01a:511_12	nibbāpanīyaṃ sītalaṃ bhesajjaṃ deti, pāṇakehi vinassante pāṇakānaṃ paṭikammaṃ karoti,	5111	
PA_atk-s01_01a:511_13	kammunā vinassante pana buddhāpi paṭibāhituṃ na sakkonti.	5111	
PA_atk-s01_01a:512_0	Jivhānibandhananti mantena jivhāya bandhakaraṇaṃ. Hanusaṃhanananti mukhabandhamantena	512	
PA_atk-s01_01a:512_1	yathā hanukaṃ cāletuṃ na sakkonti, evaṃ bandhakaraṇaṃ. Hatthābhijappananti hatthānaṃ	512	
PA_atk-s01_01a:512_2	parivattanatthaṃ mantajappanaṃ. Tasmiṃ kira mante sattapadantare ṭhatvā jappite itaro	512	
PA_atk-s01_01a:512_3	hatthe parivattetvā khipati. Kaṇṇajappananti kaṇṇehi saddaṃ assavanatthāya vijjāya	512	
PA_atk-s01_01a:512_4	jappanaṃ. Taṃ kira jappitvā vinicchayaṭṭhāne yaṃ icchati, taṃ bhaṇati, paccatthiko	512	
PA_atk-s01_01a:512_5	taṃ na suṇāti, tato paṭivacanaṃ sampādetuṃ na sakkoti. Ādāsapañhanti ādāse devataṃ	512	
PA_atk-s01_01a:512_6	otāretvā pañhapucchanaṃ. Kumārikapañhanti kumārikāya sarīre devataṃ otāretvā pañhapucchanaṃ.	512	
PA_atk-s01_01a:512_7	Devapañhanti dāsiyā sarīre devataṃ otāretvā pañhapucchanaṃ. Ādiccupaṭṭhānanti jīvikatthāya	512	
PA_atk-s01_01a:512_8	ādiccapāricariyā. Mahatupaṭṭhānanti tatheva mahābrahmapāricariyā. Abbhujjalananti	512	
PA_atk-s01_01a:512_9	mantena mukhato aggijālānīharaṇaṃ. Sirivhāyananti “ehi siri, mayhaṃ sire patiṭṭhāhī”ti	512	
PA_atk-s01_01a:512_10	evaṃ sirena siriyā avhāyanaṃ.	5121	
PA_atk-s01_01a:513_0	27. Santikammanti devaṭṭhānaṃ gantvā sace me idaṃ nāma samijjhissati, tumhākaṃ iminā	513	
PA_atk-s01_01a:513_1	ca iminā ca upahāraṃ karissāmīti samiddhikāle kattabbaṃ santipaṭissavakammaṃ. Tasmiṃ	513	
PA_atk-s01_01a:513_2	pana samiddhe tassa karaṇaṃ paṇidhikammaṃ nāma. Bhūrikammanti bhūrighare vasitvā	513	
PA_atk-s01_01a:513_3	gahitamantassa payogakaraṇaṃ. Vassakammaṃ vossakammanti ettha vassoti puriso, vossoti	513	
PA_atk-s01_01a:513_4	paṇḍako. Iti vossassa vassakaraṇaṃ vassakammaṃ, vassassa vossakaraṇaṃ vossakammaṃ.	513	
PA_atk-s01_01a:513_5	Taṃ pana karonto acchandikabhāvamattaṃ pāpeti, na liṅgaṃ antaradhāpetuṃ sakkoti.	513	
PA_atk-s01_01a:513_6	Vatthukammanti akatavatthusmiṃ gehapatiṭṭhāpanaṃ. Vatthuparikammanti “idañcidañcāharathā”ti	513	
PA_atk-s01_01a:513_7	vatvā vatthubalikammakaraṇaṃ. Ācamananti udakena mukhasuddhikaraṇaṃ. Nhāpananti aññesaṃ	513	
PA_atk-s01_01a:513_8	nhāpanaṃ. Juhananti tesaṃ atthāya aggijuhanaṃ. Vamananti yogaṃ datvā vamanakaraṇaṃ.	513	
PA_atk-s01_01a:513_9	Virecanepi eseva nayo. Uddhaṃvirecananti uddhaṃ dosānaṃ nīharaṇaṃ. Adhovirecananti	513	
PA_atk-s01_01a:513_10	adho dosānaṃ nīharaṇaṃ. Sīsavirecananti sirovirecanaṃ. Kaṇṇatelanti kaṇṇānaṃ bandhanatthaṃ	5131	
PA_atk-s01_01a:513_11	vā vaṇaharaṇatthaṃ vā bhesajjatelapacanaṃ. Nettatappananti akkhitappanatelaṃ. Natthukammanti	5131	
PA_atk-s01_01a:513_12	telena yojetvā natthukaraṇaṃ. Añjananti dve vā tīṇi vā paṭalāni nīharaṇasamatthaṃ	5131	
PA_atk-s01_01a:513_13	khārañjanaṃ. Paccañjananti nibbāpanīyaṃ sītalabhesajjañjanaṃ. Sālākiyanti salākavejjakammaṃ.	5131	
PA_atk-s01_01a:513_14	Sallakattiyanti sallakattavejjakammaṃ. Dārakatikicchā vuccati komārabhaccavejjakammaṃ.	5131	
PA_atk-s01_01a:513_15	Mūlabhesajjānaṃ anuppādananti iminā kāyatikicchanaṃ dasseti. Osadhīnaṃ paṭimokkhoti	5131	
PA_atk-s01_01a:513_16	khārādīni datvā tadanurūpe vaṇe gate tesaṃ apanayanaṃ.	5131	
PA_atk-s01_01a:514	Ettāvatā mahāsīlaṃ niṭṭhitaṃ hoti.	51	
PA_atk-s01_01a:515	Pubbantakappikasassatavādavaṇṇanā	51	
PA_atk-s01_01a:516_0	28. Evaṃ brahmadattena vuttavaṇṇassa anusandhivasena tividhaṃ sīlaṃ vitthāretvā idāni	516	
PA_atk-s01_01a:516_1	bhikkhusaṅghena vuttavaṇṇassa anusandhivasena – “atthi, bhikkhave, aññeva dhammā	516	
PA_atk-s01_01a:516_2	gambhīrā duddasā”tiādinā nayena suññatāpakāsanaṃ ārabhi. Tattha dhammāti guṇe, desanāyaṃ,	516	
PA_atk-s01_01a:516_3	pariyattiyaṃ, nissatteti evamādīsu dhammasaddo vattati.	516	
PA_atk-s01_01a:517	“Na hi dhammo adhammo ca, ubho samavipākino;	51	
PA_atk-s01_01a:518	Adhammo nirayaṃ neti, dhammo pāpeti suggati”nti. ;	51	
PA_atk-s01_01a:519_0	Ādīsu hi guṇe dhammasaddo. “Dhammaṃ, vo bhikkhave, desessāmi ādikalyāṇa”ntiādīsu	519	
PA_atk-s01_01a:519_1	desanāyaṃ. “Idha bhikkhu dhammaṃ pariyāpuṇāti suttaṃ, geyya”ntiādīsu pariyattiyaṃ.	519	
PA_atk-s01_01a:519_2	“Tasmiṃ kho pana samaye dhammā honti, khandhā hontī”tiādīsu nissatte. Idha pana guṇe	519	
PA_atk-s01_01a:519_3	vattati. Tasmā atthi, bhikkhave, aññeva tathāgatassa guṇāti evamettha attho daṭṭhabbo.	519	
PA_atk-s01_01a:520_0	Gambhīrāti mahāsamuddo viya makasatuṇḍasūciyā aññatra tathāgatā aññesaṃ ñāṇena alabbhaneyyapatiṭṭhā,	520	
PA_atk-s01_01a:520_1	gambhīrattāyeva duddasā. Duddasattāyeva duranubodhā. Nibbutasabbapariḷāhattā santā,	520	
PA_atk-s01_01a:520_2	santārammaṇesu pavattanatopi santā. Atittikaraṇaṭṭhena paṇītā, sādurasabhojanaṃ viya.	520	
PA_atk-s01_01a:520_3	Uttamañāṇavisayattā na takkena avacaritabbāti atakkāvacarā. Nipuṇāti saṇhasukhumasabhāvattā.	520	
PA_atk-s01_01a:520_4	Bālānaṃ avisayattā, paṇḍitehiyeva veditabbāti paṇḍitavedanīyā.	520	
PA_atk-s01_01a:521_0	Ye tathāgato sayaṃ abhiññā sacchikatvā pavedetīti ye dhamme tathāgato anaññaneyyo	521	
PA_atk-s01_01a:521_1	hutvā sayameva abhivisiṭṭhena ñāṇena paccakkhaṃ katvā pavedeti, dīpeti, katheti,	521	
PA_atk-s01_01a:521_2	pakāsetīti attho. Yehīti yehi guṇadhammehi. Yathābhuccanti yathābhūtaṃ. Vaṇṇaṃ sammā	521	
PA_atk-s01_01a:521_3	vadamānā vadeyyunti tathāgatassa vaṇṇaṃ vattukāmā sammā vadeyyuṃ, ahāpetvā vattuṃ	521	
PA_atk-s01_01a:521_4	sakkuṇeyyunti attho. Katame ca pana te dhammā bhagavatā evaṃ thomitāti? Sabbaññutaññāṇaṃ.	521	
PA_atk-s01_01a:521_5	Yadi evaṃ, kasmā bahuvacananiddeso katoti? Puthucittasamāyogato ceva, puthuārammaṇato	521	
PA_atk-s01_01a:521_6	ca. Tañhi catūsu ñāṇasampayuttamahākiriyacittesu labbhati, na cassa koci dhammo ārammaṇaṃ	521	
PA_atk-s01_01a:521_7	nāma na hoti. Yathāha – “atītaṃ sabbaṃ jānātīti sabbaññutaññāṇaṃ, tattha āvaraṇaṃ	521	
PA_atk-s01_01a:521_8	natthīti anāvaraṇañāṇa”ntiādi. Iti puthucittasamāyogato punappunaṃ uppattivasena	521	
PA_atk-s01_01a:521_9	puthuārammaṇato ca bahuvacananiddeso katoti.	521	
PA_atk-s01_01a:522_0	“Aññevā”ti idaṃ panettha vavatthāpanavacanaṃ, “aññeva, na pāṇātipātā veramaṇiādayo.	522	
PA_atk-s01_01a:522_1	Gambhīrāva na uttānā”ti evaṃ sabbapadehi yojetabbaṃ. Sāvakapāramīñāṇañhi gambhīraṃ,	522	
PA_atk-s01_01a:522_2	paccekabodhiñāṇaṃ pana tato gambhīrataranti tattha vavatthānaṃ natthi, sabbaññutaññāṇañca	522	
PA_atk-s01_01a:522_3	tatopi gambhīrataranti tatthāpi vavatthānaṃ natthi, ito panaññaṃ gambhīrataraṃ natthi;	522	
PA_atk-s01_01a:522_4	tasmā gambhīrā vāti vavatthānaṃ labbhati. Tathā duddasāva duranubodhā vāti sabbaṃ veditabbaṃ.	522	
PA_atk-s01_01a:523_0	Katame ca te bhikkhaveti ayaṃ pana tesaṃ dhammānaṃ kathetukamyatā pucchā. Santi,	523	
PA_atk-s01_01a:523_1	bhikkhave, eke samaṇabrāhmaṇātiādi pucchāvissajjanaṃ. Kasmā panetaṃ evaṃ āraddhanti	523	
PA_atk-s01_01a:523_2	ce? Buddhānañhi cattāri ṭhānāni patvā gajjitaṃ mahantaṃ hoti, ñāṇaṃ anupavisati,	523	
PA_atk-s01_01a:523_3	buddhañāṇassa mahantabhāvo paññāyati, desanā gambhīrā hoti, tilakkhaṇāhatā, suññatāpaṭisaṃyuttā.	523	
PA_atk-s01_01a:523_4	Katamāni cattāri? Vinayapaññattiṃ, bhūmantaraṃ, paccayākāraṃ, samayantaranti. Tasmā	523	
PA_atk-s01_01a:523_5	– “idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ, ayaṃ āpatti, ayaṃ	523	
PA_atk-s01_01a:523_6	anāpatti, ayaṃ chejjagāminī, ayaṃ vuṭṭhānagāminī, ayaṃ desanāgāminī, ayaṃ lokavajjā,	523	
PA_atk-s01_01a:523_7	ayaṃ paṇṇattivajjā, imasmiṃ vatthusmiṃ idaṃ paññapetabba”nti yaṃ evaṃ otiṇṇe vatthusmiṃ	523	
PA_atk-s01_01a:523_8	sikkhāpadapaññāpanaṃ nāma, tattha aññesaṃ thāmo vā balaṃ vā natthi; avisayo esa aññesaṃ,	523	
PA_atk-s01_01a:523_9	tathāgatasseva visayo. Iti vinayapaññattiṃ patvā buddhānaṃ gajjitaṃ mahantaṃ hoti,	523	
PA_atk-s01_01a:523_10	ñāṇaṃ anupavisati…pe… suññatāpaṭisaṃyuttāti.	5231	
PA_atk-s01_01a:524_0	Tathā ime cattāro satipaṭṭhānā nāma…pe… ariyo aṭṭhaṅgiko maggo nāma, pañca khandhā	524	
PA_atk-s01_01a:524_1	nāma, dvādasa āyatanāni nāma, aṭṭhārasa dhātuyo nāma, cattāri ariyasaccāni nāma,	524	
PA_atk-s01_01a:524_2	bāvīsatindriyāni nāma, nava hetū nāma, cattāro āhārā nāma, satta phassā nāma, satta	524	
PA_atk-s01_01a:524_3	vedanā nāma, satta saññā nāma, satta cetanā nāma, satta cittāni nāma. Etesu ettakā	524	
PA_atk-s01_01a:524_4	kāmāvacarā dhammā nāma, ettakā rūpāvacaraarūpāvacarapariyāpannā dhammā nāma, ettakā	524	
PA_atk-s01_01a:524_5	lokiyā dhammā nāma, ettakā lokuttarā dhammā nāmāti catuvīsatisamantapaṭṭhānaṃ anantanayaṃ	524	
PA_atk-s01_01a:524_6	abhidhammapiṭakaṃ vibhajitvā kathetuṃ aññesaṃ thāmo vā balaṃ vā natthi, avisayo esa	524	
PA_atk-s01_01a:524_7	aññesaṃ, tathāgatasseva visayo. Iti bhūmantaraparicchedaṃ patvā buddhānaṃ gajjitaṃ	524	
PA_atk-s01_01a:524_8	mahantaṃ hoti, ñāṇaṃ anupavisati…pe… suññatāpaṭisaṃyuttāti.	524	
PA_atk-s01_01a:525_0	Tathā ayaṃ avijjā saṅkhārānaṃ navahākārehi paccayo hoti, uppādo hutvā paccayo hoti,	525	
PA_atk-s01_01a:525_1	pavattaṃ hutvā, nimittaṃ, āyūhanaṃ, saṃyogo, palibodho, samudayo, hetu, paccayo hutvā	525	
PA_atk-s01_01a:525_2	paccayo hoti, tathā saṅkhārādayo viññāṇādīnaṃ. Yathāha – “kathaṃ paccayapariggahe	525	
PA_atk-s01_01a:525_3	paññā dhammaṭṭhitiñāṇaṃ? Avijjā saṅkhārānaṃ uppādaṭṭhiti ca pavattaṭṭhiti ca, nimittaṭṭhiti	525	
PA_atk-s01_01a:525_4	ca, āyūhanaṭṭhiti ca, saṃyogaṭṭhiti ca, palibodhaṭṭhiti ca, samudayaṭṭhiti ca, hetuṭṭhiti	525	
PA_atk-s01_01a:525_5	ca, paccayaṭṭhiti ca, imehi navahākārehi avijjā paccayo, saṅkhārā paccayasamuppannā,	525	
PA_atk-s01_01a:525_6	ubhopete dhammā paccayasamuppannāti paccayapariggahe paññā dhammaṭṭhitiñāṇaṃ. Atītampi	525	
PA_atk-s01_01a:525_7	addhānaṃ, anāgatampi addhānaṃ avijjā saṅkhārānaṃ uppādaṭṭhiti ca…pe… jāti jarāmaraṇassa	525	
PA_atk-s01_01a:525_8	uppādaṭṭhiti ca…pe… paccayaṭṭhiti ca, imehi navahākārehi jāti paccayo, jarāmaraṇaṃ	525	
PA_atk-s01_01a:525_9	paccayasamuppannaṃ, ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.	525	
PA_atk-s01_01a:525_10	Evamimaṃ tassa tassa dhammassa tathā tathā paccayabhāvena pavattaṃ tivaṭṭaṃ tiyaddhaṃ	5251	
PA_atk-s01_01a:525_11	tisandhiṃ catusaṅkhepaṃ vīsatākāraṃ paṭiccasamuppādaṃ vibhajitvā kathetuṃ aññesaṃ	5251	
PA_atk-s01_01a:525_12	thāmo vā balaṃ vā natthi, avisayo esa aññesaṃ, tathāgatasseva visayo, iti paccayākāraṃ	5251	
PA_atk-s01_01a:525_13	patvā buddhānaṃ gajjitaṃ mahantaṃ hoti, ñāṇaṃ anupavisati…pe… suññatāpaṭisaṃyuttāti.	5251	
PA_atk-s01_01a:526_0	Tathā cattāro janā sassatavādā nāma, cattāro ekaccasassatavādā, cattāro antānantikā,	526	
PA_atk-s01_01a:526_1	cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā,	526	
PA_atk-s01_01a:526_2	aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādā nāma.	526	
PA_atk-s01_01a:526_3	Te idaṃ nissāya idaṃ gaṇhantīti dvāsaṭṭhi diṭṭhigatāni bhinditvā nijjaṭaṃ niggumbaṃ	526	
PA_atk-s01_01a:526_4	katvā kathetuṃ aññesaṃ thāmo vā balaṃ vā natthi, avisayo esa aññesaṃ, tathāgatasseva	526	
PA_atk-s01_01a:526_5	visayo. Iti samayantaraṃ patvā buddhānaṃ gajjitaṃ mahantaṃ hoti, ñāṇaṃ anupavisati,	526	
PA_atk-s01_01a:526_6	buddhañāṇassa mahantatā paññāyati, desanā gambhīrā hoti, tilakkhaṇāhatā, suññatāpaṭisaṃyuttāti.	526	
PA_atk-s01_01a:527_0	Imasmiṃ pana ṭhāne samayantaraṃ labbhati, tasmā sabbaññutaññāṇassa mahantabhāvadassanatthaṃ	527	
PA_atk-s01_01a:527_1	desanāya ca suññatāpakāsanavibhāvanatthaṃ samayantaraṃ anupavisanto dhammarājā –	527	
PA_atk-s01_01a:527_2	“santi, bhikkhave, eke samaṇabrāhmaṇā”ti evaṃ pucchāvissajjanaṃ ārabhi.	527	
PA_atk-s01_01a:528_0	29. Tattha santīti atthi saṃvijjanti upalabbhanti. Bhikkhaveti ālapanavacanaṃ. Eketi	528	
PA_atk-s01_01a:528_1	ekacce. Samaṇabrāhmaṇāti pabbajjūpagatabhāvena samaṇā, jātiyā brāhmaṇā. Lokena vā	528	
PA_atk-s01_01a:528_2	samaṇāti ca brāhmaṇāti ca evaṃ sammatā. Pubbantaṃ kappetvā vikappetvā gaṇhantīti	528	
PA_atk-s01_01a:528_3	pubbantakappikā. Pubbantakappo vā etesaṃ atthīti pubbantakappikā. Tattha antoti ayaṃ	528	
PA_atk-s01_01a:528_4	saddo antaabbhantaramariyādalāmakaparabhāgakoṭṭhāsesu dissati. “Antapūro udarapūro”tiādīsu	528	
PA_atk-s01_01a:528_5	hi ante antasaddo. “Caranti loke parivārachannā anto asuddhā bahi sobhamānā”tiādīsu	528	
PA_atk-s01_01a:528_6	abbhantare. “Kāyabandhanassa anto jīrati. “Sā haritantaṃ vā panthantaṃ vā selantaṃ	528	
PA_atk-s01_01a:528_7	vā udakantaṃ vā”tiādīsu mariyādāyaṃ. “Antamidaṃ, bhikkhave, jīvikānaṃ yadidaṃ piṇḍolya”ntiādīsu	528	
PA_atk-s01_01a:528_8	lāmake. “Esevanto dukkhassā”tiādīsu parabhāge. Sabbapaccayasaṅkhayo hi dukkhassa	528	
PA_atk-s01_01a:528_9	parabhāgo koṭīti vuccati. “Sakkāyo kho, āvuso, eko anto”tiādīsu koṭṭhāse. Svāyaṃ	528	
PA_atk-s01_01a:528_10	idhāpi koṭṭhāse vattati.	5281	
PA_atk-s01_01a:529_0	Kappasaddopi – “tiṭṭhatu, bhante bhagavā kappaṃ”, “atthi kappo nipajjituṃ”, “kappakatena	529	
PA_atk-s01_01a:529_1	akappakataṃ saṃsibbitaṃ hotī”ti, evaṃ āyukappalesakappavinayakappādīsu sambahulesu	529	
PA_atk-s01_01a:529_2	atthesu vattati. Idha taṇhādiṭṭhīsu vattatīti veditabbo. Vuttampi cetaṃ – “kappāti	529	
PA_atk-s01_01a:529_3	dve kappā, taṇhākappo ca diṭṭhikappo cā”ti. Tasmā taṇhādiṭṭhivasena atītaṃ khandhakoṭṭhāsaṃ	529	
PA_atk-s01_01a:529_4	kappetvā pakappetvā ṭhitāti pubbantakappikāti evamettha attho veditabbo. Tesaṃ evaṃ	529	
PA_atk-s01_01a:529_5	pubbantaṃ kappetvā ṭhitānaṃ punappunaṃ uppajjanavasena pubbantameva anugatā diṭṭhīti	529	
PA_atk-s01_01a:529_6	pubbantānudiṭṭhino. Te evaṃdiṭṭhino taṃ pubbantaṃ ārabbha āgamma paṭicca aññampi	529	
PA_atk-s01_01a:529_7	janaṃ diṭṭhigatikaṃ karontā anekavihitāni adhimuttipadāni abhivadanti aṭṭhārasahi vatthūhi.	529	
PA_atk-s01_01a:530_0	Tattha anekavihitānīti anekavidhāni. Adhimuttipadānīti adhivacanapadāni. Atha vā	530	
PA_atk-s01_01a:530_1	bhūtaṃ atthaṃ abhibhavitvā yathāsabhāvato aggahetvā pavattanato adhimuttiyoti diṭṭhiyo	530	
PA_atk-s01_01a:530_2	vuccanti. Adhimuttīnaṃ padāni adhimuttipadāni, diṭṭhidīpakāni vacanānīti attho. Aṭṭhārasahi	530	
PA_atk-s01_01a:530_3	vatthūhīti aṭṭhārasahi kāraṇehi.	530	
PA_atk-s01_01a:531_0	30. Idāni yehi aṭṭhārasahi vatthūhi abhivadanti, tesaṃ kathetukamyatāya pucchāya	531	
PA_atk-s01_01a:531_1	“te ca kho bhonto”tiādinā nayena pucchitvā tāni vatthūni vibhajitvā dassetuṃ “santi,	531	
PA_atk-s01_01a:531_2	bhikkhave”tiādimāha. Tattha vadanti etenāti vādo, diṭṭhigatassetaṃ adhivacanaṃ. Sassato	531	
PA_atk-s01_01a:531_3	vādo etesanti sassatavādā, sassatadiṭṭhinoti attho. Eteneva nayena ito paresampi	531	
PA_atk-s01_01a:531_4	evarūpānaṃ padānaṃ attho veditabbo. Sassataṃ attānañca lokañcāti rūpādīsu aññataraṃ	531	
PA_atk-s01_01a:531_5	attāti ca lokoti ca gahetvā taṃ sassataṃ amaraṃ niccaṃ dhuvaṃ paññapenti. Yathāha	531	
PA_atk-s01_01a:531_6	– “rūpaṃ attā ceva loko ca sassato cāti attānañca lokañca paññapenti tathā vedanaṃ,	531	
PA_atk-s01_01a:531_7	saññaṃ, saṅkhāre, viññāṇaṃ attā ceva loko ca sassato cāti attānañca lokañca paññapentī”ti.	531	
PA_atk-s01_01a:532_0	31. Ātappamanvāyātiādīsu vīriyaṃ kilesānaṃ ātāpanabhāvena ātappanti vuttaṃ. Tadeva	532	
PA_atk-s01_01a:532_1	padahanavasena padhānaṃ. Punappunaṃ yuttavasena anuyogoti. Evaṃ tippabhedaṃ vīriyaṃ	532	
PA_atk-s01_01a:532_2	anvāya āgamma paṭiccāti attho. Appamādo vuccati satiyā avippavāso. Sammā manasikāroti	532	
PA_atk-s01_01a:532_3	upāyamanasikāro, pathamanasikāro, atthato ñāṇanti vuttaṃ hoti. Yasmiñhi manasikāre	532	
PA_atk-s01_01a:532_4	ṭhitassa pubbenivāsānussati ñāṇaṃ ijjhati, ayaṃ imasmiṃ ṭhāne manasikāroti adhippeto.	532	
PA_atk-s01_01a:532_5	Tasmā vīriyañca satiñca ñāṇañca āgammāti ayamettha saṅkhepattho. Tathārūpanti tathājātikaṃ.	532	
PA_atk-s01_01a:532_6	Cetosamādhinti cittasamādhiṃ. Phusatīti vindati paṭilabhati. Yathā samāhite citteti	532	
PA_atk-s01_01a:532_7	yena samādhinā sammā āhite suṭṭhu ṭhapite cittamhi anekavihitaṃ pubbenivāsantiādīnaṃ	532	
PA_atk-s01_01a:532_8	attho visuddhimagge vutto.	532	
PA_atk-s01_01a:533_0	So evamāhāti so evaṃ jhānānubhāvasampanno hutvā diṭṭhigatiko evaṃ vadati. Vañjhoti	533	
PA_atk-s01_01a:533_1	vañjhapasuvañjhatālādayo viya aphalo kassaci ajanakoti. Etena “attā”ti ca “loko”ti	533	
PA_atk-s01_01a:533_2	ca gahitānaṃ jhānādīnaṃ rūpādijanakabhāvaṃ paṭikkhipati. Pabbatakūṭaṃ viya ṭhitoti	533	
PA_atk-s01_01a:533_3	kūṭaṭṭho. Esikaṭṭhāyiṭṭhitoti esikaṭṭhāyī viya hutvā ṭhitoti esikaṭṭhāyiṭṭhito. Yathā	533	
PA_atk-s01_01a:533_4	sunikhāto esikatthambho niccalo tiṭṭhati, evaṃ ṭhitoti attho. Ubhayenapi lokassa	533	
PA_atk-s01_01a:533_5	vināsābhāvaṃ dīpeti. Keci pana īsikaṭṭhāyiṭṭhitoti pāḷiṃ vatvā muñje īsikā viya ṭhitoti	533	
PA_atk-s01_01a:533_6	vadanti. Tatrāyamadhippāyo – yadidaṃ jāyatīti vuccati, taṃ muñjato īsikā viya vijjamānameva	533	
PA_atk-s01_01a:533_7	nikkhamati. Yasmā ca īsikaṭṭhāyiṭṭhito, tasmā teva sattā sandhāvanti, ito aññattha gacchantīti attho.	533	
PA_atk-s01_01a:534_0	Saṃsarantīti aparāparaṃ sañcaranti. Cavantīti evaṃ saṅkhyaṃ gacchanti. Tathā upapajjantīti.	534	
PA_atk-s01_01a:534_1	Aṭṭhakathāyaṃ pana pubbe “sassato attā ca loko cā”ti vatvā idāni te ca sattā sandhāvantītiādinā	534	
PA_atk-s01_01a:534_2	vacanena ayaṃ diṭṭhigatiko attanāyeva attano vādaṃ bhindati, diṭṭhigatikassa dassanaṃ	534	
PA_atk-s01_01a:534_3	nāma na nibaddhaṃ, thusarāsimhi nikhātakhāṇu viya cañcalaṃ, ummattakapacchiyaṃ pūvakhaṇḍagūthagomayādīni	534	
PA_atk-s01_01a:534_4	viya cettha sundarampi asundarampi hoti yevāti vuttaṃ. Atthitveva sassatisamanti	534	
PA_atk-s01_01a:534_5	ettha sassatīti niccaṃ vijjamānatāya mahāpathaviṃva maññati, tathā sinerupabbatacandimasūriye.	534	
PA_atk-s01_01a:534_6	Tato tehi samaṃ attānaṃ maññamānā atthi tveva sassatisamanti vadanti.	534	
PA_atk-s01_01a:535_0	Idāni sassato attā ca loko cātiādikāya paṭiññāya sādhanatthaṃ hetuṃ dassento “taṃ	535	
PA_atk-s01_01a:535_1	kissa hetu? Ahañhi ātappamanvāyā”tiādimāha. Tattha imināmahaṃ etaṃ jānāmīti iminā	535	
PA_atk-s01_01a:535_2	visesādhigamena ahaṃ etaṃ paccakkhato jānāmi, na kevalaṃ saddhāmattakeneva vadāmīti	535	
PA_atk-s01_01a:535_3	dasseti, makāro panettha padasandhikaraṇatthaṃ vutto. Idaṃ, bhikkhave, paṭhamaṃ ṭhānanti	535	
PA_atk-s01_01a:535_4	catūhi vatthūhīti vatthusaddena vuttesu catūsu ṭhānesu idaṃ paṭhamaṃ ṭhānaṃ, idaṃ	535	
PA_atk-s01_01a:535_5	jātisatasahassamattānussaraṇaṃ paṭhamaṃ kāraṇanti attho.	535	
PA_atk-s01_01a:536_0	32-33. Upari vāradvayepi eseva nayo. Kevalañhi ayaṃ vāro anekajātisatasahassānussaraṇavasena	536	
PA_atk-s01_01a:536_1	vutto. Itare dasacattālīsasaṃvaṭṭavivaṭṭakappānussaraṇavasena. Mandapañño hi titthiyo	536	
PA_atk-s01_01a:536_2	anekajātisatasahassamattaṃ anussarati, majjhimapañño dasasaṃvaṭṭavivaṭṭakappāni,	536	
PA_atk-s01_01a:536_3	tikkhapañño cattālīsaṃ, na tato uddhaṃ.	536	
PA_atk-s01_01a:537_0	34. Catutthavāre takkayatīti takkī, takko vā assa atthīti takkī. Takketvā vitakketvā	537	
PA_atk-s01_01a:537_1	diṭṭhigāhino etaṃ adhivacanaṃ. Vīmaṃsāya samannāgatoti vīmaṃsī. Vīmaṃsā nāma tulanā	537	
PA_atk-s01_01a:537_2	ruccanā khamanā. Yathā hi puriso yaṭṭhiyā udakaṃ vīmaṃsitvā otarati, evameva yo tulayitvā	537	
PA_atk-s01_01a:537_3	ruccitvā khamāpetvā diṭṭhiṃ gaṇhāti, so “vīmaṃsī”ti veditabbo. Takkapariyāhatanti	537	
PA_atk-s01_01a:537_4	takkena pariyāhataṃ, tena tena pariyāyena takketvāti attho. Vīmaṃsānucaritanti tāya	537	
PA_atk-s01_01a:537_5	vuttappakārāya vīmaṃsāya anucaritaṃ. Sayaṃpaṭibhānanti attano paṭibhānamattasañjātaṃ.	537	
PA_atk-s01_01a:537_6	Evamāhāti sassatadiṭṭhiṃ gahetvā evaṃ vadati.	537	
PA_atk-s01_01a:538_0	Tattha catubbidho takkī – anussutiko, jātissaro, lābhī, suddhatakkikoti. Tattha yo	538	
PA_atk-s01_01a:538_1	“vessantaro nāma rājā ahosī”tiādīni sutvā “tena hi yadi vessantarova bhagavā, sassato	538	
PA_atk-s01_01a:538_2	attā”ti takkayanto diṭṭhiṃ gaṇhāti, ayaṃ anussutiko nāma. Dve tisso jātiyo saritvā	538	
PA_atk-s01_01a:538_3	– “ahameva pubbe asukasmiṃ nāma ahosiṃ, tasmā sassato attā”ti takkayanto jātissaratakkiko	538	
PA_atk-s01_01a:538_4	nāma. Yo pana lābhitāya “yathā me idāni attā sukhī hoti, atītepi evaṃ ahosi, anāgatepi	538	
PA_atk-s01_01a:538_5	bhavissatī”ti takkayitvā diṭṭhiṃ gaṇhāti, ayaṃ lābhītakkiko nāma. “Evaṃ sati idaṃ	538	
PA_atk-s01_01a:538_6	hotī”ti takkamatteneva gaṇhanto pana suddhatakkiko nāma.	538	
PA_atk-s01_01a:539_0	35. Etesaṃ vā aññatarenāti etesaṃyeva catunnaṃ vatthūnaṃ aññatarena ekena vā dvīhi	539	
PA_atk-s01_01a:539_1	vā tīhi vā. Natthi ito bahiddhāti imehi pana vatthūhi bahi aññaṃ ekaṃ kāraṇampi sassatapaññattiyā	539	
PA_atk-s01_01a:539_2	natthīti appaṭivattiyaṃ sīhanādaṃ nadati.	539	
PA_atk-s01_01a:540_0	36. Tayidaṃ, bhikkhave, tathāgato pajānātīti bhikkhave, taṃ idaṃ catubbidhampi diṭṭhigataṃ	540	
PA_atk-s01_01a:540_1	tathāgato nānappakārato jānāti. Tato taṃ pajānanākāraṃ dassento ime diṭṭhiṭṭhānātiādimāha.	540	
PA_atk-s01_01a:540_2	Tattha diṭṭhiyova diṭṭhiṭṭhānā nāma. Api ca diṭṭhīnaṃ kāraṇampi diṭṭhiṭṭhānameva.	540	
PA_atk-s01_01a:540_3	Yathāha “katamāni aṭṭha diṭṭhiṭṭhānāni? Khandhāpi diṭṭhiṭṭhānaṃ, avijjāpi, phassopi,	540	
PA_atk-s01_01a:540_4	saññāpi, vitakkopi, ayonisomanasikāropi, pāpamittopi, paratoghosopi diṭṭhiṭṭhāna”nti.	540	
PA_atk-s01_01a:540_5	“Khandhā hetu, khandhā paccayo diṭṭhiṭṭhānaṃ upādāya samuṭṭhānaṭṭhena, evaṃ khandhāpi	540	
PA_atk-s01_01a:540_6	diṭṭhiṭṭhānaṃ. Avijjā hetu…pe… pāpamitto hetu. Paratoghoso hetu, paratoghoso paccayo	540	
PA_atk-s01_01a:540_7	diṭṭhiṭṭhānaṃ upādāya samuṭṭhānaṭṭhena, evaṃ paratoghosopi diṭṭhiṭṭhāna”nti. Evaṃgahitāti	540	
PA_atk-s01_01a:540_8	diṭṭhisaṅkhātā tāva diṭṭhiṭṭhānā – “sassato attā ca loko cā”ti evaṃgahitā ādinnā,	540	
PA_atk-s01_01a:540_9	pavattitāti attho. Evaṃparāmaṭṭhāti nirāsaṅkacittatāya punappunaṃ āmaṭṭhā parāmaṭṭhā,	540	
PA_atk-s01_01a:540_10	‘idameva saccaṃ, moghamañña’nti pariniṭṭhāpitā. Kāraṇasaṅkhātā pana diṭṭhiṭṭhānā	5401	
PA_atk-s01_01a:540_11	yathā gayhamānā diṭṭhiyo samuṭṭhāpenti, evaṃ ārammaṇavasena ca pavattanavasena ca	5401	
PA_atk-s01_01a:540_12	āsevanavasena ca gahitā. Anādīnavadassitāya punappunaṃ gahaṇavasena parāmaṭṭhā. Evaṃgatikāti	5401	
PA_atk-s01_01a:540_13	evaṃ nirayatiracchānapettivisayagatikānaṃ aññataragatikā. Evaṃ abhisamparāyāti idaṃ	5401	
PA_atk-s01_01a:540_14	purimapadasseva vevacanaṃ, evaṃvidhaparalokāti vuttaṃ hoti.	5401	
PA_atk-s01_01a:541_0	Tañca tathāgato pajānātīti na kevalañca tathāgato sakāraṇaṃ sagatikaṃ diṭṭhigatameva	541	
PA_atk-s01_01a:541_1	pajānāti, atha kho tañca sabbaṃ pajānāti, tato ca uttaritaraṃ sīlañceva samādhiñca	541	
PA_atk-s01_01a:541_2	sabbaññutaññāṇañca pajānāti. Tañca pajānanaṃ na parāmasatīti tañca evaṃvidhaṃ anuttaraṃ	541	
PA_atk-s01_01a:541_3	visesaṃ pajānantopi ahaṃ pajānāmīti taṇhādiṭṭhimānaparāmāsavasena tañca na parāmasati.	541	
PA_atk-s01_01a:541_4	Aparāmasato cassa paccattaññeva nibbuti viditāti evaṃ aparāmasato cassa aparāmāsapaccayā	541	
PA_atk-s01_01a:541_5	sayameva attanāyeva tesaṃ parāmāsakilesānaṃ nibbuti viditā. Pākaṭaṃ, bhikkhave, tathāgatassa nibbānanti dasseti.	541	
PA_atk-s01_01a:542_0	Idāni yathāpaṭipannena tathāgatena sā nibbuti adhigatā, taṃ paṭipattiṃ dassetuṃ yāsu	542	
PA_atk-s01_01a:542_1	vedanāsu rattā titthiyā “idha sukhino bhavissāma, ettha sukhino bhavissāmā”ti diṭṭhigahanaṃ	542	
PA_atk-s01_01a:542_2	pavisanti, tāsaṃyeva vedanānaṃ vasena kammaṭṭhānaṃ ācikkhanto vedanānaṃ samudayañcātiādimāha.	542	
PA_atk-s01_01a:542_3	Tattha yathābhūtaṃ viditvāti “avijjāsamudayā vedanāsamudayoti paccayasamudayaṭṭhena	542	
PA_atk-s01_01a:542_4	vedanākkhandhassa udayaṃ passati, taṇhāsamudayā vedanāsamudayoti paccayasamudayaṭṭhena	542	
PA_atk-s01_01a:542_5	vedanākkhandhassa udayaṃ passati, kammasamudayā vedanāsamudayoti paccayasamudayaṭṭhena	542	
PA_atk-s01_01a:542_6	vedanākkhandhassa udayaṃ passati, phassasamudayā vedanāsamudayoti paccayasamudayaṭṭhena	542	
PA_atk-s01_01a:542_7	vedanākkhandhassa udayaṃ passati. Nibbattilakkhaṇaṃ passantopi vedanākkhandhassa	542	
PA_atk-s01_01a:542_8	udayaṃ passatī”ti imesaṃ pañcannaṃ lakkhaṇānaṃ vasena vedanānaṃ samudayaṃ yathābhūtaṃ	542	
PA_atk-s01_01a:542_9	viditvā; “avijjānirodhā vedanānirodhoti paccayanirodhaṭṭhena vedanākkhandhassa vayaṃ	542	
PA_atk-s01_01a:542_10	passati, taṇhānirodhā vedanānirodhoti paccayanirodhaṭṭhena vedanākkhandhassa vayaṃ	5421	
PA_atk-s01_01a:542_11	passati, kammanirodhā vedanānirodhoti paccayanirodhaṭṭhena vedanākkhandhassa vayaṃ	5421	
PA_atk-s01_01a:542_12	passati, phassanirodhā vedanānirodhoti paccayanirodhaṭṭhena vedanākkhandhassa vayaṃ	5421	
PA_atk-s01_01a:542_13	passati. Vipariṇāmalakkhaṇaṃ passantopi vedanākkhandhassa vayaṃ passatī”ti imesaṃ	5421	
PA_atk-s01_01a:542_14	pañcannaṃ lakkhaṇānaṃ vasena vedanānaṃ atthaṅgamaṃ yathābhūtaṃ viditvā, “yaṃ vedanaṃ	5421	
PA_atk-s01_01a:542_15	paṭicca uppajjati sukhaṃ somanassaṃ, ayaṃ vedanāya assādo”ti evaṃ assādañca yathābhūtaṃ	5421	
PA_atk-s01_01a:542_16	viditvā, “yaṃ vedanā aniccā dukkhā vipariṇāmadhammā, ayaṃ vedanāya ādīnavo”ti evaṃ	5421	
PA_atk-s01_01a:542_17	ādīnavañca yathābhūtaṃ viditvā, “yo vedanāya chandarāgavinayo chandarāgappahānaṃ,	5421	
PA_atk-s01_01a:542_18	idaṃ vedanāya nissaraṇa”nti evaṃ nissaraṇañca yathābhūtaṃ viditvā vigatachandarāgatāya	5421	
PA_atk-s01_01a:542_19	anupādāno anupādāvimutto, bhikkhave, tathāgato; yasmiṃ upādāne sati kiñci upādiyeyya,	5421	
PA_atk-s01_01a:542_20	upādinnattā ca khandho bhaveyya, tassa abhāvā kiñci dhammaṃ anupādiyitvāva vimutto	5422	
PA_atk-s01_01a:542_21	bhikkhave tathāgatoti.	5422	
PA_atk-s01_01a:543_0	37. Ime kho te, bhikkhaveti ye te ahaṃ – “katame, ca te, bhikkhave, dhammā gambhīrā”ti	543	
PA_atk-s01_01a:543_1	apucchiṃ, “ime kho te, bhikkhave, tañca tathāgato pajānāti tato ca uttaritaraṃ pajānātī”ti	543	
PA_atk-s01_01a:543_2	evaṃ niddiṭṭhā sabbaññutaññāṇadhammā gambhīrā duddasā…pe… paṇḍitavedanīyāti veditabbā.	543	
PA_atk-s01_01a:543_3	Yehi tathāgatassa neva puthujjano, na sotāpannādīsu aññataro vaṇṇaṃ yathābhūtaṃ vattuṃ	543	
PA_atk-s01_01a:543_4	sakkoti, atha kho tathāgatova yathābhūtaṃ vaṇṇaṃ sammā vadamāno vadeyyāti evaṃ pucchamānenāpi	543	
PA_atk-s01_01a:543_5	sabbaññutaññāṇameva puṭṭhaṃ, niyyātentenāpi tadeva niyyātitaṃ, antarā pana diṭṭhiyo vibhattāti.	543	
PA_atk-s01_01a:544	Paṭhamabhāṇavāravaṇṇanā niṭṭhitā.	54	
PA_atk-s01_01a:545	Ekaccasassatavādavaṇṇanā	54	
PA_atk-s01_01a:546	38. Ekaccasassatikāti ekaccasassatavādā. Te duvidhā honti – sattekaccasassatikā, saṅkhārekaccasassatikāti. Duvidhāpi idha gahitāyeva.	54	
PA_atk-s01_01a:547_0	39. Yanti nipātamattaṃ. Kadācīti kismiñci kāle. Karahacīti tasseva vevacanaṃ. Dīghassa	547	
PA_atk-s01_01a:547_1	addhunoti dīghassa kālassa. Accayenāti atikkamena. Saṃvaṭṭatīti vinassati. Yebhuyyenāti	547	
PA_atk-s01_01a:547_2	ye uparibrahmalokesu vā arūpesu vā nibbattanti, tadavasese sandhāya vuttaṃ. Jhānamanena	547	
PA_atk-s01_01a:547_3	nibbattattā manomayā. Pīti tesaṃ bhakkho āhāroti pītibhakkhā. Attanova tesaṃ pabhāti	547	
PA_atk-s01_01a:547_4	sayaṃpabhā. Antalikkhe carantīti antalikkhacarā. Subhesu uyyānavimānakapparukkhādīsu	547	
PA_atk-s01_01a:547_5	tiṭṭhantīti, subhaṭṭhāyino subhā vā manorammavatthābharaṇā hutvā tiṭṭhantīti subhaṭṭhāyino.	547	
PA_atk-s01_01a:547_6	Ciraṃ dīghamaddhānanti ukkaṃsena aṭṭha kappe.	547	
PA_atk-s01_01a:548_0	40. Vivaṭṭatīti saṇṭhāti. Suññaṃ brahmavimānanti pakatiyā nibbattasattānaṃ natthitāya	548	
PA_atk-s01_01a:548_1	suññaṃ, brahmakāyikabhūmi nibbattatīti attho. Tassa kattā vā kāretā vā natthi, visuddhimagge	548	
PA_atk-s01_01a:548_2	vuttanayena pana kammapaccayautusamuṭṭhānā ratanabhūmi nibbattati. Pakatinibbattiṭṭhānesuyeva	548	
PA_atk-s01_01a:548_3	cettha uyyānakapparukkhādayo nibbattanti. Atha sattānaṃ pakatiyā vasitaṭṭhāne nikanti	548	
PA_atk-s01_01a:548_4	uppajjati, te paṭhamajjhānaṃ bhāvetvā tato otaranti, tasmā atha kho aññataro sattotiādimāha.	548	
PA_atk-s01_01a:548_5	Āyukkhayā vā puññakkhayā vāti ye uḷāraṃ puññakammaṃ katvā yattha katthaci appāyuke	548	
PA_atk-s01_01a:548_6	devaloke nibbattanti, te attano puññabalena ṭhātuṃ na sakkonti, tassa pana devalokassa	548	
PA_atk-s01_01a:548_7	āyuppamāṇeneva cavantīti āyukkhayā cavantīti vuccanti. Ye pana parittaṃ puññakammaṃ	548	
PA_atk-s01_01a:548_8	katvā dīghāyukadevaloke nibbattanti, te yāvatāyukaṃ ṭhātuṃ na sakkonti, antarāva	548	
PA_atk-s01_01a:548_9	cavantīti puññakkhayā cavantīti vuccanti. Dīghamaddhānaṃ tiṭṭhatīti kappaṃ vā upaḍḍhakappaṃ vā.	548	
PA_atk-s01_01a:549_0	41. Anabhiratīti aparassāpi sattassa āgamanapatthanā. Yā pana paṭighasampayuttā ukkaṇṭhitā,	549	
PA_atk-s01_01a:549_1	sā brahmaloke natthi. Paritassanāti ubbijjanā phandanā, sā panesā tāsatassanā, taṇhātassanā,	549	
PA_atk-s01_01a:549_2	diṭṭhitassanā, ñāṇatassanāti catubbidhā hoti. Tattha “jātiṃ paṭicca bhayaṃ bhayānakaṃ	549	
PA_atk-s01_01a:549_3	chambhitattaṃ lomahaṃso cetaso utrāso. Jaraṃ… byādhiṃ… maraṇaṃ paṭicca…pe… utrāso”ti	549	
PA_atk-s01_01a:549_4	ayaṃ tāsatassanā nāma. “Aho vata aññepi sattā itthattaṃ āgaccheyyu”nti ayaṃ taṇhātassanā	549	
PA_atk-s01_01a:549_5	nāma. “Paritassitavipphanditamevā”ti ayaṃ diṭṭhitassanā nāma. “Tepi tathāgatassa	549	
PA_atk-s01_01a:549_6	dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī”ti ayaṃ ñāṇatassanā	549	
PA_atk-s01_01a:549_7	nāma. Idha pana taṇhātassanāpi diṭṭhitassanāpi vaṭṭati. Brahmavimānanti idha pana	549	
PA_atk-s01_01a:549_8	paṭhamābhinibbattassa atthitāya suññanti na vuttaṃ. Upapajjantīti upapattivasena	549	
PA_atk-s01_01a:549_9	upagacchanti. Sahabyatanti sahabhāvaṃ.	549	
PA_atk-s01_01a:550_0	42. Abhibhūti abhibhavitvā ṭhito jeṭṭhakohamasmīti. Anabhibhūtoti aññehi anabhibhūto.	550	
PA_atk-s01_01a:550_1	Aññadatthūti ekaṃsavacane nipāto. Dassanavasena daso, sabbaṃ passāmīti attho. Vasavattīti	550	
PA_atk-s01_01a:550_2	sabbaṃ janaṃ vase vattemi. Issaro kattā nimmātāti ahaṃ loke issaro, ahaṃ lokassa	550	
PA_atk-s01_01a:550_3	kattā ca nimmātā ca, pathavī – himavanta-sineru-cakkavāḷa-mahāsamudda-candima-sūriyā	550	
PA_atk-s01_01a:550_4	mayā nimmitāti. Seṭṭho sajitāti ahaṃ lokassa uttamo ca sajitā ca, “tvaṃ khattiyo	550	
PA_atk-s01_01a:550_5	nāma hohi, tvaṃ brāhmaṇo, vesso, suddo, gahaṭṭho, pabbajito nāma. Antamaso tvaṃ oṭṭho	550	
PA_atk-s01_01a:550_6	hohi, goṇo hohī”ti “evaṃ sattānaṃ saṃvisajetā aha”nti maññati. Vasī pitā bhūtabhabyānanti	550	
PA_atk-s01_01a:550_7	ahamasmi ciṇṇavasitāya vasī, ahaṃ pitā bhūtānañca bhabyānañcāti maññati. Tattha aṇḍajajalābujā	550	
PA_atk-s01_01a:550_8	sattā antoaṇḍakose ceva antovatthimhi ca bhabyā nāma, bahi nikkhantakālato paṭṭhāya	550	
PA_atk-s01_01a:550_9	bhūtā nāma. Saṃsedajā paṭhamacittakkhaṇe bhabyā, dutiyato paṭṭhāya bhūtā. Opapātikā	550	
PA_atk-s01_01a:550_10	paṭhamairiyāpathe bhabyā, dutiyato paṭṭhāya bhūtāti veditabbā. Te sabbepi mayhaṃ	5501	
PA_atk-s01_01a:550_11	puttāti saññāya “ahaṃ pitā bhūtabhabyāna”nti maññati.	5501	
PA_atk-s01_01a:551_0	Idāni kāraṇato sādhetukāmo – “mayā ime sattā nimmitā”ti paṭiññaṃ katvā “taṃ kissa	551	
PA_atk-s01_01a:551_1	hetū”tiādimāha. Itthattanti itthabhāvaṃ, brahmabhāvanti attho. Iminā mayanti attano	551	
PA_atk-s01_01a:551_2	kammavasena cutāpi upapannāpi ca kevalaṃ maññanāmatteneva “iminā mayaṃ nimmitā”ti	551	
PA_atk-s01_01a:551_3	maññamānā vaṅkacchidde vaṅkaāṇī viya onamitvā tasseva pādamūlaṃ gacchantīti.	551	
PA_atk-s01_01a:552	43. Vaṇṇavantataro cāti vaṇṇavantataro, abhirūpo pāsādikoti attho. Mahesakkhataroti issariyaparivāravasena mahāyasataro.	55	
PA_atk-s01_01a:553_0	44. Ṭhānaṃ kho panetanti kāraṇaṃ kho panetaṃ. So tato cavitvā aññatra na gacchati,	553	
PA_atk-s01_01a:553_1	idheva āgacchati, taṃ sandhāyetaṃ vuttaṃ. Agārasmāti gehā. Anagāriyanti pabbajjaṃ.	553	
PA_atk-s01_01a:553_2	Pabbajjā hi yasmā agārassa hi taṃ kasigorakkhādikammaṃ tattha natthi, tasmā anagāriyanti	553	
PA_atk-s01_01a:553_3	vuccati. Pabbajatīti upagacchati. Tato paraṃ nānussaratīti tato pubbenivāsā paraṃ	553	
PA_atk-s01_01a:553_4	na sarati, sarituṃ asakkonto tattha ṭhatvā diṭṭhiṃ gaṇhāti.	553	
PA_atk-s01_01a:554_0	Niccotiādīsu tassa upapattiṃ apassanto niccoti vadati, maraṇaṃ apassanto dhuvoti,	554	
PA_atk-s01_01a:554_1	sadābhāvato sassatoti, jarāvasenāpi vipariṇāmassa abhāvato avipariṇāmadhammoti. Sesamettha	554	
PA_atk-s01_01a:554_2	paṭhamavāre uttānamevāti.	554	
PA_atk-s01_01a:555_0	45-46. Dutiyavāre khiḍḍāya padussanti vinassantīti khiḍḍāpadosikā, padūsikātipi pāḷiṃ	555	
PA_atk-s01_01a:555_1	likhanti, sā aṭṭhakathāyaṃ natthi. Ativelanti atikālaṃ, aticiranti attho. Hassakhiḍḍāratidhammasamāpannāti	555	
PA_atk-s01_01a:555_2	hassarati dhammañceva khiḍḍāratidhammañca samāpannā anuyuttā, keḷihassasukhañceva	555	
PA_atk-s01_01a:555_3	kāyikavācasikakīḷāsukhañca anuyuttā, vuttappakāraratidhammasamaṅgino hutvā viharantīti attho.	555	
PA_atk-s01_01a:556_0	Sati sammussatīti khādanīyabhojanīyesu sati sammussati. Te kira puññavisesādhigatena	556	
PA_atk-s01_01a:556_1	mahantena attano sirivibhavena nakkhattaṃ kīḷantā tāya sampattimahantatāya – “āhāraṃ	556	
PA_atk-s01_01a:556_2	paribhuñjimha, na paribhuñjimhā”tipi na jānanti. Atha ekāhārātikkamanato paṭṭhāya	556	
PA_atk-s01_01a:556_3	nirantaraṃ khādantāpi pivantāpi cavantiyeva, na tiṭṭhanti. Kasmā? Kammajatejassa	556	
PA_atk-s01_01a:556_4	balavatāya, karajakāyassa mandatāya, manussānañhi kammajatejo mando, karajakāyo balavā.	556	
PA_atk-s01_01a:556_5	Tesaṃ tejassa mandatāya karajakāyassa balavatāya sattāhampi atikkamitvā uṇhodakaacchayāguādīhi	556	
PA_atk-s01_01a:556_6	sakkā vatthuṃ upatthambhetuṃ. Devānaṃ pana tejo balavā hoti, karajaṃ mandaṃ. Te ekaṃ	556	
PA_atk-s01_01a:556_7	āhāravelaṃ atikkamitvāva saṇṭhātuṃ na sakkonti. Yathā nāma gimhānaṃ majjhanhike tattapāsāṇe	556	
PA_atk-s01_01a:556_8	ṭhapitaṃ padumaṃ vā uppalaṃ vā sāyanhasamaye ghaṭasatenāpi siñciyamānaṃ pākatikaṃ	556	
PA_atk-s01_01a:556_9	na hoti, vinassatiyeva. Evameva pacchā nirantaraṃ khādantāpi pivantāpi cavantiyeva,	556	
PA_atk-s01_01a:556_10	na tiṭṭhanti. Tenāha “satiyā sammosā te devā tamhā kāyā cavantī”ti. Katame pana te	5561	
PA_atk-s01_01a:556_11	devāti? Ime devāti aṭṭhakathāyaṃ vicāraṇā natthi, “devānaṃ kammajatejo balavā hoti,	5561	
PA_atk-s01_01a:556_12	karajaṃ manda”nti avisesena vuttattā pana ye keci kabaḷīkārāhārūpajīvino devā evaṃ	5561	
PA_atk-s01_01a:556_13	karonti, teyeva cavantīti veditabbā. Keci panāhu – “nimmānaratiparanimmitavasavattino	5561	
PA_atk-s01_01a:556_14	te devā”ti. Khiḍḍāpadussanamatteneva hete khiḍḍāpadosikāti vuttā. Sesamettha purimanayeneva veditabbaṃ.	5561	
PA_atk-s01_01a:557_0	47-48. Tatiyavāre manena padussanti vinassantīti manopadosikā, ete cātumahārājikā.	557	
PA_atk-s01_01a:557_1	Tesu kira eko devaputto – nakkhattaṃ kīḷissāmīti saparivāro rathena vīthiṃ paṭipajjati,	557	
PA_atk-s01_01a:557_2	athañño nikkhamanto taṃ purato gacchantaṃ disvā – ‘bho ayaṃ kapaṇo’, adiṭṭhapubbaṃ	557	
PA_atk-s01_01a:557_3	viya etaṃ disvā – “pītiyā uddhumāto viya bhijjamāno viya ca gacchatī”ti kujjhati.	557	
PA_atk-s01_01a:557_4	Purato gacchantopi nivattitvā taṃ kuddhaṃ disvā – kuddhā nāma suviditā hontīti kuddhabhāvamassa	557	
PA_atk-s01_01a:557_5	ñatvā – “tvaṃ kuddho, mayhaṃ kiṃ karissasi, ayaṃ sampatti mayā dānasīlādīnaṃ vasena	557	
PA_atk-s01_01a:557_6	laddhā, na tuyhaṃ vasenā”ti paṭikujjhati. Ekasmiñhi kuddhe itaro akuddho rakkhati,	557	
PA_atk-s01_01a:557_7	ubhosu pana kuddhesu ekassa kodho itarassa paccayo hoti. Tassapi kodho itarassa paccayo	557	
PA_atk-s01_01a:557_8	hotīti ubho kandantānaṃyeva orodhānaṃ cavanti. Ayamettha dhammatā. Sesaṃ vuttanayeneva veditabbaṃ.	557	
PA_atk-s01_01a:558_0	49-52. Takkīvāde ayaṃ cakkhādīnaṃ bhedaṃ passati, cittaṃ pana yasmā purimaṃ purimaṃ	558	
PA_atk-s01_01a:558_1	pacchimassa pacchimassa paccayaṃ datvāva nirujjhati, tasmā cakkhādīnaṃ bhedato balavatarampi	558	
PA_atk-s01_01a:558_2	cittassa bhedaṃ na passati. So taṃ apassanto yathā nāma sakuṇo ekaṃ rukkhaṃ jahitvā	558	
PA_atk-s01_01a:558_3	aññasmiṃ nilīyati, evameva imasmiṃ attabhāve bhinne cittaṃ aññatra gacchatīti gahetvā	558	
PA_atk-s01_01a:558_4	evamāha. Sesamettha vuttanayeneva veditabbaṃ.	558	
PA_atk-s01_01a:559	Antānantavādavaṇṇanā	55	
PA_atk-s01_01a:560	53. Antānantikāti antānantavādā, antaṃ vā anantaṃ vā antānantaṃ vā nevantānānantaṃ vā ārabbha pavattavādāti attho.	56	
PA_atk-s01_01a:561_0	54-60. Antasaññī lokasmiṃ viharatīti paṭibhāganimittaṃ cakkavāḷapariyantaṃ avaḍḍhetvā	561	
PA_atk-s01_01a:561_1	taṃ – “loko”ti gahetvā antasaññī lokasmiṃ viharati, cakkavāḷapariyantaṃ katvā vaḍḍhitakasiṇo	561	
PA_atk-s01_01a:561_2	pana anantasaññī hoti, uddhamadho avaḍḍhetvā pana tiriyaṃ vaḍḍhetvā uddhamadho antasaññī,	561	
PA_atk-s01_01a:561_3	tiriyaṃ anantasaññī. Takkīvādo vuttanayeneva veditabbo. Ime cattāropi attanā diṭṭhapubbānusāreneva	561	
PA_atk-s01_01a:561_4	diṭṭhiyā gahitattā pubbantakappikesu paviṭṭhā.	561	
PA_atk-s01_01a:562	Amarāvikkhepavādavaṇṇanā	56	
PA_atk-s01_01a:563_0	61. Na maratīti amarā. Kā sā? Evantipi me notiādinā nayena pariyantarahitā diṭṭhigatikassa	563	
PA_atk-s01_01a:563_1	diṭṭhi ceva vācā ca. Vividho khepoti vikkhepo, amarāya diṭṭhiyā vācāya ca vikkhepoti	563	
PA_atk-s01_01a:563_2	amarāvikkhepo, so etesaṃ atthīti amarāvikkhepikā, aparo nayo – amarā nāma ekā macchajāti,	563	
PA_atk-s01_01a:563_3	sā ummujjananimujjanādivasena udake sandhāvamānā gahetuṃ na sakkāti, evameva ayampi	563	
PA_atk-s01_01a:563_4	vādo itocito ca sandhāvati, gāhaṃ na upagacchatīti amarāvikkhepoti vuccati. So etesaṃ	563	
PA_atk-s01_01a:563_5	atthīti amarāvikkhepikā.	563	
PA_atk-s01_01a:564_0	62. “Idaṃ kusala”nti yathābhūtaṃ nappajānātīti dasa kusalakammapathe yathābhūtaṃ	564	
PA_atk-s01_01a:564_1	nappajānātīti attho. Akusalepi dasa akusalakammapathāva adhippetā. So mamassa vighātoti	564	
PA_atk-s01_01a:564_2	“musā mayā bhaṇita”nti vippaṭisāruppattiyā mama vighāto assa, dukkhaṃ bhaveyyāti	564	
PA_atk-s01_01a:564_3	attho. So mamassa antarāyoti so mama saggassa ceva maggassa ca antarāyo assa. Musāvādabhayā	564	
PA_atk-s01_01a:564_4	musāvādaparijegucchāti musāvāde ottappena ceva hiriyā ca. Vācāvikkhepaṃ āpajjatīti	564	
PA_atk-s01_01a:564_5	vācāya vikkhepaṃ āpajjati. Kīdisaṃ? Amarāvikkhepaṃ, apariyantavikkhepanti attho.	564	
PA_atk-s01_01a:565_0	Evantipi me notiādīsu evantipi me noti aniyamitavikkhepo. Tathātipi me noti “sassato	565	
PA_atk-s01_01a:565_1	attā ca loko cā”ti vuttaṃ sassatavādaṃ paṭikkhipati. Aññathātipi me noti sassatato	565	
PA_atk-s01_01a:565_2	aññathā vuttaṃ ekaccasassataṃ paṭikkhipati. Notipi me noti – “na hoti tathāgato paraṃ	565	
PA_atk-s01_01a:565_3	maraṇā”ti vuttaṃ ucchedaṃ paṭikkhipati. No notipi me noti “neva hoti na na hotī”ti	565	
PA_atk-s01_01a:565_4	vuttaṃ takkīvādaṃ paṭikkhipati. Sayaṃ pana “idaṃ kusala”nti vā “akusala”nti vā puṭṭho	565	
PA_atk-s01_01a:565_5	na kiñci byākaroti. “Idaṃ kusala”nti puṭṭho “evantipi me no”ti vadati. Tato “kiṃ	565	
PA_atk-s01_01a:565_6	akusala”nti vutte “tathātipi me no”ti vadati. “Kiṃ ubhayato aññathā”ti vutte “aññathātipi	565	
PA_atk-s01_01a:565_7	me no”ti vadati. Tato “tividhenāpi na hoti, kiṃ te laddhī”ti vutte “notipi me no”ti	565	
PA_atk-s01_01a:565_8	vadati. Tato “kiṃ no noti te laddhī”ti vutte “no notipi me no”ti evaṃ vikkhepameva	565	
PA_atk-s01_01a:565_9	āpajjati, ekasmimpi pakkhe na tiṭṭhati.	565	
PA_atk-s01_01a:566_0	63. Chando vā rāgo vāti ajānantopi sahasā kusalameva “kusala”nti vatvā akusalameva	566	
PA_atk-s01_01a:566_1	“akusala”nti vatvā mayā asukassa nāma evaṃ byākataṃ, kiṃ taṃ subyākatanti aññe paṇḍite	566	
PA_atk-s01_01a:566_2	pucchitvā tehi – “subyākataṃ, bhadramukha, kusalameva tayā kusalaṃ, akusalameva akusalanti	566	
PA_atk-s01_01a:566_3	byākata”nti vutte natthi mayā sadiso paṇḍitoti evaṃ me tattha chando vā rāgo vā assāti	566	
PA_atk-s01_01a:566_4	attho. Ettha ca chando dubbalarāgo, rāgo balavarāgo. Doso vā paṭigho vāti kusalaṃ	566	
PA_atk-s01_01a:566_5	pana “akusala”nti, akusalaṃ vā “kusala”nti vatvā aññe paṇḍite pucchitvā tehi – “dubyākataṃ	566	
PA_atk-s01_01a:566_6	tayā”ti vutte ettakampi nāma na jānāmīti tattha me assa doso vā paṭigho vāti attho.	566	
PA_atk-s01_01a:566_7	Idhāpi doso dubbalakodho, paṭigho balavakodho.	566	
PA_atk-s01_01a:567_0	Taṃ mamassa upādānaṃ, so mamassa vighātoti taṃ chandarāgadvayaṃ mama upādānaṃ assa,	567	
PA_atk-s01_01a:567_1	dosapaṭighadvayaṃ vighāto. Ubhayampi vā daḷhaggahaṇavasena upādānaṃ, vihananavasena	567	
PA_atk-s01_01a:567_2	vighāto. Rāgo hi amuñcitukāmatāya ārammaṇaṃ gaṇhāti jalūkā viya. Doso vināsetukāmatāya	567	
PA_atk-s01_01a:567_3	āsīviso viya. Ubhopi cete santāpakaṭṭhena vihananti yevāti “upādāna”nti ca “vighāto”ti	567	
PA_atk-s01_01a:567_4	ca vuttā. Sesaṃ paṭhamavārasadisameva.	567	
PA_atk-s01_01a:568_0	64. Paṇḍitāti paṇḍiccena samannāgatā. Nipuṇāti saṇhasukhumabuddhino sukhumaatthantaraṃ	568	
PA_atk-s01_01a:568_1	paṭivijjhanasamatthā. Kataparappavādāti viññātaparappavādā ceva parehi saddhiṃ katavādaparicayā	568	
PA_atk-s01_01a:568_2	ca. Vālavedhirūpāti vālavedhidhanuggahasadisā. Te bhindantā maññeti vālavedhi viya	568	
PA_atk-s01_01a:568_3	vālaṃ sukhumānipi paresaṃ diṭṭhigatāni attano paññāgatena bhindantā viya carantīti	568	
PA_atk-s01_01a:568_4	attho. Te maṃ tatthāti te samaṇabrāhmaṇā maṃ tesu kusalākusalesu. Samanuyuñjeyyunti	568	
PA_atk-s01_01a:568_5	“kiṃ kusalaṃ, kiṃ akusalanti attano laddhiṃ vadā”ti laddhiṃ puccheyyuṃ. Samanugāheyyunti	568	
PA_atk-s01_01a:568_6	“idaṃ nāmā”ti vutte “kena kāraṇena etamatthaṃ gāheyyu”nti kāraṇaṃ puccheyyuṃ. Samanubhāseyyunti	568	
PA_atk-s01_01a:568_7	“iminā nāma kāraṇenā”ti vutte kāraṇe dosaṃ dassetvā “na tvaṃ idaṃ jānāsi, idaṃ pana	568	
PA_atk-s01_01a:568_8	gaṇha, idaṃ vissajjehī”ti evaṃ samanuyuñjeyyuṃ. Na sampāyeyyanti na sampādeyyaṃ,	568	
PA_atk-s01_01a:568_9	sampādetvā kathetuṃ na sakkuṇeyyanti attho. So mamassa vighātoti yaṃ taṃ punappunaṃ	568	
PA_atk-s01_01a:568_10	vatvāpi asampāyanaṃ nāma, so mama vighāto assa, oṭṭhatālujivhāgalasosanadukkhameva	5681	
PA_atk-s01_01a:568_11	assāti attho. Sesametthāpi paṭhamavārasadisameva.	5681	
PA_atk-s01_01a:569_0	65-66. Mandoti mandapañño apaññassevetaṃ nāmaṃ. Momūhoti atisammūḷho. Hoti tathāgatotiādīsu	569	
PA_atk-s01_01a:569_1	satto “tathāgato”ti adhippeto. Sesamettha uttānameva. Imepi cattāro pubbe pavattadhammānusāreneva	569	
PA_atk-s01_01a:569_2	diṭṭhiyā gahitattā pubbantakappikesu paviṭṭhā.	569	
PA_atk-s01_01a:570	Adhiccasamuppannavādavaṇṇanā	57	
PA_atk-s01_01a:571	67. “Adhiccasamuppanno attā ca loko cā”ti dassanaṃ adhiccasamuppannaṃ. Taṃ etesaṃ atthīti adhiccasamuppannikā. Adhiccasamuppannanti akāraṇasamuppannaṃ.	57	
PA_atk-s01_01a:572_0	68-73. Asaññasattāti desanāsīsametaṃ, acittuppādā rūpamattakaattabhāvāti attho. Tesaṃ	572	
PA_atk-s01_01a:572_1	evaṃ uppatti veditabbā – ekacco hi titthāyatane pabbajitvā vāyokasiṇe parikammaṃ	572	
PA_atk-s01_01a:572_2	katvā catutthajjhānaṃ nibbattetvā jhānā vuṭṭhāya – “citte dosaṃ passati, citte sati	572	
PA_atk-s01_01a:572_3	hatthacchedādidukkhañceva sabbabhayāni ca honti, alaṃ iminā cittena, acittakabhāvova	572	
PA_atk-s01_01a:572_4	santo”ti, evaṃ citte dosaṃ passitvā aparihīnajjhāno kālaṃ katvā asaññasattesu nibbattati,	572	
PA_atk-s01_01a:572_5	cittamassa cuticittanirodhena idheva nivattati, rūpakkhandhamattameva tattha pātubhavati.	572	
PA_atk-s01_01a:572_6	Te tattha yathā nāma jiyāvegakkhitto saro yattako jiyāvego, tattakameva ākāse gacchati.	572	
PA_atk-s01_01a:572_7	Evameva jhānavegakkhittā upapajjitvā yattako jhānavego, tattakameva kālaṃ tiṭṭhanti,	572	
PA_atk-s01_01a:572_8	jhānavege pana parihīne tattha rūpakkhandho antaradhāyati, idha pana paṭisandhisaññā	572	
PA_atk-s01_01a:572_9	uppajjati. Yasmā pana tāya idha uppannasaññāya tesaṃ tattha cuti paññāyati, tasmā	572	
PA_atk-s01_01a:572_10	“saññuppādā ca pana te devā tamhā kāyā cavantī”ti vuttaṃ. Santatāyāti santabhāvāya.	5721	
PA_atk-s01_01a:572_11	Sesamettha uttānameva. Takkīvādopi vuttanayeneva veditabboti.	5721	
PA_atk-s01_01a:573	Aparantakappikavaṇṇanā	57	
PA_atk-s01_01a:574_0	74. Evaṃ aṭṭhārasa pubbantakappike dassetvā idāni catucattārīsaṃ aparantakappike	574	
PA_atk-s01_01a:574_1	dassetuṃ – “santi, bhikkhave”tiādimāha. Tattha anāgatakoṭṭhāsasaṅkhātaṃ aparantaṃ	574	
PA_atk-s01_01a:574_2	kappetvā gaṇhantīti aparantakappikā, aparantakappo vā etesaṃ atthīti aparantakappikā.	574	
PA_atk-s01_01a:574_3	Evaṃ sesampi pubbe vuttappakāranayeneva veditabbaṃ.	574	
PA_atk-s01_01a:575	Saññīvādavaṇṇanā	57	
PA_atk-s01_01a:576	75. Uddhamāghātanikāti āghātanaṃ vuccati maraṇaṃ, uddhamāghātanā attānaṃ vadantīti uddhamāghātanikā. Saññīti pavatto vādo, saññīvādo, so etesaṃ atthīti saññīvādā.	57	
PA_atk-s01_01a:577_0	76-77. Rūpī attātiādīsu kasiṇarūpaṃ “attā”ti tattha pavattasaññañcassa “saññā”ti	577	
PA_atk-s01_01a:577_1	gahetvā vā ājīvakādayo viya takkamatteneva vā “rūpī attā hoti, arogo paraṃ maraṇā	577	
PA_atk-s01_01a:577_2	saññī”ti naṃ paññapenti. Tattha arogoti nicco. Arūpasamāpattinimittaṃ pana “attā”ti	577	
PA_atk-s01_01a:577_3	samāpattisaññañcassa “saññā”ti gahetvā vā nigaṇṭhādayo viya takkamatteneva vā “arūpī	577	
PA_atk-s01_01a:577_4	attā hoti, arogo paraṃ maraṇā saññī”ti naṃ paññapenti. Tatiyā pana missakagāhavasena	577	
PA_atk-s01_01a:577_5	pavattā diṭṭhi. Catutthā takkagāheneva. Dutiyacatukkaṃ antānantikavāde vuttanayeneva	577	
PA_atk-s01_01a:577_6	veditabbaṃ. Tatiyacatukke samāpannakavasena ekattasaññī, asamāpannakavasena nānattasaññī,	577	
PA_atk-s01_01a:577_7	parittakasiṇavasena parittasaññī, vipulakasiṇavasena appamāṇasaññīti veditabbā. Catutthacatukke	577	
PA_atk-s01_01a:577_8	pana dibbena cakkhunā tikacatukkajjhānabhūmiyaṃ nibbattamānaṃ disvā “ekantasukhī”ti	577	
PA_atk-s01_01a:577_9	gaṇhāti. Niraye nibbattamānaṃ disvā “ekantadukkhī”ti. Manussesu nibbattamānaṃ disvā	577	
PA_atk-s01_01a:577_10	“sukhadukkhī”ti. Vehapphaladevesu nibbattamānaṃ disvā “adukkhamasukhī”ti gaṇhāti.	5771	
PA_atk-s01_01a:577_11	Visesato hi pubbenivāsānussatiñāṇalābhino pubbantakappikā honti, dibbacakkhukā aparantakappikāti.	5771	
PA_atk-s01_01a:578	Asaññīvādavaṇṇanā	57	
PA_atk-s01_01a:579_0	78-83. Asaññīvādo saññīvāde ādimhi vuttānaṃ dvinnaṃ catukkānaṃ vasena veditabbo.	579	
PA_atk-s01_01a:579_1	Tathā nevasaññīnāsaññīvādo. Kevalañhi tattha “saññī attā”ti gaṇhantānaṃ tā diṭṭhiyo,	579	
PA_atk-s01_01a:579_2	idha “asaññī”ti ca “nevasaññīnāsaññī”ti ca. Tattha na ekantena kāraṇaṃ pariyesitabbaṃ.	579	
PA_atk-s01_01a:579_3	Diṭṭhigatikassa hi gāho ummattakapacchisadisoti vuttametaṃ.	579	
PA_atk-s01_01a:580	Ucchedavādavaṇṇanā	58	
PA_atk-s01_01a:581_0	84. Ucchedavāde satoti vijjamānassa. Ucchedanti upacchedaṃ. Vināsanti adassanaṃ.	581	
PA_atk-s01_01a:581_1	Vibhavanti bhāvavigamaṃ. Sabbānetāni aññamaññavevacanāneva. Tattha dve janā ucchedadiṭṭhiṃ	581	
PA_atk-s01_01a:581_2	gaṇhanti, lābhī ca alābhī ca. Lābhī arahato dibbena cakkhunā cutiṃ disvā upapattiṃ	581	
PA_atk-s01_01a:581_3	apassanto, yo vā cutimattameva daṭṭhuṃ sakkoti, na upapātaṃ; so ucchedadiṭṭhiṃ gaṇhāti.	581	
PA_atk-s01_01a:581_4	Alābhī ca “ko paralokaṃ na jānātī”ti kāmasukhagiddhatāya vā. “Yathā rukkhato paṇṇāni	581	
PA_atk-s01_01a:581_5	patitāni na puna viruhanti, evameva sattā”tiādinā takkena vā ucchedaṃ gaṇhāti. Idha	581	
PA_atk-s01_01a:581_6	pana taṇhādiṭṭhīnaṃ vasena tathā ca aññathā ca vikappetvāva imā satta diṭṭhiyo uppannāti veditabbā.	581	
PA_atk-s01_01a:582_0	85. Tattha rūpīti rūpavā. Cātumahābhūtikoti catumahābhūtamayo. Mātāpitūnaṃ etanti	582	
PA_atk-s01_01a:582_1	mātāpettikaṃ. Kiṃ taṃ? Sukkasoṇitaṃ. Mātāpettike sambhūto jātoti mātāpettikasambhavo.	582	
PA_atk-s01_01a:582_2	Iti rūpakāyasīsena manussattabhāvaṃ “attā”ti vadati. Ittheketi itthaṃ eke evameketi attho.	582	
PA_atk-s01_01a:583	86. Dutiyo taṃ paṭikkhipitvā dibbattabhāvaṃ vadati. Dibboti devaloke sambhūto. Kāmāvacaroti cha kāmāvacaradevapariyāpanno. Kabaḷīkāraṃ āhāraṃ bhakkhatīti kabaḷīkārāhārabhakkho.	58	
PA_atk-s01_01a:584_0	87. Manomayoti jhānamanena nibbatto. Sabbaṅgapaccaṅgīti sabbaṅgapaccaṅgayutto. Ahīnindriyoti	584	
PA_atk-s01_01a:584_1	paripuṇṇindriyo. Yāni brahmaloke atthi, tesaṃ vasena itaresañca saṇṭhānavasenetaṃ vuttaṃ.	584	
PA_atk-s01_01a:585_0	88-92. Sabbaso rūpasaññānaṃ samatikkamātiādīnaṃ attho visuddhimagge vutto. Ākāsānañcāyatanūpagotiādīsu	585	
PA_atk-s01_01a:585_1	pana ākāsānañcāyatanabhavaṃ upagatoti, evamattho veditabbo. Sesamettha uttānamevāti.	585	
PA_atk-s01_01a:586	Diṭṭhadhammanibbānavādavaṇṇanā	58	
PA_atk-s01_01a:587_0	93. Diṭṭhadhammanibbānavāde diṭṭhadhammoti paccakkhadhammo vuccati, tattha tattha	587	
PA_atk-s01_01a:587_1	paṭiladdhattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ,	587	
PA_atk-s01_01a:587_2	imasmiṃyeva attabhāve dukkhavūpasamananti attho. Taṃ vadantīti diṭṭhadhammanibbānavādā.	587	
PA_atk-s01_01a:587_3	Paramadiṭṭhadhammanibbānanti paramaṃ diṭṭhadhammanibbānaṃ uttamanti attho.	587	
PA_atk-s01_01a:588_0	94. Pañcahi kāmaguṇehīti manāpiyarūpādīhi pañcahi kāmakoṭṭhāsehi bandhanehi vā. Samappitoti	588	
PA_atk-s01_01a:588_1	suṭṭhu appito allīno hutvā. Samaṅgībhūtoti samannāgato. Paricāretīti tesu kāmaguṇesu	588	
PA_atk-s01_01a:588_2	yathāsukhaṃ indriyāni cāreti sañcāreti itocito ca upaneti. Atha vā laḷati ramati	588	
PA_atk-s01_01a:588_3	kīḷati. Ettha ca duvidhā kāmaguṇā – mānusakā ceva dibbā ca. Mānusakā mandhātukāmaguṇasadisā	588	
PA_atk-s01_01a:588_4	daṭṭhabbā, dibbā paranimmitavasavattidevarājassa kāmaguṇasadisāti. Evarūpe kāme upagatānañhi	588	
PA_atk-s01_01a:588_5	te diṭṭhadhammanibbānasampattiṃ paññapenti.	588	
PA_atk-s01_01a:589_0	95. Dutiyavāre hutvā abhāvaṭṭhena aniccā paṭipīḷanaṭṭhena dukkhā, pakatijahanaṭṭhena	589	
PA_atk-s01_01a:589_1	vipariṇāmadhammāti veditabbā. Tesaṃ vipariṇāmaññathābhāvāti tesaṃ kāmānaṃ vipariṇāmasaṅkhātā	589	
PA_atk-s01_01a:589_2	aññathābhāvā, yampi me ahosi, tampi me natthīti vuttanayena uppajjanti sokaparidevadukkhadomanassupāyāsā.	589	
PA_atk-s01_01a:589_3	Tattha antonijjhāyanalakkhaṇo soko, tannissitalālappanalakkhaṇo paridevo, kāyappaṭipīḷanalakkhaṇaṃ	589	
PA_atk-s01_01a:589_4	dukkhaṃ, manovighātalakkhaṇaṃ domanassaṃ, visādalakkhaṇo upāyāso, vivicceva kāmehītiādīnamattho	589	
PA_atk-s01_01a:589_5	visuddhimagge vutto.	589	
PA_atk-s01_01a:590_0	96. Vitakkitanti abhiniropanavasena pavatto vitakko. Vicāritanti anumajjanavasena	590	
PA_atk-s01_01a:590_1	pavatto vicāro. Etenetanti etena vitakkitena ca vicāritena ca etaṃ paṭhamajjhānaṃ	590	
PA_atk-s01_01a:590_2	oḷārikaṃ sakaṇḍakaṃ viya khāyati.	590	
PA_atk-s01_01a:591_0	97-98. Pītigatanti pītiyeva. Cetaso uppilāvitattanti cittassa uppilabhāvakaraṇaṃ.	591	
PA_atk-s01_01a:591_1	Cetaso ābhogoti jhānā vuṭṭhāya tasmiṃ sukhe punappunaṃ cittassa ābhogo manasikāro	591	
PA_atk-s01_01a:591_2	samannāhāroti. Sesamettha diṭṭhadhammanibbānavāde uttānameva.	591	
PA_atk-s01_01a:592	Ettāvatā sabbāpi dvāsaṭṭhidiṭṭhiyo kathitā honti. Yāsaṃ satteva ucchedadiṭṭhiyo, sesā sassatadiṭṭhiyo.	59	
PA_atk-s01_01a:593_0	100-104. Idāni – “imehi kho te, bhikkhave”ti iminā vārena sabbepi te aparantakappike	593	
PA_atk-s01_01a:593_1	ekajjhaṃ niyyātetvā sabbaññutaññāṇaṃ vissajjeti. Puna – “imehi, kho te bhikkhave”tiādinā	593	
PA_atk-s01_01a:593_2	vārena sabbepi te pubbantāparantakappike ekajjhaṃ niyyātetvā tadeva ñāṇaṃ vissajjeti.	593	
PA_atk-s01_01a:593_3	Iti “katame ca te, bhikkhave, dhammā”tiādimhi pucchamānopi sabbaññutaññāṇameva pucchitvā	593	
PA_atk-s01_01a:593_4	vissajjamānopi sattānaṃ ajjhāsayaṃ tulāya tulayanto viya sinerupādato vālukaṃ uddharanto	593	
PA_atk-s01_01a:593_5	viya dvāsaṭṭhi diṭṭhigatāni uddharitvā sabbaññutaññāṇameva vissajjeti. Evamayaṃ yathānusandhivasena desanā āgatā.	593	
PA_atk-s01_01a:594_0	Tayo hi suttassa anusandhī – pucchānusandhi, ajjhāsayānusandhi, yathānusandhīti.	594	
PA_atk-s01_01a:594_1	Tattha “evaṃ vutte aññataro bhikkhu bhagavantaṃ etadavoca – kiṃ nu kho, bhante, orimaṃ	594	
PA_atk-s01_01a:594_2	tīraṃ, kiṃ pārimaṃ tīraṃ, ko majjhe saṃsīdo, ko thale ussādo, ko manussaggāho, ko	594	
PA_atk-s01_01a:594_3	amanussaggāho, ko āvaṭṭaggāho, ko antopūtibhāvo”ti evaṃ pucchantānaṃ bhagavatā vissajjitasuttavasena	594	
PA_atk-s01_01a:594_4	pucchānusandhi veditabbo.	594	
PA_atk-s01_01a:595_0	Atha kho aññatarassa bhikkhuno evaṃ cetaso parivitakko udapādi – “iti kira bho rūpaṃ	595	
PA_atk-s01_01a:595_1	anattā…, vedanā…, saññā…, saṅkhārā …, viññāṇaṃ anattā, anattakatāni kira kammāni	595	
PA_atk-s01_01a:595_2	kamattānaṃ phusissantī”ti. Atha kho bhagavā tassa bhikkhuno cetasā ceto parivitakkamaññāya	595	
PA_atk-s01_01a:595_3	bhikkhū āmantesi – “ṭhānaṃ kho panetaṃ, bhikkhave, vijjati, yaṃ idhekacco moghapuriso	595	
PA_atk-s01_01a:595_4	avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya	595	
PA_atk-s01_01a:595_5	– “iti kira bho rūpaṃ anattā…pe… phusissantī”ti. Taṃ kiṃ maññatha, bhikkhave, rūpaṃ	595	
PA_atk-s01_01a:595_6	niccaṃ vā aniccaṃ vā”ti. Evaṃ paresaṃ ajjhāsayaṃ viditvā bhagavatā vuttasuttavasena	595	
PA_atk-s01_01a:595_7	ajjhāsayānusandhi veditabbo.	595	
PA_atk-s01_01a:596_0	Yena pana dhammena ādimhi desanā uṭṭhitā, tassa dhammassa anurūpadhammavasena vā	596	
PA_atk-s01_01a:596_1	paṭipakkhavasena vā yesu suttesu upari desanā āgacchati, tesaṃ vasena yathānusandhi	596	
PA_atk-s01_01a:596_2	veditabbo. Seyyathidaṃ, ākaṅkheyyasutte heṭṭhā sīlena desanā uṭṭhitā, upari cha abhiññā	596	
PA_atk-s01_01a:596_3	āgatā. Vatthasutte heṭṭhā kilesena desanā uṭṭhitā, upari brahmavihārā āgatā. Kosambakasutte	596	
PA_atk-s01_01a:596_4	heṭṭhā bhaṇḍanena uṭṭhitā, upari sāraṇīyadhammā āgatā. Kakacūpame heṭṭhā akkhantiyā	596	
PA_atk-s01_01a:596_5	uṭṭhitā, upari kakacūpamā āgatā. Imasmimpi brahmajāle heṭṭhā diṭṭhivasena desanā	596	
PA_atk-s01_01a:596_6	uṭṭhitā, upari suññatāpakāsanaṃ āgataṃ. Tena vuttaṃ – “evamayaṃ yathānusandhivasena desanā āgatā”ti.	596	
PA_atk-s01_01a:597	Paritassitavipphanditavāravaṇṇanā	59	
PA_atk-s01_01a:598_0	105-117. Idāni mariyādavibhāgadassanatthaṃ – “tatra bhikkhave”tiādikā desanā āraddhā.	598	
PA_atk-s01_01a:598_1	Tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ	598	
PA_atk-s01_01a:598_2	paritassitavipphanditamevāti yena diṭṭhiassādena diṭṭhisukhena diṭṭhivedayitena te	598	
PA_atk-s01_01a:598_3	somanassajātā sassataṃ attānañca lokañca paññapenti catūhi vatthūhi, tadapi tesaṃ	598	
PA_atk-s01_01a:598_4	bhavantānaṃ samaṇabrāhmaṇānaṃ yathābhūtaṃ dhammānaṃ sabhāvaṃ ajānantānaṃ apassantānaṃ	598	
PA_atk-s01_01a:598_5	vedayitaṃ taṇhāgatānaṃ kevalaṃ taṇhāgatānaṃyeva taṃ vedayitaṃ, tañca kho panetaṃ	598	
PA_atk-s01_01a:598_6	paritassitavipphanditameva. Diṭṭhisaṅkhātena ceva taṇhāsaṅkhātena ca paritassitena	598	
PA_atk-s01_01a:598_7	vipphanditameva calitameva kampitameva thusarāsimhi nikhātakhāṇusadisaṃ, na sotāpannassa	598	
PA_atk-s01_01a:598_8	dassanamiva niccalanti dasseti. Esa nayo ekaccasassatavādādīsupi.	598	
PA_atk-s01_01a:599	Phassapaccayavāravaṇṇanā	59	
PA_atk-s01_01a:600_0	118-130. Puna – “tatra, bhikkhave, ye te samaṇabrāhmaṇā sassatavādā”tiādi paramparapaccayadassanatthaṃ	600	
PA_atk-s01_01a:600_1	āraddhaṃ. Tattha tadapi phassapaccayāti yena diṭṭhiassādena diṭṭhisukhena diṭṭhivedayitena	600	
PA_atk-s01_01a:600_2	te somanassajātā sassataṃ attānañca lokañca paññapenti catūhi vatthūhi, tadapi taṇhādiṭṭhipariphanditaṃ	600	
PA_atk-s01_01a:600_3	vedayitaṃ phassapaccayāti dasseti. Esa nayo sabbattha.	600	
PA_atk-s01_01a:601_0	131-143. Idāni tassa paccayassa diṭṭhivedayite balavabhāvadassanatthaṃ puna – “tatra,	601	
PA_atk-s01_01a:601_1	bhikkhave, ye te samaṇabrāhmaṇā sassatavādā”tiādimāha. Tattha te vata aññatra phassāti	601	
PA_atk-s01_01a:601_2	te vata samaṇabrāhmaṇā taṃ vedayitaṃ vinā phassena paṭisaṃvedissantīti kāraṇametaṃ	601	
PA_atk-s01_01a:601_3	natthīti. Yathā hi patato gehassa upatthambhanatthāya thūṇā nāma balavapaccayo hoti,	601	
PA_atk-s01_01a:601_4	na taṃ thūṇāya anupatthambhitaṃ ṭhātuṃ sakkoti, evameva phassopi vedanāya balavapaccayo,	601	
PA_atk-s01_01a:601_5	taṃ vinā idaṃ diṭṭhivedayitaṃ natthīti dasseti. Esa nayo sabbattha.	601	
PA_atk-s01_01a:602	Diṭṭhigatikādhiṭṭhānavaṭṭakathāvaṇṇanā	60	
PA_atk-s01_01a:603_0	144. Idāni tatra bhikkhave, ye te samaṇabrāhmaṇā sassatavādā sassataṃ attānañca lokañca	603	
PA_atk-s01_01a:603_1	paññapenti catūhi vatthūhi, yepi te samaṇabrāhmaṇā ekaccasassatikātiādinā nayena	603	
PA_atk-s01_01a:603_2	sabbadiṭṭhivedayitāni sampiṇḍeti. Kasmā? Upari phasse pakkhipanatthāya. Kathaṃ? Sabbe	603	
PA_atk-s01_01a:603_3	te chahi phassāyatanehi phussa phussa paṭisaṃvedentīti. Tattha cha phassāyatanāni	603	
PA_atk-s01_01a:603_4	nāma – cakkhuphassāyatanaṃ, sotaphassāyatanaṃ, ghānaphassāyatanaṃ, jivhāphassāyatanaṃ,	603	
PA_atk-s01_01a:603_5	kāyaphassāyatanaṃ, manophassāyatananti imāni cha. Sañjāti-samosaraṇa-kāraṇa-paṇṇattimattatthesu	603	
PA_atk-s01_01a:603_6	hi ayaṃ āyatanasaddo pavattati. Tattha – “kambojo assānaṃ āyatanaṃ, gunnaṃ dakkhiṇāpatho”ti	603	
PA_atk-s01_01a:603_7	sañjātiyaṃ pavattati, sañjātiṭṭhāneti attho. “Manorame āyatane, sevanti naṃ vihaṅgamā”ti	603	
PA_atk-s01_01a:603_8	samosaraṇe. “Sati satiāyatane”ti kāraṇe. “Araññāyatane paṇṇakuṭīsu sammantī”ti paṇṇattimatte.	603	
PA_atk-s01_01a:603_9	Svāyamidha sañjātiādiatthattayepi yujjati. Cakkhādīsu hi phassapañcamakā dhammā sañjāyanti	603	
PA_atk-s01_01a:603_10	samosaranti, tāni ca tesaṃ kāraṇanti āyatanāni. Idha pana “cakkhuñca paṭicca rūpe	6031	
PA_atk-s01_01a:603_11	ca uppajjati cakkhuviññāṇaṃ, tiṇṇaṃ saṅgati phasso”ti iminā nayena phassasīseneva	6031	
PA_atk-s01_01a:603_12	desanaṃ āropetvā phassaṃ ādiṃ katvā paccayaparamparaṃ dassetuṃ phassāyatanādīni vuttāni.	6031	
PA_atk-s01_01a:604_0	Phussa phussa paṭisaṃvedentīti phusitvā phusitvā paṭisaṃvedenti. Ettha ca kiñcāpi	604	
PA_atk-s01_01a:604_1	āyatanānaṃ phusanakiccaṃ viya vuttaṃ, tathāpi na tesaṃ phusanakiccatā veditabbā.	604	
PA_atk-s01_01a:604_2	Na hi āyatanāni phusanti, phassova taṃ taṃ ārammaṇaṃ phusati, āyatanāni pana phasse	604	
PA_atk-s01_01a:604_3	upanikkhipitvā dassitāni; tasmā sabbe te cha phassāyatanasambhavena phassena rūpādīni	604	
PA_atk-s01_01a:604_4	ārammaṇāni phusitvā taṃ diṭṭhivedanaṃ paṭisaṃvedayantīti evamettha attho veditabbo.	604	
PA_atk-s01_01a:605_0	Tesaṃ vedanāpaccayā taṇhātiādīsu vedanāti cha phassāyatanasambhavā vedanā. Sā rūpataṇhādibhedāya	605	
PA_atk-s01_01a:605_1	taṇhāya upanissayakoṭiyā paccayo hoti. Tena vuttaṃ – “tesaṃ vedanāpaccayā taṇhā”ti.	605	
PA_atk-s01_01a:605_2	Sā pana catubbidhassa upādānassa upanissayakoṭiyā ceva sahajātakoṭiyā ca paccayo	605	
PA_atk-s01_01a:605_3	hoti. Tathā upādānaṃ bhavassa. Bhavo jātiyā upanissayakoṭiyā paccayo hoti.	605	
PA_atk-s01_01a:606_0	Jātīti panettha savikārā pañcakkhandhā daṭṭhabbā, jāti jarāmaraṇassa ceva sokādīnañca	606	
PA_atk-s01_01a:606_1	upanissayakoṭiyā paccayo hoti. Ayamettha saṅkhepo, vitthārato pana paṭiccasamuppādakathā	606	
PA_atk-s01_01a:606_2	visuddhimagge vuttā. Idha panassa payojanamattameva veditabbaṃ. Bhagavā hi vaṭṭakathaṃ	606	
PA_atk-s01_01a:606_3	kathento – “purimā, bhikkhave, koṭi na paññāyati avijjāya, ‘ito pubbe avijjā nāhosi,	606	
PA_atk-s01_01a:606_4	atha pacchā samabhavī’ti evañcetaṃ, bhikkhave, vuccati, atha ca pana paññāyati “idappaccayā	606	
PA_atk-s01_01a:606_5	avijjā”ti evaṃ avijjāsīsena vā, purimā, bhikkhave, koṭi na paññāyati bhavataṇhāya…pe…	606	
PA_atk-s01_01a:606_6	“idappaccayā bhavataṇhā”ti evaṃ taṇhāsīsena vā, purimā, bhikkhave, koṭi na paññāyati	606	
PA_atk-s01_01a:606_7	bhavadiṭṭhiyā…pe… “idappaccayā bhavadiṭṭhī”ti evaṃ diṭṭhisīsena vā kathesi”. Idha	606	
PA_atk-s01_01a:606_8	pana diṭṭhisīsena kathento vedanārāgena uppajjamānā diṭṭhiyo kathetvā vedanāmūlakaṃ	606	
PA_atk-s01_01a:606_9	paṭiccasamuppādaṃ kathesi. Tena idaṃ dasseti – “evamete diṭṭhigatikā, idaṃ dassanaṃ	606	
PA_atk-s01_01a:606_10	gahetvā tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu	6061	
PA_atk-s01_01a:606_11	sattāvāsesu ito ettha etto idhāti sandhāvantā saṃsarantā yante yuttagoṇo viya, thambhe	6061	
PA_atk-s01_01a:606_12	upanibaddhakukkuro viya, vātena vippannaṭṭhanāvā viya ca vaṭṭadukkhameva anuparivattanti,	6061	
PA_atk-s01_01a:606_13	vaṭṭadukkhato sīsaṃ ukkhipituṃ na sakkontī”ti.	6061	
PA_atk-s01_01a:607	Vivaṭṭakathādivaṇṇanā	60	
PA_atk-s01_01a:608_0	145. Evaṃ diṭṭhigatikādhiṭṭhānaṃ vaṭṭaṃ kathetvā idāni yuttayogabhikkhuadhiṭṭhānaṃ	608	
PA_atk-s01_01a:608_1	katvā vivaṭṭaṃ dassento – “yato kho, bhikkhave, bhikkhū”tiādimāha. Tattha yatoti	608	
PA_atk-s01_01a:608_2	yadā. Channaṃ phassāyatanānanti yehi chahi phassāyatanehi phusitvā paṭisaṃvedayamānānaṃ	608	
PA_atk-s01_01a:608_3	diṭṭhigatikānaṃ vaṭṭaṃ vattati, tesaṃyeva channaṃ phassāyatanānaṃ. Samudayantiādīsu	608	
PA_atk-s01_01a:608_4	avijjāsamudayā cakkhusamudayotiādinā vedanākammaṭṭhāne vuttanayena phassāyatanānaṃ	608	
PA_atk-s01_01a:608_5	samudayādayo veditabbā. Yathā pana tattha “phassasamudayā phassanirodhā”ti vuttaṃ,	608	
PA_atk-s01_01a:608_6	evamidha, taṃ cakkhādīsu – “āhārasamudayā āhāranirodhā”ti veditabbaṃ. Manāyatane	608	
PA_atk-s01_01a:608_7	“nāmarūpasamudayā nāmarūpanirodhā”ti.	608	
PA_atk-s01_01a:609_0	Uttaritaraṃ pajānātīti diṭṭhigatiko diṭṭhimeva jānāti. Ayaṃ pana diṭṭhiñca diṭṭhito	609	
PA_atk-s01_01a:609_1	ca uttaritaraṃ sīlasamādhipaññāvimuttinti yāva arahattā jānāti. Ko evaṃ jānātīti?	609	
PA_atk-s01_01a:609_2	Khīṇāsavo jānāti, anāgāmī, sakadāgāmī, sotāpanno, bahussuto, ganthadharo bhikkhu	609	
PA_atk-s01_01a:609_3	jānāti, āraddhavipassako jānāti. Desanā pana arahattanikūṭeneva niṭṭhāpitāti.	609	
PA_atk-s01_01a:610_0	146. Evaṃ vivaṭṭaṃ kathetvā idāni “desanājālavimutto diṭṭhigatiko nāma natthī”ti	610	
PA_atk-s01_01a:610_1	dassanatthaṃ puna – “ye hi keci, bhikkhave”ti ārabhi. Tattha antojālīkatāti imassa	610	
PA_atk-s01_01a:610_2	mayhaṃ desanājālassa antoyeva katā. Ettha sitā vāti etasmiṃ mama desanājāle sitā	610	
PA_atk-s01_01a:610_3	nissitā avasitāva. Ummujjamānā ummujjantīti kiṃ vuttaṃ hoti? Te adho osīdantāpi uddhaṃ	610	
PA_atk-s01_01a:610_4	uggacchantāpi mama desanājāle sitāva hutvā osīdanti ca uggacchanti ca. Ettha pariyāpannāti	610	
PA_atk-s01_01a:610_5	ettha mayhaṃ desanājāle pariyāpannā, etena ābaddhā antojālīkatā ca hutvā ummujjamānā	610	
PA_atk-s01_01a:610_6	ummujjanti, na hettha asaṅgahito diṭṭhigatiko nāma atthīti.	610	
PA_atk-s01_01a:611_0	Sukhumacchikenāti saṇhaacchikena sukhumacchiddenāti attho. Kevaṭṭo viya hi bhagavā,	611	
PA_atk-s01_01a:611_1	jālaṃ viya desanā, parittaudakaṃ viya dasasahassilokadhātu, oḷārikā pāṇā viya dvāsaṭṭhidiṭṭhigatikā.	611	
PA_atk-s01_01a:611_2	Tassa tīre ṭhatvā olokentassa oḷārikānaṃ pāṇānaṃ antojālīkatabhāvadassanaṃ viya bhagavato	611	
PA_atk-s01_01a:611_3	sabbadiṭṭhigatānaṃ desanājālassa antokatabhāvadassananti evamettha opammasaṃsandanaṃ veditabbaṃ.	611	
PA_atk-s01_01a:612_0	147. Evaṃ imāhi dvāsaṭṭhiyā diṭṭhīhi sabbadiṭṭhīnaṃ saṅgahitattā sabbesaṃ diṭṭhigatikānaṃ	612	
PA_atk-s01_01a:612_1	etasmiṃ desanājāle pariyāpannabhāvaṃ dassetvā idāni attano katthaci apariyāpannabhāvaṃ	612	
PA_atk-s01_01a:612_2	dassento – “ucchinnabhavanettiko, bhikkhave, tathāgatassa kāyo”tiādimāha. Tattha	612	
PA_atk-s01_01a:612_3	nayanti etāyāti netti. Nayantīti gīvāya bandhitvā ākaḍḍhanti, rajjuyā etaṃ nāmaṃ.	612	
PA_atk-s01_01a:612_4	Idha pana nettisadisatāya bhavataṇhā nettīti adhippetā. Sā hi mahājanaṃ gīvāya bandhitvā	612	
PA_atk-s01_01a:612_5	taṃ taṃ bhavaṃ neti upanetīti bhavanetti. Arahattamaggasatthena ucchinnā bhavanetti	612	
PA_atk-s01_01a:612_6	assāti ucchinnabhavanettiko.	612	
PA_atk-s01_01a:613_0	Kāyassa bhedā uddhanti kāyassa bhedato uddhaṃ. Jīvitapariyādānāti jīvitassa sabbaso	613	
PA_atk-s01_01a:613_1	pariyādinnattā parikkhīṇattā, puna appaṭisandhikabhāvāti attho. Na taṃ dakkhantīti	613	
PA_atk-s01_01a:613_2	taṃ tathāgataṃ. Devā vā manussā vā na dakkhissanti, apaṇṇattikabhāvaṃ gamissatīti attho.	613	
PA_atk-s01_01a:614_0	Seyyathāpi, bhikkhaveti, upamāyaṃ pana idaṃ saṃsandanaṃ. Ambarukkho viya hi tathāgatassa	614	
PA_atk-s01_01a:614_1	kāyo, rukkhe jātamahāvaṇṭo viya taṃ nissāya pubbe pavattataṇhā. Tasmiṃ vaṇṭe upanibaddhā	614	
PA_atk-s01_01a:614_2	pañcapakkadvādasapakkaaṭṭhārasapakkaparimāṇā ambapiṇḍī viya taṇhāya sati taṇhūpanibandhanā	614	
PA_atk-s01_01a:614_3	hutvā āyatiṃ nibbattanakā pañcakkhandhā dvādasāyatanāni aṭṭhārasa dhātuyo. Yathā	614	
PA_atk-s01_01a:614_4	pana tasmiṃ vaṇṭe chinne sabbāni tāni ambāni tadanvayāni honti, taṃyeva vaṇṭaṃ anugatāni,	614	
PA_atk-s01_01a:614_5	vaṇṭacchedā chinnāni yevāti attho; evameva ye bhavanettivaṇṭassa anupacchinnattā	614	
PA_atk-s01_01a:614_6	āyatiṃ uppajjeyyuṃ pañcakkhandhā dvādasāyatanāni aṭṭhārasadhātuyo, sabbe te dhammā	614	
PA_atk-s01_01a:614_7	tadanvayā honti bhavanettiṃ anugatā, tāya chinnāya chinnā yevāti attho.	614	
PA_atk-s01_01a:615_0	Yathā pana tasmimpi rukkhe maṇḍūkakaṇṭakavisasamphassaṃ āgamma anupubbena sussitvā	615	
PA_atk-s01_01a:615_1	mate – “imasmiṃ ṭhāne evarūpo nāma rukkho ahosī”ti vohāramattameva hoti, na taṃ rukkhaṃ	615	
PA_atk-s01_01a:615_2	koci passati, evaṃ ariyamaggasamphassaṃ āgamma taṇhāsinehassa pariyādinnattā anupubbena	615	
PA_atk-s01_01a:615_3	sussitvā viya bhinne imasmiṃ kāye, kāyassa bhedā uddhaṃ jīvitapariyādānā na taṃ dakkhanti,	615	
PA_atk-s01_01a:615_4	tathāgatampi devamanussā na dakkhissanti, evarūpassa nāma kira satthuno idaṃ sāsananti	615	
PA_atk-s01_01a:615_5	vohāramattameva bhavissatīti anupādisesanibbānadhātuṃ pāpetvā desanaṃ niṭṭhapesi.	615	
PA_atk-s01_01a:616_0	148. Evaṃ vutte āyasmā ānandoti evaṃ bhagavatā imasmiṃ sutte vutte thero ādito paṭṭhāya	616	
PA_atk-s01_01a:616_1	sabbaṃ suttaṃ samannāharitvā evaṃ buddhabalaṃ dīpetvā kathitasuttassa na bhagavatā	616	
PA_atk-s01_01a:616_2	nāmaṃ gahitaṃ, handassa nāmaṃ gaṇhāpessāmīti cintetvā bhagavantaṃ etadavoca.	616	
PA_atk-s01_01a:617_0	Tasmātiha tvantiādīsu ayamatthayojanā – ānanda, yasmā imasmiṃ dhammapariyāye idhatthopi	617	
PA_atk-s01_01a:617_1	paratthopi vibhatto, tasmātiha tvaṃ imaṃ dhammapariyāyaṃ “atthajāla”ntipi naṃ dhārehi;	617	
PA_atk-s01_01a:617_2	yasmā panettha bahū tantidhammā kathitā, tasmā “dhammajāla”ntipi naṃ dhārehi; yasmā	617	
PA_atk-s01_01a:617_3	ca ettha seṭṭhaṭṭhena brahmaṃ sabbaññutaññāṇaṃ vibhattaṃ, tasmā “brahmajāla”ntipi	617	
PA_atk-s01_01a:617_4	naṃ dhārehi; yasmā ettha dvāsaṭṭhidiṭṭhiyo vibhattā, tasmā “diṭṭhijāla”ntipi naṃ	617	
PA_atk-s01_01a:617_5	dhārehi; yasmā pana imaṃ dhammapariyāyaṃ sutvā devaputtamārampi khandhamārampi maccumārampi	617	
PA_atk-s01_01a:617_6	kilesamārampi sakkā maddituṃ, tasmā “anuttaro saṅgāmavijayotipi naṃ dhārehī”ti.	617	
PA_atk-s01_01a:618_0	Idamavoca bhagavāti idaṃ nidānāvasānato pabhuti yāva “anuttaro saṅgāmavijayotipi	618	
PA_atk-s01_01a:618_1	naṃ dhārehī”ti sakalaṃ suttantaṃ bhagavā paresaṃ paññāya alabbhaneyyapatiṭṭhaṃ paramagambhīraṃ	618	
PA_atk-s01_01a:618_2	sabbaññutaññāṇaṃ pakāsento sūriyo viya andhakāraṃ diṭṭhigatamahandhakāraṃ vidhamanto avoca.	618	
PA_atk-s01_01a:619_0	149. Attamanā te bhikkhūti te bhikkhū attamanā sakamanā, buddhagatāya pītiyā udaggacittā	619	
PA_atk-s01_01a:619_1	hutvāti vuttaṃ hoti. Bhagavato bhāsitanti evaṃ vicitranayadesanāvilāsayuttaṃ idaṃ	619	
PA_atk-s01_01a:619_2	suttaṃ karavīkarutamañjunā kaṇṇasukhena paṇḍitajanahadayānaṃ amatābhisekasadisena	619	
PA_atk-s01_01a:619_3	brahmassarena bhāsamānassa bhagavato vacanaṃ. Abhinandunti anumodiṃsu ceva sampaṭicchiṃsu	619	
PA_atk-s01_01a:619_4	ca. Ayañhi abhinandasaddo – “abhinandati abhivadatī”tiādīsu taṇhāyampi āgato. “Annamevābhinandanti,	619	
PA_atk-s01_01a:619_5	ubhaye devamānusā”tiādīsu upagamanepi.	619	
PA_atk-s01_01a:620	“Cirappavāsiṃ purisaṃ, dūrato sotthimāgataṃ;	62	
PA_atk-s01_01a:621	Ñātimittā suhajjā ca, abhinandanti āgata”nti. ;	62	
PA_atk-s01_01a:622	Ādīsu sampaṭicchanepi. “Abhinanditvā anumoditvā”tiādīsu anumodanepi. Svāyamidha anumodanasampaṭicchanesu yujjati. Tena vuttaṃ – “abhinandunti anumodiṃsu ceva sampaṭicchiṃsu cā”ti.	62	
PA_atk-s01_01a:623	Subhāsitaṃ sulapitaṃ, “sādhu sādhū”ti tādino;	62	
PA_atk-s01_01a:624	Anumodamānā sirasā, sampaṭicchiṃsu bhikkhavoti.	62	
PA_atk-s01_01a:625	Imasmiñca pana veyyākaraṇasminti imasmiṃ niggāthakasutte. Niggāthakattā hi idaṃ veyyākaraṇanti vuttaṃ.	62	
PA_atk-s01_01a:626_0	Dasasahassī lokadhātūti dasasahassacakkavāḷaparimāṇā lokadhātu. Akampitthāti na suttapariyosāneyeva	626	
PA_atk-s01_01a:626_1	akampitthāti veditabbā. Bhaññamāneti hi vuttaṃ. Tasmā dvāsaṭṭhiyā diṭṭhigatesu viniveṭhetvā	626	
PA_atk-s01_01a:626_2	desiyamānesu tassa tassa diṭṭhigatassa pariyosāne pariyosāneti dvāsaṭṭhiyā ṭhānesu	626	
PA_atk-s01_01a:626_3	akampitthāti veditabbā.	626	
PA_atk-s01_01a:627_0	Tattha aṭṭhahi kāraṇehi pathavīkampo veditabbo – dhātukkhobhena, iddhimato ānubhāvena,	627	
PA_atk-s01_01a:627_1	bodhisattassa gabbhokkantiyā, mātukucchito nikkhamanena, sambodhippattiyā, dhammacakkappavattanena,	627	
PA_atk-s01_01a:627_2	āyusaṅkhārossajjanena, parinibbānenāti. Tesaṃ vinicchayaṃ – “aṭṭha kho ime, ānanda,	627	
PA_atk-s01_01a:627_3	hetū aṭṭha paccayā mahato bhūmicālassa pātubhāvāyā”ti evaṃ mahāparinibbāne āgatāya	627	
PA_atk-s01_01a:627_4	tantiyā vaṇṇanākāle vakkhāma. Ayaṃ pana mahāpathavī aparesupi aṭṭhasu ṭhānesu akampittha	627	
PA_atk-s01_01a:627_5	– mahābhinikkhamane, bodhimaṇḍūpasaṅkamane, paṃsukūlaggahaṇe, paṃsukūladhovane, kāḷakārāmasutte,	627	
PA_atk-s01_01a:627_6	gotamakasutte, vessantarajātake, imasmiṃ brahmajāleti. Tattha mahābhinikkhamanabodhimaṇḍūpasaṅkamanesu	627	
PA_atk-s01_01a:627_7	vīriyabalena akampittha. Paṃsukūlaggahaṇe dvisahassadīpaparivāre cattāro mahādīpe	627	
PA_atk-s01_01a:627_8	pahāya pabbajitvā susānaṃ gantvā paṃsukūlaṃ gaṇhantena dukkaraṃ bhagavatā katanti	627	
PA_atk-s01_01a:627_9	acchariyavegābhihatā akampittha. Paṃsukūladhovanavessantarajātakesu akālakampanena	627	
PA_atk-s01_01a:627_10	akampittha. Kāḷakārāmagotamakasuttesu – “ahaṃ sakkhī bhagavā”ti sakkhibhāvena akampittha.	6271	
PA_atk-s01_01a:627_11	Imasmiṃ pana brahmajāle dvāsaṭṭhiyā diṭṭhigatesu vijaṭetvā niggumbaṃ katvā desiyamānesu	6271	
PA_atk-s01_01a:627_12	sādhukāradānavasena akampitthāti veditabbā.	6271	
PA_atk-s01_01a:628_0	Na kevalañca etesu ṭhānesuyeva pathavī akampittha, atha kho tīsu saṅgahesupi mahāmahindattherassa	628	
PA_atk-s01_01a:628_1	imaṃ dīpaṃ āgantvā jotivane nisīditvā dhammaṃ desitadivasepi akampittha. Kalyāṇiyavihāre	628	
PA_atk-s01_01a:628_2	ca piṇḍapātiyattherassa cetiyaṅgaṇaṃ sammajjitvā tattheva nisīditvā buddhārammaṇaṃ	628	
PA_atk-s01_01a:628_3	pītiṃ gahetvā imaṃ suttantaṃ āraddhassa suttapariyosāne udakapariyantaṃ katvā akampittha.	628	
PA_atk-s01_01a:628_4	Lohapāsādassa pācīnaambalaṭṭhikaṭṭhānaṃ nāma ahosi. Tattha nisīditvā dīghabhāṇakattherā	628	
PA_atk-s01_01a:628_5	brahmajālasuttaṃ ārabhiṃsu, tesaṃ sajjhāyapariyosānepi udakapariyantameva katvā pathavī akampitthāti.	628	
PA_atk-s01_01a:629	Evaṃ yassānubhāvena, akampittha anekaso;	62	
PA_atk-s01_01a:630	Medanī suttaseṭṭhassa, desitassa sayambhunā.	63	
PA_atk-s01_01a:631	Brahmajālassa tassīdha, dhammaṃ atthañca paṇḍitā;	63	
PA_atk-s01_01a:632	Sakkaccaṃ uggahetvāna, paṭipajjantu yonisoti.	63	
PA_atk-s01_01a:633	Iti sumaṅgalavilāsiniyā dīghanikāyaṭṭhakathāyaṃ	63	
PA_atk-s01_01a:634	Brahmajālasuttavaṇṇanā niṭṭhitā.	63	
PA_atk-s01_01a:635	2. Sāmaññaphalasuttavaṇṇanā	63	
PA_atk-s01_01a:636	Rājāmaccakathāvaṇṇanā	63	
PA_atk-s01_01a:637_0	150. Evaṃ me sutaṃ…pe… rājagaheti sāmaññaphalasuttaṃ. Tatrāyaṃ apubbapadavaṇṇanā	637	
PA_atk-s01_01a:637_1	– rājagaheti evaṃnāmake nagare. Tañhi mandhātumahāgovindādīhi pariggahitattā rājagahanti	637	
PA_atk-s01_01a:637_2	vuccati. Aññepi ettha pakāre vaṇṇayanti, kiṃ tehi? Nāmamattametaṃ tassa nagarassa.	637	
PA_atk-s01_01a:637_3	Taṃ panetaṃ buddhakāle ca cakkavattikāle ca nagaraṃ hoti, sesakāle suññaṃ hoti yakkhapariggahitaṃ,	637	
PA_atk-s01_01a:637_4	tesaṃ vasanavanaṃ hutvā tiṭṭhati. Viharatīti avisesena iriyāpathadibbabrahmaariyavihāresu	637	
PA_atk-s01_01a:637_5	aññataravihārasamaṅgiparidīpanametaṃ. Idha pana ṭhānagamananisajjasayanappabhedesu	637	
PA_atk-s01_01a:637_6	iriyāpathesu aññatarairiyāpathasamāyogaparidīpanaṃ. Tena ṭhitopi gacchantopi nisinnopi	637	
PA_atk-s01_01a:637_7	sayānopi bhagavā viharati ceva veditabbo. So hi ekaṃ iriyāpathabādhanaṃ aññena iriyāpathena	637	
PA_atk-s01_01a:637_8	vicchinditvā aparipatantaṃ attabhāvaṃ harati pavatteti, tasmā viharatīti vuccati.	637	
PA_atk-s01_01a:638_0	Jīvakassa komārabhaccassa ambavaneti idamassa yaṃ gocaragāmaṃ upanissāya viharati,	638	
PA_atk-s01_01a:638_1	tassa samīpanivāsanaṭṭhānaparidīpanaṃ. Tasmā – rājagahe viharati jīvakassa komārabhaccassa	638	
PA_atk-s01_01a:638_2	ambavaneti rājagahasamīpe jīvakassa komārabhaccassa ambavane viharatīti evamettha	638	
PA_atk-s01_01a:638_3	attho veditabbo. Samīpatthe hetaṃ bhummavacanaṃ. Tattha jīvatīti jīvako, kumārena	638	
PA_atk-s01_01a:638_4	bhatoti komārabhacco. Yathāha – “kiṃ bhaṇe, etaṃ kākehi samparikiṇṇanti? Dārako devāti.	638	
PA_atk-s01_01a:638_5	Jīvati bhaṇeti? Jīvati, devāti. Tena hi, bhaṇe taṃ dārakaṃ amhākaṃ antepuraṃ netvā	638	
PA_atk-s01_01a:638_6	dhātīnaṃ detha posetunti. Tassa jīvatīti jīvakoti nāmaṃ akaṃsu. Kumārena posāpitoti	638	
PA_atk-s01_01a:638_7	komārabhaccoti nāmaṃ akaṃsū”ti ayaṃ panettha saṅkhepo. Vitthārena pana jīvakavatthukhandhake	638	
PA_atk-s01_01a:638_8	āgatameva. Vinicchayakathāpissa samantapāsādikāya vinayaṭṭhakathāyaṃ vuttā.	638	
PA_atk-s01_01a:639_0	Ayaṃ pana jīvako ekasmiṃ samaye bhagavato dosābhisannaṃ kāyaṃ virecetvā siveyyakaṃ	639	
PA_atk-s01_01a:639_1	dussayugaṃ datvā vatthānumodanāpariyosāne sotāpattiphale patiṭṭhāya cintesi – “mayā	639	
PA_atk-s01_01a:639_2	divasassa dvattikkhattuṃ buddhupaṭṭhānaṃ gantabbaṃ, idañca veḷuvanaṃ atidūre, mayhaṃ	639	
PA_atk-s01_01a:639_3	pana ambavanaṃ uyyānaṃ āsannataraṃ, yaṃnūnāhaṃ ettha bhagavato vihāraṃ kāreyya”nti.	639	
PA_atk-s01_01a:639_4	So tasmiṃ ambavane rattiṭṭhānadivāṭhānaleṇakuṭimaṇḍapādīni sampādetvā bhagavato anucchavikaṃ	639	
PA_atk-s01_01a:639_5	gandhakuṭiṃ kārāpetvā ambavanaṃ aṭṭhārasahatthubbedhena tambapaṭṭavaṇṇena pākārena	639	
PA_atk-s01_01a:639_6	parikkhipāpetvā buddhappamukhaṃ bhikkhusaṅghaṃ sacīvarabhattena santappetvā dakkhiṇodakaṃ	639	
PA_atk-s01_01a:639_7	pātetvā vihāraṃ niyyātesi. Taṃ sandhāya vuttaṃ – “jīvakassa komārabhaccassa ambavane”ti.	639	
PA_atk-s01_01a:640_0	Aḍḍhateḷasehi bhikkhusatehīti aḍḍhasatena ūnehi terasahi bhikkhusatehi. Rājātiādīsu	640	
PA_atk-s01_01a:640_1	rājati attano issariyasampattiyā catūhi saṅgahavatthūhi mahājanaṃ rañjeti vaḍḍhetīti	640	
PA_atk-s01_01a:640_2	rājā. Magadhānaṃ issaroti māgadho. Ajātoyeva rañño sattu bhavissatīti nemittakehi	640	
PA_atk-s01_01a:640_3	niddiṭṭhoti ajātasattu.	640	
PA_atk-s01_01a:641_0	Tasmiṃ kira kucchigate deviyā evarūpo dohaḷo uppajji – “aho vatāhaṃ rañño dakkhiṇabāhulohitaṃ	641	
PA_atk-s01_01a:641_1	piveyya”nti, sā “bhāriye ṭhāne dohaḷo uppanno, na sakkā kassaci ārocetu”nti taṃ kathetuṃ	641	
PA_atk-s01_01a:641_2	asakkontī kisā dubbaṇṇā ahosi. Taṃ rājā pucchi – “bhadde, tuyhaṃ attabhāvo na pakativaṇṇo,	641	
PA_atk-s01_01a:641_3	kiṃ kāraṇa”nti? “Mā puccha, mahārājāti”. “Bhadde, tvaṃ attano ajjhāsayaṃ mayhaṃ akathentī	641	
PA_atk-s01_01a:641_4	kassa kathessasī”ti tathā tathā nibandhitvā kathāpesi. Sutvā ca – “bāle, kiṃ ettha	641	
PA_atk-s01_01a:641_5	tuyhaṃ bhāriyasaññā ahosī”ti vejjaṃ pakkosāpetvā suvaṇṇasatthakena bāhuṃ phālāpetvā	641	
PA_atk-s01_01a:641_6	suvaṇṇasarakena lohitaṃ gahetvā udakena sambhinditvā pāyesi. Nemittakā taṃ sutvā	641	
PA_atk-s01_01a:641_7	– “esa gabbho rañño sattu bhavissati, iminā rājā haññissatī”ti byākariṃsu. Devī sutvā	641	
PA_atk-s01_01a:641_8	– “mayhaṃ kira kucchito nikkhanto rājānaṃ māressatī”ti gabbhaṃ pātetukāmā uyyānaṃ	641	
PA_atk-s01_01a:641_9	gantvā kucchiṃ maddāpesi, gabbho na patati. Sā punappunaṃ gantvā tatheva kāresi.	641	
PA_atk-s01_01a:641_10	Rājā kimatthaṃ ayaṃ abhiṇhaṃ uyyānaṃ gacchatīti parivīmaṃsanto taṃ kāraṇaṃ sutvā	6411	
PA_atk-s01_01a:641_11	– “bhadde, tava kucchiyaṃ puttoti vā dhītāti vā na paññāyati, attano nibbattadārakaṃ	6411	
PA_atk-s01_01a:641_12	evamakāsīti mahā aguṇarāsipi no jambudīpatale āvibhavissati, mā tvaṃ evaṃ karohī”ti	6411	
PA_atk-s01_01a:641_13	nivāretvā ārakkhaṃ adāsi. Sā gabbhavuṭṭhānakāle “māressāmī”ti cintesi. Tadāpi ārakkhamanussā	6411	
PA_atk-s01_01a:641_14	dārakaṃ apanayiṃsu. Athāparena samayena vuḍḍhippattaṃ kumāraṃ deviyā dassesuṃ. Sā	6411	
PA_atk-s01_01a:641_15	taṃ disvāva puttasinehaṃ uppādesi, tena naṃ māretuṃ nāsakkhi. Rājāpi anukkamena puttassa oparajjamadāsi.	6411	
PA_atk-s01_01a:642_0	Athekasmiṃ samaye devadatto rahogato cintesi – “sāriputtassa parisā mahāmoggallānassa	642	
PA_atk-s01_01a:642_1	parisā mahākassapassa parisāti, evamime visuṃ visuṃ dhurā, ahampi ekaṃ dhuraṃ nīharāmī”ti.	642	
PA_atk-s01_01a:642_2	So “na sakkā vinā lābhena parisaṃ uppādetuṃ, handāhaṃ lābhaṃ nibbattemī”ti cintetvā	642	
PA_atk-s01_01a:642_3	khandhake āgatanayena ajātasattuṃ kumāraṃ iddhipāṭihāriyena pasādetvā sāyaṃ pātaṃ	642	
PA_atk-s01_01a:642_4	pañcahi rathasatehi upaṭṭhānaṃ āgacchantaṃ ativissatthaṃ ñatvā ekadivasaṃ upasaṅkamitvā	642	
PA_atk-s01_01a:642_5	etadavoca – “pubbe kho, kumāra, manussā dīghāyukā, etarahi appāyukā, tena hi tvaṃ	642	
PA_atk-s01_01a:642_6	kumāra, pitaraṃ hantvā rājā hohi, ahaṃ bhagavantaṃ hantvā buddho bhavissāmī”ti kumāraṃ pituvadhe uyyojeti.	642	
PA_atk-s01_01a:643_0	So – “ayyo devadatto mahānubhāvo, etassa aviditaṃ nāma natthī”ti ūruyā potthaniyaṃ	643	
PA_atk-s01_01a:643_1	bandhitvā divā divassa bhīto ubbiggo ussaṅkī utrasto antepuraṃ pavisitvā vuttappakāraṃ	643	
PA_atk-s01_01a:643_2	vippakāraṃ akāsi. Atha naṃ amaccā gahetvā anuyuñjitvā – “kumāro ca hantabbo, devadatto	643	
PA_atk-s01_01a:643_3	ca, sabbe ca bhikkhū hantabbā”ti sammantayitvā rañño āṇāvasena karissāmāti rañño ārocesuṃ.	643	
PA_atk-s01_01a:644_0	Rājā ye amaccā māretukāmā ahesuṃ, tesaṃ ṭhānantarāni acchinditvā, ye na māretukāmā,	644	
PA_atk-s01_01a:644_1	te uccesu ṭhānesu ṭhapetvā kumāraṃ pucchi – “kissa pana tvaṃ, kumāra, maṃ māretukāmosī”ti?	644	
PA_atk-s01_01a:644_2	“Rajjenamhi, deva, atthiko”ti. Rājā tassa rajjaṃ adāsi.	644	
PA_atk-s01_01a:645_0	So mayhaṃ manoratho nipphannoti devadattassa ārocesi. Tato naṃ so āha – “tvaṃ siṅgālaṃ	645	
PA_atk-s01_01a:645_1	antokatvā bheripariyonaddhapuriso viya sukiccakārimhīti maññasi, katipāheneva te	645	
PA_atk-s01_01a:645_2	pitā tayā kataṃ avamānaṃ cintetvā sayameva rājā bhavissatī”ti. Atha, bhante, kiṃ	645	
PA_atk-s01_01a:645_3	karomīti? Mūlaghaccaṃ ghātehīti. Nanu, bhante, mayhaṃ pitā na satthavajjhoti? Āhārupacchedena	645	
PA_atk-s01_01a:645_4	naṃ mārehīti. So pitaraṃ tāpanagehe pakkhipāpesi, tāpanagehaṃ nāma kammakaraṇatthāya	645	
PA_atk-s01_01a:645_5	kataṃ dhūmagharaṃ. “Mama mātaraṃ ṭhapetvā aññassa daṭṭhuṃ mā dethā”ti āha. Devī suvaṇṇasarake	645	
PA_atk-s01_01a:645_6	bhattaṃ pakkhipitvā ucchaṅgenādāya pavisati. Rājā taṃ bhuñjitvā yāpeti. So – “mayhaṃ	645	
PA_atk-s01_01a:645_7	pitā kathaṃ yāpetī”ti pucchitvā taṃ pavattiṃ sutvā – “mayhaṃ mātu ucchaṅgaṃ katvā	645	
PA_atk-s01_01a:645_8	pavisituṃ mā dethā”ti āha. Tato paṭṭhāya devī moḷiyaṃ pakkhipitvā pavisati. Tampi	645	
PA_atk-s01_01a:645_9	sutvā “moḷiṃ bandhitvā pavisituṃ mā dethā”ti. Tato suvaṇṇapādukāsu bhattaṃ ṭhapetvā	645	
PA_atk-s01_01a:645_10	pidahitvā pādukā āruyha pavisati. Rājā tena yāpeti. Puna “kathaṃ yāpetī”ti pucchitvā	6451	
PA_atk-s01_01a:645_11	tamatthaṃ sutvā “pādukā āruyha pavisitumpi mā dethā”ti āha. Tato paṭṭhāya devī gandhodakena	6451	
PA_atk-s01_01a:645_12	nhāyitvā sarīraṃ catumadhurena makkhetvā pārupitvā pavisati. Rājā tassā sarīraṃ lehitvā	6451	
PA_atk-s01_01a:645_13	yāpeti. Puna pucchitvā taṃ pavattiṃ sutvā “ito paṭṭhāya mayhaṃ mātu pavesanaṃ nivārethā”ti	6451	
PA_atk-s01_01a:645_14	āha. Devī dvāramūle ṭhatvā “sāmi, bimbisāra, etaṃ daharakāle māretuṃ na adāsi, attano	6451	
PA_atk-s01_01a:645_15	sattuṃ attanāva posesi, idaṃ pana dāni te pacchimadassanaṃ, nāhaṃ ito paṭṭhāya tumhe	6451	
PA_atk-s01_01a:645_16	passituṃ labhāmi, sace mayhaṃ doso atthi, khamatha devā”ti roditvā kanditvā nivatti.	6451	
PA_atk-s01_01a:646_0	Tato paṭṭhāya rañño āhāro natthi. Rājā maggaphalasukhena caṅkamena yāpeti. Ativiya	646	
PA_atk-s01_01a:646_1	assa attabhāvo virocati. So – “kathaṃ, me bhaṇe, pitā yāpetī”ti pucchitvā “caṅkamena,	646	
PA_atk-s01_01a:646_2	deva, yāpeti; ativiya cassa attabhāvo virocatī”ti sutvā ‘caṅkamaṃ dānissa hāressāmī’ti	646	
PA_atk-s01_01a:646_3	cintetvā – “mayhaṃ pitu pāde khurena phāletvā loṇatelena makkhetvā khadiraṅgārehi	646	
PA_atk-s01_01a:646_4	vītaccitehi pacathā”ti nhāpite pesesi. Rājā te disvā – “nūna mayhaṃ putto kenaci	646	
PA_atk-s01_01a:646_5	saññatto bhavissati, ime mama massukaraṇatthāyāgatā”ti cintesi. Te gantvā vanditvā	646	
PA_atk-s01_01a:646_6	aṭṭhaṃsu. ‘Kasmā āgatatthā’ti ca puṭṭhā taṃ sāsanaṃ ārocesuṃ. “Tumhākaṃ rañño manaṃ	646	
PA_atk-s01_01a:646_7	karothā”ti ca vuttā ‘nisīda, devā’ti vatvā ca rājānaṃ vanditvā – “deva, mayaṃ rañño	646	
PA_atk-s01_01a:646_8	āṇaṃ karoma, mā amhākaṃ kujjhittha, nayidaṃ tumhādisānaṃ dhammarājūnaṃ anucchavika”nti	646	
PA_atk-s01_01a:646_9	vatvā vāmahatthena gopphake gahetvā dakkhiṇahatthena khuraṃ gahetvā pādatalāni phāletvā	646	
PA_atk-s01_01a:646_10	loṇatelena makkhetvā khadiraṅgārehi vītaccitehi paciṃsu. Rājā kira pubbe cetiyaṅgaṇe	6461	
PA_atk-s01_01a:646_11	saupāhano agamāsi, nisajjanatthāya paññattakaṭasārakañca adhotehi pādehi akkami,	6461	
PA_atk-s01_01a:646_12	tassāyaṃ nissandoti vadanti. Rañño balavavedanā uppannā. So – “aho buddho, aho dhammo,	6461	
PA_atk-s01_01a:646_13	aho saṅgho”ti anussarantoyeva cetiyaṅgaṇe khittamālā viya milāyitvā cātumahārājikadevaloke	6461	
PA_atk-s01_01a:646_14	vessavaṇassa paricārako janavasabho nāma yakkho hutvā nibbatti.	6461	
PA_atk-s01_01a:647_0	Taṃ divasameva ajātasattussa putto jāto, puttassa jātabhāvañca pitumatabhāvañca nivedetuṃ	647	
PA_atk-s01_01a:647_1	dve lekhā ekakkhaṇeyeva āgatā. Amaccā – “paṭhamaṃ puttassa jātabhāvaṃ ārocessāmā”ti	647	
PA_atk-s01_01a:647_2	taṃ lekhaṃ rañño hatthe ṭhapesuṃ. Rañño taṅkhaṇeyeva puttasineho uppajjitvā sakalasarīraṃ	647	
PA_atk-s01_01a:647_3	khobhetvā aṭṭhimiñjaṃ āhacca aṭṭhāsi. Tasmiṃ khaṇe pituguṇamaññāsi – “mayi jātepi	647	
PA_atk-s01_01a:647_4	mayhaṃ pitu evameva sineho uppanno”ti. So – “gacchatha, bhaṇe, mayhaṃ pitaraṃ vissajjethā”ti	647	
PA_atk-s01_01a:647_5	āha. “Kiṃ vissajjāpetha, devā”ti itaraṃ lekhaṃ hatthe ṭhapayiṃsu.	647	
PA_atk-s01_01a:648_0	So taṃ pavattiṃ sutvā rodamāno mātusamīpaṃ gantvā – “ahosi nu, kho, amma, mayhaṃ	648	
PA_atk-s01_01a:648_1	pitu mayi jāte sineho”ti? Sā āha – “bālaputta, kiṃ vadesi, tava daharakāle aṅguliyā	648	
PA_atk-s01_01a:648_2	pīḷakā uṭṭhahi. Atha taṃ rodamānaṃ saññāpetuṃ asakkontā taṃ gahetvā vinicchayaṭṭhāne	648	
PA_atk-s01_01a:648_3	nisinnassa tava pitu santikaṃ agamaṃsu. Pitā te aṅguliṃ mukhe ṭhapesi. Pīḷakā mukheyeva	648	
PA_atk-s01_01a:648_4	bhijji. Atha kho pitā tava sinehena taṃ lohitamissakaṃ pubbaṃ aniṭṭhubhitvāva ajjhohari.	648	
PA_atk-s01_01a:648_5	Evarūpo te pitu sineho”ti. So roditvā paridevitvā pitu sarīrakiccaṃ akāsi.	648	
PA_atk-s01_01a:649_0	Devadattopi ajātasattuṃ upasaṅkamitvā – “purise, mahārāja, āṇāpehi, ye samaṇaṃ gotamaṃ	649	
PA_atk-s01_01a:649_1	jīvitā voropessantī”ti vatvā tena dinne purise pesetvā sayaṃ gijjhakūṭaṃ āruyha yantena	649	
PA_atk-s01_01a:649_2	silaṃ pavijjhitvā nāḷāgirihatthiṃ muñcāpetvāpi kenaci upāyena bhagavantaṃ māretuṃ	649	
PA_atk-s01_01a:649_3	asakkonto parihīnalābhasakkāro pañca vatthūni yācitvā tāni alabhamāno tehi janaṃ	649	
PA_atk-s01_01a:649_4	saññāpessāmīti saṅghabhedaṃ katvā sāriputtamoggallānesu parisaṃ ādāya pakkantesu	649	
PA_atk-s01_01a:649_5	uṇhalohitaṃ mukhena chaḍḍetvā navamāse gilānamañce nipajjitvā vippaṭisārajāto – “kuhiṃ	649	
PA_atk-s01_01a:649_6	etarahi satthā vasatī”ti pucchitvā “jetavane”ti vutte mañcakena maṃ āharitvā satthāraṃ	649	
PA_atk-s01_01a:649_7	dassethāti vatvā āhariyamāno bhagavato dassanārahassa kammassa akatattā jetavane	649	
PA_atk-s01_01a:649_8	pokkharaṇīsamīpeyeva dvedhā bhinnaṃ pathaviṃ pavisitvā mahāniraye patiṭṭhitoti. Ayamettha	649	
PA_atk-s01_01a:649_9	saṅkhepo. Vitthārakathānayo khandhake āgato. Āgatattā pana sabbaṃ na vuttanti. Evaṃ	649	
PA_atk-s01_01a:649_10	ajātoyeva rañño sattu bhavissatīti nemittakehi niddiṭṭhoti ajātasattu.	6491	
PA_atk-s01_01a:650_0	Vedehiputtoti ayaṃ kosalarañño dhītāya putto, na videharañño. Vedehīti pana paṇḍitādhivacanametaṃ.	650	
PA_atk-s01_01a:650_1	Yathāha – “vedehikā gahapatānī, ayyo ānando vedehamunī”ti. Tatrāyaṃ vacanattho –	650	
PA_atk-s01_01a:650_2	vidanti etenāti vedo, ñāṇassetaṃ adhivacanaṃ. Vedena īhati ghaṭati vāyamatīti vedehī.	650	
PA_atk-s01_01a:650_3	Vedehiyā putto vedehiputto.	650	
PA_atk-s01_01a:651_0	Tadahūti tasmiṃ ahu, tasmiṃ divaseti attho. Upavasanti etthāti uposatho, upavasantīti	651	
PA_atk-s01_01a:651_1	sīlena vā anasanena vā upetā hutvā vasantīti attho. Ayaṃ panettha atthuddhāro – “āyāmāvuso,	651	
PA_atk-s01_01a:651_2	kappina, uposathaṃ gamissāmā”tiādīsu pātimokkhuddeso uposatho. “Evaṃ aṭṭhaṅgasamannāgato	651	
PA_atk-s01_01a:651_3	kho, visākhe, uposatho upavuttho”tiādīsu sīlaṃ. “Suddhassa ve sadā phaggu, suddhassuposatho	651	
PA_atk-s01_01a:651_4	sadā”tiādīsu upavāso. “Uposatho nāma nāgarājā”tiādīsu paññatti. “Na, bhikkhave, tadahuposathe	651	
PA_atk-s01_01a:651_5	sabhikkhukā āvāsā”tiādīsu upavasitabbadivaso. Idhāpi soyeva adhippeto. So panesa	651	
PA_atk-s01_01a:651_6	aṭṭhamī cātuddasī pannarasībhedena tividho. Tasmā sesadvayanivāraṇatthaṃ pannaraseti	651	
PA_atk-s01_01a:651_7	vuttaṃ. Teneva vuttaṃ – “upavasanti etthāti uposatho”ti.	651	
PA_atk-s01_01a:652_0	Komudiyāti kumudavatiyā. Tadā kira kumudāni supupphitāni honti, tāni ettha santīti	652	
PA_atk-s01_01a:652_1	komudī. Cātumāsiniyāti cātumāsiyā, sā hi catunnaṃ māsānaṃ pariyosānabhūtāti cātumāsī.	652	
PA_atk-s01_01a:652_2	Idha pana cātumāsinīti vuccati. Māsapuṇṇatāya utupuṇṇatāya saṃvaccharapuṇṇatāya puṇṇā	652	
PA_atk-s01_01a:652_3	sampuṇṇāti puṇṇā. Mā iti cando vuccati, so ettha puṇṇoti puṇṇamā. Evaṃ puṇṇāya puṇṇamāyāti	652	
PA_atk-s01_01a:652_4	imasmiṃ padadvaye ca attho veditabbo.	652	
PA_atk-s01_01a:653_0	Rājāmaccaparivutoti evarūpāya rajataghaṭaviniggatāhi khīradhārāhi dhoviyamānadisābhāgāya	653	
PA_atk-s01_01a:653_1	viya, rajatavimānaviccutehi muttāvaḷisumanakusumadāmasetadukūlakumudavisarehi samparikiṇṇāya	653	
PA_atk-s01_01a:653_2	viya ca, caturupakkilesavimuttapuṇṇacandappabhāsamudayobhāsitāya rattiyā rājāmaccehi	653	
PA_atk-s01_01a:653_3	parivutoti attho. Uparipāsādavaragatoti pāsādavarassa uparigato. Mahārahe samussitasetacchatte	653	
PA_atk-s01_01a:653_4	kañcanāsane nisinno hoti. Kasmā nisinno? Niddāvinodanatthaṃ. Ayañhi rājā pitari upakkantadivasato	653	
PA_atk-s01_01a:653_5	paṭṭhāya – “niddaṃ okkamissāmī”ti nimīlitamattesuyeva akkhīsu sattisataabbhāhato	653	
PA_atk-s01_01a:653_6	viya kandamānoyeva pabujjhi. Kimetanti ca vutte, na kiñcīti vadati. Tenassa amanāpā	653	
PA_atk-s01_01a:653_7	niddā, iti niddāvinodanatthaṃ nisinno. Api ca tasmiṃ divase nakkhattaṃ saṅghuṭṭhaṃ	653	
PA_atk-s01_01a:653_8	hoti. Sabbaṃ nagaraṃ sittasammaṭṭhaṃ vippakiṇṇavālukaṃ pañcavaṇṇakusumalājapuṇṇaghaṭapaṭimaṇḍitagharadvāraṃ	653	
PA_atk-s01_01a:653_9	samussitadhajapaṭākavicitrasamujjalitadīpamālālaṅkatasabbadisābhāgaṃ vīthisabhāgena	653	
PA_atk-s01_01a:653_10	racchāsabhāgena nakkhattakīḷaṃ anubhavamānena mahājanena samākiṇṇaṃ hoti. Iti nakkhattadivasatāyapi	6531	
PA_atk-s01_01a:653_11	nisinnoti vadanti. Evaṃ pana vatvāpi – “rājakulassa nāma sadāpi nakkhattameva, niddāvinodanatthaṃyeva	6531	
PA_atk-s01_01a:653_12	panesa nisinno”ti sanniṭṭhānaṃ kataṃ.	6531	
PA_atk-s01_01a:654_0	Udānaṃ udānesīti udāhāraṃ udāhari, yathā hi yaṃ telaṃ mānaṃ gahetuṃ na sakkoti, vissanditvā	654	
PA_atk-s01_01a:654_1	gacchati, taṃ avasekoti vuccati. Yañca jalaṃ taḷākaṃ gahetuṃ na sakkoti, ajjhottharitvā	654	
PA_atk-s01_01a:654_2	gacchati, taṃ oghoti vuccati; evameva yaṃ pītivacanaṃ hadayaṃ gahetuṃ na sakkoti,	654	
PA_atk-s01_01a:654_3	adhikaṃ hutvā anto asaṇṭhahitvā bahinikkhamati, taṃ udānanti vuccati. Evarūpaṃ pītimayaṃ	654	
PA_atk-s01_01a:654_4	vacanaṃ nicchāresīti attho.	654	
PA_atk-s01_01a:655_0	Dosināti dosāpagatā, abbhā, mahikā, dhūmo, rajo, rāhūti imehi pañcahi upakkilesehi	655	
PA_atk-s01_01a:655_1	virahitāti vuttaṃ hoti. Tasmā ramaṇīyātiādīni pañca thomanavacanāni. Sā hi mahājanassa	655	
PA_atk-s01_01a:655_2	manaṃ ramayatīti ramaṇīyā. Vuttadosavimuttāya candappabhāya obhāsitattā ativiya surūpāti	655	
PA_atk-s01_01a:655_3	abhirūpā. Dassituṃ yuttāti dassanīyā. Cittaṃ pasādetīti pāsādikā. Divasamāsādīnaṃ	655	
PA_atk-s01_01a:655_4	lakkhaṇaṃ bhavituṃ yuttāti lakkhaññā.	655	
PA_atk-s01_01a:656_0	Kaṃ nu khvajjāti kaṃ nu kho ajja. Samaṇaṃ vā brāhmaṇaṃ vāti samitapāpatāya samaṇaṃ.	656	
PA_atk-s01_01a:656_1	Bāhitapāpatāya brāhmaṇaṃ. Yaṃ no payirupāsatoti vacanabyattayo esa, yaṃ amhākaṃ pañhapucchanavasena	656	
PA_atk-s01_01a:656_2	payirupāsantānaṃ madhuraṃ dhammaṃ sutvā cittaṃ pasīdeyyāti attho. Iti rājā iminā	656	
PA_atk-s01_01a:656_3	sabbenapi vacanena obhāsanimittakammaṃ akāsi. Kassa akāsīti? Jīvakassa. Kimatthaṃ?	656	
PA_atk-s01_01a:656_4	Bhagavato dassanatthaṃ. Kiṃ bhagavantaṃ sayaṃ dassanāya upagantuṃ na sakkotīti? Āma,	656	
PA_atk-s01_01a:656_5	na sakkoti. Kasmā? Mahāparādhatāya.	656	
PA_atk-s01_01a:657_0	Tena hi bhagavato upaṭṭhāko ariyasāvako attano pitā mārito, devadatto ca tameva nissāya	657	
PA_atk-s01_01a:657_1	bhagavato bahuṃ anatthamakāsi, iti mahāparādho esa, tāya mahāparādhatāya sayaṃ gantuṃ	657	
PA_atk-s01_01a:657_2	na sakkoti. Jīvako pana bhagavato upaṭṭhāko, tassa piṭṭhichāyāya bhagavantaṃ passissāmīti	657	
PA_atk-s01_01a:657_3	obhāsanimittakammaṃ akāsi. Kiṃ jīvako pana – “mayhaṃ idaṃ obhāsanimittakamma”nti	657	
PA_atk-s01_01a:657_4	jānātīti? Āma jānāti. Atha kasmā tuṇhī ahosīti? Vikkhepapacchedanatthaṃ.	657	
PA_atk-s01_01a:658_0	Tassañhi parisati channaṃ satthārānaṃ upaṭṭhākā bahū sannipatitā, te asikkhitānaṃ	658	
PA_atk-s01_01a:658_1	payirupāsanena sayampi asikkhitāva. Te mayi bhagavato guṇakathaṃ āraddhe antarantarā	658	
PA_atk-s01_01a:658_2	uṭṭhāyuṭṭhāya attano satthārānaṃ guṇaṃ kathessanti, evaṃ me satthu guṇakathā pariyosānaṃ	658	
PA_atk-s01_01a:658_3	na gamissati. Rājā pana imesaṃ kulūpake upasaṅkamitvā gahitāsāratāya tesaṃ guṇakathāya	658	
PA_atk-s01_01a:658_4	anattamano hutvā maṃ paṭipucchissati, athāhaṃ nibbikkhepaṃ satthu guṇaṃ kathetvā	658	
PA_atk-s01_01a:658_5	rājānaṃ satthu santikaṃ gahetvā gamissāmīti jānantova vikkhepapacchedanatthaṃ tuṇhī ahosīti.	658	
PA_atk-s01_01a:659_0	Tepi amaccā evaṃ cintesuṃ – “ajja rājā pañcahi padehi rattiṃ thometi, addhā kiñci	659	
PA_atk-s01_01a:659_1	samaṇaṃ vā brāhmaṇaṃ vā upasaṅkamitvā pañhaṃ pucchitvā dhammaṃ sotukāmo, yassa cesa	659	
PA_atk-s01_01a:659_2	dhammaṃ sutvā pasīdissati, tassa ca mahantaṃ sakkāraṃ karissati, yassa pana kulūpako	659	
PA_atk-s01_01a:659_3	samaṇo rājakulūpako hoti, bhaddaṃ tassā”ti.	659	
PA_atk-s01_01a:660_0	151-152. Te evaṃ cintetvā – “ahaṃ attano kulūpakasamaṇassa vaṇṇaṃ vatvā rājānaṃ gahetvā	660	
PA_atk-s01_01a:660_1	gamissāmi, ahaṃ gamissāmī”ti attano attano kulūpakānaṃ vaṇṇaṃ kathetuṃ āraddhā. Tenāha	660	
PA_atk-s01_01a:660_2	– “evaṃ vutte aññataro rājāmacco”tiādi. Tattha pūraṇoti tassa satthupaṭiññassa nāmaṃ.	660	
PA_atk-s01_01a:660_3	Kassapoti gottaṃ. So kira aññatarassa kulassa ekūnadāsasataṃ pūrayamāno jāto, tenassa	660	
PA_atk-s01_01a:660_4	pūraṇoti nāmaṃ akaṃsu. Maṅgaladāsattā cassa “dukkaṭa”nti vattā natthi, akataṃ vā	660	
PA_atk-s01_01a:660_5	na katanti. So “kimahaṃ ettha vasāmī”ti palāyi. Athassa corā vatthāni acchindiṃsu,	660	
PA_atk-s01_01a:660_6	so paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.	660	
PA_atk-s01_01a:660_7	Manussā taṃ disvā “ayaṃ samaṇo arahā appiccho, natthi iminā sadiso”ti pūvabhattādīni	660	
PA_atk-s01_01a:660_8	gahetvā upasaṅkamanti. So – “mayhaṃ sāṭakaṃ anivatthabhāvena idaṃ uppanna”nti tato	660	
PA_atk-s01_01a:660_9	paṭṭhāya sāṭakaṃ labhitvāpi na nivāsesi, tadeva pabbajjaṃ aggahesi, tassa santike	660	
PA_atk-s01_01a:660_10	aññepi aññepīti pañcasatamanussā pabbajiṃsu. Taṃ sandhāyāha – “pūraṇo kassapo”ti.	6601	
PA_atk-s01_01a:661_0	Pabbajitasamūhasaṅkhāto saṅgho assa atthīti saṅghī. Sveva gaṇo assa atthīti gaṇī.	661	
PA_atk-s01_01a:661_1	Ācārasikkhāpanavasena tassa gaṇassa ācariyoti gaṇācariyo. Ñātoti paññāto pākaṭo.	661	
PA_atk-s01_01a:661_2	“Appiccho santuṭṭho. Appicchatāya vatthampi na nivāsetī”ti evaṃ samuggato yaso assa	661	
PA_atk-s01_01a:661_3	atthīti yasassī. Titthakaroti laddhikaro. Sādhusammatoti ayaṃ sādhu, sundaro, sappurisoti	661	
PA_atk-s01_01a:661_4	evaṃ sammato. Bahujanassāti assutavato andhabālaputhujjanassa. Pabbajitato paṭṭhāya	661	
PA_atk-s01_01a:661_5	atikkantā bahū rattiyo jānātīti rattaññū. Ciraṃ pabbajitassa assāti cirapabbajito,	661	
PA_atk-s01_01a:661_6	acirapabbajitassa hi kathā okappanīyā na hoti, tenāha “cirapabbajito”ti. Addhagatoti	661	
PA_atk-s01_01a:661_7	addhānaṃ gato, dve tayo rājaparivaṭṭe atītoti adhippāyo. Vayoanuppattoti pacchimavayaṃ	661	
PA_atk-s01_01a:661_8	anuppatto. Idaṃ ubhayampi – “daharassa kathā okappanīyā na hotī”ti etaṃ sandhāya vuttaṃ.	661	
PA_atk-s01_01a:662_0	Tuṇhī ahosīti suvaṇṇavaṇṇaṃ madhurarasaṃ ambapakkaṃ khāditukāmo puriso āharitvā hatthe	662	
PA_atk-s01_01a:662_1	ṭhapitaṃ kājarapakkaṃ disvā viya jhānābhiññādiguṇayuttaṃ tilakkhaṇabbhāhataṃ madhuraṃ	662	
PA_atk-s01_01a:662_2	dhammakathaṃ sotukāmo pubbe pūraṇassa dassanenāpi anattamano idāni guṇakathāya suṭṭhutaraṃ	662	
PA_atk-s01_01a:662_3	anattamano hutvā tuṇhī ahosi. Anattamano samānopi pana “sacāhaṃ etaṃ tajjetvā gīvāyaṃ	662	
PA_atk-s01_01a:662_4	gahetvā nīharāpessāmi, ‘yo yo kathesi, taṃ taṃ rājā evaṃ karotī’ti bhīto aññopi koci	662	
PA_atk-s01_01a:662_5	kiñci na kathessatī”ti amanāpampi taṃ kathaṃ adhivāsetvā tuṇhī eva ahosi. Athañño	662	
PA_atk-s01_01a:662_6	– “ahaṃ attano kulūpakassa vaṇṇaṃ kathessāmī”ti cintetvā vattuṃ ārabhi. Tena vuttaṃ	662	
PA_atk-s01_01a:662_7	– aññataropi khotiādi. Taṃ sabbaṃ vuttanayeneva veditabbaṃ.	662	
PA_atk-s01_01a:663_0	Ettha pana makkhalīti tassa nāmaṃ. Gosālāya jātattā gosāloti dutiyaṃ nāmaṃ. Taṃ kira	663	
PA_atk-s01_01a:663_1	sakaddamāya bhūmiyā telaghaṭaṃ gahetvā gacchantaṃ – “tāta, mā khalī”ti sāmiko āha.	663	
PA_atk-s01_01a:663_2	So pamādena khalitvā patitvā sāmikassa bhayena palāyituṃ āraddho. Sāmiko upadhāvitvā	663	
PA_atk-s01_01a:663_3	dussakaṇṇe aggahesi. So sāṭakaṃ chaḍḍetvā acelako hutvā palāyi. Sesaṃ pūraṇasadisameva.	663	
PA_atk-s01_01a:664_0	153. Ajitoti tassa nāmaṃ. Kesakambalaṃ dhāretīti kesakambalo. Iti nāmadvayaṃ saṃsanditvā	664	
PA_atk-s01_01a:664_1	ajito kesakambaloti vuccati. Tattha kesakambalo nāma manussakesehi katakambalo. Tato	664	
PA_atk-s01_01a:664_2	paṭikiṭṭhataraṃ vatthaṃ nāma natthi. Yathāha – “seyyathāpi, bhikkhave, yāni kānici	664	
PA_atk-s01_01a:664_3	tantāvutānaṃ vatthānaṃ, kesakambalo tesaṃ paṭikiṭṭho akkhāyati. Kesakambalo, bhikkhave,	664	
PA_atk-s01_01a:664_4	sīte sīto, uṇhe uṇho, dubbaṇṇo duggandho dukkhasamphasso”ti.	664	
PA_atk-s01_01a:665_0	154. Pakudhoti tassa nāmaṃ. Kaccāyanoti gottaṃ. Iti nāmagottaṃ saṃsanditvā pakudho	665	
PA_atk-s01_01a:665_1	kaccāyanoti vuccati. Sītudakapaṭikkhittako esa, vaccaṃ katvāpi udakakiccaṃ na karoti,	665	
PA_atk-s01_01a:665_2	uṇhodakaṃ vā kañjiyaṃ vā labhitvā karoti, nadiṃ vā maggodakaṃ vā atikkamma – “sīlaṃ	665	
PA_atk-s01_01a:665_3	me bhinna”nti vālikathūpaṃ katvā sīlaṃ adhiṭṭhāya gacchati. Evarūpo nissirīkaladdhiko esa.	665	
PA_atk-s01_01a:666	155. Sañcayoti tassa nāmaṃ. Belaṭṭhassa puttoti belaṭṭhaputto.	66	
PA_atk-s01_01a:667	156. Amhākaṃ gaṇṭhanakileso palibandhanakileso natthi, kilesagaṇṭharahitā mayanti evaṃvāditāya laddhanāmavasena nigaṇṭho. Nāṭassa putto nāṭaputto.	66	
PA_atk-s01_01a:668	Komārabhaccajīvakakathāvaṇṇanā	66	
PA_atk-s01_01a:669_0	157. Atha kho rājāti rājā kira tesaṃ vacanaṃ sutvā cintesi – “ahaṃ yassa yassa vacanaṃ	669	
PA_atk-s01_01a:669_1	na sotukāmo, so so eva kathesi. Yassa panamhi vacanaṃ sotukāmo, esa nāgavasaṃ pivitvā	669	
PA_atk-s01_01a:669_2	ṭhito supaṇṇo viya tuṇhībhūto, anattho vata me”ti. Athassa etadahosi – “jīvako upasantassa	669	
PA_atk-s01_01a:669_3	buddhassa bhagavato upaṭṭhāko, sayampi upasanto, tasmā vattasampanno bhikkhu viya	669	
PA_atk-s01_01a:669_4	tuṇhībhūtova nisinno, na esa mayi akathente kathessati, hatthimhi kho pana maddante	669	
PA_atk-s01_01a:669_5	hatthisseva pādo gahetabbo”ti tena saddhiṃ sayaṃ mantetumāraddho. Tena vuttaṃ – “atha	669	
PA_atk-s01_01a:669_6	kho rājā”ti. Tattha kiṃ tuṇhīti kena kāraṇena tuṇhī. Imesaṃ amaccānaṃ attano attano	669	
PA_atk-s01_01a:669_7	kulūpakasamaṇassa vaṇṇaṃ kathentānaṃ mukhaṃ nappahoti. Kiṃ yathā etesaṃ, evaṃ tava	669	
PA_atk-s01_01a:669_8	kulūpakasamaṇo natthi, kiṃ tvaṃ daliddo, na te mama pitarā issariyaṃ dinnaṃ, udāhu	669	
PA_atk-s01_01a:669_9	assaddhoti pucchati.	669	
PA_atk-s01_01a:670_0	Tato jīvakassa etadahosi – “ayaṃ rājā maṃ kulūpakasamaṇassa guṇaṃ kathāpeti, na dāni	670	
PA_atk-s01_01a:670_1	me tuṇhībhāvassa kālo, yathā kho panime rājānaṃ vanditvā nisinnāva attano kulūpakasamaṇānaṃ	670	
PA_atk-s01_01a:670_2	guṇaṃ kathayiṃsu, na mayhaṃ evaṃ satthuguṇe kathetuṃ yutta”nti uṭṭhāyāsanā bhagavato	670	
PA_atk-s01_01a:670_3	vihārābhimukho pañcapatiṭṭhitena vanditvā dasanakhasamodhānasamujjalaṃ añjaliṃ sirasi	670	
PA_atk-s01_01a:670_4	paggahetvā – “mahārāja, mā maṃ evaṃ cintayittha, ‘ayaṃ yaṃ vā taṃ vā samaṇaṃ upasaṅkamatī’ti,	670	
PA_atk-s01_01a:670_5	mama satthuno hi mātukucchiokkamane, mātukucchito nikkhamane, mahābhinikkhamane,	670	
PA_atk-s01_01a:670_6	sambodhiyaṃ, dhammacakkappavattane ca, dasasahassilokadhātu kampittha, evaṃ yamakapāṭihāriyaṃ	670	
PA_atk-s01_01a:670_7	akāsi, evaṃ devorohaṇaṃ, ahaṃ satthuno guṇe kathayissāmi, ekaggacitto suṇa, mahārājā”ti	670	
PA_atk-s01_01a:670_8	vatvā – “ayaṃ deva, bhagavā arahaṃ sammāsambuddho”tiādimāha. Tattha taṃ kho pana	670	
PA_atk-s01_01a:670_9	bhagavantanti itthambhūtākhyānatthe upayogavacanaṃ, tassa kho pana bhagavatoti attho.	670	
PA_atk-s01_01a:670_10	Kalyāṇoti kalyāṇaguṇasamannāgato, seṭṭhoti vuttaṃ hoti. Kittisaddoti kittiyeva. Thutighoso	6701	
PA_atk-s01_01a:670_11	vā. Abbhuggatoti sadevakaṃ lokaṃ ajjhottharitvā uggato. Kinti? “Itipi so bhagavā	6701	
PA_atk-s01_01a:670_12	arahaṃ sammāsambuddho…pe… bhagavā”ti.	6701	
PA_atk-s01_01a:671_0	Tatrāyaṃ padasambandho – so bhagavā itipi arahaṃ itipi sammāsambuddho…pe… itipi bhagavāti.	671	
PA_atk-s01_01a:671_1	Iminā ca iminā ca kāraṇenāti vuttaṃ hoti. Tattha ārakattā arīnaṃ, arānañca hatattā,	671	
PA_atk-s01_01a:671_2	paccayādīnaṃ arahattā, pāpakaraṇe rahābhāvāti, imehi tāva kāraṇehi so bhagavā arahanti	671	
PA_atk-s01_01a:671_3	veditabbotiādinā nayena mātikaṃ nikkhipitvā sabbāneva cetāni padāni visuddhimagge	671	
PA_atk-s01_01a:671_4	buddhānussatiniddese vitthāritānīti tato nesaṃ vitthāro gahetabbo.	671	
PA_atk-s01_01a:672_0	Jīvako pana ekamekassa padassa atthaṃ niṭṭhāpetvā – “evaṃ, mahārāja, arahaṃ mayhaṃ	672	
PA_atk-s01_01a:672_1	satthā, evaṃ sammāsambuddho…pe… evaṃ bhagavā”ti vatvā – “taṃ, devo, bhagavantaṃ payirupāsatu,	672	
PA_atk-s01_01a:672_2	appeva nāma devassa taṃ bhagavantaṃ payirupāsato cittaṃ pasīdeyyā”ti āha. Ettha ca	672	
PA_atk-s01_01a:672_3	taṃ devo payirupāsatūti vadanto “mahārāja, tumhādisānañhi satenapi sahassenapi satasahassenapi	672	
PA_atk-s01_01a:672_4	puṭṭhassa mayhaṃ satthuno sabbesaṃ cittaṃ gahetvā kathetuṃ thāmo ca balañca atthi,	672	
PA_atk-s01_01a:672_5	vissattho upasaṅkamitvā puccheyyāsi mahārājā”ti āha.	672	
PA_atk-s01_01a:673_0	Raññopi bhagavato guṇakathaṃ suṇantassa sakalasarīraṃ pañcavaṇṇāya pītiyā nirantaraṃ	673	
PA_atk-s01_01a:673_1	phuṭaṃ ahosi. So taṅkhaṇaññeva gantukāmo hutvā – “imāya kho pana velāya mayhaṃ dasabalassa	673	
PA_atk-s01_01a:673_2	santikaṃ gacchato na añño koci khippaṃ yānāni yojetuṃ sakkhissati aññatra jīvakā”ti	673	
PA_atk-s01_01a:673_3	cintetvā – “tena hi, samma jīvaka, hatthiyānāni kappāpehī”ti āha.	673	
PA_atk-s01_01a:674_0	158. Tattha tena hīti uyyojanatthe nipāto. Gaccha, samma jīvakāti vuttaṃ hoti. Hatthiyānānīti	674	
PA_atk-s01_01a:674_1	anekesu assarathādīsu yānesu vijjamānesupi hatthiyānaṃ uttamaṃ; uttamassa santikaṃ	674	
PA_atk-s01_01a:674_2	uttamayāneneva gantabbanti ca, assayānarathayānāni sasaddāni, dūratova tesaṃ saddo	674	
PA_atk-s01_01a:674_3	suyyati, hatthiyānassa padānupadaṃ gacchantāpi saddaṃ na suṇanti. Nibbutassa pana	674	
PA_atk-s01_01a:674_4	kho bhagavato santike nibbuteheva yānehi gantabbanti ca cintayitvā hatthiyānānīti āha.	674	
PA_atk-s01_01a:675_0	Pañcamattāni hatthinikāsatānīti pañca kareṇusatāni. Kappāpetvāti ārohaṇasajjāni kāretvā.	675	
PA_atk-s01_01a:675_1	Ārohaṇīyanti ārohaṇayoggaṃ, opaguyhanti attho. Kiṃ panesa raññā vuttaṃ akāsi avuttanti?	675	
PA_atk-s01_01a:675_2	Avuttaṃ. Kasmā? Paṇḍitatāya. Evaṃ kirassa ahosi – rājā imāya velāya gacchāmīti vadati,	675	
PA_atk-s01_01a:675_3	rājāno ca nāma bahupaccatthikā. Sace antarāmagge koci antarāyo hoti, mampi garahissanti	675	
PA_atk-s01_01a:675_4	– “jīvako rājā me kathaṃ gaṇhātīti akālepi rājānaṃ gahetvā nikkhamatī”ti. Bhagavantampi	675	
PA_atk-s01_01a:675_5	garahissanti “samaṇo gotamo, ‘mayhaṃ kathā vattatī’ti kālaṃ asallakkhetvāva dhammaṃ	675	
PA_atk-s01_01a:675_6	kathetī”ti. Tasmā yathā neva mayhaṃ, na bhagavato, garahā uppajjati; rañño ca rakkhā	675	
PA_atk-s01_01a:675_7	susaṃvihitā hoti, tathā karissāmī”ti.	675	
PA_atk-s01_01a:676_0	Tato itthiyo nissāya purisānaṃ bhayaṃ nāma natthi, ‘sukhaṃ itthiparivuto gamissāmī’ti	676	
PA_atk-s01_01a:676_1	pañca hatthinikāsatāni kappāpetvā pañca itthisatāni purisavesaṃ gāhāpetvā – “asitomarahatthā	676	
PA_atk-s01_01a:676_2	rājānaṃ parivāreyyāthā”ti vatvā puna cintesi – “imassa rañño imasmiṃ attabhāve maggaphalānaṃ	676	
PA_atk-s01_01a:676_3	upanissayo natthi, buddhā ca nāma upanissayaṃ disvāva dhammaṃ kathenti. Handāhaṃ,	676	
PA_atk-s01_01a:676_4	mahājanaṃ sannipātāpemi, evañhi sati satthā kassacideva upanissayena dhammaṃ desessati,	676	
PA_atk-s01_01a:676_5	sā mahājanassa upakārāya bhavissatī”ti. So tattha tattha sāsanaṃ pesesi, bheriṃ carāpesi	676	
PA_atk-s01_01a:676_6	– “ajja rājā bhagavato santikaṃ gacchati, sabbe attano vibhavānurūpena rañño ārakkhaṃ gaṇhantū”ti.	676	
PA_atk-s01_01a:677_0	Tato mahājano cintesi – “rājā kira satthudassanatthaṃ gacchati, kīdisī vata bho dhammadesanā	677	
PA_atk-s01_01a:677_1	bhavissati, kiṃ no nakkhattakīḷāya, tattheva gamissāmā”ti. Sabbe gandhamālādīni gahetvā	677	
PA_atk-s01_01a:677_2	rañño āgamanaṃ ākaṅkhamānā magge aṭṭhaṃsu. Jīvakopi rañño paṭivedesi – “kappitāni	677	
PA_atk-s01_01a:677_3	kho te, deva, hatthiyānāni, yassa dāni kālaṃ maññasī”ti. Tattha yassa dāni kālaṃ	677	
PA_atk-s01_01a:677_4	maññasīti upacāravacanametaṃ. Idaṃ vuttaṃ hoti – “yaṃ tayā āṇattaṃ, taṃ mayā kataṃ,	677	
PA_atk-s01_01a:677_5	idāni tvaṃ yassa gamanassa vā agamanassa vā kālaṃ maññasi, tadeva attano ruciyā karohī”ti.	677	
PA_atk-s01_01a:678_0	159. Paccekā itthiyoti pāṭiyekkā itthiyo, ekekissā hatthiniyā ekekaṃ itthinti vuttaṃ	678	
PA_atk-s01_01a:678_1	hoti. Ukkāsu dhāriyamānāsūti daṇḍadīpikāsu dhāriyamānāsu. Mahacca rājānubhāvenāti	678	
PA_atk-s01_01a:678_2	mahatā rājānubhāvena. Mahaccātipi pāḷi, mahatiyāti attho, liṅgavipariyāyo esa. Rājānubhāvo	678	
PA_atk-s01_01a:678_3	vuccati rājiddhi. Kā panassa rājiddhi? Tiyojanasatānaṃ dvinnaṃ mahāraṭṭhānaṃ issariyasirī.	678	
PA_atk-s01_01a:678_4	Tassa hi asukadivasaṃ rājā tathāgataṃ upasaṅkamissatīti paṭhamataraṃ saṃvidahane	678	
PA_atk-s01_01a:678_5	asatipi taṅkhaṇaññeva pañca itthisatāni purisavesaṃ gahetvā paṭimukkaveṭhanāni aṃse	678	
PA_atk-s01_01a:678_6	āsattakhaggāni maṇidaṇḍatomare gahetvā nikkhamiṃsu. Yaṃ sandhāya vuttaṃ – “paccekā	678	
PA_atk-s01_01a:678_7	itthiyo āropetvā”ti.	678	
PA_atk-s01_01a:679_0	Aparāpi soḷasasahassakhattiyanāṭakitthiyo rājānaṃ parivāresuṃ. Tāsaṃ pariyante khujjavāmanakakirātādayo.	679	
PA_atk-s01_01a:679_1	Tāsaṃ pariyante antepurapālakā vissāsikapurisā. Tesaṃ pariyante vicitravesavilāsino	679	
PA_atk-s01_01a:679_2	saṭṭhisahassamattā mahāmattā. Tesaṃ pariyante vividhālaṅkārapaṭimaṇḍitā nānappakāraāvudhahatthā	679	
PA_atk-s01_01a:679_3	vijjādharataruṇā viya navutisahassamattā raṭṭhiyaputtā. Tesaṃ pariyante satagghanikāni	679	
PA_atk-s01_01a:679_4	nivāsetvā pañcasatagghanikāni ekaṃsaṃ katvā sunhātā suvilittā kañcanamālādinānābharaṇasobhitā	679	
PA_atk-s01_01a:679_5	dasasahassamattā brāhmaṇā dakkhiṇahatthaṃ ussāpetvā jayasaddaṃ ghosantā gacchanti.	679	
PA_atk-s01_01a:679_6	Tesaṃ pariyante pañcaṅgikāni tūriyāni. Tesaṃ pariyante dhanupantiparikkhepo. Tassa	679	
PA_atk-s01_01a:679_7	pariyante hatthighaṭā. Hatthīnaṃ pariyante gīvāya gīvaṃ paharamānā assapanti. Assapariyante	679	
PA_atk-s01_01a:679_8	aññamaññaṃ saṅghaṭṭanarathā. Rathapariyante bāhāya bāhaṃ paharayamānā yodhā. Tesaṃ	679	
PA_atk-s01_01a:679_9	pariyante attano attano anurūpāya ābharaṇasampattiyā virocamānā aṭṭhārasa seniyo.	679	
PA_atk-s01_01a:679_10	Iti yathā pariyante ṭhatvā khitto saro rājānaṃ na pāpuṇāti, evaṃ jīvako komārabhacco	6791	
PA_atk-s01_01a:679_11	rañño parisaṃ saṃvidahitvā attanā rañño avidūreneva gacchati – “sace koci upaddavo	6791	
PA_atk-s01_01a:679_12	hoti, paṭhamatara rañño jīvitadānaṃ dassāmī”ti. Ukkānaṃ pana ettakāni satāni vā sahassāni	6791	
PA_atk-s01_01a:679_13	vāti paricchedo natthīti evarūpiṃ rājiddhiṃ sandhāya vuttaṃ – “mahaccarājānubhāvena	6791	
PA_atk-s01_01a:679_14	yena jīvakassa komārabhaccassa ambavanaṃ, tena pāyāsī”ti.	6791	
PA_atk-s01_01a:680_0	Ahudeva bhayanti ettha cittutrāsabhayaṃ, ñāṇabhayaṃ, ārammaṇabhayaṃ, ottappabhayanti	680	
PA_atk-s01_01a:680_1	catubbidhaṃ bhayaṃ, tattha “jātiṃ paṭicca bhayaṃ bhayānaka”ntiādinā nayena vuttaṃ	680	
PA_atk-s01_01a:680_2	cittutrāsabhayaṃ nāma. “Tepi tathāgatassa dhammadesanaṃ sutvā yebhuyyena bhayaṃ saṃvegaṃ	680	
PA_atk-s01_01a:680_3	santāsaṃ āpajjantī”ti evamāgataṃ ñāṇabhayaṃ nāma. “Etaṃ nūna taṃ bhayabheravaṃ āgacchatī”ti	680	
PA_atk-s01_01a:680_4	ettha vuttaṃ ārammaṇabhayaṃ nāma.	680	
PA_atk-s01_01a:681	“Bhīruṃ pasaṃsanti, na hi tattha sūraṃ;	68	
PA_atk-s01_01a:682	Bhayā hi santo, na karonti pāpa”nti. ;	68	
PA_atk-s01_01a:683_0	Idaṃ ottappabhayaṃ nāma. Tesu idha cittutrāsabhayaṃ, ahu ahosīti attho. Chambhitattanti	683	
PA_atk-s01_01a:683_1	chambhitassa bhāvo. Sakalasarīracalananti attho. Lomahaṃsoti lomahaṃsanaṃ, uddhaṃ	683	
PA_atk-s01_01a:683_2	ṭhitalomatāti attho. So panāyaṃ lomahaṃso dhammassavanādīsu pītiuppattikāle pītiyāpi	683	
PA_atk-s01_01a:683_3	hoti. Bhīrukajātikānaṃ sampahārapisācādidassanesu bhayenāpi. Idha bhayalomahaṃsoti veditabbo.	683	
PA_atk-s01_01a:684_0	Kasmā panesa bhītoti? Andhakārenāti eke vadanti. Rājagahe kira dvattiṃsa mahādvārāni,	684	
PA_atk-s01_01a:684_1	catusaṭṭhi khuddakadvārāni. Jīvakassa ambavanaṃ pākārassa ca gijjhakūṭassa ca antarā	684	
PA_atk-s01_01a:684_2	hoti. So pācīnadvārena nikkhamitvā pabbatacchāyāya pāvisi, tattha pabbatakūṭena cando	684	
PA_atk-s01_01a:684_3	chādito, pabbatacchāyāya ca rukkhacchāyāya ca andhakāraṃ ahosīti, tampi akāraṇaṃ.	684	
PA_atk-s01_01a:684_4	Tadā hi ukkānaṃ satasahassānampi paricchedo natthi.	684	
PA_atk-s01_01a:685_0	Ayaṃ pana appasaddataṃ nissāya jīvake āsaṅkāya bhīto. Jīvako kirassa uparipāsādeyeva	685	
PA_atk-s01_01a:685_1	ārocesi – “mahārāja appasaddakāmo bhagavā, appasaddeneva upasaṅkamitabbo”ti. Tasmā	685	
PA_atk-s01_01a:685_2	rājā tūriyasaddaṃ nivāresi. Tūriyāni kevalaṃ gahitamattāneva honti, vācampi uccaṃ	685	
PA_atk-s01_01a:685_3	anicchārayamānā accharāsaññāya gacchanti. Ambavanepi kassaci khipitasaddopi na suyyati.	685	
PA_atk-s01_01a:685_4	Rājāno ca nāma saddābhiratā honti. So taṃ appasaddataṃ nissāya ukkaṇṭhito jīvakepi	685	
PA_atk-s01_01a:685_5	āsaṅkaṃ uppādesi. “Ayaṃ jīvako mayhaṃ ambavane aḍḍhateḷasāni bhikkhusatānī”ti āha.	685	
PA_atk-s01_01a:685_6	Ettha ca khipitasaddamattampi na suyyati, abhūtaṃ maññe, esa vañcetvā maṃ nagarato	685	
PA_atk-s01_01a:685_7	nīharitvā purato balakāyaṃ upaṭṭhapetvā maṃ gaṇhitvā attanā chattaṃ ussāpetukāmo.	685	
PA_atk-s01_01a:685_8	Ayañhi pañcannaṃ hatthīnaṃ balaṃ dhāreti. Mama ca avidūreneva gacchati, santike ca	685	
PA_atk-s01_01a:685_9	me āvudhahattho ekapurisopi natthi. Aho vata me anattho”ti. Evaṃ bhāyitvā ca pana	685	
PA_atk-s01_01a:685_10	abhīto viya sandhāretumpi nāsakkhi. Attano bhītabhāvaṃ tassa āvi akāsi. Tena vuttaṃ.	6851	
PA_atk-s01_01a:685_11	“Atha kho rājā…pe… na nigghoso”ti. Tattha sammāti vayassābhilāpo esa, kacci maṃ vayassāti	6851	
PA_atk-s01_01a:685_12	vuttaṃ hoti. Na palambhesīti yaṃ natthi taṃ atthīti vatvā kacci maṃ na vippalambhayasi.	6851	
PA_atk-s01_01a:685_13	Nigghosoti kathāsallāpanigghoso.	6851	
PA_atk-s01_01a:686_0	Mā bhāyi, mahārājāti jīvako – “ayaṃ rājā maṃ na jānāti ‘nāyaṃ paraṃ jīvitā voropetī’ti;	686	
PA_atk-s01_01a:686_1	sace kho pana naṃ na assāsessāmi, vinasseyyā”ti cintayitvā daḷhaṃ katvā samassāsento	686	
PA_atk-s01_01a:686_2	“mā bhāyi mahārājā”ti vatvā “na taṃ devā”tiādimāha. Abhikkamāti abhimukho kama gaccha,	686	
PA_atk-s01_01a:686_3	pavisāti attho. Sakiṃ vutte pana daḷhaṃ na hotīti taramānova dvikkhattuṃ āha. Ete	686	
PA_atk-s01_01a:686_4	maṇḍalamāḷe dīpā jhāyantīti mahārāja, corabalaṃ nāma na dīpe jāletvā tiṭṭhati, ete	686	
PA_atk-s01_01a:686_5	ca maṇḍalamāḷe dīpā jalanti. Etāya dīpasaññāya yāhi mahārājāti vadati.	686	
PA_atk-s01_01a:687	Sāmaññaphalapucchāvaṇṇanā	68	
PA_atk-s01_01a:688_0	160. Nāgassa bhūmīti yattha sakkā hatthiṃ abhirūḷhena gantuṃ, ayaṃ nāgassa bhūmi	688	
PA_atk-s01_01a:688_1	nāma. Nāgā paccorohitvāti vihārassa bahidvārakoṭṭhake hatthito orohitvā. Bhūmiyaṃ	688	
PA_atk-s01_01a:688_2	patiṭṭhitasamakālameva pana bhagavato tejo rañño sarīraṃ phari. Athassa tāvadeva	688	
PA_atk-s01_01a:688_3	sakalasarīrato sedā mucciṃsu, sāṭakā pīḷetvā apanetabbā viya ahesuṃ. Attano aparādhaṃ	688	
PA_atk-s01_01a:688_4	saritvā mahābhayaṃ uppajji. So ujukaṃ bhagavato santikaṃ gantuṃ asakkonto jīvakaṃ	688	
PA_atk-s01_01a:688_5	hatthe gahetvā ārāmacārikaṃ caramāno viya “idaṃ te samma jīvaka suṭṭhu kāritaṃ idaṃ	688	
PA_atk-s01_01a:688_6	suṭṭhu kārita”nti vihārassa vaṇṇaṃ bhaṇamāno anukkamena yena maṇḍalamāḷassa dvāraṃ	688	
PA_atk-s01_01a:688_7	tenupasaṅkami, sampattoti attho.	688	
PA_atk-s01_01a:689_0	Kahaṃ pana sammāti kasmā pucchīti. Eke tāva “ajānanto”ti vadanti. Iminā kira daharakāle	689	
PA_atk-s01_01a:689_1	pitarā saddhiṃ āgamma bhagavā diṭṭhapubbo, pacchā pana pāpamittasaṃsaggena pitughātaṃ	689	
PA_atk-s01_01a:689_2	katvā abhimāre pesetvā dhanapālaṃ muñcāpetvā mahāparādho hutvā bhagavato sammukhībhāvaṃ	689	
PA_atk-s01_01a:689_3	na upagatapubboti asañjānanto pucchatīti. Taṃ akāraṇaṃ, bhagavā hi ākiṇṇavaralakkhaṇo	689	
PA_atk-s01_01a:689_4	anubyañjanapaṭimaṇḍito chabbaṇṇāhi rasmīhi sakalaṃ ārāmaṃ obhāsetvā tārāgaṇaparivuto	689	
PA_atk-s01_01a:689_5	viya puṇṇacando bhikkhugaṇaparivuto maṇḍalamāḷamajjhe nisinno, taṃ ko na jāneyya.	689	
PA_atk-s01_01a:689_6	Ayaṃ pana attano issariyalīlāya pucchati. Pakati hesā rājakulānaṃ, yaṃ jānantāpi	689	
PA_atk-s01_01a:689_7	ajānantā viya pucchanti. Jīvako pana taṃ sutvā – ‘ayaṃ rājā pathaviyaṃ ṭhatvā kuhiṃ	689	
PA_atk-s01_01a:689_8	pathavīti, nabhaṃ ulloketvā kuhiṃ candimasūriyāti, sinerumūle ṭhatvā kuhiṃ sinerūti	689	
PA_atk-s01_01a:689_9	vadamāno viya dasabalassa purato ṭhatvā kuhiṃ bhagavā’ti pucchati. “Handassa bhagavantaṃ	689	
PA_atk-s01_01a:689_10	dassessāmī”ti cintetvā yena bhagavā tenañjaliṃ paṇāmetvā “eso mahārājā”tiādimāha.	6891	
PA_atk-s01_01a:689_11	Purakkhatoti parivāretvā nisinnassa purato nisinno.	6891	
PA_atk-s01_01a:690_0	161. Yena bhagavā tenupasaṅkamīti yattha bhagavā tattha gato, bhagavato santikaṃ	690	
PA_atk-s01_01a:690_1	upagatoti attho. Ekamantaṃ aṭṭhāsīti bhagavantaṃ vā bhikkhusaṃghaṃ vā asaṅghaṭṭayamāno	690	
PA_atk-s01_01a:690_2	attano ṭhātuṃ anucchavike ekasmiṃ padese bhagavantaṃ abhivādetvā ekova aṭṭhāsi. Tuṇhībhūtaṃ	690	
PA_atk-s01_01a:690_3	tuṇhībhūtanti yato yato anuviloketi, tato tato tuṇhībhūtamevāti attho. Tattha hi	690	
PA_atk-s01_01a:690_4	ekabhikkhussapi hatthakukkuccaṃ vā pādakukkuccaṃ vā khipitasaddo vā natthi, sabbālaṅkārapaṭimaṇḍitaṃ	690	
PA_atk-s01_01a:690_5	nāṭakaparivāraṃ bhagavato abhimukhe ṭhitaṃ rājānaṃ vā rājaparisaṃ vā ekabhikkhupi	690	
PA_atk-s01_01a:690_6	na olokesi. Sabbe bhagavantaṃyeva olokayamānā nisīdiṃsu.	690	
PA_atk-s01_01a:691_0	Rājā tesaṃ upasame pasīditvā vigatapaṅkatāya vippasannarahadamiva upasantindriyaṃ	691	
PA_atk-s01_01a:691_1	bhikkhusaṅghaṃ punappunaṃ anuviloketvā udānaṃ udānesi. Tattha imināti yena kāyikena	691	
PA_atk-s01_01a:691_2	ca vācasikena ca mānasikena ca sīlūpasamena bhikkhusaṅgho upasanto, iminā upasamenāti	691	
PA_atk-s01_01a:691_3	dīpeti. Tattha “aho vata me putto pabbajitvā ime bhikkhū viya upasanto bhaveyyā”ti	691	
PA_atk-s01_01a:691_4	nayidaṃ sandhāya esa evamāha. Ayaṃ pana bhikkhusaṅghaṃ disvā pasanno puttaṃ anussari.	691	
PA_atk-s01_01a:691_5	Dullabhañhi laddhā acchariyaṃ vā disvā piyānaṃ ñātimittādīnaṃ anussaraṇaṃ nāma lokassa	691	
PA_atk-s01_01a:691_6	pakatiyeva. Iti bhikkhusaṅghaṃ disvā puttaṃ anussaramāno esa evamāha.	691	
PA_atk-s01_01a:692_0	Api ca putte āsaṅkāya tassa upasamaṃ icchamāno pesa evamāha. Evaṃ kirassa ahosi,	692	
PA_atk-s01_01a:692_1	putto me pucchissati – “mayhaṃ pitā daharo. Ayyako me kuhi”nti. So “pitarā te ghātito”ti	692	
PA_atk-s01_01a:692_2	sutvā “ahampi pitaraṃ ghātetvā rajjaṃ kāressāmī”ti maññissati. Iti putte āsaṅkāya	692	
PA_atk-s01_01a:692_3	tassa upasamaṃ icchamāno pesa evamāha. Kiñcāpi hi esa evamāha. Atha kho naṃ putto	692	
PA_atk-s01_01a:692_4	ghātessatiyeva. Tasmiñhi vaṃse pituvadho pañcaparivaṭṭe gato. Ajātasattu bimbisāraṃ	692	
PA_atk-s01_01a:692_5	ghātesi, udayo ajātasattuṃ. Tassa putto mahāmuṇḍiko nāma udayaṃ. Tassa putto anuruddho	692	
PA_atk-s01_01a:692_6	nāma mahāmuṇḍikaṃ. Tassa putto nāgadāso nāma anuruddhaṃ. Nāgadāsaṃ pana – “vaṃsacchedakarājāno	692	
PA_atk-s01_01a:692_7	ime, kiṃ imehī”ti raṭṭhavāsino kupitā ghātesuṃ.	692	
PA_atk-s01_01a:693_0	Agamā kho tvanti kasmā evamāha? Bhagavā kira rañño vacībhede akateyeva cintesi –	693	
PA_atk-s01_01a:693_1	“ayaṃ rājā āgantvā tuṇhī niravo ṭhito, kiṃ nu kho cintesī”ti. Athassa cittaṃ ñatvā	693	
PA_atk-s01_01a:693_2	– “ayaṃ mayā saddhiṃ sallapituṃ asakkonto bhikkhusaṅghaṃ anuviloketvā puttaṃ anussari,	693	
PA_atk-s01_01a:693_3	na kho panāyaṃ mayi anālapante kiñci kathetuṃ sakkhissati, karomi tena saddhiṃ kathāsallāpa”nti.	693	
PA_atk-s01_01a:693_4	Tasmā rañño vacanānantaraṃ “agamā kho tvaṃ, mahārāja, yathāpema”nti āha. Tassattho	693	
PA_atk-s01_01a:693_5	– mahārāja, yathā nāma unname vuṭṭhaṃ udakaṃ yena ninnaṃ tena gacchati, evameva tvaṃ	693	
PA_atk-s01_01a:693_6	bhikkhusaṅghaṃ anuviloketvā yena pemaṃ tena gatoti.	693	
PA_atk-s01_01a:694_0	Atha rañño etadahosi – “aho acchariyā buddhaguṇā, mayā sadiso bhagavato aparādhakārako	694	
PA_atk-s01_01a:694_1	nāma natthi, mayā hissa aggupaṭṭhāko ghātito, devadattassa ca kathaṃ gahetvā abhimārā	694	
PA_atk-s01_01a:694_2	pesitā, nāḷāgiri mutto, maṃ nissāya devadattena silā paviddhā, evaṃ mahāparādhaṃ	694	
PA_atk-s01_01a:694_3	nāma maṃ ālapato dasabalassa mukhaṃ nappahoti; aho bhagavā pañcahākārehi tādilakkhaṇe	694	
PA_atk-s01_01a:694_4	suppatiṭṭhito. Evarūpaṃ nāma satthāraṃ pahāya bahiddhā na pariyesissāmā”ti so somanassajāto	694	
PA_atk-s01_01a:694_5	bhagavantaṃ ālapanto “piyo me, bhante”tiādimāha.	694	
PA_atk-s01_01a:695_0	162. Bhikkhusaṅghassa añjaliṃ paṇāmetvāti evaṃ kirassa ahosi bhagavantaṃ vanditvā	695	
PA_atk-s01_01a:695_1	itocito ca gantvā bhikkhusaṅghaṃ vandantena ca bhagavā piṭṭhito kātabbo hoti, garukāropi	695	
PA_atk-s01_01a:695_2	cesa na hoti. Rājānaṃ vanditvā uparājānaṃ vandantenapi hi rañño agāravo kato hoti.	695	
PA_atk-s01_01a:695_3	Tasmā bhagavantaṃ vanditvā ṭhitaṭṭhāneyeva bhikkhusaṅghassa añjaliṃ paṇāmetvā ekamantaṃ	695	
PA_atk-s01_01a:695_4	nisīdi. Kañcideva desanti kañci okāsaṃ.	695	
PA_atk-s01_01a:696_0	Athassa bhagavā pañhapucchane ussāhaṃ janento āha – “puccha, mahārāja, yadākaṅkhasī”ti.	696	
PA_atk-s01_01a:696_1	Tassattho – “puccha yadi ākaṅkhasi, na me pañhavissajjane bhāro atthi”. Atha vā “puccha,	696	
PA_atk-s01_01a:696_2	yaṃ ākaṅkhasi, sabbaṃ te vissajjessāmī”ti sabbaññupavāraṇaṃ pavāresi, asādhāraṇaṃ	696	
PA_atk-s01_01a:696_3	paccekabuddhaaggasāvakamahāsāvakehi. Te hi yadākaṅkhasīti na vadanti, sutvā vedissāmāti	696	
PA_atk-s01_01a:696_4	vadanti. Buddhā pana – “puccha, āvuso, yadākaṅkhasī”ti, vā “puccha, mahārāja, yadākaṅkhasī”ti vā,	696	
PA_atk-s01_01a:697	“Puccha, vāsava, maṃ pañhaṃ, yaṃ kiñci manasicchasi;	69	
PA_atk-s01_01a:698	Tassa tasseva pañhassa, ahaṃ antaṃ karomi te”ti. vā;	69	
PA_atk-s01_01a:699	Tena hi tvaṃ, bhikkhu, sake āsane nisīditvā puccha, yadākaṅkhasīti vā,	69	
PA_atk-s01_01a:700	“Bāvarissa ca tuyhaṃ vā, sabbesaṃ sabbasaṃsayaṃ;	70	
PA_atk-s01_01a:701	Katāvakāsā pucchavho, yaṃ kiñci manasicchathā”ti. vā;	70	
PA_atk-s01_01a:702	“Puccha maṃ, sabhiya, pañhaṃ, yaṃ kiñci manasicchasi;	70	
PA_atk-s01_01a:703	Tassa tasseva pañhassa, ahaṃ antaṃ karomi te”ti. vā;	70	
PA_atk-s01_01a:704_0	Tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññupavāraṇaṃ pavārenti.	704	
PA_atk-s01_01a:704_1	Anacchariyañcetaṃ, yaṃ bhagavā buddhabhūmiṃ patvā etaṃ pavāraṇaṃ pavāreyya. Yo bodhisattabhūmiyaṃ padesañāṇe ṭhito –	704	
PA_atk-s01_01a:705	“Koṇḍañña, pañhāni viyākarohi;	70	
PA_atk-s01_01a:706	Yācanti taṃ isayo sādhurūpā.	70	
PA_atk-s01_01a:707	Koṇḍañña, eso manujesu dhammo;	70	
PA_atk-s01_01a:708	Yaṃ vuddhamāgacchati esa bhāro”ti. ;	70	
PA_atk-s01_01a:709	Evaṃ sakkādīnaṃ atthāya isīhi yācito –	70	
PA_atk-s01_01a:710	“Katāvakāsā pucchantu bhonto,	71	
PA_atk-s01_01a:711	Yaṃ kiñci pañhaṃ manasābhipatthitaṃ;	71	
PA_atk-s01_01a:712	Ahañhi taṃ taṃ vo viyākarissaṃ,	71	
PA_atk-s01_01a:713	Ñatvā sayaṃ lokamimaṃ parañcā”ti. ;	71	
PA_atk-s01_01a:714_0	Evaṃ sarabhaṅgakāle. Sambhavajātake ca sakalajambudīpaṃ tikkhattuṃ vicaritvā pañhānaṃ	714	
PA_atk-s01_01a:714_1	antakaraṃ adisvā suciratena brāhmaṇena, pañhaṃ puṭṭhuṃ okāse kārite jātiyā sattavassiko	714	
PA_atk-s01_01a:714_2	rathikāya paṃsuṃ kīḷanto pallaṅkamābhujitvā antaravīthiyaṃ nisinnova –	714	
PA_atk-s01_01a:715	“Taggha te ahamakkhissaṃ, yathāpi kusalo tathā;	71	
PA_atk-s01_01a:716	Rājā ca kho taṃ jānāti, yadi kāhati vā na vā”ti. ;	71	
PA_atk-s01_01a:717	Sabbaññupavāraṇaṃ pavāresi.	71	
PA_atk-s01_01a:718_0	163. Evaṃ bhagavatā sabbaññupavāraṇāya pavāritāya attamano rājā pañhaṃ pucchanto	718	
PA_atk-s01_01a:718_1	– “yathā nu kho imāni, bhante”tiādimāha. Tattha sippameva sippāyatanaṃ. Puthusippāyatanānīti	718	
PA_atk-s01_01a:718_2	bahūni sippāni. Seyyathidanti katame pana te. Hatthārohātiādīhi ye taṃ taṃ sippaṃ	718	
PA_atk-s01_01a:718_3	nissāya jīvanti, te dasseti. Ayañhi assādhippāyo – “yathā imesaṃ sippūpajīvīnaṃ taṃ	718	
PA_atk-s01_01a:718_4	taṃ sippaṃ nissāya sandiṭṭhikaṃ sippaphalaṃ paññāyati. Sakkā nu kho evaṃ sandiṭṭhikaṃ	718	
PA_atk-s01_01a:718_5	sāmaññaphalaṃ paññāpetu”nti. Tasmā sippāyatanāni āharitvā sippūpajīvino dasseti.	718	
PA_atk-s01_01a:719_0	Tattha hatthārohāti sabbepi hatthācariyahatthivejjahatthimeṇḍādayo dasseti. Assārohāti	719	
PA_atk-s01_01a:719_1	sabbepi assācariyaassavejjaassameṇḍādayo. Rathikāti sabbepi rathācariyarathayodharatharakkhādayo.	719	
PA_atk-s01_01a:719_2	Dhanuggahāti dhanuācariyā issāsā. Celakāti ye yuddhe jayadhajaṃ gahetvā purato gacchanti.	719	
PA_atk-s01_01a:719_3	Calakāti idha rañño ṭhānaṃ hotu, idha asukamahāmattassāti evaṃ senābyūhakārakā. Piṇḍadāyakāti	719	
PA_atk-s01_01a:719_4	sāhasikamahāyodhā. Te kira parasenaṃ pavisitvā parasīsaṃ piṇḍamiva chetvā chetvā	719	
PA_atk-s01_01a:719_5	dayanti, uppatitvā uppatitvā niggacchantīti attho. Ye vā saṅgāmamajjhe yodhānaṃ bhattapātiṃ	719	
PA_atk-s01_01a:719_6	gahetvā parivisanti, tesampetaṃ nāmaṃ. Uggā rājaputtāti uggatuggatā saṅgāmāvacarā	719	
PA_atk-s01_01a:719_7	rājaputtā. Pakkhandinoti ye “kassa sīsaṃ vā āvudhaṃ vā āharāmā”ti “vatvā asukassā”ti	719	
PA_atk-s01_01a:719_8	vuttā saṅgāmaṃ pakkhanditvā tadeva āharanti, ime pakkhandantīti pakkhandino. Mahānāgāti	719	
PA_atk-s01_01a:719_9	mahānāgā viya mahānāgā, hatthiādīsupi abhimukhaṃ āgacchantesu anivattitayodhānametaṃ	719	
PA_atk-s01_01a:719_10	adhivacanaṃ. Sūrāti ekantasūrā, ye sajālikāpi sacammikāpi samuddaṃ tarituṃ sakkonti.	7191	
PA_atk-s01_01a:719_11	Cammayodhinoti ye cammakañcukaṃ vā pavisitvā saraparittāṇacammaṃ vā gahetvā yujjhanti.	7191	
PA_atk-s01_01a:719_12	Dāsikaputtāti balavasinehā gharadāsayodhā. Āḷārikāti pūvikā. Kappakāti nhāpikā. Nhāpakāti	7191	
PA_atk-s01_01a:719_13	ye nhāpenti. Sūdāti bhattakārakā. Mālākārādayo pākaṭāyeva. Gaṇakāti acchiddakapāṭhakā.	7191	
PA_atk-s01_01a:719_14	Muddikāti hatthamuddāya gaṇanaṃ nissāya jīvino. Yāni vā panaññānipīti ayakāradantakāracittakārādīni.	7191	
PA_atk-s01_01a:719_15	Evaṃgatānīti evaṃ pavattāni. Te diṭṭheva dhammeti te hatthārohādayo tāni puthusippāyatanāni	7191	
PA_atk-s01_01a:719_16	dassetvā rājakulato mahāsampattiṃ labhamānā sandiṭṭhikameva sippaphalaṃ upajīvanti.	7191	
PA_atk-s01_01a:719_17	Sukhentīti sukhitaṃ karonti. Pīṇentīti pīṇitaṃ thāmabalūpetaṃ karonti. Uddhaggikādīsu	7191	
PA_atk-s01_01a:719_18	upari phalanibbattanato uddhaṃ aggamassā atthīti uddhaggikā. Saggaṃ arahatīti sovaggikā.	7191	
PA_atk-s01_01a:719_19	Sukho vipāko assāti sukhavipākā. Suṭṭhu agge rūpasaddagandharasaphoṭṭhabbaāyuvaṇṇasukhayasaādhipateyyasaṅkhāte	7191	
PA_atk-s01_01a:719_20	dasa dhamme saṃvatteti nibbattetīti saggasaṃvattanikā. Taṃ evarūpaṃ dakkhiṇaṃ dānaṃ	7192	
PA_atk-s01_01a:719_21	patiṭṭhapentīti attho. Sāmaññaphalanti ettha paramatthato maggo sāmaññaṃ. Ariyaphalaṃ	7192	
PA_atk-s01_01a:719_22	sāmaññaphalaṃ. Yathāha – “katamañca, bhikkhave, sāmaññaṃ? Ayameva ariyo aṭṭhaṅgiko	7192	
PA_atk-s01_01a:719_23	maggo. Seyyathidaṃ, sammādiṭṭhi…pe… sammāsamādhi. Idaṃ vuccati, bhikkhave, sāmaññaṃ.	7192	
PA_atk-s01_01a:719_24	Katamāni ca, bhikkhave, sāmaññaphalāni? Sotāpattiphalaṃ…pe… arahattaphala”nti. Taṃ	7192	
PA_atk-s01_01a:719_25	esa rājā na jānāti. Upari āgataṃ pana dāsakassakopamaṃ sandhāya pucchati.	7192	
PA_atk-s01_01a:720_0	Atha bhagavā pañhaṃ avissajjetvāva cintesi – “ime bahū aññatitthiyasāvakā rājāmaccā	720	
PA_atk-s01_01a:720_1	idhāgatā, te kaṇhapakkhañca sukkapakkhañca dīpetvā kathīyamāne amhākaṃ rājā mahantena	720	
PA_atk-s01_01a:720_2	ussāhena idhāgato, tassāgatakālato paṭṭhāya samaṇo gotamo samaṇakolāhalaṃ samaṇabhaṇḍanameva	720	
PA_atk-s01_01a:720_3	kathetīti ujjhāyissanti, na sakkaccaṃ dhammaṃ sossanti, raññā pana kathīyamāne ujjhāyituṃ	720	
PA_atk-s01_01a:720_4	na sakkhissanti, rājānameva anuvattissanti. Issarānuvattako hi loko. ‘Handāhaṃ raññova	720	
PA_atk-s01_01a:720_5	bhāraṃ karomī’ti rañño bhāraṃ karonto “abhijānāsi no tva”ntiādimāha.	720	
PA_atk-s01_01a:721_0	164. Tattha abhijānāsi no tvanti abhijānāsi nu tvaṃ. Ayañca no-saddo parato pucchitāti	721	
PA_atk-s01_01a:721_1	padena yojetabbo. Idañhi vuttaṃ hoti – “mahārāja, tvaṃ imaṃ pañhaṃ aññe samaṇabrāhmaṇe	721	
PA_atk-s01_01a:721_2	pucchitā nu, abhijānāsi ca naṃ puṭṭhabhāvaṃ, na te sammuṭṭha”nti. Sace te agarūti	721	
PA_atk-s01_01a:721_3	sace tuyhaṃ yathā te byākariṃsu, tathā idha bhāsituṃ bhāriyaṃ na hoti, yadi na koci	721	
PA_atk-s01_01a:721_4	aphāsukabhāvo atthi, bhāsassūti attho. Na kho me bhanteti kiṃ sandhāyāha? Paṇḍitapatirūpakānañhi	721	
PA_atk-s01_01a:721_5	santike kathetuṃ dukkhaṃ hoti, te pade pade akkhare akkhare dosameva vadanti. Ekantapaṇḍitā	721	
PA_atk-s01_01a:721_6	pana kathaṃ sutvā sukathitaṃ pasaṃsanti, dukkathitesu pāḷipadaatthabyañjanesu yaṃ	721	
PA_atk-s01_01a:721_7	yaṃ virujjhati, taṃ taṃ ujukaṃ katvā denti. Bhagavatā ca sadiso ekantapaṇḍito nāma	721	
PA_atk-s01_01a:721_8	natthi. Tenāha – “na kho me, bhante, garu; yatthassa bhagavā nisinno bhagavantarūpo vā”ti.	721	
PA_atk-s01_01a:722	Pūraṇakassapavādavaṇṇanā	72	
PA_atk-s01_01a:723	165. Ekamidāhanti ekaṃ idha ahaṃ. Sammodanīyaṃ kathaṃ sāraṇīyaṃ vītisāretvāti sammodajanakaṃ saritabbayuttakaṃ kathaṃ pariyosāpetvā.	72	
PA_atk-s01_01a:724_0	166. “Karoto kho, mahārāja, kārayato”tiādīsu karototi sahatthā karontassa. Kārayatoti	724	
PA_atk-s01_01a:724_1	āṇattiyā kārentassa. Chindatoti paresaṃ hatthādīni chindantassa. Pacatoti pare daṇḍena	724	
PA_atk-s01_01a:724_2	pīḷentassa. Socayatoti parassa bhaṇḍaharaṇādīhi socayato. Socāpayatoti sokaṃ sayaṃ	724	
PA_atk-s01_01a:724_3	karontassapi parehi kārāpentassapi. Kilamatoti āhārupacchedabandhanāgārappavesanādīhi	724	
PA_atk-s01_01a:724_4	sayaṃ kilamantassapi parehi kilamāpentassapi. Phandato phandāpayatoti paraṃ phandantaṃ	724	
PA_atk-s01_01a:724_5	phandanakāle sayampi phandato parampi phandāpayato. Pāṇamatipātāpayatoti pāṇaṃ hanantassapi	724	
PA_atk-s01_01a:724_6	hanāpentassapi. Evaṃ sabbattha karaṇakāraṇavaseneva attho veditabbo.	724	
PA_atk-s01_01a:725_0	Sandhinti gharasandhiṃ. Nillopanti mahāvilopaṃ. Ekāgārikanti ekameva gharaṃ parivāretvā	725	
PA_atk-s01_01a:725_1	viluppanaṃ. Paripantheti āgatāgatānaṃ acchindanatthaṃ magge tiṭṭhato. Karoto na karīyati	725	
PA_atk-s01_01a:725_2	pāpanti yaṃ kiñci pāpaṃ karomīti saññāya karotopi pāpaṃ na karīyati, natthi pāpaṃ.	725	
PA_atk-s01_01a:725_3	Sattā pana pāpaṃ karomāti evaṃsaññino hontīti dīpeti. Khurapariyantenāti khuraneminā,	725	
PA_atk-s01_01a:725_4	khuradhārasadisapariyantena vā. Ekaṃ maṃsakhalanti ekaṃ maṃsarāsiṃ. Puñjanti tasseva	725	
PA_atk-s01_01a:725_5	vevacanaṃ. Tatonidānanti ekamaṃsakhalakaraṇanidānaṃ.	725	
PA_atk-s01_01a:726_0	Dakkhiṇanti dakkhiṇatīre manussā kakkhaḷā dāruṇā, te sandhāya “hananto”tiādimāha.	726	
PA_atk-s01_01a:726_1	Uttaratīre sattā saddhā honti pasannā buddhamāmakā dhammamāmakā saṅghamāmakā, te	726	
PA_atk-s01_01a:726_2	sandhāya dadantotiādimāha. Tattha yajantoti mahāyāgaṃ karonto. Damenāti indriyadamena	726	
PA_atk-s01_01a:726_3	uposathakammena vā. Saṃyamenāti sīlasaṃyamena. Saccavajjenāti saccavacanena. Āgamoti	726	
PA_atk-s01_01a:726_4	āgamanaṃ, pavattīti attho. Sabbathāpi pāpapuññānaṃ kiriyameva paṭikkhipati.	726	
PA_atk-s01_01a:727_0	Ambaṃ puṭṭho labujaṃ byākaroti nāma, yo kīdiso ambo kīdisāni vā ambassa khandhapaṇṇapupphaphalānīti	727	
PA_atk-s01_01a:727_1	vutte ediso labujo edisāni vā labujassa khandhapaṇṇapupphaphalānīti byākaroti. Vijiteti	727	
PA_atk-s01_01a:727_2	āṇāpavattidese. Apasādetabbanti viheṭhetabbaṃ. Anabhinanditvāti “sādhu sādhū”ti evaṃ	727	
PA_atk-s01_01a:727_3	pasaṃsaṃ akatvā. Appaṭikkositvāti bāladubbhāsitaṃ tayā bhāsitanti evaṃ appaṭibāhitvā.	727	
PA_atk-s01_01a:727_4	Anuggaṇhantoti sārato aggaṇhanto. Anikkujjantoti sāravaseneva idaṃ nissaraṇaṃ, ayaṃ	727	
PA_atk-s01_01a:727_5	paramatthoti hadaye aṭṭhapento. Byañjanaṃ pana tena uggahitañceva nikkujjitañca.	727	
PA_atk-s01_01a:728	Makkhaligosālavādavaṇṇanā	72	
PA_atk-s01_01a:729_0	167-169. Makkhalivāde paccayoti hetuvevacanameva, ubhayenāpi vijjamānameva kāyaduccaritādīnaṃ	729	
PA_atk-s01_01a:729_1	saṃkilesapaccayaṃ, kāyasucaritādīnañca visuddhipaccayaṃ paṭikkhipati. Attakāreti	729	
PA_atk-s01_01a:729_2	attakāro. Yena attanā katakammena ime sattā devattampi mārattampi brahmattampi sāvakabodhimpi	729	
PA_atk-s01_01a:729_3	paccekabodhimpi sabbaññutampi pāpuṇanti, tampi paṭikkhipati. Dutiyapadena yaṃ parakāraṃ	729	
PA_atk-s01_01a:729_4	parassa ovādānusāsaniṃ nissāya ṭhapetvā mahāsattaṃ avaseso jano manussasobhagyataṃ	729	
PA_atk-s01_01a:729_5	ādiṃ katvā yāva arahattaṃ pāpuṇāti, taṃ parakāraṃ paṭikkhipati. Evamayaṃ bālo jinacakke	729	
PA_atk-s01_01a:729_6	pahāraṃ deti nāma. Natthi purisakāreti yena purisakārena sattā vuttappakārā sampattiyo	729	
PA_atk-s01_01a:729_7	pāpuṇanti, tampi paṭikkhipati. Natthi balanti yamhi attano bale patiṭṭhitā sattā	729	
PA_atk-s01_01a:729_8	vīriyaṃ katvā tā sampattiyo pāpuṇanti, taṃ balaṃ paṭikkhipati. Natthi vīriyantiādīni	729	
PA_atk-s01_01a:729_9	sabbāni purisakāravevacanāneva. “Idaṃ no vīriyena idaṃ purisathāmena, idaṃ purisaparakkamena	729	
PA_atk-s01_01a:729_10	pavatta”nti evaṃ pavattavacanapaṭikkhepakaraṇavasena panetāni visuṃ ādiyanti.	7291	
PA_atk-s01_01a:730_0	Sabbe sattāti oṭṭhagoṇagadrabhādayo anavasese pariggaṇhāti. Sabbe pāṇāti ekindriyo	730	
PA_atk-s01_01a:730_1	pāṇo, dvindriyo pāṇotiādivasena vadati. Sabbe bhūtāti aṇḍakosavatthikosesu bhūte	730	
PA_atk-s01_01a:730_2	sandhāya vadati. Sabbe jīvāti sāliyavagodhumādayo sandhāya vadati. Tesu hi so virūhanabhāvena	730	
PA_atk-s01_01a:730_3	jīvasaññī. Avasā abalā avīriyāti tesaṃ attano vaso vā balaṃ vā vīriyaṃ vā natthi.	730	
PA_atk-s01_01a:730_4	Niyatisaṅgatibhāvapariṇatāti ettha niyatīti niyatā. Saṅgatīti channaṃ abhijātīnaṃ	730	
PA_atk-s01_01a:730_5	tattha tattha gamanaṃ. Bhāvoti sabhāvoyeva. Evaṃ niyatiyā ca saṅgatiyā ca bhāvena	730	
PA_atk-s01_01a:730_6	ca pariṇatā nānappakārataṃ pattā. Yena hi yathā bhavitabbaṃ, so tatheva bhavati.	730	
PA_atk-s01_01a:730_7	Yena na bhavitabbaṃ, so na bhavatīti dasseti. Chasvevābhijātīsūti chasu eva abhijātīsu	730	
PA_atk-s01_01a:730_8	ṭhatvā sukhañca dukkhañca paṭisaṃvedenti. Aññā sukhadukkhabhūmi natthīti dasseti.	730	
PA_atk-s01_01a:731_0	Yonipamukhasatasahassānīti pamukhayonīnaṃ uttamayonīnaṃ cuddasasatasahassāni aññāni	731	
PA_atk-s01_01a:731_1	ca saṭṭhisatāni aññāni ca chasatāni. Pañca ca kammuno satānīti pañcakammasatāni ca.	731	
PA_atk-s01_01a:731_2	Kevalaṃ takkamattakena niratthakaṃ diṭṭhiṃ dīpeti. Pañca ca kammāni tīṇi ca kammānītiādīsupi	731	
PA_atk-s01_01a:731_3	eseva nayo. Keci panāhu – “pañca ca kammānīti pañcindriyavasena bhaṇati. Tīṇīti kāyakammādivasenā”ti.	731	
PA_atk-s01_01a:731_4	Kamme ca upaḍḍhakamme cāti ettha panassa kāyakammañca vacīkammañca kammanti laddhi,	731	
PA_atk-s01_01a:731_5	manokammaṃ upaḍḍhakammanti. Dvaṭṭhipaṭipadāti dvāsaṭṭhi paṭipadāti vadati. Dvaṭṭhantarakappāti	731	
PA_atk-s01_01a:731_6	ekasmiṃ kappe catusaṭṭhi antarakappā nāma honti. Ayaṃ pana aññe dve ajānanto evamāha.	731	
PA_atk-s01_01a:732_0	Chaḷābhijātiyoti kaṇhābhijāti, nīlābhijāti, lohitābhijāti, haliddābhijāti, sukkābhijāti,	732	
PA_atk-s01_01a:732_1	paramasukkābhijātīti imā cha abhijātiyo vadati. Tattha orabbhikā, sākuṇikā, māgavikā,	732	
PA_atk-s01_01a:732_2	sūkarikā, luddā, macchaghātakā corā, coraghātakā, bandhanāgārikā, ye vā panaññepi	732	
PA_atk-s01_01a:732_3	keci kurūrakammantā, ayaṃ kaṇhābhijātīti vadati. Bhikkhū nīlābhijātīti vadati, te	732	
PA_atk-s01_01a:732_4	kira catūsu paccayesu kaṇṭake pakkhipitvā khādanti. “Bhikkhū kaṇṭakavuttikā”ti ayañhissa	732	
PA_atk-s01_01a:732_5	pāḷiyeva. Atha vā kaṇṭakavuttikā eva nāma eke pabbajitāti vadati. Lohitābhijāti nāma	732	
PA_atk-s01_01a:732_6	nigaṇṭhā ekasāṭakāti vadati. Ime kira purimehi dvīhi paṇḍaratarā. Gihī odātavasanā	732	
PA_atk-s01_01a:732_7	acelakasāvakā haliddābhijātīti vadati. Evaṃ attano paccayadāyake nigaṇṭhehipi jeṭṭhakatare	732	
PA_atk-s01_01a:732_8	karoti. Ājīvakā ājīvakiniyo sukkābhijātīti vadati. Te kira purimehi catūhi paṇḍaratarā.	732	
PA_atk-s01_01a:732_9	Nando, vaccho, kiso, saṅkiccho, makkhaligosālo, paramasukkābhijātīti vadati. Te kira	732	
PA_atk-s01_01a:732_10	sabbehi paṇḍaratarā.	7321	
PA_atk-s01_01a:733_0	Aṭṭha purisabhūmiyoti mandabhūmi, khiḍḍābhūmi, padavīmaṃsabhūmi, ujugatabhūmi, sekkhabhūmi,	733	
PA_atk-s01_01a:733_1	samaṇabhūmi, jinabhūmi, pannabhūmīti imā aṭṭha purisabhūmiyoti vadati. Tattha jātadivasato	733	
PA_atk-s01_01a:733_2	paṭṭhāya sattadivase sambādhaṭṭhānato nikkhantattā sattā mandā honti momūhā, ayaṃ	733	
PA_atk-s01_01a:733_3	mandabhūmīti vadati. Ye pana duggatito āgatā honti, te abhiṇhaṃ rodanti ceva viravanti	733	
PA_atk-s01_01a:733_4	ca, sugatito āgatā taṃ anussaritvā hasanti, ayaṃ khiḍḍābhūmi nāma. Mātāpitūnaṃ hatthaṃ	733	
PA_atk-s01_01a:733_5	vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ padavīmaṃsabhūmi	733	
PA_atk-s01_01a:733_6	nāma. Padasā gantuṃ samatthakāle ujugatabhūmi nāma. Sippāni sikkhitakāle sekkhabhūmi	733	
PA_atk-s01_01a:733_7	nāma. Gharā nikkhamma pabbajitakāle samaṇabhūmi nāma. Ācariyaṃ sevitvā jānanakāle	733	
PA_atk-s01_01a:733_8	jinabhūmi nāma. Bhikkhu ca pannako jino na kiñci āhāti evaṃ alābhiṃ samaṇaṃ pannabhūmīti vadati.	733	
PA_atk-s01_01a:734_0	Ekūnapaññāsa ājīvakasateti ekūnapaññāsaājīvakavuttisatāni. Paribbājakasateti paribbājakapabbajjāsatāni.	734	
PA_atk-s01_01a:734_1	Nāgāvāsasateti nāgamaṇḍalasatāni. Vīse indriyasateti vīsatindriyasatāni. Tiṃse nirayasateti	734	
PA_atk-s01_01a:734_2	tiṃsa nirayasatāni. Rajodhātuyoti rajaokiraṇaṭṭhānāni, hatthapiṭṭhipādapiṭṭhādīni	734	
PA_atk-s01_01a:734_3	sandhāya vadati. Satta saññīgabbhāti oṭṭhagoṇagadrabhaajapasumigamahiṃse sandhāya	734	
PA_atk-s01_01a:734_4	vadati. Satta asaññīgabbhāti sālivīhiyavagodhūmakaṅguvarakakudrūsake sandhāya vadati.	734	
PA_atk-s01_01a:734_5	Nigaṇṭhigabbhāti gaṇṭhimhi jātagabbhā, ucchuveḷunaḷādayo sandhāya vadati. Satta devāti	734	
PA_atk-s01_01a:734_6	bahū devā. So pana sattāti vadati. Manussāpi anantā, so sattāti vadati. Satta pisācāti	734	
PA_atk-s01_01a:734_7	pisācā mahantamahantā sattāti vadati. Sarāti mahāsarā, kaṇṇamuṇḍarathakāraanotattasīhappapātachaddantamandākinīkuṇāladahe gahetvā vadati.	734	
PA_atk-s01_01a:735_0	Pavuṭāti gaṇṭhikā. Papātāti mahāpapātā. Papātasatānīti khuddakapapātasatāni. Supināti	735	
PA_atk-s01_01a:735_1	mahāsupinā. Supinasatānīti khuddakasupinasatāni. Mahākappinoti mahākappānaṃ. Tattha	735	
PA_atk-s01_01a:735_2	ekamhā mahāsarā vassasate vassasate kusaggena ekaṃ udakabinduṃ nīharitvā sattakkhattuṃ	735	
PA_atk-s01_01a:735_3	tamhi sare nirudake kate eko mahākappoti vadati. Evarūpānaṃ mahākappānaṃ caturāsītisatasahassāni	735	
PA_atk-s01_01a:735_4	khepetvā bāle ca paṇḍite ca dukkhassantaṃ karontīti ayamassa laddhi. Paṇḍitopi kira	735	
PA_atk-s01_01a:735_5	antarā visujjhituṃ na sakkoti. Bālopi tato uddhaṃ na gacchati.	735	
PA_atk-s01_01a:736_0	Sīlenāti acelakasīlena vā aññena vā yena kenaci. Vatenāti tādiseneva vatena. Tapenāti	736	
PA_atk-s01_01a:736_1	tapokammena. Aparipakkaṃ paripāceti nāma, yo “ahaṃ paṇḍito”ti antarā visujjhati.	736	
PA_atk-s01_01a:736_2	Paripakkaṃ phussa phussa byantiṃ karoti nāma yo “ahaṃ bālo”ti vuttaparimāṇaṃ kālaṃ	736	
PA_atk-s01_01a:736_3	atikkamitvā yāti. Hevaṃ natthīti evaṃ natthi. Tañhi ubhayampi na sakkā kātunti dīpeti.	736	
PA_atk-s01_01a:736_4	Doṇamiteti doṇena mitaṃ viya. Sukhadukkheti sukhadukkhaṃ. Pariyantakateti vuttaparimāṇena	736	
PA_atk-s01_01a:736_5	kālena katapariyante. Natthi hāyanavaḍḍhaneti natthi hāyanavaḍḍhanāni. Na saṃsāro	736	
PA_atk-s01_01a:736_6	paṇḍitassa hāyati, na bālassa vaḍḍhatīti attho. Ukkaṃsāvakaṃseti ukkaṃsāvakaṃsā.	736	
PA_atk-s01_01a:736_7	Hāyanavaḍḍhanānametaṃ adhivacanaṃ.	736	
PA_atk-s01_01a:737_0	Idāni tamatthaṃ upamāya sādhento “seyyathāpi nāmā”tiādimāha. Tattha suttaguḷeti veṭhetvā	737	
PA_atk-s01_01a:737_1	katasuttaguḷe. Nibbeṭhiyamānameva paletīti pabbate vā rukkhagge vā ṭhatvā khittaṃ	737	
PA_atk-s01_01a:737_2	suttappamāṇena nibbeṭhiyamānameva gacchati, sutte khīṇe tattheva tiṭṭhati, na gacchati.	737	
PA_atk-s01_01a:737_3	Evameva vuttakālato uddhaṃ na gacchatīti dasseti.	737	
PA_atk-s01_01a:738	Ajitakesakambalavādavaṇṇanā	73	
PA_atk-s01_01a:739_0	170-172. Ajitavāde natthi dinnanti dinnaphalābhāvaṃ sandhāya vadati. Yiṭṭhaṃ vuccati	739	
PA_atk-s01_01a:739_1	mahāyāgo. Hutanti paheṇakasakkāro adhippeto. Tampi ubhayaṃ phalābhāvameva sandhāya	739	
PA_atk-s01_01a:739_2	paṭikkhipati. Sukatadukkaṭānanti sukatadukkaṭānaṃ, kusalākusalānanti attho. Phalaṃ	739	
PA_atk-s01_01a:739_3	vipākoti yaṃ phalanti vā vipākoti vā vuccati, taṃ natthīti vadati. Natthi ayaṃ lokoti	739	
PA_atk-s01_01a:739_4	paraloke ṭhitassa ayaṃ loko natthi, natthi paro lokoti idha loke ṭhitassāpi paro	739	
PA_atk-s01_01a:739_5	loko natthi, sabbe tattha tattheva ucchijjantīti dasseti. Natthi mātā natthi pitāti	739	
PA_atk-s01_01a:739_6	tesu sammāpaṭipattimicchāpaṭipattīnaṃ phalābhāvavasena vadati. Natthi sattā opapātikāti	739	
PA_atk-s01_01a:739_7	cavitvā upapajjanakā sattā nāma natthīti vadati.	739	
PA_atk-s01_01a:740_0	Cātumahābhūtikoti catumahābhūtamayo. Pathavī pathavikāyanti ajjhattikapathavīdhātu	740	
PA_atk-s01_01a:740_1	bāhirapathavīdhātuṃ. Anupetīti anuyāyati. Anupagacchatīti tasseva vevacanaṃ. Anugacchatītipi	740	
PA_atk-s01_01a:740_2	attho. Ubhayenāpi upeti, upagacchatīti dasseti. Āpādīsupi eseva nayo. Indriyānīti	740	
PA_atk-s01_01a:740_3	manacchaṭṭhāni indriyāni ākāsaṃ pakkhandanti. Āsandipañcamāti nipannamañcena pañcamā,	740	
PA_atk-s01_01a:740_4	mañco ceva cattāro mañcapāde gahetvā ṭhitā cattāro purisā cāti attho. Yāvāḷāhanāti	740	
PA_atk-s01_01a:740_5	yāva susānā. Padānīti ‘ayaṃ evaṃ sīlavā ahosi, evaṃ dussīlo’tiādinā nayena pavattāni	740	
PA_atk-s01_01a:740_6	guṇāguṇapadāni, sarīrameva vā ettha padānīti adhippetaṃ. Kāpotakānīti kapotavaṇṇāni,	740	
PA_atk-s01_01a:740_7	pārāvatapakkhavaṇṇānīti attho. Bhassantāti bhasmantā, ayameva vā pāḷi. Āhutiyoti	740	
PA_atk-s01_01a:740_8	yaṃ paheṇakasakkārādibhedaṃ dinnadānaṃ, sabbaṃ taṃ chārikāvasānameva hoti, na tato	740	
PA_atk-s01_01a:740_9	paraṃ phaladāyakaṃ hutvā gacchatīti attho. Dattupaññattanti dattūhi bālamanussehi	740	
PA_atk-s01_01a:740_10	paññattaṃ. Idaṃ vuttaṃ hoti – ‘bālehi abuddhīhi paññattamidaṃ dānaṃ, na paṇḍitehi.	7401	
PA_atk-s01_01a:740_11	Bālā denti, paṇḍitā gaṇhantī’ti dasseti.	7401	
PA_atk-s01_01a:741_0	Tattha pūraṇo “karoto na karīyati pāpa”nti vadanto kammaṃ paṭibāhati. Ajito “kāyassa	741	
PA_atk-s01_01a:741_1	bhedā ucchijjatī”ti vadanto vipākaṃ paṭibāhati. Makkhali “natthi hetū”ti vadanto	741	
PA_atk-s01_01a:741_2	ubhayaṃ paṭibāhati. Tattha kammaṃ paṭibāhantenāpi vipāko paṭibāhito hoti, vipākaṃ	741	
PA_atk-s01_01a:741_3	paṭibāhantenāpi kammaṃ paṭibāhitaṃ hoti. Iti sabbepete atthato ubhayappaṭibāhakā	741	
PA_atk-s01_01a:741_4	ahetukavādā ceva akiriyavādā ca natthikavādā ca honti.	741	
PA_atk-s01_01a:742_0	Ye vā pana tesaṃ laddhiṃ gahetvā rattiṭṭhāne divāṭhāne nisinnā sajjhāyanti vīmaṃsanti,	742	
PA_atk-s01_01a:742_1	tesaṃ “karoto na karīyati pāpaṃ, natthi hetu, natthi paccayo, mato ucchijjatī”ti	742	
PA_atk-s01_01a:742_2	tasmiṃ ārammaṇe micchāsati santiṭṭhati, cittaṃ ekaggaṃ hoti, javanāni javanti, paṭhamajavane	742	
PA_atk-s01_01a:742_3	satekicchā honti, tathā dutiyādīsu, sattame buddhānampi atekicchā anivattino ariṭṭhakaṇṭakasadisā.	742	
PA_atk-s01_01a:742_4	Tattha koci ekaṃ dassanaṃ okkamati, koci dve, koci tīṇipi, ekasmiṃ okkantepi, dvīsu	742	
PA_atk-s01_01a:742_5	tīsu okkantesupi, niyatamicchādiṭṭhikova hoti; patto saggamaggāvaraṇañceva mokkhamaggāvaraṇañca,	742	
PA_atk-s01_01a:742_6	abhabbo tassattabhāvassa anantaraṃ saggampi gantuṃ, pageva mokkhaṃ. Vaṭṭakhāṇu nāmesa	742	
PA_atk-s01_01a:742_7	satto pathavigopako, yebhuyyena evarūpassa bhavato vuṭṭhānaṃ natthi.	742	
PA_atk-s01_01a:743	“Tasmā akalyāṇajanaṃ, āsīvisamivoragaṃ;	74	
PA_atk-s01_01a:744	Ārakā parivajjeyya, bhūtikāmo vicakkhaṇo”ti.	74	
PA_atk-s01_01a:745	Pakudhakaccāyanavādavaṇṇanā	74	
PA_atk-s01_01a:746_0	173-175. Pakudhavāde akaṭāti akatā. Akaṭavidhāti akatavidhānā. Evaṃ karohīti kenaci	746	
PA_atk-s01_01a:746_1	kārāpitāpi na hontīti attho. Animmitāti iddhiyāpi na nimmitā. Animmātāti animmāpitā,	746	
PA_atk-s01_01a:746_2	keci animmāpetabbāti padaṃ vadanti, taṃ neva pāḷiyaṃ, na aṭṭhakathāyaṃ dissati. Vañjhādipadattayaṃ	746	
PA_atk-s01_01a:746_3	vuttatthameva. Na iñjantīti esikatthambho viya ṭhitattā na calanti. Na vipariṇamantīti	746	
PA_atk-s01_01a:746_4	pakatiṃ na jahanti. Na aññamaññaṃ byābādhentīti na aññamaññaṃ upahananti. Nālanti	746	
PA_atk-s01_01a:746_5	na samatthā. Pathavikāyotiādīsu pathavīyeva pathavikāyo, pathavisamūho vā. Tatthāti	746	
PA_atk-s01_01a:746_6	tesu jīvasattamesu kāyesu. Sattannaṃ tveva kāyānanti yathā muggarāsiādīsu pahataṃ	746	
PA_atk-s01_01a:746_7	satthaṃ muggādīnaṃ antarena pavisati, evaṃ sattannaṃ kāyānaṃ antarena chiddena vivarena	746	
PA_atk-s01_01a:746_8	satthaṃ pavisati. Tattha ahaṃ imaṃ jīvitā voropemīti kevalaṃ saññāmattameva hotīti dasseti.	746	
PA_atk-s01_01a:747	Nigaṇṭhanāṭaputtavādavaṇṇanā	74	
PA_atk-s01_01a:748_0	176-178. Nāṭaputtavāde cātuyāmasaṃvarasaṃvutoti catukoṭṭhāsena saṃvarena saṃvuto.	748	
PA_atk-s01_01a:748_1	Sabbavārivārito cāti vāritasabbaudako paṭikkhittasabbasītodakoti attho. So kira sītodake	748	
PA_atk-s01_01a:748_2	sattasaññī hoti, tasmā na taṃ vaḷañjeti. Sabbavāriyuttoti sabbena pāpavāraṇena yutto.	748	
PA_atk-s01_01a:748_3	Sabbavāridhutoti sabbena pāpavāraṇena dhutapāpo. Sabbavāriphuṭoti sabbena pāpavāraṇena	748	
PA_atk-s01_01a:748_4	phuṭṭho. Gatattoti koṭippattacitto. Yatattoti saṃyatacitto. Ṭhitattoti suppatiṭṭhitacitto.	748	
PA_atk-s01_01a:748_5	Etassa vāde kiñci sāsanānulomampi atthi, asuddhaladdhitāya pana sabbā diṭṭhiyeva jātā.	748	
PA_atk-s01_01a:749	Sañcayabelaṭṭhaputtavādavaṇṇanā	74	
PA_atk-s01_01a:750	179-181. Sañcayavādo amarāvikkhepe vuttanayo eva.	75	
PA_atk-s01_01a:751	Paṭhamasandiṭṭhikasāmaññaphalavaṇṇanā	75	
PA_atk-s01_01a:752	182. Sohaṃ, bhanteti so ahaṃ bhante, vālukaṃ pīḷetvā telaṃ alabhamāno viya titthiyavādesu sāraṃ alabhanto bhagavantaṃ pucchāmīti attho.	75	
PA_atk-s01_01a:753_0	183. Yathā te khameyyāti yathā te rucceyya. Dāsoti antojātadhanakkītakaramarānītasāmaṃdāsabyopagatānaṃ	753	
PA_atk-s01_01a:753_1	aññataro. Kammakāroti analaso kammakaraṇasīloyeva. Dūrato disvā paṭhamameva uṭṭhahatīti	753	
PA_atk-s01_01a:753_2	pubbuṭṭhāyī. Evaṃ uṭṭhito sāmino āsanaṃ paññapetvā pādadhovanādikattabbakiccaṃ katvā	753	
PA_atk-s01_01a:753_3	pacchā nipatati nisīdatīti pacchānipātī. Sāmikamhi vā sayanato avuṭṭhite pubbeyeva	753	
PA_atk-s01_01a:753_4	vuṭṭhātīti pubbuṭṭhāyī. Paccūsakālato paṭṭhāya yāva sāmino rattiṃ niddokkamanaṃ,	753	
PA_atk-s01_01a:753_5	tāva sabbakiccāni katvā pacchā nipatati, seyyaṃ kappetīti pacchānipātī. Kiṃ karomi,	753	
PA_atk-s01_01a:753_6	kiṃ karomīti evaṃ kiṃkārameva paṭisuṇanto vicaratīti kiṃ kārapaṭissāvī. Manāpameva	753	
PA_atk-s01_01a:753_7	kiriyaṃ karotīti manāpacārī. Piyameva vadatīti piyavādī. Sāmino tuṭṭhapahaṭṭhaṃ mukhaṃ	753	
PA_atk-s01_01a:753_8	ullokayamāno vicaratīti mukhullokako.	753	
PA_atk-s01_01a:754_0	Devo maññeti devo viya. So vatassāhaṃ puññāni kareyyanti so vata ahaṃ evarūpo assaṃ,	754	
PA_atk-s01_01a:754_1	yadi puññāni kareyyanti attho. “So vatassa’ssa”ntipi pāṭho, ayamevattho. Yaṃnūnāhanti	754	
PA_atk-s01_01a:754_2	sace dānaṃ dassāmi, yaṃ rājā ekadivasaṃ deti, tato satabhāgampi yāvajīvaṃ na sakkhissāmi	754	
PA_atk-s01_01a:754_3	dātunti pabbajjāyaṃ ussāhaṃ katvā evaṃ cintanabhāvaṃ dasseti.	754	
PA_atk-s01_01a:755_0	Kāyena saṃvutoti kāyena pihito hutvā akusalassa pavesanadvāraṃ thaketvāti attho.	755	
PA_atk-s01_01a:755_1	Eseva nayo sesapadadvayepi. Ghāsacchādanaparamatāyāti ghāsacchādanena paramatāya	755	
PA_atk-s01_01a:755_2	uttamatāya, etadatthampi anesanaṃ pahāya aggasallekhena santuṭṭhoti attho. Abhirato	755	
PA_atk-s01_01a:755_3	paviveketi “kāyaviveko ca vivekaṭṭhakāyānaṃ, cittaviveko ca nekkhammābhiratānaṃ,	755	
PA_atk-s01_01a:755_4	paramavodānappattānaṃ upadhiviveko ca nirupadhīnaṃ puggalānaṃ visaṅkhāragatāna”nti	755	
PA_atk-s01_01a:755_5	evaṃ vutte tividhepi viveke rato; gaṇasaṅgaṇikaṃ pahāya kāyena eko viharati, cittakilesasaṅgaṇikaṃ	755	
PA_atk-s01_01a:755_6	pahāya aṭṭhasamāpattivasena eko viharati, phalasamāpattiṃ vā nirodhasamāpattiṃ vā	755	
PA_atk-s01_01a:755_7	pavisitvā nibbānaṃ patvā viharatīti attho. Yaggheti codanatthe nipāto.	755	
PA_atk-s01_01a:756_0	184. Āsanenapi nimanteyyāmāti nisinnāsanaṃ papphoṭetvā idha nisīdathāti vadeyyāma.	756	
PA_atk-s01_01a:756_1	Abhinimanteyyāmapi nanti abhiharitvāpi naṃ nimanteyyāma. Tattha duvidho abhihāro	756	
PA_atk-s01_01a:756_2	– vācāya ceva kāyena ca. Tumhākaṃ icchiticchitakkhaṇe amhākaṃ cīvarādīhi vadeyyātha	756	
PA_atk-s01_01a:756_3	yenatthoti vadanto hi vācāya abhiharitvā nimanteti nāma. Cīvarādivekallaṃ sallakkhetvā	756	
PA_atk-s01_01a:756_4	idaṃ gaṇhāthāti tāni dento pana kāyena abhiharitvā nimanteti nāma. Tadubhayampi sandhāya	756	
PA_atk-s01_01a:756_5	abhinimanteyyāmapi nanti āha. Ettha ca gilānapaccayabhesajjaparikkhāroti yaṃ kiñci	756	
PA_atk-s01_01a:756_6	gilānassa sappāyaṃ osadhaṃ. Vacanattho pana visuddhimagge vutto. Rakkhāvaraṇaguttinti	756	
PA_atk-s01_01a:756_7	rakkhāsaṅkhātañceva āvaraṇasaṅkhātañca guttiṃ. Sā panesā na āvudhahatthe purise ṭhapentena	756	
PA_atk-s01_01a:756_8	dhammikā nāma saṃvidahitā hoti. Yathā pana avelāya kaṭṭhahārikapaṇṇahārikādayo vihāraṃ	756	
PA_atk-s01_01a:756_9	na pavisanti, migaluddakādayo vihārasīmāya mige vā macche vā na gaṇhanti, evaṃ saṃvidahantena	756	
PA_atk-s01_01a:756_10	dhammikā nāma rakkhā saṃvihitā hoti, taṃ sandhāyāha – “dhammika”nti.	7561	
PA_atk-s01_01a:757_0	185. Yadi evaṃ santeti yadi tava dāso tuyhaṃ santikā abhivādanādīni labheyya. Evaṃ	757	
PA_atk-s01_01a:757_1	sante. Addhāti ekaṃsavacanametaṃ. Paṭhamanti bhaṇanto aññassāpi atthitaṃ dīpeti.	757	
PA_atk-s01_01a:757_2	Teneva ca rājā sakkā pana, bhante, aññampītiādimāha.	757	
PA_atk-s01_01a:758	Dutiyasandiṭṭhikasāmaññaphalavaṇṇanā	75	
PA_atk-s01_01a:759	186-188. Kasatīti kassako. Gehassa pati, ekagehamatte jeṭṭhakoti gahapatiko. Balisaṅkhātaṃ karaṃ karotīti karakārako. Dhaññarāsiṃ dhanarāsiñca vaḍḍhetīti rāsivaḍḍhako.	75	
PA_atk-s01_01a:760_0	Appaṃ vāti parittakaṃ vā antamaso taṇḍulanāḷimattakampi. Bhogakkhandhanti bhogarāsiṃ.	760	
PA_atk-s01_01a:760_1	Mahantaṃ vāti vipulaṃ vā. Yathā hi mahantaṃ pahāya pabbajituṃ dukkaraṃ, evaṃ appampīti	760	
PA_atk-s01_01a:760_2	dassanatthaṃ ubhayamāha. Dāsavāre pana yasmā dāso attanopi anissaro, pageva bhogānaṃ.	760	
PA_atk-s01_01a:760_3	Yañhi tassa dhanaṃ, taṃ sāmikānaññeva hoti, tasmā bhogaggahaṇaṃ na kataṃ. Ñātiyeva ñātiparivaṭṭo.	760	
PA_atk-s01_01a:761	Paṇītatarasāmaññaphalavaṇṇanā	76	
PA_atk-s01_01a:762_0	189. Sakkā pana, bhante, aññampi diṭṭheva dhammeti idha evamevāti na vuttaṃ. Taṃ	762	
PA_atk-s01_01a:762_1	kasmāti ce, evamevāti hi vuccamāne pahoti bhagavā sakalampi rattindivaṃ tato vā bhiyyopi	762	
PA_atk-s01_01a:762_2	evarūpāhi upamāhi sāmaññaphalaṃ dīpetuṃ. Tattha kiñcāpi etassa bhagavato vacanasavane	762	
PA_atk-s01_01a:762_3	pariyantaṃ nāma natthi, tathāpi attho tādisoyeva bhavissatīti cintetvā upari visesaṃ	762	
PA_atk-s01_01a:762_4	pucchanto evamevāti avatvā – “abhikkantatarañca paṇītatarañcā”ti āha. Tattha abhikkantataranti	762	
PA_atk-s01_01a:762_5	abhimanāpataraṃ atiseṭṭhataranti attho. Paṇītataranti uttamataraṃ. Tena hīti uyyojanatthe	762	
PA_atk-s01_01a:762_6	nipāto. Savane uyyojento hi naṃ evamāha. Suṇohīti abhikkantatarañca paṇītatarañca	762	
PA_atk-s01_01a:762_7	sāmaññaphalaṃ suṇāti.	762	
PA_atk-s01_01a:763_0	Sādhukaṃ manasikarohīti ettha pana sādhukaṃ sādhūti ekatthametaṃ. Ayañhi sādhu-saddo	763	
PA_atk-s01_01a:763_1	āyācanasampaṭicchanasampahaṃsanasundara daḷhīkammādīsu dissati. “Sādhu me, bhante,	763	
PA_atk-s01_01a:763_2	bhagavā saṅkhittena dhammaṃ desetū”tiādīsu hi āyācane dissati. “Sādhu, bhanteti kho	763	
PA_atk-s01_01a:763_3	so bhikkhu bhagavato bhāsitaṃ abhinanditvā anumoditvā”tiādīsu sampaṭicchane. “Sādhu	763	
PA_atk-s01_01a:763_4	sādhu, sāriputtā”tiādīsu sampahaṃsane.	763	
PA_atk-s01_01a:764	“Sādhu dhammaruci rājā, sādhu paññāṇavā naro;	76	
PA_atk-s01_01a:765	Sādhu mittānamaddubbho, pāpassākaraṇaṃ sukha”nti. ;	76	
PA_atk-s01_01a:766_0	Ādīsu sundare. “Tena hi, brāhmaṇa, suṇohi sādhukaṃ manasi karohī”tiādīsu sādhukasaddoyeva	766	
PA_atk-s01_01a:766_1	daḷhīkamme, āṇattiyantipi vuccati. Idhāpi assa ettheva daḷhīkamme ca āṇattiyañca	766	
PA_atk-s01_01a:766_2	veditabbo. Sundarepi vaṭṭati. Daḷhīkammatthena hi daḷhamimaṃ dhammaṃ suṇāhi, suggahitaṃ	766	
PA_atk-s01_01a:766_3	gaṇhanto. Āṇattiatthena mama āṇattiyā suṇāhi, sundaratthena sundaramimaṃ bhaddakaṃ	766	
PA_atk-s01_01a:766_4	dhammaṃ suṇāhīti evaṃ dīpitaṃ hoti.	766	
PA_atk-s01_01a:767_0	Manasi karohīti āvajja, samannāharāti attho, avikkhittacitto hutvā nisāmehi, citte	767	
PA_atk-s01_01a:767_1	karohīti adhippāyo. Api cettha suṇohīti sotindriyavikkhepanivāraṇametaṃ. Sādhukaṃ	767	
PA_atk-s01_01a:767_2	manasi karohīti manasikāre daḷhīkammaniyojanena manindriyavikkhepanivāraṇaṃ. Purimañcettha	767	
PA_atk-s01_01a:767_3	byañjanavipallāsaggāhavāraṇaṃ, pacchimaṃ atthavipallāsaggāhavāraṇaṃ. Purimena ca	767	
PA_atk-s01_01a:767_4	dhammassavane niyojeti, pacchimena sutānaṃ dhammānaṃ dhāraṇūpaparikkhādīsu. Purimena	767	
PA_atk-s01_01a:767_5	ca sabyañjano ayaṃ dhammo, tasmā savanīyoti dīpeti. Pacchimena sattho, tasmā sādhukaṃ	767	
PA_atk-s01_01a:767_6	manasi kātabboti. Sādhukapadaṃ vā ubhayapadehi yojetvā yasmā ayaṃ dhammo dhammagambhīro	767	
PA_atk-s01_01a:767_7	ceva desanāgambhīro ca, tasmā suṇāhi sādhukaṃ, yasmā atthagambhīro ca paṭivedhagambhīro	767	
PA_atk-s01_01a:767_8	ca, tasmā sādhukaṃ manasi karohīti evaṃ yojanā veditabbā. Bhāsissāmīti sakkā mahārājāti	767	
PA_atk-s01_01a:767_9	evaṃ paṭiññātaṃ sāmaññaphaladesanaṃ vitthārato bhāsissāmi. “Desessāmī”ti hi saṅkhittadīpanaṃ	767	
PA_atk-s01_01a:767_10	hoti. Bhāsissāmīti vitthāradīpanaṃ. Tenāha vaṅgīsatthero –	7671	
PA_atk-s01_01a:768	“Saṅkhittenapi deseti, vitthārenapi bhāsati;	76	
PA_atk-s01_01a:769	Sāḷikāyiva nigghoso, paṭibhānaṃ udīrayī”ti. ;	76	
PA_atk-s01_01a:770	Evaṃ vutte ussāhajāto hutvā – “evaṃ, bhante”ti kho rājā māgadho ajātasattu vedehiputto bhagavato paccassosi bhagavato vacanaṃ sampaṭicchi, paṭiggahesīti vuttaṃ hoti.	77	
PA_atk-s01_01a:771_0	190. Athassa bhagavā etadavoca, etaṃ avoca, idāni vattabbaṃ “idha mahārājā”tiādiṃ	771	
PA_atk-s01_01a:771_1	sakalaṃ suttaṃ avocāti attho. Tattha idhāti desāpadese nipāto, svāyaṃ katthaci lokaṃ	771	
PA_atk-s01_01a:771_2	upādāya vuccati. Yathāha – “idha tathāgato loke uppajjatī”ti. Katthaci sāsanaṃ yathāha	771	
PA_atk-s01_01a:771_3	– “idheva, bhikkhave, paṭhamo samaṇo, idha dutiyo samaṇo”ti. Katthaci okāsaṃ. Yathāha –	771	
PA_atk-s01_01a:772	“Idheva tiṭṭhamānassa, devabhūtassa me sato;	77	
PA_atk-s01_01a:773	Punarāyu ca me laddho, evaṃ jānāhi mārisā”ti. ;	77	
PA_atk-s01_01a:774_0	Katthaci padapūraṇamattameva. Yathāha “idhāhaṃ, bhikkhave, bhuttāvī assaṃ pavārito”ti.	774	
PA_atk-s01_01a:774_1	Idha pana lokaṃ upādāya vuttoti veditabbo. Mahārājāti yathā paṭiññātaṃ desanaṃ desetuṃ	774	
PA_atk-s01_01a:774_2	puna mahārājāti ālapati. Idaṃ vuttaṃ hoti – “mahārāja imasmiṃ loke tathāgato uppajjati	774	
PA_atk-s01_01a:774_3	arahaṃ…pe… buddho bhagavā”ti. Tattha tathāgatasaddo brahmajāle vutto. Arahantiādayo	774	
PA_atk-s01_01a:774_4	visuddhimagge vitthāritā. Loke uppajjatīti ettha pana lokoti – okāsaloko sattaloko	774	
PA_atk-s01_01a:774_5	saṅkhāralokoti tividho. Idha pana sattaloko adhippeto. Sattaloke uppajjamānopi ca	774	
PA_atk-s01_01a:774_6	tathāgato na devaloke, na brahmaloke, manussalokeva uppajjati. Manussalokepi na aññasmiṃ	774	
PA_atk-s01_01a:774_7	cakkavāḷe, imasmiṃyeva cakkavāḷe. Tatrāpi na sabbaṭṭhānesu, “puratthimāya disāya	774	
PA_atk-s01_01a:774_8	gajaṅgalaṃ nāma nigamo tassāparena mahāsālo, tato parā paccantimā janapadā orato	774	
PA_atk-s01_01a:774_9	majjhe, puratthimadakkhiṇāya disāya salaḷavatī nāma nadī. Tato parā paccantimā janapadā,	774	
PA_atk-s01_01a:774_10	orato majjhe, dakkhiṇāya disāya setakaṇṇikaṃ nāma nigamo, tato parā paccantimā janapadā,	7741	
PA_atk-s01_01a:774_11	orato majjhe, pacchimāya disāya thūṇaṃ nāma brāhmaṇagāmo, tato parā paccantimā janapadā,	7741	
PA_atk-s01_01a:774_12	orato majjhe, uttarāya disāya usiraddhajo nāma pabbato, tato parā paccantimā janapadā	7741	
PA_atk-s01_01a:774_13	orato majjhe”ti evaṃ paricchinne āyāmato tiyojanasate, vitthārato aḍḍhateyyayojanasate,	7741	
PA_atk-s01_01a:774_14	parikkhepato navayojanasate majjhimapadese uppajjati. Na kevalañca tathāgato, paccekabuddhā,	7741	
PA_atk-s01_01a:774_15	aggasāvakā, asītimahātherā, buddhamātā, buddhapitā, cakkavattī rājā aññe ca sārappattā	7741	
PA_atk-s01_01a:774_16	brāhmaṇagahapatikā etthevuppajjanti.	7741	
PA_atk-s01_01a:775_0	Tattha tathāgato sujātāya dinnamadhupāyāsabhojanato yāva arahattamaggo, tāva uppajjati	775	
PA_atk-s01_01a:775_1	nāma, arahattaphale uppanno nāma. Mahābhinikkhamanato vā yāva arahattamaggo. Tusitabhavanato	775	
PA_atk-s01_01a:775_2	vā yāva arahattamaggo. Dīpaṅkarapādamūlato vā yāva arahattamaggo, tāva uppajjati	775	
PA_atk-s01_01a:775_3	nāma, arahattaphale uppanno nāma. Idha sabbapaṭhamaṃ uppannabhāvaṃ sandhāya uppajjatīti	775	
PA_atk-s01_01a:775_4	vuttaṃ. Tathāgato loke uppanno hotīti ayañhettha attho.	775	
PA_atk-s01_01a:776_0	So imaṃ lokanti so bhagavā imaṃ lokaṃ. Idāni vattabbaṃ nidasseti. Sadevakanti saha	776	
PA_atk-s01_01a:776_1	devehi sadevakaṃ. Evaṃ saha mārena samārakaṃ, saha brahmunā sabrahmakaṃ, saha samaṇabrāhmaṇehi	776	
PA_atk-s01_01a:776_2	sassamaṇabrāhmaṇiṃ. Pajātattā pajā, taṃ pajaṃ. Saha devamanussehi sadevamanussaṃ.	776	
PA_atk-s01_01a:776_3	Tattha sadevakavacanena pañca kāmāvacaradevaggahaṇaṃ veditabbaṃ. Samāraka – vacanena	776	
PA_atk-s01_01a:776_4	chaṭṭhakāmāvacaradevaggahaṇaṃ. Sabrahmakavacanena brahmakāyikādibrahmaggahaṇaṃ. Sassamaṇabrāhmaṇīvacanena	776	
PA_atk-s01_01a:776_5	sāsanassa paccatthikapaccāmittasamaṇabrāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca.	776	
PA_atk-s01_01a:776_6	Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.	776	
PA_atk-s01_01a:776_7	Evamettha tīhi padehi okāsalokena saddhiṃ sattaloko. Dvīhi pajāvasena sattalokova gahitoti veditabbo.	776	
PA_atk-s01_01a:777_0	Aparo nayo, sadevakaggahaṇena arūpāvacaradevaloko gahito. Samārakaggahaṇena cha kāmāvacaradevaloko.	777	
PA_atk-s01_01a:777_1	Sabrahmakaggahaṇena rūpī brahmaloko. Sassamaṇabrāhmaṇādiggahaṇena catuparisavasena	777	
PA_atk-s01_01a:777_2	sammutidevehi vā saha manussaloko, avasesasabbasattaloko vā.	777	
PA_atk-s01_01a:778_0	Api cettha sadevakavacanena ukkaṭṭhaparicchedato sabbassa lokassa sacchikatabhāvamāha.	778	
PA_atk-s01_01a:778_1	Tato yesaṃ ahosi – “māro mahānubhāvo cha kāmāvacarissaro vasavattī, kiṃ sopi etena	778	
PA_atk-s01_01a:778_2	sacchikato”ti, tesaṃ vimatiṃ vidhamanto “samāraka”nti āha. Yesaṃ pana ahosi – “brahmā	778	
PA_atk-s01_01a:778_3	mahānubhāvo ekaṅguliyā ekasmiṃ cakkavāḷasahasse ālokaṃ pharati, dvīhi …pe… dasahi	778	
PA_atk-s01_01a:778_4	aṅgulīhi dasasu cakkavāḷasahassesu ālokaṃ pharati. Anuttarañca jhānasamāpattisukhaṃ	778	
PA_atk-s01_01a:778_5	paṭisaṃvedeti, kiṃ sopi sacchikato”ti, tesaṃ vimatiṃ vidhamanto sabrahmakanti āha.	778	
PA_atk-s01_01a:778_6	Tato ye cintesuṃ – “puthū samaṇabrāhmaṇā sāsanassa paccatthikā, kiṃ tepi sacchikatā”ti,	778	
PA_atk-s01_01a:778_7	tesaṃ vimatiṃ vidhamanto sassamaṇabrāhmaṇiṃ pajanti āha. Evaṃ ukkaṭṭhukkaṭṭhānaṃ	778	
PA_atk-s01_01a:778_8	sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena	778	
PA_atk-s01_01a:778_9	sesasattalokassa sacchikatabhāvaṃ pakāsento sadevamanussanti āha. Ayamettha bhāvānukkamo.	778	
PA_atk-s01_01a:779_0	Porāṇā panāhu sadevakanti devehi saddhiṃ avasesalokaṃ. Samārakanti mārena saddhiṃ	779	
PA_atk-s01_01a:779_1	avasesalokaṃ. Sabrahmakanti brahmehi saddhiṃ avasesalokaṃ. Evaṃ sabbepi tibhavūpage	779	
PA_atk-s01_01a:779_2	satte tīhākārehi tīsu padesu pakkhipitvā puna dvīhi padehi pariyādiyanto sassamaṇabrāhmaṇiṃ	779	
PA_atk-s01_01a:779_3	pajaṃ sadevamanussanti āha. Evaṃ pañcahipi padehi tena tenākārena tedhātukameva pariyādinnanti.	779	
PA_atk-s01_01a:780_0	Sayaṃ abhiññā sacchikatvā pavedetīti ettha pana sayanti sāmaṃ aparaneyyo hutvā. Abhiññāti	780	
PA_atk-s01_01a:780_1	abhiññāya, adhikena ñāṇena ñatvāti attho. Sacchikatvāti paccakkhaṃ katvā, etena anumānādipaṭikkhepo	780	
PA_atk-s01_01a:780_2	kato hoti. Pavedetīti bodheti viññāpeti pakāseti.	780	
PA_atk-s01_01a:781_0	So dhammaṃ deseti ādikalyāṇaṃ…pe… pariyosānakalyāṇanti so bhagavā sattesu kāruññataṃ	781	
PA_atk-s01_01a:781_1	paṭicca hitvāpi anuttaraṃ vivekasukhaṃ dhammaṃ deseti. Tañca kho appaṃ vā bahuṃ vā	781	
PA_atk-s01_01a:781_2	desento ādikalyāṇādippakārameva deseti. Ādimhipi, kalyāṇaṃ bhaddakaṃ anavajjameva	781	
PA_atk-s01_01a:781_3	katvā deseti, majjhepi, pariyosānepi, kalyāṇaṃ bhaddakaṃ anavajjameva katvā desetīti	781	
PA_atk-s01_01a:781_4	vuttaṃ hoti. Tattha atthi desanāya ādimajjhapariyosānaṃ, atthi sāsanassa. Desanāya	781	
PA_atk-s01_01a:781_5	tāva catuppadikāyapi gāthāya paṭhamapādo ādi nāma, tato dve majjhaṃ nāma, ante eko	781	
PA_atk-s01_01a:781_6	pariyosānaṃ nāma. Ekānusandhikassa suttassa nidānaṃ ādi, idamavocāti pariyosānaṃ,	781	
PA_atk-s01_01a:781_7	ubhinnamantarā majjhaṃ. Anekānusandhikassa suttassa paṭhamānusandhi ādi, ante anusandhi	781	
PA_atk-s01_01a:781_8	pariyosānaṃ, majjhe eko vā dve vā bahū vā majjhameva.	781	
PA_atk-s01_01a:782_0	Sāsanassa pana sīlasamādhivipassanā ādi nāma. Vuttampi cetaṃ – “ko cādi kusalānaṃ	782	
PA_atk-s01_01a:782_1	dhammānaṃ? Sīlañca suvisuddhaṃ diṭṭhi ca ujukā”ti. “Atthi, bhikkhave, majjhimā paṭipadā	782	
PA_atk-s01_01a:782_2	tathāgatena abhisambuddhā”ti evaṃ vutto pana ariyamaggo majjhaṃ nāma. Phalañceva	782	
PA_atk-s01_01a:782_3	nibbānañca pariyosānaṃ nāma. “Etadatthamidaṃ, brāhmaṇa, brahmacariyaṃ, etaṃ sāraṃ,	782	
PA_atk-s01_01a:782_4	etaṃ pariyosāna”nti hi ettha phalaṃ pariyosānanti vuttaṃ. “Nibbānogadhaṃ hi, āvuso	782	
PA_atk-s01_01a:782_5	visākha, brahmacariyaṃ vussati, nibbānaparāyanaṃ nibbānapariyosāna”nti ettha nibbānaṃ	782	
PA_atk-s01_01a:782_6	pariyosānanti vuttaṃ. Idha desanāya ādimajjhapariyosānaṃ adhippetaṃ. Bhagavā hi dhammaṃ	782	
PA_atk-s01_01a:782_7	desento ādimhi sīlaṃ dassetvā majjhe maggaṃ pariyosāne nibbānaṃ dasseti. Tena vuttaṃ	782	
PA_atk-s01_01a:782_8	– “so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti. Tasmā aññopi	782	
PA_atk-s01_01a:782_9	dhammakathiko dhammaṃ kathento –	782	
PA_atk-s01_01a:783	“Ādimhi sīlaṃ dasseyya, majjhe maggaṃ vibhāvaye;	78	
PA_atk-s01_01a:784	Pariyosānamhi nibbānaṃ, esā kathikasaṇṭhitī”ti.	78	
PA_atk-s01_01a:785_0	Sātthaṃ sabyañjananti yassa hi yāgubhattaitthipurisādivaṇṇanānissitā desanā hoti,	785	
PA_atk-s01_01a:785_1	na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ	785	
PA_atk-s01_01a:785_2	desanaṃ deseti. Tasmā sātthaṃ desetīti vuccati. Yassa pana desanā ekabyañjanādiyuttā	785	
PA_atk-s01_01a:785_3	vā sabbaniroṭṭhabyañjanā vā sabbavissaṭṭhasabbaniggahītabyañjanā vā, tassa damiḷakirātasavarādimilakkhūnaṃ	785	
PA_atk-s01_01a:785_4	bhāsā viya byañjanapāripūriyā abhāvato abyañjanā nāma desanā hoti. Bhagavā pana –	785	
PA_atk-s01_01a:786	“Sithilaṃ dhanitañca dīgharassaṃ, garukaṃ lahukañca niggahītaṃ;	78	
PA_atk-s01_01a:787	Sambandhavavatthitaṃ vimuttaṃ, dasadhā byañjanabuddhiyā pabhedo”ti.	78	
PA_atk-s01_01a:788_0	Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti,	788	
PA_atk-s01_01a:788_1	tasmā sabyañjanaṃ dhammaṃ desetīti vuccati. Kevalaparipuṇṇanti ettha kevalanti sakalādhivacanaṃ.	788	
PA_atk-s01_01a:788_2	Paripuṇṇanti anūnādhikavacanaṃ. Idaṃ vuttaṃ hoti sakalaparipuṇṇameva deseti, ekadesanāpi	788	
PA_atk-s01_01a:788_3	aparipuṇṇā natthīti. Upanetabbaapanetabbassa abhāvato kevalaparipuṇṇanti veditabbaṃ.	788	
PA_atk-s01_01a:788_4	Parisuddhanti nirupakkilesaṃ. Yo hi imaṃ dhammadesanaṃ nissāya lābhaṃ vā sakkāraṃ	788	
PA_atk-s01_01a:788_5	vā labhissāmīti deseti, tassa aparisuddhā desanā hoti. Bhagavā pana lokāmisanirapekkho	788	
PA_atk-s01_01a:788_6	hitapharaṇena mettābhāvanāya muduhadayo ullumpanasabhāvasaṇṭhitena cittena deseti.	788	
PA_atk-s01_01a:788_7	Tasmā parisuddhaṃ dhammaṃ desetīti vuccati.	788	
PA_atk-s01_01a:789_0	Brahmacariyaṃ pakāsetīti ettha panāyaṃ brahmacariya-saddo dāne veyyāvacce pañcasikkhāpadasīle	789	
PA_atk-s01_01a:789_1	appamaññāsu methunaviratiyaṃ sadārasantose vīriye uposathaṅgesu ariyamagge sāsaneti	789	
PA_atk-s01_01a:789_2	imesvatthesu dissati.	789	
PA_atk-s01_01a:790	“Kiṃ te vataṃ kiṃ pana brahmacariyaṃ,	79	
PA_atk-s01_01a:791	Kissa suciṇṇassa ayaṃ vipāko;	79	
PA_atk-s01_01a:792	Iddhī jutī balavīriyūpapatti,	79	
PA_atk-s01_01a:793	Idañca te nāga, mahāvimānaṃ.	79	
PA_atk-s01_01a:794	Ahañca bhariyā ca manussaloke,	79	
PA_atk-s01_01a:795	Saddhā ubho dānapatī ahumhā;	79	
PA_atk-s01_01a:796	Opānabhūtaṃ me gharaṃ tadāsi,	79	
PA_atk-s01_01a:797	Santappitā samaṇabrāhmaṇā ca.	79	
PA_atk-s01_01a:798	Taṃ me vataṃ taṃ pana brahmacariyaṃ,	79	
PA_atk-s01_01a:799	Tassa suciṇṇassa ayaṃ vipāko;	79	
PA_atk-s01_01a:800	Iddhī jutī balavīriyūpapatti,	80	
PA_atk-s01_01a:801	Idañca me dhīra mahāvimāna”nti. ;	80	
PA_atk-s01_01a:802	Imasmiñhi puṇṇakajātake dānaṃ brahmacariyanti vuttaṃ.	80	
PA_atk-s01_01a:803	“Kena pāṇi kāmadado, kena pāṇi madhussavo;	80	
PA_atk-s01_01a:804	Kena te brahmacariyena, puññaṃ pāṇimhi ijjhati.	80	
PA_atk-s01_01a:805	Tena pāṇi kāmadado, tena pāṇi madhussavo;	80	
PA_atk-s01_01a:806	Tena me brahmacariyena, puññaṃ pāṇimhi ijjhatī”ti. ;	80	
PA_atk-s01_01a:807_0	Imasmiṃ aṅkurapetavatthumhi veyyāvaccaṃ brahmacariyanti vuttaṃ. “Evaṃ, kho taṃ bhikkhave,	807	
PA_atk-s01_01a:807_1	tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīlaṃ	807	
PA_atk-s01_01a:807_2	brahmacariyanti vuttaṃ. “Taṃ kho pana me, pañcasikha, brahmacariyaṃ neva nibbidāya	807	
PA_atk-s01_01a:807_3	na virāgāya na nirodhāya…pe… yāvadeva brahmalokūpapattiyā”ti imasmiṃ mahāgovindasutte	807	
PA_atk-s01_01a:807_4	catasso appamaññāyo brahmacariyanti vuttā. “Pare abrahmacārī bhavissanti, mayamettha	807	
PA_atk-s01_01a:807_5	brahmacārī bhavissāmā”ti imasmiṃ sallekhasutte methunavirati brahmacariyanti vuttā.	807	
PA_atk-s01_01a:808	“Mayañca bhariyā nātikkamāma,	80	
PA_atk-s01_01a:809	Amhe ca bhariyā nātikkamanti;	80	
PA_atk-s01_01a:810	Aññatra tāhi brahmacariyaṃ carāma,	81	
PA_atk-s01_01a:811	Tasmā hi amhaṃ daharā na mīyare”ti. ;	81	
PA_atk-s01_01a:812_0	Mahādhammapālajātake sadārasantoso brahmacariyanti vutto. “Abhijānāmi kho panāhaṃ,	812	
PA_atk-s01_01a:812_1	sāriputta, caturaṅgasamannāgataṃ brahmacariyaṃ caritā, tapassī sudaṃ homī”ti lomahaṃsanasutte	812	
PA_atk-s01_01a:812_2	vīriyaṃ brahmacariyanti vuttaṃ.	812	
PA_atk-s01_01a:813	“Hīnena brahmacariyena, khattiye upapajjati;	81	
PA_atk-s01_01a:814	Majjhimena ca devattaṃ, uttamena visujjhatī”ti. ;	81	
PA_atk-s01_01a:815_0	Evaṃ nimijātake attadamanavasena kato aṭṭhaṅgiko uposatho brahmacariyanti vutto.	815	
PA_atk-s01_01a:815_1	“Idaṃ kho pana me, pañcasikha, brahmacariyaṃ ekantanibbidāya virāgāya nirodhāya…pe…	815	
PA_atk-s01_01a:815_2	ayameva ariyo aṭṭhaṅgiko maggo”ti mahāgovindasuttasmiṃyeva ariyamaggo brahmacariyanti	815	
PA_atk-s01_01a:815_3	vutto. “Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ	815	
PA_atk-s01_01a:815_4	yāva devamanussehi suppakāsita”nti pāsādikasutte sikkhattayasaṅgahitaṃ sakalasāsanaṃ	815	
PA_atk-s01_01a:815_5	brahmacariyanti vuttaṃ. Imasmimpi ṭhāne idameva brahmacariyanti adhippetaṃ. Tasmā	815	
PA_atk-s01_01a:815_6	brahmacariyaṃ pakāsetīti so dhammaṃ deseti ādikalyāṇaṃ…pe… parisuddhaṃ. Evaṃ desento	815	
PA_atk-s01_01a:815_7	ca sikkhattayasaṅgahitaṃ sakalasāsanaṃ brahmacariyaṃ pakāsetīti evamettha attho daṭṭhabbo.	815	
PA_atk-s01_01a:815_8	Brahmacariyanti seṭṭhaṭṭhena brahmabhūtaṃ cariyaṃ. Brahmabhūtānaṃ vā buddhādīnaṃ	815	
PA_atk-s01_01a:815_9	cariyanti vuttaṃ hoti.	815	
PA_atk-s01_01a:816_0	191. Taṃ dhammanti taṃ vuttappakārasampadaṃ dhammaṃ. Suṇāti gahapati vāti kasmā paṭhamaṃ	816	
PA_atk-s01_01a:816_1	gahapatiṃ niddisati? Nihatamānattā, ussannattā ca. Yebhuyyena hi khattiyakulato pabbajitā	816	
PA_atk-s01_01a:816_2	jātiṃ nissāya mānaṃ karonti. Brāhmaṇakulā pabbajitā mante nissāya mānaṃ karonti.	816	
PA_atk-s01_01a:816_3	Hīnajaccakulā pabbajitā attano attano vijātitāya patiṭṭhātuṃ na sakkonti. Gahapatidārakā	816	
PA_atk-s01_01a:816_4	pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa	816	
PA_atk-s01_01a:816_5	mānassa abhāvato nihatamānadappā honti. Te pabbajitvā mānaṃ vā dappaṃ vā akatvā yathābalaṃ	816	
PA_atk-s01_01a:816_6	sakalabuddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ.	816	
PA_atk-s01_01a:816_7	Itarehi ca kulehi nikkhamitvā pabbajitā nāma na bahukā, gahapatikāva bahukā. Iti	816	
PA_atk-s01_01a:816_8	nihatamānattā ussannattā ca paṭhamaṃ gahapatiṃ niddisatīti.	816	
PA_atk-s01_01a:817_0	Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate	817	
PA_atk-s01_01a:817_1	saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate – “sammāsambuddho	817	
PA_atk-s01_01a:817_2	vata so bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati.	817	
PA_atk-s01_01a:817_3	Sambādho gharāvāsoti sacepi saṭṭhihatthe ghare yojanasatantarepi vā dve jāyampatikā	817	
PA_atk-s01_01a:817_4	vasanti, tathāpi nesaṃ sakiñcanasapalibodhaṭṭhena gharāvāso sambādhoyeva. Rajopathoti	817	
PA_atk-s01_01a:817_5	rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vadanti.	817	
PA_atk-s01_01a:817_6	Alagganaṭṭhena abbhokāso viyāti abbhokāso. Pabbajito hi kūṭāgāraratanapāsādadevavimānādīsu	817	
PA_atk-s01_01a:817_7	pihitadvāravātapānesu paṭicchannesu vasantopi neva laggati, na sajjati, na bajjhati.	817	
PA_atk-s01_01a:817_8	Tena vuttaṃ – “abbhokāso pabbajjā”ti. Api ca sambādho gharāvāso kusalakiriyāya okāsābhāvato.	817	
PA_atk-s01_01a:817_9	Rajopatho asaṃvutasaṅkāraṭṭhānaṃ viya rajānaṃ kilesarajānaṃ sannipātaṭṭhānato. Abbhokāso	817	
PA_atk-s01_01a:817_10	pabbajjā kusalakiriyāya yathāsukhaṃ okāsasabbhāvato.	8171	
PA_atk-s01_01a:818_0	Nayidaṃ sukaraṃ…pe… pabbajeyyanti etthāyaṃ saṅkhepakathā, yadetaṃ sikkhattayabrahmacariyaṃ	818	
PA_atk-s01_01a:818_1	ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ, caritabbaṃ	818	
PA_atk-s01_01a:818_2	ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ.	818	
PA_atk-s01_01a:818_3	Saṅkhalikhitanti likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na	818	
PA_atk-s01_01a:818_4	sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ, yaṃnūnāhaṃ	818	
PA_atk-s01_01a:818_5	kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni	818	
PA_atk-s01_01a:818_6	vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha	818	
PA_atk-s01_01a:818_7	ca yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya	818	
PA_atk-s01_01a:818_8	natthi, tasmā pabbajjā anagāriyanti ñātabbā, taṃ anagāriyaṃ. Pabbajeyyanti paṭipajjeyyaṃ.	818	
PA_atk-s01_01a:819_0	192-193. Appaṃ vāti sahassato heṭṭhā bhogakkhandho appo nāma hoti, sahassato paṭṭhāya	819	
PA_atk-s01_01a:819_1	mahā. Ābandhanaṭṭhena ñātiyeva ñātiparivaṭṭo. Sopi vīsatiyā heṭṭhā appo nāma hoti,	819	
PA_atk-s01_01a:819_2	vīsatiyā paṭṭhāya mahā. Pātimokkhasaṃvarasaṃvutoti pātimokkhasaṃvarena samannāgato.	819	
PA_atk-s01_01a:819_3	Ācāragocarasampannoti ācārena ceva gocarena ca sampanno. Aṇumattesūti appamattakesu.	819	
PA_atk-s01_01a:819_4	Vajjesūti akusaladhammesu. Bhayadassāvīti bhayadassī. Samādāyāti sammā ādiyitvā.	819	
PA_atk-s01_01a:819_5	Sikkhati sikkhāpadesūti sikkhāpadesu taṃ taṃ sikkhāpadaṃ samādiyitvā sikkhati. Ayamettha	819	
PA_atk-s01_01a:819_6	saṅkhepo, vitthāro pana visuddhimagge vutto.	819	
PA_atk-s01_01a:820_0	Kāyakammavacīkammena samannāgato kusalena parisuddhājīvoti ettha ācāragocaraggahaṇeneva	820	
PA_atk-s01_01a:820_1	ca kusale kāyakammavacīkamme gahitepi yasmā idaṃ ājīvapārisuddhisīlaṃ nāma na ākāse	820	
PA_atk-s01_01a:820_2	vā rukkhaggādīsu vā uppajjati, kāyavacīdvāresuyeva pana uppajjati; tasmā tassa uppattidvāradassanatthaṃ	820	
PA_atk-s01_01a:820_3	kāyakammavacīkammena samannāgato kusalenāti vuttaṃ. Yasmā pana tena samannāgato,	820	
PA_atk-s01_01a:820_4	tasmā parisuddhājīvo. Samaṇamuṇḍikaputtasuttantavasena vā evaṃ vuttaṃ. Tattha hi	820	
PA_atk-s01_01a:820_5	“katame ca, thapati, kusalā sīlā? Kusalaṃ kāyakammaṃ, kusalaṃ vacīkammaṃ, parisuddhaṃ	820	
PA_atk-s01_01a:820_6	ājīvampi kho ahaṃ thapati sīlasmiṃ vadāmī”ti vuttaṃ. Yasmā pana tena samannāgato,	820	
PA_atk-s01_01a:820_7	tasmā parisuddhājīvoti veditabbo.	820	
PA_atk-s01_01a:821_0	Sīlasampannoti brahmajāle vuttena tividhena sīlena samannāgato hoti. Indriyesu guttadvāroti	821	
PA_atk-s01_01a:821_1	manacchaṭṭhesu indriyesu pihitadvāro hoti. Satisampajaññena samannāgatoti abhikkante	821	
PA_atk-s01_01a:821_2	paṭikkantetiādīsu sattasu ṭhānesu satiyā ceva sampajaññena ca samannāgato hoti. Santuṭṭhoti	821	
PA_atk-s01_01a:821_3	catūsu paccayesu tividhena santosena santuṭṭho hoti.	821	
PA_atk-s01_01a:822	Cūḷasīlavaṇṇanā	82	
PA_atk-s01_01a:823_0	194-211. Evaṃ mātikaṃ nikkhipitvā anupubbena bhājento “kathañca, mahārāja, bhikkhu	823	
PA_atk-s01_01a:823_1	sīlasampanno hotī”tiādimāha. Tattha idampissa hoti sīlasminti idampi assa bhikkhuno	823	
PA_atk-s01_01a:823_2	pāṇātipātā veramaṇi sīlasmiṃ ekaṃ sīlaṃ hotīti attho. Paccattavacanatthe vā etaṃ	823	
PA_atk-s01_01a:823_3	bhummaṃ. Mahāaṭṭhakathāyañhi idampi tassa samaṇassa sīlanti ayameva attho vutto.	823	
PA_atk-s01_01a:823_4	Sesaṃ brahmajāle vuttanayeneva veditabbaṃ. Idamassa hoti sīlasminti idaṃ assa sīlaṃ hotīti attho.	823	
PA_atk-s01_01a:824_0	212. Na kutoci bhayaṃ samanupassati, yadidaṃ sīlasaṃvaratoti yāni asaṃvaramūlakāni	824	
PA_atk-s01_01a:824_1	bhayāni uppajjanti, tesu yaṃ idaṃ bhayaṃ sīlasaṃvarato bhaveyya, taṃ kutoci ekasaṃvaratopi	824	
PA_atk-s01_01a:824_2	na samanupassati. Kasmā? Saṃvarato asaṃvaramūlakassa bhayassa abhāvā. Muddhābhisittoti	824	
PA_atk-s01_01a:824_3	yathāvidhānavihitena khattiyābhisekena muddhani avasitto. Yadidaṃ paccatthikatoti	824	
PA_atk-s01_01a:824_4	yaṃ kutoci ekapaccatthikatopi bhayaṃ bhaveyya, taṃ na samanupassati. Kasmā? Yasmā	824	
PA_atk-s01_01a:824_5	nihatapaccāmitto. Ajjhattanti niyakajjhattaṃ, attano santāneti attho. Anavajjasukhanti	824	
PA_atk-s01_01a:824_6	anavajjaṃ aninditaṃ kusalaṃ sīlapadaṭṭhānehi avippaṭisārapāmojjapītipassaddhidhammehi	824	
PA_atk-s01_01a:824_7	pariggahitaṃ kāyikacetasikasukhaṃ paṭisaṃvedeti. Evaṃ kho, mahārāja, bhikkhu sīlasampanno	824	
PA_atk-s01_01a:824_8	hotīti evaṃ nirantaraṃ vitthāretvā dassitena tividhena sīlena samannāgato bhikkhu	824	
PA_atk-s01_01a:824_9	sīlasampanno nāma hotīti sīlakathaṃ niṭṭhāpesi.	824	
PA_atk-s01_01a:825	Indriyasaṃvarakathā	82	
PA_atk-s01_01a:826_0	213. Indriyesu guttadvārabhājanīye cakkhunā rūpanti ayaṃ cakkhusaddo katthaci buddhacakkhumhi	826	
PA_atk-s01_01a:826_1	vattati, yathāha – “buddhacakkhunā lokaṃ volokesī”ti. Katthaci sabbaññutaññāṇasaṅkhāte	826	
PA_atk-s01_01a:826_2	samantacakkhumhi, yathāha – “tathūpamaṃ dhammamayaṃ, sumedha, pāsādamāruyha samantacakkhū”ti.	826	
PA_atk-s01_01a:826_3	Katthaci dhammacakkhumhi “virajaṃ vītamalaṃ dhammacakkhuṃ udapādī”ti hi ettha ariyamaggattayapaññā.	826	
PA_atk-s01_01a:826_4	“Cakkhuṃ udapādi ñāṇaṃ udapādī”ti ettha pubbenivāsādiñāṇaṃ paññācakkhūti vuccati.	826	
PA_atk-s01_01a:826_5	“Dibbena cakkhunā”ti āgataṭṭhānesu dibbacakkhumhi vattati. “Cakkhuñca paṭicca rūpe	826	
PA_atk-s01_01a:826_6	cā”ti ettha pasādacakkhumhi vattati. Idha panāyaṃ pasādacakkhuvohārena cakkhuviññāṇe	826	
PA_atk-s01_01a:826_7	vattati, tasmā cakkhuviññāṇena rūpaṃ disvāti ayametthattho. Sesapadesu yaṃ vattabbaṃ	826	
PA_atk-s01_01a:826_8	siyā, taṃ sabbaṃ visuddhimagge vuttaṃ. Abyāsekasukhanti kilesabyāsekavirahitattā	826	
PA_atk-s01_01a:826_9	abyāsekaṃ asammissaṃ parisuddhaṃ adhicittasukhaṃ paṭisaṃvedetīti.	826	
PA_atk-s01_01a:827	Satisampajaññakathā	82	
PA_atk-s01_01a:828_0	214. Satisampajaññabhājanīyamhi abhikkante paṭikkanteti ettha tāva abhikkantaṃ vuccati	828	
PA_atk-s01_01a:828_1	gamanaṃ, paṭikkantaṃ nivattanaṃ, tadubhayampi catūsu iriyāpathesu labbhati. Gamane	828	
PA_atk-s01_01a:828_2	tāva purato kāyaṃ abhiharanto abhikkamati nāma. Paṭinivattanto paṭikkamati nāma.	828	
PA_atk-s01_01a:828_3	Ṭhānepi ṭhitakova kāyaṃ purato onāmento abhikkamati nāma, pacchato apanāmento paṭikkamati	828	
PA_atk-s01_01a:828_4	nāma. Nisajjāya nisinnakova āsanassa purimaaṅgābhimukho saṃsaranto abhikkamati nāma,	828	
PA_atk-s01_01a:828_5	pacchimaaṅgapadesaṃ paccāsaṃsaranto paṭikkamati nāma. Nipajjanepi eseva nayo.	828	
PA_atk-s01_01a:829_0	Sampajānakārī hotīti sampajaññena sabbakiccakārī. Sampajaññameva vā kārī. So hi abhikkantādīsu	829	
PA_atk-s01_01a:829_1	sampajaññaṃ karoteva. Na katthaci sampajaññavirahito hoti. Tattha sātthakasampajaññaṃ,	829	
PA_atk-s01_01a:829_2	sappāyasampajaññaṃ, gocarasampajaññaṃ asammohasampajaññanti catubbidhaṃ sampajaññaṃ.	829	
PA_atk-s01_01a:829_3	Tattha abhikkamanacitte uppanne cittavaseneva agantvā – “kinnu me ettha gatena attho	829	
PA_atk-s01_01a:829_4	atthi natthī”ti atthānatthaṃ pariggahetvā atthapariggaṇhanaṃ sātthakasampajaññaṃ.	829	
PA_atk-s01_01a:829_5	Tattha ca atthoti cetiyadassanabodhisaṅghatheraasubhadassanādivasena dhammato vuḍḍhi.	829	
PA_atk-s01_01a:829_6	Cetiyaṃ vā bodhiṃ vā disvāpi hi buddhārammaṇaṃ, saṅghadassanena saṅghārammaṇaṃ, pītiṃ	829	
PA_atk-s01_01a:829_7	uppādetvā tadeva khayavayato sammasanto arahattaṃ pāpuṇāti. There disvā tesaṃ ovāde	829	
PA_atk-s01_01a:829_8	patiṭṭhāya, asubhaṃ disvā tattha paṭhamajjhānaṃ uppādetvā tadeva khayavayato sammasanto	829	
PA_atk-s01_01a:829_9	arahattaṃ pāpuṇāti. Tasmā etesaṃ dassanaṃ sātthakanti vuttaṃ. Keci pana āmisatopi	829	
PA_atk-s01_01a:829_10	vuḍḍhi atthoyeva, taṃ nissāya brahmacariyānuggahāya paṭipannattāti vadanti.	8291	
PA_atk-s01_01a:830_0	Tasmiṃ pana gamane sappāyāsappāyaṃ pariggahetvā sappāyapariggaṇhanaṃ sappāyasampajaññaṃ.	830	
PA_atk-s01_01a:830_1	Seyyathidaṃ – cetiyadassanaṃ tāva sātthakaṃ, sace pana cetiyassa mahāpūjāya dasadvādasayojanantare	830	
PA_atk-s01_01a:830_2	parisā sannipatanti, attano vibhavānurūpā itthiyopi purisāpi alaṅkatapaṭiyattā cittakammarūpakāni	830	
PA_atk-s01_01a:830_3	viya sañcaranti. Tatra cassa iṭṭhe ārammaṇe lobho hoti, aniṭṭhe paṭigho, asamapekkhane	830	
PA_atk-s01_01a:830_4	moho uppajjati, kāyasaṃsaggāpattiṃ vā āpajjati. Jīvitabrahmacariyānaṃ vā antarāyo	830	
PA_atk-s01_01a:830_5	hoti, evaṃ taṃ ṭhānaṃ asappāyaṃ hoti. Vuttappakāraantarāyābhāve sappāyaṃ. Bodhidassanepi	830	
PA_atk-s01_01a:830_6	eseva nayo. Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ	830	
PA_atk-s01_01a:830_7	dhammassavanaṃ karontesu manussesu vuttappakāreneva janasannipāto ceva antarāyo ca	830	
PA_atk-s01_01a:830_8	hoti, evaṃ taṃ ṭhānaṃ asappāyaṃ hoti. Antarāyābhāve sappāyaṃ. Mahāparisaparivārānaṃ	830	
PA_atk-s01_01a:830_9	therānaṃ dassanepi eseva nayo.	830	
PA_atk-s01_01a:831_0	Asubhadassanampi sātthaṃ, tadatthadīpanatthañca idaṃ vatthu – eko kira daharabhikkhu	831	
PA_atk-s01_01a:831_1	sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto	831	
PA_atk-s01_01a:831_2	asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto	831	
PA_atk-s01_01a:831_3	tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo	831	
PA_atk-s01_01a:831_4	taṃ apassanto sāmaṇerāti pakkosi. So ‘mayā pabbajitadivasato paṭṭhāya bhikkhunā saddhiṃ	831	
PA_atk-s01_01a:831_5	dve kathā nāma na kathitapubbā. Aññasmimpi divase upari visesaṃ nibbattessāmī’ti	831	
PA_atk-s01_01a:831_6	cintetvā kiṃ, bhanteti paṭivacanamadāsi. ‘Ehī’ti ca vutte ekavacaneneva āgantvā,	831	
PA_atk-s01_01a:831_7	‘bhante, iminā tāva maggeneva gantvā mayā ṭhitokāse muhuttaṃ puratthābhimukho ṭhatvā	831	
PA_atk-s01_01a:831_8	olokethā’ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ	831	
PA_atk-s01_01a:831_9	janānaṃ atthāya jātaṃ. Evaṃ sātthampi panetaṃ purisassa mātugāmāsubhaṃ asappāyaṃ,	831	
PA_atk-s01_01a:831_10	mātugāmassa ca purisāsubhaṃ asappāyaṃ, sabhāgameva sappāyanti evaṃ sappāyapariggaṇhanaṃ	8311	
PA_atk-s01_01a:831_11	sappāyasampajaññaṃ nāma.	8311	
PA_atk-s01_01a:832_0	Evaṃ pariggahitasātthakasappāyassa pana aṭṭhatiṃsāya kammaṭṭhānesu attano cittaruciyaṃ	832	
PA_atk-s01_01a:832_1	kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ	832	
PA_atk-s01_01a:832_2	nāma. Tassāvibhāvanatthaṃ idaṃ catukkaṃ veditabbaṃ –	832	
PA_atk-s01_01a:833_0	Idhekacco bhikkhu harati, na paccāharati; ekacco paccāharati, na harati; ekacco pana	833	
PA_atk-s01_01a:833_1	neva harati, na paccāharati; ekacco harati ca, paccāharati cāti. Tattha yo bhikkhu	833	
PA_atk-s01_01a:833_2	divasaṃ caṅkamena nisajjāya ca āvaraṇīyehi dhammehi cittaṃ parisodhetvā tathā rattiyā	833	
PA_atk-s01_01a:833_3	paṭhamayāme, majjhimayāme seyyaṃ kappetvā pacchimayāmepi nisajjacaṅkamehi vītināmetvā	833	
PA_atk-s01_01a:833_4	pageva cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā, pānīyaṃ	833	
PA_atk-s01_01a:833_5	paribhojanīyaṃ paccupaṭṭhapetvā ācariyupajjhāyavattādīni sabbāni khandhakavattāni	833	
PA_atk-s01_01a:833_6	samādāya vattati. So sarīraparikammaṃ katvā senāsanaṃ pavisitvā dve tayo pallaṅke	833	
PA_atk-s01_01a:833_7	usumaṃ gāhāpento kammaṭṭhānaṃ anuyuñjitvā bhikkhācāravelāyaṃ uṭṭhahitvā kammaṭṭhānasīseneva	833	
PA_atk-s01_01a:833_8	pattacīvaramādāya senāsanato nikkhamitvā kammaṭṭhānaṃ manasikarontova cetiyaṅgaṇaṃ	833	
PA_atk-s01_01a:833_9	gantvā, sace buddhānussatikammaṭṭhānaṃ hoti, taṃ avissajjetvāva cetiyaṅgaṇaṃ pavisati.	833	
PA_atk-s01_01a:833_10	Aññaṃ ce kammaṭṭhānaṃ hoti, sopānamūle ṭhatvā hatthena gahitabhaṇḍaṃ viya taṃ ṭhapetvā	8331	
PA_atk-s01_01a:833_11	buddhārammaṇaṃ pītiṃ gahetvā cetiyaṅgaṇaṃ āruyha, mahantaṃ cetiyaṃ ce, tikkhattuṃ	8331	
PA_atk-s01_01a:833_12	padakkhiṇaṃ katvā catūsu ṭhānesu vanditabbaṃ. Khuddakaṃ cetiyaṃ ce, tatheva padakkhiṇaṃ	8331	
PA_atk-s01_01a:833_13	katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi buddhassa	8331	
PA_atk-s01_01a:833_14	bhagavato sammukhā viya nipaccākāraṃ dassetvā bodhi vanditabbā. So evaṃ cetiyañca	8331	
PA_atk-s01_01a:833_15	bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto	8331	
PA_atk-s01_01a:833_16	viya nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā	8331	
PA_atk-s01_01a:833_17	gāmaṃ piṇḍāya pavisati. Atha naṃ manussā disvā ayyo no āgatoti paccuggantvā pattaṃ	8331	
PA_atk-s01_01a:833_18	gahetvā āsanasālāya vā gehe vā nisīdāpetvā yāguṃ datvā yāva bhattaṃ na niṭṭhāti,	8331	
PA_atk-s01_01a:833_19	tāva pāde dhovitvā telena makkhetvā purato te nisīditvā pañhaṃ vā pucchanti, dhammaṃ	8331	
PA_atk-s01_01a:833_20	vā sotukāmā honti. Sacepi na kathāpenti, janasaṅgahatthaṃ dhammakathā nāma kātabbā	8332	
PA_atk-s01_01a:833_21	yevāti aṭṭhakathācariyā vadanti. Dhammakathā hi kammaṭṭhānavinimuttā nāma natthi,	8332	
PA_atk-s01_01a:833_22	tasmā kammaṭṭhānasīseneva dhammakathaṃ kathetvā kammaṭṭhānasīseneva āhāraṃ paribhuñjitvā	8332	
PA_atk-s01_01a:833_23	anumodanaṃ katvā nivattiyamānehipi manussehi anugatova gāmato nikkhamitvā tattha	8332	
PA_atk-s01_01a:833_24	te nivattetvā maggaṃ paṭipajjati.	8332	
PA_atk-s01_01a:834_0	Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā	834	
PA_atk-s01_01a:834_1	paccuggantvā pattacīvaramassa gaṇhanti. Porāṇakabhikkhū kira amhākaṃ upajjhāyo ācariyoti	834	
PA_atk-s01_01a:834_2	na mukhaṃ oloketvā vattaṃ karonti, sampattaparicchedeneva karonti. Te taṃ pucchanti	834	
PA_atk-s01_01a:834_3	– “bhante, ete manussā tumhākaṃ kiṃ honti, mātipakkhato sambandhā pitipakkhato”ti?	834	
PA_atk-s01_01a:834_4	Kiṃ disvā pucchathāti? Tumhesu etesaṃ pemaṃ bahumānanti. Āvuso, yaṃ mātāpitūhipi	834	
PA_atk-s01_01a:834_5	dukkaraṃ, taṃ ete amhākaṃ karonti, pattacīvarampi no etesaṃ santakameva, etesaṃ ānubhāvena	834	
PA_atk-s01_01a:834_6	neva bhaye bhayaṃ, na chātake chātakaṃ jānāma. Īdisā nāma amhākaṃ upakārino natthīti	834	
PA_atk-s01_01a:834_7	tesaṃ guṇe kathento gacchati. Ayaṃ vuccati harati na paccāharatīti.	834	
PA_atk-s01_01a:835_0	Yassa pana pageva vuttappakāraṃ vattapaṭipattiṃ karontassa kammajatejodhātu pajjalati,	835	
PA_atk-s01_01a:835_1	anupādinnakaṃ muñcitvā upādinnakaṃ gaṇhāti, sarīrato sedā muñcanti, kammaṭṭhānaṃ	835	
PA_atk-s01_01a:835_2	vīthiṃ nārohati, so pageva pattacīvaramādāya vegasā cetiyaṃ vanditvā gorūpānaṃ nikkhamanavelāyameva	835	
PA_atk-s01_01a:835_3	gāmaṃ yāgubhikkhāya pavisitvā yāguṃ labhitvā āsanasālaṃ gantvā pivati, athassa dvattikkhattuṃ	835	
PA_atk-s01_01a:835_4	ajjhoharaṇamatteneva kammajatejodhātu upādinnakaṃ muñcitvā anupādinnakaṃ gaṇhāti,	835	
PA_atk-s01_01a:835_5	ghaṭasatena nhāto viya tejodhātu pariḷāhanibbānaṃ patvā kammaṭṭhānasīsena yāguṃ paribhuñjitvā	835	
PA_atk-s01_01a:835_6	pattañca mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya	835	
PA_atk-s01_01a:835_7	caritvā kammaṭṭhānasīsena āhārañca paribhuñjitvā tato paṭṭhāya poṅkhānupoṅkhaṃ upaṭṭhahamānaṃ	835	
PA_atk-s01_01a:835_8	kammaṭṭhānaṃ gahetvā āgacchati, ayaṃ vuccati paccāharati na haratīti. Edisā ca bhikkhū	835	
PA_atk-s01_01a:835_9	yāguṃ pivitvā vipassanaṃ ārabhitvā buddhasāsane arahattappattā nāma gaṇanapathaṃ	835	
PA_atk-s01_01a:835_10	vītivattā. Sīhaḷadīpeyeva tesu tesu gāmesu āsanasālāyaṃ vā na taṃ āsanamatthi, yattha	8351	
PA_atk-s01_01a:835_11	yāguṃ pivitvā arahattappattā bhikkhū natthīti.	8351	
PA_atk-s01_01a:836_0	Yo pana pamādavihārī hoti, nikkhittadhuro sabbavattāni bhinditvā pañcavidhacetokhīlavinibandhacitto	836	
PA_atk-s01_01a:836_1	viharanto – “kammaṭṭhānaṃ nāma atthī”ti saññampi akatvā gāmaṃ piṇḍāya pavisitvā ananulomikena	836	
PA_atk-s01_01a:836_2	gihisaṃsaggena saṃsaṭṭho caritvā ca bhuñjitvā ca tuccho nikkhamati, ayaṃ vuccati	836	
PA_atk-s01_01a:836_3	neva harati na paccāharatīti.	836	
PA_atk-s01_01a:837_0	Yo panāyaṃ – “harati ca paccāharati cā”ti vutto, so gatapaccāgatavattavaseneva veditabbo.	837	
PA_atk-s01_01a:837_1	Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi	837	
PA_atk-s01_01a:837_2	satampi ekato vasantā katikavattaṃ katvā viharanti, “āvuso, tumhe na iṇaṭṭā, na bhayaṭṭā,	837	
PA_atk-s01_01a:837_3	na jīvikāpakatā pabbajitā, dukkhā muccitukāmā panettha pabbajitā, tasmā gamane uppannakilesaṃ	837	
PA_atk-s01_01a:837_4	gamaneyeva niggaṇhatha, tathā ṭhāne, nisajjāya, sayane uppannakilesaṃ sayaneva niggaṇhathā”ti.	837	
PA_atk-s01_01a:838_0	Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu	838	
PA_atk-s01_01a:838_1	pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane	838	
PA_atk-s01_01a:838_2	kileso uppajjati, tattheva naṃ niggaṇhāti. Tathā asakkonto tiṭṭhati, athassa pacchato	838	
PA_atk-s01_01a:838_3	āgacchantopi tiṭṭhati. So “ayaṃ bhikkhu tuyhaṃ uppannavitakkaṃ jānāti, ananucchavikaṃ	838	
PA_atk-s01_01a:838_4	te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati;	838	
PA_atk-s01_01a:838_5	tathā asakkonto nisīdati. Athassa pacchato āgacchantopi nisīdatīti soyeva nayo. Ariyabhūmiṃ	838	
PA_atk-s01_01a:838_6	okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati,	838	
PA_atk-s01_01a:838_7	na kammaṭṭhānavippayuttena cittena pādaṃ uddharati, uddharati ce, paṭinivattitvā	838	
PA_atk-s01_01a:838_8	purimapadesaṃyeva eti. Ālindakavāsī mahāphussadevatthero viya.	838	
PA_atk-s01_01a:839_0	So kira ekūnavīsativassāni gatapaccāgatavattaṃ pūrento eva vihāsi, manussāpi addasaṃsu	839	
PA_atk-s01_01a:839_1	antarāmagge kasantā ca vapantā ca maddantā ca kammāni ca karontā theraṃ tathāgacchantaṃ	839	
PA_atk-s01_01a:839_2	disvā – “ayaṃ thero punappunaṃ nivattitvā gacchati, kinnu kho maggamūḷho, udāhu kiñci	839	
PA_atk-s01_01a:839_3	pamuṭṭho”ti samullapanti. So taṃ anādiyitvā kammaṭṭhānayuttacitteneva samaṇadhammaṃ	839	
PA_atk-s01_01a:839_4	karonto vīsativassabbhantare arahattaṃ pāpuṇi, arahattappattadivase cassa caṅkamanakoṭiyaṃ	839	
PA_atk-s01_01a:839_5	adhivatthā devatā aṅgulīhi dīpaṃ ujjāletvā aṭṭhāsi. Cattāropi mahārājāno sakko ca	839	
PA_atk-s01_01a:839_6	devānamindo brahmā ca sahampati upaṭṭhānaṃ agamaṃsu. Tañca obhāsaṃ disvā vanavāsī	839	
PA_atk-s01_01a:839_7	mahātissatthero taṃ dutiyadivase pucchi – “rattibhāge āyasmato santike obhāso ahosi,	839	
PA_atk-s01_01a:839_8	kiṃ so obhāso”ti? Thero vikkhepaṃ karonto obhāso nāma dīpobhāsopi hoti, maṇiobhāsopīti	839	
PA_atk-s01_01a:839_9	evamādimāha. Tato ‘paṭicchādetha tumhe’ti nibaddho ‘āmā’ti paṭijānitvā ārocesi. Kāḷavallimaṇḍapavāsī	839	
PA_atk-s01_01a:839_10	mahānāgatthero viya ca.	8391	
PA_atk-s01_01a:840_0	Sopi kira gatapaccāgatavattaṃ pūrento – paṭhamaṃ tāva bhagavato mahāpadhānaṃ pūjessāmīti	840	
PA_atk-s01_01a:840_1	sattavassāni ṭhānacaṅkamameva adhiṭṭhāsi. Puna soḷasavassāni gatapaccāgatavattaṃ	840	
PA_atk-s01_01a:840_2	pūretvā arahattaṃ pāpuṇi. So kammaṭṭhānayutteneva cittena pādaṃ uddharanto, viyuttena	840	
PA_atk-s01_01a:840_3	uddhaṭe paṭinivattento gāmasamīpaṃ gantvā “gāvī nu pabbajito nū”ti āsaṅkanīyapadese	840	
PA_atk-s01_01a:840_4	ṭhatvā cīvaraṃ pārupitvā kacchakantarato udakena pattaṃ dhovitvā udakagaṇḍūsaṃ karoti.	840	
PA_atk-s01_01a:840_5	Kiṃ kāraṇā? Mā me bhikkhaṃ dātuṃ vā vandituṃ vā āgate manusse ‘dīghāyukā hothā’ti	840	
PA_atk-s01_01a:840_6	vacanamattenāpi kammaṭṭhānavikkhepo ahosīti. “Ajja, bhante, katimī”ti divasaṃ vā	840	
PA_atk-s01_01a:840_7	bhikkhugaṇanaṃ vā pañhaṃ vā pucchito pana udakaṃ gilitvā āroceti. Sace divasādīni	840	
PA_atk-s01_01a:840_8	pucchakā na honti, nikkhamanavelāya gāmadvāre niṭṭhubhitvāva yāti.	840	
PA_atk-s01_01a:841_0	Kalambatitthavihāre vassūpagatā paññāsabhikkhū viya ca. Te kira āsaḷhipuṇṇamāyaṃ	841	
PA_atk-s01_01a:841_1	katikavattaṃ akaṃsu – “arahattaṃ appatvā aññamaññaṃ nālapissāmā”ti, gāmañca piṇḍāya	841	
PA_atk-s01_01a:841_2	pavisantā udakagaṇḍūsaṃ katvā pavisiṃsu. Divasādīsu pucchitesu vuttanayeneva paṭipajjiṃsu.	841	
PA_atk-s01_01a:841_3	Tattha manussā niṭṭhubhanaṃ disvā jāniṃsu – “ajjeko āgato, ajja dve”ti. Evañca cintesuṃ	841	
PA_atk-s01_01a:841_4	– “kinnu kho ete amhehiyeva saddhiṃ na sallapanti, udāhu aññamaññampi. Sace aññamaññampi	841	
PA_atk-s01_01a:841_5	na sallapanti, addhā vivādajātā bhavissanti. Etha ne aññamaññaṃ khamāpessāmā”ti,	841	
PA_atk-s01_01a:841_6	sabbe vihāraṃ gantvā paññāsāya bhikkhūsu dvepi bhikkhū ekokāse nāddasaṃsu. Tato yo	841	
PA_atk-s01_01a:841_7	tesu cakkhumā puriso, so āha – “na bho kalahakārakānaṃ vasanokāso īdiso hoti, susammaṭṭhaṃ	841	
PA_atk-s01_01a:841_8	cetiyaṅgaṇabodhiyaṅgaṇaṃ, sunikkhittā sammajjaniyo, sūpaṭṭhapitaṃ pānīyaṃ paribhojanīya”nti,	841	
PA_atk-s01_01a:841_9	te tatova nivattā. Tepi bhikkhū anto temāseyeva arahattaṃ patvā mahāpavāraṇāya visuddhipavāraṇaṃ pavāresuṃ.	841	
PA_atk-s01_01a:842_0	Evaṃ kāḷavallimaṇḍapavāsī mahānāgatthero viya, kalambatitthavihāre vassūpagatabhikkhū	842	
PA_atk-s01_01a:842_1	viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ	842	
PA_atk-s01_01a:842_2	katvā vīthiyo sallakkhetvā, yattha surāsoṇḍadhuttādayo kalahakārakā caṇḍahatthiassādayo	842	
PA_atk-s01_01a:842_3	vā natthi, taṃ vīthiṃ paṭipajjati. Tattha ca piṇḍāya caramāno na turitaturito viya	842	
PA_atk-s01_01a:842_4	javena gacchati. Na hi javena piṇḍapātiyadhutaṅgaṃ nāma kiñci atthi. Visamabhūmibhāgappattaṃ	842	
PA_atk-s01_01a:842_5	pana udakasakaṭaṃ viya niccalo hutvā gacchati. Anugharaṃ paviṭṭho ca dātukāmaṃ vā	842	
PA_atk-s01_01a:842_6	adātukāmaṃ vā sallakkhetvā tadanurūpaṃ kālaṃ āgamento bhikkhaṃ paṭilabhitvā ādāya	842	
PA_atk-s01_01a:842_7	antogāme vā bahigāme vā vihārameva vā āgantvā yathā phāsuke patirūpe okāse nisīditvā	842	
PA_atk-s01_01a:842_8	kammaṭṭhānaṃ manasikaronto āhāre paṭikūlasaññaṃ upaṭṭhapetvā akkhabbhañjana – vaṇalepanaputtamaṃsūpamavasena	842	
PA_atk-s01_01a:842_9	paccavekkhanto aṭṭhaṅgasamannāgataṃ āhāraṃ āhāreti, neva davāya na madāya na maṇḍanāya	842	
PA_atk-s01_01a:842_10	na vibhūsanāya…pe… bhuttāvī ca udakakiccaṃ katvā muhuttaṃ bhattakilamathaṃ paṭippassambhetvā	8421	
PA_atk-s01_01a:842_11	yathā purebhattaṃ, evaṃ pacchābhattaṃ purimayāmaṃ pacchimayāmañca kammaṭṭhānameva	8421	
PA_atk-s01_01a:842_12	manasi karoti, ayaṃ vuccati harati ca paccāharati cāti.	8421	
PA_atk-s01_01a:843_0	Idaṃ pana haraṇapaccāharaṇasaṅkhātaṃ gatapaccāgatavattaṃ pūrento yadi upanissayasampanno	843	
PA_atk-s01_01a:843_1	hoti, paṭhamavaye eva arahattaṃ pāpuṇāti. No ce paṭhamavaye pāpuṇāti, atha majjhimavaye;	843	
PA_atk-s01_01a:843_2	no ce majjhimavaye pāpuṇāti, atha maraṇasamaye; no ce maraṇasamaye pāpuṇāti, atha	843	
PA_atk-s01_01a:843_3	devaputto hutvā; no ce devaputto hutvā pāpuṇāti, anuppanne buddhe nibbatto paccekabodhiṃ	843	
PA_atk-s01_01a:843_4	sacchikaroti. No ce paccekabodhiṃ sacchikaroti, atha buddhānaṃ sammukhībhāve khippābhiñño	843	
PA_atk-s01_01a:843_5	hoti; seyyathāpi thero bāhiyo dārucīriyo mahāpañño vā, seyyathāpi thero sāriputto	843	
PA_atk-s01_01a:843_6	mahiddhiko vā, seyyathāpi thero mahāmoggallāno dhutavādo vā, seyyathāpi thero mahākassapo	843	
PA_atk-s01_01a:843_7	dibbacakkhuko vā, seyyathāpi thero anuruddho vinayadharo vā, seyyathāpi thero upāli	843	
PA_atk-s01_01a:843_8	dhammakathiko vā, seyyathāpi thero puṇṇo mantāṇiputto āraññiko vā, seyyathāpi thero	843	
PA_atk-s01_01a:843_9	revato bahussuto vā, seyyathāpi thero ānando bhikkhākāmo vā, seyyathāpi thero rāhulo	843	
PA_atk-s01_01a:843_10	buddhaputtoti. Iti imasmiṃ catukke yvāyaṃ harati ca paccāharati ca, tassa gocarasampajaññaṃ sikhāpattaṃ hoti.	8431	
PA_atk-s01_01a:844_0	Abhikkamādīsu pana asammuyhanaṃ asammohasampajaññaṃ, taṃ evaṃ veditabbaṃ – idha bhikkhu	844	
PA_atk-s01_01a:844_1	abhikkamanto vā paṭikkamanto vā yathā andhabālaputhujjanā abhikkamādīsu – “attā abhikkamati,	844	
PA_atk-s01_01a:844_2	attanā abhikkamo nibbattito”ti vā, “ahaṃ abhikkamāmi, mayā abhikkamo nibbattito”ti	844	
PA_atk-s01_01a:844_3	vā sammuyhanti, tathā asammuyhanto “abhikkamāmī”ti citte uppajjamāne teneva cittena	844	
PA_atk-s01_01a:844_4	saddhiṃ cittasamuṭṭhānā vāyodhātu viññattiṃ janayamānā uppajjati. Iti cittakiriyavāyodhātuvipphāravasena	844	
PA_atk-s01_01a:844_5	ayaṃ kāyasammato aṭṭhisaṅghāto abhikkamati. Tassevaṃ abhikkamato ekekapāduddharaṇe	844	
PA_atk-s01_01a:844_6	pathavīdhātu āpodhātūti dve dhātuyo omattā honti mandā, itarā dve adhimattā honti	844	
PA_atk-s01_01a:844_7	balavatiyo; tathā atiharaṇavītiharaṇesu. Vossajjane tejodhātu vāyodhātūti dve dhātuyo	844	
PA_atk-s01_01a:844_8	omattā honti mandā, itarā dve adhimattā balavatiyo, tathā sannikkhepanasannirujjhanesu.	844	
PA_atk-s01_01a:844_9	Tattha uddharaṇe pavattā rūpārūpadhammā atiharaṇaṃ na pāpuṇanti, tathā atiharaṇe	844	
PA_atk-s01_01a:844_10	pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,	8441	
PA_atk-s01_01a:844_11	sannikkhepane pavattā sannirujjhanaṃ na pāpuṇanti. Tattha tattheva pabbaṃ pabbaṃ	8441	
PA_atk-s01_01a:844_12	sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.	8441	
PA_atk-s01_01a:844_13	Tattha ko eko abhikkamati, kassa vā ekassa abhikkamanaṃ? Paramatthato hi dhātūnaṃyeva	8441	
PA_atk-s01_01a:844_14	gamanaṃ, dhātūnaṃ ṭhānaṃ, dhātūnaṃ nisajjanaṃ, dhātūnaṃ sayanaṃ. Tasmiṃ tasmiṃ koṭṭhāse saddhiṃ rūpena.	8441	
PA_atk-s01_01a:845	Aññaṃ uppajjate cittaṃ, aññaṃ cittaṃ nirujjhati;	84	
PA_atk-s01_01a:846	Avīcimanusambandho, nadīsotova vattatīti.	84	
PA_atk-s01_01a:847	Evaṃ abhikkamādīsu asammuyhanaṃ asammohasampajaññaṃ nāmāti.	84	
PA_atk-s01_01a:848	Niṭṭhito abhikkante paṭikkante sampajānakārī hotīti padassa attho.	84	
PA_atk-s01_01a:849_0	Ālokite vilokiteti ettha pana ālokitaṃ nāma purato pekkhaṇaṃ. Vilokitaṃ nāma anudisāpekkhaṇaṃ.	849	
PA_atk-s01_01a:849_1	Aññānipi heṭṭhā upari pacchato pekkhaṇavasena olokitaullokitāpalokitāni nāma honti,	849	
PA_atk-s01_01a:849_2	tāni idha na gahitāni. Sāruppavasena pana imāneva dve gahitāni, iminā vā mukhena	849	
PA_atk-s01_01a:849_3	sabbānipi tāni gahitānevāti.	849	
PA_atk-s01_01a:850_0	Tattha “ālokessāmī”ti citte uppanne cittavaseneva anoloketvā atthapariggaṇhanaṃ sātthakasampajaññaṃ,	850	
PA_atk-s01_01a:850_1	taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā – “sace,	850	
PA_atk-s01_01a:850_2	bhikkhave, nandassa puratthimā disā āloketabbā hoti, sabbaṃ cetasā samannāharitvā	850	
PA_atk-s01_01a:850_3	nando puratthimaṃ disaṃ āloketi – ‘evaṃ me puratthimaṃ disaṃ ālokayato na abhijjhādomanassā	850	
PA_atk-s01_01a:850_4	pāpakā akusalā dhammā anvāssavissantī’ti. Itiha tattha sampajāno hoti. Sace, bhikkhave,	850	
PA_atk-s01_01a:850_5	nandassa pacchimā disā…pe… uttarā disā…pe… dakkhiṇā disā…pe… uddhaṃ…pe… adho…pe…	850	
PA_atk-s01_01a:850_6	anudisā anuviloketabbā hoti, sabbaṃ cetasā samannāharitvā nando anudisaṃ anuviloketi	850	
PA_atk-s01_01a:850_7	– ‘evaṃ me anudisaṃ anuvilokayato na abhijjhādomanassā pāpakā akusalā dhammā anvāssavissantī’ti.	850	
PA_atk-s01_01a:850_8	Itiha tattha sampajāno hotī”ti.	850	
PA_atk-s01_01a:851_0	Api ca idhāpi pubbe vuttacetiyadassanādivaseneva sātthakatā ca sappāyatā ca veditabbā,	851	
PA_atk-s01_01a:851_1	kammaṭṭhānassa pana avijahanameva gocarasampajaññaṃ. Tasmā ettha khandhadhātuāyatanakammaṭṭhānikehi	851	
PA_atk-s01_01a:851_2	attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanaṃ	851	
PA_atk-s01_01a:851_3	vilokanaṃ kātabbaṃ. Abbhantare attā nāma āloketā vā viloketā vā natthi, ‘ālokessāmī’ti	851	
PA_atk-s01_01a:851_4	pana citte uppajjamāne teneva cittena saddhiṃ cittasamuṭṭhānā vāyodhātu viññattiṃ	851	
PA_atk-s01_01a:851_5	janayamānā uppajjati. Iti cittakiriyavāyodhātuvipphāravasena heṭṭhimaṃ akkhidalaṃ	851	
PA_atk-s01_01a:851_6	adho sīdati, uparimaṃ uddhaṃ laṅgheti. Koci yantakena vivaranto nāma natthi. Tato	851	
PA_atk-s01_01a:851_7	cakkhuviññāṇaṃ dassanakiccaṃ sādhentaṃ uppajjatīti evaṃ pajānanaṃ panettha asammohasampajaññaṃ	851	
PA_atk-s01_01a:851_8	nāma. Api ca mūlapariññā āgantukatāva kālikabhāvavasena pettha asammohasampajaññaṃ	851	
PA_atk-s01_01a:851_9	veditabbaṃ. Mūlapariññāvasena tāva –	851	
PA_atk-s01_01a:852	Bhavaṅgāvajjanañceva, dassanaṃ sampaṭicchanaṃ;	85	
PA_atk-s01_01a:853	Santīraṇaṃ voṭṭhabbanaṃ, javanaṃ bhavati sattamaṃ.	85	
PA_atk-s01_01a:854_0	Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvaṭṭetvā	854	
PA_atk-s01_01a:854_1	kiriyamanodhātu āvajjanakiccaṃ sādhayamānā, taṃnirodhā cakkhuviññāṇaṃ dassanakiccaṃ	854	
PA_atk-s01_01a:854_2	sādhayamānaṃ, taṃnirodhā vipākamanodhātu sampaṭicchanakiccaṃ sādhayamānā, taṃnirodhā	854	
PA_atk-s01_01a:854_3	vipākamanoviññāṇadhātu santīraṇakiccaṃ sādhayamānā, taṃnirodhā kiriyamanoviññāṇadhātu	854	
PA_atk-s01_01a:854_4	voṭṭhabbanakiccaṃ sādhayamānā, taṃnirodhā sattakkhattuṃ javanaṃ javati. Tattha paṭhamajavanepi	854	
PA_atk-s01_01a:854_5	– “ayaṃ itthī, ayaṃ puriso”ti rajjanadussanamuyhanavasena ālokitavilokitaṃ nāma na	854	
PA_atk-s01_01a:854_6	hoti. Dutiyajavanepi…pe… sattamajavanepi. Etesu pana yuddhamaṇḍale yodhesu viya heṭṭhupariyavasena	854	
PA_atk-s01_01a:854_7	bhijjitvā patitesu – “ayaṃ itthī, ayaṃ puriso”ti rajjanādivasena ālokitavilokitaṃ	854	
PA_atk-s01_01a:854_8	hoti. Evaṃ tāvettha mūlapariññāvasena asammohasampajaññaṃ veditabbaṃ.	854	
PA_atk-s01_01a:855_0	Cakkhudvāre pana rūpe āpāthamāgate bhavaṅgacalanato uddhaṃ sakakiccanipphādanavasena	855	
PA_atk-s01_01a:855_1	āvajjanādīsu uppajjitvā niruddhesu avasāne javanaṃ uppajjati, taṃ pubbe uppannānaṃ	855	
PA_atk-s01_01a:855_2	āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe	855	
PA_atk-s01_01a:855_3	kiñci yācituṃ paviṭṭhassa āgantukapurisassa gehassāmikesu tuṇhīmāsinesu āṇākaraṇaṃ	855	
PA_atk-s01_01a:855_4	na yuttaṃ, evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu	855	
PA_atk-s01_01a:855_5	amuyhantesu ca rajjanadussanamuyhanaṃ ayuttanti evaṃ āgantukabhāvavasena asammohasampajaññaṃ veditabbaṃ.	855	
PA_atk-s01_01a:856_0	Yāni panetāni cakkhudvāre voṭṭhabbanapariyosānāni cittāni uppajjanti, tāni saddhiṃ	856	
PA_atk-s01_01a:856_1	sampayuttadhammehi tattha tattheva bhijjanti, aññamaññaṃ na passantīti, ittarāni	856	
PA_atk-s01_01a:856_2	tāvakālikāni honti. Tattha yathā ekasmiṃ ghare sabbesu mānusakesu matesu avasesassa	856	
PA_atk-s01_01a:856_3	ekassa taṅkhaṇaññeva maraṇadhammassa na yuttā naccagītādīsu abhirati nāma. Evameva	856	
PA_atk-s01_01a:856_4	ekadvāre sasampayuttesu āvajjanādīsu tattha tattheva matesu avasesassa taṅkhaṇeyeva	856	
PA_atk-s01_01a:856_5	maraṇadhammassa javanassāpi rajjanadussanamuyhanavasena abhirati nāma na yuttāti.	856	
PA_atk-s01_01a:856_6	Evaṃ tāvakālikabhāvavasena asammohasampajaññaṃ veditabbaṃ.	856	
PA_atk-s01_01a:857_0	Api ca khandhāyatanadhātupaccayapaccavekkhaṇavasena petaṃ veditabbaṃ. Ettha hi cakkhu	857	
PA_atk-s01_01a:857_1	ceva rūpā ca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,	857	
PA_atk-s01_01a:857_2	saññā saññākkhandho, phassādikā saṅkhārakkhandho. Evametesaṃ pañcannaṃ khandhānaṃ	857	
PA_atk-s01_01a:857_3	samavāye ālokanavilokanaṃ paññāyati. Tattha ko eko āloketi, ko viloketi?	857	
PA_atk-s01_01a:858_0	Tathā cakkhu cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo sampayuttadhammā	858	
PA_atk-s01_01a:858_1	dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ paññāyati.	858	
PA_atk-s01_01a:858_2	Tattha ko eko āloketi, ko viloketi?	858	
PA_atk-s01_01a:859_0	Tathā cakkhu cakkhudhātu, rūpaṃ rūpadhātu, dassanaṃ cakkhuviññāṇadhātu, taṃsampayuttā	859	
PA_atk-s01_01a:859_1	vedanādayo dhammā dhammadhātu. Evametāsaṃ catunnaṃ dhātūnaṃ samavāye ālokanavilokanaṃ	859	
PA_atk-s01_01a:859_2	paññāyati. Tattha ko eko āloketi, ko viloketi?	859	
PA_atk-s01_01a:860_0	Tathā cakkhu nissayapaccayo, rūpā ārammaṇapaccayo, āvajjanaṃ anantarasamanantarūpanissayanatthivigatapaccayo,	860	
PA_atk-s01_01a:860_1	āloko upanissayapaccayo, vedanādayo sahajātapaccayo. Evametesaṃ paccayānaṃ samavāye	860	
PA_atk-s01_01a:860_2	ālokanavilokanaṃ paññāyati. Tattha ko eko āloketi, ko viloketīti? Evamettha khandhāyatanadhātupaccayapaccavekkhaṇavasenapi	860	
PA_atk-s01_01a:860_3	asammohasampajaññaṃ veditabbaṃ.	860	
PA_atk-s01_01a:861_0	Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ	861	
PA_atk-s01_01a:861_1	akatvā hatthapādānaṃ samiñjanapasāraṇapaccayā atthānatthaṃ pariggaṇhitvā atthapariggaṇhanaṃ	861	
PA_atk-s01_01a:861_2	sātthakasampajaññaṃ. Tattha hatthapāde aticiraṃ samiñjetvā vā pasāretvā vā ṭhitassa	861	
PA_atk-s01_01a:861_3	khaṇe khaṇe vedanā uppajjati, cittaṃ ekaggataṃ na labhati, kammaṭṭhānaṃ paripatati,	861	
PA_atk-s01_01a:861_4	visesaṃ nādhigacchati. Kāle samiñjentassa kāle pasārentassa pana tā vedanā nuppajjanti,	861	
PA_atk-s01_01a:861_5	cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti, evaṃ atthānatthapariggaṇhanaṃ veditabbaṃ.	861	
PA_atk-s01_01a:862	Atthe pana satipi sappāyāsappāyaṃ pariggaṇhitvā sappāyapariggaṇhanaṃ sappāyasampajaññaṃ. Tatrāyaṃ nayo –	86	
PA_atk-s01_01a:863_0	Mahācetiyaṅgaṇe kira daharabhikkhū sajjhāyaṃ gaṇhanti, tesaṃ piṭṭhipassesu daharabhikkhuniyo	863	
PA_atk-s01_01a:863_1	dhammaṃ suṇanti. Tatreko daharo hatthaṃ pasārento kāyasaṃsaggaṃ patvā teneva kāraṇena	863	
PA_atk-s01_01a:863_2	gihī jāto. Aparo bhikkhu pādaṃ pasārento aggimhi pasāresi, aṭṭhimāhacca pādo jhāyi.	863	
PA_atk-s01_01a:863_3	Aparo vammike pasāresi, so āsīvisena ḍaṭṭho. Aparo cīvarakuṭidaṇḍake pasāresi, taṃ	863	
PA_atk-s01_01a:863_4	maṇisappo ḍaṃsi. Tasmā evarūpe asappāye apasāretvā sappāye pasāretabbaṃ. Idamettha sappāyasampajaññaṃ.	863	
PA_atk-s01_01a:864_0	Gocarasampajaññaṃ pana mahātheravatthunā dīpetabbaṃ – mahāthero kira divāṭhāne nisinno	864	
PA_atk-s01_01a:864_1	antevāsikehi saddhiṃ kathayamāno sahasā hatthaṃ samiñjetvā puna yathāṭhāne ṭhapetvā	864	
PA_atk-s01_01a:864_2	saṇikaṃ samiñjesi. Taṃ antevāsikā pucchiṃsu – “kasmā, bhante, sahasā hatthaṃ samiñjitvā	864	
PA_atk-s01_01a:864_3	puna yathāṭhāne ṭhapetvā saṇikaṃ samiñjiyitthā”ti? Yato paṭṭhāyāhaṃ, āvuso, kammaṭṭhānaṃ	864	
PA_atk-s01_01a:864_4	manasikātuṃ āraddho, na me kammaṭṭhānaṃ muñcitvā hattho samiñjitapubbo, idāni pana	864	
PA_atk-s01_01a:864_5	me tumhehi saddhiṃ kathayamānena kammaṭṭhānaṃ muñcitvā samiñjito. Tasmā puna yathāṭhāne	864	
PA_atk-s01_01a:864_6	ṭhapetvā samiñjesinti. Sādhu, bhante, bhikkhunā nāma evarūpena bhavitabbanti. Evametthāpi	864	
PA_atk-s01_01a:864_7	kammaṭṭhānāvijahanameva gocarasampajaññanti veditabbaṃ.	864	
PA_atk-s01_01a:865_0	Abbhantare attā nāma koci samiñjento vā pasārento vā natthi, vuttappakāracittakiriyavāyodhātuvipphārena	865	
PA_atk-s01_01a:865_1	pana suttākaḍḍhanavasena dāruyantassa hatthapādalacalanaṃ viya samiñjanapasāraṇaṃ	865	
PA_atk-s01_01a:865_2	hotīti evaṃ parijānanaṃ panettha asammohasampajaññanti veditabbaṃ.	865	
PA_atk-s01_01a:866_0	Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa	866	
PA_atk-s01_01a:866_1	bhikkhāpaṭiggahaṇādivasena paribhogo dhāraṇaṃ nāma. Tattha saṅghāṭicīvaradhāraṇe	866	
PA_atk-s01_01a:866_2	tāva nivāsetvā vā pārupitvā vā piṇḍāya carato āmisalābho sītassa paṭighātāyātiādinā	866	
PA_atk-s01_01a:866_3	nayena bhagavatā vuttappakāroyeva ca attho attho nāma. Tassa vasena sātthakasampajaññaṃ veditabbaṃ.	866	
PA_atk-s01_01a:867_0	Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa ghanaṃ	867	
PA_atk-s01_01a:867_1	dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva, aggaḷādidānena	867	
PA_atk-s01_01a:867_2	hissa taṃ palibodhakaraṃ hoti. Tathā paṭṭuṇṇadukūlādibhedaṃ lobhanīyacīvaraṃ. Tādisañhi	867	
PA_atk-s01_01a:867_3	araññe ekakassa nivāsantarāyakaraṃ jīvitantarāyakarañcāpi hoti. Nippariyāyena pana	867	
PA_atk-s01_01a:867_4	yaṃ nimittakammādimicchājīvavasena uppannaṃ, yañcassa sevamānassa akusalā dhammā	867	
PA_atk-s01_01a:867_5	abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ. Tassa	867	
PA_atk-s01_01a:867_6	vasenettha sappāyasampajaññaṃ. Kammaṭṭhānāvijahanavaseneva gocarasampajaññaṃ veditabbaṃ.	867	
PA_atk-s01_01a:868_0	Abbhantare attā nāma koci cīvaraṃ pārupento natthi, vuttappakārena cittakiriyavāyodhātuvipphāreneva	868	
PA_atk-s01_01a:868_1	pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na	868	
PA_atk-s01_01a:868_2	jānāti – “mayā kāyo pārupito”ti. Kāyopi na jānāti – “ahaṃ cīvarena pārupito”ti. Dhātuyova	868	
PA_atk-s01_01a:868_3	dhātusamūhaṃ paṭicchādenti paṭapilotikāyapotthakarūpapaṭicchādane viya. Tasmā neva	868	
PA_atk-s01_01a:868_4	sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.	868	
PA_atk-s01_01a:869_0	Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti, keci	869	
PA_atk-s01_01a:869_1	gūthamuttakaddamadaṇḍasatthappahārādīhi asakkāraṃ. Na tehi nāgavammikarukkhādayo	869	
PA_atk-s01_01a:869_2	somanassaṃ vā domanassaṃ vā karonti. Evameva neva sundaraṃ cīvaraṃ labhitvā somanassaṃ	869	
PA_atk-s01_01a:869_3	kātabbaṃ, na asundaraṃ labhitvā domanassanti, evaṃ pavattapaṭisaṅkhānavasenettha	869	
PA_atk-s01_01a:869_4	asammohasampajaññaṃ veditabbaṃ.	869	
PA_atk-s01_01a:870	Pattadhāraṇepi pattaṃ sahasāva aggahetvā imaṃ gahetvā piṇḍāya caramāno bhikkhaṃ labhissāmīti, evaṃ pattaggahaṇapaccayā paṭilabhitabbaṃ atthavasena sātthakasampajaññaṃ veditabbaṃ.	87	
PA_atk-s01_01a:871_0	Kisadubbalasarīrassa pana garupatto asappāyo, yassa kassaci catupañcagaṇṭhikāhato	871	
PA_atk-s01_01a:871_1	dubbisodhanīyo asappāyova. Duddhotapattopi na vaṭṭati, taṃ dhovantasseva cassa palibodho	871	
PA_atk-s01_01a:871_2	hoti. Maṇivaṇṇapatto pana lobhanīyo, cīvare vuttanayeneva asappāyo, nimittakammādivasena	871	
PA_atk-s01_01a:871_3	laddho pana yañcassa sevamānassa akusalā dhammā abhivaḍḍhanti, kusalā dhammā parihāyanti,	871	
PA_atk-s01_01a:871_4	ayaṃ ekantaasappāyova. Viparīto sappāyo. Tassa vasenettha sappāyasampajaññaṃ. Kammaṭṭhānāvijahanavaseneva	871	
PA_atk-s01_01a:871_5	ca gocarasampajaññaṃ veditabbaṃ.	871	
PA_atk-s01_01a:872_0	Abbhantare attā nāma koci pattaṃ gaṇhanto natthi, vuttappakārena cittakiriyavāyodhātuvipphāravaseneva	872	
PA_atk-s01_01a:872_1	pattaggahaṇaṃ nāma hoti. Tattha pattopi acetano, hatthāpi acetanā. Patto na jānāti	872	
PA_atk-s01_01a:872_2	– “ahaṃ hatthehi gahito”ti. Hatthāpi na jānanti – “amhehi patto gahito”ti. Dhātuyova	872	
PA_atk-s01_01a:872_3	dhātusamūhaṃ gaṇhanti, saṇḍāsena aggivaṇṇapattaggahaṇe viyāti. Evaṃ pavattapaṭisaṅkhānavasenettha	872	
PA_atk-s01_01a:872_4	asammohasampajaññaṃ veditabbaṃ.	872	
PA_atk-s01_01a:873_0	Api ca yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe	873	
PA_atk-s01_01a:873_1	anāthasālāyaṃ nipanne anāthamanusse disvā, ye dayālukā purisā, te tesaṃ vaṇamattacoḷakāni	873	
PA_atk-s01_01a:873_2	ceva kapālādīhi ca bhesajjāni upanāmenti. Tattha coḷakānipi kesañci saṇhāni, kesañci	873	
PA_atk-s01_01a:873_3	thūlāni pāpuṇanti. Bhesajjakapālakānipi kesañci susaṇṭhānāni, kesañci dussaṇṭhānāni	873	
PA_atk-s01_01a:873_4	pāpuṇanti, na te tattha sumanā vā dummanā vā honti. Vaṇapaṭicchādanamatteneva hi	873	
PA_atk-s01_01a:873_5	coḷakena, bhesajjapaṭiggahaṇamatteneva ca kapālakena tesaṃ attho. Evameva yo bhikkhu	873	
PA_atk-s01_01a:873_6	vaṇacoḷakaṃ viya cīvaraṃ, bhesajjakapālakaṃ viya ca pattaṃ, kapāle bhesajjamiva ca	873	
PA_atk-s01_01a:873_7	patte laddhaṃ bhikkhaṃ sallakkheti, ayaṃ saṅghāṭipattacīvaradhāraṇe asammohasampajaññena	873	
PA_atk-s01_01a:873_8	uttamasampajānakārīti veditabbo.	873	
PA_atk-s01_01a:874_0	Asitādīsu asiteti piṇḍapātabhojane. Pīteti yāguādipāne. Khāyiteti piṭṭhakhajjādikhādane.	874	
PA_atk-s01_01a:874_1	Sāyiteti madhuphāṇitādisāyane. Tattha neva davāyātiādinā nayena vutto aṭṭhavidhopi	874	
PA_atk-s01_01a:874_2	attho attho nāma. Tasseva vasena sātthakasampajaññaṃ veditabbaṃ.	874	
PA_atk-s01_01a:875_0	Lūkhapaṇītatittamadhurarasādīsu pana yena bhojanena yassa phāsu na hoti, taṃ tassa	875	
PA_atk-s01_01a:875_1	asappāyaṃ. Yaṃ pana nimittakammādivasena paṭiladdhaṃ, yañcassa bhuñjato akusalā dhammā	875	
PA_atk-s01_01a:875_2	abhivaḍḍhanti, kusalā dhammā parihāyanti, taṃ ekantaasappāyameva, viparītaṃ sappāyaṃ.	875	
PA_atk-s01_01a:875_3	Tassa vasenettha sappāyasampajaññaṃ. Kammaṭṭhānāvijahanavaseneva ca gocarasampajaññaṃ veditabbaṃ.	875	
PA_atk-s01_01a:876_0	Abbhantare attā nāma koci bhuñjako natthi, vuttappakāracittakiriyavāyodhātuvipphāreneva	876	
PA_atk-s01_01a:876_1	pattappaṭiggahaṇaṃ nāma hoti. Cittakiriyavāyodhātuvipphāreneva hatthassa patte otāraṇaṃ	876	
PA_atk-s01_01a:876_2	nāma hoti. Cittakiriyavāyodhātuvipphāreneva ālopakaraṇaṃ ālopauddhāraṇaṃ mukhavivaraṇañca	876	
PA_atk-s01_01a:876_3	hoti, na koci kuñcikāya yantakena vā hanukaṭṭhīni vivarati. Cittakiriyavāyodhātuvipphāreneva	876	
PA_atk-s01_01a:876_4	ālopassa mukhe ṭhapanaṃ, uparidantānaṃ musalakiccasādhanaṃ, heṭṭhimadantānaṃ udukkhalakiccasādhanaṃ,	876	
PA_atk-s01_01a:876_5	jivhāya hatthakiccasādhanañca hoti. Iti tattha aggajivhāya tanukakheḷo mūlajivhāya	876	
PA_atk-s01_01a:876_6	bahalakheḷo makkheti. Taṃ heṭṭhādantaudukkhale jivhāhatthaparivattakaṃ kheḷodakena	876	
PA_atk-s01_01a:876_7	temitaṃ uparidantamusalasañcuṇṇitaṃ koci kaṭacchunā vā dabbiyā vā antopavesento nāma	876	
PA_atk-s01_01a:876_8	natthi, vāyodhātuyāva pavisati. Paviṭṭhaṃ paviṭṭhaṃ koci palālasanthāraṃ katvā dhārento	876	
PA_atk-s01_01a:876_9	nāma natthi, vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ katvā aggiṃ	876	
PA_atk-s01_01a:876_10	jāletvā pacanto nāma natthi, tejodhātuyāva paccati. Pakkaṃ pakkaṃ koci daṇḍakena	8761	
PA_atk-s01_01a:876_11	vā yaṭṭhiyā vā bahi nīhārako nāma natthi, vāyodhātuyeva nīharati. Iti vāyodhātu paṭiharati	8761	
PA_atk-s01_01a:876_12	ca, vītiharati ca, dhāreti ca, parivatteti ca, sañcuṇṇeti ca, visoseti ca, nīharati	8761	
PA_atk-s01_01a:876_13	ca. Pathavīdhātu dhāreti ca, parivatteti ca, sañcuṇṇeti ca, visoseti ca. Āpodhātu	8761	
PA_atk-s01_01a:876_14	sineheti ca, allattañca anupāleti. Tejodhātu antopaviṭṭhaṃ paripāceti. Ākāsadhātu	8761	
PA_atk-s01_01a:876_15	añjaso hoti. Viññāṇadhātu tattha tattha sammāpayogamanvāya ābhujatīti. Evaṃ pavattapaṭisaṅkhānavasenettha	8761	
PA_atk-s01_01a:876_16	asammohasampajaññaṃ veditabbaṃ.	8761	
PA_atk-s01_01a:877_0	Api ca gamanato pariyesanato paribhogato āsayato nidhānato aparipakkato paripakkato	877	
PA_atk-s01_01a:877_1	phalato nissandato sammakkhanatoti, evaṃ dasavidhapaṭikūlabhāvapaccavekkhaṇato pettha	877	
PA_atk-s01_01a:877_2	asammohasampajaññaṃ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.	877	
PA_atk-s01_01a:878_0	Uccārapassāvakammeti uccārassa ca passāvassa ca karaṇe. Tattha pattakāle uccārapassāvaṃ	878	
PA_atk-s01_01a:878_1	akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,	878	
PA_atk-s01_01a:878_2	aññe ca rogā uppajjanti. Karontassa pana sabbaṃ taṃ na hotīti ayamettha attho. Tassa	878	
PA_atk-s01_01a:878_3	vasena sātthakasampajaññaṃ veditabbaṃ.	878	
PA_atk-s01_01a:879_0	Aṭṭhāne uccārapassāvaṃ karontassa pana āpatti hoti, ayaso vaḍḍhati, jīvitantarāyo	879	
PA_atk-s01_01a:879_1	hoti, patirūpe ṭhāne karontassa sabbaṃ taṃ na hotīti idamettha sappāyaṃ tassa vasena	879	
PA_atk-s01_01a:879_2	sappāyasampajaññaṃ. Kammaṭṭhānāvijahanavaseneva ca gocarasampajaññaṃ veditabbaṃ.	879	
PA_atk-s01_01a:880_0	Abbhantare attā nāma uccārapassāvakammaṃ karonto natthi, cittakiriyavāyodhātuvipphāreneva	880	
PA_atk-s01_01a:880_1	pana uccārapassāvakammaṃ hoti. Yathā vā pana pakke gaṇḍe gaṇḍabhedena pubbalohitaṃ	880	
PA_atk-s01_01a:880_2	akāmatāya nikkhamati. Yathā ca atibharitā udakabhājanā udakaṃ akāmatāya nikkhamati.	880	
PA_atk-s01_01a:880_3	Evaṃ pakkāsayamuttavatthīsu sannicitā uccārapassāvā vāyuvegasamuppīḷitā akāmatāyapi	880	
PA_atk-s01_01a:880_4	nikkhamanti. So panāyaṃ evaṃ nikkhamanto uccārapassāvo neva tassa bhikkhuno attano	880	
PA_atk-s01_01a:880_5	hoti, na parassa, kevalaṃ sarīranissandova hoti. Yathā kiṃ? Yathā udakatumbato purāṇudakaṃ	880	
PA_atk-s01_01a:880_6	chaḍḍentassa neva taṃ attano hoti, na paresaṃ; kevalaṃ paṭijagganamattameva hoti;	880	
PA_atk-s01_01a:880_7	evaṃ pavattapaṭisaṅkhānavasenettha asammohasampajaññaṃ veditabbaṃ.	880	
PA_atk-s01_01a:881_0	Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Jāgariteti	881	
PA_atk-s01_01a:881_1	jāgaraṇe. Bhāsiteti kathane. Tuṇhībhāveti akathane. “Gacchanto vā gacchāmīti pajānāti,	881	
PA_atk-s01_01a:881_2	ṭhito vā ṭhitomhīti pajānāti, nisinno vā nisinnomhīti pajānāti, sayāno vā sayānomhīti	881	
PA_atk-s01_01a:881_3	pajānātī”ti imasmiñhi sutte addhānairiyāpathā kathitā. “Abhikkante paṭikkante ālokite	881	
PA_atk-s01_01a:881_4	vilokite samiñjite pasārite”ti imasmiṃ majjhimā. “Gate ṭhite nisinne sutte jāgarite”ti	881	
PA_atk-s01_01a:881_5	idha pana khuddakacuṇṇiyairiyāpathā kathitā. Tasmā tesupi vuttanayeneva sampajānakāritā veditabbā.	881	
PA_atk-s01_01a:882_0	Tipiṭakamahāsivatthero panāha – yo ciraṃ gantvā vā caṅkamitvā vā aparabhāge ṭhito	882	
PA_atk-s01_01a:882_1	iti paṭisañcikkhati – “caṅkamanakāle pavattā rūpārūpadhammā ettheva niruddhā”ti.	882	
PA_atk-s01_01a:882_2	Ayaṃ gate sampajānakārī nāma.	882	
PA_atk-s01_01a:883_0	Yo sajjhāyaṃ vā karonto, pañhaṃ vā vissajjento, kammaṭṭhānaṃ vā manasikaronto ciraṃ	883	
PA_atk-s01_01a:883_1	ṭhatvā aparabhāge nisinno iti paṭisañcikkhati – “ṭhitakāle pavattā rūpārūpadhammā	883	
PA_atk-s01_01a:883_2	ettheva niruddhā”ti. Ayaṃ ṭhite sampajānakārī nāma.	883	
PA_atk-s01_01a:884	Yo sajjhāyādikaraṇavaseneva ciraṃ nisīditvā aparabhāge uṭṭhāya iti paṭisañcikkhati – “nisinnakāle pavattā rūpārūpadhammā ettheva niruddhā”ti. Ayaṃ nisinne sampajānakārī nāma.	88	
PA_atk-s01_01a:885_0	Yo pana nipannako sajjhāyaṃ vā karonto kammaṭṭhānaṃ vā manasikaronto niddaṃ okkamitvā	885	
PA_atk-s01_01a:885_1	aparabhāge uṭṭhāya iti paṭisañcikkhati – “sayanakāle pavattā rūpārūpadhammā ettheva	885	
PA_atk-s01_01a:885_2	niruddhā”ti. Ayaṃ sutte jāgarite ca sampajānakārī nāma. Kiriyamayacittānañhi appavattanaṃ	885	
PA_atk-s01_01a:885_3	soppaṃ nāma, pavattanaṃ jāgaritaṃ nāma.	885	
PA_atk-s01_01a:886_0	Yo pana bhāsamāno – “ayaṃ saddo nāma oṭṭhe ca paṭicca, dante ca jivhañca tāluñca	886	
PA_atk-s01_01a:886_1	paṭicca, cittassa ca tadanurūpaṃ payogaṃ paṭicca jāyatī”ti sato sampajānova bhāsati.	886	
PA_atk-s01_01a:886_2	Ciraṃ vā pana kālaṃ sajjhāyaṃ vā katvā, dhammaṃ vā kathetvā, kammaṭṭhānaṃ vā pavattetvā,	886	
PA_atk-s01_01a:886_3	pañhaṃ vā vissajjetvā, aparabhāge tuṇhībhūto iti paṭisañcikkhati – “bhāsitakāle uppannā	886	
PA_atk-s01_01a:886_4	rūpārūpadhammā ettheva niruddhā”ti. Ayaṃ bhāsite sampajānakārī nāma.	886	
PA_atk-s01_01a:887_0	Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati	887	
PA_atk-s01_01a:887_1	– “tuṇhībhūtakāle pavattā rūpārūpadhammā ettheva niruddhā”ti. Upādārūpappavattiyañhi	887	
PA_atk-s01_01a:887_2	sati bhāsati nāma, asati tuṇhī bhavati nāmāti. Ayaṃ tuṇhībhāve sampajānakārī nāmāti.	887	
PA_atk-s01_01a:888_0	Tayidaṃ mahāsivattherena vuttaṃ asammohadhuraṃ mahāsatipaṭṭhānasutte adhippetaṃ.	888	
PA_atk-s01_01a:888_1	Imasmiṃ pana sāmaññaphale sabbampi catubbidhaṃ sampajaññaṃ labbhati. Tasmā vuttanayeneva	888	
PA_atk-s01_01a:888_2	cettha catunnaṃ sampajaññānaṃ vasena sampajānakāritā veditabbā. Sampajānakārīti ca	888	
PA_atk-s01_01a:888_3	sabbapadesu satisampayuttasseva sampajaññassa vasena attho veditabbo. Satisampajaññena	888	
PA_atk-s01_01a:888_4	samannāgatoti etassa hi padassa ayaṃ vitthāro. Vibhaṅgappakaraṇe pana – “sato sampajāno	888	
PA_atk-s01_01a:888_5	abhikkamati, sato sampajāno paṭikkamatī”ti evaṃ etāni padāni vibhattāneva. Evaṃ,	888	
PA_atk-s01_01a:888_6	kho mahārājāti evaṃ satisampayuttassa sampajaññassa vasena abhikkamādīni pavattento	888	
PA_atk-s01_01a:888_7	satisampajaññena samannāgato nāma hotīti attho.	888	
PA_atk-s01_01a:889	Santosakathā	88	
PA_atk-s01_01a:890_0	215. Idha, mahārāja, bhikkhu santuṭṭho hotīti ettha santuṭṭhoti itarītarapaccayasantosena	890	
PA_atk-s01_01a:890_1	samannāgato. So panesa santoso dvādasavidho hoti, seyyathidaṃ – cīvare yathālābhasantoso,	890	
PA_atk-s01_01a:890_2	yathābalasantoso, yathāsāruppasantosoti tividho. Evaṃ piṇḍapātādīsu. Tassāyaṃ pabhedavaṇṇanā –	890	
PA_atk-s01_01a:891_0	Idha bhikkhu cīvaraṃ labhati, sundaraṃ vā asundaraṃ vā. So teneva yāpeti, aññaṃ na	891	
PA_atk-s01_01a:891_1	pattheti, labhantopi na gaṇhati. Ayamassa cīvare yathālābhasantoso. Atha pana pakatidubbalo	891	
PA_atk-s01_01a:891_2	vā hoti, ābādhajarābhibhūto vā, garucīvaraṃ pārupanto kilamati. So sabhāgena bhikkhunā	891	
PA_atk-s01_01a:891_3	saddhiṃ taṃ parivattetvā lahukena yāpentopi santuṭṭhova hoti. Ayamassa cīvare yathābalasantoso.	891	
PA_atk-s01_01a:891_4	Aparo paṇītapaccayalābhī hoti. So pattacīvarādīnaṃ aññataraṃ mahagghapattacīvaraṃ	891	
PA_atk-s01_01a:891_5	bahūni vā pana pattacīvarāni labhitvā idaṃ therānaṃ cirapabbajitānaṃ, idaṃ bahussutānaṃ	891	
PA_atk-s01_01a:891_6	anurūpaṃ, idaṃ gilānānaṃ, idaṃ appalābhīnaṃ hotūti datvā tesaṃ purāṇacīvaraṃ vā gahetvā	891	
PA_atk-s01_01a:891_7	saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova	891	
PA_atk-s01_01a:891_8	hoti. Ayamassa cīvare yathāsāruppasantoso.	891	
PA_atk-s01_01a:892_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	892	
PA_atk-s01_01a:892_1	na pattheti, labhantopi na gaṇhati. Ayamassa piṇḍapāte yathālābhasantoso. Yo pana	892	
PA_atk-s01_01a:892_2	attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena	892	
PA_atk-s01_01a:892_3	aphāsu hoti. So sabhāgassa bhikkhuno taṃ datvā tassa hatthato sappāyabhojanaṃ bhuñjitvā	892	
PA_atk-s01_01a:892_4	samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo	892	
PA_atk-s01_01a:892_5	bahuṃ paṇītaṃ piṇḍapātaṃ labhati. So taṃ cīvaraṃ viya theracirapabbajitabahussutaappalābhīgilānānaṃ	892	
PA_atk-s01_01a:892_6	datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.	892	
PA_atk-s01_01a:892_7	Ayamassa piṇḍapāte yathāsāruppasantoso.	892	
PA_atk-s01_01a:893_0	Idha pana bhikkhu senāsanaṃ labhati, manāpaṃ vā amanāpaṃ vā, so tena neva somanassaṃ,	893	
PA_atk-s01_01a:893_1	na domanassaṃ uppādeti; antamaso tiṇasanthārakenapi yathāladdheneva tussati. Ayamassa	893	
PA_atk-s01_01a:893_2	senāsane yathālābhasantoso. Yo pana attano pakativiruddhaṃ vā byādhiviruddhaṃ vā	893	
PA_atk-s01_01a:893_3	senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā	893	
PA_atk-s01_01a:893_4	tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.	893	
PA_atk-s01_01a:894_0	Aparo mahāpuñño leṇamaṇḍapakūṭāgārādīni bahūni paṇītasenāsanāni labhati. So tāni	894	
PA_atk-s01_01a:894_1	cīvaraṃ viya theracirapabbajitabahussutaappalābhīgilānānaṃ datvā yattha katthaci	894	
PA_atk-s01_01a:894_2	vasantopi santuṭṭhova hoti. Ayamassa senāsane yathāsāruppasantoso. Yopi – “uttamasenāsanaṃ	894	
PA_atk-s01_01a:894_3	nāma pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna	894	
PA_atk-s01_01a:894_4	paṭibujjhato kāmavitakkā pātubhavantī”ti paṭisañcikkhitvā tādisaṃ senāsanaṃ pattampi	894	
PA_atk-s01_01a:894_5	na sampaṭicchati. So taṃ paṭikkhipitvā abbhokāsarukkhamūlādīsu vasantopi santuṭṭhova	894	
PA_atk-s01_01a:894_6	hoti. Ayampissa senāsane yathāsāruppasantoso.	894	
PA_atk-s01_01a:895_0	Idha pana bhikkhu bhesajjaṃ labhati, lūkhaṃ vā paṇītaṃ vā, so yaṃ labhati, teneva	895	
PA_atk-s01_01a:895_1	tussati, aññaṃ na pattheti, labhantopi na gaṇhati. Ayamassa gilānapaccaye yathālābhasantoso.	895	
PA_atk-s01_01a:895_2	Yo pana telena atthiko phāṇitaṃ labhati. So taṃ sabhāgassa bhikkhuno datvā tassa	895	
PA_atk-s01_01a:895_3	hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.	895	
PA_atk-s01_01a:895_4	Ayamassa gilānapaccaye yathābalasantoso.	895	
PA_atk-s01_01a:896_0	Aparo mahāpuñño bahuṃ telamadhuphāṇitādipaṇītabhesajjaṃ labhati. So taṃ cīvaraṃ viya	896	
PA_atk-s01_01a:896_1	theracirapabbajitabahussutaappalābhīgilānānaṃ datvā tesaṃ ābhatena yena kenaci yāpentopi	896	
PA_atk-s01_01a:896_2	santuṭṭhova hoti. Yo pana ekasmiṃ bhājane muttaharīṭakaṃ ṭhapetvā ekasmiṃ catumadhuraṃ	896	
PA_atk-s01_01a:896_3	– “gaṇhāhi, bhante, yadicchasī”ti vuccamāno sacassa tesu aññatarenapi rogo vūpasammati,	896	
PA_atk-s01_01a:896_4	atha muttaharīṭakaṃ nāma buddhādīhi vaṇṇitanti catumadhuraṃ paṭikkhipitvā muttaharīṭakeneva	896	
PA_atk-s01_01a:896_5	bhesajjaṃ karonto paramasantuṭṭhova hoti. Ayamassa gilānapaccaye yathāsāruppasantoso.	896	
PA_atk-s01_01a:897_0	Iminā pana dvādasavidhena itarītarapaccayasantosena samannāgatassa bhikkhuno aṭṭha	897	
PA_atk-s01_01a:897_1	parikkhārā vaṭṭanti. Tīṇi cīvarāni, patto, dantakaṭṭhacchedanavāsi, ekā sūci, kāyabandhanaṃ	897	
PA_atk-s01_01a:897_2	parissāvananti. Vuttampi cetaṃ –	897	
PA_atk-s01_01a:898	“Ticīvarañca patto ca, vāsi sūci ca bandhanaṃ;	89	
PA_atk-s01_01a:899	Parissāvanena aṭṭhete, yuttayogassa bhikkhuno”ti.	89	
PA_atk-s01_01a:900_0	Te sabbe kāyaparihārikāpi honti kucchiparihārikāpi. Kathaṃ? Ticīvaraṃ tāva nivāsetvā	900	
PA_atk-s01_01a:900_1	ca pārupitvā ca vicaraṇakāle kāyaṃ pariharati, posetīti kāyaparihārikaṃ hoti. Cīvarakaṇṇena	900	
PA_atk-s01_01a:900_2	udakaṃ parissāvetvā pivanakāle khāditabbaphalāphalagahaṇakāle ca kucchiṃ pariharati;	900	
PA_atk-s01_01a:900_3	posetīti kucchiparihārikaṃ hoti.	900	
PA_atk-s01_01a:901	Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko hoti. Āhāraṃ gahetvā bhuñjanakāle kucchiparihāriko.	90	
PA_atk-s01_01a:902	Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti. Ucchuchedananāḷikerāditacchanakāle kucchiparihārikā.	90	
PA_atk-s01_01a:903	Sūcipi cīvarasibbanakāle kāyaparihārikā hoti. Pūvaṃ vā phalaṃ vā vijjhitvā khādanakāle kucchiparihārikā.	90	
PA_atk-s01_01a:904	Kāyabandhanaṃ bandhitvā vicaraṇakāle kāyaparihārikaṃ. Ucchuādīni bandhitvā gahaṇakāle kucchiparihārikaṃ.	90	
PA_atk-s01_01a:905_0	Parissāvanaṃ tena udakaṃ parissāvetvā nhānakāle, senāsanaparibhaṇḍakaraṇakāle ca	905	
PA_atk-s01_01a:905_1	kāyaparihārikaṃ. Pānīyaṃ parissāvanakāle, teneva tilataṇḍulaputhukādīni gahetvā khādanakāle	905	
PA_atk-s01_01a:905_2	ca kucchiparihāriyaṃ. Ayaṃ tāva aṭṭhaparikkhārikassa parikkhāramattā. Navaparikkhārikassa	905	
PA_atk-s01_01a:905_3	pana seyyaṃ pavisantassa tatraṭṭhakaṃ paccattharaṇaṃ vā kuñcikā vā vaṭṭati. Dasaparikkhārikassa	905	
PA_atk-s01_01a:905_4	nisīdanaṃ vā cammakhaṇḍaṃ vā vaṭṭati. Ekādasaparikkhārikassa pana kattarayaṭṭhi vā	905	
PA_atk-s01_01a:905_5	telanāḷikā vā vaṭṭati. Dvādasaparikkhārikassa chattaṃ vā upāhanaṃ vā vaṭṭati. Etesu	905	
PA_atk-s01_01a:905_6	ca aṭṭhaparikkhārikova santuṭṭho, itare asantuṭṭhā mahicchā mahābhārāti na vattabbā.	905	
PA_atk-s01_01a:905_7	Etepi hi appicchāva santuṭṭhāva subharāva sallahukavuttinova. Bhagavā pana na yimaṃ	905	
PA_atk-s01_01a:905_8	suttaṃ tesaṃ vasena kathesi, aṭṭhaparikkhārikassa vasena kathesi. So hi khuddakavāsiñca	905	
PA_atk-s01_01a:905_9	sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā ticīvaraṃ	905	
PA_atk-s01_01a:905_10	kāyapaṭibaddhaṃ katvā yenicchakaṃ sukhaṃ pakkamati. Paṭinivattetvā gahetabbaṃ nāmassa	9051	
PA_atk-s01_01a:905_11	na hoti. Iti imassa bhikkhuno sallahukavuttitaṃ dassento bhagavā – “santuṭṭho hoti	9051	
PA_atk-s01_01a:905_12	kāyaparihārikena cīvarenā”tiādimāha. Tattha kāyaparihārikenāti kāyapariharaṇamattakena.	9051	
PA_atk-s01_01a:905_13	Kucchiparihārikenāti kucchipariharaṇamattakena. Samādāyeva pakkamatīti aṭṭhaparikkhāramattakaṃ	9051	
PA_atk-s01_01a:905_14	sabbaṃ gahetvāva kāyapaṭibaddhaṃ katvāva gacchati. “Mama vihāro pariveṇaṃ upaṭṭhāko”ti	9051	
PA_atk-s01_01a:905_15	āsaṅgo vā bandho vā na hoti. So jiyā mutto saro viya, yūthā apakkanto madahatthī	9051	
PA_atk-s01_01a:905_16	viya ca icchiticchitaṃ senāsanaṃ vanasaṇḍaṃ rukkhamūlaṃ vanapabbhāraṃ paribhuñjanto	9051	
PA_atk-s01_01a:905_17	ekova tiṭṭhati, ekova nisīdati. Sabbiriyāpathesu ekova adutiyo.	9051	
PA_atk-s01_01a:906	“Cātuddiso appaṭigho ca hoti,	90	
PA_atk-s01_01a:907	Santussamāno itarītarena;	90	
PA_atk-s01_01a:908	Parissayānaṃ sahitā achambhī,	90	
PA_atk-s01_01a:909	Eko care khaggavisāṇakappo”ti. ;	90	
PA_atk-s01_01a:910	Evaṃ vaṇṇitaṃ khaggavisāṇakappataṃ āpajjati.	91	
PA_atk-s01_01a:911_0	Idāni tamatthaṃ upamāya sādhento – “seyyathāpī”tiādimāha. Tattha pakkhī sakuṇoti	911	
PA_atk-s01_01a:911_1	pakkhayutto sakuṇo. Ḍetīti uppatati. Ayaṃ panettha saṅkhepattho – sakuṇā nāma “asukasmiṃ	911	
PA_atk-s01_01a:911_2	padese rukkho paripakkaphalo”ti ñatvā nānādisāhi āgantvā nakhapattatuṇḍādīhi tassa	911	
PA_atk-s01_01a:911_3	phalāni vijjhantā vidhunantā khādanti. ‘Idaṃ ajjatanāya, idaṃ svātanāya bhavissatī’ti	911	
PA_atk-s01_01a:911_4	tesaṃ na hoti. Phale pana khīṇe neva rukkhassa ārakkhaṃ ṭhapenti, na tattha pattaṃ	911	
PA_atk-s01_01a:911_5	vā nakhaṃ vā tuṇḍaṃ vā ṭhapenti. Atha kho tasmiṃ rukkhe anapekkho hutvā, yo yaṃ disābhāgaṃ	911	
PA_atk-s01_01a:911_6	icchati, so tena sapattabhārova uppatitvā gacchati. Evameva ayaṃ bhikkhu nissaṅgo	911	
PA_atk-s01_01a:911_7	nirapekkho yena kāmaṃ pakkamati. Tena vuttaṃ “samādāyeva pakkamatī”ti.	911	
PA_atk-s01_01a:912	Nīvaraṇappahānakathā	91	
PA_atk-s01_01a:913_0	216. So iminā cātiādinā kiṃ dasseti? Araññavāsassa paccayasampattiṃ dasseti. Yassa	913	
PA_atk-s01_01a:913_1	hi ime cattāro paccayā natthi, tassa araññavāso na ijjhati. Tiracchānagatehi vā vanacarakehi	913	
PA_atk-s01_01a:913_2	vā saddhiṃ vattabbataṃ āpajjati. Araññe adhivatthā devatā – “kiṃ evarūpassa pāpabhikkhuno	913	
PA_atk-s01_01a:913_3	araññavāsenā”ti bheravasaddaṃ sāventi, hatthehi sīsaṃ paharitvā palāyanākāraṃ karonti.	913	
PA_atk-s01_01a:913_4	“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.	913	
PA_atk-s01_01a:913_5	Yassa panete cattāro paccayā atthi, tassa araññavāso ijjhati. So hi attano sīlaṃ	913	
PA_atk-s01_01a:913_6	paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayavayato	913	
PA_atk-s01_01a:913_7	sammasanto ariyabhūmiṃ okkamati. Araññe adhivatthā devatā attamanā vaṇṇaṃ bhaṇanti.	913	
PA_atk-s01_01a:913_8	Itissa udake pakkhittatelabindu viya yaso vitthāriko hoti.	913	
PA_atk-s01_01a:914_0	Tattha vivittanti suññaṃ, appasaddaṃ, appanigghosanti attho. Etadeva hi sandhāya	914	
PA_atk-s01_01a:914_1	vibhaṅge – “vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi.	914	
PA_atk-s01_01a:914_2	Tena taṃ vivitta”nti vuttaṃ. Seti ceva āsati ca etthāti senāsanaṃ mañcapīṭhādīnametaṃ	914	
PA_atk-s01_01a:914_3	adhivacanaṃ. Tenāha – “senāsananti mañcopi senāsanaṃ, pīṭhampi, bhisipi, bimbohanampi,	914	
PA_atk-s01_01a:914_4	vihāropi, aḍḍhayogopi, pāsādopi, hammiyampi, guhāpi, aṭṭopi, māḷopi leṇampi, veḷugumbopi,	914	
PA_atk-s01_01a:914_5	rukkhamūlampi, maṇḍapopi, senāsanaṃ, yattha vā pana bhikkhū paṭikkamanti, sabbametaṃ senāsana”nti.	914	
PA_atk-s01_01a:915_0	Api ca – “vihāro aḍḍhayogo pāsādo hammiyaṃ guhā”ti idaṃ vihārasenāsanaṃ nāma. “Mañco	915	
PA_atk-s01_01a:915_1	pīṭhaṃ bhisi bimbohana”nti idaṃ mañcapīṭhasenāsanaṃ nāma. “Cimilikā cammakhaṇḍo tiṇasanthāro	915	
PA_atk-s01_01a:915_2	paṇṇasanthāro”ti idaṃ santhatasenāsanaṃ nāma. “Yattha vā pana bhikkhū paṭikkamantī”ti	915	
PA_atk-s01_01a:915_3	idaṃ okāsasenāsanaṃ nāmāti. Evaṃ catubbidhaṃ senāsanaṃ hoti, taṃ sabbaṃ senāsanaggahaṇena saṅgahitameva.	915	
PA_atk-s01_01a:916_0	Idha panassa sakuṇasadisassa cātuddisassa bhikkhuno anucchavikasenāsanaṃ dassento	916	
PA_atk-s01_01a:916_1	araññaṃ rukkhamūlantiādimāha. Tattha araññanti nikkhamitvā bahi indakhīlā sabbametaṃ	916	
PA_atk-s01_01a:916_2	araññanti. Idaṃ bhikkhunīnaṃ vasena āgataṃ. “Āraññakaṃ nāma senāsanaṃ pañcadhanusatikaṃ	916	
PA_atk-s01_01a:916_3	pacchima”nti idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese	916	
PA_atk-s01_01a:916_4	vuttaṃ. Rukkhamūlanti yaṃ kiñci sandacchāyaṃ vivittarukkhamūlaṃ. Pabbatanti selaṃ.	916	
PA_atk-s01_01a:916_5	Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu	916	
PA_atk-s01_01a:916_6	khāyamānāsu sītena vātena bījiyamānassa cittaṃ ekaggaṃ hoti. Kandaranti kaṃ vuccati	916	
PA_atk-s01_01a:916_7	udakaṃ, tena dāritaṃ, udakena bhinnaṃ pabbatapadesaṃ. Yaṃ nadītumbantipi, nadīkuñjantipi	916	
PA_atk-s01_01a:916_8	vadanti. Tattha hi rajatapaṭṭasadisā vālikā hoti, matthake maṇivitānaṃ viya vanagahaṇaṃ,	916	
PA_atk-s01_01a:916_9	maṇikhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni	916	
PA_atk-s01_01a:916_10	sītāni katvā vālikaṃ ussāpetvā paṃsukūlacīvaraṃ paññapetvā nisinnassa samaṇadhammaṃ	9161	
PA_atk-s01_01a:916_11	karoto cittaṃ ekaggaṃ hoti. Giriguhanti dvinnaṃ pabbatānaṃ antare, ekasmiṃyeva vā	9161	
PA_atk-s01_01a:916_12	umaggasadisaṃ mahāvivaraṃ susānalakkhaṇaṃ visuddhimagge vuttaṃ. Vanapatthanti gāmantaṃ	9161	
PA_atk-s01_01a:916_13	atikkamitvā manussānaṃ anupacāraṭṭhānaṃ, yattha na kasanti na vapanti, tenevāha –	9161	
PA_atk-s01_01a:916_14	“vanapatthanti dūrānametaṃ senāsanānaṃ adhivacana”ntiādi. Abbhokāsanti acchannaṃ.	9161	
PA_atk-s01_01a:916_15	Ākaṅkhamāno panettha cīvarakuṭiṃ katvā vasati. Palālapuñjanti palālarāsi. Mahāpalālapuñjato	9161	
PA_atk-s01_01a:916_16	hi palālaṃ nikkaḍḍhitvā pabbhāraleṇasadise ālaye karonti, gacchagumbhādīnampi upari	9161	
PA_atk-s01_01a:916_17	palālaṃ pakkhipitvā heṭṭhā nisinnā samaṇadhammaṃ karonti. Taṃ sandhāyetaṃ vuttaṃ.	9161	
PA_atk-s01_01a:917_0	Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.	917	
PA_atk-s01_01a:917_1	Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti	917	
PA_atk-s01_01a:917_2	uparimaṃ sarīraṃ ujuṃ ṭhapetvā aṭṭhārasa piṭṭhikaṇṭakaṭṭhike koṭiyā koṭiṃ paṭipādetvā.	917	
PA_atk-s01_01a:917_3	Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā	917	
PA_atk-s01_01a:917_4	khaṇe khaṇe vedanā uppajjeyyuṃ, tā nuppajjanti. Tāsu anuppajjamānāsu cittaṃ ekaggaṃ	917	
PA_atk-s01_01a:917_5	hoti, kammaṭṭhānaṃ na paripatati, vuḍḍhiṃ phātiṃ vepullaṃ upagacchati. Parimukhaṃ	917	
PA_atk-s01_01a:917_6	satiṃ upaṭṭhapetvāti kammaṭṭhānābhimukhaṃ satiṃ ṭhapayitvā. Mukhasamīpe vā katvāti	917	
PA_atk-s01_01a:917_7	attho. Teneva vibhaṅge vuttaṃ – “ayaṃ sati upaṭṭhitā hoti sūpaṭṭhitā nāsikagge vā	917	
PA_atk-s01_01a:917_8	mukhanimitte vā, tena vuccati parimukhaṃ satiṃ upaṭṭhapetvā”ti. Athavā parīti pariggahaṭṭho.	917	
PA_atk-s01_01a:917_9	Mukhanti niyyānaṭṭho. Satīti upaṭṭhānaṭṭho. Tena vuccati – “parimukhaṃ sati”nti.	917	
PA_atk-s01_01a:917_10	Evaṃ paṭisambhidāyaṃ vuttanayenapettha attho daṭṭhabbo. Tatrāyaṃ saṅkhepo – “pariggahitaniyyānasatiṃ katvā”ti.	9171	
PA_atk-s01_01a:918_0	217. Abhijjhaṃ loketi ettha lujjanapalujjanaṭṭhena pañcupādānakkhandhā loko, tasmā	918	
PA_atk-s01_01a:918_1	pañcasu upādānakkhandhesu rāgaṃ pahāya kāmacchandaṃ vikkhambhetvāti ayametthattho.	918	
PA_atk-s01_01a:918_2	Vigatābhijjhenāti vikkhambhanavasena pahīnattā vigatābhijjhena, na cakkhuviññāṇasadisenāti	918	
PA_atk-s01_01a:918_3	attho. Abhijjhāya cittaṃ parisodhetīti abhijjhāto cittaṃ parimoceti. Yathā taṃ sā	918	
PA_atk-s01_01a:918_4	muñcati ceva, muñcitvā ca na puna gaṇhati, evaṃ karotīti attho. Byāpādapadosaṃ pahāyātiādīsupi	918	
PA_atk-s01_01a:918_5	eseva nayo. Byāpajjati iminā cittaṃ pūtikummāsādayo viya purimapakatiṃ vijahatīti	918	
PA_atk-s01_01a:918_6	byāpādo. Vikārāpattiyā padussati, paraṃ vā padūseti vināsetīti padoso. Ubhayametaṃ	918	
PA_atk-s01_01a:918_7	kodhassevādhivacanaṃ. Thinaṃ cittagelaññaṃ. Middhaṃ cetasikagelaññaṃ, thinañca middhañca	918	
PA_atk-s01_01a:918_8	thinamiddhaṃ. Ālokasaññīti rattimpi divādiṭṭhālokasañjānanasamatthāya vigatanīvaraṇāya	918	
PA_atk-s01_01a:918_9	parisuddhāya saññāya samannāgato. Sato sampajānoti satiyā ca ñāṇena ca samannāgato.	918	
PA_atk-s01_01a:918_10	Idaṃ ubhayaṃ ālokasaññāya upakārattā vuttaṃ. Uddhaccañca kukkuccañca uddhaccakukkuccaṃ.	9181	
PA_atk-s01_01a:918_11	Tiṇṇavicikicchoti vicikicchaṃ taritvā atikkamitvā ṭhito. “Kathamidaṃ kathamida”nti	9181	
PA_atk-s01_01a:918_12	evaṃ nappavattatīti akathaṃkathī. Kusalesu dhammesūti anavajjesu dhammesu. “Ime nu	9181	
PA_atk-s01_01a:918_13	kho kusalā kathamime kusalā”ti evaṃ na vicikicchati. Na kaṅkhatīti attho. Ayamettha	9181	
PA_atk-s01_01a:918_14	saṅkhepo. Imesu pana nīvaraṇesu vacanatthalakkhaṇādibhedato yaṃ vattabbaṃ siyā, taṃ	9181	
PA_atk-s01_01a:918_15	sabbaṃ visuddhimagge vuttaṃ.	9181	
PA_atk-s01_01a:919_0	218. Yā panāyaṃ seyyathāpi mahārājāti upamā vuttā. Tattha iṇaṃ ādāyāti vaḍḍhiyā dhanaṃ	919	
PA_atk-s01_01a:919_1	gahetvā. Byantiṃ kareyyāti vigatantaṃ kareyya, yathā tesaṃ kākaṇikamattopi pariyanto	919	
PA_atk-s01_01a:919_2	nāma nāvasissati, evaṃ kareyya; sabbaso paṭiniyyāteyyāti attho. Tato nidānanti āṇaṇyanidānaṃ.	919	
PA_atk-s01_01a:919_3	So hi “aṇaṇomhī”ti āvajjanto balavapāmojjaṃ labhati, somanassaṃ adhigacchati, tena	919	
PA_atk-s01_01a:919_4	vuttaṃ – “labhetha pāmojjaṃ, adhigaccheyya somanassa”nti.	919	
PA_atk-s01_01a:920_0	219. Visabhāgavedanuppattiyā kakaceneva catuiriyāpathaṃ chindanto ābādhatīti ābādho,	920	
PA_atk-s01_01a:920_1	svāssa atthīti ābādhiko. Taṃ samuṭṭhānena dukkhena dukkhito. Adhimattagilānoti bāḷhagilāno.	920	
PA_atk-s01_01a:920_2	Nacchādeyyāti adhimattabyādhiparetatāya na rucceyya. Balamattāti balameva, balañcassa	920	
PA_atk-s01_01a:920_3	kāye na bhaveyyāti attho. Tatonidānanti ārogyanidānaṃ. Tassa hi – “arogomhī”ti āvajjayato	920	
PA_atk-s01_01a:920_4	tadubhayaṃ hoti. Tena vuttaṃ – “labhetha pāmojjaṃ, adhigaccheyya somanassa”nti.	920	
PA_atk-s01_01a:921	220. Na cassa kiñci bhogānaṃ vayoti kākaṇikamattampi bhogānaṃ vayo na bhaveyya. Tatonidānanti bandhanāmokkhanidānaṃ. Sesaṃ vuttanayeneva sabbapadesu yojetabbaṃ.	92	
PA_atk-s01_01a:922_0	221-222. Anattādhīnoti na attani adhīno, attano ruciyā kiñci kātuṃ na labhati. Parādhīnoti	922	
PA_atk-s01_01a:922_1	paresu adhīno parasseva ruciyā vattati. Na yena kāmaṃ gamoti yena disābhāgenassa	922	
PA_atk-s01_01a:922_2	gantukāmatā hoti, icchā uppajjati gamanāya, tena gantuṃ na labhati. Dāsabyāti dāsabhāvā.	922	
PA_atk-s01_01a:922_3	Bhujissoti attano santako. Tatonidānanti bhujissanidānaṃ. Kantāraddhānamagganti kantāraṃ	922	
PA_atk-s01_01a:922_4	addhānamaggaṃ, nirudakaṃ dīghamagganti attho. Tatonidānanti khemantabhūminidānaṃ.	922	
PA_atk-s01_01a:923_0	223. Ime pañca nīvaraṇe appahīneti ettha bhagavā appahīnakāmacchandanīvaraṇaṃ iṇasadisaṃ,	923	
PA_atk-s01_01a:923_1	sesāni rogādisadisāni katvā dasseti. Tatrāyaṃ sadisatā. Yo hi paresaṃ iṇaṃ gahetvā	923	
PA_atk-s01_01a:923_2	vināseti, so tehi iṇaṃ dehīti vuccamānopi pharusaṃ vuccamānopi bajjhamānopi vadhīyamānopi	923	
PA_atk-s01_01a:923_3	kiñci paṭibāhituṃ na sakkoti, sabbaṃ titikkhati. Titikkhākāraṇaṃ hissa taṃ iṇaṃ hoti.	923	
PA_atk-s01_01a:923_4	Evameva yo yamhi kāmacchandena rajjati, taṇhāsahagatena taṃ vatthuṃ gaṇhati, so tena	923	
PA_atk-s01_01a:923_5	pharusaṃ vuccamānopi bajjhamānopi vadhīyamānopi sabbaṃ titikkhati, titikkhākāraṇaṃ	923	
PA_atk-s01_01a:923_6	hissa so kāmacchando hoti, gharasāmikehi vadhīyamānānaṃ itthīnaṃ viyāti, evaṃ iṇaṃ	923	
PA_atk-s01_01a:923_7	viya kāmacchando daṭṭhabbo.	923	
PA_atk-s01_01a:924_0	Yathā pana pittarogāturo madhusakkarādīsupi dinnesu pittarogāturatāya tesaṃ rasaṃ	924	
PA_atk-s01_01a:924_1	na vindati, “tittakaṃ tittaka”nti uggiratiyeva. Evameva byāpannacitto hitakāmehi	924	
PA_atk-s01_01a:924_2	ācariyupajjhāyehi appamattakampi ovadiyamāno ovādaṃ na gaṇhati. “Ati viya me tumhe	924	
PA_atk-s01_01a:924_3	upaddavethā”tiādīni vatvā vibbhamati. Pittarogāturatāya so puriso madhusakkarādīnaṃ	924	
PA_atk-s01_01a:924_4	viya kodhāturatāya jhānasukhādibhedaṃ sāsanarasaṃ na vindatīti. Evaṃ rogo viya byāpādo daṭṭhabbo.	924	
PA_atk-s01_01a:925_0	Yathā pana nakkhattadivase bandhanāgāre baddho puriso nakkhattassa neva ādiṃ na majjhaṃ	925	
PA_atk-s01_01a:925_1	na pariyosānaṃ passati. So dutiyadivase mutto aho hiyyo nakkhattaṃ manāpaṃ, aho naccaṃ,	925	
PA_atk-s01_01a:925_2	aho gītantiādīni sutvāpi paṭivacanaṃ na deti. Kiṃ kāraṇā? Nakkhattassa ananubhūtattā.	925	
PA_atk-s01_01a:925_3	Evameva thinamiddhābhibhūto bhikkhu vicittanayepi dhammassavane pavattamāne neva	925	
PA_atk-s01_01a:925_4	tassa ādiṃ na majjhaṃ na pariyosānaṃ jānāti. Sopi uṭṭhite dhammassavane aho dhammassavanaṃ,	925	
PA_atk-s01_01a:925_5	aho kāraṇaṃ, aho upamāti dhammassavanassa vaṇṇaṃ bhaṇamānānaṃ sutvāpi paṭivacanaṃ	925	
PA_atk-s01_01a:925_6	na deti. Kiṃ kāraṇā? Thinamiddhavasena dhammakathāya ananubhūtattā. Evaṃ bandhanāgāraṃ	925	
PA_atk-s01_01a:925_7	viya thinamiddhaṃ daṭṭhabbaṃ.	925	
PA_atk-s01_01a:926_0	Yathā pana nakkhattaṃ kīḷantopi dāso – “idaṃ nāma accāyikaṃ karaṇīyaṃ atthi, sīghaṃ	926	
PA_atk-s01_01a:926_1	tattha gacchāhi. No ce gacchasi, hatthapādaṃ vā te chindāmi kaṇṇanāsaṃ vā”ti vutto	926	
PA_atk-s01_01a:926_2	sīghaṃ gacchatiyeva. Nakkhattassa ādimajjhapariyosānaṃ anubhavituṃ na labhati, kasmā?	926	
PA_atk-s01_01a:926_3	Parādhīnatāya, evameva vinaye apakataññunā vivekatthāya araññaṃ paviṭṭhenāpi kismiñcideva	926	
PA_atk-s01_01a:926_4	antamaso kappiyamaṃsepi akappiyamaṃsasaññāya uppannāya vivekaṃ pahāya sīlavisodhanatthaṃ	926	
PA_atk-s01_01a:926_5	vinayadharassa santikaṃ gantabbaṃ hoti, vivekasukhaṃ anubhavituṃ na labhati, kasmā?	926	
PA_atk-s01_01a:926_6	Uddhaccakukkuccābhibhūtatāyāti. Evaṃ dāsabyaṃ viya uddhaccakukkuccaṃ daṭṭhabbaṃ.	926	
PA_atk-s01_01a:927_0	Yathā pana kantāraddhānamaggappaṭipanno puriso corehi manussānaṃ viluttokāsaṃ pahatokāsañca	927	
PA_atk-s01_01a:927_1	disvā daṇḍakasaddenapi sakuṇasaddenapi “corā āgatā”ti ussaṅkitaparisaṅkitova hoti,	927	
PA_atk-s01_01a:927_2	gacchatipi tiṭṭhatipi nivattatipi, gataṭṭhānato agataṭṭhānameva bahutaraṃ hoti. So	927	
PA_atk-s01_01a:927_3	kicchena kasirena khemantabhūmiṃ pāpuṇāti vā na vā pāpuṇāti. Evameva yassa aṭṭhasu	927	
PA_atk-s01_01a:927_4	ṭhānesu vicikicchā uppannā hoti, so – “buddho nu kho, no nu kho buddho”tiādinā nayena	927	
PA_atk-s01_01a:927_5	vicikicchanto adhimuccitvā saddhāya gaṇhituṃ na sakkoti. Asakkonto maggaṃ vā phalaṃ	927	
PA_atk-s01_01a:927_6	vā na pāpuṇātīti. Yathā kantāraddhānamagge – “corā atthi natthī”ti punappunaṃ āsappanaparisappanaṃ	927	
PA_atk-s01_01a:927_7	apariyogāhanaṃ chambhitattaṃ cittassa uppādento khemantapattiyā antarāyaṃ karoti,	927	
PA_atk-s01_01a:927_8	evaṃ vicikicchāpi – “buddho nu kho, na buddho”tiādinā nayena punappunaṃ āsappanaparisappanaṃ	927	
PA_atk-s01_01a:927_9	apariyogāhanaṃ chambhitattaṃ cittassa uppādayamānā ariyabhūmippattiyā antarāyaṃ karotīti	927	
PA_atk-s01_01a:927_10	kantāraddhānamaggo viya vicikicchā daṭṭhabbā.	9271	
PA_atk-s01_01a:928_0	224. Idāni – “seyyathāpi, mahārāja, āṇaṇya”nti ettha bhagavā pahīnakāmacchandanīvaraṇaṃ	928	
PA_atk-s01_01a:928_1	āṇaṇyasadisaṃ, sesāni ārogyādisadisāni katvā dasseti. Tatrāyaṃ sadisatā, yathā hi	928	
PA_atk-s01_01a:928_2	puriso iṇaṃ ādāya kammante payojetvā samiddhataṃ patto – “idaṃ iṇaṃ nāma palibodhamūla”nti	928	
PA_atk-s01_01a:928_3	cintetvā savaḍḍhikaṃ iṇaṃ niyyātetvā paṇṇaṃ phālāpeyya. Athassa tato paṭṭhāya neva	928	
PA_atk-s01_01a:928_4	koci dūtaṃ peseti, na paṇṇaṃ. So iṇasāmike disvāpi sace icchati, āsanā uṭṭhahati,	928	
PA_atk-s01_01a:928_5	no ce na uṭṭhahati, kasmā? Tehi saddhiṃ nillepatāya alaggatāya. Evameva bhikkhu –	928	
PA_atk-s01_01a:928_6	“ayaṃ kāmacchando nāma palibodhamūla”nti cintetvā cha dhamme bhāvetvā kāmacchandanīvaraṇaṃ	928	
PA_atk-s01_01a:928_7	pajahati. Te pana cha dhamme mahāsatipaṭṭhāne vaṇṇayissāma. Tassevaṃ pahīnakāmacchandassa	928	
PA_atk-s01_01a:928_8	yathā iṇamuttassa purisassa iṇassāmike disvā neva bhayaṃ na chambhitattaṃ hoti. Evameva	928	
PA_atk-s01_01a:928_9	paravatthumhi neva saṅgo na baddho hoti. Dibbānipi rūpāni passato kileso na samudācarati.	928	
PA_atk-s01_01a:928_10	Tasmā bhagavā āṇaṇyamiva kāmacchandappahānaṃ āha.	9281	
PA_atk-s01_01a:929_0	Yathā pana so pittarogāturo puriso bhesajjakiriyāya taṃ rogaṃ vūpasametvā tato paṭṭhāya	929	
PA_atk-s01_01a:929_1	madhusakkarādīnaṃ rasaṃ vindati. Evameva bhikkhu “ayaṃ byāpādo nāma mahā anatthakaro”ti	929	
PA_atk-s01_01a:929_2	cha dhamme bhāvetvā byāpādanīvaraṇaṃ pajahati. Sabbanīvaraṇesu cha dhamme mahāsatipaṭṭhāneyeva	929	
PA_atk-s01_01a:929_3	vaṇṇayissāma. Na kevalañca teyeva, yepi thinamiddhādīnaṃ pahānāya bhāvetabbā, tepi	929	
PA_atk-s01_01a:929_4	sabbe tattheva vaṇṇayissāma. So evaṃ pahīnabyāpādo yathā pittarogavimutto puriso	929	
PA_atk-s01_01a:929_5	madhusakkarādīnaṃ rasaṃ sampiyāyamāno paṭisevati, evameva ācārapaṇṇattiādīni sikkhāpadāni	929	
PA_atk-s01_01a:929_6	sirasā sampaṭicchitvā sampiyāyamāno sikkhati. Tasmā bhagavā ārogyamiva byāpādappahānaṃ āha.	929	
PA_atk-s01_01a:930_0	Yathā so nakkhattadivase bandhanāgāraṃ pavesito puriso aparasmiṃ nakkhattadivase	930	
PA_atk-s01_01a:930_1	– “pubbepi ahaṃ pamādadosena baddho, tena nakkhattaṃ nānubhaviṃ. Idāni appamatto	930	
PA_atk-s01_01a:930_2	bhavissāmī”ti yathāssa paccatthikā okāsaṃ na labhanti, evaṃ appamatto hutvā nakkhattaṃ	930	
PA_atk-s01_01a:930_3	anubhavitvā – ‘aho nakkhattaṃ, aho nakkhatta’nti udānaṃ udānesi, evameva bhikkhu	930	
PA_atk-s01_01a:930_4	– “idaṃ thinamiddhaṃ nāma mahāanatthakara”nti cha dhamme bhāvetvā thinamiddhanīvaraṇaṃ	930	
PA_atk-s01_01a:930_5	pajahati, so evaṃ pahīnathinamiddho yathā bandhanā mutto puriso sattāhampi nakkhattassa	930	
PA_atk-s01_01a:930_6	ādimajjhapariyosānaṃ anubhavati, evameva dhammanakkhattassa ādimajjhapariyosānaṃ	930	
PA_atk-s01_01a:930_7	anubhavanto saha paṭisambhidāhi arahattaṃ pāpuṇāti. Tasmā bhagavā bandhanā mokkhamiva	930	
PA_atk-s01_01a:930_8	thinamiddhappahānaṃ āha.	930	
PA_atk-s01_01a:931_0	Yathā pana dāso kiñcideva mittaṃ upanissāya sāmikānaṃ dhanaṃ datvā attānaṃ bhujissaṃ	931	
PA_atk-s01_01a:931_1	katvā tato paṭṭhāya yaṃ icchati, taṃ karoti. Evameva bhikkhu – “idaṃ uddhaccakukkuccaṃ	931	
PA_atk-s01_01a:931_2	nāma mahā anatthakara”nti cha dhamme bhāvetvā uddhaccakukkuccaṃ pajahati. So evaṃ	931	
PA_atk-s01_01a:931_3	pahīnauddhaccakukkucco yathā bhujisso puriso yaṃ icchati, taṃ karoti, na taṃ koci	931	
PA_atk-s01_01a:931_4	balakkārena tato nivatteti, evameva yathā sukhaṃ nekkhammapaṭipadaṃ paṭipajjati,	931	
PA_atk-s01_01a:931_5	na taṃ uddhaccakukkuccaṃ balakkārena tato nivatteti. Tasmā bhagavā bhujissaṃ viya	931	
PA_atk-s01_01a:931_6	uddhaccakukkuccappahānaṃ āha.	931	
PA_atk-s01_01a:932_0	Yathā balavā puriso hatthasāraṃ gahetvā sajjāvudho saparivāro kantāraṃ paṭipajjeyya,	932	
PA_atk-s01_01a:932_1	taṃ corā dūratova disvā palāyeyyuṃ. So sotthinā taṃ kantāraṃ nittharitvā khemantaṃ	932	
PA_atk-s01_01a:932_2	patto haṭṭhatuṭṭho assa. Evameva bhikkhu “ayaṃ vicikicchā nāma mahā anatthakārikā”ti	932	
PA_atk-s01_01a:932_3	cha dhamme bhāvetvā vicikicchaṃ pajahati. So evaṃ pahīnavicikiccho yathā balavā puriso	932	
PA_atk-s01_01a:932_4	sajjāvudho saparivāro nibbhayo core tiṇaṃ viya agaṇetvā sotthinā nikkhamitvā khemantabhūmiṃ	932	
PA_atk-s01_01a:932_5	pāpuṇāti, evameva bhikkhu duccaritakantāraṃ nittharitvā paramaṃ khemantabhūmiṃ amataṃ	932	
PA_atk-s01_01a:932_6	mahānibbānaṃ pāpuṇāti. Tasmā bhagavā khemantabhūmiṃ viya vicikicchāpahānaṃ āha.	932	
PA_atk-s01_01a:933_0	225. Pāmojjaṃ jāyatīti tuṭṭhākāro jāyati. Pamuditassa pīti jāyatīti tuṭṭhassa sakalasarīraṃ	933	
PA_atk-s01_01a:933_1	khobhayamānā pīti jāyati. Pītimanassa kāyo passambhatīti pītisampayuttacittassa puggalassa	933	
PA_atk-s01_01a:933_2	nāmakāyo passambhati, vigatadaratho hoti. Sukhaṃ vedetīti kāyikampi cetasikampi sukhaṃ	933	
PA_atk-s01_01a:933_3	vedayati. Cittaṃ samādhiyatīti iminā nekkhammasukhena sukhitassa upacāravasenapi	933	
PA_atk-s01_01a:933_4	appanāvasenapi cittaṃ samādhiyati.	933	
PA_atk-s01_01a:934	Paṭhamajjhānakathā	93	
PA_atk-s01_01a:935_0	226. So vivicceva kāmehi…pe… paṭhamaṃ jhānaṃ upasampajja viharatītiādi pana upacārasamādhinā	935	
PA_atk-s01_01a:935_1	samāhite citte uparivisesadassanatthaṃ appanāsamādhinā samāhite citte tassa samādhino	935	
PA_atk-s01_01a:935_2	pabhedadassanatthaṃ vuttanti veditabbaṃ. Imameva kāyanti imaṃ karajakāyaṃ. Abhisandetīti	935	
PA_atk-s01_01a:935_3	temeti sneheti, sabbattha pavattapītisukhaṃ karoti. Parisandetīti samantato sandeti.	935	
PA_atk-s01_01a:935_4	Paripūretīti vāyunā bhastaṃ viya pūreti. Parippharatīti samantato phusati. Sabbāvato	935	
PA_atk-s01_01a:935_5	kāyassāti assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne	935	
PA_atk-s01_01a:935_6	chavimaṃsalohitānugataṃ aṇumattampi ṭhānaṃ paṭhamajjhānasukhena aphuṭaṃ nāma na hoti.	935	
PA_atk-s01_01a:936_0	227. Dakkhoti cheko paṭibalo nhānīyacuṇṇāni kātuñceva payojetuñca sannetuñca. Kaṃsathāleti	936	
PA_atk-s01_01a:936_1	yena kenaci lohena katabhājane. Mattikabhājanaṃ pana thiraṃ na hoti. Sannentassa	936	
PA_atk-s01_01a:936_2	bhijjati. Tasmā taṃ na dasseti. Paripphosakaṃ paripphosakanti siñcitvā siñcitvā.	936	
PA_atk-s01_01a:936_3	Sanneyyāti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ	936	
PA_atk-s01_01a:936_4	siñcitvā siñcitvā parimaddanto piṇḍaṃ kareyya. Snehānugatāti udakasinehena anugatā.	936	
PA_atk-s01_01a:936_5	Snehaparetāti udakasinehena pariggahitā. Santarabāhirāti saddhiṃ antopadesena ceva	936	
PA_atk-s01_01a:936_6	bahipadesena ca sabbatthakameva udakasinehena phuṭāti attho. Na ca paggharaṇīti na	936	
PA_atk-s01_01a:936_7	ca bindu bindu udakaṃ paggharati, sakkā hoti hatthenapi dvīhipi tīhipi aṅgulīhi gahetuṃ	936	
PA_atk-s01_01a:936_8	ovaṭṭikāyapi kātunti attho.	936	
PA_atk-s01_01a:937	Dutiyajjhānakathā	93	
PA_atk-s01_01a:938_0	228-229. Dutiyajjhānasukhūpamāyaṃ ubbhidodakoti ubbhinnaudako, na heṭṭhā ubbhijjitvā	938	
PA_atk-s01_01a:938_1	uggacchanakaudako. Antoyeva pana ubbhijjanakaudakoti attho. Āyamukhanti āgamanamaggo.	938	
PA_atk-s01_01a:938_2	Devoti megho. Kālena kālanti kāle kāle, anvaddhamāsaṃ vā anudasāhaṃ vāti attho. Dhāranti	938	
PA_atk-s01_01a:938_3	vuṭṭhiṃ. Na anuppaveccheyyāti na ca paveseyya, na vasseyyāti attho. Sītā vāridhārā	938	
PA_atk-s01_01a:938_4	ubbhijjitvāti sītaṃ dhāraṃ uggantvā rahadaṃ pūrayamānaṃ ubbhijjitvā. Heṭṭhā uggacchanaudakañhi	938	
PA_atk-s01_01a:938_5	uggantvā uggantvā bhijjantaṃ udakaṃ khobheti, catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi	938	
PA_atk-s01_01a:938_6	udakaṃ khobheti, vuṭṭhiudakaṃ dhārānipātapubbuḷakehi udakaṃ khobheti. Sannisinnameva	938	
PA_atk-s01_01a:938_7	pana hutvā iddhinimmitamiva uppajjamānaṃ udakaṃ imaṃ padesaṃ pharati, imaṃ padesaṃ	938	
PA_atk-s01_01a:938_8	na pharatīti natthi, tena aphuṭokāso nāma na hotīti. Tattha rahado viya karajakāyo.	938	
PA_atk-s01_01a:938_9	Udakaṃ viya dutiyajjhānasukhaṃ. Sesaṃ purimanayeneva veditabbaṃ.	938	
PA_atk-s01_01a:939	Tatiyajjhānakathā	93	
PA_atk-s01_01a:940_0	230-231. Tatiyajjhānasukhūpamāyaṃ uppalāni ettha santīti uppalinī. Sesapadadvayepi	940	
PA_atk-s01_01a:940_1	eseva nayo. Ettha ca setarattanīlesu yaṃ kiñci uppalaṃ uppalameva. Ūnakasatapattaṃ	940	
PA_atk-s01_01a:940_2	puṇḍarīkaṃ, satapattaṃ padumaṃ. Pattaniyamaṃ vā vināpi setaṃ padumaṃ, rattaṃ puṇḍarīkanti	940	
PA_atk-s01_01a:940_3	ayamettha vinicchayo. Udakānuggatānīti udakato na uggatāni. Anto nimuggaposīnīti	940	
PA_atk-s01_01a:940_4	udakatalassa anto nimuggāniyeva hutvā posīni, vaḍḍhīnīti attho. Sesaṃ purimanayeneva veditabbaṃ.	940	
PA_atk-s01_01a:941	Catutthajjhānakathā	94	
PA_atk-s01_01a:942_0	232-233. Catutthajjhānasukhūpamāyaṃ parisuddhena cetasā pariyodātenāti ettha nirupakkilesaṭṭhena	942	
PA_atk-s01_01a:942_1	parisuddhaṃ, pabhassaraṭṭhena pariyodātanti veditabbaṃ. Odātena vatthenāti idaṃ utupharaṇatthaṃ	942	
PA_atk-s01_01a:942_2	vuttaṃ. Kiliṭṭhavatthena hi utupharaṇaṃ na hoti, taṅkhaṇadhotaparisuddhena utupharaṇaṃ	942	
PA_atk-s01_01a:942_3	balavaṃ hoti. Imissāya hi upamāya vatthaṃ viya karajakāyo, utupharaṇaṃ viya catutthajjhānasukhaṃ.	942	
PA_atk-s01_01a:942_4	Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa	942	
PA_atk-s01_01a:942_5	sarīrato utu sabbameva vatthaṃ pharati. Na koci vatthassa aphuṭokāso hoti. Evaṃ catutthajjhānasukhena	942	
PA_atk-s01_01a:942_6	bhikkhuno karajakāyassa na koci okāso aphuṭo hotīti. Evamettha attho daṭṭhabbo. Imesaṃ	942	
PA_atk-s01_01a:942_7	pana catunnaṃ jhānānaṃ anupadavaṇṇanā ca bhāvanānayo ca visuddhimagge vuttoti idha na vitthārito.	942	
PA_atk-s01_01a:943_0	Ettāvatā cesa rūpajjhānalābhīyeva, na arūpajjhānalābhīti na veditabbo. Na hi aṭṭhasu	943	
PA_atk-s01_01a:943_1	samāpattīsu cuddasahākārehi ciṇṇavasībhāvaṃ vinā upari abhiññādhigamo hoti. Pāḷiyaṃ	943	
PA_atk-s01_01a:943_2	pana rūpajjhānāniyeva āgatāni. Arūpajjhānāni āharitvā kathetabbāni.	943	
PA_atk-s01_01a:944	Vipassanāñāṇakathā	94	
PA_atk-s01_01a:945_0	234. So evaṃ samāhite citte…pe… āneñjappatteti so cuddasahākārehi aṭṭhasu samāpattīsu	945	
PA_atk-s01_01a:945_1	ciṇṇavasībhāvo bhikkhūti dasseti. Sesamettha visuddhimagge vuttanayena veditabbaṃ.	945	
PA_atk-s01_01a:945_2	Ñāṇadassanāya cittaṃ abhinīharatīti ettha ñāṇadassananti maggañāṇampi, vuccati phalañāṇampi,	945	
PA_atk-s01_01a:945_3	sabbaññutaññāṇampi, paccavekkhaṇañāṇampi, vipassanāñāṇampi. “Kiṃ nu kho, āvuso, ñāṇadassanavisuddhatthaṃ	945	
PA_atk-s01_01a:945_4	bhagavati brahmacariyaṃ vussatī”ti ettha hi maggañāṇaṃ ñāṇadassananti vuttaṃ. “Ayamañño	945	
PA_atk-s01_01a:945_5	uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.	945	
PA_atk-s01_01a:945_6	“Bhagavatopi kho ñāṇadassanaṃ udapādi sattāhakālaṅkato āḷāro kālāmo”ti ettha sabbaññutaññāṇaṃ.	945	
PA_atk-s01_01a:945_7	“Ñāṇañca pana me dassanaṃ udapādi akuppā me vimutti, ayamantimā jātī”ti ettha paccavekkhaṇañāṇaṃ	945	
PA_atk-s01_01a:945_8	idha pana ñāṇadassanāya cittanti idaṃ vipassanāñāṇaṃ ñāṇadassananti vuttanti.	945	
PA_atk-s01_01a:946_0	Abhinīharatīti vipassanāñāṇassa nibbattanatthāya tanninnaṃ tappoṇaṃ tappabbhāraṃ	946	
PA_atk-s01_01a:946_1	karoti. Rūpīti ādīnamattho vuttoyeva. Odanakummāsūpacayoti odanena ceva kummāsena	946	
PA_atk-s01_01a:946_2	ca upacito vaḍḍhito. Aniccucchādanaparimaddanabhedanaviddhaṃsanadhammoti hutvā abhāvaṭṭhena	946	
PA_atk-s01_01a:946_3	aniccadhammo. Duggandhavighātatthāya tanuvilepanena ucchādanadhammo. Aṅgapaccaṅgābādhavinodanatthāya	946	
PA_atk-s01_01a:946_4	khuddakasambāhanena parimaddanadhammo. Daharakāle vā ūrūsu sayāpetvā gabbhāvāsena	946	
PA_atk-s01_01a:946_5	dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādivasena parimaddanadhammo.	946	
PA_atk-s01_01a:946_6	Evaṃ pariharitopi bhedanaviddhaṃsanadhammo bhijjati ceva vikirati ca, evaṃ sabhāvoti	946	
PA_atk-s01_01a:946_7	attho. Tattha rūpī cātumahābhūtikotiādīsu chahi padehi samudayo kathito. Aniccapadena	946	
PA_atk-s01_01a:946_8	saddhiṃ pacchimehi dvīhi atthaṅgamo. Ettha sitaṃ ettha paṭibaddhanti ettha cātumahābhūtike	946	
PA_atk-s01_01a:946_9	kāye nissitañca paṭibaddhañca.	946	
PA_atk-s01_01a:947_0	235. Subhoti sundaro. Jātimāti parisuddhākarasamuṭṭhito. Suparikammakatoti suṭṭhu	947	
PA_atk-s01_01a:947_1	kataparikammo apanītapāsāṇasakkharo. Acchoti tanucchavi. Vippasannoti suṭṭhu pasanno.	947	
PA_atk-s01_01a:947_2	Sabbākārasampannoti dhovanavedhanādīhi sabbehi ākārehi sampanno. Nīlantiādīhi vaṇṇasampattiṃ	947	
PA_atk-s01_01a:947_3	dasseti. Tādisañhi āvutaṃ pākaṭaṃ hoti. Evameva khoti ettha evaṃ upamāsaṃsandanaṃ	947	
PA_atk-s01_01a:947_4	veditabbaṃ. Maṇi viya hi karajakāyo. Āvutasuttaṃ viya vipassanāñāṇaṃ. Cakkhumā puriso	947	
PA_atk-s01_01a:947_5	viya vipassanālābhī bhikkhu, hatthe karitvā paccavekkhato ayaṃ kho maṇīti maṇino	947	
PA_atk-s01_01a:947_6	āvibhūtakālo viya vipassanāñāṇaṃ, abhinīharitvā nisinnassa bhikkhuno cātumahābhūtikakāyassa	947	
PA_atk-s01_01a:947_7	āvibhūtakālo, tatridaṃ suttaṃ āvutanti suttassāvibhūtakālo viya vipassanāñāṇaṃ, abhinīharitvā	947	
PA_atk-s01_01a:947_8	nisinnassa bhikkhuno tadārammaṇānaṃ phassapañcamakānaṃ vā sabbacittacetasikānaṃ vā	947	
PA_atk-s01_01a:947_9	vipassanāñāṇasseva vā āvibhūtakāloti.	947	
PA_atk-s01_01a:948_0	Idañca vipassanāñāṇaṃ maggañāṇānantaraṃ. Evaṃ santepi yasmā abhiññāvāre āraddhe etassa	948	
PA_atk-s01_01a:948_1	antarāvāro natthi tasmā idheva dassitaṃ. Yasmā ca aniccādivasena akatasammasanassa	948	
PA_atk-s01_01a:948_2	dibbāya sotadhātuyā bheravaṃ saddaṃ suṇato, pubbenivāsānussatiyā bherave khandhe	948	
PA_atk-s01_01a:948_3	anussarato, dibbena cakkhunā bheravampi rūpaṃ passato bhayasantāso uppajjati, na	948	
PA_atk-s01_01a:948_4	aniccādivasena katasammasanassa tasmā abhiññaṃ pattassa bhayavinodanahetusampādanatthampi	948	
PA_atk-s01_01a:948_5	idaṃ idheva dassitaṃ. Api ca yasmā vipassanāsukhaṃ nāmetaṃ maggaphalasukhasampādakaṃ	948	
PA_atk-s01_01a:948_6	pāṭiyekkaṃ sandiṭṭhikaṃ sāmaññaphalaṃ tasmāpi āditova idaṃ idha dassitanti veditabbaṃ.	948	
PA_atk-s01_01a:949	Manomayiddhiñāṇakathā	94	
PA_atk-s01_01a:950_0	236-237. Manomayanti manena nibbattitaṃ. Sabbaṅgapaccaṅginti sabbehi aṅgehi ca paccaṅgehi	950	
PA_atk-s01_01a:950_1	ca samannāgataṃ. Ahīnindriyanti saṇṭhānavasena avikalindriyaṃ. Iddhimatā nimmitarūpañhi	950	
PA_atk-s01_01a:950_2	sace iddhimā odāto tampi odātaṃ. Sace aviddhakaṇṇo tampi aviddhakaṇṇanti evaṃ sabbākārehi	950	
PA_atk-s01_01a:950_3	tena sadisameva hoti. Muñjamhā īsikantiādi upamāttayampi hi sadisabhāvadassanatthameva	950	
PA_atk-s01_01a:950_4	vuttaṃ. Muñjasadisā eva hi tassa anto īsikā hoti. Kosisadisoyeva asi, vaṭṭāya kosiyā	950	
PA_atk-s01_01a:950_5	vaṭṭaṃ asimeva pakkhipanti, patthaṭāya patthaṭaṃ. Karaṇḍāti idampi ahikañcukassa	950	
PA_atk-s01_01a:950_6	nāmaṃ, na vilīvakaraṇḍakassa. Ahikañcuko hi ahinā sadisova hoti. Tattha kiñcāpi “puriso	950	
PA_atk-s01_01a:950_7	ahiṃ karaṇḍā uddhareyyā”ti hatthena uddharamāno viya dassito, atha kho cittenevassa	950	
PA_atk-s01_01a:950_8	uddharaṇaṃ veditabbaṃ. Ayañhi ahi nāma sajātiyaṃ ṭhito, kaṭṭhantaraṃ vā rukkhantaraṃ	950	
PA_atk-s01_01a:950_9	vā nissāya, tacato sarīraṃ nikkaḍḍhanappayogasaṅkhātena thāmena, sarīraṃ khādayamānaṃ	950	
PA_atk-s01_01a:950_10	viya purāṇatacaṃ jigucchantoti imehi catūhi kāraṇehi sayameva kañcukaṃ pajahati,	9501	
PA_atk-s01_01a:950_11	na sakkā tato aññena uddharituṃ, tasmā cittena uddharaṇaṃ sandhāya idaṃ vuttanti	9501	
PA_atk-s01_01a:950_12	veditabbaṃ. Iti muñjādisadisaṃ imassa bhikkhuno sarīraṃ, īsikādisadisaṃ nimmitarūpanti.	9501	
PA_atk-s01_01a:950_13	Idamettha opammasaṃsandanaṃ. Nimmānavidhānaṃ panettha parato ca iddhividhādipañcaabhiññākathā	9501	
PA_atk-s01_01a:950_14	sabbākārena visuddhimagge vitthāritāti tattha vuttanayeneva veditabbā. Upamāmattameva hi idha adhikaṃ.	9501	
PA_atk-s01_01a:951	Iddhividhañāṇādikathā	95	
PA_atk-s01_01a:952_0	238-239. Tattha chekakumbhakārādayo viya iddhividhañāṇalābhī bhikkhu daṭṭhabbo. Suparikammakatamattikādayo	952	
PA_atk-s01_01a:952_1	viya iddhividhañāṇaṃ daṭṭhabbaṃ. Icchiticchitabhājanavikatiādikaraṇaṃ viya tassa	952	
PA_atk-s01_01a:952_2	bhikkhuno vikubbanaṃ daṭṭhabbaṃ.	952	
PA_atk-s01_01a:953_0	240-241. Dibbasotadhātuupamāyaṃ yasmā kantāraddhānamaggo sāsaṅko hoti sappaṭibhayo.	953	
PA_atk-s01_01a:953_1	Tattha ussaṅkitaparisaṅkitena ‘ayaṃ bherisaddo’, ‘ayaṃ mudiṅgasaddo’ti na sakkā vavatthapetuṃ,	953	
PA_atk-s01_01a:953_2	tasmā kantāraggahaṇaṃ akatvā khemamaggaṃ dassento addhānamaggappaṭipannoti āha. Appaṭibhayañhi	953	
PA_atk-s01_01a:953_3	khemamaggaṃ sīse sāṭakaṃ katvā saṇikaṃ paṭipanno vuttappakāre sadde sukhaṃ vavatthapeti.	953	
PA_atk-s01_01a:953_4	Tassa savanena tesaṃ tesaṃ saddānaṃ āvibhūtakālo viya yogino dūrasantikabhedānaṃ	953	
PA_atk-s01_01a:953_5	dibbānañceva mānussakānañca saddānaṃ āvibhūtakālo veditabbo.	953	
PA_atk-s01_01a:954_0	242-243. Cetopariyañāṇūpamāyaṃ daharoti taruṇo. Yuvāti yobbannena samannāgato. Maṇḍanakajātikoti	954	
PA_atk-s01_01a:954_1	yuvāpi samāno na ālasiyo na kiliṭṭhavatthasarīro, atha kho maṇḍanapakatiko, divasassa	954	
PA_atk-s01_01a:954_2	dve tayo vāre nhāyitvā suddhavatthaparidahanaalaṅkārakaraṇasīloti attho. Sakaṇikanti	954	
PA_atk-s01_01a:954_3	kāḷatilakavaṅgamukhadūsipīḷakādīnaṃ aññatarena sadosaṃ. Tattha yathā tassa mukhanimittaṃ	954	
PA_atk-s01_01a:954_4	paccavekkhato mukhe doso pākaṭo hoti, evaṃ cetopariyañāṇāya cittaṃ abhinīharitvā	954	
PA_atk-s01_01a:954_5	nisinnassa bhikkhuno paresaṃ soḷasavidhaṃ cittaṃ pākaṭaṃ hotīti veditabbaṃ.	954	
PA_atk-s01_01a:955_0	244-245. Pubbenivāsañāṇūpamāyaṃ taṃ divasaṃ katakiriyā pākaṭā hotīti taṃ divasaṃ	955	
PA_atk-s01_01a:955_1	gatagāmattayameva gahitaṃ. Tattha gāmattayagatapuriso viya pubbenivāsañāṇalābhī daṭṭhabbo,	955	
PA_atk-s01_01a:955_2	tayo gāmā viya tayo bhavā daṭṭhabbā, tassa purisassa tīsu gāmesu taṃ divasaṃ katakiriyāya	955	
PA_atk-s01_01a:955_3	āvibhāvo viya pubbenivāsāya cittaṃ abhinīharitvā nisinnassa bhikkhuno tīsu bhavesu	955	
PA_atk-s01_01a:955_4	katakiriyāya pākaṭabhāvo daṭṭhabbo.	955	
PA_atk-s01_01a:956_0	246-247. Dibbacakkhūpamāyaṃ vīthiṃ sañcaranteti aparāparaṃ sañcarante. Vīthiṃ carantetipi	956	
PA_atk-s01_01a:956_1	pāṭho. Ayamevattho. Tattha nagaramajjhe siṅghāṭakamhi pāsādo viya imassa bhikkhuno	956	
PA_atk-s01_01a:956_2	karajakāyo daṭṭhabbo, pāsāde ṭhito cakkhumā puriso viya ayameva dibbacakkhuṃ patvā	956	
PA_atk-s01_01a:956_3	ṭhito bhikkhu, gehaṃ pavisantā viya paṭisandhivasena mātukucchiyaṃ pavisantā, gehā	956	
PA_atk-s01_01a:956_4	nikkhamantā viya mātukucchito nikkhamantā, rathikāya vīthiṃ sañcarantā viya aparāparaṃ	956	
PA_atk-s01_01a:956_5	sañcaraṇakasattā, purato abbhokāsaṭṭhāne majjhe siṅghāṭake nisinnā viya tīsu bhavesu	956	
PA_atk-s01_01a:956_6	tattha tattha nibbattasattā, pāsādatale ṭhitapurisassa tesaṃ manussānaṃ āvibhūtakālo	956	
PA_atk-s01_01a:956_7	viya dibbacakkhuñāṇāya cittaṃ abhinīharitvā nisinnassa bhikkhuno tīsu bhavesu nibbattasattānaṃ	956	
PA_atk-s01_01a:956_8	āvibhūtakālo daṭṭhabbo. Idañca desanāsukhatthameva vuttaṃ. Āruppe pana dibbacakkhussa gocaro natthīti.	956	
PA_atk-s01_01a:957	Āsavakkhayañāṇakathā	95	
PA_atk-s01_01a:958_0	248. So evaṃ samāhite citteti idha vipassanāpādakaṃ catutthajjhānacittaṃ veditabbaṃ.	958	
PA_atk-s01_01a:958_1	Āsavānaṃ khayañāṇāyāti āsavānaṃ khayañāṇanibbattanatthāya. Ettha ca āsavānaṃ khayo	958	
PA_atk-s01_01a:958_2	nāma maggopi phalampi nibbānampi bhaṅgopi vuccati. “Khaye ñāṇaṃ, anuppāde ñāṇa”nti	958	
PA_atk-s01_01a:958_3	ettha hi maggo āsavānaṃ khayoti vutto. “Āsavānaṃ khayā samaṇo hotī”ti ettha phalaṃ.	958	
PA_atk-s01_01a:959	“Paravajjānupassissa, niccaṃ ujjhānasaññino;	95	
PA_atk-s01_01a:960	Āsavā tassa vaḍḍhanti, ārā so āsavakkhayā”ti. ;	96	
PA_atk-s01_01a:961	Ettha nibbānaṃ. “Āsavānaṃ khayo vayo bhedo aniccatā antaradhāna”nti ettha bhaṅgo. Idha pana nibbānaṃ adhippetaṃ. Arahattamaggopi vaṭṭatiyeva.	96	
PA_atk-s01_01a:962_0	Cittaṃ abhinīharatīti vipassanā cittaṃ tanninnaṃ tappoṇaṃ tappabbhāraṃ karoti. So	962	
PA_atk-s01_01a:962_1	idaṃ dukkhantiādīsu “ettakaṃ dukkhaṃ, na ito bhiyyo”ti sabbampi dukkhasaccaṃ sarasalakkhaṇapaṭivedhena	962	
PA_atk-s01_01a:962_2	yathābhūtaṃ pajānātīti attho. Tassa ca dukkhassa nibbattikaṃ taṇhaṃ “ayaṃ dukkhasamudayo”ti.	962	
PA_atk-s01_01a:962_3	Tadubhayampi yaṃ ṭhānaṃ patvā nirujjhati, taṃ tesaṃ appavattiṃ nibbānaṃ “ayaṃ dukkhanirodho”ti;	962	
PA_atk-s01_01a:962_4	tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena	962	
PA_atk-s01_01a:962_5	yathābhūtaṃ pajānātīti attho.	962	
PA_atk-s01_01a:963_0	Evaṃ sarūpato saccāni dassetvā puna kilesavasena pariyāyato dassento “ime āsavā”tiādimāha.	963	
PA_atk-s01_01a:963_1	Tassa evaṃ jānato evaṃ passatoti tassa bhikkhuno evaṃ jānantassa evaṃ passantassa,	963	
PA_atk-s01_01a:963_2	saha vipassanāya koṭippattaṃ maggaṃ kathesi. Kāmāsavāti kāmāsavato. Vimuccatīti iminā	963	
PA_atk-s01_01a:963_3	maggakkhaṇaṃ dasseti. Vimuttasminti iminā phalakkhaṇaṃ. Vimuttamiti ñāṇaṃ hotīti	963	
PA_atk-s01_01a:963_4	iminā paccavekkhaṇañāṇaṃ. Khīṇā jātītiādīhi tassa bhūmiṃ. Tena hi ñāṇena khīṇāsavo	963	
PA_atk-s01_01a:963_5	paccavekkhanto khīṇā jātītiādīni pajānāti.	963	
PA_atk-s01_01a:964_0	Katamā panassa jāti khīṇā? Kathañca naṃ pajānātīti? Na tāvassa atītā jāti khīṇā,	964	
PA_atk-s01_01a:964_1	pubbeva khīṇattā. Na anāgatā, anāgate vāyāmābhāvato. Na paccuppannā, vijjamānattā.	964	
PA_atk-s01_01a:964_2	Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā	964	
PA_atk-s01_01a:964_3	jāti, sā maggassa bhāvitattā āyatiṃ anuppādadhammataṃ āpajjanena khīṇā. Taṃ so maggabhāvanāya	964	
PA_atk-s01_01a:964_4	pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃva	964	
PA_atk-s01_01a:964_5	hotī”ti jānanto pajānāti.	964	
PA_atk-s01_01a:965_0	Vusitanti vutthaṃ parivutthaṃ. Brahmacariyanti maggabrahmacariyaṃ. Puthujjanakalyāṇakena	965	
PA_atk-s01_01a:965_1	hi saddhiṃ satta sekkhā brahmacariyavāsaṃ vasanti nāma, khīṇāsavo vutthavāso, tasmā	965	
PA_atk-s01_01a:965_2	so attano brahmacariyavāsaṃ paccavekkhanto vusitaṃ brahmacariyanti pajānāti. Kataṃ	965	
PA_atk-s01_01a:965_3	karaṇīyanti catūsu saccesu catūhi maggehi pariññāpahānasacchikiriyābhāvanāvasena	965	
PA_atk-s01_01a:965_4	soḷasavidhaṃ kiccaṃ niṭṭhāpitaṃ. Tena tena maggena pahātabbakilesā pahīnā, dukkhamūlaṃ	965	
PA_atk-s01_01a:965_5	samucchinnanti attho. Puthujjanakalyāṇakādayo hi taṃ kiccaṃ karonti, khīṇāsavo katakaraṇīyo.	965	
PA_atk-s01_01a:965_6	Tasmā so attano karaṇīyaṃ paccavekkhanto kataṃ karaṇīyanti pajānāti. Nāparaṃ itthattāyāti	965	
PA_atk-s01_01a:965_7	idāni puna itthabhāvāya evaṃ soḷasakiccabhāvāya kilesakkhayabhāvāya vā kattabbaṃ	965	
PA_atk-s01_01a:965_8	maggabhāvanākiccaṃ me natthīti pajānāti. Atha vā itthattāyāti itthabhāvato imasmā	965	
PA_atk-s01_01a:965_9	evaṃ pakārā. Idāni vattamānakhandhasantānā aparaṃ khandhasantānaṃ mayhaṃ natthi.	965	
PA_atk-s01_01a:965_10	Ime pana pañcakkhandhā pariññātā tiṭṭhanti chinnamūlakā rukkhā viya, te carimakacittanirodhena	9651	
PA_atk-s01_01a:965_11	anupādāno viya jātavedo nibbāyissanti apaṇṇattikabhāvañca gamissantīti pajānāti.	9651	
PA_atk-s01_01a:966_0	249. Pabbatasaṅkhepeti pabbatamatthake. Anāviloti nikkaddamo. Sippiyo ca sambukā	966	
PA_atk-s01_01a:966_1	ca sippisambukaṃ. Sakkharā ca kathalāni ca sakkharakathalaṃ. Macchānaṃ gumbā ghaṭāti	966	
PA_atk-s01_01a:966_2	macchagumbaṃ. Tiṭṭhantampi carantampīti ettha sakkharakathalaṃ tiṭṭhatiyeva, itarāni	966	
PA_atk-s01_01a:966_3	carantipi tiṭṭhantipi. Yathā pana antarantarā ṭhitāsupi nisinnāsupi vijjamānāsupi	966	
PA_atk-s01_01a:966_4	“etā gāvo carantī”ti carantiyo upādāya itarāpi carantīti vuccanti. Evaṃ tiṭṭhantameva	966	
PA_atk-s01_01a:966_5	sakkharakathalaṃ upādāya itarampi dvayaṃ tiṭṭhantanti vuttaṃ. Itarañca dvayaṃ carantaṃ	966	
PA_atk-s01_01a:966_6	upādāya sakkharakathalampi carantanti vuttaṃ. Tattha cakkhumato purisassa tīre ṭhatvā	966	
PA_atk-s01_01a:966_7	passato sippikasambukādīnaṃ vibhūtakālo viya āsavānaṃ khayāya cittaṃ abhinīharitvā	966	
PA_atk-s01_01a:966_8	nisinnassa bhikkhuno catunnaṃ saccānaṃ vibhūtakālo daṭṭhabboti.	966	
PA_atk-s01_01a:967_0	Ettāvatā vipassanāñāṇaṃ, manomayañāṇaṃ, iddhividhañāṇaṃ, dibbasotañāṇaṃ, cetopariyañāṇaṃ,	967	
PA_atk-s01_01a:967_1	pubbenivāsañāṇaṃ, dibbacakkhuvasena nipphannaṃ anāgataṃsañāṇayathākammūpagañāṇadvayaṃ,	967	
PA_atk-s01_01a:967_2	dibbacakkhuñāṇaṃ, āsavakkhayañāṇanti dasa ñāṇāni niddiṭṭhāni honti. Tesaṃ ārammaṇavibhāgo	967	
PA_atk-s01_01a:967_3	jānitabbo – tattha vipassanāñāṇaṃ parittamahaggataatītānāgatapaccuppannaajjhattabahiddhāvasena	967	
PA_atk-s01_01a:967_4	sattavidhārammaṇaṃ. Manomayañāṇaṃ nimmitabbarūpāyatanamattameva ārammaṇaṃ karotīti	967	
PA_atk-s01_01a:967_5	parittapaccuppannabahiddhārammaṇaṃ. Āsavakkhayañāṇaṃ appamāṇabahiddhānavattabbārammaṇaṃ.	967	
PA_atk-s01_01a:967_6	Avasesānaṃ ārammaṇabhedo visuddhimagge vutto. Uttaritaraṃ vā paṇītataraṃ vāti yena	967	
PA_atk-s01_01a:967_7	kenaci pariyāyena ito seṭṭhataraṃ sāmaññaphalaṃ nāma natthīti bhagavā arahattanikūṭena desanaṃ niṭṭhāpesi.	967	
PA_atk-s01_01a:968	Ajātasattuupāsakattapaṭivedanākathā	96	
PA_atk-s01_01a:969_0	250. Rājā tattha tattha sādhukāraṃ pavattento ādimajjhapariyosānaṃ sakkaccaṃ sutvā	969	
PA_atk-s01_01a:969_1	“ciraṃ vatamhi ime pañhe puthū samaṇabrāhmaṇe pucchanto, thuse koṭṭento viya kiñci	969	
PA_atk-s01_01a:969_2	sāraṃ nālatthaṃ, aho vata bhagavato guṇasampadā, yo me dīpasahassaṃ jālento viya	969	
PA_atk-s01_01a:969_3	mahantaṃ ālokaṃ katvā ime pañhe vissajjesi. Suciraṃ vatamhi dasabalassa guṇānubhāvaṃ	969	
PA_atk-s01_01a:969_4	ajānanto vañcito”ti cintetvā buddhaguṇānussaraṇasambhūtāya pañcavidhāya pītiyā phuṭasarīro	969	
PA_atk-s01_01a:969_5	attano pasādaṃ āvikaronto upāsakattaṃ paṭivedesi. Taṃ dassetuṃ “evaṃ vutte rājā”tiādi āraddhaṃ.	969	
PA_atk-s01_01a:970_0	Tattha abhikkantaṃ, bhanteti ayaṃ abhikkantasaddo khayasundarābhirūpaabbhanumodanesu	970	
PA_atk-s01_01a:970_1	dissati. “Abhikkantā bhante, ratti, nikkhanto paṭhamo yāmo, ciranisinno bhikkhusaṅgho”tiādīsu	970	
PA_atk-s01_01a:970_2	hi khaye dissati. “Ayaṃ me puggalo khamati, imesaṃ catunnaṃ puggalānaṃ abhikkantataro	970	
PA_atk-s01_01a:970_3	ca paṇītataro cā”tiādīsu sundare.	970	
PA_atk-s01_01a:971	“Ko me vandati pādāni, iddhiyā yasasā jalaṃ;	97	
PA_atk-s01_01a:972	Abhikkantena vaṇṇena, sabbā obhāsayaṃ disā”ti. ;	97	
PA_atk-s01_01a:973	Ādīsu abhirūpe. “Abhikkantaṃ bho, gotamā”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā ‘sādhu sādhu bhante’ti vuttaṃ hotīti veditabbo.	97	
PA_atk-s01_01a:974	Bhaye kodhe pasaṃsāyaṃ, turite kotūhalacchare;	97	
PA_atk-s01_01a:975	Hāse soke pasāde ca, kare āmeḍitaṃ budhoti.	97	
PA_atk-s01_01a:976	Iminā ca lakkhaṇena idha pasādavasena, pasaṃsāvasena cāyaṃ dvikkhattuṃ vuttoti veditabbo. Athavā abhikkantanti abhikantaṃ atiiṭṭhaṃ atimanāpaṃ atisundaranti vuttaṃ hoti.	97	
PA_atk-s01_01a:977_0	Ettha ekena abhikkantasaddena desanaṃ thometi, ekena attano pasādaṃ. Ayañhettha adhippāyo,	977	
PA_atk-s01_01a:977_1	abhikkantaṃ bhante, yadidaṃ bhagavato dhammadesanā, ‘abhikkantaṃ’ yadidaṃ bhagavato	977	
PA_atk-s01_01a:977_2	dhammadesanaṃ āgamma mama pasādoti. Bhagavatoyeva vā vacanaṃ dve dve atthe sandhāya	977	
PA_atk-s01_01a:977_3	thometi. Bhagavato vacanaṃ abhikkantaṃ dosanāsanato, abhikkantaṃ guṇādhigamanato.	977	
PA_atk-s01_01a:977_4	Tathā saddhājananato, paññājananato, sātthato, sabyañjanato, uttānapadato, gambhīratthato,	977	
PA_atk-s01_01a:977_5	kaṇṇasukhato, hadayaṅgamato, anattukkaṃsanato, aparavambhanato, karuṇāsītalato, paññāvadātato,	977	
PA_atk-s01_01a:977_6	āpātharamaṇīyato, vimaddakkhamato, suyyamānasukhato, vīmaṃsiyamānahitatoti evamādīhi yojetabbaṃ.	977	
PA_atk-s01_01a:978_0	Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ	978	
PA_atk-s01_01a:978_1	heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanti tiṇapaṇṇādichāditaṃ.	978	
PA_atk-s01_01a:978_2	Vivareyyāti ugghāṭeyya. Mūḷhassa vāti disāmūḷhassa. Maggaṃ ācikkheyyāti hatthe gahetvā	978	
PA_atk-s01_01a:978_3	“esa maggo”ti vadeyya, andhakāreti kāḷapakkhacātuddasī aḍḍharattaghanavanasaṇḍameghapaṭalehi	978	
PA_atk-s01_01a:978_4	caturaṅge tame. Ayaṃ tāva anuttānapadattho. Ayaṃ pana sādhippāyayojanā. Yathā koci	978	
PA_atk-s01_01a:978_5	nikkujjitaṃ ukkujjeyya, evaṃ saddhammavimukhaṃ asaddhamme patitaṃ maṃ asaddhammā	978	
PA_atk-s01_01a:978_6	vuṭṭhāpentana. Yathā paṭicchannaṃ vivareyya, evaṃ kassapassa bhagavato sāsanantaradhānā	978	
PA_atk-s01_01a:978_7	pabhuti micchādiṭṭhigahanapaṭicchannaṃ sāsanaṃ vivarantena, yathā mūḷhassa maggaṃ	978	
PA_atk-s01_01a:978_8	ācikkheyya, evaṃ kummaggamicchāmaggappaṭipannassa me saggamokkhamaggaṃ āvikarontena,	978	
PA_atk-s01_01a:978_9	yathā andhakāre telapajjotaṃ dhāreyya, evaṃ mohandhakāranimuggassa me buddhādiratanarūpāni	978	
PA_atk-s01_01a:978_10	apassato tappaṭicchādakamohandhakāraviddhaṃsakadesanāpajjotadhārakena mayhaṃ bhagavatā	9781	
PA_atk-s01_01a:978_11	etehi pariyāyehi pakāsitattā anekapariyāyena dhammo pakāsitoti.	9781	
PA_atk-s01_01a:979_0	Evaṃ desanaṃ thometvā imāya desanāya ratanattaye pasannacitto pasannākāraṃ karonto	979	
PA_atk-s01_01a:979_1	esāhantiādimāha. Tattha esāhanti eso ahaṃ. Bhagavantaṃ saraṇaṃ gacchāmīti bhagavā	979	
PA_atk-s01_01a:979_2	me saraṇaṃ, parāyanaṃ, aghassa tātā, hitassa ca vidhātāti. Iminā adhippāyena bhagavantaṃ	979	
PA_atk-s01_01a:979_3	gacchāmi bhajāmi sevāmi payirupāsāmi, evaṃ vā jānāmi bujjhāmīti. Yesañhi dhātūnaṃ	979	
PA_atk-s01_01a:979_4	gatiattho, buddhipi tesaṃ attho. Tasmā gacchāmīti imassa jānāmi bujjhāmīti ayampi	979	
PA_atk-s01_01a:979_5	attho vutto. Dhammañca bhikkhusaṅghañcāti ettha pana adhigatamagge sacchikatanirodhe	979	
PA_atk-s01_01a:979_6	yathānusiṭṭhaṃ paṭipajjamāne catūsu apāyesu apatamāne dhāretīti dhammo, so atthato	979	
PA_atk-s01_01a:979_7	ariyamaggo ceva nibbānañca. Vuttañcetaṃ – “yāvatā, bhikkhave, dhammā saṅkhatā, ariyo	979	
PA_atk-s01_01a:979_8	aṭṭhaṅgiko maggo tesaṃ aggamakkhāyatī”ti vitthāro. Na kevalañca ariyamaggo ceva nibbānañca.	979	
PA_atk-s01_01a:979_9	Api ca kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne –	979	
PA_atk-s01_01a:980	“Rāgavirāgamanejamasokaṃ, dhammamasaṅkhatamappaṭikūlaṃ;	98	
PA_atk-s01_01a:981	Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;	98	
PA_atk-s01_01a:982_0	Ettha hi rāgavirāgoti maggo kathito. Anejamasokanti phalaṃ. Dhammamasaṅkhatanti nibbānaṃ.	982	
PA_atk-s01_01a:982_1	Appaṭikūlaṃ madhuramimaṃ paguṇaṃ suvibhattanti piṭakattayena vibhattā dhammakkhandhāti.	982	
PA_atk-s01_01a:982_2	Diṭṭhisīlasaṃghātena saṃhatoti saṅgho, so atthato aṭṭha ariyapuggalasamūho. Vuttañhetaṃ tasmiññeva vimāne –	982	
PA_atk-s01_01a:983	“Yattha ca dinnamahapphalamāhu, catūsu sucīsu purīsayugesu;	98	
PA_atk-s01_01a:984	Aṭṭha ca puggaladhammadasā te, saṅghamimaṃ saraṇatthamupehī”ti. ;	98	
PA_atk-s01_01a:985	Bhikkhūnaṃ saṅgho bhikkhusaṅgho. Ettāvatā rājā tīṇi saraṇagamanāni paṭivedesi.	98	
PA_atk-s01_01a:986	Saraṇagamanakathā	98	
PA_atk-s01_01a:987_0	Idāni tesu saraṇagamanesu kosallatthaṃ saraṇaṃ, saraṇagamanaṃ, yo ca saraṇaṃ gacchati,	987	
PA_atk-s01_01a:987_1	saraṇagamanappabhedo, saraṇagamanaphalaṃ, saṅkileso, bhedoti, ayaṃ vidhi veditabbo.	987	
PA_atk-s01_01a:987_2	Seyyathidaṃ – saraṇatthato tāva hiṃsatīti saraṇaṃ. Saraṇagatānaṃ teneva saraṇagamanena	987	
PA_atk-s01_01a:987_3	bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassevetaṃ adhivacanaṃ.	987	
PA_atk-s01_01a:988_0	Atha vā hite pavattanena ahitā ca nivattanena sattānaṃ bhayaṃ hiṃsati buddho. Bhavakantārā	988	
PA_atk-s01_01a:988_1	uttāraṇena assāsadānena ca dhammo; appakānampi kārānaṃ vipulaphalapaṭilābhakaraṇena	988	
PA_atk-s01_01a:988_2	saṅgho. Tasmā imināpi pariyāyena ratanattayaṃ saraṇaṃ. Tappasādataggarutāhi vihatakileso	988	
PA_atk-s01_01a:988_3	tapparāyaṇatākārappavatto cittuppādo saraṇagamanaṃ. Taṃ samaṅgīsatto saraṇaṃ gacchati.	988	
PA_atk-s01_01a:988_4	Vuttappakārena cittuppādena etāni me tīṇi ratanāni saraṇaṃ, etāni parāyaṇanti evaṃ	988	
PA_atk-s01_01a:988_5	upetīti attho. Evaṃ tāva saraṇaṃ, saraṇagamanaṃ, yo ca saraṇaṃ gacchati, idaṃ tayaṃ veditabbaṃ.	988	
PA_atk-s01_01a:989_0	Saraṇagamanappabhede pana duvidhaṃ saraṇagamanaṃ – lokuttaraṃ lokiyañca. Tattha lokuttaraṃ	989	
PA_atk-s01_01a:989_1	diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ	989	
PA_atk-s01_01a:989_2	hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanupakkilesavikkhambhanena	989	
PA_atk-s01_01a:989_3	ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu saddhāpaṭilābho	989	
PA_atk-s01_01a:989_4	saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.	989	
PA_atk-s01_01a:989_5	Tayidaṃ catudhā vattati – attasanniyyātanena, tapparāyaṇatāya, sissabhāvūpagamanena, paṇipātenāti.	989	
PA_atk-s01_01a:990_0	Tattha attasanniyyātanaṃ nāma – “ajjādiṃ katvā ahaṃ attānaṃ buddhassa niyyātemi,	990	
PA_atk-s01_01a:990_1	dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇatā nāma “ajjādiṃ	990	
PA_atk-s01_01a:990_2	katvā ‘ahaṃ buddhaparāyaṇo, dhammaparāyaṇo, saṅghaparāyaṇo’ti. Maṃ dhārethā”ti evaṃ	990	
PA_atk-s01_01a:990_3	tapparāyaṇabhāvo. Sissabhāvūpagamanaṃ nāma – “ajjādiṃ katvā – ‘ahaṃ buddhassa antevāsiko,	990	
PA_atk-s01_01a:990_4	dhammassa, saṅghassa antevāsiko’ti maṃ dhārethā”ti evaṃ sissabhāvūpagamo. Paṇipāto	990	
PA_atk-s01_01a:990_5	nāma – “ajjādiṃ katvā ahaṃ abhivādanapaccuṭṭhānaañjalikammasāmīcikammaṃ buddhādīnaṃyeva	990	
PA_atk-s01_01a:990_6	tiṇṇaṃ vatthūnaṃ karomī’ti maṃ dhārethā”ti evaṃ buddhādīsu paramanipaccākāro. Imesañhi	990	
PA_atk-s01_01a:990_7	catunnaṃ ākārānaṃ aññatarampi karontena gahitaṃyeva hoti saraṇaṃ.	990	
PA_atk-s01_01a:991_0	Api ca bhagavato attānaṃ pariccajāmi, dhammassa, saṅghassa, attānaṃ pariccajāmi,	991	
PA_atk-s01_01a:991_1	jīvitaṃ pariccajāmi, pariccattoyeva me attā, pariccattaṃyeva jīvitaṃ, jīvitapariyantikaṃ	991	
PA_atk-s01_01a:991_2	buddhaṃ saraṇaṃ gacchāmi, buddho me saraṇaṃ leṇaṃ tāṇanti; evampi attasanniyyātanaṃ	991	
PA_atk-s01_01a:991_3	veditabbaṃ. “Satthārañca vatāhaṃ passeyyaṃ, bhagavantameva passeyyaṃ, sugatañca vatāhaṃ	991	
PA_atk-s01_01a:991_4	passeyyaṃ, bhagavantameva passeyyaṃ, sammāsambuddhañca vatāhaṃ passeyyaṃ, bhagavantameva	991	
PA_atk-s01_01a:991_5	passeyya”nti. Evampi mahākassapassa saraṇagamanaṃ viya sissabhāvūpagamanaṃ veditabbaṃ.	991	
PA_atk-s01_01a:992	“So ahaṃ vicarissāmi, gāmā gāmaṃ purā puraṃ;	99	
PA_atk-s01_01a:993	Namassamāno sambuddhaṃ, dhammassa ca sudhammata”nti. ;	99	
PA_atk-s01_01a:994_0	Evampi āḷavakādīnaṃ saraṇagamanaṃ viya tapparāyaṇatā veditabbā. Atha kho brahmāyu	994	
PA_atk-s01_01a:994_1	brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā	994	
PA_atk-s01_01a:994_2	bhagavato pādāni mukhena ca paricumbati, pāṇīhi ca parisambāhati, nāmañca sāveti	994	
PA_atk-s01_01a:994_3	– “brahmāyu ahaṃ, bho gotama brāhmaṇo, brahmāyu ahaṃ, bho gotama brāhmaṇo”ti evampi paṇipāto daṭṭhabbo.	994	
PA_atk-s01_01a:995_0	So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena	995	
PA_atk-s01_01a:995_1	saraṇagamanaṃ hoti, na itarehi. Seṭṭhavaseneva hi saraṇaṃ gaṇhāti, seṭṭhavasena ca	995	
PA_atk-s01_01a:995_2	bhijjati. Tasmā yo sākiyo vā koliyo vā – “buddho amhākaṃ ñātako”ti vandati, aggahitameva	995	
PA_atk-s01_01a:995_3	hoti saraṇaṃ. Yo vā – “samaṇo gotamo rājapūjito mahānubhāvo avandīyamāno anatthampi	995	
PA_atk-s01_01a:995_4	kareyyā”ti bhayena vandati, aggahitameva hoti saraṇaṃ. Yo vā bodhisattakāle bhagavato	995	
PA_atk-s01_01a:995_5	santike kiñci uggahitaṃ saramāno buddhakāle vā –	995	
PA_atk-s01_01a:996	“Catudhā vibhaje bhoge, paṇḍito gharamāvasaṃ;	99	
PA_atk-s01_01a:997	Ekena bhogaṃ bhuñjeyya, dvīhi kammaṃ payojaye;	99	
PA_atk-s01_01a:998	Catutthañca nidhāpeyya, āpadāsu bhavissatī”ti. ;	99	
PA_atk-s01_01a:999	Evarūpaṃ anusāsaniṃ uggahetvā – “ācariyo me”ti vandati, aggahitameva hoti saraṇaṃ. Yo pana – “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.	99	
PA_atk-s01_01a:1000_0	Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ	1000	
PA_atk-s01_01a:1000_1	– “ñātako me aya”nti vandato saraṇagamanaṃ na bhijjati, pageva apabbajitaṃ. Tathā	1000	
PA_atk-s01_01a:1000_2	rājānaṃ bhayavasena vandato. So hi raṭṭhapūjitattā avandīyamāno anatthampi kareyyāti.	1000	
PA_atk-s01_01a:1000_3	Tathā yaṃ kiñci sippaṃ sikkhāpakaṃ titthiyampi – “ācariyo me aya”nti vandatopi na	1000	
PA_atk-s01_01a:1000_4	bhijjati, evaṃ saraṇagamanappabhedo veditabbo.	1000	
PA_atk-s01_01a:1001	Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –	100	
PA_atk-s01_01a:1002	“Yo ca buddhañca dhammañca, saṅghañca saraṇaṃ gato;	100	
PA_atk-s01_01a:1003	Cattāri ariyasaccāni, sammappaññāya passati.	100	
PA_atk-s01_01a:1004	Dukkhaṃ dukkhasamuppādaṃ, dukkhassa ca atikkamaṃ;	100	
PA_atk-s01_01a:1005	Ariyaṃ aṭṭhaṅgikaṃ maggaṃ, dukkhūpasamagāminaṃ.	100	
PA_atk-s01_01a:1006	Etaṃ kho saraṇaṃ khemaṃ, etaṃ saraṇamuttamaṃ;	100	
PA_atk-s01_01a:1007	Etaṃ saraṇamāgamma, sabbadukkhā pamuccatī”ti. ;	100	
PA_atk-s01_01a:1008_0	Api ca niccādito anupagamanādivasena petassa ānisaṃsaphalaṃ veditabbaṃ. Vuttañhetaṃ	1008	
PA_atk-s01_01a:1008_1	– “aṭṭhānametaṃ anavakāso, yaṃ diṭṭhisampanno puggalo kañci saṅkhāraṃ niccato upagaccheyya…pe…	1008	
PA_atk-s01_01a:1008_2	kañci saṅkhāraṃ sukhato…pe… kañci dhammaṃ attato upagaccheyya…pe… mātaraṃ jīvitā	1008	
PA_atk-s01_01a:1008_3	voropeyya…pe… pitaraṃ…pe… arahantaṃ…pe… paduṭṭhacitto tathāgatassa lohitaṃ uppādeyya…pe….	1008	
PA_atk-s01_01a:1008_4	saṅghaṃ bhindeyya…pe… aññaṃ satthāraṃ uddiseyya, netaṃ ṭhānaṃ vijjatī”ti. Lokiyassa	1008	
PA_atk-s01_01a:1008_5	pana saraṇagamanassa bhavasampadāpi bhogasampadāpi phalameva. Vuttañhetaṃ –	1008	
PA_atk-s01_01a:1009	“Ye keci buddhaṃ saraṇaṃ gatāse, na te gamissanti apāyabhūmiṃ;	100	
PA_atk-s01_01a:1010	Pahāya mānusaṃ dehaṃ, devakāyaṃ paripūressantī”ti. ;	101	
PA_atk-s01_01a:1011_0	Aparampi vuttaṃ – “atha kho sakko devānamindo asītiyā devatāsahassehi saddhiṃ yenāyasmā	1011	
PA_atk-s01_01a:1011_1	mahāmoggallāno tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā	1011	
PA_atk-s01_01a:1011_2	mahāmoggallāno etadavoca – “sādhu kho, devānaminda, buddhaṃ saraṇagamanaṃ hoti. Buddhaṃ	1011	
PA_atk-s01_01a:1011_3	saraṇagamanahetu kho, devānaminda, evamidhekacce sattā kāyassa bhedā paraṃ maraṇā	1011	
PA_atk-s01_01a:1011_4	sugatiṃ saggaṃ lokaṃ upapajjanti…pe… te aññe deve dasahi ṭhānehi adhigaṇhanti – dibbena	1011	
PA_atk-s01_01a:1011_5	āyunā, dibbena vaṇṇena, dibbena sukhena, dibbena yasena, dibbena ādhipateyyena, dibbehi	1011	
PA_atk-s01_01a:1011_6	rūpehi saddehi gandhehi rasehi phoṭṭhabbehī”ti. Esa nayo dhamme ca saṅghe ca. Api	1011	
PA_atk-s01_01a:1011_7	ca velāmasuttādīnaṃ vasenāpi saraṇagamanassa phalaviseso veditabbo. Evaṃ saraṇagamanassa phalaṃ veditabbaṃ.	1011	
PA_atk-s01_01a:1012_0	Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,	1012	
PA_atk-s01_01a:1012_1	na mahājutikaṃ hoti, na mahāvipphāraṃ. Lokuttarassa natthi saṃkileso. Lokiyassa ca	1012	
PA_atk-s01_01a:1012_2	saraṇagamanassa duvidho bhedo – sāvajjo ca anavajjo ca. Tattha sāvajjo aññasatthārādīsu	1012	
PA_atk-s01_01a:1012_3	attasanniyyātanādīhi hoti, so ca aniṭṭhaphalo hoti. Anavajjo kālakiriyāya hoti, so	1012	
PA_atk-s01_01a:1012_4	avipākattā aphalo. Lokuttarassa pana nevatthi bhedo. Bhavantarepi hi ariyasāvako	1012	
PA_atk-s01_01a:1012_5	aññaṃ satthāraṃ na uddisatīti. Evaṃ saraṇagamanassa saṃkileso ca bhedo ca veditabboti.	1012	
PA_atk-s01_01a:1013_0	Upāsakaṃ maṃ bhante bhagavā dhāretūti maṃ bhagavā “upāsako aya”nti evaṃ dhāretu,	1013	
PA_atk-s01_01a:1013_1	jānātūti attho. Upāsakavidhikosallatthaṃ panettha – ko upāsako? Kasmā upāsakoti vuccati?	1013	
PA_atk-s01_01a:1013_2	Kimassa sīlaṃ? Ko ājīvo? Kā vipatti? Kā sampattīti? Idaṃ pakiṇṇakaṃ veditabbaṃ.	1013	
PA_atk-s01_01a:1014_0	Tattha ko upāsakoti yo koci saraṇagato gahaṭṭho. Vuttañhetaṃ – “yato kho, mahānāma,	1014	
PA_atk-s01_01a:1014_1	buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti.	1014	
PA_atk-s01_01a:1014_2	Ettāvatā kho, mahānāma, upāsako hotī”ti.	1014	
PA_atk-s01_01a:1015	Kasmā upāsakoti ratanattayaṃ upāsanato. So hi buddhaṃ upāsatīti upāsako, tathā dhammaṃ saṃghaṃ.	101	
PA_atk-s01_01a:1016_0	Kimassa sīlanti pañca veramaṇiyo. Yathāha – “yato kho, mahānāma, upāsako pāṇātipātā	1016	
PA_atk-s01_01a:1016_1	paṭivirato hoti, adinnādānā… kāmesumicchācārā… musāvādā… surāmerayamajjapamādaṭṭhānā	1016	
PA_atk-s01_01a:1016_2	paṭivirato hoti, ettāvatā kho, mahānāma, upāsako sīlavā hotī”ti.	1016	
PA_atk-s01_01a:1017_0	Ko ājīvoti pañca micchāvaṇijjā pahāya dhammena samena jīvitakappanaṃ. Vuttañhetaṃ	1017	
PA_atk-s01_01a:1017_1	– “pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā,	1017	
PA_atk-s01_01a:1017_2	sattavaṇijjā, maṃsavaṇijjā, majjavaṇijjā, visavaṇijjā. Imā kho, bhikkhave, pañca	1017	
PA_atk-s01_01a:1017_3	vaṇijjā upāsakena akaraṇīyā”ti.	1017	
PA_atk-s01_01a:1018_0	Kā vipattīti yā tasseva sīlassa ca ājīvassa ca vipatti, ayamassa vipatti. Api ca	1018	
PA_atk-s01_01a:1018_1	yāya esa caṇḍālo ceva hoti, malañca patikuṭṭho ca, sāpissa vipattīti veditabbā. Te	1018	
PA_atk-s01_01a:1018_2	ca atthato assaddhiyādayo pañca dhammā honti. Yathāha – “pañcahi, bhikkhave, dhammehi	1018	
PA_atk-s01_01a:1018_3	samannāgato upāsako upāsakacaṇḍālo ca hoti, upāsakamalañca, upāsakapatikuṭṭho ca.	1018	
PA_atk-s01_01a:1018_4	Katamehi pañcahi? Assaddho hoti, dussīlo hoti, kotūhalamaṅgaliko hoti, maṅgalaṃ pacceti,	1018	
PA_atk-s01_01a:1018_5	no kammaṃ, ito ca bahiddhā dakkhiṇeyyaṃ pariyesati, tattha ca pubbakāraṃ karotī”ti.	1018	
PA_atk-s01_01a:1019_0	Kā sampattīti yā cassa sīlasampadā ceva ājīvasampadā ca, sā sampatti; ye cassa ratanabhāvādikarā	1019	
PA_atk-s01_01a:1019_1	saddhādayo pañca dhammā. Yathāha – “pañcahi, bhikkhave, dhammehi samannāgato upāsako	1019	
PA_atk-s01_01a:1019_2	upāsakaratanañca hoti, upāsakapadumañca, upāsakapuṇḍarīkañca. Katamehi pañcahi? Saddho	1019	
PA_atk-s01_01a:1019_3	hoti, sīlavā hoti, na kotūhalamaṅgaliko hoti, kammaṃ pacceti, no maṅgalaṃ, na ito	1019	
PA_atk-s01_01a:1019_4	bahiddhā dakkhiṇeyyaṃ gavesati, idha ca pubbakāraṃ karotī”ti.	1019	
PA_atk-s01_01a:1020_0	Ajjataggeti etthāyaṃ aggasaddo ādikoṭikoṭṭhāsaseṭṭhesu dissati. “Ajjatagge, samma	1020	
PA_atk-s01_01a:1020_1	dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati. “Teneva	1020	
PA_atk-s01_01a:1020_2	aṅgulaggena taṃ aṅgulaggaṃ parāmaseyya. Ucchaggaṃ veḷagga”ntiādīsu koṭiyaṃ. “Ambilaggaṃ	1020	
PA_atk-s01_01a:1020_3	vā madhuraggaṃ vā tittakaggaṃ vā vihāraggena vā pariveṇaggena vā bhājetu”ntiādīsu	1020	
PA_atk-s01_01a:1020_4	koṭṭhāse. “Yāvatā, bhikkhave, sattā apadā vā…pe… tathāgato tesaṃ aggamakkhāyatī”tiādīsu	1020	
PA_atk-s01_01a:1020_5	seṭṭhe. Idha panāyaṃ ādimhi daṭṭhabbo. Tasmā ajjataggeti ajjataṃ ādiṃ katvāti evametthattho	1020	
PA_atk-s01_01a:1020_6	veditabbo. Ajjatanti ajjabhāvaṃ. Ajjadaggeti vā pāṭho, dakāro padasandhikaro. Ajja agganti attho.	1020	
PA_atk-s01_01a:1021_0	Pāṇupetanti pāṇehi upetaṃ. Yāva me jīvitaṃ pavattati, tāva upetaṃ anaññasatthukaṃ	1021	
PA_atk-s01_01a:1021_1	tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhagavā dhāretu jānātu.	1021	
PA_atk-s01_01a:1021_2	Ahañhi sacepi me tikhiṇena asinā sīsaṃ chindeyya, neva buddhaṃ “na buddho”ti vā,	1021	
PA_atk-s01_01a:1021_3	dhammaṃ “na dhammo”ti vā, saṅghaṃ “na saṅgho”ti vā vadeyyanti.	1021	
PA_atk-s01_01a:1022_0	Evaṃ attasanniyyātanena saraṇaṃ gantvā attanā kataṃ aparādhaṃ pakāsento accayo maṃ,	1022	
PA_atk-s01_01a:1022_1	bhantetiādimāha. Tattha accayoti aparādho. Maṃ accagamāti maṃ atikkamma abhibhavitvā	1022	
PA_atk-s01_01a:1022_2	pavatto. Dhammikaṃ dhammarājānanti ettha dhammaṃ caratīti dhammiko. Dhammeneva rājā	1022	
PA_atk-s01_01a:1022_3	jāto, na pitughātanādinā adhammenāti dhammarājā. Jīvitā voropesinti jīvitā viyojesiṃ.	1022	
PA_atk-s01_01a:1022_4	Paṭiggaṇhātūti khamatu. Āyatiṃ saṃvarāyāti anāgate saṃvaratthāya. Puna evarūpassa	1022	
PA_atk-s01_01a:1022_5	aparādhassa dosassa khalitassa akaraṇatthāya.	1022	
PA_atk-s01_01a:1023_0	251. Tagghāti ekaṃse nipāto. Yathā dhammaṃ paṭikarosīti yathā dhammo ṭhito tatheva	1023	
PA_atk-s01_01a:1023_1	karosi, khamāpesīti vuttaṃ hoti. Taṃ te mayaṃ paṭiggaṇhāmāti taṃ tava aparādhaṃ mayaṃ	1023	
PA_atk-s01_01a:1023_2	khamāma. Vuḍḍhihesā, mahārāja ariyassa vinayeti esā, mahārāja, ariyassa vinaye buddhassa	1023	
PA_atk-s01_01a:1023_3	bhagavato sāsane vuḍḍhi nāma. Katamā? Yāyaṃ accayaṃ accayato disvā yathādhammaṃ paṭikaritvā	1023	
PA_atk-s01_01a:1023_4	āyatiṃ saṃvarāpajjanā, desanaṃ pana puggalādhiṭṭhānaṃ karonto – “yo accayaṃ accayato	1023	
PA_atk-s01_01a:1023_5	disvā yathādhammaṃ paṭikaroti, āyatiṃ saṃvaraṃ āpajjatī”ti āha.	1023	
PA_atk-s01_01a:1024_0	252. Evaṃ vutteti evaṃ bhagavatā vutte. Handa ca dāni mayaṃ bhanteti ettha handāti	1024	
PA_atk-s01_01a:1024_1	vacasāyatthe nipāto. So hi gamanavacasāyaṃ katvā evamāha. Bahukiccāti balavakiccā.	1024	
PA_atk-s01_01a:1024_2	Bahukaraṇīyāti tasseva vevacanaṃ. Yassadāni tvanti yassa idāni tvaṃ mahārāja gamanassa	1024	
PA_atk-s01_01a:1024_3	kālaṃ maññasi jānāsi, tassa kālaṃ tvameva jānāsīti vuttaṃ hoti. Padakkhiṇaṃ katvā	1024	
PA_atk-s01_01a:1024_4	pakkāmīti tikkhattuṃ padakkhiṇaṃ katvā dasanakhasamodhānasamujjalaṃ añjaliṃ sirasi	1024	
PA_atk-s01_01a:1024_5	patiṭṭhapetvā yāva dassanavisayaṃ bhagavato abhimukhova paṭikkamitvā dassanavijahanaṭṭhānabhūmiyaṃ	1024	
PA_atk-s01_01a:1024_6	pañcapatiṭṭhitena vanditvā pakkāmi.	1024	
PA_atk-s01_01a:1025_0	253. Khatāyaṃ, bhikkhave, rājāti khato ayaṃ, bhikkhave, rājā. Upahatāyanti upahato	1025	
PA_atk-s01_01a:1025_1	ayaṃ. Idaṃ vuttaṃ hoti – ayaṃ, bhikkhave, rājā khato upahato bhinnapatiṭṭho jāto,	1025	
PA_atk-s01_01a:1025_2	tathānena attanāva attā khato, yathā attano patiṭṭhā na jātāti. Virajanti rāgarajādivirahitaṃ.	1025	
PA_atk-s01_01a:1025_3	Rāgamalādīnaṃyeva vigatattā vītamalaṃ. Dhammacakkhunti dhammesu vā cakkhuṃ, dhammamayaṃ	1025	
PA_atk-s01_01a:1025_4	vā cakkhuṃ, aññesu ṭhānesu tiṇṇaṃ maggānametaṃ adhivacanaṃ. Idha pana sotāpattimaggasseva.	1025	
PA_atk-s01_01a:1025_5	Idaṃ vuttaṃ hoti – sace iminā pitā ghātito nābhavissa, idāni idhevāsane nisinno sotāpattimaggaṃ	1025	
PA_atk-s01_01a:1025_6	patto abhavissa, pāpamittasaṃsaggena panassa antarāyo jāto. Evaṃ santepi yasmā ayaṃ	1025	
PA_atk-s01_01a:1025_7	tathāgataṃ upasaṅkamitvā ratanattayaṃ saraṇaṃ gato, tasmā mama sāsanamahantatāya	1025	
PA_atk-s01_01a:1025_8	yathā nāma koci purisassa vadhaṃ katvā pupphamuṭṭhimattena daṇḍena mucceyya, evameva	1025	
PA_atk-s01_01a:1025_9	lohakumbhiyaṃ nibbattitvā tiṃsavassasahassāni adho patanto heṭṭhimatalaṃ patvā tiṃsavassasahassāni	1025	
PA_atk-s01_01a:1025_10	uddhaṃ gacchanto punapi uparimatalaṃ pāpuṇitvā muccissatīti idampi kira bhagavatā	10251	
PA_atk-s01_01a:1025_11	vuttameva, pāḷiyaṃ pana na ārūḷhaṃ.	10251	
PA_atk-s01_01a:1026_0	Idaṃ pana suttaṃ sutvā raññā koci ānisaṃso laddhoti? Mahāānisaṃso laddho. Ayañhi	1026	
PA_atk-s01_01a:1026_1	pitu māritakālato paṭṭhāya neva rattiṃ na divā niddaṃ labhati, satthāraṃ pana upasaṅkamitvā	1026	
PA_atk-s01_01a:1026_2	imāya madhurāya ojavantiyā dhammadesanāya sutakālato paṭṭhāya niddaṃ labhi. Tiṇṇaṃ	1026	
PA_atk-s01_01a:1026_3	ratanānaṃ mahāsakkāraṃ akāsi. Pothujjanikāya saddhāya samannāgato nāma iminā raññā	1026	
PA_atk-s01_01a:1026_4	sadiso nāhosi. Anāgate pana vijitāvī nāma paccekabuddho hutvā parinibbāyissatīti.	1026	
PA_atk-s01_01a:1026_5	Idamavoca bhagavā. Attamanā te bhikkhū bhagavato bhāsitaṃ abhinandunti.	1026	
PA_atk-s01_01a:1027	Iti sumaṅgalavilāsiniyā dīghanikāyaṭṭhakathāyaṃ	102	
PA_atk-s01_01a:1028	Sāmaññaphalasuttavaṇṇanā niṭṭhitā.	102	
PA_atk-s01_01a:1029	3. Ambaṭṭhasuttavaṇṇanā	102	
PA_atk-s01_01a:1030	Addhānagamanavaṇṇanā	103	
PA_atk-s01_01a:1031_0	254. Evaṃ me sutaṃ…pe… kosalesūti ambaṭṭhasuttaṃ. Tatrāyaṃ apubbapadavaṇṇanā. Kosalesūti	1031	
PA_atk-s01_01a:1031_1	kosalā nāma jānapadino rājakumārā. Tesaṃ nivāso ekopi janapado rūḷhīsaddena kosalāti	1031	
PA_atk-s01_01a:1031_2	vuccati, tasmiṃ kosalesu janapade. Porāṇā panāhu – yasmā pubbe mahāpanādaṃ rājakumāraṃ	1031	
PA_atk-s01_01a:1031_3	nānānāṭakādīni disvā sitamattampi akarontaṃ sutvā rājā āha – “yo mama puttaṃ hasāpeti,	1031	
PA_atk-s01_01a:1031_4	sabbālaṅkārena naṃ alaṅkaromī”ti. Tato naṅgalānipi chaḍḍetvā mahājanakāye sannipatite	1031	
PA_atk-s01_01a:1031_5	manussā sātirekāni sattavassāni nānākīḷāyo dassetvāpi taṃ hasāpetuṃ nāsakkhiṃsu,	1031	
PA_atk-s01_01a:1031_6	tato sakko devarājā nāṭakaṃ pesesi, so dibbanāṭakaṃ dassetvā hasāpesi. Atha te manussā	1031	
PA_atk-s01_01a:1031_7	attano attano vasanokāsābhimukhā pakkamiṃsu. Te paṭipathe mittasuhajjādayo disvā	1031	
PA_atk-s01_01a:1031_8	paṭisanthāraṃ karontā – “kacci bho kusalaṃ, kacci bho kusala”nti āhaṃsu. Tasmā taṃ	1031	
PA_atk-s01_01a:1031_9	“kusala”nti vacanaṃ upādāya so padeso kosalāti vuccatīti.	1031	
PA_atk-s01_01a:1032_0	Cārikaṃ caramānoti addhānagamanaṃ gacchanto. Cārikā ca nāmesā bhagavato duvidhā hoti	1032	
PA_atk-s01_01a:1032_1	– turitacārikā ca, aturitacārikā ca. Tattha dūrepi bodhaneyyapuggalaṃ disvā tassa	1032	
PA_atk-s01_01a:1032_2	bodhanatthāya sahasā gamanaṃ turitacārikā nāma, sā mahākassapassa paccuggamanādīsu	1032	
PA_atk-s01_01a:1032_3	daṭṭhabbā. Bhagavā hi mahākassapattheraṃ paccuggacchanto muhuttena tigāvutaṃ maggaṃ	1032	
PA_atk-s01_01a:1032_4	agamāsi. Āḷavakassatthāya tiṃsayojanaṃ, tathā aṅgulimālassa. Pakkusātissa pana pañcacattālīsayojanaṃ.	1032	
PA_atk-s01_01a:1032_5	Mahākappinassa vīsayojanasataṃ. Dhaniyassatthāya sattayojanasatāni agamāsi. Dhammasenāpatino	1032	
PA_atk-s01_01a:1032_6	saddhivihārikassa vanavāsītissasāmaṇerassa tigāvutādhikaṃ vīsayojanasataṃ.	1032	
PA_atk-s01_01a:1033_0	Ekadivasaṃ kira thero – “tissasāmaṇerassa santikaṃ, bhante, gacchāmī”ti āha. Bhagavā	1033	
PA_atk-s01_01a:1033_1	– “ahampi gamissāmī”ti vatvā āyasmantaṃ ānandaṃ āmantesi – “ānanda, vīsatisahassānaṃ	1033	
PA_atk-s01_01a:1033_2	chaḷabhiññānaṃ ārocehi, bhagavā kira vanavāsissa tissasāmaṇerassa santikaṃ gamissatī”ti.	1033	
PA_atk-s01_01a:1033_3	Tato dutiyadivase vīsatisahassakhīṇāsavaparivāro ākāse uppatitvā vīsatiyojanasatamatthake	1033	
PA_atk-s01_01a:1033_4	tassa gocaragāmadvāre otaritvā cīvaraṃ pārupi. Taṃ kammantaṃ gacchamānā manussā disvā	1033	
PA_atk-s01_01a:1033_5	– “satthā no āgato, mā kammantaṃ agamitthā”ti vatvā āsanāni paññapetvā yāguṃ datvā	1033	
PA_atk-s01_01a:1033_6	pātarāsabhattaṃ karontā – “kuhiṃ, bhante, bhagavā gacchatī”ti daharabhikkhū pucchiṃsu.	1033	
PA_atk-s01_01a:1033_7	Upāsakā na bhagavā aññattha gacchati, idheva tissasāmaṇerassa dassanatthāyāgatoti.	1033	
PA_atk-s01_01a:1033_8	Te – “amhākaṃ kulūpakassa kira therassa dassanatthāya satthā āgato, no vata no thero	1033	
PA_atk-s01_01a:1033_9	oramattako”ti somanassajātā ahesuṃ.	1033	
PA_atk-s01_01a:1034_0	Atha kho bhagavato bhattakiccapariyosāne sāmaṇero gāme piṇḍāya caritvā – “upāsakā,	1034	
PA_atk-s01_01a:1034_1	mahābhikkhusaṅgho”ti pucchi. Athassa te “satthā, bhante, āgato”ti ārocesuṃ. So bhagavantaṃ	1034	
PA_atk-s01_01a:1034_2	upasaṅkamitvā piṇḍapātena āpucchi. Satthā tassa pattaṃ hatthena gahetvā – “alaṃ,	1034	
PA_atk-s01_01a:1034_3	tissa, niṭṭhitaṃ bhattakicca”nti āha. Tato upajjhāyaṃ āpucchitvā attano pattāsane	1034	
PA_atk-s01_01a:1034_4	nisīditvā bhattakiccamakāsi. Athassa bhattakiccapariyosāne satthā maṅgalaṃ vatvā	1034	
PA_atk-s01_01a:1034_5	nikkhamitvā gāmadvāre ṭhatvā – “kataro te, tissa, vasanaṭṭhānaṃ gatamaggo”ti āha.	1034	
PA_atk-s01_01a:1034_6	Ayaṃ bhagavāti. Maggaṃ desayamāno purato yāhi tissāti. Bhagavā kira sadevakassa lokassa	1034	
PA_atk-s01_01a:1034_7	maggadesakopi samāno sakale tigāvute magge ‘sāmaṇeraṃ daṭṭhuṃ lacchāmī’ti taṃ maggadesakaṃ akāsi.	1034	
PA_atk-s01_01a:1035_0	So attano vasanaṭṭhānaṃ gantvā bhagavato vattamakāsi. Atha naṃ bhagavā – “kataro	1035	
PA_atk-s01_01a:1035_1	te, tissa, caṅkamo”ti pucchitvā tattha gantvā sāmaṇerassa nisīdanapāsāṇe nisīditvā	1035	
PA_atk-s01_01a:1035_2	– “tissa, imasmiṃ ṭhāne sukhaṃ vasī”ti pucchi. So āha – “āma, bhante, imasmiṃ ṭhāne	1035	
PA_atk-s01_01a:1035_3	vasantassa sīhabyagghahatthimigamorādīnaṃ saddaṃ suṇato araññasaññā uppajjati, tāya	1035	
PA_atk-s01_01a:1035_4	sukhaṃ vasāmī”ti. Atha naṃ bhagavā – “tissa, bhikkhusaṅghaṃ sannipātehi, buddhadāyajjaṃ	1035	
PA_atk-s01_01a:1035_5	te dassāmī”ti vatvā sannipatite bhikkhusaṅghe upasampādetvā attano vasanaṭṭhānameva	1035	
PA_atk-s01_01a:1035_6	agamāsīti. Ayaṃ turitacārikā nāma. Yaṃ pana gāmanigamapaṭipāṭiyā devasikaṃ yojanadviyojanavasena	1035	
PA_atk-s01_01a:1035_7	piṇḍapātacariyādīhi lokaṃ anuggaṇhantassa gamanaṃ, ayaṃ aturitacārikā nāma.	1035	
PA_atk-s01_01a:1036_0	Imaṃ pana cārikaṃ caranto bhagavā mahāmaṇḍalaṃ, majjhimamaṇḍalaṃ, antomaṇḍalanti	1036	
PA_atk-s01_01a:1036_1	imesaṃ tiṇṇaṃ maṇḍalānaṃ aññatarasmiṃ carati. Tattha mahāmaṇḍalaṃ navayojanasatikaṃ,	1036	
PA_atk-s01_01a:1036_2	majjhimamaṇḍalaṃ chayojanasatikaṃ, antomaṇḍalaṃ tiyojanasatikaṃ. Yadā mahāmaṇḍale	1036	
PA_atk-s01_01a:1036_3	cārikaṃ caritukāmo hoti, mahāpavāraṇāya pavāretvā pāṭipadadivase mahābhikkhusaṅghaparivāro	1036	
PA_atk-s01_01a:1036_4	nikkhamati. Samantā yojanasataṃ ekakolāhalaṃ hoti. Purimaṃ purimaṃ āgatā nimantetuṃ	1036	
PA_atk-s01_01a:1036_5	labhanti. Itaresu dvīsu maṇḍalesu sakkāro mahāmaṇḍale osarati. Tattha bhagavā tesu	1036	
PA_atk-s01_01a:1036_6	tesu gāmanigamesu ekāhaṃ dvīhaṃ vasanto mahājanaṃ āmisappaṭiggahena anuggaṇhanto	1036	
PA_atk-s01_01a:1036_7	dhammadānena cassa vivaṭṭasannissitaṃ kusalaṃ vaḍḍhento navahi māsehi cārikaṃ pariyosāpeti.	1036	
PA_atk-s01_01a:1036_8	Sace pana antovasse bhikkhūnaṃ samathavipassanā taruṇā honti, mahāpavāraṇāya apavāretvā	1036	
PA_atk-s01_01a:1036_9	pavāraṇāsaṅgahaṃ datvā kattikapuṇṇamāyaṃ pavāretvā migasirassa paṭhamapāṭipadadivase	1036	
PA_atk-s01_01a:1036_10	mahābhikkhusaṅghaparivāro nikkhamitvā majjhimamaṇḍale osarati. Aññenapi kāraṇena	10361	
PA_atk-s01_01a:1036_11	majjhimamaṇḍale cārikaṃ caritukāmo catumāsaṃ vasitvāva nikkhamati. Vuttanayeneva	10361	
PA_atk-s01_01a:1036_12	itaresu dvīsu maṇḍalesu sakkāro majjhimamaṇḍale osarati. Bhagavā purimanayeneva lokaṃ	10361	
PA_atk-s01_01a:1036_13	anuggaṇhanto aṭṭhahi māsehi cārikaṃ pariyosāpeti. Sace pana catumāsaṃ vutthavassassāpi	10361	
PA_atk-s01_01a:1036_14	bhagavato veneyyasattā aparipakkindriyā honti, tesaṃ indriyaparipākaṃ āgamayamāno	10361	
PA_atk-s01_01a:1036_15	aparampi ekamāsaṃ vā dviticatumāsaṃ vā tattheva vasitvā mahābhikkhusaṅghaparivāro	10361	
PA_atk-s01_01a:1036_16	nikkhamati. Vuttanayeneva itaresu dvīsu maṇḍalesu sakkāro antomaṇḍale osarati. Bhagavā	10361	
PA_atk-s01_01a:1036_17	purimanayeneva lokaṃ anuggaṇhanto sattahi vā chahi vā pañcahi vā catūhi vā māsehi	10361	
PA_atk-s01_01a:1036_18	cārikaṃ pariyosāpeti. Iti imesu tīsu maṇḍalesu yattha katthaci cārikaṃ caranto na	10361	
PA_atk-s01_01a:1036_19	cīvarādihetu carati. Atha kho ye duggatabālajiṇṇabyādhitā, te kadā tathāgataṃ āgantvā	10361	
PA_atk-s01_01a:1036_20	passissanti. Mayi pana cārikaṃ carante mahājano tathāgatassa dassanaṃ labhissati.	10362	
PA_atk-s01_01a:1036_21	Tattha keci cittāni pasādessanti, keci mālādīhi pūjessanti, keci kaṭacchubhikkhaṃ	10362	
PA_atk-s01_01a:1036_22	dassanti, keci micchādassanaṃ pahāya sammādiṭṭhikā bhavissanti. Taṃ nesaṃ bhavissati	10362	
PA_atk-s01_01a:1036_23	dīgharattaṃ hitāya sukhāyāti. Evaṃ lokānukampakāya cārikaṃ carati.	10362	
PA_atk-s01_01a:1037_0	Api ca catūhi kāraṇehi buddhā bhagavanto cārikaṃ caranti, jaṅghavihāravasena sarīraphāsukatthāya,	1037	
PA_atk-s01_01a:1037_1	atthuppattikālābhikaṅkhanatthāya, bhikkhūnaṃ sikkhāpadapaññāpanatthāya, tattha tattha	1037	
PA_atk-s01_01a:1037_2	paripākagatindriye bodhaneyyasatte bodhanatthāyāti. Aparehipi catūhi kāraṇehi buddhā	1037	
PA_atk-s01_01a:1037_3	bhagavanto cārikaṃ caranti buddhaṃ saraṇaṃ gacchissantīti vā, dhammaṃ, saṅghaṃ saraṇaṃ	1037	
PA_atk-s01_01a:1037_4	gacchissantīti vā, mahatā dhammavassena catasso parisā santappessāmīti vā. Aparehipi	1037	
PA_atk-s01_01a:1037_5	pañcahi kāraṇehi buddhā bhagavanto cārikaṃ caranti pāṇātipātā viramissantīti vā,	1037	
PA_atk-s01_01a:1037_6	adinnādānā, kāmesumicchācārā, musāvādā, surāmerayamajjapamādaṭṭhānā viramissantīti	1037	
PA_atk-s01_01a:1037_7	vā. Aparehipi aṭṭhahi kāraṇehi buddhā bhagavanto cārikaṃ caranti – paṭhamaṃ jhānaṃ	1037	
PA_atk-s01_01a:1037_8	paṭilabhissantīti vā, dutiyaṃ jhānaṃ…pe… nevasaññānāsaññāyatanasamāpattiṃ paṭilabhissantīti	1037	
PA_atk-s01_01a:1037_9	vā. Aparehipi aṭṭhahi kāraṇehi buddhā bhagavanto cārikaṃ caranti – sotāpattimaggaṃ	1037	
PA_atk-s01_01a:1037_10	adhigamissantīti vā, sotāpattiphalaṃ…pe… arahattaphalaṃ sacchikarissantīti vāti.	10371	
PA_atk-s01_01a:1037_11	Ayaṃ aturitacārikā, idha cārikāti adhippetā. Sā panesā duvidhā hoti – anibaddhacārikā	10371	
PA_atk-s01_01a:1037_12	ca nibaddhacārikā ca. Tattha yaṃ gāmanigamanagarapaṭipāṭivasena carati, ayaṃ anibaddhacārikā	10371	
PA_atk-s01_01a:1037_13	nāma. Yaṃ panekasseva bodhaneyyasattassatthāya gacchati, ayaṃ nibaddhacārikā nāma. Esā idha adhippetā.	10371	
PA_atk-s01_01a:1038_0	Tadā kira bhagavato pacchimayāmakiccapariyosāne dasasahassilokadhātuyā ñāṇajālaṃ	1038	
PA_atk-s01_01a:1038_1	pattharitvā bodhaneyyabandhave olokentassa pokkharasātibrāhmaṇo sabbaññutaññāṇajālassa	1038	
PA_atk-s01_01a:1038_2	anto paviṭṭho. Atha bhagavā ayaṃ brāhmaṇo mayhaṃ ñāṇajāle paññāyati, “atthi nu khvassa	1038	
PA_atk-s01_01a:1038_3	upanissayo”ti vīmaṃsanto sotāpattimaggassa upanissayaṃ disvā – “eso mayi etaṃ janapadaṃ	1038	
PA_atk-s01_01a:1038_4	gate lakkhaṇapariyesanatthaṃ ambaṭṭhaṃ antevāsiṃ pahiṇissati, so mayā saddhiṃ vādapaṭivādaṃ	1038	
PA_atk-s01_01a:1038_5	katvā nānappakāraṃ asabbhivākyaṃ vakkhati, tamahaṃ dametvā nibbisevanaṃ karissāmi.	1038	
PA_atk-s01_01a:1038_6	So ācariyassa kathessati, athassācariyo taṃ kathaṃ sutvā āgamma mama lakkhaṇāni pariyesissati,	1038	
PA_atk-s01_01a:1038_7	tassāhaṃ dhammaṃ desessāmi. So desanāpariyosāne sotāpattiphale patiṭṭhahissati. Desanā	1038	
PA_atk-s01_01a:1038_8	mahājanassa saphalā bhavissatī”ti pañcabhikkhusataparivāro taṃ janapadaṃ paṭipanno.	1038	
PA_atk-s01_01a:1038_9	Tena vuttaṃ – “kosalesu cārikaṃ caramāno mahatā bhikkhusaṅghena saddhiṃ pañcamattehi bhikkhusatehī”ti.	1038	
PA_atk-s01_01a:1039_0	Yena icchānaṅgalanti yena disābhāgena icchānaṅgalaṃ avasaritabbaṃ. Yasmiṃ vā padese	1039	
PA_atk-s01_01a:1039_1	icchānaṅgalaṃ. Ijjhānaṅgalantipi pāṭho. Tadavasarīti tena avasari, taṃ vā avasari.	1039	
PA_atk-s01_01a:1039_2	Tena disābhāgena gato, taṃ vā padesaṃ gatoti attho. Icchānaṅgale viharati icchānaṅgalavanasaṇḍeti	1039	
PA_atk-s01_01a:1039_3	icchānaṅgalaṃ upanissāya icchānaṅgalavanasaṇḍe sīlakhandhāvāraṃ bandhitvā samādhikontaṃ	1039	
PA_atk-s01_01a:1039_4	ussāpetvā sabbaññutaññāṇasaraṃ parivattayamāno dhammarājā yathābhirucitena vihārena viharati.	1039	
PA_atk-s01_01a:1040	Pokkharasātivatthuvaṇṇanā	104	
PA_atk-s01_01a:1041_0	255. Tena kho pana samayenāti yena samayena bhagavā tattha viharati, tena samayena,	1041	
PA_atk-s01_01a:1041_1	tasmiṃ samayeti ayamattho. Brahmaṃ aṇatīti brāhmaṇo, mante sajjhāyatīti attho. Idameva	1041	
PA_atk-s01_01a:1041_2	hi jātibrāhmaṇānaṃ niruttivacanaṃ. Ariyā pana bāhitapāpattā brāhmaṇāti vuccanti.	1041	
PA_atk-s01_01a:1041_3	Pokkharasātīti idaṃ tassa nāmaṃ. Kasmā pokkharasātīti vuccati. Tassa kira kāyo setapokkharasadiso,	1041	
PA_atk-s01_01a:1041_4	devanagare ussāpitarajatatoraṇaṃ viya sobhati. Sīsaṃ panassa kāḷavaṇṇaṃ indanīlamaṇimayaṃ	1041	
PA_atk-s01_01a:1041_5	viya. Massupi candamaṇḍale kāḷamegharāji viya khāyati. Akkhīni nīluppalasadisāni.	1041	
PA_atk-s01_01a:1041_6	Nāsā rajatapanāḷikā viya suvaṭṭitā suparisuddhā. Hatthapādatalāni ceva mukhadvārañca	1041	
PA_atk-s01_01a:1041_7	katalākhārasaparikammaṃ viya sobhati, ativiya sobhaggappatto brāhmaṇassa attabhāvo.	1041	
PA_atk-s01_01a:1041_8	Arājake ṭhāne rājānaṃ kātuṃ yuttamimaṃ brāhmaṇaṃ. Evamesa sassiriko. Iti naṃ pokkharasadisattā	1041	
PA_atk-s01_01a:1041_9	pokkharasātīti sañjānanti.	1041	
PA_atk-s01_01a:1042_0	Ayaṃ pana kassapasammāsambuddhakāle tiṇṇaṃ vedānaṃ pāragū dasabalassa dānaṃ datvā	1042	
PA_atk-s01_01a:1042_1	dhammadesanaṃ sutvā devaloke nibbatti. So tato manussalokamāgacchanto mātukucchivāsaṃ	1042	
PA_atk-s01_01a:1042_2	jigucchitvā himavantapadese mahāsare padumagabbhe nibbatti. Tassa ca sarassa avidūre	1042	
PA_atk-s01_01a:1042_3	tāpaso paṇṇasālāya vasati. So tīre ṭhito taṃ padumaṃ disvā – “idaṃ padumaṃ avasesapadumehi	1042	
PA_atk-s01_01a:1042_4	mahantataraṃ. Pupphitakāle naṃ gahessāmī”ti cintesi. Taṃ sattāhenāpi na pupphati.	1042	
PA_atk-s01_01a:1042_5	Tāpaso kasmā nu kho idaṃ sattāhenāpi na pupphati. Handa naṃ gahessāmīti otaritvā	1042	
PA_atk-s01_01a:1042_6	gaṇhi. Taṃ tena nāḷato chinnamattaṃyeva pupphitaṃ. Athassabbhantare suvaṇṇacuṇṇapiñjaraṃ	1042	
PA_atk-s01_01a:1042_7	viya rajatabimbakaṃ padumareṇupiñjaraṃ setavaṇṇaṃ dārakaṃ addasa. So mahāpuñño esa	1042	
PA_atk-s01_01a:1042_8	bhavissati. Handa naṃ paṭijaggāmīti paṇṇasālaṃ netvā paṭijaggitvā sattavassakālato	1042	
PA_atk-s01_01a:1042_9	paṭṭhāya tayo vede uggaṇhāpesi. Dārako tiṇṇaṃ vedānaṃ pāraṃ gantvā paṇḍito byatto	1042	
PA_atk-s01_01a:1042_10	jambudīpe aggabrāhmaṇo ahosi. So aparena samayena rañño kosalassa sippaṃ dassesi.	10421	
PA_atk-s01_01a:1042_11	Athassa sippe pasanno rājā ukkaṭṭhaṃ nāma mahānagaraṃ brahmadeyyaṃ adāsi. Iti naṃ	10421	
PA_atk-s01_01a:1042_12	pokkhare sayitattā pokkharasātīti sañjānanti.	10421	
PA_atk-s01_01a:1043_0	Ukkaṭṭhaṃ ajjhāvasatīti ukkaṭṭhanāmake nagare vasati. Abhibhavitvā vā āvasati. Tassa	1043	
PA_atk-s01_01a:1043_1	nagarassa sāmiko hutvā yāya mariyādāya tattha vasitabbaṃ, tāya mariyādāya vasi. Tassa	1043	
PA_atk-s01_01a:1043_2	kira nagarassa vatthuṃ ukkā ṭhapetvā ukkāsu jalamānāsu aggahesuṃ, tasmā taṃ ukkaṭṭhanti	1043	
PA_atk-s01_01a:1043_3	vuccati. Okkaṭṭhantipi pāṭho, soyevattho. Upasaggavasena panettha bhummatthe upayogavacanaṃ	1043	
PA_atk-s01_01a:1043_4	veditabbaṃ. Tassa anupayogattā ca sesapadesu. Tattha lakkhaṇaṃ saddasatthato pariyesitabbaṃ.	1043	
PA_atk-s01_01a:1044_0	Sattussadanti sattehi ussadaṃ, ussannaṃ bahujanaṃ ākiṇṇamanussaṃ. Posāvaniyahatthiassamoramigādianekasattasamākiṇṇañcāti	1044	
PA_atk-s01_01a:1044_1	attho. Yasmā panetaṃ nagaraṃ bahi āvijjhitvā jātena hatthiassādīnaṃ ghāsatiṇena ceva	1044	
PA_atk-s01_01a:1044_2	gehacchādanatiṇena ca sampannaṃ. Tathā dārukaṭṭhehi ceva gehasambhārakaṭṭhehi ca.	1044	
PA_atk-s01_01a:1044_3	Yasmā cassabbhantare vaṭṭacaturassādisaṇṭhānā bahū pokkharaṇiyo jalajakusumavicittāni	1044	
PA_atk-s01_01a:1044_4	ca bahūni anekāni taḷākāni udakassa niccabharitāneva honti, tasmā satiṇakaṭṭhodakanti	1044	
PA_atk-s01_01a:1044_5	vuttaṃ. Saha dhaññenāti sadhaññaṃ pubbaṇṇāparaṇṇādibhedaṃ bahudhaññasannicayanti	1044	
PA_atk-s01_01a:1044_6	attho. Ettāvatā yasmiṃ nagare brāhmaṇo setacchattaṃ ussāpetvā rājalīlāya vasati,	1044	
PA_atk-s01_01a:1044_7	tassa samiddhisampatti dīpitā hoti.	1044	
PA_atk-s01_01a:1045_0	Rājato laddhaṃ bhoggaṃ rājabhoggaṃ. Kena dinnanti ce? Raññā pasenadinā kosalena dinnaṃ.	1045	
PA_atk-s01_01a:1045_1	Rājadāyanti rañño dāyabhūtaṃ, dāyajjanti attho. Brahmadeyyanti seṭṭhadeyyaṃ, chattaṃ	1045	
PA_atk-s01_01a:1045_2	ussāpetvā rājasaṅkhepena bhuñjitabbanti attho. Atha vā rājabhogganti sabbaṃ chejjabhejjaṃ	1045	
PA_atk-s01_01a:1045_3	anusāsantena nadītitthapabbatādīsu suṅkaṃ gaṇhantena setacchattaṃ ussāpetvā raññā	1045	
PA_atk-s01_01a:1045_4	hutvā bhuñjitabbaṃ. Raññā pasenadinā kosalena dinnaṃ rājadāyanti ettha taṃ nagaraṃ	1045	
PA_atk-s01_01a:1045_5	raññā dinnattā rājadāyaṃ dāyakarājadīpanatthaṃ panassa “raññā pasenadinā kosalena	1045	
PA_atk-s01_01a:1045_6	dinna”nti idaṃ vuttaṃ. Brahmadeyyanti seṭṭhadeyyaṃ. Yathā dinnaṃ na puna gahetabbaṃ	1045	
PA_atk-s01_01a:1045_7	hoti, nissaṭṭhaṃ pariccattaṃ. Evaṃ dinnanti attho.	1045	
PA_atk-s01_01a:1046_0	Assosīti suṇi upalabhi, sotadvārasampattavacananigghosānusārena aññāsi. Khoti avadhāraṇatthe	1046	
PA_atk-s01_01a:1046_1	padapūraṇamatte vā nipāto. Tattha avadhāraṇatthena assosi eva, nāssa koci savanantarāyo	1046	
PA_atk-s01_01a:1046_2	ahosīti ayamattho veditabbo. Padapūraṇena pana padabyañjanasiliṭṭhatāmattameva.	1046	
PA_atk-s01_01a:1047_0	Idāni yamatthaṃ brāhmaṇo pokkharasāti assosi, taṃ pakāsento – “samaṇo khalu bho gotamo”tiādimāha.	1047	
PA_atk-s01_01a:1047_1	Tattha samitapāpattā samaṇoti veditabbo. Vuttañhetaṃ – “samitāssa honti pāpakā akusalā	1047	
PA_atk-s01_01a:1047_2	dhammā”tiādi. Bhagavā ca anuttarena ariyamaggena samitapāpo. Tenassa yathābhūtaguṇādhigatametaṃ	1047	
PA_atk-s01_01a:1047_3	nāmaṃ, yadidaṃ samaṇoti. Khalūti anussavanatthe nipāto. Bhoti brāhmaṇajātisamudāgataṃ	1047	
PA_atk-s01_01a:1047_4	ālapanamattaṃ. Vuttampi cetaṃ – “bhovādī nāma so hoti, sace hoti sakiñcano”ti. Gotamoti	1047	
PA_atk-s01_01a:1047_5	bhagavantaṃ gottavasena parikitteti. Tasmā samaṇo khalu bho gotamoti ettha samaṇo	1047	
PA_atk-s01_01a:1047_6	kira bho gotamagottoti evamattho daṭṭhabbo.	1047	
PA_atk-s01_01a:1048_0	Sakyaputtoti idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ.	1048	
PA_atk-s01_01a:1048_1	Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti	1048	
PA_atk-s01_01a:1048_2	vuttaṃ hoti. Tato paraṃ vuttatthameva. Taṃ kho panātiādi sāmaññaphale vuttameva.	1048	
PA_atk-s01_01a:1048_3	Sādhu kho panāti sundaraṃ kho pana. Atthāvahaṃ sukhāvahanti vuttaṃ hoti. Tathārūpānaṃ	1048	
PA_atk-s01_01a:1048_4	arahatanti yathārūpo so bhavaṃ gotamo, evarūpānaṃ yathābhūtaguṇādhigamena loke arahantoti	1048	
PA_atk-s01_01a:1048_5	laddhasaddhānaṃ arahataṃ. Dassanaṃ hotīti pasādasommāni akkhīni ummīletvā dassanamattampi	1048	
PA_atk-s01_01a:1048_6	sādhu hotīti, evaṃ ajjhāsayaṃ katvā.	1048	
PA_atk-s01_01a:1049	Ambaṭṭhamāṇavakathā	104	
PA_atk-s01_01a:1050_0	256. Ajjhāyakoti idaṃ – “na dānime jhāyanti, na dānime jhāyantīti kho, vāseṭṭha,	1050	
PA_atk-s01_01a:1050_1	ajjhāyakā ajjhāyakā tveva tatiyaṃ akkharaṃ upanibbatta”nti, evaṃ paṭhamakappikakāle	1050	
PA_atk-s01_01a:1050_2	jhānavirahitānaṃ brāhmaṇānaṃ garahavacanaṃ. Idāni pana taṃ ajjhāyatīti ajjhāyako.	1050	
PA_atk-s01_01a:1050_3	Mante parivattetīti iminā atthena pasaṃsāvacanaṃ katvā voharanti. Mante dhāretīti mantadharo.	1050	
PA_atk-s01_01a:1051_0	Tiṇṇaṃ vedānanti iruvedayajuvedasāmavedānaṃ. Oṭṭhapahatakaraṇavasena pāraṃ gatoti	1051	
PA_atk-s01_01a:1051_1	pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti nighaṇḍurukkhādīnaṃ	1051	
PA_atk-s01_01a:1051_2	vevacanapakāsakaṃ satthaṃ. Keṭubhanti kiriyākappavikappo kavīnaṃ upakārāvahaṃ satthaṃ.	1051	
PA_atk-s01_01a:1051_3	Saha akkharappabhedena sākkharappabhedānaṃ. Akkharappabhedoti sikkhā ca nirutti ca.	1051	
PA_atk-s01_01a:1051_4	Itihāsapañcamānanti āthabbaṇavedaṃ catutthaṃ katvā itiha āsa, itiha āsāti īdisavacanapaṭisaṃyutto	1051	
PA_atk-s01_01a:1051_5	purāṇakathāsaṅkhāto itihāso pañcamo etesanti itihāsapañcamā, tesaṃ itihāsapañcamānaṃ vedānaṃ.	1051	
PA_atk-s01_01a:1052_0	Padaṃ tadavasesañca byākaraṇaṃ adhīyati vedeti cāti padako veyyākaraṇo. Lokāyataṃ	1052	
PA_atk-s01_01a:1052_1	vuccati vitaṇḍavādasatthaṃ. Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ	1052	
PA_atk-s01_01a:1052_2	dvādasasahassaganthapamāṇaṃ satthaṃ. Yattha soḷasasahassagāthāparimāṇā buddhamantā	1052	
PA_atk-s01_01a:1052_3	nāma ahesuṃ, yesaṃ vasena iminā lakkhaṇena samannāgatā buddhā nāma honti, iminā paccekabuddhā,	1052	
PA_atk-s01_01a:1052_4	iminā dve aggasāvakā, asīti mahāsāvakā, buddhamātā, buddhapitā, aggupaṭṭhāko, aggupaṭṭhāyikā,	1052	
PA_atk-s01_01a:1052_5	rājā cakkavattīti ayaṃ viseso paññāyati.	1052	
PA_atk-s01_01a:1053_0	Anavayoti imesu lokāyatamahāpurisalakkhaṇesu anūno paripūrakārī, avayo na hotīti	1053	
PA_atk-s01_01a:1053_1	vuttaṃ hoti. Avayo nāma yo tāni atthato ca ganthato ca sandhāretuṃ na sakkoti. Anuññātapaṭiññātoti	1053	
PA_atk-s01_01a:1053_2	anuññāto ceva paṭiññāto ca. Ācariyenassa “yaṃ ahaṃ jānāmi, taṃ tvaṃ jānāsī”tiādinā	1053	
PA_atk-s01_01a:1053_3	anuññāto. “Āma ācariyā”ti attanā tassa paṭivacanadānapaṭiññāya paṭiññātoti attho.	1053	
PA_atk-s01_01a:1053_4	Katarasmiṃ adhikāre? Sake ācariyake tevijjake pāvacane. Esa kira brāhmaṇo cintesi	1053	
PA_atk-s01_01a:1053_5	“imasmiṃ loke ‘ahaṃ buddho, ahaṃ buddho’ti uggatassa nāmaṃ gahetvā bahū janā vicaranti.	1053	
PA_atk-s01_01a:1053_6	Tasmā na me anussavamatteneva upasaṅkamituṃ yuttaṃ. Ekaccañhi upasaṅkamantassa apakkamanampi	1053	
PA_atk-s01_01a:1053_7	garu hoti, anatthopi uppajjati. Yaṃnūnāhaṃ mama antevāsikaṃ pesetvā – ‘buddho vā,	1053	
PA_atk-s01_01a:1053_8	no vā’ti jānitvāva upasaṅkameyya”nti, tasmā māṇavaṃ āmantetvā ayaṃ tātātiādimāha.	1053	
PA_atk-s01_01a:1054	257. Taṃ bhavantanti tassa bhoto gotamassa. Tathā santaṃ yevāti tathā satoyeva. Idhāpi hi itthambhūtākhyānatthavaseneva upayogavacanaṃ.	105	
PA_atk-s01_01a:1055_0	258. Yathā kathaṃ panāhaṃ, bho, tanti ettha kathaṃ panāhaṃ bho taṃ bhavantaṃ gotamaṃ	1055	
PA_atk-s01_01a:1055_1	jānissāmi, yathā sakkā so ñātuṃ, tathā me ācikkhāhīti attho. Yathāti vā nipātamattamevetaṃ.	1055	
PA_atk-s01_01a:1055_2	Kathanti ayaṃ ākārapucchā. Kenākārenāhaṃ taṃ bhavantaṃ gotamaṃ jānissāmīti attho.	1055	
PA_atk-s01_01a:1055_3	Evaṃ vutte kira naṃ upajjhāyo “kiṃ tvaṃ, tāta, pathaviyaṃ ṭhito, pathaviṃ na passāmīti	1055	
PA_atk-s01_01a:1055_4	viya; candimasūriyānaṃ obhāse ṭhito, candimasūriye na passāmīti viya vadasī”tiādīni	1055	
PA_atk-s01_01a:1055_5	vatvā jānanākāraṃ dassento āgatāni kho, tātātiādimāha.	1055	
PA_atk-s01_01a:1056_0	Tattha mantesūti vedesu. Tathāgato kira uppajjissatīti paṭikacceva suddhāvāsā devā	1056	
PA_atk-s01_01a:1056_1	vedesu lakkhaṇāni pakkhipitvā buddhamantā nāmeteti brāhmaṇaveseneva vede vācenti.	1056	
PA_atk-s01_01a:1056_2	Tadanusārena mahesakkhā sattā tathāgataṃ jānissantīti. Tena pubbe vedesu mahāpurisalakkhaṇāni	1056	
PA_atk-s01_01a:1056_3	āgacchanti. Parinibbute pana tathāgate anukkamena antaradhāyanti. Tenetarahi natthīti.	1056	
PA_atk-s01_01a:1056_4	Mahāpurisassāti paṇidhisamādānañāṇakaruṇādiguṇamahato purisassa. Dveyeva gatiyoti	1056	
PA_atk-s01_01a:1056_5	dveyeva niṭṭhā. Kāmañcāyaṃ gatisaddo “pañca kho imā, sāriputta, gatiyo”tiādīsu bhavabhede	1056	
PA_atk-s01_01a:1056_6	vattati. “Gati migānaṃ pavana”ntiādīsu nivāsaṭṭhāne. “Evaṃ adhimattagatimanto”tiādīsu	1056	
PA_atk-s01_01a:1056_7	paññāyaṃ. “Gatigata”ntiādīsu visaṭabhāve. Idha pana niṭṭhāyaṃ vattatīti veditabbo.	1056	
PA_atk-s01_01a:1057_0	Tattha kiñcāpi yehi lakkhaṇehi samannāgato rājā cakkavattī hoti, na teheva buddho	1057	
PA_atk-s01_01a:1057_1	hoti; jātisāmaññato pana tāniyeva tānīti vuccanti. Tena vuttaṃ – “yehi samannāgatassā”ti.	1057	
PA_atk-s01_01a:1057_2	Sace agāraṃ ajjhāvasatīti yadi agāre vasati. Rājā hoti cakkavattīti catūhi acchariyadhammehi,	1057	
PA_atk-s01_01a:1057_3	saṅgahavatthūhi ca lokaṃ rañjanato rājā, cakkaratanaṃ vatteti, catūhi sampatticakkehi	1057	
PA_atk-s01_01a:1057_4	vattati, tehi ca paraṃ vatteti, parahitāya ca iriyāpathacakkānaṃ vatto etasmiṃ atthīti	1057	
PA_atk-s01_01a:1057_5	cakkavattī. Ettha ca rājāti sāmaññaṃ. Cakkavattīti visesaṃ. Dhammena caratīti dhammiko.	1057	
PA_atk-s01_01a:1057_6	Ñāyena samena vattatīti attho. Dhammena rajjaṃ labhitvā rājā jātoti dhammarājā. Parahitadhammakaraṇena	1057	
PA_atk-s01_01a:1057_7	vā dhammiko. Attahitadhammakaraṇena dhammarājā. Caturantāya issaroti cāturanto, catusamuddaantāya,	1057	
PA_atk-s01_01a:1057_8	catubbidhadīpavibhūsitāya pathaviyā issaroti attho. Ajjhattaṃ kopādipaccatthike bahiddhā	1057	
PA_atk-s01_01a:1057_9	ca sabbarājāno vijetīti vijitāvī. Janapadatthāvariyappattoti janapade dhuvabhāvaṃ	1057	
PA_atk-s01_01a:1057_10	thāvarabhāvaṃ patto, na sakkā kenaci cāletuṃ. Janapado vā tamhi thāvariyappatto anuyutto	10571	
PA_atk-s01_01a:1057_11	sakammanirato acalo asampavedhīti janapadatthāvariyappatto.	10571	
PA_atk-s01_01a:1058_0	Seyyathidanti nipāto, tassa cetāni katamānīti attho. Cakkaratanantiādīsu cakkañca,	1058	
PA_atk-s01_01a:1058_1	taṃ ratijananaṭṭhena ratanañcāti cakkaratanaṃ. Esa nayo sabbattha. Imesu pana ratanesu	1058	
PA_atk-s01_01a:1058_2	ayaṃ cakkavattirājā cakkaratanena ajitaṃ jināti, hatthiassaratanehi vijite yathāsukhaṃ	1058	
PA_atk-s01_01a:1058_3	anucarati, pariṇāyakaratanena vijitamanurakkhati, avasesehi upabhogasukhamanubhavati.	1058	
PA_atk-s01_01a:1058_4	Paṭhamena cassa ussāhasattiyogo, pacchimena mantasattiyogo, hatthiassagahapatiratanehi	1058	
PA_atk-s01_01a:1058_5	pabhusattiyogo suparipuṇṇo hoti, itthimaṇiratanehi tividhasattiyogaphalaṃ. So itthimaṇiratanehi	1058	
PA_atk-s01_01a:1058_6	bhogasukhamanubhavati, sesehi issariyasukhaṃ. Visesato cassa purimāni tīṇi adosakusalamūlajanitakammānubhāvena	1058	
PA_atk-s01_01a:1058_7	sampajjanti, majjhimāni alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti	1058	
PA_atk-s01_01a:1058_8	veditabbaṃ. Ayamettha saṅkhepo. Vitthāro pana bojjhaṅgasaṃyutte ratanasuttassa upadesato gahetabbo.	1058	
PA_atk-s01_01a:1059_0	Parosahassanti atirekasahassaṃ. Sūrāti abhīrukajātikā. Vīraṅgarūpāti devaputtasadisakāyā.	1059	
PA_atk-s01_01a:1059_1	Evaṃ tāva eke vaṇṇayanti. Ayaṃ panettha sabbhāvo. Vīrāti uttamasūrā vuccanti, vīrānaṃ	1059	
PA_atk-s01_01a:1059_2	aṅgaṃ vīraṅgaṃ, vīrakāraṇaṃ vīriyanti vuttaṃ hoti. Vīraṅgarūpaṃ etesanti vīraṅgarūpā,	1059	
PA_atk-s01_01a:1059_3	vīriyamayasarīrā viyāti vuttaṃ hoti. Parasenappamaddanāti sace paṭimukhaṃ tiṭṭheyya	1059	
PA_atk-s01_01a:1059_4	parasenā taṃ parimaddituṃ samatthāti adhippāyo. Dhammenāti “pāṇo na hantabbo”tiādinā	1059	
PA_atk-s01_01a:1059_5	pañcasīladhammena. Arahaṃ hoti sammāsambuddho loke vivaṭṭacchadoti ettha rāgadosamohamānadiṭṭhiavijjāduccaritachadanehi	1059	
PA_atk-s01_01a:1059_6	sattahi paṭicchanne kilesandhakāre loke taṃ chadanaṃ vivaṭṭetvā samantato sañjātāloko	1059	
PA_atk-s01_01a:1059_7	hutvā ṭhitoti vivaṭṭacchado. Tattha paṭhamena padena pūjārahatā. Dutiyena tassā hetu,	1059	
PA_atk-s01_01a:1059_8	yasmā sammāsambuddhoti, tatiyena buddhattahetubhūtā vivaṭṭacchadatā vuttāti veditabbā.	1059	
PA_atk-s01_01a:1059_9	Atha vā vivaṭṭo ca vicchado cāti vivaṭṭacchado, vaṭṭarahito chadanarahito cāti vuttaṃ	1059	
PA_atk-s01_01a:1059_10	hoti. Tena arahaṃ vaṭṭābhāvena, sammāsambuddho chadanābhāvenāti evaṃ purimapadadvayasseva	10591	
PA_atk-s01_01a:1059_11	hetudvayaṃ vuttaṃ hoti, dutiyena vesārajjena cettha purimasiddhi, paṭhamena dutiyasiddhi,	10591	
PA_atk-s01_01a:1059_12	tatiyacatutthehi tatiyasiddhi hoti. Purimañca dhammacakkhuṃ, dutiyaṃ buddhacakkhuṃ,	10591	
PA_atk-s01_01a:1059_13	tatiyaṃ samantacakkhuṃ sādhetīti veditabbaṃ. Tvaṃ mantānaṃ paṭiggahetāti iminā’ssa	10591	
PA_atk-s01_01a:1059_14	mantesu sūrabhāvaṃ janeti.	10591	
PA_atk-s01_01a:1060_0	259. Sopi tāya ācariyakathāya lakkhaṇesu vigatasammoho ekobhāsajāte viya buddhamante	1060	
PA_atk-s01_01a:1060_1	sampassamāno evaṃ bhoti āha. Tassattho – ‘yathā, bho, tvaṃ vadasi, evaṃ karissāmī’ti.	1060	
PA_atk-s01_01a:1060_2	Vaḷavārathamāruyhāti vaḷavāyuttaṃ rathaṃ abhirūhitvā. Brāhmaṇo kira yena rathena	1060	
PA_atk-s01_01a:1060_3	sayaṃ vicarati, tameva rathaṃ datvā māṇavaṃ pesesi. Māṇavāpi pokkharasātisseva antevāsikā.	1060	
PA_atk-s01_01a:1060_4	So kira tesaṃ – “ambaṭṭhena saddhiṃ gacchathā”ti saññaṃ adāsi.	1060	
PA_atk-s01_01a:1061	Yāvatikā yānassa bhūmīti yattakaṃ sakkā hoti yānena gantuṃ, ayaṃ yānassa bhūmi nāma. Yānā paccorohitvāti ayānabhūmiṃ, dvārakoṭṭhakasamīpaṃ gantvā yānato paṭiorohitvā.	106	
PA_atk-s01_01a:1062_0	Tena kho pana samayenāti yasmiṃ samaye ambaṭṭho ārāmaṃ pāvisi. Tasmiṃ pana samaye,	1062	
PA_atk-s01_01a:1062_1	ṭhitamajjhanhikasamaye. Kasmā pana tasmiṃ samaye caṅkamantīti? Paṇītabhojanapaccayassa	1062	
PA_atk-s01_01a:1062_2	thinamiddhassa vinodanatthaṃ, divāpadhānikā vā te. Tādisānañhi pacchābhattaṃ caṅkamitvā	1062	
PA_atk-s01_01a:1062_3	nhāyitvā sarīraṃ utuṃ gāhāpetvā nisajja samaṇadhammaṃ karontānaṃ cittaṃ ekaggaṃ hoti.	1062	
PA_atk-s01_01a:1062_4	Yena te bhikkhūti so kira – “kuhiṃ samaṇo gotamo”ti pariveṇato pariveṇaṃ anāgantvā	1062	
PA_atk-s01_01a:1062_5	“pucchitvāva pavisissāmī”ti vilokento araññahatthī viya mahācaṅkame caṅkamamāne paṃsukūlike	1062	
PA_atk-s01_01a:1062_6	bhikkhū disvā tesaṃ santikaṃ agamāsi. Taṃ sandhāya yena te bhikkhūtiādi vuttaṃ. Dassanāyāti	1062	
PA_atk-s01_01a:1062_7	daṭṭhuṃ, passitukāmā hutvāti attho.	1062	
PA_atk-s01_01a:1063_0	260. Abhiññātakolaññoti pākaṭakulajo. Tadā kira jambudīpe ambaṭṭhakulaṃ nāma pākaṭakulamahosi.	1063	
PA_atk-s01_01a:1063_1	Abhiññātassāti rūpajātimantakulāpadesehi pākaṭassa. Agarūti abhāriko. Yo hi ambaṭṭhaṃ	1063	
PA_atk-s01_01a:1063_2	ñāpetuṃ na sakkuṇeyya, tassa tena saddhiṃ kathāsallāpo garu bhaveyya. Bhagavato pana	1063	
PA_atk-s01_01a:1063_3	tādisānaṃ māṇavānaṃ satenāpi sahassenāpi pañhaṃ puṭṭhassa vissajjane dandhāyitattaṃ	1063	
PA_atk-s01_01a:1063_4	natthīti maññamānā – “agaru kho panā”ti cintayiṃsu. Vihāroti gandhakuṭiṃ sandhāya āhaṃsu.	1063	
PA_atk-s01_01a:1064_0	Ataramānoti aturito, saṇikaṃ padappamāṇaṭṭhāne padaṃ nikkhipanto vattaṃ katvā susammaṭṭhaṃ	1064	
PA_atk-s01_01a:1064_1	muttādalasinduvārasantharasadisaṃ vālikaṃ avināsentoti attho. Āḷindanti pamukhaṃ.	1064	
PA_atk-s01_01a:1064_2	Ukkāsitvāti ukkāsitasaddaṃ katvā. Aggaḷanti dvārakavāṭaṃ. Ākoṭehīti agganakhehi saṇikaṃ	1064	
PA_atk-s01_01a:1064_3	kuñcikacchiddasamīpe ākoṭehīti vuttaṃ hoti. Dvāraṃ kira atiupari amanussā, atiheṭṭhā	1064	
PA_atk-s01_01a:1064_4	dīghajātikā koṭenti. Tathā anākoṭetvā majjhe chiddasamīpe koṭetabbanti idaṃ dvārākoṭanavattanti dīpentā vadanti.	1064	
PA_atk-s01_01a:1065_0	261. Vivari bhagavā dvāranti na bhagavā uṭṭhāya dvāraṃ vivari. Vivariyatūti pana	1065	
PA_atk-s01_01a:1065_1	hatthaṃ pasāresi. Tato “bhagavā tumhehi anekāsu kappakoṭīsu dānaṃ dadamānehi na sahatthā	1065	
PA_atk-s01_01a:1065_2	dvāravivaraṇakammaṃ kata”nti sayameva dvāraṃ vivaṭaṃ. Taṃ pana yasmā bhagavato manena	1065	
PA_atk-s01_01a:1065_3	vivaṭaṃ, tasmā vivari bhagavā dvāranti vattuṃ vaṭṭati.	1065	
PA_atk-s01_01a:1066_0	Bhagavatā saddhiṃ sammodiṃsūti yathā khamanīyādīni pucchanto bhagavā tehi, evaṃ tepi	1066	
PA_atk-s01_01a:1066_1	bhagavatā saddhiṃ samappavattamodā ahesuṃ. Sītodakaṃ viya uṇhodakena sammoditaṃ ekībhāvaṃ	1066	
PA_atk-s01_01a:1066_2	agamaṃsu. Yāya ca “kacci, bho gotama, khamanīyaṃ; kacci yāpanīyaṃ, kacci bhoto ca	1066	
PA_atk-s01_01a:1066_3	gotamassa sāvakānañca appābādhaṃ, appātaṅkaṃ, lahuṭṭhānaṃ, balaṃ, phāsuvihāro”tiādikāya	1066	
PA_atk-s01_01a:1066_4	kathāya sammodiṃsu, taṃ pītipāmojjasaṅkhātasammodajananato sammodituṃ yuttabhāvato	1066	
PA_atk-s01_01a:1066_5	ca sammodanīyaṃ, atthabyañjanamadhuratāya sucirampi kālaṃ sāretuṃ nirantaraṃ pavattetuṃ	1066	
PA_atk-s01_01a:1066_6	arahabhāvato saritabbabhāvato ca sāraṇīyaṃ. Suyyamānasukhato sammodanīyaṃ, anussariyamānasukhato	1066	
PA_atk-s01_01a:1066_7	ca sāraṇīyaṃ. Tathā byañjanaparisuddhatāya sammodanīyaṃ, atthaparisuddhatāya sāraṇīyaṃ.	1066	
PA_atk-s01_01a:1066_8	Evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhapetvā	1066	
PA_atk-s01_01a:1066_9	ekamantaṃ nisīdiṃsu.	1066	
PA_atk-s01_01a:1067_0	Ambaṭṭho pana māṇavoti so kira bhagavato rūpasampattiyaṃ cittappasādamattampi akatvā	1067	
PA_atk-s01_01a:1067_1	“dasabalaṃ apasādessāmī”ti udare baddhasāṭakaṃ muñcitvā kaṇṭhe olambetvā ekena hatthena	1067	
PA_atk-s01_01a:1067_2	dussakaṇṇaṃ gahetvā caṅkamaṃ abhirūhitvā kālena bāhuṃ, kālena udaraṃ, kālena piṭṭhiṃ	1067	
PA_atk-s01_01a:1067_3	dassento, kālena hatthavikāraṃ, kālena bhamukavikāraṃ karonto, “kacci te bho, gotama,	1067	
PA_atk-s01_01a:1067_4	dhātusamatā, kacci bhikkhāhārena na kilamatha, akilamathākāroyeva pana te paññāyati;	1067	
PA_atk-s01_01a:1067_5	thūlāni hi te aṅgapaccaṅgāni, pāsādikattha gatagataṭṭhāne. ‘te bahujanā rājapabbajitoti	1067	
PA_atk-s01_01a:1067_6	ca buddho’ti ca uppannabahumānā paṇītaṃ ojavantamāhāraṃ denti. Passatha, bho, gehaṃ,	1067	
PA_atk-s01_01a:1067_7	cittasālā viya, dibbapāsādo viya. Imaṃ mañcaṃ passatha, bimbohanaṃ passatha, kiṃ	1067	
PA_atk-s01_01a:1067_8	evarūpe ṭhāne vasantassa samaṇadhammaṃ kātuṃ dukkara”nti evarūpaṃ uppaṇḍanakathaṃ	1067	
PA_atk-s01_01a:1067_9	anācārabhāvasāraṇīyaṃ katheti, tena vuttaṃ – “ambaṭṭho pana māṇavo caṅkamantopi nisinnena	1067	
PA_atk-s01_01a:1067_10	bhagavatā kiñci kiñci kathaṃ sāraṇīyaṃ vītisāreti, ṭhitopi nisinnena bhagavatā kiñci	10671	
PA_atk-s01_01a:1067_11	kiñci kathaṃ sāraṇīyaṃ vītisāretī”ti.	10671	
PA_atk-s01_01a:1068_0	262. Atha kho bhagavāti atha bhagavā – “ayaṃ māṇavo hatthaṃ pasāretvā bhavaggaṃ gahetukāmo	1068	
PA_atk-s01_01a:1068_1	viya, pādaṃ pasāretvā avīciṃ vicaritukāmo viya, mahāsamuddaṃ taritukāmo viya, sineruṃ	1068	
PA_atk-s01_01a:1068_2	ārohitukāmo viya ca aṭṭhāne vāyamati, handa, tena saddhiṃ mantemī”ti ambaṭṭhaṃ māṇavaṃ	1068	
PA_atk-s01_01a:1068_3	etadavoca. Ācariyapācariyehīti ācariyehi ca tesaṃ ācariyehi ca.	1068	
PA_atk-s01_01a:1069	Paṭhamaibbhavādavaṇṇanā	106	
PA_atk-s01_01a:1070_0	263. Gacchanto vāti ettha kāmaṃ tīsu iriyāpathesu brāhmaṇo ācariyabrāhmaṇena saddhiṃ	1070	
PA_atk-s01_01a:1070_1	sallapitumarahati. Ayaṃ pana māṇavo mānathaddhatāya kathāsallāpaṃ karonto cattāropi	1070	
PA_atk-s01_01a:1070_2	iriyāpathe yojessāmīti “sayāno vā hi, bho gotama, sayānenā”ti āha.	1070	
PA_atk-s01_01a:1071_0	Tato kira taṃ bhagavā – “ambaṭṭha, gacchantassa vā gacchantena, ṭhitassa vā ṭhitena,	1071	
PA_atk-s01_01a:1071_1	nisinnassa vā nisinnenācariyena saddhiṃ kathā nāma sabbācariyesu labbhati. Tvaṃ pana	1071	
PA_atk-s01_01a:1071_2	sayāno sayānenācariyena saddhiṃ kathesi, kiṃ te ācariyo gorūpaṃ, udāhu tva”nti āha.	1071	
PA_atk-s01_01a:1071_3	So kujjhitvā – “ye ca kho te, bho gotama, muṇḍakā”tiādimāha. Tattha muṇḍe muṇḍāti	1071	
PA_atk-s01_01a:1071_4	samaṇe ca samaṇāti vattuṃ vaṭṭeyya. Ayaṃ pana hīḷento muṇḍakā samaṇakāti āha. Ibbhāti	1071	
PA_atk-s01_01a:1071_5	gahapatikā. Kaṇhāti kaṇhā, kāḷakāti attho. Bandhupādāpaccāti ettha bandhūti brahmā	1071	
PA_atk-s01_01a:1071_6	adhippeto. Tañhi brāhmaṇā pitāmahoti voharanti. Pādānaṃ apaccā pādāpaccā, brahmuno	1071	
PA_atk-s01_01a:1071_7	piṭṭhipādato jātāti adhippāyo. Tassa kira ayaṃ laddhi – brāhmaṇā brahmuno mukhato	1071	
PA_atk-s01_01a:1071_8	nikkhantā, khattiyā urato, vessā nābhito, suddā jāṇuto, samaṇā piṭṭhipādatoti. Evaṃ	1071	
PA_atk-s01_01a:1071_9	kathento ca panesa kiñcāpi aniyametvā katheti. Atha kho bhagavantameva vadāmīti katheti.	1071	
PA_atk-s01_01a:1072_0	Atha kho bhagavā – “ayaṃ ambaṭṭho āgatakālato paṭṭhāya mayā saddhiṃ kathayamāno mānameva	1072	
PA_atk-s01_01a:1072_1	nissāya kathesi, āsīvisaṃ gīvāyaṃ gaṇhanto viya, aggikkhandhaṃ āliṅganto viya, mattavāraṇaṃ	1072	
PA_atk-s01_01a:1072_2	soṇḍāya parāmasanto viya, attano pamāṇaṃ na jānāti. Handa naṃ jānāpessāmī”ti cintetvā	1072	
PA_atk-s01_01a:1072_3	“atthikavato kho pana te, ambaṭṭhā”tiādimāha. Tattha āgantvā kattabbakiccasaṅkhāto	1072	
PA_atk-s01_01a:1072_4	attho, etassa atthīti atthikaṃ, tassa māṇavassa cittaṃ. Atthikamassa atthīti atthikavā,	1072	
PA_atk-s01_01a:1072_5	tassa atthikavato tava idhāgamanaṃ ahosīti attho.	1072	
PA_atk-s01_01a:1073_0	Kho panāti nipātamattaṃ. Yāyeva kho panatthāyāti yeneva kho panatthena. Āgaccheyyāthāti	1073	
PA_atk-s01_01a:1073_1	mama vā aññesaṃ vā santikaṃ yadā kadāci āgaccheyyātha. Tameva atthanti idaṃ purisaliṅgavaseneva	1073	
PA_atk-s01_01a:1073_2	vuttaṃ. Manasi kareyyāthāti citte kareyyātha. Idaṃ vuttaṃ hoti – tvaṃ ācariyena attano	1073	
PA_atk-s01_01a:1073_3	karaṇīyena pesito, na amhākaṃ paribhavanatthāya, tasmā tameva kiccaṃ manasi karohīti.	1073	
PA_atk-s01_01a:1073_4	Evamassa aññesaṃ santikaṃ āgatānaṃ vattaṃ dassetvā mānaniggaṇhanatthaṃ “avusitavāyeva	1073	
PA_atk-s01_01a:1073_5	kho panā”tiādimāha. Tassattho passatha bho ayaṃ ambaṭṭho māṇavo ācariyakule avusitavā	1073	
PA_atk-s01_01a:1073_6	asikkhito appassutova samāno. Vusitamānīti “ahaṃ vusitavā sikkhito bahussuto”ti attānaṃ	1073	
PA_atk-s01_01a:1073_7	maññati. Etassa hi evaṃ pharusavacanasamudācāre kāraṇaṃ kimaññatra avusitattāti ācariyakule	1073	
PA_atk-s01_01a:1073_8	asaṃvuddhā asikkhitā appassutāyeva hi evaṃ vadantīti.	1073	
PA_atk-s01_01a:1074_0	264. Kupitoti kuddho. Anattamanoti asakamano, kiṃ pana bhagavā tassa kujjhanabhāvaṃ	1074	
PA_atk-s01_01a:1074_1	ñatvā evamāha udāhu añatvāti? Ñatvā āhāti. Kasmā ñatvā āhāti? Tassa mānanimmadanatthaṃ.	1074	
PA_atk-s01_01a:1074_2	Bhagavā hi aññāsi – “ayaṃ mayā evaṃ vutte kujjhitvā mama ñātake akkosissati. Athassāhaṃ	1074	
PA_atk-s01_01a:1074_3	yathā nāma kusalo bhisakko dosaṃ uggiletvā nīharati, evameva gottena gottaṃ, kulāpadesena	1074	
PA_atk-s01_01a:1074_4	kulāpadesaṃ, uṭṭhāpetvā bhavaggappamāṇena viya uṭṭhitaṃ mānaddhajaṃ mūle chetvā nipātessāmī”ti.	1074	
PA_atk-s01_01a:1074_5	Khuṃsentoti ghaṭṭento. Vambhentoti hīḷento. Pāpito bhavissatīti caṇḍabhāvādidosaṃ pāpito bhavissati.	1074	
PA_atk-s01_01a:1075_0	Caṇḍāti mānanissitakodhayuttā. Pharusāti kharā. Lahusāti lahukā. Appakeneva tussanti	1075	
PA_atk-s01_01a:1075_1	vā dussanti vā udakapiṭṭhe alābukaṭāhaṃ viya appakeneva uplavanti. Bhassāti bahubhāṇino.	1075	
PA_atk-s01_01a:1075_2	Sakyānaṃ mukhe vivaṭe aññassa vacanokāso natthīti adhippāyeneva vadati. Samānāti	1075	
PA_atk-s01_01a:1075_3	idaṃ santāti purimapadassa vevacanaṃ. Na sakkarontīti na brāhmaṇānaṃ sundarenākārena	1075	
PA_atk-s01_01a:1075_4	karonti. Na garuṃ karontīti brāhmaṇesu gāravaṃ na karonti. Na mānentīti na manena	1075	
PA_atk-s01_01a:1075_5	piyāyanti. Na pūjentīti mālādīhi nesaṃ pūjaṃ na karonti. Na apacāyantīti abhivādanādīhi	1075	
PA_atk-s01_01a:1075_6	nesaṃ apacitikammaṃ nīcavuttiṃ na dassenti tayidanti taṃ idaṃ. Yadime sakyāti yaṃ	1075	
PA_atk-s01_01a:1075_7	ime sakyā na brāhmaṇe sakkaronti…pe… na apacāyanti, taṃ tesaṃ asakkārakaraṇādi sabbaṃ	1075	
PA_atk-s01_01a:1075_8	na yuttaṃ, nānulomanti attho.	1075	
PA_atk-s01_01a:1076	Dutiyaibbhavādavaṇṇanā	107	
PA_atk-s01_01a:1077_0	265. Aparaddhunti aparajjhiṃsu. Ekamidāhanti ettha idanti nipātamattaṃ. Ekaṃ ahanti	1077	
PA_atk-s01_01a:1077_1	attho. Sandhāgāranti rajjaanusāsanasālā. Sakyāti abhisittarājāno. Sakyakumārāti anabhisittā.	1077	
PA_atk-s01_01a:1077_2	Uccesūti yathānurūpesu pallaṅkapīṭhakavettāsanaphalakacittattharaṇādibhedesu. Sañjagghantāti	1077	
PA_atk-s01_01a:1077_3	uppaṇḍanavasena mahāhasitaṃ hasantā. Saṃkīḷantāti hasitamatta karaṇaaṅgulisaṅghaṭṭanapāṇippahāradānādīni	1077	
PA_atk-s01_01a:1077_4	karontā. Mamaññeva maññeti evamahaṃ maññāmi, mamaññeva anuhasanti, na aññanti.	1077	
PA_atk-s01_01a:1078_0	Kasmā pana te evamakaṃsūti? Te kira ambaṭṭhassa kulavaṃsaṃ jānanti. Ayañca tasmiṃ	1078	
PA_atk-s01_01a:1078_1	samaye yāva pādantā olambetvā nivatthasāṭakassa ekena hatthena dussakaṇṇaṃ gahetvā	1078	
PA_atk-s01_01a:1078_2	khandhaṭṭhikaṃ nāmetvā mānamadena matto viya āgacchati. Tato – “passatha bho amhākaṃ	1078	
PA_atk-s01_01a:1078_3	dāsassa kaṇhāyanagottassa ambaṭṭhassa āgamanakāraṇa”nti vadantā evamakaṃsu. Sopi	1078	
PA_atk-s01_01a:1078_4	attano kulavaṃsaṃ jānāti. Tasmā “mamaññeva maññe”ti takkayittha.	1078	
PA_atk-s01_01a:1079	Āsanenāti “idamāsanaṃ, ettha nisīdāhī”ti evaṃ āsanena nimantanaṃ nāma hoti, tathā na koci akāsi.	107	
PA_atk-s01_01a:1080	Tatiyaibbhavādavaṇṇanā	108	
PA_atk-s01_01a:1081_0	266. Laṭukikāti khettaleḍḍūnaṃ antarenivāsinī khuddakasakuṇikā. Kulāvaketi nivāsanaṭṭhāne.	1081	
PA_atk-s01_01a:1081_1	Kāmalāpinīti yadicchakabhāṇinī, yaṃ yaṃ icchati taṃ taṃ lapati, na taṃ koci haṃso	1081	
PA_atk-s01_01a:1081_2	vā koñco vā moro vā āgantvā “kiṃ tvaṃ lapasī’ti nisedheti. Abhisajjitunti kodhavasena laggituṃ.	1081	
PA_atk-s01_01a:1082	Evaṃ vutte māṇavo – “ayaṃ samaṇo gotamo attano ñātake laṭukikasadise katvā amhe haṃsakoñcamorasadise karoti, nimmāno dāni jāto”ti maññamāno uttari cattāro vaṇṇe dasseti.	108	
PA_atk-s01_01a:1083	Dāsiputtavādavaṇṇanā	108	
PA_atk-s01_01a:1084_0	267. Nimmādetīti nimmadeti nimmāne karoti. Yaṃnūnāhanti yadi panāhaṃ. “Kaṇhāyanohamasmi,	1084	
PA_atk-s01_01a:1084_1	bho gotamā”ti idaṃ kira vacanaṃ ambaṭṭho tikkhattuṃ mahāsaddena avoca. Kasmā avoca?	1084	
PA_atk-s01_01a:1084_2	Kiṃ asuddhabhāvaṃ na jānātīti? Āma jānāti. Jānantopi bhavapaṭicchannametaṃ kāraṇaṃ,	1084	
PA_atk-s01_01a:1084_3	taṃ anena na diṭṭhaṃ. Apassanto mahāsamaṇo kiṃ vakkhatīti maññamāno mānathaddhatāya	1084	
PA_atk-s01_01a:1084_4	avoca. Mātāpettikanti mātāpitūnaṃ santakaṃ. Nāmagottanti paṇṇattivasena nāmaṃ, paveṇīvasena	1084	
PA_atk-s01_01a:1084_5	gottaṃ. Anussaratoti anussarantassa kulakoṭiṃ sodhentassa. Ayyaputtāti sāmino puttā.	1084	
PA_atk-s01_01a:1084_6	Dāsiputtoti gharadāsiyāva putto. Tasmā yathā dāsena sāmino upasaṅkamitabbā, evaṃ	1084	
PA_atk-s01_01a:1084_7	anupasaṅkamantaṃ taṃ disvā sakyā anujagghiṃsūti dasseti.	1084	
PA_atk-s01_01a:1085_0	Ito paraṃ tassa dāsabhāvaṃ sakyānañca sāmibhāvaṃ pakāsetvā attano ca ambaṭṭhassa	1085	
PA_atk-s01_01a:1085_1	ca kulavaṃsaṃ āharanto sakyā kho panātiādimāha. Tattha dahantīti ṭhapenti, okkāko	1085	
PA_atk-s01_01a:1085_2	no pubbapurisoti, evaṃ karontīti attho. Tassa kira rañño kathanakāle ukkā viya mukhato	1085	
PA_atk-s01_01a:1085_3	pabhā niccharati, tasmā taṃ “okkāko”ti sañjāniṃsūti. Pabbājesīti nīhari.	1085	
PA_atk-s01_01a:1086_0	Idāni te nāmavasena dassento – “okkāmukha”ntiādimāha. Tatrāyaṃ anupubbī kathā – paṭhamakappikānaṃ	1086	
PA_atk-s01_01a:1086_1	kira rañño mahāsammatassa rojo nāma putto ahosi. Rojassa vararojo, vararojassa kalyāṇo,	1086	
PA_atk-s01_01a:1086_2	kalyāṇassa varakalyāṇo, varakalyāṇassa mandhātā, mandhātussa varamandhātā, varamandhātussa	1086	
PA_atk-s01_01a:1086_3	uposatho, uposathassa varo, varassa upavaro, upavarassa maghadevo, maghadevassa paramparāya	1086	
PA_atk-s01_01a:1086_4	caturāsītikhattiyasahassāni ahesuṃ. Tesaṃ pacchato tayo okkākavaṃsā ahesuṃ. Tesu	1086	
PA_atk-s01_01a:1086_5	tatiyaokkākassa pañca mahesiyo ahesuṃ – hatthā, cittā, jantu, jālinī, visākhāti.	1086	
PA_atk-s01_01a:1086_6	Ekekissā pañcapañcaitthisataparivārā. Sabbajeṭṭhāya cattāro puttā – okkāmukho, karakaṇḍu,	1086	
PA_atk-s01_01a:1086_7	hatthiniko, sinisūroti. Pañca dhītaro – piyā, suppiyā, ānandā, vijitā, vijitasenāti.	1086	
PA_atk-s01_01a:1086_8	Iti sā nava putte vijāyitvā kālamakāsi.	1086	
PA_atk-s01_01a:1087_0	Atha rājā aññaṃ dahariṃ abhirūpaṃ rājadhītaraṃ ānetvā aggamahesiṭṭhāne ṭhapesi. Sā	1087	
PA_atk-s01_01a:1087_1	jantuṃ nāma puttaṃ vijāyi. Atha naṃ pañcamadivase alaṅkaritvā rañño dassesi. Rājā	1087	
PA_atk-s01_01a:1087_2	tuṭṭho tassā varaṃ adāsi. Sā ñātakehi saddhiṃ mantetvā puttassa rajjaṃ yāci. Rājā	1087	
PA_atk-s01_01a:1087_3	– “nassa, vasali, mama puttānaṃ antarāyaṃ icchasī”ti tajjesi. Sā punappunaṃ raho	1087	
PA_atk-s01_01a:1087_4	rājānaṃ paritosetvā – “mahārāja, musāvādo nāma na vaṭṭatī”tiādīni vatvā yācatiyeva.	1087	
PA_atk-s01_01a:1087_5	Atha rājā putte āmantesi – “ahaṃ tātā, tumhākaṃ kaniṭṭhaṃ jantukumāraṃ disvā tassa	1087	
PA_atk-s01_01a:1087_6	mātuyā sahasā varaṃ adāsiṃ, sā puttassa rajjaṃ pariṇāmetuṃ icchati. Tumhe ṭhapetvā	1087	
PA_atk-s01_01a:1087_7	maṅgalahatthiṃ maṅgalaassaṃ maṅgalarathañca yattake icchatha, tattake hatthiassarathe	1087	
PA_atk-s01_01a:1087_8	gahetvā gacchatha. Mamaccayena āgantvā rajjaṃ kareyyāthā”ti, aṭṭhahi amaccehi saddhiṃ uyyojesi.	1087	
PA_atk-s01_01a:1088_0	Te nānappakāraṃ roditvā kanditvā – “tāta, amhākaṃ dosaṃ khamathā”ti rājānañceva rājorodhe	1088	
PA_atk-s01_01a:1088_1	ca khamāpetvā, “mayampi bhātūhi saddhiṃ gacchāmā”ti rājānaṃ āpucchitvā nagarā nikkhantā	1088	
PA_atk-s01_01a:1088_2	bhaginiyo ādāya caturaṅginiyā senāya parivutā nagarā nikkhamiṃsu. “Kumārā pituaccayena	1088	
PA_atk-s01_01a:1088_3	āgantvā rajjaṃ kāressanti, gacchāma ne upaṭṭhahāmā”ti cintetvā bahū manussā anubandhiṃsu.	1088	
PA_atk-s01_01a:1088_4	Paṭhamadivase yojanamattā senā ahosi, dutiye dviyojanamattā, tatiye tiyojanamattā.	1088	
PA_atk-s01_01a:1088_5	Kumārā mantayiṃsu – “mahā balakāyo, sace mayaṃ kañci sāmantarājānaṃ madditvā janapadaṃ	1088	
PA_atk-s01_01a:1088_6	gaṇheyyāma, sopi no nappasaheyya. Kiṃ paresaṃ pīḷāya katāya, mahā ayaṃ jambudīpo,	1088	
PA_atk-s01_01a:1088_7	araññe nagaraṃ māpessāmā”ti himavantābhimukhā gantvā nagaravatthuṃ pariyesiṃsu.	1088	
PA_atk-s01_01a:1089_0	Tasmiñca samaye amhākaṃ bodhisatto brāhmaṇamahāsālakule nibbattitvā kapilabrāhmaṇo	1089	
PA_atk-s01_01a:1089_1	nāma hutvā nikkhamma isipabbajjaṃ pabbajitvā himavantapasse pokkharaṇiyā tīre sākavanasaṇḍe	1089	
PA_atk-s01_01a:1089_2	paṇṇasālaṃ māpetvā vasati. So kira bhummajālaṃ nāma vijjaṃ jānāti, yāya uddhaṃ asītihatthe	1089	
PA_atk-s01_01a:1089_3	ākāse, heṭṭhā ca bhūmiyampi guṇadosaṃ passati. Etasmiṃ padese tiṇagumbalatā dakkhiṇāvaṭṭā	1089	
PA_atk-s01_01a:1089_4	pācīnābhimukhā jāyanti. Sīhabyagghādayo migasūkare sappabiḷārā ca maṇḍūkamūsike anubandhamānā	1089	
PA_atk-s01_01a:1089_5	taṃ padesaṃ patvā na sakkonti te anubandhituṃ. Tehi te aññadatthu santajjitā nivattantiyeva.	1089	
PA_atk-s01_01a:1089_6	So – “ayaṃ pathaviyā aggapadeso”ti ñatvā tattha attano paṇṇasālaṃ māpesi.	1089	
PA_atk-s01_01a:1090_0	Atha te kumāre nagaravatthuṃ pariyesamāne attano vasanokāsaṃ āgate disvā pucchitvā	1090	
PA_atk-s01_01a:1090_1	taṃ pavattiṃ ñatvā tesu anukampaṃ janetvā avoca – “imasmiṃ paṇṇasālaṭṭhāne māpitaṃ	1090	
PA_atk-s01_01a:1090_2	nagaraṃ jambudīpe agganagaraṃ bhavissati. Ettha jātapurisesu ekeko purisasatampi	1090	
PA_atk-s01_01a:1090_3	purisasahassampi abhibhavituṃ sakkhissati. Ettha nagaraṃ māpetha, paṇṇasālaṭṭhāne	1090	
PA_atk-s01_01a:1090_4	rañño gharaṃ karotha. Imasmiñhi okāse ṭhatvā caṇḍālaputtopi cakkavattibalena atiseyyo”ti.	1090	
PA_atk-s01_01a:1090_5	Nanu, bhante, ayyassa vasanokāsoti? “Mama vasanokāso”ti mā cintayittha. Mayhaṃ ekapasse	1090	
PA_atk-s01_01a:1090_6	paṇṇasālaṃ katvā nagaraṃ māpetvā kapilavatthunti nāmaṃ karothā”ti. Te tathā katvā	1090	
PA_atk-s01_01a:1090_7	tattha nivāsaṃ kappesuṃ.	1090	
PA_atk-s01_01a:1091_0	Athāmaccā – “ime dārakā vayappattā, sace nesaṃ pitā santike bhaveyya, so āvāhavivāhaṃ	1091	
PA_atk-s01_01a:1091_1	kareyya. Idāni pana amhākaṃ bhāro”ti cintetvā kumārehi saddhiṃ mantayiṃsu. Kumārā	1091	
PA_atk-s01_01a:1091_2	amhākaṃ sadisā khattiyadhītaro nāma na passāma, nāpi bhaginīnaṃ sadise khattiyakumārake,	1091	
PA_atk-s01_01a:1091_3	asadisasaṃyoge ca no uppannā puttā mātito vā pitito vā aparisuddhā jātisambhedaṃ	1091	
PA_atk-s01_01a:1091_4	pāpuṇissanti. Tasmā mayaṃ bhaginīhiyeva saddhiṃ saṃvāsaṃ rocemāti. Te jātisambhedabhayena	1091	
PA_atk-s01_01a:1091_5	jeṭṭhakabhaginiṃ mātuṭṭhāne ṭhapetvā avasesāhi saṃvāsaṃ kappesuṃ.	1091	
PA_atk-s01_01a:1092_0	Tesaṃ puttehi ca dhītāhi ca vaḍḍhamānānaṃ aparena samayena jeṭṭhakabhaginiyā kuṭṭharogo	1092	
PA_atk-s01_01a:1092_1	udapādi, koviḷārapupphasadisāni gattāni ahesuṃ. Rājakumārā imāya saddhiṃ ekato nisajjaṭṭhānabhojanādīni	1092	
PA_atk-s01_01a:1092_2	karontānampi upari ayaṃ rogo saṅkamatīti cintetvā ekadivasaṃ uyyānakīḷaṃ gacchantā	1092	
PA_atk-s01_01a:1092_3	viya taṃ yāne āropetvā araññaṃ pavisitvā bhūmiyaṃ pokkharaṇiṃ khaṇāpetvā tattha khādanīyabhojanīyena	1092	
PA_atk-s01_01a:1092_4	saddhiṃ taṃ pakkhipitvā gharasaṅkhepena upari padaraṃ paṭicchādetvā paṃsuṃ datvā pakkamiṃsu.	1092	
PA_atk-s01_01a:1093_0	Tena ca samayena rāmo nāma bārāṇasirājā kuṭṭharogo nāṭakitthīhi ca orodhehi ca jigucchiyamāno	1093	
PA_atk-s01_01a:1093_1	tena saṃvegena jeṭṭhaputtassa rajjaṃ datvā araññaṃ pavisitvā tattha paṇṇasālaṃ māpetvā	1093	
PA_atk-s01_01a:1093_2	mūlaphalāni paribhuñjanto nacirasseva arogo suvaṇṇavaṇṇo hutvā ito cito ca vicaranto	1093	
PA_atk-s01_01a:1093_3	mahantaṃ susirarukkhaṃ disvā tassabbhantare soḷasahatthappamāṇaṃ okāsaṃ sodhetvā	1093	
PA_atk-s01_01a:1093_4	dvārañca vātapānañca yojetvā nisseṇiṃ bandhitvā tattha vāsaṃ kappesi. So aṅgārakaṭāhe	1093	
PA_atk-s01_01a:1093_5	aggiṃ katvā rattiṃ migasūkarādīnaṃ sadde suṇanto sayati. So – “asukasmiṃ padese sīho	1093	
PA_atk-s01_01a:1093_6	saddamakāsi, asukasmiṃ byaggho”ti sallakkhetvā pabhāte tattha gantvā vighāsamaṃsaṃ	1093	
PA_atk-s01_01a:1093_7	ādāya pacitvā khādati.	1093	
PA_atk-s01_01a:1094_0	Athekadivasaṃ tasmiṃ paccūsasamaye aggiṃ jāletvā nisinne rājadhītāya sarīragandhena	1094	
PA_atk-s01_01a:1094_1	āgantvā byaggho tasmiṃ padese paṃsuṃ viyūhanto padare vivaramakāsi, tena ca vivarena	1094	
PA_atk-s01_01a:1094_2	sā byagghaṃ disvā bhītā vissaramakāsi. So taṃ saddaṃ sutvā – “itthisaddo eso”ti ca	1094	
PA_atk-s01_01a:1094_3	sallakkhetvā pātova tattha gantvā – “ko etthā”ti āha. Mātugāmo sāmīti. Kiṃ jātikāsīti?	1094	
PA_atk-s01_01a:1094_4	Okkākamahārājassa dhītā sāmīti. Nikkhamāti? Na sakkā sāmīti. Kiṃ kāraṇāti? Chavirogo	1094	
PA_atk-s01_01a:1094_5	me atthīti. So sabbaṃ pavattiṃ pucchitvā khattiyamānena anikkhamantiṃ – “ahampi khattiyo”ti	1094	
PA_atk-s01_01a:1094_6	attano khattiyabhāvaṃ jānāpetvā nisseṇiṃ datvā uddharitvā attano vasanokāsaṃ netvā	1094	
PA_atk-s01_01a:1094_7	sayaṃ paribhuttabhesajjāniyeva datvā nacirasseva arogaṃ suvaṇṇavaṇṇaṃ katvā tāya	1094	
PA_atk-s01_01a:1094_8	saddhiṃ saṃvāsaṃ kappesi. Sā paṭhamasaṃvāseneva gabbhaṃ gaṇhitvā dve putte vijāyi,	1094	
PA_atk-s01_01a:1094_9	punapi dveti, evaṃ soḷasakkhattumpi vijāyi. Evaṃ dvattiṃsa bhātaro ahesuṃ. Te anupubbena	1094	
PA_atk-s01_01a:1094_10	vuḍḍhippatte pitā sabbasippāni sikkhāpesi.	10941	
PA_atk-s01_01a:1095_0	Athekadivasaṃ eko rāmarañño nagaravāsī vanacarako pabbate ratanāni gavesanto rājānaṃ	1095	
PA_atk-s01_01a:1095_1	disvā sañjānitvā āha – “jānāmahaṃ, deva, tumhe”ti. Tato naṃ rājā sabbaṃ pavattiṃ	1095	
PA_atk-s01_01a:1095_2	pucchi. Tasmiṃyeva ca khaṇe te dārakā āgamiṃsu. So te disvā – “ke ime”ti āha. “Puttā	1095	
PA_atk-s01_01a:1095_3	me”ti ca vutte tesaṃ mātikavaṃsaṃ pucchitvā – “laddhaṃ dāni me pābhata”nti nagaraṃ	1095	
PA_atk-s01_01a:1095_4	gantvā rañño ārocesi. So ‘pitaraṃ ānayissāmī’ti caturaṅginiyā senāya tattha gantvā	1095	
PA_atk-s01_01a:1095_5	pitaraṃ vanditvā – “rajjaṃ, deva, sampaṭicchā”ti yāci. So – “alaṃ, tāta, na tattha	1095	
PA_atk-s01_01a:1095_6	gacchāmi, idheva me imaṃ rukkhaṃ apanetvā nagaraṃ māpehī”ti āha. So tathā katvā tassa	1095	
PA_atk-s01_01a:1095_7	nagarassa kolarukkhaṃ apanetvā katattā kolanagaranti ca byagghapathe katattā byagghapathanti	1095	
PA_atk-s01_01a:1095_8	cāti dve nāmāni āropetvā pitaraṃ vanditvā attano nagaraṃ agamāsi.	1095	
PA_atk-s01_01a:1096_0	Tato vayappatte kumāre mātā āha – “tātā, tumhākaṃ kapilavatthuvāsino sakyā mātulā	1096	
PA_atk-s01_01a:1096_1	santi. Mātuladhītānaṃ pana vo evarūpaṃ nāma kesaggahaṇaṃ hoti, evarūpaṃ dussagahaṇaṃ.	1096	
PA_atk-s01_01a:1096_2	Yadā tā nhānatitthaṃ āgacchanti, tadā gantvā yassa yā ruccati, so taṃ gaṇhatū”ti.	1096	
PA_atk-s01_01a:1096_3	Te tatheva gantvā tāsu nhatvā sīsaṃ sukkhāpayamānāsu yaṃ yaṃ icchiṃsu, taṃ taṃ gahetvā	1096	
PA_atk-s01_01a:1096_4	nāmaṃ sāvetvā agamiṃsu. Sakyarājāno sutvā “hotu, bhaṇe, amhākaṃ ñātakā eva te”ti	1096	
PA_atk-s01_01a:1096_5	tuṇhī ahesuṃ. Ayaṃ sakyakoliyānaṃ uppatti. Evaṃ tesaṃ sakyakoliyānaṃ aññamaññaṃ āvāhavivāhaṃ	1096	
PA_atk-s01_01a:1096_6	karontānaṃ yāva buddhakālā anupacchinnova vaṃso āgato. Tattha bhagavā sakyavaṃsaṃ	1096	
PA_atk-s01_01a:1096_7	dassetuṃ – “te raṭṭhasmā pabbājitā himavantapasse pokkharaṇiyā tīre”tiādimāha. Tattha	1096	
PA_atk-s01_01a:1096_8	sammantīti vasanti. Sakyā vata bhoti raṭṭhasmā pabbājitā araññe vasantāpi jātisambhedamakatvā	1096	
PA_atk-s01_01a:1096_9	kulavaṃsaṃ anurakkhituṃ sakyā, samatthā, paṭibalāti attho. Tadaggeti taṃ aggaṃ katvā,	1096	
PA_atk-s01_01a:1096_10	tato paṭṭhāyāti attho. So ca nesaṃ pubbapurisoti so okkāko rājā etesaṃ pubbapuriso.	10961	
PA_atk-s01_01a:1096_11	Natthi etesaṃ gahapativaṃsena sambhedamattampīti.	10961	
PA_atk-s01_01a:1097_0	Evaṃ sakyavaṃsaṃ pakāsetvā idāni ambaṭṭhavaṃsaṃ pakāsento – “rañño kho panā”tiādimāha.	1097	
PA_atk-s01_01a:1097_1	Kaṇhaṃ nāma janesīti kāḷavaṇṇaṃ antokucchiyaṃyeva sañjātadantaṃ parūḷhamassudāṭhikaṃ	1097	
PA_atk-s01_01a:1097_2	puttaṃ vijāyi. Pabyāhāsīti yakkho jātoti bhayena palāyitvā dvāraṃ pidhāya ṭhitesu	1097	
PA_atk-s01_01a:1097_3	gharamānusakesu ito cito ca vicaranto dhovatha mantiādīni vadanto uccāsaddamakāsi.	1097	
PA_atk-s01_01a:1098_0	268. Te māṇavakā bhagavantaṃ etadavocunti attano upārambhamocanatthāya – “etaṃ mā	1098	
PA_atk-s01_01a:1098_1	bhava”ntiādivacanaṃ avocuṃ. Tesaṃ kira etadahosi – “ambaṭṭho amhākaṃ ācariyassa jeṭṭhantevāsī,	1098	
PA_atk-s01_01a:1098_2	sace mayaṃ evarūpe ṭhāne ekadvevacanamattampi na vakkhāma, ayaṃ no ācariyassa santike	1098	
PA_atk-s01_01a:1098_3	amhe paribhindissatī”ti upārambhamocanatthaṃ evaṃ avocuṃ. Cittena panassa nimmadabhāvaṃ	1098	
PA_atk-s01_01a:1098_4	ākaṅkhanti. Ayaṃ kira mānanissitattā tesampi appiyova. Kalyāṇavākkaraṇoti madhuravacano.	1098	
PA_atk-s01_01a:1098_5	Asmiṃ vacaneti attanā uggahite vedattayavacane. Paṭimantetunti pucchitaṃ pañhaṃ paṭikathetuṃ,	1098	
PA_atk-s01_01a:1098_6	vissajjetunti attho. Etasmiṃ vā dāsiputtavacane. Paṭimantetunti uttaraṃ kathetuṃ.	1098	
PA_atk-s01_01a:1099_0	269. Atha kho bhagavāti atha kho bhagavā – “sace ime māṇavakā ettha nisinnā evaṃ	1099	
PA_atk-s01_01a:1099_1	uccāsaddaṃ karissanti, ayaṃ kathā pariyosānaṃ na gamissati. Handa, ne nissadde katvā	1099	
PA_atk-s01_01a:1099_2	ambaṭṭheneva saddhiṃ kathemī”ti te māṇavake etadavoca. Tattha mantavhoti mantayatha.	1099	
PA_atk-s01_01a:1099_3	Mayā saddhiṃ paṭimantetūti mayā saha kathetu. Evaṃ vutte māṇavakā cintayiṃsu – “ambaṭṭho	1099	
PA_atk-s01_01a:1099_4	tāva dāsiputtosīti vutte puna sīsaṃ ukkhipituṃ nāsakkhi. Ayaṃ kho jāti nāma dujjānā,	1099	
PA_atk-s01_01a:1099_5	sace aññampi kiñci samaṇo gotamo ‘tvaṃ dāso’ti vakkhati, ko tena saddhiṃ aḍḍaṃ karissati.	1099	
PA_atk-s01_01a:1099_6	Ambaṭṭho attanā baddhaṃ puṭakaṃ attanāva mocetū”ti attānaṃ parimocetvā tasseva upari	1099	
PA_atk-s01_01a:1099_7	khipantā – “sujāto ca bho gotamā”tiādimāhaṃsu.	1099	
PA_atk-s01_01a:1100_0	270. Sahadhammikoti sahetuko sakāraṇo. Akāmā byākātabboti attanā anicchantenapi byākaritabbo,	1100	
PA_atk-s01_01a:1100_1	avassaṃ vissajjetabboti attho. Aññena vā aññaṃ paṭicarissasīti aññena vacanena aññaṃ	1100	
PA_atk-s01_01a:1100_2	vacanaṃ paṭicarissasi ajjhottharissasi, paṭicchādessasīti attho. Yo hi “kiṃ gotto	1100	
PA_atk-s01_01a:1100_3	tva”nti evaṃ puṭṭho – “ahaṃ tayo vede jānāmī”tiādīni vadati, ayaṃ aññena aññaṃ paṭicarati	1100	
PA_atk-s01_01a:1100_4	nāma. Pakkamissasi vāti pucchitaṃ pañhaṃ jānantova akathetukāmatāya uṭṭhāyāsanā pakkamissasi vā.	1100	
PA_atk-s01_01a:1101_0	Tuṇhī ahosīti samaṇo gotamo maṃ sāmaṃyeva dāsiputtabhāvaṃ kathāpetukāmo, sāmaṃ kathite	1101	
PA_atk-s01_01a:1101_1	ca dāso nāma jātoyeva hoti. Ayaṃ pana dvatikkhattuṃ codetvā tuṇhī bhavissati, tato	1101	
PA_atk-s01_01a:1101_2	ahaṃ parivattitvā pakkamissāmīti cintetvā tuṇhī ahosi.	1101	
PA_atk-s01_01a:1102_0	271. Vajiraṃ pāṇimhi assāti vajirapāṇi. Yakkhoti na yo vā so vā yakkho, sakko devarājāti	1102	
PA_atk-s01_01a:1102_1	veditabbo. Ādittanti aggivaṇṇaṃ. Sampajjalitanti suṭṭhu pajjalitaṃ. Sajotibhūtanti	1102	
PA_atk-s01_01a:1102_2	samantato jotibhūtaṃ, ekaggijālabhūtanti attho. Ṭhito hotīti mahantaṃ sīsaṃ, kandalamakuḷasadisā	1102	
PA_atk-s01_01a:1102_3	dāṭhā bhayānakāni akkhināsādīni evaṃ virūparūpaṃ māpetvā ṭhito.	1102	
PA_atk-s01_01a:1103_0	Kasmā panesa āgatoti? Diṭṭhivissajjāpanatthaṃ. Api ca – “ahañceva kho pana dhammaṃ	1103	
PA_atk-s01_01a:1103_1	deseyyaṃ, pare ca me na ājāneyyu”nti evaṃ dhammadesanāya appossukkabhāvaṃ āpanne	1103	
PA_atk-s01_01a:1103_2	bhagavati sakko mahābrahmunā saddhiṃ āgantvā – “bhagavā dhammaṃ desetha, tumhākaṃ	1103	
PA_atk-s01_01a:1103_3	āṇāya avattamāne mayaṃ vattāpessāma, tumhākaṃ dhammacakkaṃ hotu, amhākaṃ āṇācakka”nti	1103	
PA_atk-s01_01a:1103_4	paṭiññaṃ akāsi. Tasmā – “ajja ambaṭṭhaṃ tāsetvā pañhaṃ vissajjāpessāmī”ti āgato.	1103	
PA_atk-s01_01a:1104_0	Bhagavā ceva passati ambaṭṭho cāti yadi hi taṃ aññepi passeyyuṃ, taṃ kāraṇaṃ agaru	1104	
PA_atk-s01_01a:1104_1	assa, “ayaṃ samaṇo gotamo ambaṭṭhaṃ attano vāde anotarantaṃ ñatvā yakkhaṃ āvāhetvā	1104	
PA_atk-s01_01a:1104_2	dassesi, tato ambaṭṭho bhayena kathesī”ti vadeyyuṃ. Tasmā bhagavā ceva passati ambaṭṭho	1104	
PA_atk-s01_01a:1104_3	ca. Tassa taṃ disvāva sakalasarīrato sedā mucciṃsu. Antokucchi viparivattamānā mahāravaṃ	1104	
PA_atk-s01_01a:1104_4	viravi. So “aññepi nu kho passantī”ti olokento kassaci lomahaṃsamattampi nāddasa.	1104	
PA_atk-s01_01a:1104_5	Tato – “idaṃ bhayaṃ mameva uppannaṃ, sacāhaṃ yakkhoti vakkhāmi, ‘kiṃ tavameva akkhīni	1104	
PA_atk-s01_01a:1104_6	atthi, tvameva yakkhaṃ passasi, paṭhamaṃ yakkhaṃ adisvā samaṇena gotamena vādasaṅghaṭṭe	1104	
PA_atk-s01_01a:1104_7	pakkhittova yakkhaṃ passasī’ti vadeyyu”nti cintetvā “na dāni me idha aññaṃ paṭisaraṇaṃ	1104	
PA_atk-s01_01a:1104_8	atthi, aññatra samaṇā gotamā”ti maññamāno atha kho ambaṭṭho māṇavo…pe… bhagavantaṃ etadavoca.	1104	
PA_atk-s01_01a:1105_0	272. Tāṇaṃ gavesīti tāṇaṃ gavesamāno. Leṇaṃ gavesīti leṇaṃ gavesamāno. Saraṇaṃ gavesīti	1105	
PA_atk-s01_01a:1105_1	saraṇaṃ gavesamāno. Ettha ca tāyati rakkhatīti tāṇaṃ. Nilīyanti etthāti leṇaṃ. Saratīti	1105	
PA_atk-s01_01a:1105_2	saraṇaṃ, bhayaṃ hiṃsati, viddhaṃsetīti attho. Upanisīditvāti upagamma heṭṭhāsane	1105	
PA_atk-s01_01a:1105_3	nisīditvā. Bravitūti vadatu.	1105	
PA_atk-s01_01a:1106	Ambaṭṭhavaṃsakathā	110	
PA_atk-s01_01a:1107_0	273-274. Dakkhiṇajanapadanti dakkhiṇāpathoti pākaṭaṃ. Gaṅgāya dakkhiṇato pākaṭajanapadaṃ.	1107	
PA_atk-s01_01a:1107_1	Tadā kira dakkhiṇāpathe bahū brāhmaṇatāpasā honti, so tattha gantvā ekaṃ tāpasaṃ	1107	
PA_atk-s01_01a:1107_2	vattapaṭipattiyā ārādhesi. So tassa upakāraṃ disvā āha – “ambho, purisa, mantaṃ te	1107	
PA_atk-s01_01a:1107_3	demi, yaṃ icchasi, taṃ mantaṃ gaṇhāhī”ti. So āha – “na me ācariya, aññena mantena,	1107	
PA_atk-s01_01a:1107_4	kiccaṃ atthi, yassānubhāvena āvudhaṃ na parivattati, taṃ me mantaṃ dehī”ti. So –	1107	
PA_atk-s01_01a:1107_5	“bhadraṃ, bho”ti tassa dhanuagamanīyaṃ ambaṭṭhaṃ nāma vijjaṃ adāsi, so taṃ vijjaṃ	1107	
PA_atk-s01_01a:1107_6	gahetvā tattheva vīmaṃsitvā – “idāni me manorathaṃ pūressāmī”ti isivesaṃ gahetvā	1107	
PA_atk-s01_01a:1107_7	okkākassa santikaṃ gato. Tena vuttaṃ – “dakkhiṇajanapadaṃ gantvā brahmamante adhīyitvā	1107	
PA_atk-s01_01a:1107_8	rājānaṃ okkākaṃ upasaṅkamitvā”ti.	1107	
PA_atk-s01_01a:1108_0	Ettha brahmamanteti ānubhāvasampannatāya seṭṭhamante. Ko nevaṃ’re ayaṃ mayhaṃ dāsiputtoti	1108	
PA_atk-s01_01a:1108_1	ko nu evaṃ are ayaṃ mama dāsiputto. So taṃ khurappanti so rājā taṃ māretukāmatāya	1108	
PA_atk-s01_01a:1108_2	sannahitaṃ saraṃ tassa mantānubhāvena neva khipituṃ na apanetuṃ sakkhi, tāvadeva	1108	
PA_atk-s01_01a:1108_3	sakalasarīre sañjātasedo bhayena vedhamāno aṭṭhāsi.	1108	
PA_atk-s01_01a:1109_0	Amaccāti mahāmaccā. Pārisajjāti itare parisāvacarā. Etadavocunti – “daṇḍakīrañño	1109	
PA_atk-s01_01a:1109_1	kisavacchatāpase aparaddhassa āvudhavuṭṭhiyā sakalaraṭṭhaṃ vinaṭṭhaṃ. Nāḷikero pañcasu	1109	
PA_atk-s01_01a:1109_2	tāpasasatesu ajjuno ca aṅgīrase aparaddho pathaviṃ bhinditvā nirayaṃ paviṭṭho”ti	1109	
PA_atk-s01_01a:1109_3	cintayantā bhayena etaṃ sotthi, bhaddantetiādivacanaṃ avocuṃ.	1109	
PA_atk-s01_01a:1110_0	Sotthi bhavissati raññoti idaṃ vacanaṃ kaṇho ciraṃ tuṇhī hutvā tato anekappakāraṃ	1110	
PA_atk-s01_01a:1110_1	yācīyamāno – “tumhākaṃ raññā mādisassa isino khurappaṃ sannayhantena bhāriyaṃ kammaṃ	1110	
PA_atk-s01_01a:1110_2	kata”ntiādīni ca vatvā pacchā abhāsi. Undriyissatīti bhijjissati, thusamuṭṭhi viya	1110	
PA_atk-s01_01a:1110_3	vippakiriyissatīti. Idaṃ so “janaṃ tāsessāmī”ti musā bhaṇati. Sarasanthambhanamatteyeva	1110	
PA_atk-s01_01a:1110_4	hissa vijjāya ānubhāvo, na aññatra. Ito paresupi vacanesu eseva nayo.	1110	
PA_atk-s01_01a:1111_0	Pallomoti pannalomo. Lomahaṃsanamattampissa na bhavissati. Idaṃ kira so “sace me	1111	
PA_atk-s01_01a:1111_1	rājā taṃ dārikaṃ dassatī”ti paṭiññaṃ kāretvā avaca. Kumāre khurappaṃ patiṭṭhapesīti	1111	
PA_atk-s01_01a:1111_2	tena “saro otaratū”ti mante parivatti, te kumārassa nābhiyaṃ patiṭṭhapesi. Dhītaraṃ	1111	
PA_atk-s01_01a:1111_3	adāsīti sīsaṃ dhovitvā adāsaṃ bhujissaṃ katvā dhītaraṃ adāsi, uḷāre ca taṃ ṭhāne	1111	
PA_atk-s01_01a:1111_4	ṭhapesi. Mā kho tumhe māṇavakāti idaṃ pana bhagavā – “ekena pakkhena ambaṭṭho sakyānaṃ	1111	
PA_atk-s01_01a:1111_5	ñāti hotī”ti pakāsento tassa samassāsanatthaṃ āha. Tato ambaṭṭho ghaṭasatena abhisitto	1111	
PA_atk-s01_01a:1111_6	viya passaddhadaratho hutvā samassāsetvā samaṇo gotamo maṃ “tosessāmī”ti ekena pakkhena	1111	
PA_atk-s01_01a:1111_7	ñātiṃ karoti, khattiyo kirāhamasmī”ti cintesi.	1111	
PA_atk-s01_01a:1112	Khattiyaseṭṭhabhāvavaṇṇanā	111	
PA_atk-s01_01a:1113_0	275. Atha kho bhagavā – “ayaṃ ambaṭṭho khattiyosmī”ti saññaṃ karoti, attano akhattiyabhāvaṃ	1113	
PA_atk-s01_01a:1113_1	na jānāti, handa naṃ jānāpessāmīti khattiyavaṃsaṃ dassetuṃ uttaridesanaṃ vaḍḍhento	1113	
PA_atk-s01_01a:1113_2	– “taṃ kiṃ maññasi ambaṭṭhā”tiādimāha. Tattha idhāti imasmiṃ loke. Brāhmaṇesūti brāhmaṇānaṃ	1113	
PA_atk-s01_01a:1113_3	antare. Āsanaṃ vā udakaṃ vāti aggāsanaṃ vā aggodakaṃ vā. Saddheti matake uddissa	1113	
PA_atk-s01_01a:1113_4	katabhatte. Thālipāketi maṅgalādibhatte. Yaññeti yaññabhatte. Pāhuneti pāhunakānaṃ	1113	
PA_atk-s01_01a:1113_5	katabhatte paṇṇākārabhatte vā. Api nussāti api nu assa khattiyaputtassa. Āvaṭaṃ vā	1113	
PA_atk-s01_01a:1113_6	assa anāvaṭaṃ vāti, brāhmaṇakaññāsu nivāraṇaṃ bhaveyya vā no vā, brāhmaṇadārikaṃ	1113	
PA_atk-s01_01a:1113_7	labheyya vā na vā labheyyāti attho. Anupapannoti khattiyabhāvaṃ apatto, aparisuddhoti attho.	1113	
PA_atk-s01_01a:1114_0	276. Itthiyā vā itthiṃ karitvāti itthiyā vā itthiṃ pariyesitvā. Kismiñcideva pakaraṇeti	1114	
PA_atk-s01_01a:1114_1	kismiñcideva dose brāhmaṇānaṃ ayutte akattabbakaraṇe. Bhassapuṭenāti bhasmapuṭena,	1114	
PA_atk-s01_01a:1114_2	sīse chārikaṃ okiritvāti attho.	1114	
PA_atk-s01_01a:1115_0	277. Janetasminti janitasmiṃ, pajāyāti attho. Ye gottapaṭisārinoti ye janetasmiṃ	1115	
PA_atk-s01_01a:1115_1	gottaṃ paṭisaranti – “ahaṃ gotamo, ahaṃ kassapo”ti, tesu loke gottapaṭisārīsu khattiyo	1115	
PA_atk-s01_01a:1115_2	seṭṭho. Anumatā mayāti mama sabbaññutaññāṇena saddhiṃ saṃsanditvā desitā mayā anuññātā.	1115	
PA_atk-s01_01a:1116	Paṭhamabhāṇavāravaṇṇanā niṭṭhitā.	111	
PA_atk-s01_01a:1117	Vijjācaraṇakathāvaṇṇanā	111	
PA_atk-s01_01a:1118_0	278. Imāya pana gāthāya vijjācaraṇasampannoti idaṃ padaṃ sutvā ambaṭṭho cintesi –	1118	
PA_atk-s01_01a:1118_1	“vijjā nāma tayo vedā, caraṇaṃ pañca sīlāni, tayidaṃ amhākaṃyeva atthi, vijjācaraṇasampanno	1118	
PA_atk-s01_01a:1118_2	ce seṭṭho, mayameva seṭṭhā”ti niṭṭhaṃ gantvā vijjācaraṇaṃ pucchanto – “katamaṃ pana	1118	
PA_atk-s01_01a:1118_3	taṃ, bho gotama, caraṇaṃ, katamā ca pana sā vijjā”ti āha. Athassa bhagavā taṃ brāhmaṇasamaye	1118	
PA_atk-s01_01a:1118_4	siddhaṃ jātivādādipaṭisaṃyuttaṃ vijjācaraṇaṃ paṭikkhipitvā anuttaraṃ vijjācaraṇaṃ	1118	
PA_atk-s01_01a:1118_5	dassetukāmo – “na kho ambaṭṭhā”tiādimāha. Tattha jātivādoti jātiṃ ārabbha vādo, brāhmaṇassevidaṃ	1118	
PA_atk-s01_01a:1118_6	vaṭṭati, na suddassātiādi vacananti attho. Esa nayo sabbattha. Jātivādavinibaddhāti	1118	
PA_atk-s01_01a:1118_7	jātivāde vinibaddhā. Esa nayo sabbattha.	1118	
PA_atk-s01_01a:1119_0	Tato ambaṭṭho – “yattha dāni mayaṃ laggissāmāti cintayimha, tato no samaṇo gotamo	1119	
PA_atk-s01_01a:1119_1	mahāvāte thusaṃ dhunanto viya dūrameva avakkhipi. Yattha pana mayaṃ na laggāma, tattha	1119	
PA_atk-s01_01a:1119_2	no niyojesi. Ayaṃ no vijjācaraṇasampadā ñātuṃ vaṭṭatī”ti cintetvā puna vijjācaraṇasampadaṃ	1119	
PA_atk-s01_01a:1119_3	pucchi. Athassa bhagavā samudāgamato pabhuti vijjācaraṇaṃ dassetuṃ – “idha ambaṭṭha	1119	
PA_atk-s01_01a:1119_4	tathāgato”tiādimāha.	1119	
PA_atk-s01_01a:1120_0	279. Ettha ca bhagavā caraṇapariyāpannampi tividhaṃ sīlaṃ vibhajanto “idamassa hoti	1120	
PA_atk-s01_01a:1120_1	caraṇasmi”nti aniyyātetvā “idampissa hoti sīlasmi”nti sīlavaseneva niyyātesi. Kasmā?	1120	
PA_atk-s01_01a:1120_2	Tassapi hi kiñci kiñci sīlaṃ atthi, tasmā caraṇavasena niyyātiyamāne “mayampi caraṇasampannā”ti	1120	
PA_atk-s01_01a:1120_3	tattha tattheva laggeyya. Yaṃ pana tena supinepi na diṭṭhapubbaṃ, tasseva vasena	1120	
PA_atk-s01_01a:1120_4	niyyātento paṭhamaṃ jhānaṃ upasampajja viharati. Idampissa hoti caraṇasmiṃ…pe… catutthaṃ	1120	
PA_atk-s01_01a:1120_5	jhānaṃ upasampajja viharati, idampissa hoti caraṇasmintiādimāha. Ettāvatā aṭṭhapi	1120	
PA_atk-s01_01a:1120_6	samāpattiyo caraṇanti niyyātitā honti, vipassanā ñāṇato pana paṭṭhāya aṭṭhavidhāpi	1120	
PA_atk-s01_01a:1120_7	paññā vijjāti niyyātitā.	1120	
PA_atk-s01_01a:1121	Catuapāyamukhakathāvaṇṇanā	112	
PA_atk-s01_01a:1122_0	280. Apāyamukhānīti vināsamukhāni. Anabhisambhuṇamānoti asampāpuṇanto, avisahamāno	1122	
PA_atk-s01_01a:1122_1	vā. Khārividhamādāyāti ettha khārīti araṇī kamaṇḍalu sujādayo tāpasaparikkhārā. Vidhoti	1122	
PA_atk-s01_01a:1122_2	kājo. Tasmā khāribharitaṃ kājamādāyāti attho. Ye pana khārivividhanti paṭhanti, te	1122	
PA_atk-s01_01a:1122_3	“khārīti kājassa nāmaṃ, vividhanti bahukamaṇḍaluādiparikkhāra”nti vaṇṇayanti. Pavattaphalabhojanoti	1122	
PA_atk-s01_01a:1122_4	patitaphalabhojano. Paricārakoti kappiyakaraṇapattapaṭiggahaṇapādadhovanādivattakaraṇavasena	1122	
PA_atk-s01_01a:1122_5	paricārako. Kāmañca guṇādhikopi khīṇāsavasāmaṇero puthujjanabhikkhuno vuttanayena	1122	
PA_atk-s01_01a:1122_6	paricārako hoti, ayaṃ pana na tādiso guṇavasenapi veyyāvaccakaraṇavasenapi lāmakoyeva.	1122	
PA_atk-s01_01a:1123_0	Kasmā pana tāpasapabbajjā sāsanassa vināsamukhanti vuttāti? Yasmā gacchantaṃ gacchantaṃ	1123	
PA_atk-s01_01a:1123_1	sāsanaṃ tāpasapabbajjāvasena osakkissati. Imasmiñhi sāsane pabbajitvā tisso sikkhā	1123	
PA_atk-s01_01a:1123_2	pūretuṃ asakkontaṃ lajjino sikkhākāmā – “natthi tayā saddhiṃ uposatho vā pavāraṇā	1123	
PA_atk-s01_01a:1123_3	vā saṅghakammaṃ vā”ti jigucchitvā parivajjenti. So “dukkaraṃ khuradhārūpamaṃ sāsane	1123	
PA_atk-s01_01a:1123_4	paṭipattipūraṇaṃ dukkhaṃ, tāpasapabbajjā pana sukarā ceva bahujanasammatā cā”ti vibbhamitvā	1123	
PA_atk-s01_01a:1123_5	tāpaso hoti. Aññe taṃ disvā – “kiṃ tayā kata”nti pucchanti. So – “bhāriyaṃ tumhākaṃ	1123	
PA_atk-s01_01a:1123_6	sāsane kammaṃ, idha pana sachandacārino maya”nti vadati. Sopi, yadi evaṃ ahampi ettheva	1123	
PA_atk-s01_01a:1123_7	pabbajāmīti tassa anusikkhanto tāpaso hoti. Evamaññepi aññepīti kamena tāpasāva bahukā	1123	
PA_atk-s01_01a:1123_8	honti. Tesaṃ uppannakāle sāsanaṃ osakkitaṃ nāma bhavissati. Loke evarūpo buddho nāma	1123	
PA_atk-s01_01a:1123_9	uppajji, tassa īdisaṃ nāma sāsanaṃ ahosīti sutamattameva bhavissati. Idaṃ sandhāya	1123	
PA_atk-s01_01a:1123_10	bhagavā tāpasapabbajjaṃ sāsanassa vināsamukhanti āha.	11231	
PA_atk-s01_01a:1124_0	Kudālapiṭakanti kandamūlaphalaggahaṇatthaṃ kudālañceva piṭakañca. Gāmasāmantaṃ vāti	1124	
PA_atk-s01_01a:1124_1	vijjācaraṇasampadādīni anabhisambhuṇanto, kasikammādīhi ca jīvitaṃ nipphādetuṃ dukkhanti	1124	
PA_atk-s01_01a:1124_2	maññamāno bahujanakuhāpanatthaṃ gāmasāmante vā nigamasāmante vā aggisālaṃ katvā sappiteladadhimadhuphāṇitatilataṇḍulādīhi	1124	
PA_atk-s01_01a:1124_3	ceva nānādārūhi ca homakaraṇavasena aggiṃ paricaranto acchati.	1124	
PA_atk-s01_01a:1125_0	Catudvāraṃ agāraṃ karitvāti catumukhaṃ pānāgāraṃ katvā tassa dvāre maṇḍapaṃ katvā	1125	
PA_atk-s01_01a:1125_1	tattha pānīyaṃ upaṭṭhapetvā āgatāgate pānīyena āpucchati. Yampissa addhikā kilantā	1125	
PA_atk-s01_01a:1125_2	pānīyaṃ pivitvā parituṭṭhā bhattapuṭaṃ vā taṇḍulādīni vā denti, taṃ sabbaṃ gahetvā	1125	
PA_atk-s01_01a:1125_3	ambilayāguādīni katvā bahutaraṃ āmisagahaṇatthaṃ kesañci annaṃ deti, kesañci bhattapacanabhājanādīni.	1125	
PA_atk-s01_01a:1125_4	Tehipi dinnaṃ āmisaṃ vā pubbaṇṇādīni vā gaṇhati, tāni vaḍḍhiyā payojeti. Evaṃ vaḍḍhamānavibhavo	1125	
PA_atk-s01_01a:1125_5	gomahiṃsadāsīdāsapariggahaṃ karoti, mahantaṃ kuṭumbaṃ saṇṭhapeti. Imaṃ sandhāyetaṃ	1125	
PA_atk-s01_01a:1125_6	vuttaṃ – “catudvāraṃ agāraṃ karitvā acchatī”ti. “Tamahaṃ yathāsatti yathābalaṃ paṭipūjessāmī”ti	1125	
PA_atk-s01_01a:1125_7	idaṃ panassa paṭipattimukhaṃ. Iminā hi mukhena so evaṃ paṭipajjatīti. Ettāvatā ca	1125	
PA_atk-s01_01a:1125_8	bhagavatā sabbāpi tāpasapabbajjā niddiṭṭhā honti.	1125	
PA_atk-s01_01a:1126_0	Kathaṃ? Aṭṭhavidhā hi tāpasā – saputtabhariyā, uñchācariyā, anaggipakkikā, asāmapākā,	1126	
PA_atk-s01_01a:1126_1	asmamuṭṭhikā, dantavakkalikā, pavattaphalabhojanā, paṇḍupalāsikāti. Tattha ye keṇiyajaṭilo	1126	
PA_atk-s01_01a:1126_2	viya kuṭumbaṃ saṇṭhapetvā vasanti, te saputtabhariyā nāma.	1126	
PA_atk-s01_01a:1127	Ye pana “saputtadārabhāvo nāma pabbajitassa ayutto”ti lāyanamaddanaṭṭhānesu vīhimuggamāsatilādīni saṅkaḍḍhitvā pacitvā paribhuñjanti, te uñchācariyā nāma.	112	
PA_atk-s01_01a:1128	Ye “khalena khalaṃ vicaritvā vīhiṃ āharitvā koṭṭetvā paribhuñjanaṃ nāma ayutta”nti gāmanigamesu taṇḍulabhikkhaṃ gahetvā pacitvā paribhuñjanti, te anaggipakkikā nāma.	112	
PA_atk-s01_01a:1129	Ye pana “kiṃ pabbajitassa sāmapākenā”ti gāmaṃ pavisitvā pakkabhikkhameva gaṇhanti, te asāmapākā nāma.	112	
PA_atk-s01_01a:1130	Ye “divase divase bhikkhāpariyeṭṭhi nāma dukkhā pabbajitassā”ti muṭṭhipāsāṇena ambāṭakādīnaṃ rukkhānaṃ tacaṃ koṭṭetvā khādanti, te asmamuṭṭhikā nāma.	113	
PA_atk-s01_01a:1131	Ye pana “pāsāṇena tacaṃ koṭṭetvā vicaraṇaṃ nāma dukkha”nti danteheva ubbāṭetvā khādanti, te dantavakkalikā nāma.	113	
PA_atk-s01_01a:1132	Ye “dantehi ubbāṭetvā khādanaṃ nāma dukkhaṃ pabbajitassā”ti leḍḍudaṇḍādīhi paharitvā patitāni phalāni paribhuñjanti, te pavattaphalabhojanā nāma.	113	
PA_atk-s01_01a:1133	Ye pana “leḍḍudaṇḍādīhi pātetvā paribhogo nāma asāruppo pabbajitassā”ti sayaṃ patitāneva pupphaphalapaṇḍupalāsādīni khādantā yāpenti, te paṇḍupalāsikā nāma.	113	
PA_atk-s01_01a:1134_0	Te tividhā – ukkaṭṭhamajjhimamudukavasena. Tattha ye nisinnaṭṭhānato anuṭṭhāya hatthena	1134	
PA_atk-s01_01a:1134_1	pāpuṇanaṭṭhāneva patitaṃ gahetvā khādanti, te ukkaṭṭhā. Ye ekarukkhato aññaṃ rukkhaṃ	1134	
PA_atk-s01_01a:1134_2	na gacchanti, te majjhimā. Ye taṃ taṃ rukkhamūlaṃ gantvā pariyesitvā khādanti, te mudukā.	1134	
PA_atk-s01_01a:1135_0	Imā pana aṭṭhapi tāpasapabbajjā imāhi catūhiyeva saṅgahaṃ gacchanti. Kathaṃ? Etāsu	1135	
PA_atk-s01_01a:1135_1	hi saputtabhariyā ca uñchācariyā ca agāraṃ bhajanti. Anaggipakkikā ca asāmapākā ca	1135	
PA_atk-s01_01a:1135_2	agyāgāraṃ bhajanti. Asmamuṭṭhikā ca dantavakkalikā ca kandamūlaphalabhojanaṃ bhajanti.	1135	
PA_atk-s01_01a:1135_3	Pavattaphalabhojanā ca paṇḍupalāsikā ca pavattaphalabhojanaṃ bhajanti. Tena vuttaṃ	1135	
PA_atk-s01_01a:1135_4	– “ettāvatā ca bhagavatā sabbāpi tāpasapabbajjā niddiṭṭhā hontī”ti.	1135	
PA_atk-s01_01a:1136_0	281-282. Idāni bhagavā sācariyakassa ambaṭṭhassa vijjācaraṇasampadāya apāyamukhampi	1136	
PA_atk-s01_01a:1136_1	appattabhāvaṃ dassetuṃ taṃ kiṃ maññasi ambaṭṭhātiādimāha. Taṃ uttānatthameva. Attanā	1136	
PA_atk-s01_01a:1136_2	āpāyikopi aparipūramānoti attanā vijjācaraṇasampadāya āpāyikenāpi aparipūramānena.	1136	
PA_atk-s01_01a:1137	Pubbakaisibhāvānuyogavaṇṇanā	113	
PA_atk-s01_01a:1138_0	283. Dattikanti dinnakaṃ. Sammukhībhāvampi na dadātīti kasmā na dadāti? So kira sammukhā	1138	
PA_atk-s01_01a:1138_1	āvaṭṭaniṃ nāma vijjaṃ jānāti. Yadā rājā mahārahena alaṅkārena alaṅkato hoti, tadā	1138	
PA_atk-s01_01a:1138_2	rañño samīpe ṭhatvā tassa alaṅkārassa nāmaṃ gaṇhati. Tassa rājā nāme gahite na demīti	1138	
PA_atk-s01_01a:1138_3	vattuṃ na sakkoti. Datvā puna chaṇadivase alaṅkāraṃ āharathāti vatvā, natthi, deva,	1138	
PA_atk-s01_01a:1138_4	tumhehi brāhmaṇassa dinnoti vutto, “kasmā me dinno”ti pucchi. Te amaccā ‘so brāhmaṇo	1138	
PA_atk-s01_01a:1138_5	sammukhā āvaṭṭanimāyaṃ jānāti. Tāya tumhe āvaṭṭetvā gahetvā gacchatī’ti āhaṃsu. Apare	1138	
PA_atk-s01_01a:1138_6	raññā saha tassa atisahāyabhāvaṃ asahantā āhaṃsu – “deva, etassa brāhmaṇassa sarīre	1138	
PA_atk-s01_01a:1138_7	saṅkhaphalitakuṭṭhaṃ nāma atthi. Tumhe etaṃ disvāva āliṅgatha parāmasatha, idañca	1138	
PA_atk-s01_01a:1138_8	kuṭṭhaṃ nāma kāyasaṃsaggavasena anugacchati, mā evaṃ karothā”ti. Tato paṭṭhāya tassa	1138	
PA_atk-s01_01a:1138_9	rājā sammukhībhāvaṃ na deti.	1138	
PA_atk-s01_01a:1139_0	Yasmā pana so brāhmaṇo paṇḍito khattavijjāya kusalo, tena saha mantetvā katakammaṃ	1139	
PA_atk-s01_01a:1139_1	nāma na virujjhati, tasmā sāṇipākārassa anto ṭhatvā bahi ṭhitena tena saddhiṃ manteti.	1139	
PA_atk-s01_01a:1139_2	Taṃ sandhāya vuttaṃ “tiro dussantena mantetī”ti. Tattha tirodussantenāti tirodussena.	1139	
PA_atk-s01_01a:1139_3	Ayameva vā pāṭho. Dhammikanti anavajjaṃ. Payātanti abhiharitvā dinnaṃ. Kathaṃ tassa	1139	
PA_atk-s01_01a:1139_4	rājāti yassa rañño brāhmaṇo īdisaṃ bhikkhaṃ paṭiggaṇheyya, kathaṃ tassa brāhmaṇassa	1139	
PA_atk-s01_01a:1139_5	so rājā sammukhībhāvampi na dadeyya. Ayaṃ pana adinnakaṃ māyāya gaṇhati, tenassa	1139	
PA_atk-s01_01a:1139_6	sammukhībhāvaṃ rājā na detīti niṭṭhamettha gantabbanti ayamettha adhippāyo. “Idaṃ	1139	
PA_atk-s01_01a:1139_7	pana kāraṇaṃ ṭhapetvā rājānañceva brāhmaṇañca na añño koci jānāti. Tadetaṃ evaṃ rahassampi	1139	
PA_atk-s01_01a:1139_8	paṭicchannampi addhā sabbaññū samaṇo gotamoti niṭṭhaṃ gamissatī”ti bhagavā pakāsesi.	1139	
PA_atk-s01_01a:1140_0	284. Idāni ayañca ambaṭṭho, ācariyo cassa mante nissāya atimānino. Tena tesaṃ mantanissitamānanimmadanatthaṃ	1140	
PA_atk-s01_01a:1140_1	uttari desanaṃ vaḍḍhento taṃ kiṃ maññasi, ambaṭṭha, idha rājātiādimāha. Tattha rathūpatthareti	1140	
PA_atk-s01_01a:1140_2	rathamhi rañño ṭhānatthaṃ attharitvā sajjitapadese. Uggehi vāti uggatuggatehi vā	1140	
PA_atk-s01_01a:1140_3	amaccehi. Rājaññehīti anabhisittakumārehi. Kiñcideva mantananti asukasmiṃ dese taḷākaṃ	1140	
PA_atk-s01_01a:1140_4	vā mātikaṃ vā kātuṃ vaṭṭati, asukasmiṃ gāmaṃ vā nigamaṃ vā nagaraṃ vā nivesetunti	1140	
PA_atk-s01_01a:1140_5	evarūpaṃ pākaṭamantanaṃ. Tadeva mantananti yaṃ raññā mantitaṃ tadeva. Tādisehiyeva	1140	
PA_atk-s01_01a:1140_6	sīsukkhepabhamukkhepādīhi ākārehi manteyya. Rājabhaṇitanti yathā raññā bhaṇitaṃ,	1140	
PA_atk-s01_01a:1140_7	tassatthassa sādhanasamatthaṃ. Sopi tassatthassa sādhanasamatthameva bhaṇitaṃ bhaṇatīti attho.	1140	
PA_atk-s01_01a:1141_0	285. Pavattāroti pavattayitāro. Yesanti yesaṃ santakaṃ. Mantapadanti vedasaṅkhātaṃ	1141	
PA_atk-s01_01a:1141_1	mantameva. Gītanti aṭṭhakādīhi dasahi porāṇakabrāhmaṇehi sarasampattivasena sajjhāyitaṃ.	1141	
PA_atk-s01_01a:1141_2	Pavuttanti aññesaṃ vuttaṃ, vācitanti attho. Samihitanti samupabyūḷhaṃ rāsikataṃ,	1141	
PA_atk-s01_01a:1141_3	piṇḍaṃ katvā ṭhapitanti attho. Tadanugāyantīti etarahi brāhmaṇā taṃ tehi pubbe gītaṃ	1141	
PA_atk-s01_01a:1141_4	anugāyanti anusajjhāyanti. Tadanubhāsantīti taṃ anubhāsanti, idaṃ purimasseva vevacanaṃ.	1141	
PA_atk-s01_01a:1141_5	Bhāsitamanubhāsantīti tehi bhāsitaṃ sajjhāyitaṃ anusajjhāyanti. Vācitamanuvācentīti	1141	
PA_atk-s01_01a:1141_6	tehi aññesaṃ vācitaṃ anuvācenti.	1141	
PA_atk-s01_01a:1142_0	Seyyathidanti te katamehi attho. Aṭṭhakotiādīni tesaṃ nāmāni. Te kira dibbena cakkhunā	1142	
PA_atk-s01_01a:1142_1	oloketvā parūpaghātaṃ akatvā kassapasammāsambuddhassa bhagavato pāvacanena saha saṃsanditvā	1142	
PA_atk-s01_01a:1142_2	mante ganthiṃsu. Aparāpare pana brāhmaṇā pāṇātipātādīni pakkhipitvā tayo vede bhinditvā	1142	
PA_atk-s01_01a:1142_3	buddhavacanena saddhiṃ viruddhe akaṃsu. Netaṃ ṭhānaṃ vijjatīti yena tvaṃ isi bhaveyyāsi,	1142	
PA_atk-s01_01a:1142_4	etaṃ kāraṇaṃ na vijjati. Idha bhagavā yasmā – “esa pucchiyamānopi, attano avattharaṇabhāvaṃ	1142	
PA_atk-s01_01a:1142_5	ñatvā paṭivacanaṃ na dassatī”ti jānāti, tasmā paṭiññaṃ agahetvāva taṃ isibhāvaṃ paṭikkhipi.	1142	
PA_atk-s01_01a:1143_0	286. Idāni yasmā te porāṇā dasa brāhmaṇā nirāmagandhā anitthigandhā rajojalladharā	1143	
PA_atk-s01_01a:1143_1	brahmacārino araññāyatane pabbatapādesu vanamūlaphalāhārā vasiṃsu. Yadā katthaci	1143	
PA_atk-s01_01a:1143_2	gantukāmā honti, iddhiyā ākāseneva gacchanti, natthi tesaṃ yānena kiccaṃ. Sabbadisāsu	1143	
PA_atk-s01_01a:1143_3	ca nesaṃ mettādibrahmavihārabhāvanāva ārakkhā hoti, natthi tesaṃ pākārapurisaguttīhi	1143	
PA_atk-s01_01a:1143_4	attho. Iminā ca ambaṭṭhena sutapubbā tesaṃ paṭipatti; tasmā imassa sācariyakassa	1143	
PA_atk-s01_01a:1143_5	tesaṃ paṭipattito ārakabhāvaṃ dassetuṃ – “taṃ kiṃ maññasi, ambaṭṭhā”tiādimāha.	1143	
PA_atk-s01_01a:1144_0	Tattha vicitakāḷakanti vicinitvā apanītakāḷakaṃ. Veṭhakanatapassāhīti dussapaṭṭadussaveṇi	1144	
PA_atk-s01_01a:1144_1	ādīhi veṭhakehi namitaphāsukāhi. Kuttavālehīti sobhākaraṇatthaṃ kappetuṃ, yuttaṭṭhānesu	1144	
PA_atk-s01_01a:1144_2	kappitavālehi. Ettha ca vaḷavānaṃyeva vālā kappitā, na rathānaṃ, vaḷavapayuttattā	1144	
PA_atk-s01_01a:1144_3	pana rathāpi “kuttavālā”ti vuttā. Ukkiṇṇaparikhāsūti khataparikhāsu. Okkhittapalighāsūti	1144	
PA_atk-s01_01a:1144_4	ṭhapitapalighāsu. Nagarūpakārikāsūti ettha upakārikāti paresaṃ ārohanivāraṇatthaṃ	1144	
PA_atk-s01_01a:1144_5	samantā nagaraṃ pākārassa adhobhāge katasudhākammaṃ vuccati. Idha pana tāhi upakārikāhi	1144	
PA_atk-s01_01a:1144_6	yuttāni nagarāneva “nagarūpakārikāyo”ti adhippetāni. Rakkhāpentīti tādisesu nagaresu	1144	
PA_atk-s01_01a:1144_7	vasantāpi attānaṃ rakkhāpenti. Kaṅkhāti “sabbaññū, na sabbaññū”ti evaṃ saṃsayo. Vimatīti	1144	
PA_atk-s01_01a:1144_8	tasseva vevacanaṃ, virūpā mati, vinicchinituṃ asamatthāti attho. Idaṃ bhagavā “ambaṭṭhassa	1144	
PA_atk-s01_01a:1144_9	iminā attabhāvena maggapātubhāvo natthi, kevalaṃ divaso vītivattati, ayaṃ kho pana	1144	
PA_atk-s01_01a:1144_10	lakkhaṇapariyesanatthaṃ āgato, tampi kiccaṃ nassarati. Handassa satijananatthaṃ nayaṃ demī”ti āha.	11441	
PA_atk-s01_01a:1145	Dvelakkhaṇadassanavaṇṇanā	114	
PA_atk-s01_01a:1146_0	287. Evaṃ vatvā pana yasmā buddhānaṃ nisinnānaṃ vā nipannānaṃ vā koci lakkhaṇaṃ pariyesituṃ	1146	
PA_atk-s01_01a:1146_1	na sakkoti, ṭhitānaṃ pana caṅkamantānaṃ vā sakkoti. Āciṇṇañcetaṃ buddhānaṃ lakkhaṇapariyesanatthaṃ	1146	
PA_atk-s01_01a:1146_2	āgatabhāvaṃ ñatvā uṭṭhāyāsanā caṅkamādhiṭṭhānaṃ nāma, tena bhagavā uṭṭhāyāsanā bahi	1146	
PA_atk-s01_01a:1146_3	nikkhanto. Tasmā atha kho bhagavātiādi vuttaṃ.	1146	
PA_atk-s01_01a:1147_0	Samannesīti gavesi, ekaṃ dveti vā gaṇayanto samānayi. Yebhuyyenāti pāyena, bahukāni	1147	
PA_atk-s01_01a:1147_1	addasa, appāni na addasāti attho. Tato yāni na addasa tesaṃ dīpanatthaṃ vuttaṃ –	1147	
PA_atk-s01_01a:1147_2	“ṭhapetvā dve”ti. Kaṅkhatīti “aho vata passeyya”nti patthanaṃ uppādeti. Vicikicchatīti	1147	
PA_atk-s01_01a:1147_3	tato tato tāni vicinanto kicchati na sakkoti daṭṭhuṃ. Nādhimuccatīti tāya vicikicchāya	1147	
PA_atk-s01_01a:1147_4	sanniṭṭhānaṃ na gacchati. Na sampasīdatīti tato – “paripuṇṇalakkhaṇo aya”nti bhagavati	1147	
PA_atk-s01_01a:1147_5	pasādaṃ nāpajjati. Kaṅkhāya vā dubbalā vimati vuttā, vicikicchāya majjhimā, anadhimuccanatāya	1147	
PA_atk-s01_01a:1147_6	balavatī, asampasādena tehi tīhi dhammehi cittassa kālusiyabhāvo. Kosohiteti vatthikosena	1147	
PA_atk-s01_01a:1147_7	paṭicchanne. Vatthaguyheti aṅgajāte bhagavato hi varavāraṇasseva kosohitaṃ vatthaguyhaṃ	1147	
PA_atk-s01_01a:1147_8	suvaṇṇavaṇṇaṃ padumagabbhasamānaṃ. Taṃ so vatthapaṭicchannattā apassanto, antomukhagatāya	1147	
PA_atk-s01_01a:1147_9	ca jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.	1147	
PA_atk-s01_01a:1148_0	288. Tathārūpanti taṃ rūpaṃ. Kimettha aññena vattabbaṃ? Vuttametaṃ nāgasenatthereneva	1148	
PA_atk-s01_01a:1148_1	milindaraññā puṭṭhena – “dukkaraṃ, bhante, nāgasena, bhagavatā katanti. Kiṃ mahārājāti?	1148	
PA_atk-s01_01a:1148_2	Mahājanena hirikaraṇokāsaṃ brahmāyu brāhmaṇassa ca antevāsi uttarassa ca, bāvarissa	1148	
PA_atk-s01_01a:1148_3	antevāsīnaṃ soḷasabrāhmaṇānañca, selassa brāhmaṇassa ca antevāsīnaṃ tisatamāṇavānañca	1148	
PA_atk-s01_01a:1148_4	dassesi, bhanteti. Na, mahārāja, bhagavā guyhaṃ dassesi. Chāyaṃ bhagavā dassesi.	1148	
PA_atk-s01_01a:1148_5	Iddhiyā abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ	1148	
PA_atk-s01_01a:1148_6	dassesi mahārājāti. Chāyaṃ diṭṭhe sati diṭṭhaṃyeva nanu, bhanteti? Tiṭṭhatetaṃ, mahārāja,	1148	
PA_atk-s01_01a:1148_7	hadayarūpaṃ disvā bujjhanakasatto bhaveyya, hadayamaṃsaṃ nīharitvā dasseyya sammāsambuddhoti.	1148	
PA_atk-s01_01a:1148_8	Kallosi, bhante, nāgasenā”ti.	1148	
PA_atk-s01_01a:1149_0	Ninnāmetvāti nīharitvā. Anumasīti kathinasūciṃ viya katvā anumajji, tathākaraṇena	1149	
PA_atk-s01_01a:1149_1	cettha mudubhāvo, kaṇṇasotānumasanena dīghabhāvo, nāsikasotānumasanena tanubhāvo,	1149	
PA_atk-s01_01a:1149_2	nalāṭacchādanena puthulabhāvo pakāsitoti veditabbo.	1149	
PA_atk-s01_01a:1150	289. Paṭimānentoti āgamento, āgamanamassa patthento udikkhantoti attho.	115	
PA_atk-s01_01a:1151	290. Kathāsallāpoti kathā ca sallāpo ca, kathanaṃ paṭikathananti attho.	115	
PA_atk-s01_01a:1152_0	291. Aho vatāti garahavacanametaṃ. Reti idaṃ hīḷanavasena āmantanaṃ. Paṇḍitakāti	1152	
PA_atk-s01_01a:1152_1	tameva jigucchanto āha. Sesapadadvayepi eseva nayo. Evarūpena kira bho puriso atthacarakenāti	1152	
PA_atk-s01_01a:1152_2	idaṃ yādiso tvaṃ, edise atthacarake hitakārake sati puriso nirayaṃyeva gaccheyya,	1152	
PA_atk-s01_01a:1152_3	na aññatrāti imamatthaṃ sandhāya vadati. Āsajja āsajjāti ghaṭṭetvā ghaṭṭetvā. Amhepi	1152	
PA_atk-s01_01a:1152_4	evaṃ upaneyya upaneyyāti brāhmaṇo kho pana ambaṭṭha pokkharasātītiādīni vatvā evaṃ	1152	
PA_atk-s01_01a:1152_5	upanetvā upanetvā paṭicchannaṃ kāraṇaṃ āvikaritvā suṭṭhu dāsādibhāvaṃ āropetvā avaca,	1152	
PA_atk-s01_01a:1152_6	tayā amhe akkosāpitāti adhippāyo. Padasāyeva pavattesīti pādena paharitvā bhūmiyaṃ	1152	
PA_atk-s01_01a:1152_7	pātesi. Yañca so pubbe ācariyena saddhiṃ rathaṃ āruhitvā sārathi hutvā agamāsi, tampissa	1152	
PA_atk-s01_01a:1152_8	ṭhānaṃ acchinditvā rathassa purato padasā yevassa gamanaṃ akāsi.	1152	
PA_atk-s01_01a:1153	Pokkharasātibuddhūpasaṅkamanavaṇṇanā	115	
PA_atk-s01_01a:1154_0	292-296. Ativikāloti suṭṭhu vikālo, sammodanīyakathāyapi kālo natthi. Āgamā nu khvidha	1154	
PA_atk-s01_01a:1154_1	bhoti āgamā nu kho idha bho. Adhivāsetūti sampaṭicchatu. Ajjatanāyāti yaṃ me tumhesu	1154	
PA_atk-s01_01a:1154_2	kāraṃ karoto ajja bhavissati puññañca pītipāmojjañca tadatthāya. Adhivāsesi bhagavā	1154	
PA_atk-s01_01a:1154_3	tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ dhārento	1154	
PA_atk-s01_01a:1154_4	tuṇhībhāvena adhivāsesi. Brāhmaṇassa anuggahaṇatthaṃ manasāva sampaṭicchīti vuttaṃ hoti.	1154	
PA_atk-s01_01a:1155_0	297. Paṇītenāti uttamena. Sahatthāti sahatthena. Santappesīti suṭṭhu tappesi paripuṇṇaṃ	1155	
PA_atk-s01_01a:1155_1	suhitaṃ yāvadatthaṃ akāsi. Sampavāresīti suṭṭhu pavāresi, alaṃ alanti hatthasaññāya	1155	
PA_atk-s01_01a:1155_2	paṭikkhipāpesi. Bhuttāvinti bhuttavantaṃ. Onītapattapāṇinti pattato onītapāṇiṃ, apanītahatthanti	1155	
PA_atk-s01_01a:1155_3	vuttaṃ hoti. Onittapattapāṇintipi pāṭho. Tassattho – onittaṃ nānābhūtaṃ vinābhūtaṃ	1155	
PA_atk-s01_01a:1155_4	pattaṃ pāṇito assāti onittapattapāṇi, taṃ onittapattapāṇiṃ. Hatthe ca pattañca dhovitvā	1155	
PA_atk-s01_01a:1155_5	ekamante pattaṃ nikkhipitvā nisinnanti attho. Ekamantaṃ nisīdīti bhagavantaṃ evaṃ	1155	
PA_atk-s01_01a:1155_6	bhūtaṃ ñatvā ekasmiṃ okāse nisīdīti attho.	1155	
PA_atk-s01_01a:1156_0	298. Anupubbiṃ kathanti anupaṭipāṭikathaṃ. Ānupubbikathā nāma dānānantaraṃ sīlaṃ,	1156	
PA_atk-s01_01a:1156_1	sīlānantaraṃ saggo, saggānantaraṃ maggoti etesaṃ atthānaṃ dīpanakathā. Teneva – “seyyathidaṃ	1156	
PA_atk-s01_01a:1156_2	dānakatha”ntiādimāha. Okāranti avakāraṃ lāmakabhāvaṃ. Sāmukkaṃsikāti sāmaṃ ukkaṃsikā,	1156	
PA_atk-s01_01a:1156_3	attanāyeva uddharitvā gahitā, sayambhūñāṇena diṭṭhā, asādhāraṇā aññesanti attho.	1156	
PA_atk-s01_01a:1156_4	Kā pana sāti? Ariyasaccadesanā. Tenevāha – “dukkhaṃ, samudayaṃ, nirodhaṃ, magga”nti.	1156	
PA_atk-s01_01a:1156_5	Dhammacakkhunti ettha sotāpattimaggo adhippeto. Tassa uppattiākāradassanatthaṃ –	1156	
PA_atk-s01_01a:1156_6	“yaṃ kiñci samudayadhammaṃ, sabbaṃ taṃ nirodhadhamma”nti āha. Tañhi nirodhaṃ ārammaṇaṃ	1156	
PA_atk-s01_01a:1156_7	katvā kiccavasena evaṃ sabbasaṅkhataṃ paṭivijjhantaṃ uppajjati.	1156	
PA_atk-s01_01a:1157	Pokkharasātiupāsakattapaṭivedanāvaṇṇanā	115	
PA_atk-s01_01a:1158_0	299. Diṭṭho ariyasaccadhammo etenāti diṭṭhadhammo. Esa nayo sesapadesupi. Tiṇṇā vicikicchā	1158	
PA_atk-s01_01a:1158_1	anenāti tiṇṇavicikiccho. Vigatā kathaṃkathā assāti vigatakathaṃkatho. Vesārajjappattoti	1158	
PA_atk-s01_01a:1158_2	visāradabhāvaṃ patto. Kattha? Satthusāsane. Nāssa paro paccayo, na parassa saddhāya	1158	
PA_atk-s01_01a:1158_3	ettha vattatīti aparappaccayo. Sesaṃ sabbattha vuttanayattā uttānatthattā ca pākaṭamevāti.	1158	
PA_atk-s01_01a:1159	Iti sumaṅgalavilāsiniyā dīghanikāyaṭṭhakathāyaṃ	115	
PA_atk-s01_01a:1160	Ambaṭṭhasuttavaṇṇanā niṭṭhitā.	116	
PA_atk-s01_01a:1161	4. Soṇadaṇḍasuttavaṇṇanā	116	
PA_atk-s01_01a:1162_0	300. Evaṃ me sutaṃ…pe… aṅgesūti soṇadaṇḍasuttaṃ. Tatrāyaṃ apubbapadavaṇṇanā. Aṅgesūti	1162	
PA_atk-s01_01a:1162_1	aṅgā nāma aṅgapāsādikatāya evaṃ laddhavohārā jānapadino rājakumārā, tesaṃ nivāso	1162	
PA_atk-s01_01a:1162_2	ekopi janapado rūḷhisaddena aṅgāti vuccati, tasmiṃ aṅgesu janapade. Cārikanti idhāpi	1162	
PA_atk-s01_01a:1162_3	aturitacārikā ceva nibaddhacārikā ca adhippetā. Tadā kira bhagavato dasasahassilokadhātuṃ	1162	
PA_atk-s01_01a:1162_4	olokentassa soṇadaṇḍo brāhmaṇo ñāṇajālassa anto paññāyittha. Atha bhagavā ayaṃ brāhmaṇo	1162	
PA_atk-s01_01a:1162_5	mayhaṃ ñāṇajāle paññāyati. ‘Atthi nu khvassupanissayo’ti vīmaṃsanto addasa. ‘Mayi	1162	
PA_atk-s01_01a:1162_6	tattha gate etassa antevāsino dvādasahākārehi brāhmaṇassa vaṇṇaṃ bhāsitvā mama santike	1162	
PA_atk-s01_01a:1162_7	āgantuṃ na dassanti. So pana tesaṃ vādaṃ bhinditvā ekūnatiṃsa ākārehi mama vaṇṇaṃ	1162	
PA_atk-s01_01a:1162_8	bhāsitvā maṃ upasaṅkamitvā pañhaṃ pucchissati. So pañhavissajjanapariyosāne saraṇaṃ	1162	
PA_atk-s01_01a:1162_9	gamissatī’ti, disvā pañcasatabhikkhuparivāro taṃ janapadaṃ paṭipanno. Tena vuttaṃ	1162	
PA_atk-s01_01a:1162_10	– aṅgesu cārikaṃ caramāno…pe… yena campā tadavasarīti.	11621	
PA_atk-s01_01a:1163_0	Gaggarāya pokkharaṇiyā tīreti tassa campānagarassa avidūre gaggarāya nāma rājaggamahesiyā	1163	
PA_atk-s01_01a:1163_1	khaṇitattā gaggarāti laddhavohārā pokkharaṇī atthi. Tassā tīre samantato nīlādipañcavaṇṇakusumapaṭimaṇḍitaṃ	1163	
PA_atk-s01_01a:1163_2	mahantaṃ campakavanaṃ. Tasmiṃ bhagavā kusumagandhasugandhe campakavane viharati.	1163	
PA_atk-s01_01a:1163_3	Taṃ sandhāya gaggarāya pokkharaṇiyā tīreti vuttaṃ. Māgadhena seniyena bimbisārenāti	1163	
PA_atk-s01_01a:1163_4	ettha so rājā magadhānaṃ issarattā māgadho. Mahatiyā senāya samannāgatattā seniyo.	1163	
PA_atk-s01_01a:1163_5	Bimbīti suvaṇṇaṃ. Tasmā sārasuvaṇṇasadisavaṇṇatāya bimbisāroti vuccati.	1163	
PA_atk-s01_01a:1164_0	301-302. Bahū bahū hutvā saṃhatāti saṅghā. Ekekissāya disāya saṅgho etesaṃ atthīti	1164	
PA_atk-s01_01a:1164_1	saṅghī. Pubbe nagarassa anto agaṇā bahi nikkhamitvā gaṇataṃ pattāti gaṇībhūtā. Khattaṃ	1164	
PA_atk-s01_01a:1164_2	āmantesīti. Khattā vuccati pucchitapañhe byākaraṇasamattho mahāmatto, taṃ āmantesi	1164	
PA_atk-s01_01a:1164_3	āgamentūti muhuttaṃ paṭimānentu, mā gacchantūti vuttaṃ hoti.	1164	
PA_atk-s01_01a:1165	Soṇadaṇḍaguṇakathā	116	
PA_atk-s01_01a:1166_0	303. Nānāverajjakānanti nānāvidhesu rajjesu, aññesu aññesu kāsikosalādīsu rajjesu	1166	
PA_atk-s01_01a:1166_1	jātā, tāni vā tesaṃ nivāsā, tato vā āgatāti nānāverajjakā, tesaṃ nānāverajjakānaṃ.	1166	
PA_atk-s01_01a:1166_2	Kenacideva karaṇīyenāti tasmiṃ kira nagare dvīhi karaṇīyehi brāhmaṇā sannipatanti	1166	
PA_atk-s01_01a:1166_3	– yaññānubhavanatthaṃ vā mantasajjhāyanatthaṃ vā. Tadā ca tasmiṃ nagare yamaññā natthi.	1166	
PA_atk-s01_01a:1166_4	Soṇadaṇḍassa pana santike mantasajjhāyanatthaṃ ete sannipatitā. Taṃ sandhāya vuttaṃ	1166	
PA_atk-s01_01a:1166_5	– “kenacideva karaṇīyenā”ti. Te tassa gamanaṃ sutvā cintesuṃ – “ayaṃ soṇadaṇḍo uggatabrāhmaṇo	1166	
PA_atk-s01_01a:1166_6	yebhuyyena ca aññe brāhmaṇā samaṇaṃ gotamaṃ saraṇaṃ gatā, ayameva na gato. Svāyaṃ	1166	
PA_atk-s01_01a:1166_7	sace tattha gamissati, addhā samaṇassa gotamassa āvaṭṭaniyā māyāya āvaṭṭito, taṃ	1166	
PA_atk-s01_01a:1166_8	saraṇaṃ gamissati. Tato etassāpi gehadvāre brāhmaṇānaṃ sannipāto na bhavissatī”ti.	1166	
PA_atk-s01_01a:1166_9	“Handassa gamanantarāyaṃ karomā”ti sammantayitvā tattha agamaṃsu. Taṃ sandhāya –	1166	
PA_atk-s01_01a:1166_10	atha kho te brāhmaṇātiādi vuttaṃ.	11661	
PA_atk-s01_01a:1167_0	Tattha imināpaṅgenāti imināpi kāraṇena. Evaṃ etaṃ kāraṇaṃ vatvā puna – “attano vaṇṇe	1167	
PA_atk-s01_01a:1167_1	bhaññamāne atussanakasatto nāma natthi. Handassa vaṇṇaṃ bhaṇanena gamanaṃ nivāressāmā”ti	1167	
PA_atk-s01_01a:1167_2	cintetvā bhavañhi soṇadaṇḍo ubhato sujātotiādīni kāraṇāni āhaṃsu.	1167	
PA_atk-s01_01a:1168_0	Ubhatoti dvīhi pakkhehi. Mātito ca pitito cāti bhoto mātā brāhmaṇī, mātumātā brāhmaṇī,	1168	
PA_atk-s01_01a:1168_1	tassāpi mātā brāhmaṇī; pitā brāhmaṇo, pitupitā brāhmaṇo, tassāpi pitā brāhmaṇoti,	1168	
PA_atk-s01_01a:1168_2	evaṃ bhavaṃ ubhato sujāto mātito ca pitito ca. Saṃsuddhagahaṇikoti saṃsuddhā te mātugahaṇī	1168	
PA_atk-s01_01a:1168_3	kucchīti attho. Samavepākiniyā gahaṇiyāti ettha pana kammajatejodhātu “gahaṇī”ti vuccati.	1168	
PA_atk-s01_01a:1169_0	Yāva sattamā pitāmahayugāti ettha pitupitā pitāmaho, pitāmahassa yugaṃ pitāmahayugaṃ.	1169	
PA_atk-s01_01a:1169_1	Yuganti āyuppamāṇaṃ vuccati. Abhilāpamattameva cetaṃ. Atthato pana pitāmahoyeva pitāmahayugaṃ.	1169	
PA_atk-s01_01a:1169_2	Tato uddhaṃ sabbepi pubbapurisā pitāmahaggahaṇeneva gahitā. Evaṃ yāva sattamo puriso,	1169	
PA_atk-s01_01a:1169_3	tāva saṃsuddhagahaṇiko. Atha vā akkhitto anupakuṭṭho jātivādenāti dassenti. Akkhittoti	1169	
PA_atk-s01_01a:1169_4	– “apanetha etaṃ, kiṃ iminā”ti evaṃ akkhitto anavakkhitto. Anupakuṭṭhoti na upakuṭṭho,	1169	
PA_atk-s01_01a:1169_5	na akkosaṃ vā nindaṃ vā laddhapubbo. Kena kāraṇenāti? Jātivādena. Itipi – “hīnajātiko	1169	
PA_atk-s01_01a:1169_6	eso”ti evarūpena vacanenāti attho.	1169	
PA_atk-s01_01a:1170_0	Aḍḍhoti issaro. Mahaddhanoti mahatā dhanena samannāgato. Bhavato hi gehe pathaviyaṃ	1170	
PA_atk-s01_01a:1170_1	paṃsuvālikā viya bahudhanaṃ, samaṇo pana gotamo adhano bhikkhāya udaraṃ pūretvā yāpetīti	1170	
PA_atk-s01_01a:1170_2	dassenti. Mahābhogoti pañcakāmaguṇavasena mahāupabhogo. Evaṃ yaṃ yaṃ guṇaṃ vadanti,	1170	
PA_atk-s01_01a:1170_3	tassa tassa paṭipakkhavasena bhagavato aguṇaṃyeva dassemāti maññamānā vadanti.	1170	
PA_atk-s01_01a:1171_0	Abhirūpoti aññehi manussehi abhirūpo adhikarūpo. Dassanīyoti divasampi passantānaṃ	1171	
PA_atk-s01_01a:1171_1	atittikaraṇato dassanayoggo. Dassaneneva cittapasādajananato pāsādiko. Pokkharatā	1171	
PA_atk-s01_01a:1171_2	vuccati sundarabhāvo, vaṇṇassa pokkharatā vaṇṇapokkharatā, tāya vaṇṇasampattiyā yuttoti	1171	
PA_atk-s01_01a:1171_3	attho. Porāṇā panāhu – “pokkharanti sarīraṃ vadanti, vaṇṇaṃ vaṇṇamevā”ti. Tesaṃ matena	1171	
PA_atk-s01_01a:1171_4	vaṇṇañca pokkharañca vaṇṇapokkharāni. Tesaṃ bhāvo vaṇṇapokkharatā. Iti paramāya vaṇṇapokkharatāyāti	1171	
PA_atk-s01_01a:1171_5	uttamena parisuddhena vaṇṇena ceva sarīrasaṇṭhānasampattiyā cāti attho. Brahmavaṇṇīti	1171	
PA_atk-s01_01a:1171_6	seṭṭhavaṇṇī. Parisuddhavaṇṇesupi seṭṭhena suvaṇṇavaṇṇena samannāgatoti attho. Brahmavacchasīti	1171	
PA_atk-s01_01a:1171_7	mahābrahmuno sarīrasadiseneva sarīrena samannāgato. Akhuddāvakāso dassanāyāti “bhoto	1171	
PA_atk-s01_01a:1171_8	sarīre dassanassa okāso na khuddako mahā, sabbāneva te aṅgapaccaṅgāni dassanīyāneva,	1171	
PA_atk-s01_01a:1171_9	tāni cāpi mahantānevā”ti dīpenti.	1171	
PA_atk-s01_01a:1172_0	Sīlamassa atthīti sīlavā. Vuddhaṃ vaddhitaṃ sīlamassāti vuddhasīlī. Vuddhasīlenāti	1172	
PA_atk-s01_01a:1172_1	vuddhena vaddhitena sīlena. Samannāgatoti yutto. Idaṃ vuddhasīlīpadasseva vevacanaṃ.	1172	
PA_atk-s01_01a:1172_2	Sabbametaṃ pañcasīlamattameva sandhāya vadanti.	1172	
PA_atk-s01_01a:1173_0	Kalyāṇavācotiādīsu kalyāṇā sundarā parimaṇḍalapadabyañjanā vācā assāti kalyāṇavāco.	1173	
PA_atk-s01_01a:1173_1	Kalyāṇaṃ madhuraṃ vākkaraṇaṃ assāti kalyāṇavākkaraṇo. Vākkaraṇanti udāharaṇaghoso.	1173	
PA_atk-s01_01a:1173_2	Guṇaparipuṇṇabhāvena pure bhavāti porī. Pure vā bhavattā porī. Poriyā nāgarikitthiyā	1173	
PA_atk-s01_01a:1173_3	sukhumālattanena sadisāti porī, tāya poriyā. Vissaṭṭhāyāti apalibuddhāya sandiṭṭhavilambitādidosarahitāya.	1173	
PA_atk-s01_01a:1173_4	Anelagalāyāti elagaḷenavirahitāya. Yassa kassaci hi kathentassa elā gaḷanti, lālā	1173	
PA_atk-s01_01a:1173_5	vā paggharanti, kheḷaphusitāni vā nikkhamanti, tassa vācā elagaḷaṃ nāma hoti, tabbiparitāyāti	1173	
PA_atk-s01_01a:1173_6	attho. Atthassa viññāpaniyāti ādimajjhapariyosānaṃ pākaṭaṃ katvā bhāsitatthassa viññāpanasamatthāya.	1173	
PA_atk-s01_01a:1174_0	Jiṇṇoti jarājiṇṇatāya jiṇṇo. Vuddhoti aṅgapaccaṅgānaṃ vuddhibhāvamariyādappatto.	1174	
PA_atk-s01_01a:1174_1	Mahallakoti jātimahallakatāya samannāgato. Cirakālappasutoti vuttaṃ hoti. Addhagatoti	1174	
PA_atk-s01_01a:1174_2	addhānaṃ gato, dve tayo rājaparivaṭṭe atītoti adhippāyo. Vayoanuppattoti pacchimavayaṃ	1174	
PA_atk-s01_01a:1174_3	sampatto, pacchimavayo nāma vassasatassa pacchimo tatiyabhāgo.	1174	
PA_atk-s01_01a:1175_0	Api ca jiṇṇoti porāṇo, cirakālappavattakulanvayoti vuttaṃ hoti. Vuddhoti sīlācārādiguṇavuddhiyā	1175	
PA_atk-s01_01a:1175_1	yutto. Mahallakoti vibhavamahantāya samannāgato. Addhagatoti maggappaṭipanno brāhmaṇānaṃ	1175	
PA_atk-s01_01a:1175_2	vatacariyādimariyādaṃ avītikkamma caraṇasīlo. Vayoanuppattoti jātivuddhabhāvampi	1175	
PA_atk-s01_01a:1175_3	antimavayaṃ anuppatto.	1175	
PA_atk-s01_01a:1176	Buddhaguṇakathā	117	
PA_atk-s01_01a:1177_0	304. Evaṃ vutteti evaṃ tehi brāhmaṇehi vutte. Soṇadaṇḍo – “ime brāhmaṇā jātiādīhi	1177	
PA_atk-s01_01a:1177_1	mama vaṇṇaṃ vadanti, na kho pana metaṃ yuttaṃ attano vaṇṇe rajjituṃ. Handāhaṃ etesaṃ	1177	
PA_atk-s01_01a:1177_2	vādaṃ bhinditvā samaṇassa gotamassa mahantabhāvaṃ ñāpetvā etesaṃ tattha gamanaṃ karomī”ti	1177	
PA_atk-s01_01a:1177_3	cintetvā tena hi – bho mamapi suṇāthātiādimāha. Tattha yepi ubhato sujātoti ādayo	1177	
PA_atk-s01_01a:1177_4	attano guṇehi sadisā guṇā tepi; “ko cāhaṃ ke ca samaṇassa gotamassa jātisampattiādayo	1177	
PA_atk-s01_01a:1177_5	guṇā”ti attano guṇehi uttaritareyeva maññamāno, itare pana ekanteneva bhagavato mahantabhāvadīpanatthaṃ pakāseti.	1177	
PA_atk-s01_01a:1178_0	Mayameva arahāmāti evaṃ niyāmentovettha idaṃ dīpeti – “yadi guṇamahantatāya upasaṅkamitabbo	1178	
PA_atk-s01_01a:1178_1	nāma hoti. Yathā hi sineruṃ upanidhāya sāsapo, mahāsamuddaṃ upanidhāya gopadakaṃ,	1178	
PA_atk-s01_01a:1178_2	sattasu mahāsaresu udakaṃ upanidhāya ussāvabindu paritto lāmako. Evameva samaṇassa	1178	
PA_atk-s01_01a:1178_3	gotamassa jātisampattiādayopi guṇe upanidhāya amhākaṃ guṇā parittā lāmakā; tasmā	1178	
PA_atk-s01_01a:1178_4	mayameva arahāma taṃ bhavantaṃ gotamaṃ dassanāya upasaṅkamitu”nti.	1178	
PA_atk-s01_01a:1179	Mahantaṃ ñātisaṃghaṃ ohāyāti mātipakkhe asītikulasahassāni, pitipakkhe asītikulasahassānīti evaṃ saṭṭhikulasatasahassaṃ ohāya pabbajito.	117	
PA_atk-s01_01a:1180_0	Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhapokkharaṇiyo	1180	
PA_atk-s01_01a:1180_1	sattaratanānaṃ pūretvā bhūmiyaṃ ṭhapitaṃ dhanaṃ bhūmigataṃ nāma. Pāsādaniyūhādayo	1180	
PA_atk-s01_01a:1180_2	paripūretvā ṭhapitaṃ vehāsaṭṭhaṃ nāma. Etaṃ tāva kulapariyāyena āgataṃ. Tathāgatassa	1180	
PA_atk-s01_01a:1180_3	pana jātadivaseyeva saṅkho, elo, uppalo, puṇḍarīkoti cattāro nidhayo uggatā. Tesu	1180	
PA_atk-s01_01a:1180_4	saṅkho gāvutiko, elo aḍḍhayojaniko, uppalo tigāvutiko, puṇḍarīko yojaniko. Tesupi	1180	
PA_atk-s01_01a:1180_5	gahitaṃ gahitaṃ pūratiyeva, iti bhagavā pahūtaṃ hiraññasuvaṇṇaṃ ohāya pabbajitoti veditabbo.	1180	
PA_atk-s01_01a:1181_0	Daharova samānoti taruṇova samāno. Susukāḷakesoti suṭṭhu kāḷakeso, añjanavaṇṇasadisakeso	1181	
PA_atk-s01_01a:1181_1	hutvā vāti attho. Bhadrenāti bhaddakena. Paṭhamena vayasāti tiṇṇaṃ vayānaṃ paṭhamavayena.	1181	
PA_atk-s01_01a:1181_2	Akāmakānanti anicchamānānaṃ. Anādaratthe sāmivacanaṃ. Assūni mukhe etesanti assumukhā,	1181	
PA_atk-s01_01a:1181_3	tesaṃ assumukhānaṃ, assūhi kilinnamukhānanti attho. Rudantānanti kanditvā rodamānānaṃ.	1181	
PA_atk-s01_01a:1181_4	Akhuddāvakāsoti ettha bhagavato aparimāṇoyeva dassanāya okāsoti veditabbo.	1181	
PA_atk-s01_01a:1182_0	Tatridaṃ vatthu – rājagahe kira aññataro brāhmaṇo samaṇassa gotamassa pamāṇaṃ gahetuṃ	1182	
PA_atk-s01_01a:1182_1	na sakkotīti sutvā bhagavato piṇḍāya pavisanakāle saṭṭhihatthaṃ veḷuṃ gahetvā nagaradvārassa	1182	
PA_atk-s01_01a:1182_2	bahi ṭhatvā sampatte bhagavati veḷuṃ gahetvā samīpe aṭṭhāsi. Veḷu bhagavato jāṇukamattaṃ	1182	
PA_atk-s01_01a:1182_3	pāpuṇi. Puna divase dve veḷū ghaṭetvā samīpe aṭṭhāsi. Bhagavāpi dvinnaṃ veḷūnaṃ upari	1182	
PA_atk-s01_01a:1182_4	kaṭimattameva paññāyamāno – “brāhmaṇa, kiṃ karosī”ti āha. Tumhākaṃ pamāṇaṃ gaṇhāmīti.	1182	
PA_atk-s01_01a:1182_5	“Brāhmaṇa, sacepi tvaṃ sakalacakkavāḷagabbhaṃ pūretvā ṭhite veḷū ghaṭetvā āgamissasi,	1182	
PA_atk-s01_01a:1182_6	neva me pamāṇaṃ gahetuṃ sakkhissasi. Na hi mayā cattāri asaṅkhyeyāni kappasatasahassañca	1182	
PA_atk-s01_01a:1182_7	tathā pāramiyo pūritā, yathā me paro pamāṇaṃ gaṇheyya, atulo, brāhmaṇa, tathāgato	1182	
PA_atk-s01_01a:1182_8	appameyyo”ti vatvā dhammapade gāthamāha –	1182	
PA_atk-s01_01a:1183	“Te tādise pūjayato, nibbute akutobhaye;	118	
PA_atk-s01_01a:1184	Na sakkā puññaṃ saṅkhātuṃ, imettamapi kenacī”ti. ;	118	
PA_atk-s01_01a:1185	Gāthāpariyosāne caturāsītipāṇasahassāni amataṃ piviṃsu.	118	
PA_atk-s01_01a:1186_0	Aparampi vatthu – rāhu kira asurindo cattāri yojanasahassāni aṭṭha ca yojanasatāni	1186	
PA_atk-s01_01a:1186_1	ucco. Bāhantaramassa dvādasayojanasatāni. Bahalantarena cha yojanasatāni. Hatthatalapādatalānaṃ	1186	
PA_atk-s01_01a:1186_2	puthulato tīṇi yojanasatāni. Aṅgulipabbāni paṇṇāsayojanāni. Bhamukantaraṃ paṇṇāsayojanaṃ.	1186	
PA_atk-s01_01a:1186_3	Mukhaṃ dviyojanasataṃ tiyojanasatagambhīraṃ tiyojanasataparimaṇḍalaṃ. Gīvā tiyojanasataṃ.	1186	
PA_atk-s01_01a:1186_4	Nalāṭaṃ tiyojanasataṃ. Sīsaṃ navayojanasataṃ. “So ahaṃ uccosmi, satthāraṃ onamitvā	1186	
PA_atk-s01_01a:1186_5	oloketuṃ na sakkhissāmī”ti cintetvā nāgacchi. So ekadivasaṃ bhagavato vaṇṇaṃ sutvā	1186	
PA_atk-s01_01a:1186_6	– “yathākathañca olokessāmī”ti āgato.	1186	
PA_atk-s01_01a:1187_0	Atha bhagavā tassajjhāsayaṃ viditvā – “catūsu iriyāpathesu katarena dassessāmī”ti	1187	
PA_atk-s01_01a:1187_1	cintetvā “ṭhitako nāma nīcopi ucco viya paññāyati. Nipannovassa attānaṃ dassessāmī”ti	1187	
PA_atk-s01_01a:1187_2	“ānanda, gandhakuṭipariveṇe mañcakaṃ paññāpehī”ti vatvā tattha sīhaseyyaṃ kappesi.	1187	
PA_atk-s01_01a:1187_3	Rāhu āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ullokesi.	1187	
PA_atk-s01_01a:1187_4	Kimidaṃ asurindāti ca vutte – “bhagavā onamitvā oloketuṃ na sakkhissāmī”ti nāgacchinti.	1187	
PA_atk-s01_01a:1187_5	Na mayā, asurinda, adhomukhena pāramiyo pūritā. Uddhaggameva katvā dānaṃ dinnanti.	1187	
PA_atk-s01_01a:1187_6	Taṃ divasaṃ rāhu saraṇaṃ agamāsi. Evaṃ bhagavā akhuddāvakāso dassanāya.	1187	
PA_atk-s01_01a:1188_0	Catupārisuddhisīlena sīlavā, taṃ pana sīlaṃ ariyaṃ uttamaṃ parisuddhaṃ. Tenāha –	1188	
PA_atk-s01_01a:1188_1	“ariyasīlī”ti. Tadetaṃ anavajjaṭṭhena kusalaṃ. Tenāha – “kusalasīlī”ti. Kusalasīlenāti idamassa vevacanaṃ.	1188	
PA_atk-s01_01a:1189_0	Bahūnaṃ ācariyapācariyoti bhagavato ekekāya dhammadesanāya caturāsītipāṇasahassāni	1189	
PA_atk-s01_01a:1189_1	aparimāṇāpi devamanussā maggaphalāmataṃ pivanti, tasmā bahūnaṃ ācariyo. Sāvakaveneyyānaṃ pana pācariyoti.	1189	
PA_atk-s01_01a:1190_0	Khīṇakāmarāgoti ettha kāmaṃ bhagavato sabbepi kilesā khīṇā. Brāhmaṇo pana te na jānāti.	1190	
PA_atk-s01_01a:1190_1	Attano jānanaṭṭhāneyeva guṇaṃ katheti. Vigatacāpalloti – “pattamaṇḍanā cīvaramaṇḍanā	1190	
PA_atk-s01_01a:1190_2	senāsanamaṇḍanā imassa vā pūtikāyassa…pe… kelanā paṭikelanā”ti evaṃ vuttacāpallā virahito.	1190	
PA_atk-s01_01a:1191_0	Apāpapurekkhāroti apāpe nava lokuttaradhamme purato katvā vicarati. Brahmaññāya pajāyāti	1191	
PA_atk-s01_01a:1191_1	sāriputtamoggallānamahākassapādibhedāya brāhmaṇapajāya, etissāya ca pajāya purekkhāro.	1191	
PA_atk-s01_01a:1191_2	Ayañhi pajā samaṇaṃ gotamaṃ purakkhatvā caratīti attho. Api ca apāpapurekkhāroti	1191	
PA_atk-s01_01a:1191_3	na pāpaṃ purekkhāro na pāpaṃ purato katvā carati, na pāpaṃ icchatīti attho. Kassa?	1191	
PA_atk-s01_01a:1191_4	Brahmaññāya pajāya. Attanā saddhiṃ paṭiviruddhāyapi brāhmaṇapajāya aviruddho hitasukhatthiko yevāti vuttaṃ hoti.	1191	
PA_atk-s01_01a:1192_0	Tiroraṭṭhāti pararaṭṭhato. Tirojanapadāti parajanapadato. Pañhaṃ pucchituṃ āgacchantīti	1192	
PA_atk-s01_01a:1192_1	khattiyapaṇḍitādayo ceva devabrahmanāgagandhabbādayo ca – “pañhe abhisaṅkharitvā	1192	
PA_atk-s01_01a:1192_2	pucchissāmā”ti āgacchanti. Tattha keci pucchāya vā dosaṃ vissajjanasampaṭicchane	1192	
PA_atk-s01_01a:1192_3	vā asamatthataṃ sallakkhetvā apucchitvāva tuṇhī nisīdanti. Keci pucchanti. Kesañci	1192	
PA_atk-s01_01a:1192_4	bhagavā pucchāya ussāhaṃ janetvā vissajjeti. Evaṃ sabbesampi tesaṃ vimatiyo tīraṃ	1192	
PA_atk-s01_01a:1192_5	patvā mahāsamuddassa ūmiyo viya bhagavantaṃ patvā bhijjanti.	1192	
PA_atk-s01_01a:1193_0	Ehi svāgatavādīti devamanussapabbajitagahaṭṭhesu taṃ taṃ attano santikaṃ āgataṃ –	1193	
PA_atk-s01_01a:1193_1	“ehi svāgata”nti evaṃ vadatīti attho. Sakhiloti tattha katamaṃ sākhalyaṃ? “Yā sā	1193	
PA_atk-s01_01a:1193_2	vācā nelā kaṇṇasukhā”tiādinā nayena vuttasākhalyena samannāgato, muduvacanoti attho.	1193	
PA_atk-s01_01a:1193_3	Sammodakoti paṭisanthārakusalo, āgatāgatānaṃ catunnaṃ parisānaṃ – “kacci, bhikkhave,	1193	
PA_atk-s01_01a:1193_4	khamanīyaṃ, kacci yāpanīya”ntiādinā nayena sabbaṃ addhānadarathaṃ vūpasamento viya	1193	
PA_atk-s01_01a:1193_5	paṭhamataraṃ sammodanīyaṃ kathaṃ kattāti attho. Abbhākuṭikoti yathā ekacce parisaṃ	1193	
PA_atk-s01_01a:1193_6	patvā thaddhamukhā saṅkuṭitamukhā honti, na ediso, parisadassanena panassa bālātapasamphassena	1193	
PA_atk-s01_01a:1193_7	viya padumaṃ mukhapadumaṃ vikasati puṇṇacandasassirikaṃ hoti. Uttānamukhoti yathā	1193	
PA_atk-s01_01a:1193_8	ekacce nikujjitamukhā viya sampattāya parisāya na kiñci kathenti, atidullabhakathā	1193	
PA_atk-s01_01a:1193_9	honti, na evarūpo. Samaṇo pana gotamo sulabhakatho. Na tassa santikaṃ āgatāgatānaṃ	1193	
PA_atk-s01_01a:1193_10	– “kasmā mayaṃ idhāgatā”ti vippaṭisāro uppajjati dhammaṃ pana sutvā attamanāva hontīti	11931	
PA_atk-s01_01a:1193_11	dasseti. Pubbabhāsīti bhāsanto ca paṭhamataraṃ bhāsati, tañca kho kālayuttaṃ pamāṇayuttaṃ	11931	
PA_atk-s01_01a:1193_12	atthanissitameva bhāsati, na niratthakakathaṃ.	11931	
PA_atk-s01_01a:1194_0	Na tasmiṃ gāme vāti yattha kira bhagavā paṭivasati, tattha mahesakkhā devatā ārakkhaṃ	1194	
PA_atk-s01_01a:1194_1	gaṇhanti, taṃ nissāya manussānaṃ upaddavo na hoti, paṃsupisācakādayoyeva hi manusse	1194	
PA_atk-s01_01a:1194_2	viheṭhenti, te tāsaṃ ānubhāvena dūraṃ apakkamanti. Api ca bhagavato mettābalenapi	1194	
PA_atk-s01_01a:1194_3	na amanussā manusse viheṭhenti.	1194	
PA_atk-s01_01a:1195_0	Saṅghītiādīsu anusāsitabbo sayaṃ vā uppādito saṅgho assa atthīti saṅghī. Tādiso cassa	1195	
PA_atk-s01_01a:1195_1	gaṇo atthīti gaṇī. Purimapadasseva vā vevacanametaṃ. Ācārasikkhāpanavasena gaṇassa	1195	
PA_atk-s01_01a:1195_2	ācariyoti gaṇācariyo. Puthutitthakarānanti bahūnaṃ titthakarānaṃ. Yathā vā tathā	1195	
PA_atk-s01_01a:1195_3	vāti yena vā tena vā acelakādimattakenāpi kāraṇena. Samudāgacchatīti samantato upagacchati abhivaḍḍhati.	1195	
PA_atk-s01_01a:1196_0	Atithi no te hontīti te amhākaṃ āgantukā, navakā pāhunakā hontīti attho. Pariyāpuṇāmīti	1196	
PA_atk-s01_01a:1196_1	jānāmi. Aparimāṇavaṇṇoti tathārūpeneva sabbaññunāpi appameyyavaṇṇo – “pageva mādisenā”ti	1196	
PA_atk-s01_01a:1196_2	dasseti. Vuttampi cettaṃ –	1196	
PA_atk-s01_01a:1197	“Buddhopi buddhassa bhaṇeyya vaṇṇaṃ,	119	
PA_atk-s01_01a:1198	Kappampi ce aññamabhāsamāno;	119	
PA_atk-s01_01a:1199	Khīyetha kappo ciradīghamantare,	119	
PA_atk-s01_01a:1200	Vaṇṇo na khīyetha tathāgatassā”ti.	120	
PA_atk-s01_01a:1201_0	305. Imaṃ pana satthu guṇakathaṃ sutvā te brāhmaṇā cintayiṃsu – yathā soṇadaṇḍo brāhmaṇo	1201	
PA_atk-s01_01a:1201_1	samaṇassa gotamassa vaṇṇe bhaṇati, anomaguṇo so bhavaṃ gotamo; evaṃ tassa guṇe jānamānena	1201	
PA_atk-s01_01a:1201_2	kho pana ācariyena aticiraṃ adhivāsitaṃ, handa naṃ anuvattāmāti anuvattiṃsu. Tasmā	1201	
PA_atk-s01_01a:1201_3	evaṃ vutte “te brāhmaṇā”tiādi vuttaṃ. Tattha alamevāti yuttameva. Api puṭosenāti	1201	
PA_atk-s01_01a:1201_4	puṭosaṃ vuccati pātheyyaṃ, taṃ gahetvāpi upasaṅkamituṃ yuttamevāti attho. Puṭaṃsenātipi	1201	
PA_atk-s01_01a:1201_5	pāṭho, tassattho, puṭo aṃse assāti puṭaṃso, tena puṭaṃsena. Aṃsena hi pātheyyapuṭaṃ	1201	
PA_atk-s01_01a:1201_6	vahantenāpīti vuttaṃ hoti.	1201	
PA_atk-s01_01a:1202	Soṇadaṇḍaparivitakkavaṇṇanā	120	
PA_atk-s01_01a:1203_0	306-308. Tirovanasaṇḍagatassāti antovanasaṇḍe gatassa, vihārabbhantaraṃ paviṭṭhassāti	1203	
PA_atk-s01_01a:1203_1	attho. Añjaliṃ paṇāmetvāti ete ubhatopakkhikā, te evaṃ cintayiṃsu – “sace no micchādiṭṭhikā	1203	
PA_atk-s01_01a:1203_2	codessanti – ‘kasmā tumhe samaṇaṃ gotamaṃ vanditthā’ti? Tesaṃ – ‘kiṃ añjalimattakaraṇenāpi	1203	
PA_atk-s01_01a:1203_3	vandanaṃ nāma hotī’ti vakkhāma. Sace no sammādiṭṭhikā codessanti – ‘kasmā tumhe bhagavantaṃ	1203	
PA_atk-s01_01a:1203_4	na vanditthā’ti. ‘Kiṃ sīsena bhūmiyaṃ paharanteneva vandanaṃ nāma hoti, nanu añjalikammampi	1203	
PA_atk-s01_01a:1203_5	vandanaṃ evā’ti vakkhāmā”ti. Nāmagottanti “bho, gotama, ahaṃ asukassa putto datto	1203	
PA_atk-s01_01a:1203_6	nāma, mitto nāma, idhāgato”ti vadantā nāmaṃ sāventi nāma. “Bho, gotama, ahaṃ vāseṭṭho	1203	
PA_atk-s01_01a:1203_7	nāma, kaccāno nāma, idhāgato”ti vadantā gottaṃ sāventi nāma. Ete kira daliddā jiṇṇā	1203	
PA_atk-s01_01a:1203_8	kulaputtā “parisamajjhe nāmagottavasena pākaṭā bhavissāmā”ti evamakaṃsu. Ye pana	1203	
PA_atk-s01_01a:1203_9	tuṇhībhūtā nisīdiṃsu, te kerāṭikā ceva andhabālā ca. Tattha kerāṭikā – “ekaṃ dve	1203	
PA_atk-s01_01a:1203_10	kathāsallāpepi karonto vissāsiko hoti, atha vissāse sati ekaṃ dve bhikkhā adātuṃ	12031	
PA_atk-s01_01a:1203_11	na yutta”nti tato attānaṃ mocetvā tuṇhī nisīdanti. Andhabālā aññāṇatāyeva avakkhittamattikāpiṇḍo	12031	
PA_atk-s01_01a:1203_12	viya yattha katthaci tuṇhībhūtā nisīdanti.	12031	
PA_atk-s01_01a:1204	Brāhmaṇapaññattivaṇṇanā	120	
PA_atk-s01_01a:1205_0	309-310. Cetasā cetoparivitakkanti bhagavā – “ayaṃ brāhmaṇo āgatakālato paṭṭhāya	1205	
PA_atk-s01_01a:1205_1	adhomukho thaddhagatto kiṃ cintayamāno nisinno, kiṃ nu kho cintetī”ti āvajjanto attano	1205	
PA_atk-s01_01a:1205_2	cetasā tassa cittaṃ aññāsi. Tena vuttaṃ – “cetasā cetoparivitakkamaññāyā”ti. Vihaññatīti	1205	
PA_atk-s01_01a:1205_3	vighātaṃ āpajjati. Anuviloketvā parisanti bhagavato sakasamaye pañhapucchanena udake	1205	
PA_atk-s01_01a:1205_4	miyamāno ukkhipitvā thale ṭhapito viya samapassaddhakāyacitto hutvā parisaṃ saṅgaṇhanatthaṃ	1205	
PA_atk-s01_01a:1205_5	diṭṭhisañjāneneva “upadhārentu me bhonto vacana”nti vadanto viya anuviloketvā parisaṃ	1205	
PA_atk-s01_01a:1205_6	bhagavantaṃ etadavoca.	1205	
PA_atk-s01_01a:1206_0	311-313. Sujaṃ paggaṇhantānanti yaññayajanatthāya sujaṃ gaṇhantesu brāhmaṇesu paṭhamo	1206	
PA_atk-s01_01a:1206_1	vā dutiyo vāti attho. Sujāya diyyamānaṃ mahāyāgaṃ paṭiggaṇhantānanti porāṇā. Iti	1206	
PA_atk-s01_01a:1206_2	brāhmaṇo sakasamayavasena sammadeva pañhaṃ vissajjesi. Bhagavā pana visesato uttamabrāhmaṇassa	1206	
PA_atk-s01_01a:1206_3	dassanatthaṃ – “imesaṃ panā”tiādimāha. Etadavocunti sace jātivaṇṇamantasampanno brāhmaṇo	1206	
PA_atk-s01_01a:1206_4	na hoti, atha ko carahi loke brāhmaṇo bhavissati? Nāseti no ayaṃ soṇadaṇḍo, handassa	1206	
PA_atk-s01_01a:1206_5	vādaṃ paṭikkhipissāmāti cintetvā etadavocuṃ. Apavadatīti paṭikkhipati. Anupakkhandatīti	1206	
PA_atk-s01_01a:1206_6	anupavisati. Idaṃ – “sace tvaṃ pasādavasena samaṇaṃ gotamaṃ saraṇaṃ gantukāmo, gaccha;	1206	
PA_atk-s01_01a:1206_7	mā brāhmaṇassa samayaṃ bhindī”ti adhippāyena āhaṃsu.	1206	
PA_atk-s01_01a:1207_0	314. Etadavocāti imesu brāhmaṇesu evaṃ ekappahāreneva viravantesu “ayaṃ kathā pariyosānaṃ	1207	
PA_atk-s01_01a:1207_1	na gamissati, handa ne nissadde katvā soṇadaṇḍeneva saddhiṃ kathemī”ti cintetvā –	1207	
PA_atk-s01_01a:1207_2	“etaṃ sace kho tumhāka”ntiādikaṃ vacanaṃ avoca.	1207	
PA_atk-s01_01a:1208_0	315-316. Sahadhammenāti sakāraṇena. Samasamoti ṭhapetvā ekadesasamattaṃ samabhāvena	1208	
PA_atk-s01_01a:1208_1	samo, sabbākārena samoti attho. Ahamassa mātāpitaro jānāmīti bhaginiyā puttassa mātāpitaro	1208	
PA_atk-s01_01a:1208_2	kiṃ na jānissati, kulakoṭiparidīpanaṃ sandhāyeva vadati. Musāvādampi bhaṇeyyāti atthabhañjanakaṃ	1208	
PA_atk-s01_01a:1208_3	musāvādaṃ katheyya. Kiṃ vaṇṇo karissatīti abbhantare guṇe asati kiṃ karissati? Kimassa	1208	
PA_atk-s01_01a:1208_4	brāhmaṇabhāvaṃ rakkhituṃ sakkhissatīti attho. Athāpi siyā puna – “pakatisīle ṭhitassa	1208	
PA_atk-s01_01a:1208_5	brāhmaṇabhāvaṃ sādhentī”ti evampi sīlameva sādhessati, tasmiṃ hissa asati brāhmaṇabhāvo	1208	
PA_atk-s01_01a:1208_6	nāhosīti sammohamattaṃ vaṇṇādayo. Idaṃ pana sutvā te brāhmaṇā – “sabhāvaṃ ācariyo	1208	
PA_atk-s01_01a:1208_7	āha, akāraṇāva mayaṃ ujjhāyimhā”ti tuṇhī ahesuṃ.	1208	
PA_atk-s01_01a:1209	Sīlapaññākathāvaṇṇanā	120	
PA_atk-s01_01a:1210_0	317. Tato bhagavā ‘kathito brāhmaṇena pañho, kiṃ panettha patiṭṭhātuṃ sakkhissati,	1210	
PA_atk-s01_01a:1210_1	na sakkhissatī’ti? Tassa vīmaṃsanatthaṃ – “imesaṃ pana brāhmaṇā”tiādimāha. Sīlaparidhotāti	1210	
PA_atk-s01_01a:1210_2	sīlaparisuddhā. Yattha sīlaṃ tattha paññāti yasmiṃ puggale sīlaṃ, tattheva paññā,	1210	
PA_atk-s01_01a:1210_3	kuto dussīle paññā? Paññārahite vā jaḷe eḷamūge kuto sīlanti? Sīlapaññāṇanti sīlañca	1210	
PA_atk-s01_01a:1210_4	paññāṇañca sīlapaññāṇaṃ. Paññāṇanti paññāyeva. Evametaṃ brāhmaṇāti bhagavā brāhmaṇassa	1210	
PA_atk-s01_01a:1210_5	vacanaṃ anujānanto āha. Tattha sīlaparidhotā paññāti catupārisuddhisīlena dhotā.	1210	
PA_atk-s01_01a:1210_6	Kathaṃ pana sīlena paññaṃ dhovatīti? Yassa puthujjanassa sīlaṃ saṭṭhiasītivassāni	1210	
PA_atk-s01_01a:1210_7	akhaṇḍaṃ hoti, so maraṇakālepi sabbakilese ghātetvā sīlena paññaṃ dhovitvā arahattaṃ	1210	
PA_atk-s01_01a:1210_8	gaṇhāti. Kandarasālapariveṇe mahāsaṭṭhivassatthero viya. There kira maraṇamañce nipajjitvā	1210	
PA_atk-s01_01a:1210_9	balavavedanāya nitthunante, tissamahārājā “theraṃ passissāmī”ti gantvā pariveṇadvāre	1210	
PA_atk-s01_01a:1210_10	ṭhito taṃ saddaṃ sutvā pucchi – “kassa saddo aya”nti? Therassa nitthunanasaddoti.	12101	
PA_atk-s01_01a:1210_11	“Pabbajjāya saṭṭhivassena vedanāpariggahamattampi na kataṃ, na dāni naṃ vandissāmī”ti	12101	
PA_atk-s01_01a:1210_12	nivattitvā mahābodhiṃ vandituṃ gato. Tato upaṭṭhākadaharo theraṃ āha – “kiṃ no, bhante,	12101	
PA_atk-s01_01a:1210_13	lajjāpetha, saddhopi rājā vippaṭisārī hutvā na vandissāmī”ti gatoti. Kasmā āvusoti?	12101	
PA_atk-s01_01a:1210_14	Tumhākaṃ nitthunanasaddaṃ sutvāti. “Tena hi me okāsaṃ karothā”ti vatvā vedanaṃ vikkhambhitvā	12101	
PA_atk-s01_01a:1210_15	arahattaṃ patvā daharassa saññaṃ adāsi – “gacchāvuso, idāni rājānaṃ amhe vandāpehī”ti.	12101	
PA_atk-s01_01a:1210_16	Daharo gantvā – “idāni kira theraṃ, vandathā”ti āha. Rājā saṃsumārapatitena theraṃ	12101	
PA_atk-s01_01a:1210_17	vandanto – “nāhaṃ ayyassa arahattaṃ vandāmi, puthujjanabhūmiyaṃ pana ṭhatvā rakkhitasīlameva	12101	
PA_atk-s01_01a:1210_18	vandāmī”ti āha, evaṃ sīlena paññaṃ dhovati nāma. Yassa pana abbhantare sīlasaṃvaro	12101	
PA_atk-s01_01a:1210_19	natthi, ugghāṭitaññutāya pana catuppadikagāthāpariyosāne paññāya sīlaṃ dhovitvā saha	12101	
PA_atk-s01_01a:1210_20	paṭisambhidāhi arahattaṃ pāpuṇāti. Ayaṃ paññāya sīlaṃ dhovati nāma. Seyyathāpi santatimahāmatto.	12102	
PA_atk-s01_01a:1211_0	318. Katamaṃ pana taṃ brāhmaṇāti kasmā āha? Bhagavā kira cintesi – “brāhmaṇā brāhmaṇasamaye	1211	
PA_atk-s01_01a:1211_1	pañcasīlāni ‘sīla’nti paññāpenti, vedattayauggahaṇapaññā paññāti. Uparivisesaṃ na	1211	
PA_atk-s01_01a:1211_2	jānanti. Yaṃnūnāhaṃ brāhmaṇassa uttarivisesabhūtaṃ maggasīlaṃ, phalasīlaṃ, maggapaññaṃ,	1211	
PA_atk-s01_01a:1211_3	phalapaññañca dassetvā arahattanikūṭena desanaṃ niṭṭhapeyya”nti. Atha naṃ kathetukamyatāya	1211	
PA_atk-s01_01a:1211_4	pucchanto – “katamaṃ pana taṃ, brāhmaṇa, sīlaṃ katamā sā paññā”ti āha. Atha brāhmaṇo	1211	
PA_atk-s01_01a:1211_5	– “mayā sakasamayavasena pañho vissajjito. Samaṇo pana maṃ gotamo puna nivattitvā	1211	
PA_atk-s01_01a:1211_6	pucchati, idānissāhaṃ cittaṃ paritosetvā vissajjituṃ sakkuṇeyyaṃ vā na vā? Sace na	1211	
PA_atk-s01_01a:1211_7	sakkhissaṃ paṭhamaṃ uppannāpi me lajjā bhijjissati. Asakkontassa pana na sakkomīti	1211	
PA_atk-s01_01a:1211_8	vacane doso natthī”ti puna nivattitvā bhagavatoyeva bhāraṃ karonto “ettakaparamāva	1211	
PA_atk-s01_01a:1211_9	maya”ntiādimāha. Tattha ettakaparamāti ettakaṃ sīlapaññāṇanti vacanameva paramaṃ	1211	
PA_atk-s01_01a:1211_10	amhākaṃ, te mayaṃ ettakaparamā, ito paraṃ etassa bhāsitassa atthaṃ na jānāmāti attho.	12111	
PA_atk-s01_01a:1212_0	Athassa bhagavā sīlapaññāya mūlabhūtassa tathāgatassa uppādato pabhuti sīlapaññāṇaṃ	1212	
PA_atk-s01_01a:1212_1	dassetuṃ – “idha brāhmaṇa, tathāgato”tiādimāha. Tassattho sāmaññaphale vuttanayeneva	1212	
PA_atk-s01_01a:1212_2	veditabbo, ayaṃ pana viseso, idha tividhampi sīlaṃ – “idampissa hoti sīlasmi”nti	1212	
PA_atk-s01_01a:1212_3	evaṃ sīlamicceva niyyātitaṃ paṭhamajjhānādīni cattāri jhānāni atthato paññāsampadā.	1212	
PA_atk-s01_01a:1212_4	Evaṃ paññāvasena pana aniyyātetvā vipassanāpaññāya padaṭṭhānabhāvamattena dassetvā	1212	
PA_atk-s01_01a:1212_5	vipassanāpaññāto paṭṭhāya paññā niyyātitāti.	1212	
PA_atk-s01_01a:1213	Soṇadaṇḍaupāsakattapaṭivedanākathā	121	
PA_atk-s01_01a:1214_0	319-322. Svātanāyāti padassa attho ajjatanāyāti ettha vuttanayeneva veditabbo. Tena	1214	
PA_atk-s01_01a:1214_1	maṃ sā parisā paribhaveyyāti tena tumhe dūratova disvā āsanā vuṭṭhitakāraṇena maṃ	1214	
PA_atk-s01_01a:1214_2	sā parisā – “ayaṃ soṇadaṇḍo pacchimavaye ṭhito mahallako, gotamo pana daharo yuvā	1214	
PA_atk-s01_01a:1214_3	nattāpissa nappahoti, so nāma attano nattumattabhāvampi appattassa āsanā vuṭṭhātī”ti	1214	
PA_atk-s01_01a:1214_4	paribhaveyya. Āsanā me taṃ bhavaṃ gotamo paccuṭṭhānanti mama agāravena avuṭṭhānaṃ	1214	
PA_atk-s01_01a:1214_5	nāma natthi, bhoganāsanabhayena pana na vuṭṭhahissāmi, taṃ tumhe hi ceva mayā ca	1214	
PA_atk-s01_01a:1214_6	ñātuṃ vaṭṭati. Tasmā āsanā me etaṃ bhavaṃ gotamo paccuṭṭhānaṃ dhāretūti, iminā kira	1214	
PA_atk-s01_01a:1214_7	sadiso kuhako dullabho, bhagavati panassa agāravaṃ nāma natthi, tasmā bhoganāsanabhayā	1214	
PA_atk-s01_01a:1214_8	kuhanavasena evaṃ vadati. Parapadesupi eseva nayo. Dhammiyā kathāyātiādīsu taṅkhaṇānurūpāya	1214	
PA_atk-s01_01a:1214_9	dhammiyā kathāya diṭṭhadhammikasamparāyikaṃ atthaṃ sandassetvā kusale dhamme samādapetvā	1214	
PA_atk-s01_01a:1214_10	gaṇhāpetvā. Tattha naṃ samuttejetvā saussāhaṃ katvā tāya ca saussāhatāya aññehi ca	12141	
PA_atk-s01_01a:1214_11	vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā pakkāmi. Brāhmaṇo	12141	
PA_atk-s01_01a:1214_12	pana attano kuhakatāya evampi bhagavati dhammavassaṃ vassite visesaṃ nibbattetuṃ	12141	
PA_atk-s01_01a:1214_13	nāsakkhi. Kevalamassa āyatiṃ nibbānatthāya vāsanābhāgiyāya ca sabbā purimapacchimakathā ahosīti.	12141	
PA_atk-s01_01a:1215	Iti sumaṅgalavilāsiniyā dīghanikāyaṭṭhakathāyaṃ	121	
PA_atk-s01_01a:1216	Soṇadaṇḍasuttavaṇṇanā niṭṭhitā.	121	
PA_atk-s01_01a:1217	5. Kūṭadantasuttavaṇṇanā	121	
PA_atk-s01_01a:1218_0	323. Evaṃ me sutaṃ…pe… magadhesūti kūṭadantasuttaṃ. Tatrāyaṃ apubbapadavaṇṇanā. Magadhesūti	1218	
PA_atk-s01_01a:1218_1	magadhā nāma jānapadino rājakumārā, tesaṃ nivāso ekopi janapado rūḷhīsaddena magadhāti	1218	
PA_atk-s01_01a:1218_2	vuccati, tasmiṃ magadhesu janapade. Ito paraṃ purimasuttadvaye vuttanayameva. Ambalaṭṭhikā	1218	
PA_atk-s01_01a:1218_3	brahmajāle vuttasadisāva. Kūṭadantoti tassa brāhmaṇassa nāmaṃ. Upakkhaṭoti sajjito.	1218	
PA_atk-s01_01a:1218_4	Vacchatarasatānīti vacchasatāni. Urabbhāti taruṇameṇḍakā vuccanti. Ete tāva pāḷiyaṃ	1218	
PA_atk-s01_01a:1218_5	āgatāyeva. Pāḷiyaṃ pana anāgatānampi anekesaṃ migapakkhīnaṃ sattasattasatāni sampiṇḍitānevāti	1218	
PA_atk-s01_01a:1218_6	veditabbāni. Sabbasattasatikayāgaṃ kiresa yajitukāmo hoti. Thūṇūpanītānīti bandhitvā	1218	
PA_atk-s01_01a:1218_7	ṭhapanatthāya yūpasaṅkhātaṃ thūṇaṃ upanītāni.	1218	
PA_atk-s01_01a:1219	328. Tividhanti ettha vidhā vuccati ṭhapanā, tiṭṭhapananti attho. Soḷasaparikkhāranti soḷasaparivāraṃ.	121	
PA_atk-s01_01a:1220_0	330-336. Paṭivasantīti yaññānubhavanatthāya paṭivasanti. Bhūtapubbanti idaṃ bhagavā	1220	
PA_atk-s01_01a:1220_1	pathavīgataṃ nidhiṃ uddharitvā purato rāsiṃ karonto viya bhavapaṭicchannaṃ pubbacaritaṃ	1220	
PA_atk-s01_01a:1220_2	dassento āha. Mahāvijitoti so kira sāgarapariyantaṃ mahantaṃ pathavīmaṇḍalaṃ vijini,	1220	
PA_atk-s01_01a:1220_3	iti mahantaṃ vijitamassāti mahāvijito tveva saṅkhyaṃ agamāsi. Aḍḍhotiādīsu yo koci	1220	
PA_atk-s01_01a:1220_4	attano santakena vibhavena aḍḍho hoti, ayaṃ pana na kevalaṃ aḍḍhoyeva, mahaddhano	1220	
PA_atk-s01_01a:1220_5	mahatā aparimāṇasaṅkhyena dhanena samannāgato. Pañcakāmaguṇavasena mahantā uḷārā	1220	
PA_atk-s01_01a:1220_6	bhogā assāti mahābhogo. Piṇḍapiṇḍavasena ceva suvaṇṇamāsakarajatamāsakādivasena ca	1220	
PA_atk-s01_01a:1220_7	jātarūparajatassa pahūtatāya pahūtajātarūparajato, anekakoṭisaṅkhyena jātarūparajatena	1220	
PA_atk-s01_01a:1220_8	samannāgatoti attho. Vittīti tuṭṭhi, vittiyā upakaraṇaṃ vittūpakaraṇaṃ tuṭṭhikāraṇanti	1220	
PA_atk-s01_01a:1220_9	attho. Pahūtaṃ nānāvidhālaṅkārasuvaṇṇarajatabhājanādibhedaṃ vittūpakaraṇamassāti	1220	
PA_atk-s01_01a:1220_10	pahūtavittūpakaraṇo. Sattaratanasaṅkhātassa nidahitvā ṭhapitadhanassa sabbapubbaṇṇāparaṇṇasaṅgahitassa	12201	
PA_atk-s01_01a:1220_11	dhaññassa ca pahūtatāya pahūtadhanadhañño. Athavā idamassa devasikaṃ paribbayadānaggahaṇādivasena	12201	
PA_atk-s01_01a:1220_12	parivattanadhanadhaññavasena vuttaṃ.	12201	
PA_atk-s01_01a:1221_0	Paripuṇṇakosakoṭṭhāgāroti koso vuccati bhaṇḍāgāraṃ, nidahitvā ṭhapitena dhanena paripuṇṇakoso,	1221	
PA_atk-s01_01a:1221_1	dhaññena paripuṇṇakoṭṭhāgāro cāti attho. Athavā catubbidho koso – hatthī, assā, rathā,	1221	
PA_atk-s01_01a:1221_2	pattīti. Koṭṭhāgāraṃ tividhaṃ – dhanakoṭṭhāgāraṃ, vatthakoṭṭhāgāraṃ, dhaññakoṭṭhāgāranti,	1221	
PA_atk-s01_01a:1221_3	taṃ sabbampi paripuṇṇamassāti paripuṇṇakosakoṭṭhāgāro. Udapādīti uppajji. Ayaṃ kira	1221	
PA_atk-s01_01a:1221_4	rājā ekadivasaṃ ratanāvalokanacārikaṃ nāma nikkhanto. So bhaṇḍāgārikaṃ pucchi – “tāta,	1221	
PA_atk-s01_01a:1221_5	idaṃ evaṃ bahudhanaṃ kena saṅgharita”nti? Tumhākaṃ pitupitāmahādīhi yāva sattamā	1221	
PA_atk-s01_01a:1221_6	kulaparivaṭṭāti. Idaṃ pana dhanaṃ saṅgharitvā te kuhiṃ gatāti? Sabbeva te, deva,	1221	
PA_atk-s01_01a:1221_7	maraṇavasaṃ pattāti. Attano dhanaṃ agahetvāva gatā, tātāti? Deva, kiṃ vadetha, dhanaṃ	1221	
PA_atk-s01_01a:1221_8	nāmetaṃ pahāya gamanīyameva, no ādāya gamanīyanti. Atha rājā nivattitvā sirīgabbhe	1221	
PA_atk-s01_01a:1221_9	nisinno – ‘adhigatā kho me’tiādīni cintesi. Tena vuttaṃ – “evaṃ cetaso parivitakko udapādī”ti.	1221	
PA_atk-s01_01a:1222_0	337. Brāhmaṇaṃ āmantetvāti kasmā āmantesi? Ayaṃ kirevaṃ cintesi – “dānaṃ dentena	1222	
PA_atk-s01_01a:1222_1	nāma ekena paṇḍitena saddhiṃ mantetvā dātuṃ vaṭṭati, anāmantetvā katakammañhi pacchānutāpaṃ	1222	
PA_atk-s01_01a:1222_2	karotī”ti. Tasmā āmantesi. Atha brāhmaṇo cintesi – “ayaṃ rājā mahādānaṃ dātukāmo,	1222	
PA_atk-s01_01a:1222_3	janapade cassa bahū corā, te avūpasametvā dānaṃ dentassa khīradadhitaṇḍulādike dānasambhāre	1222	
PA_atk-s01_01a:1222_4	āharantānaṃ nippurisāni gehāni corā vilumpissanti janapado corabhayeneva kolāhalo	1222	
PA_atk-s01_01a:1222_5	bhavissati, tato rañño dānaṃ na ciraṃ pavattissati, cittampissa ekaggaṃ na bhavissati,	1222	
PA_atk-s01_01a:1222_6	handa, naṃ etamatthaṃ saññāpemī”ti tato tamatthaṃ saññāpento “bhoto, kho rañño”tiādimāha.	1222	
PA_atk-s01_01a:1223_0	338. Tattha sakaṇṭakoti corakaṇṭakehi sakaṇṭako. Panthaduhanāti panthaduhā, panthaghātakāti	1223	
PA_atk-s01_01a:1223_1	attho. Akiccakārī assāti akattabbakārī adhammakārī bhaveyya. Dassukhīlanti corakhīlaṃ.	1223	
PA_atk-s01_01a:1223_2	Vadhena vāti māraṇena vā koṭṭanena vā. Bandhanenāti addubandhanādinā. Jāniyāti hāniyā;	1223	
PA_atk-s01_01a:1223_3	“sataṃ gaṇhatha, sahassaṃ gaṇhathā”ti evaṃ pavattitadaṇḍenāti attho. Garahāyāti pañcasikhamuṇḍakaraṇaṃ,	1223	
PA_atk-s01_01a:1223_4	gomayasiñcanaṃ, gīvāya kudaṇḍakabandhananti evamādīni katvā garahapāpanena. Pabbājanāyāti	1223	
PA_atk-s01_01a:1223_5	raṭṭhato nīharaṇena. Samūhanissāmīti sammā hetunā nayena kāraṇena ūhanissāmi. Hatāvasesakāti	1223	
PA_atk-s01_01a:1223_6	matāvasesakā. Ussahantīti ussāhaṃ karonti. Anuppadetūti dinne appahonte puna aññampi	1223	
PA_atk-s01_01a:1223_7	bījañca bhattañca kasiupakaraṇabhaṇḍañca sabbaṃ detūti attho. Pābhataṃ anuppadetūti	1223	
PA_atk-s01_01a:1223_8	sakkhiṃ akatvā paṇṇe anāropetvā mūlacchejjavasena bhaṇḍamūlaṃ detūti attho. Bhaṇḍamūlassa	1223	
PA_atk-s01_01a:1223_9	hi pābhatanti nāmaṃ. Yathāha –	1223	
PA_atk-s01_01a:1224	“Appakenapi medhāvī, pābhatena vicakkhaṇo;	122	
PA_atk-s01_01a:1225	Samuṭṭhāpeti attānaṃ, aṇuṃ aggiṃva sandhama”nti. ;	122	
PA_atk-s01_01a:1226_0	Bhattavetananti devasikaṃ bhattañceva māsikādiparibbayañca tassa tassa kusalakammasūrabhāvānurūpena	1226	
PA_atk-s01_01a:1226_1	ṭhānantaragāmanigamādidānena saddhiṃ detūti attho. Sakammapasutāti kasivāṇijjādīsu	1226	
PA_atk-s01_01a:1226_2	sakesu kammesu uyyuttā byāvaṭā. Rāsikoti dhanadhaññānaṃ rāsiko. Khemaṭṭhitāti khemena	1226	
PA_atk-s01_01a:1226_3	ṭhitā abhayā. Akaṇṭakāti corakaṇṭakarahitā. Mudā modamānāti modā modamānā. Ayameva	1226	
PA_atk-s01_01a:1226_4	vā pāṭho, aññamaññaṃ pamuditacittāti adhippāyo. Apārutagharāti corānaṃ abhāvena dvārāni	1226	
PA_atk-s01_01a:1226_5	asaṃvaritvā vivaṭadvārāti attho. Etadavocāti janapadassa sabbākārena iddhaphītabhāvaṃ ñatvā etaṃ avoca.	1226	
PA_atk-s01_01a:1227	Catuparikkhāravaṇṇanā	122	
PA_atk-s01_01a:1228_0	339. Tena hi bhavaṃ rājāti brāhmaṇo kira cintesi – “ayaṃ rājā mahādānaṃ dātuṃ ativiya	1228	
PA_atk-s01_01a:1228_1	ussāhajāto. Sace pana attano anuyantā khattiyādayo anāmantetvā dassati. Nāssa te	1228	
PA_atk-s01_01a:1228_2	attamanā bhavissanti; yathā dānaṃ te attamanā honti, tathā karissāmī”ti. Tasmā “tena	1228	
PA_atk-s01_01a:1228_3	hi bhava”ntiādimāha. Tattha negamāti nigamavāsino. Jānapadāti janapadavāsino. Āmantayatanti	1228	
PA_atk-s01_01a:1228_4	āmantetu jānāpetu. Yaṃ mama assāti yaṃ tumhākaṃ anujānanaṃ mama bhaveyya. Amaccāti	1228	
PA_atk-s01_01a:1228_5	piyasahāyakā. Pārisajjāti sesā āṇattikārakā. Yajataṃ bhavaṃ rājāti yajatu bhavaṃ,	1228	
PA_atk-s01_01a:1228_6	te kira – ayaṃ rājā “ahaṃ issaro”ti pasayha dānaṃ adatvā amhe āmantesi, ahonena suṭṭhu	1228	
PA_atk-s01_01a:1228_7	kata”nti attamanā evamāhaṃsu. Anāmantite panassa yaññaṭṭhānaṃ dassanāyapi na gaccheyyuṃ.	1228	
PA_atk-s01_01a:1228_8	Yaññakālo mahārājāti deyyadhammasmiñhi asati mahallakakāle ca evarūpaṃ dānaṃ dātuṃ	1228	
PA_atk-s01_01a:1228_9	na sakkā, tvaṃ pana mahādhano ceva taruṇo ca, etena te yaññakāloti dassentā vadanti.	1228	
PA_atk-s01_01a:1228_10	Anumatipakkhāti anumatiyā pakkhā, anumatidāyakāti attho. Parikkhārā bhavantīti parivārā	12281	
PA_atk-s01_01a:1228_11	bhavanti. “Ratho sīlaparikkhāro, jhānakkho cakkavīriyo”ti ettha pana alaṅkāro parikkhāroti vutto.	12281	
PA_atk-s01_01a:1229	Aṭṭhaparikkhāravaṇṇanā	122	
PA_atk-s01_01a:1230_0	340. Aṭṭhahaṅgehīti ubhato sujātādīhi aṭṭhahi aṅgehi. Yasasāti āṇāṭhapanasamatthatāya.	1230	
PA_atk-s01_01a:1230_1	Saddhoti dānassa phalaṃ atthīti saddahati. Dāyakoti dānasūro. Na saddhāmattakeneva	1230	
PA_atk-s01_01a:1230_2	tiṭṭhati, pariccajitumpi sakkotīti attho. Dānapatīti yaṃ dānaṃ deti, tassa pati hutvā	1230	
PA_atk-s01_01a:1230_3	deti, na dāso, na sahāyo. Yo hi attanā madhuraṃ bhuñjati, paresaṃ amadhuraṃ deti,	1230	
PA_atk-s01_01a:1230_4	so dānasaṅkhātassa deyyadhammassa dāso hutvā deti. Yo yaṃ attanā bhuñjati, tadeva	1230	
PA_atk-s01_01a:1230_5	deti, so sahāyo hutvā deti. Yo pana attanā yena kenaci yāpeti, paresaṃ madhuraṃ deti,	1230	
PA_atk-s01_01a:1230_6	so pati jeṭṭhako sāmī hutvā deti, ayaṃ tādisoti attho. Samaṇabrāhmaṇakapaṇaddhikavaṇibbakayācakānanti	1230	
PA_atk-s01_01a:1230_7	ettha samitapāpā samaṇā, bāhitapāpā brāhmaṇā. Kapaṇāti duggatā daliddamanussā. Addhikāti	1230	
PA_atk-s01_01a:1230_8	pathāvino. Vaṇibbakāti ye – “iṭṭhaṃ dinnaṃ, kantaṃ, manāpaṃ, kālena anavajjaṃ dinnaṃ,	1230	
PA_atk-s01_01a:1230_9	dadaṃ cittaṃ pasādeyya, gacchatu bhavaṃ brahmaloka”ntiādinā nayena dānassa vaṇṇaṃ	1230	
PA_atk-s01_01a:1230_10	thomayamānā vicaranti. Yācakāti ye – “pasatamattaṃ detha, sarāvamattaṃ dethā”tiādīni	12301	
PA_atk-s01_01a:1230_11	vatvā yācamānā vicaranti. Opānabhūtoti udapānabhūto. Sabbesaṃ sādhāraṇaparibhogo,	12301	
PA_atk-s01_01a:1230_12	catumahāpathe khatapokkharaṇī viya hutvāti attho. Sutajātassāti ettha sutameva sutajātaṃ.	12301	
PA_atk-s01_01a:1230_13	Atītānāgatapaccuppanne atthe cintetunti ettha – “atīte puññassa katattāyeva me ayaṃ	12301	
PA_atk-s01_01a:1230_14	sampattī”ti, evaṃ cintento atītamatthaṃ cintetuṃ paṭibalo nāma hoti. “Idāni puññaṃ	12301	
PA_atk-s01_01a:1230_15	katvāva anāgate sakkā sampattiṃ pāpuṇitu”nti cintento anāgatamatthaṃ cintetuṃ paṭibalo	12301	
PA_atk-s01_01a:1230_16	nāma hoti. “Idaṃ puññakammaṃ nāma sappurisānaṃ āciṇṇaṃ, mayhañca bhogāpi saṃvijjanti,	12301	
PA_atk-s01_01a:1230_17	dāyakacittampi atthi; handāhaṃ puññāni karomī”ti cintento paccuppannamatthaṃ cintetuṃ	12301	
PA_atk-s01_01a:1230_18	paṭibalo nāma hotīti veditabbo. Iti imānīti evaṃ yathā vuttāni etāni. Etehi kira	12301	
PA_atk-s01_01a:1230_19	aṭṭhahaṅgehi samannāgatassa dānaṃ sabbadisāhi mahājano upasaṅkamati. “Ayaṃ dujjāto	12301	
PA_atk-s01_01a:1230_20	kittakaṃ kālaṃ dassati, idāni vippaṭisārī hutvā upacchindissatī”ti evamādīni cintetvā	12302	
PA_atk-s01_01a:1230_21	na koci upasaṅkamitabbaṃ maññati. Tasmā etāni aṭṭhaṅgāni parikkhārā bhavantīti vuttāni.	12302	
PA_atk-s01_01a:1231	Catuparikkhārādivaṇṇanā	123	
PA_atk-s01_01a:1232_0	341. Sujaṃ paggaṇhantānanti mahāyāgapaṭiggaṇhanaṭṭhāne dānakaṭacchuṃ paggaṇhantānaṃ.	1232	
PA_atk-s01_01a:1232_1	Imehi catūhīti etehi sujātādīhi. Etesu hi asati – “evaṃ dujjātassa saṃvidhānena pavattadānaṃ	1232	
PA_atk-s01_01a:1232_2	kittakaṃ kālaṃ pavattissatī”tiādīni vatvā upasaṅkamitāro na honti. Garahitabbābhāvato	1232	
PA_atk-s01_01a:1232_3	pana upasaṅkamantiyeva. Tasmā imānipi parikkhārā bhavantīti vuttāni.	1232	
PA_atk-s01_01a:1233_0	342. Tisso vidhā desesīti tīṇi ṭhapanāni desesi. So kira cintesi – “dānaṃ dadamānā	1233	
PA_atk-s01_01a:1233_1	nāma tiṇṇaṃ ṭhānānaṃ aññatarasmiṃ calanti handāhaṃ imaṃ rājānaṃ tesu ṭhānesu paṭhamataraññeva	1233	
PA_atk-s01_01a:1233_2	niccalaṃ karomī”ti. Tenassa tisso vidhā desesīti. So bhoto raññoti idaṃ karaṇatthe	1233	
PA_atk-s01_01a:1233_3	sāmivacanaṃ. Bhotā raññāti vā pāṭho. Vippaṭisāro na karaṇīyoti “bhogānaṃ vigamahetuko	1233	
PA_atk-s01_01a:1233_4	pacchānutāpo na kattabbo, pubbacetanā pana acalā patiṭṭhapetabbā, evañhi dānaṃ mahapphalaṃ	1233	
PA_atk-s01_01a:1233_5	hotī”ti dasseti. Itaresupi dvīsu ṭhānesu eseva nayo. Muñcacetanāpi hi pacchāsamanussaraṇacetanā	1233	
PA_atk-s01_01a:1233_6	ca niccalāva kātabbā. Tathā akarontassa dānaṃ na mahapphalaṃ hoti, nāpi uḷāresu bhogesu	1233	
PA_atk-s01_01a:1233_7	cittaṃ namati, mahāroruvaṃ upapannassa seṭṭhigahapatino viya.	1233	
PA_atk-s01_01a:1234_0	343. Dasahākārehīti dasahi kāraṇehi. Tassa kira evaṃ ahosi – sacāyaṃ rājā dussīle	1234	
PA_atk-s01_01a:1234_1	disvā – “nassati vata me dānaṃ, yassa me evarūpā dussīlā bhuñjantī”ti sīlavantesupi	1234	
PA_atk-s01_01a:1234_2	vippaṭisāraṃ uppādessati, dānaṃ na mahapphalaṃ bhavissati. Vippaṭisāro ca nāma dāyakānaṃ	1234	
PA_atk-s01_01a:1234_3	paṭiggāhakatova uppajjati, handassa paṭhamameva taṃ vippaṭisāraṃ vinodemīti. Tasmā	1234	
PA_atk-s01_01a:1234_4	dasahākārehi upacchijjituṃ yuttaṃ paṭiggāhakesupi vippaṭisāraṃ vinodesīti. Tesaññeva	1234	
PA_atk-s01_01a:1234_5	tenāti tesaññeva tena pāpena aniṭṭho vipāko bhavissati, na aññesanti dasseti. Yajataṃ	1234	
PA_atk-s01_01a:1234_6	bhavanti detu bhavaṃ. Sajjatanti vissajjatu. Antaranti abbhantaraṃ.	1234	
PA_atk-s01_01a:1235_0	344. Soḷasahi ākārehi cittaṃ sandassesīti idha brāhmaṇo rañño mahādānānumodanaṃ nāma	1235	
PA_atk-s01_01a:1235_1	āraddho. Tattha sandassesīti – ‘idaṃ dānaṃ dātā evarūpaṃ sampattiṃ labhatī’ti dassetvā	1235	
PA_atk-s01_01a:1235_2	dassetvā kathesi. Samādapesīti tadatthaṃ samādapetvā kathesi. Samuttejesīti vippaṭisāravinodanenassa	1235	
PA_atk-s01_01a:1235_3	cittaṃ vodāpesi. Sampahaṃsesīti ‘sundaraṃ te kataṃ, mahārāja, dānaṃ dadamānenā’ti	1235	
PA_atk-s01_01a:1235_4	thutiṃ katvā kathesi. Vattā dhammato natthīti dhammena samena kāraṇena vattā natthi.	1235	
PA_atk-s01_01a:1236_0	345. Na rukkhā chijjiṃsu yūpatthāya na dabbhā lūyiṃsu barihisatthāyāti ye yūpanāmake	1236	
PA_atk-s01_01a:1236_1	mahāthambhe ussāpetvā – “asukarājā asukāmacco asukabrāhmaṇo evarūpaṃ nāma mahāyāgaṃ	1236	
PA_atk-s01_01a:1236_2	yajatī”ti nāmaṃ likhitvā ṭhapenti. Yāni ca dabbhatiṇāni lāyitvā vanamālāsaṅkhepena	1236	
PA_atk-s01_01a:1236_3	yaññasālaṃ parikkhipanti, bhūmiyaṃ vā pattharanti, tepi na rukkhā chijjiṃsu, na dabbhā	1236	
PA_atk-s01_01a:1236_4	lūyiṃsu. Kiṃ pana gāvo vā ajādayo vā haññissantīti dasseti. Dāsāti antogehadāsādayo.	1236	
PA_atk-s01_01a:1236_5	Pessāti ye pubbameva dhanaṃ gahetvā kammaṃ karonti. Kammakarāti ye bhattavetanaṃ	1236	
PA_atk-s01_01a:1236_6	gahetvā karonti. Daṇḍatajjitā nāma daṇḍayaṭṭhimuggarādīni gahetvā – “kammaṃ karotha	1236	
PA_atk-s01_01a:1236_7	karothā”ti evaṃ tajjitā. Bhayatajjitā nāma – sace kammaṃ karosi, kusalaṃ. No ce karosi,	1236	
PA_atk-s01_01a:1236_8	chindissāma vā bandhissāma vā māressāma vāti evaṃ bhayena tajjitā. Ete pana na daṇḍatajjitā,	1236	
PA_atk-s01_01a:1236_9	na bhayatajjitā, na assumukhā rodamānā parikammāni akaṃsu. Atha kho piyasamudācāreneva	1236	
PA_atk-s01_01a:1236_10	samudācariyamānā akaṃsu. Na hi tattha dāsaṃ vā dāsāti, pessaṃ vā pessāti, kammakaraṃ	12361	
PA_atk-s01_01a:1236_11	vā kammakarāti ālapanti. Yathānāmavaseneva pana piyasamudācārena ālapitvā itthipurisabalavantadubbalānaṃ	12361	
PA_atk-s01_01a:1236_12	anurūpameva kammaṃ dassetvā – “idañcidañca karothā”ti vadanti. Tepi attano rucivaseneva	12361	
PA_atk-s01_01a:1236_13	karonti. Tena vuttaṃ – “ye icchiṃsu, te akaṃsu; ye na icchiṃsu, na te akaṃsu. Yaṃ	12361	
PA_atk-s01_01a:1236_14	icchiṃsu, taṃ akaṃsu; yaṃ na icchiṃsu, na taṃ akaṃsū”ti. Sappitelanavanītadadhimadhuphāṇitena	12361	
PA_atk-s01_01a:1236_15	ceva so yañño niṭṭhānamagamāsīti rājā kira bahinagarassa catūsu dvāresu antonagarassa	12361	
PA_atk-s01_01a:1236_16	ca majjheti pañcasu ṭhānesu mahādānasālāyo kārāpetvā ekekissāya sālāya satasahassaṃ	12361	
PA_atk-s01_01a:1236_17	satasahassaṃ katvā divase divase pañcasatasahassāni vissajjetvā sūriyuggamanato paṭṭhāya	12361	
PA_atk-s01_01a:1236_18	tassa tassa kālassa anurūpehi sahatthena suvaṇṇakaṭacchuṃ gahetvā paṇītehi sappitelādisammisseheva	12361	
PA_atk-s01_01a:1236_19	yāgukhajjakabhattabyañjanapānakādīhi mahājanaṃ santappesi. Bhājanāni pūretvā gaṇhitukāmānaṃ	12361	
PA_atk-s01_01a:1236_20	tatheva dāpesi. Sāyaṇhasamaye pana vatthagandhamālādīhi sampūjesi. Sappiādīnaṃ pana	12362	
PA_atk-s01_01a:1236_21	mahācāṭiyo pūrāpetvā – “yo yaṃ paribhuñjitukāmo, so taṃ paribhuñjatū”ti anekasatesu	12362	
PA_atk-s01_01a:1236_22	ṭhānesu ṭhapāpesi. Taṃ sandhāya vuttaṃ – “sappitelanavanītadadhimadhuphāṇitena ceva	12362	
PA_atk-s01_01a:1236_23	so yañño niṭṭhānamagamāsī”ti.	12362	
PA_atk-s01_01a:1237_0	346. Pahūtaṃ sāpateyyaṃ ādāyāti bahuṃ dhanaṃ gahetvā. Te kira cintesuṃ – “ayaṃ rājā	1237	
PA_atk-s01_01a:1237_1	sappitelādīni janapadato anāharāpetvā attano santakameva nīharitvā mahādānaṃ deti.	1237	
PA_atk-s01_01a:1237_2	Amhehi pana ‘rājā na kiñci āharāpetī’ti na yuttaṃ tuṇhī bhavituṃ. Na hi rañño ghare	1237	
PA_atk-s01_01a:1237_3	dhanaṃ akkhayadhammameva, amhesu ca adentesu ko añño rañño dassati, handassa dhanaṃ	1237	
PA_atk-s01_01a:1237_4	upasaṃharāmā”ti te gāmabhāgena ca nigamabhāgena ca nagarabhāgena ca sāpateyyaṃ saṃharitvā	1237	
PA_atk-s01_01a:1237_5	sakaṭāni pūretvā rañño upahariṃsu. Taṃ sandhāya – “pahūtaṃ sāpateyya”ntiādimāha.	1237	
PA_atk-s01_01a:1238_0	347. Puratthimena yaññavāṭassāti puratthimato nagaradvāre dānasālāya puratthimabhāge.	1238	
PA_atk-s01_01a:1238_1	Yathā puratthimadisato āgacchantā khattiyānaṃ dānasālāya yāguṃ pivitvā rañño dānasālāya	1238	
PA_atk-s01_01a:1238_2	bhuñjitvā nagaraṃ pavisanti. Evarūpe ṭhāne paṭṭhapesuṃ. Dakkhiṇena yaññavāṭassāti	1238	
PA_atk-s01_01a:1238_3	dakkhiṇato nagaradvāre dānasālāya vuttanayeneva dakkhiṇabhāge paṭṭhapesuṃ. Pacchimuttaresupi eseva nayo.	1238	
PA_atk-s01_01a:1239_0	348. Aho yañño, aho yaññasampadāti brāhmaṇā sappiādīhi niṭṭhānagamanaṃ sutvā – “yaṃ	1239	
PA_atk-s01_01a:1239_1	loke madhuraṃ, tadeva samaṇo gotamo katheti, handassa yaññaṃ pasaṃsāmā”ti tuṭṭhacittā	1239	
PA_atk-s01_01a:1239_2	pasaṃsamānā evamāhaṃsu. Tuṇhībhūtova nisinno hotīti upari vattabbamatthaṃ cintayamāno	1239	
PA_atk-s01_01a:1239_3	nissaddova nisinno hoti. Abhijānāti pana bhavaṃ gotamoti idaṃ brāhmaṇo parihārena	1239	
PA_atk-s01_01a:1239_4	pucchanto āha. Itarathā hi – “kiṃ pana tvaṃ, bho gotama, tadā rājā ahosi, udāhu purohito	1239	
PA_atk-s01_01a:1239_5	brāhmaṇo”ti evaṃ ujukameva pucchayamāno agāravo viya hoti.	1239	
PA_atk-s01_01a:1240	Niccadānaanukulayaññavaṇṇanā	124	
PA_atk-s01_01a:1241_0	349. Atthi pana, bho gotamāti – idaṃ brāhmaṇo “sakalajambudīpavāsīnaṃ uṭṭhāya samuṭṭhāya	1241	
PA_atk-s01_01a:1241_1	dānaṃ nāma dātuṃ garukaṃ sakalajanapado ca attano kammāni akaronto nassissati, atthi	1241	
PA_atk-s01_01a:1241_2	nu kho amhākampi imamhā yaññā añño yañño appasamārambhataro ceva mahapphalataro cā”ti	1241	
PA_atk-s01_01a:1241_3	etamatthaṃ pucchanto āha. Niccadānānīti dhuvadānāni niccabhattāni. Anukulayaññānīti	1241	
PA_atk-s01_01a:1241_4	– “amhākaṃ pitupitāmahādīhi pavattitānī”ti katvā pacchā duggatapurisehipi vaṃsaparamparāya	1241	
PA_atk-s01_01a:1241_5	pavattetabbāni yāgāni, evarūpāni kira sīlavante uddissa nibaddhadānāni tasmiṃ kule	1241	
PA_atk-s01_01a:1241_6	daliddāpi na upacchindanti.	1241	
PA_atk-s01_01a:1242_0	Tatridaṃ vatthu – anāthapiṇḍikassa kira ghare pañca niccabhattasatāni dīyiṃsu. Dantamayasalākāni	1242	
PA_atk-s01_01a:1242_1	pañcasatāni ahesuṃ. Atha taṃ kulaṃ anukkamena dāliddiyena abhibhūtaṃ, ekā tasmiṃ	1242	
PA_atk-s01_01a:1242_2	kule dārikā ekasalākato uddhaṃ dātuṃ nāsakkhi. Sāpi pacchā setavāhanarajjaṃ gantvā	1242	
PA_atk-s01_01a:1242_3	khalaṃ sodhetvā laddhadhaññena taṃ salākaṃ adāsi. Eko thero rañño ārocesi. Rājā taṃ	1242	
PA_atk-s01_01a:1242_4	ānetvā aggamahesiṭṭhāne ṭhapesi. Sā tato paṭṭhāya puna pañcapi salākabhattasatāni pavattesi.	1242	
PA_atk-s01_01a:1243_0	Daṇḍappahārāti – “paṭipāṭiyā tiṭṭhatha tiṭṭhathā”ti ujuṃ gantvā gaṇhatha gaṇhathāti	1243	
PA_atk-s01_01a:1243_1	ca ādīni vatvā dīyamānā daṇḍappahārāpi galaggāhāpi dissanti. Ayaṃ kho, brāhmaṇa,	1243	
PA_atk-s01_01a:1243_2	hetu…pe… mahānisaṃsatarañcāti. Ettha yasmā mahāyaññe viya imasmiṃ salākabhatte na	1243	
PA_atk-s01_01a:1243_3	bahūhi veyyāvaccakarehi vā upakaraṇehi vā attho atthi, tasmā etaṃ appaṭṭhataraṃ.	1243	
PA_atk-s01_01a:1243_4	Yasmā cettha na bahūnaṃ kammacchedavasena pīḷāsaṅkhāto samārambho atthi, tasmā appasamārambhataraṃ.	1243	
PA_atk-s01_01a:1243_5	Yasmā cetaṃ saṅghassa yiṭṭhaṃ pariccattaṃ, tasmā yaññanti vuttaṃ, yasmā pana chaḷaṅgasamannāgatāya	1243	
PA_atk-s01_01a:1243_6	dakkhiṇāya mahāsamudde udakasseva na sukaraṃ puññābhisandassa pamāṇaṃ kātuṃ, idañca	1243	
PA_atk-s01_01a:1243_7	tathāvidhaṃ. Tasmā taṃ mahapphalatarañca mahānisaṃsatarañcāti veditabbaṃ. Idaṃ sutvā	1243	
PA_atk-s01_01a:1243_8	brāhmaṇo cintesi – idampi niccabhattaṃ uṭṭhāya samuṭṭhāya dadato divase divase ekassa	1243	
PA_atk-s01_01a:1243_9	kammaṃ nassati. Navanavo ussāho ca janetabbo hoti, atthi nu kho itopi añño yañño	1243	
PA_atk-s01_01a:1243_10	appaṭṭhataro ca appasamārambhataro cāti. Tasmā “atthi pana, bho gotamā”tiādimāha.	12431	
PA_atk-s01_01a:1243_11	Tattha yasmā salākabhatte kiccapariyosānaṃ natthi, ekena uṭṭhāya samuṭṭhāya aññaṃ	12431	
PA_atk-s01_01a:1243_12	kammaṃ akatvā saṃvidhātabbameva. Vihāradāne pana kiccapariyosānaṃ atthi. Paṇṇasālaṃ	12431	
PA_atk-s01_01a:1243_13	vā hi kāretuṃ koṭidhanaṃ vissajjetvā mahāvihāraṃ vā, ekavāraṃ dhanapariccāgaṃ katvā	12431	
PA_atk-s01_01a:1243_14	kāritaṃ sattaṭṭhavassānipi vassasatampi vassasahassampi gacchatiyeva. Kevalaṃ jiṇṇapatitaṭṭhāne	12431	
PA_atk-s01_01a:1243_15	paṭisaṅkharaṇamattameva kātabbaṃ hoti. Tasmā idaṃ vihāradānaṃ salākabhattato appaṭṭhataraṃ	12431	
PA_atk-s01_01a:1243_16	appasamārambhatarañca hoti. Yasmā panettha suttantapariyāyena yāvadeva sītassa paṭighātāyāti	12431	
PA_atk-s01_01a:1243_17	ādayo navānisaṃsā vuttā, khandhakapariyāyena.	12431	
PA_atk-s01_01a:1244	“Sītaṃ uṇhaṃ paṭihanti, tato vāḷamigāni ca;	124	
PA_atk-s01_01a:1245	Siriṃsape ca makase ca, sisire cāpi vuṭṭhiyo.	124	
PA_atk-s01_01a:1246	Tato vātātapo ghoro, sañjāto paṭihaññati;	124	
PA_atk-s01_01a:1247	Leṇatthañca sukhatthañca, jhāyituñca vipassituṃ.	124	
PA_atk-s01_01a:1248	Vihāradānaṃ saṅghassa, aggaṃ buddhena vaṇṇitaṃ;	124	
PA_atk-s01_01a:1249	Tasmā hi paṇḍito poso, sampassaṃ atthamattano;	124	
PA_atk-s01_01a:1250	Vihāre kāraye ramme, vāsayettha bahussute.	125	
PA_atk-s01_01a:1251	Tasmā annañca pānañca, vatthasenāsanāni ca;	125	
PA_atk-s01_01a:1252	Dadeya ujubhūtesu, vippasannena cetasā.	125	
PA_atk-s01_01a:1253	Te tassa dhammaṃ desenti, sabbadukkhāpanūdanaṃ;	125	
PA_atk-s01_01a:1254	Yaṃ so dhammaṃ idhaññāya, parinibbāti anāsavo”ti. ;	125	
PA_atk-s01_01a:1255_0	Sattarasānisaṃsā vuttā. Tasmā etaṃ salākabhattato mahapphalatarañca mahānisaṃsatarañcāti	1255	
PA_atk-s01_01a:1255_1	veditabbaṃ. Saṅghassa pana pariccattattāva yaññoti vuccati. Idampi sutvā brāhmaṇo	1255	
PA_atk-s01_01a:1255_2	cintesi – “dhanapariccāgaṃ katvā vihāradānaṃ nāma dukkaraṃ, attano santakā hi kākaṇikāpi	1255	
PA_atk-s01_01a:1255_3	parassa duppariccajā, handāhaṃ itopi appaṭṭhatarañca appasamārambhatarañca yaññaṃ	1255	
PA_atk-s01_01a:1255_4	pucchāmī”ti. Tato taṃ pucchanto – “atthi pana bho”tiādimāha.	1255	
PA_atk-s01_01a:1256_0	350-351. Tattha yasmā sakiṃ pariccattepi vihāre punappunaṃ chādanakhaṇḍaphullappaṭisaṅkharaṇādivasena	1256	
PA_atk-s01_01a:1256_1	kiccaṃ atthiyeva, saraṇaṃ pana ekabhikkhussa vā santike saṅghassa vā gaṇassa vā sakiṃ	1256	
PA_atk-s01_01a:1256_2	gahitaṃ gahitameva hoti, natthi tassa punappunaṃ kattabbatā, tasmā taṃ vihāradānato	1256	
PA_atk-s01_01a:1256_3	appaṭṭhatarañca appasamārambhatarañca hoti. Yasmā ca saraṇagamanaṃ nāma tiṇṇaṃ ratanānaṃ	1256	
PA_atk-s01_01a:1256_4	jīvitapariccāgamayaṃ puññakammaṃ saggasampattiṃ deti, tasmā mahapphalatarañca mahānisaṃsatarañcāti	1256	
PA_atk-s01_01a:1256_5	veditabbaṃ. Tiṇṇaṃ pana ratanānaṃ jīvitapariccāgavasena yaññoti vuccati.	1256	
PA_atk-s01_01a:1257_0	352. Idaṃ sutvā brāhmaṇo cintesi – “attano jīvitaṃ nāma parassa pariccajituṃ dukkaraṃ,	1257	
PA_atk-s01_01a:1257_1	atthi nu kho itopi appaṭṭhataro yañño”ti tato taṃ pucchanto puna “atthi pana, bho	1257	
PA_atk-s01_01a:1257_2	gotamā”tiādimāha. Tattha pāṇātipātā veramaṇītiādīsu veramaṇī nāma virati. Sā tividhā	1257	
PA_atk-s01_01a:1257_3	hoti – sampattavirati, samādānavirati setughātaviratīti. Tattha yo sikkhāpadāni agahetvāpi	1257	
PA_atk-s01_01a:1257_4	kevalaṃ attano jātigottakulāpadesādīni anussaritvā – “na me idaṃ patirūpa”nti pāṇātipātādīni	1257	
PA_atk-s01_01a:1257_5	na karoti, sampattavatthuṃ pariharati. Tato ārakā viramati. Tassa sā virati sampattaviratīti veditabbā.	1257	
PA_atk-s01_01a:1258	“Ajjatagge jīvitahetupi pāṇaṃ na hanāmī”ti vā “pāṇātipātā viramāmī”ti vā “veramaṇiṃ samādiyāmī”ti vā evaṃ sikkhāpadāni gaṇhantassa pana virati samādānaviratīti veditabbā.	125	
PA_atk-s01_01a:1259_0	Ariyasāvakānaṃ pana maggasampayuttā virati setughātavirati nāma. Tattha purimā dve	1259	
PA_atk-s01_01a:1259_1	viratiyo yaṃ voropanādivasena vītikkamitabbaṃ jīvitindriyādivatthu, taṃ ārammaṇaṃ	1259	
PA_atk-s01_01a:1259_2	katvā pavattanti. Pacchimā nibbānārammaṇāva. Ettha ca yo pañca sikkhāpadāni ekato	1259	
PA_atk-s01_01a:1259_3	gaṇhati, tassa ekasmiṃ bhinne sabbāni bhinnāni honti. Yo ekekaṃ gaṇhati, so yaṃ vītikkamati,	1259	
PA_atk-s01_01a:1259_4	tadeva bhijjati. Setughātaviratiyā pana bhedo nāma natthi, bhavantarepi hi ariyasāvako	1259	
PA_atk-s01_01a:1259_5	jīvitahetupi neva pāṇaṃ hanati na suraṃ pivati. Sacepissa surañca khīrañca missetvā	1259	
PA_atk-s01_01a:1259_6	mukhe pakkhipanti, khīrameva pavisati, na surā. Yathā kiṃ? Koñcasakuṇānaṃ khīramissake	1259	
PA_atk-s01_01a:1259_7	udake khīrameva pavisati? Na udakaṃ. Idaṃ yonisiddhanti ce, idaṃ dhammatāsiddhanti	1259	
PA_atk-s01_01a:1259_8	ca veditabbaṃ. Yasmā pana saraṇagamane diṭṭhiujukakaraṇaṃ nāma bhāriyaṃ. Sikkhāpadasamādāne	1259	
PA_atk-s01_01a:1259_9	pana viratimattakameva. Tasmā etaṃ yathā vā tathā vā gaṇhantassāpi sādhukaṃ gaṇhantassāpi	1259	
PA_atk-s01_01a:1259_10	appaṭṭhatarañca appasamārambhatarañca. Pañcasīlasadisassa pana dānassa abhāvato ettha	12591	
PA_atk-s01_01a:1259_11	mahapphalatā mahānisaṃsatā ca veditabbā. Vuttañhetaṃ –	12591	
PA_atk-s01_01a:1260_0	“Pañcimāni, bhikkhave, dānāni mahādānāni aggaññāni rattaññāni vaṃsaññāni porāṇāni	1260	
PA_atk-s01_01a:1260_1	asaṃkiṇṇāni asaṃkiṇṇapubbāni na saṅkiyanti na saṅkiyissanti appaṭikuṭṭhāni samaṇehi	1260	
PA_atk-s01_01a:1260_2	brāhmaṇehi viññūhi. Katamāni pañca? Idha, bhikkhave, ariyasāvako pāṇātipātaṃ pahāya	1260	
PA_atk-s01_01a:1260_3	pāṇātipātā paṭivirato hoti. Pāṇātipātā paṭivirato, bhikkhave, ariyasāvako aparimāṇānaṃ	1260	
PA_atk-s01_01a:1260_4	sattānaṃ abhayaṃ deti, averaṃ deti abyāpajjhaṃ deti. Aparimāṇānaṃ sattānaṃ abhayaṃ	1260	
PA_atk-s01_01a:1260_5	datvā averaṃ datvā abyāpajjhaṃ datvā aparimāṇassa abhayassa averassa abyāpajjhassa	1260	
PA_atk-s01_01a:1260_6	bhāgī hoti. Idaṃ, bhikkhave, paṭhamaṃ dānaṃ mahādānaṃ…pe… viññūhīti.	1260	
PA_atk-s01_01a:1261_0	Puna caparaṃ, bhikkhave, ariyasāvako adinnādānaṃ pahāya…pe… kāmesumicchācāraṃ pahāya…pe…	1261	
PA_atk-s01_01a:1261_1	musāvādaṃ pahāya…pe… surāmerayamajjapamādaṭṭhānaṃ pahāya…pe… imāni kho, bhikkhave,	1261	
PA_atk-s01_01a:1261_2	pañca dānāni mahādānāni aggaññāni…pe… viññūhī”ti.	1261	
PA_atk-s01_01a:1262_0	Idañca pana sīlapañcakaṃ – “attasinehañca jīvitasinehañca pariccajitvā rakkhissāmī”ti	1262	
PA_atk-s01_01a:1262_1	samādinnatāya yaññoti vuccati. Tattha kiñcāpi pañcasīlato saraṇagamanameva jeṭṭhakaṃ,	1262	
PA_atk-s01_01a:1262_2	idaṃ pana saraṇagamaneyeva patiṭṭhāya rakkhitasīlavasena mahapphalanti vuttaṃ.	1262	
PA_atk-s01_01a:1263_0	353. Idampi sutvā brāhmaṇo cintesi – “pañcasīlaṃ nāma rakkhituṃ garukaṃ, atthi nu	1263	
PA_atk-s01_01a:1263_1	kho aññaṃ kiñci īdisameva hutvā ito appaṭṭhatarañca mahapphalatarañcā”ti. Tato taṃ	1263	
PA_atk-s01_01a:1263_2	pucchanto punapi – “atthi pana, bho gotamā”tiādimāha. Athassa bhagavā tividhasīlapāripūriyaṃ	1263	
PA_atk-s01_01a:1263_3	ṭhitassa paṭhamajjhānādīnaṃ yaññānaṃ appaṭṭhatarañca mahapphalatarañca dassetukāmo	1263	
PA_atk-s01_01a:1263_4	buddhuppādato paṭṭhāya desanaṃ ārabhanto “idha brāhmaṇā”tiādimāha. Tattha yasmā heṭṭhā	1263	
PA_atk-s01_01a:1263_5	vuttehi guṇehi samannāgato paṭhamaṃ jhānaṃ, paṭhamajjhānādīsu ṭhito dutiyajjhānādīni	1263	
PA_atk-s01_01a:1263_6	nibbattento na kilamati, tasmā tāni appaṭṭhāni appasamārambhāni. Yasmā panettha paṭhamajjhānaṃ	1263	
PA_atk-s01_01a:1263_7	ekaṃ kappaṃ brahmaloke āyuṃ deti. Dutiyaṃ aṭṭhakappe. Tatiyaṃ catusaṭṭhikappe. Catutthaṃ	1263	
PA_atk-s01_01a:1263_8	pañcakappasatāni. Tadeva ākāsānañcāyatanādisamāpattivasena bhāvitaṃ vīsati, cattālīsaṃ,	1263	
PA_atk-s01_01a:1263_9	saṭṭhi, caturāsīti ca kappasahassāni āyuṃ deti; tasmā mahapphalatarañca mahānisaṃsatarañca.	1263	
PA_atk-s01_01a:1263_10	Nīvaraṇādīnaṃ pana paccanīkānaṃ dhammānaṃ pariccattattā taṃ yaññanti veditabbaṃ.	12631	
PA_atk-s01_01a:1264_0	Vipassanāñāṇampi yasmā catutthajjhānapariyosānesu guṇesu patiṭṭhāya nibbattento na	1264	
PA_atk-s01_01a:1264_1	kilamati, tasmā appaṭṭhaṃ appasamārambhaṃ; vipassanāsukhasadisassa pana sukhassa	1264	
PA_atk-s01_01a:1264_2	abhāvā mahapphalaṃ. Paccanīkakilesapariccāgato yaññoti. Manomayiddhipi yasmā vipassanāñāṇe	1264	
PA_atk-s01_01a:1264_3	patiṭṭhāya nibbattento na kilamati, tasmā appaṭṭhā appasamārambhā; attano sadisarūpanimmānasamatthatāya	1264	
PA_atk-s01_01a:1264_4	mahapphalā. Attano paccanīkakilesapariccāgato yañño. Iddhividhañāṇādīnipi yasmā manomayañāṇādīsu	1264	
PA_atk-s01_01a:1264_5	patiṭṭhāya nibbattento na kilamati, tasmā appaṭṭhāni appasamārambhāni, attano attano	1264	
PA_atk-s01_01a:1264_6	paccanīkakilesappahānato yañño. Iddhividhaṃ panettha nānāvidhavikubbanadassanasamatthatāya.	1264	
PA_atk-s01_01a:1264_7	Dibbasotaṃ devamanussānaṃ saddasavanasamatthatāya; cetopariyañāṇaṃ paresaṃ soḷasavidhacittajānanasamatthatāya;	1264	
PA_atk-s01_01a:1264_8	pubbenivāsānussatiñāṇaṃ icchiticchitaṭṭhānasamanussaraṇasamatthatāya; dibbacakkhu	1264	
PA_atk-s01_01a:1264_9	icchiticchitarūpadassanasamatthatāya; āsavakkhayañāṇaṃ atipaṇītalokuttaramaggasukhanipphādanasamatthatāya	1264	
PA_atk-s01_01a:1264_10	mahapphalanti veditabbaṃ. Yasmā pana arahattato visiṭṭhataro añño yañño nāma natthi,	12641	
PA_atk-s01_01a:1264_11	tasmā arahattanikūṭeneva desanaṃ samāpento – “ayampi kho, brāhmaṇā”tiādimāha.	12641	
PA_atk-s01_01a:1265	Kūṭadantaupāsakattapaṭivedanāvaṇṇanā	126	
PA_atk-s01_01a:1266_0	354-358. Evaṃ vutteti evaṃ bhagavatā vutte desanāya pasīditvā saraṇaṃ gantukāmo kūṭadanto	1266	
PA_atk-s01_01a:1266_1	brāhmaṇo – ‘etaṃ abhikkantaṃ bho, gotamā’tiādikaṃ vacanaṃ avoca. Upavāyatūti upagantvā	1266	
PA_atk-s01_01a:1266_2	sarīradarathaṃ nibbāpento tanusītalo vāto vāyatūti. Idañca pana vatvā brāhmaṇo purisaṃ	1266	
PA_atk-s01_01a:1266_3	pesesi – “gaccha, tāta, yaññavāṭaṃ pavisitvā sabbe te pāṇayo bandhanā mocehī”ti.	1266	
PA_atk-s01_01a:1266_4	So “sādhū”ti paṭissuṇitvā tathā katvā āgantvā “muttā bho, te pāṇayo”ti ārocesi. Yāva	1266	
PA_atk-s01_01a:1266_5	brāhmaṇo taṃ pavattiṃ na suṇi, na tāva bhagavā dhammaṃ desesi. Kasmā? “Brāhmaṇassa	1266	
PA_atk-s01_01a:1266_6	citte ākulabhāvo atthī”ti. Sutvā panassa “bahū vata me pāṇā mocitā”ti cittacāro vippasīdati.	1266	
PA_atk-s01_01a:1266_7	Bhagavā tassa vippasannamanataṃ ñatvā dhammadesanaṃ ārabhi. Taṃ sandhāya – “atha	1266	
PA_atk-s01_01a:1266_8	kho bhagavā”tiādi vuttaṃ. Puna ‘kallacitta’ntiādi ānupubbikathānubhāvena vikkhambhitanīvaraṇataṃ	1266	
PA_atk-s01_01a:1266_9	sandhāya vuttaṃ. Sesaṃ uttānatthamevāti.	1266	
PA_atk-s01_01a:1267	Iti sumaṅgalavilāsiniyā dīghanikāyaṭṭhakathāyaṃ	126	
PA_atk-s01_01a:1268	Kūṭadantasuttavaṇṇanā niṭṭhitā.	126	
PA_atk-s01_01a:1269	6. Mahālisuttavaṇṇanā	126	
PA_atk-s01_01a:1270	Brāhmaṇadūtavatthuvaṇṇanā	127	
PA_atk-s01_01a:1271_0	359. Evaṃ me sutaṃ – ekaṃ samayaṃ bhagavā vesāliyanti mahālisuttaṃ. Tatrāyaṃ apubbapadavaṇṇanā.	1271	
PA_atk-s01_01a:1271_1	Vesāliyanti punappunaṃ visālabhāvūpagamanato vesālīti laddhanāmake nagare. Mahāvaneti	1271	
PA_atk-s01_01a:1271_2	bahinagare himavantena saddhiṃ ekābaddhaṃ hutvā ṭhitaṃ sayaṃ jātavanaṃ atthi, yaṃ	1271	
PA_atk-s01_01a:1271_3	mahantabhāveneva mahāvananti vuccati, tasmiṃ mahāvane. Kūṭāgārasālāyanti tasmiṃ vanasaṇḍe	1271	
PA_atk-s01_01a:1271_4	saṅghārāmaṃ patiṭṭhapesuṃ. Tattha kaṇṇikaṃ yojetvā thambhānaṃ upari kūṭāgārasālāsaṅkhepena	1271	
PA_atk-s01_01a:1271_5	devavimānasadisaṃ pāsādaṃ akaṃsu, taṃ upādāya sakalopi saṅghārāmo “kūṭāgārasālā”ti	1271	
PA_atk-s01_01a:1271_6	paññāyittha. Bhagavā taṃ vesāliṃ upanissāya tasmiṃ saṅghārāme viharati. Tena vuttaṃ	1271	
PA_atk-s01_01a:1271_7	– “vesāliyaṃ viharati mahāvane kūṭāgārasālāya”nti. Kosalakāti kosalaraṭṭhavāsino.	1271	
PA_atk-s01_01a:1271_8	Māgadhakāti magadharaṭṭhavāsino. Karaṇīyenāti avassaṃ kattabbakammena. Yañhi akātumpi	1271	
PA_atk-s01_01a:1271_9	vaṭṭati, taṃ kiccanti vuccati, yaṃ avassaṃ kātabbameva, taṃ karaṇīyaṃ nāma.	1271	
PA_atk-s01_01a:1272_0	360. Paṭisallīno bhagavāti nānārammaṇacārato paṭikkamma sallīno nilīno, ekībhāvaṃ	1272	
PA_atk-s01_01a:1272_1	upagamma ekattārammaṇe jhānaratiṃ anubhavatīti attho. Tatthevāti tasmiññeva vihāre.	1272	
PA_atk-s01_01a:1272_2	Ekamantanti tasmā ṭhānā apakkamma tāsu tāsu rukkhacchāyāsu nisīdiṃsu.	1272	
PA_atk-s01_01a:1273	Oṭṭhaddhalicchavīvatthuvaṇṇanā	127	
PA_atk-s01_01a:1274_0	361. Oṭṭhaddhoti addhoṭṭhatāya evaṃladdhanāmo. Mahatiyā licchavīparisāyāti purebhattaṃ	1274	
PA_atk-s01_01a:1274_1	buddhappamukhassa bhikkhusaṅghassa dānaṃ datvā bhagavato santike uposathaṅgāni adhiṭṭhahitvā	1274	
PA_atk-s01_01a:1274_2	gandhamālādīni gāhāpetvā ugghosanāya mahatiṃ licchavirājaparisaṃ sannipātāpetvā tāya	1274	
PA_atk-s01_01a:1274_3	nīlapītādivaṇṇavatthābharaṇavilepanapaṭimaṇḍitāya tāvatiṃsaparisasappaṭibhāgāya mahatiyā	1274	
PA_atk-s01_01a:1274_4	licchaviparisāya saddhiṃ upasaṅkami. Akālo kho mahālīti tassa oṭṭhaddhassa mahālīti	1274	
PA_atk-s01_01a:1274_5	mūlanāmaṃ, tena mūlanāmamattena naṃ thero mahālīti ālapati. Ekamantaṃ nisīdīti patirūpāsu	1274	
PA_atk-s01_01a:1274_6	rukkhacchāyāsu tāya licchaviparisāya saddhiṃ ratanattayassa vaṇṇaṃ kathayanto nisīdi.	1274	
PA_atk-s01_01a:1275_0	362. Sīho samaṇuddesoti āyasmato nāgitassa bhāgineyyo sattavassakāle pabbajitvā sāsane	1275	
PA_atk-s01_01a:1275_1	yuttapayutto “sīho”ti evaṃnāmako sāmaṇero, so kira taṃ mahāparisaṃ disvā – “ayaṃ	1275	
PA_atk-s01_01a:1275_2	parisā mahatī, sakalaṃ vihāraṃ pūretvā nisinnā, addhā bhagavā ajja imissā parisāya	1275	
PA_atk-s01_01a:1275_3	mahantena ussāhena dhammaṃ desessati, yaṃnūnāhaṃ upajjhāyassācikkhitvā bhagavato	1275	
PA_atk-s01_01a:1275_4	mahāparisāya sannipatitabhāvaṃ ārocāpeyya”nti cintetvā yenāyasmā nāgito tenupasaṅkami.	1275	
PA_atk-s01_01a:1275_5	Bhante kassapāti theraṃ gottena ālapati. Esā janatāti eso janasamūho.	1275	
PA_atk-s01_01a:1276_0	Tvaññeva bhagavato ārocehīti sīho kira bhagavato vissāsiko, ayañhi thero thūlasarīro,	1276	
PA_atk-s01_01a:1276_1	tenassa sarīragarutāya uṭṭhānanisajjādīsu ālasiyabhāvo īsakaṃ appahīno viya hoti.	1276	
PA_atk-s01_01a:1276_2	Athāyaṃ sāmaṇero bhagavato kālena kālaṃ vattaṃ karoti. Tena naṃ thero “tvampi dasabalassa	1276	
PA_atk-s01_01a:1276_3	vissāsiko”ti vatvā gaccha tvaññevārocehīti āha. Vihārapacchāyāyanti vihārachāyāyaṃ,	1276	
PA_atk-s01_01a:1276_4	kūṭāgāramahāgehacchāyāya pharitokāseti attho. Sā kira kūṭāgārasālā dakkhiṇuttarato	1276	
PA_atk-s01_01a:1276_5	dīghā pācīnamukhā, tenassā purato mahatī chāyā patthaṭā hoti, sīho tattha bhagavato āsanaṃ paññapesi.	1276	
PA_atk-s01_01a:1277_0	363. Atha kho bhagavā dvārantarehi ceva vātapānantarehi ca nikkhamitvā vidhāvantāhi	1277	
PA_atk-s01_01a:1277_1	vippharantīhi chabbaṇṇāhi buddharasmīhi saṃsūcitanikkhamano valāhakantarato puṇṇacando	1277	
PA_atk-s01_01a:1277_2	viya kūṭāgārasālato nikkhamitvā paññattavarabuddhāsane nisīdi. Tena vuttaṃ – “atha	1277	
PA_atk-s01_01a:1277_3	kho bhagavā vihārā nikkhamma vihārapacchāyāya paññatte āsane nisīdī”ti.	1277	
PA_atk-s01_01a:1278_0	364-365. Purimāni, bhante, divasāni purimatarānīti ettha hiyyo divasaṃ purimaṃ nāma,	1278	
PA_atk-s01_01a:1278_1	tato paraṃ purimataraṃ. Tato paṭṭhāya pana sabbāni purimāni ceva purimatarāni ca	1278	
PA_atk-s01_01a:1278_2	honti. Yadaggeti mūladivasato paṭṭhāya yaṃ divasaṃ aggaṃ parakoṭiṃ katvā viharāmīti	1278	
PA_atk-s01_01a:1278_3	attho, yāva vihāsinti vuttaṃ hoti. Idāni tassa parimāṇaṃ dassento “naciraṃ tīṇi vassānī”ti	1278	
PA_atk-s01_01a:1278_4	āha. Atha vā yadaggeti yaṃ divasaṃ aggaṃ katvā naciraṃ tīṇi vassāni viharāmītipi	1278	
PA_atk-s01_01a:1278_5	attho. Yaṃ divasaṃ ādiṃ katvā naciraṃ vihāsiṃ tīṇiyeva vassānīti vuttaṃ hoti. Ayaṃ	1278	
PA_atk-s01_01a:1278_6	kira bhagavato pattacīvaraṃ gaṇhanto tīṇi saṃvaccharāni bhagavantaṃ upaṭṭhāsi, taṃ	1278	
PA_atk-s01_01a:1278_7	sandhāya evaṃ vadati. Piyarūpānīti piyajātikāni sātajātikāni. Kāmūpasaṃhitānīti kāmassādayuttāni.	1278	
PA_atk-s01_01a:1278_8	Rajanīyānīti rāgajanakāni. No ca kho dibbāni saddānīti kasmā sunakkhatto tāni na	1278	
PA_atk-s01_01a:1278_9	suṇāti? So kira bhagavantaṃ upasaṅkamitvā dibbacakkhuparikammaṃ yāci, tassa bhagavā	1278	
PA_atk-s01_01a:1278_10	ācikkhi, so yathānusiṭṭhaṃ paṭipanno dibbacakkhuṃ uppādetvā devatānaṃ rūpāni disvā	12781	
PA_atk-s01_01a:1278_11	cintesi “imasmiṃ sarīrasaṇṭhāne saddena madhurena bhavitabbaṃ, kathaṃ nu kho naṃ	12781	
PA_atk-s01_01a:1278_12	suṇeyya”nti bhagavantaṃ upasaṅkamitvā dibbasotaparikammaṃ pucchi. Ayañca atīte ekaṃ	12781	
PA_atk-s01_01a:1278_13	sīlavantaṃ bhikkhuṃ kaṇṇasakkhaliyaṃ paharitvā badhiramakāsi. Tasmā parikammaṃ karontopi	12781	
PA_atk-s01_01a:1278_14	abhabbo dibbasotādhigamāya. Tenassa na bhagavā parikammaṃ kathesi. So ettāvatā bhagavati	12781	
PA_atk-s01_01a:1278_15	āghātaṃ bandhitvā cintesi – “addhā samaṇassa gotamassa evaṃ hoti – ‘ahampi khattiyo	12781	
PA_atk-s01_01a:1278_16	ayampi khattiyo, sacassa ñāṇaṃ vaḍḍhissati, ayampi sabbaññū bhavissatī’ti usūyāya	12781	
PA_atk-s01_01a:1278_17	mayhaṃ na kathesī”ti. So anukkamena gihibhāvaṃ patvā tamatthaṃ mahālilicchavino kathento evamāha.	12781	
PA_atk-s01_01a:1279_0	366-371. Ekaṃsabhāvitoti ekaṃsāya ekakoṭṭhāsāya bhāvito, dibbānaṃ vā rūpānaṃ dassanatthāya	1279	
PA_atk-s01_01a:1279_1	dibbānaṃ vā saddānaṃ savanatthāya bhāvitoti attho. Tiriyanti anudisāya. Ubhayaṃsabhāvitoti	1279	
PA_atk-s01_01a:1279_2	ubhayaṃsāya ubhayakoṭṭhāsāya bhāvitoti attho. Ayaṃ kho mahāli hetūti ayaṃ dibbānaṃyeva	1279	
PA_atk-s01_01a:1279_3	rūpānaṃ dassanāya ekaṃsabhāvito samādhi hetu. Imamatthaṃ sutvā so licchavī cintesi	1279	
PA_atk-s01_01a:1279_4	– “idaṃ dibbasotena saddasuṇanaṃ imasmiṃ sāsane uttamatthabhūtaṃ maññe imassa nūna	1279	
PA_atk-s01_01a:1279_5	atthāya ete bhikkhū paññāsampi saṭṭhipi vassāni apaṇṇakaṃ brahmacariyaṃ caranti,	1279	
PA_atk-s01_01a:1279_6	yaṃnūnāhaṃ dasabalaṃ etamatthaṃ puccheyya”nti.	1279	
PA_atk-s01_01a:1280_0	372. Tato tamatthaṃ pucchanto “etāsaṃ nūna, bhante”tiādimāha. Samādhibhāvanānanti	1280	
PA_atk-s01_01a:1280_1	ettha samādhiyeva samādhibhāvanā, ubhayaṃsabhāvitānaṃ samādhīnanti attho. Atha yasmā	1280	
PA_atk-s01_01a:1280_2	sāsanato bāhirā etā samādhibhāvanā, na ajjhattikā. Tasmā tā paṭikkhipitvā yadatthaṃ	1280	
PA_atk-s01_01a:1280_3	bhikkhū brahmacariyaṃ caranti, taṃ dassento bhagavā “na kho mahālī”tiādimāha.	1280	
PA_atk-s01_01a:1281	Catuariyaphalavaṇṇanā	128	
PA_atk-s01_01a:1282_0	373. Tiṇṇaṃ saṃyojanānanti sakkāyadiṭṭhiādīnaṃ tiṇṇaṃ bandhanānaṃ. Tāni hi vaṭṭadukkhamaye	1282	
PA_atk-s01_01a:1282_1	rathe satte saṃyojenti, tasmā saṃyojanānīti vuccanti. Sotāpanno hotīti maggasotaṃ	1282	
PA_atk-s01_01a:1282_2	āpanno hoti. Avinipātadhammoti catūsu apāyesu apatanadhammo. Niyatoti dhammaniyāmena	1282	
PA_atk-s01_01a:1282_3	niyato. Sambodhiparāyaṇoti uparimaggattayasaṅkhātā sambodhi paraṃ ayanaṃ assa, anena	1282	
PA_atk-s01_01a:1282_4	vā pattabbāti sambodhiparāyaṇo.	1282	
PA_atk-s01_01a:1283_0	Tanuttāti pariyuṭṭhānamandatāya ca kadāci karahaci uppattiyā ca tanubhāvā. Orambhāgiyānanti	1283	
PA_atk-s01_01a:1283_1	heṭṭhābhāgiyānaṃ, ye hi baddho upari suddhāvāsabhūmiyaṃ nibbattituṃ na sakkoti. Opapātikoti	1283	
PA_atk-s01_01a:1283_2	sesayonipaṭikkhepavacanametaṃ. Tattha parinibbāyīti tasmiṃ uparibhaveyeva parinibbānadhammo.	1283	
PA_atk-s01_01a:1283_3	Anāvattidhammoti tato brahmalokā puna paṭisandhivasena anāvattanadhammo. Cetovimuttinti	1283	
PA_atk-s01_01a:1283_4	cittavisuddhiṃ, sabbakilesabandhanavimuttassa arahattaphalacittassetaṃ adhivacanaṃ.	1283	
PA_atk-s01_01a:1283_5	Paññāvimuttinti etthāpi sabbakilesabandhanavimuttā arahattaphalapaññāva paññāvimuttīti	1283	
PA_atk-s01_01a:1283_6	veditabbā. Diṭṭheva dhammeti imasmiṃyeva attabhāve. Sayanti sāmaṃ. Abhiññāti abhijānitvā.	1283	
PA_atk-s01_01a:1283_7	Sacchikatvāti paccakkhaṃ katvā. Atha vā abhiññā sacchikatvāti abhiññāya abhivisiṭṭhena	1283	
PA_atk-s01_01a:1283_8	ñāṇena sacchikaritvātipi attho. Upasampajjāti patvā paṭilabhitvā. Idaṃ sutvā licchavirājā	1283	
PA_atk-s01_01a:1283_9	cintesi – “ayaṃ pana dhammo na sakuṇena viya uppatitvā, nāpi godhāya viya urena gantvā	1283	
PA_atk-s01_01a:1283_10	sakkā paṭivijjhituṃ, addhā pana imaṃ paṭivijjhantassa pubbabhāgappaṭipadāya bhavitabbaṃ,	12831	
PA_atk-s01_01a:1283_11	pucchāmi tāva na”nti.	12831	
PA_atk-s01_01a:1284	Ariyaaṭṭhaṅgikamaggavaṇṇanā	128	
PA_atk-s01_01a:1285_0	374-375. Tato bhagavantaṃ pucchanto “atthi pana bhante”tiādimāha. Aṭṭhaṅgikoti pañcaṅgikaṃ	1285	
PA_atk-s01_01a:1285_1	turiyaṃ viya aṭṭhaṅgiko gāmo viya ca aṭṭhaṅgamattoyeva hutvā aṭṭhaṅgiko, na aṅgato	1285	
PA_atk-s01_01a:1285_2	añño maggo nāma atthi. Tenevāha – “seyyathidaṃ, sammādiṭṭhi…pe… sammāsamādhī”ti.	1285	
PA_atk-s01_01a:1285_3	Tattha sammādassanalakkhaṇā sammādiṭṭhi. Sammā abhiniropanalakkhaṇo sammāsaṅkappo.	1285	
PA_atk-s01_01a:1285_4	Sammā pariggahaṇalakkhaṇā sammāvācā. Sammā samuṭṭhāpanalakkhaṇo sammākammanto. Sammā	1285	
PA_atk-s01_01a:1285_5	vodāpanalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā	1285	
PA_atk-s01_01a:1285_6	sammāsati. Sammā samādhānalakkhaṇo sammāsamādhi. Etesu ekekassa tīṇi tīṇi kiccāni	1285	
PA_atk-s01_01a:1285_7	honti. Seyyathidaṃ, sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ	1285	
PA_atk-s01_01a:1285_8	pajahati, nirodhaṃ ārammaṇaṃ karoti, sampayuttadhamme ca passati tappaṭicchādakamohavidhamanavasena	1285	
PA_atk-s01_01a:1285_9	asammohato. Sammāsaṅkappādayopi tatheva micchāsaṅkappādīni pajahanti, nirodhañca	1285	
PA_atk-s01_01a:1285_10	ārammaṇaṃ karonti, visesato panettha sammāsaṅkappo sahajātadhamme abhiniropeti. Sammāvācā	12851	
PA_atk-s01_01a:1285_11	sammā pariggaṇhati. Sammākammanto sammā samuṭṭhāpeti. Sammāājīvo sammā vodāpeti.	12851	
PA_atk-s01_01a:1285_12	Sammāvāyāmo sammā paggaṇhati. Sammāsati sammā upaṭṭhāpeti. Sammāsamādhi sammā padahati.	12851	
PA_atk-s01_01a:1286_0	Api cesā sammādiṭṭhi nāma pubbabhāge nānākkhaṇā nānārammaṇā hoti, maggakkhaṇe ekakkhaṇā	1286	
PA_atk-s01_01a:1286_1	ekārammaṇā. Kiccato pana “dukkhe ñāṇa”ntiādīni cattāri nāmāni labhati. Sammāsaṅkappādayopi	1286	
PA_atk-s01_01a:1286_2	pubbabhāge nānākkhaṇā nānārammaṇā honti. Maggakkhaṇe ekakkhaṇā ekārammaṇā. Tesu sammāsaṅkappo	1286	
PA_atk-s01_01a:1286_3	kiccato “nekkhammasaṅkappo”tiādīni tīṇi nāmāni labhati. Sammā vācādayo tisso viratiyopi	1286	
PA_atk-s01_01a:1286_4	honti, cetanādayopi honti, maggakkhaṇe pana viratiyeva. Sammāvāyāmo sammāsatīti idampi	1286	
PA_atk-s01_01a:1286_5	dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi	1286	
PA_atk-s01_01a:1286_6	pana pubbabhāgepi maggakkhaṇepi sammāsamādhiyeva.	1286	
PA_atk-s01_01a:1287_0	Iti imesu aṭṭhasu dhammesu bhagavatā nibbānādhigamāya paṭipannassa yogino bahukārattā	1287	
PA_atk-s01_01a:1287_1	paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā	1287	
PA_atk-s01_01a:1287_2	etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā	1287	
PA_atk-s01_01a:1287_3	kilesacore ghātento khemena yogāvacaro nibbānaṃ pāpuṇāti. Tena vuttaṃ – “nibbānādhigamāya	1287	
PA_atk-s01_01a:1287_4	paṭipannassa yogino bahukārattā paṭhamaṃ sammādiṭṭhi desitā”ti.	1287	
PA_atk-s01_01a:1288_0	Sammāsaṅkappo pana tassā bahukāro, tasmā tadanantaraṃ vutto. Yathā hi heraññiko hatthena	1288	
PA_atk-s01_01a:1288_1	parivaṭṭetvā parivaṭṭetvā cakkhunā kahāpaṇaṃ olokento – “ayaṃ cheko, ayaṃ kūṭo”ti	1288	
PA_atk-s01_01a:1288_2	jānāti. Evaṃ yogāvacaropi pubbabhāge vitakkena vitakketvā vipassanāpaññāya olokayamāno	1288	
PA_atk-s01_01a:1288_3	– “ime dhammā kāmāvacarā, ime dhammā rūpāvacarādayo”ti pajānāti. Yathā vā pana purisena	1288	
PA_atk-s01_01a:1288_4	koṭiyaṃ gahetvā parivaṭṭetvā parivaṭṭetvā dinnaṃ mahārukkhaṃ tacchako vāsiyā tacchetvā	1288	
PA_atk-s01_01a:1288_5	kamme upaneti, evaṃ vitakkena vitakketvā vitakketvā dinne dhamme yogāvacaro paññāya	1288	
PA_atk-s01_01a:1288_6	– “ime kāmāvacarā, ime rūpāvacarā”tiādinā nayena paricchinditvā kamme upaneti. Tena	1288	
PA_atk-s01_01a:1288_7	vuttaṃ – “sammāsaṅkappo pana tassā bahukāro, tasmā tadanantaraṃ vutto”ti. Svāyaṃ	1288	
PA_atk-s01_01a:1288_8	yathā sammādiṭṭhiyā evaṃ sammāvācāyapi upakārako. Yathāha – “pubbe kho, visākha,	1288	
PA_atk-s01_01a:1288_9	vitakketvā vicāretvā pacchā vācaṃ bhindatī”ti, tasmā tadanantaraṃ sammāvācā vuttā.	1288	
PA_atk-s01_01a:1289_0	Yasmā pana – “idañcidañca karissāmā”ti paṭhamaṃ vācāya saṃvidahitvā loke kammante	1289	
PA_atk-s01_01a:1289_1	payojenti; tasmā vācā kāyakammassa upakārikāti sammāvācāya anantaraṃ sammākammanto	1289	
PA_atk-s01_01a:1289_2	vutto. Catubbidhaṃ pana vacīduccaritaṃ, tividhañca kāyaduccaritaṃ pahāya ubhayaṃ	1289	
PA_atk-s01_01a:1289_3	sucaritaṃ pūrentasseva yasmā ājīvaṭṭhamakaṃ sīlaṃ pūreti, na itarassa, tasmā tadubhayānantaraṃ	1289	
PA_atk-s01_01a:1289_4	sammāājīvo vutto. Evaṃ visuddhājīvena pana “parisuddho me ājīvo”ti ettāvatā ca paritosaṃ	1289	
PA_atk-s01_01a:1289_5	katvā suttapamattena viharituṃ na yuttaṃ, atha kho “sabbiriyāpathesu idaṃ vīriyaṃ	1289	
PA_atk-s01_01a:1289_6	samārabhitabba”nti dassetuṃ tadanantaraṃ sammāvāyāmo vutto. Tato “āraddhavīriyenapi	1289	
PA_atk-s01_01a:1289_7	kāyādīsu catūsu vatthūsu sati sūpaṭṭhitā kātabbā”ti dassanatthaṃ tadanantaraṃ sammāsati	1289	
PA_atk-s01_01a:1289_8	desitā. Yasmā panevaṃ sūpaṭṭhitā sati samādhissupakārānupakārānaṃ dhammānaṃ gatiyo	1289	
PA_atk-s01_01a:1289_9	samannesitvā pahoti ekattārammaṇe cittaṃ samādhātuṃ, tasmā sammāsatiyā anantaraṃ	1289	
PA_atk-s01_01a:1289_10	sammāsamādhi desitoti veditabbo. Etesaṃ dhammānaṃ sacchikiriyāyāti etesaṃ sotāpattiphalādīnaṃ	12891	
PA_atk-s01_01a:1289_11	paccakkhakiriyatthāya.	12891	
PA_atk-s01_01a:1290	Dve pabbajitavatthuvaṇṇanā	129	
PA_atk-s01_01a:1291_0	376-377. Ekamidāhanti idaṃ kasmā āraddhaṃ? Ayaṃ kira rājā – “rūpaṃ attā”ti evaṃladdhiko,	1291	
PA_atk-s01_01a:1291_1	tenassa desanāya cittaṃ nādhimuccati. Atha bhagavatā tassa laddhiyā āvikaraṇatthaṃ	1291	
PA_atk-s01_01a:1291_2	ekaṃ kāraṇaṃ āharituṃ idamāraddhaṃ. Tatrāyaṃ saṅkhepattho – “ahaṃ ekaṃ samayaṃ ghositārāme	1291	
PA_atk-s01_01a:1291_3	viharāmi, tatra vasantaṃ maṃ te dve pabbajitā evaṃ pucchiṃsu. Athāhaṃ tesaṃ buddhuppādaṃ	1291	
PA_atk-s01_01a:1291_4	dassetvā tantidhammaṃ nāma kathento idamavocaṃ – “āvuso, saddhāsampanno nāma kulaputto	1291	
PA_atk-s01_01a:1291_5	evarūpassa satthu sāsane pabbajito, evaṃ tividhaṃ sīlaṃ pūretvā paṭhamajjhānādīni	1291	
PA_atk-s01_01a:1291_6	patvā ṭhito ‘taṃ jīva’ntiādīni vadeyya, yuttaṃ nu kho etamassā”ti? Tato tehi “yutta”nti	1291	
PA_atk-s01_01a:1291_7	vutte “ahaṃ kho panetaṃ, āvuso, evaṃ jānāmi, evaṃ passāmi, atha ca panāhaṃ na vadāmī”ti	1291	
PA_atk-s01_01a:1291_8	taṃ vādaṃ paṭikkhipitvā uttari khīṇāsavaṃ dassetvā “imassa evaṃ vattuṃ na yutta”nti	1291	
PA_atk-s01_01a:1291_9	avocaṃ. Te mama vacanaṃ sutvā attamanā ahesunti. Evaṃ vutte sopi attamano ahosi.	1291	
PA_atk-s01_01a:1291_10	Tenāha – “idamavoca bhagavā. Attamano oṭṭhaddho licchavī bhagavato bhāsitaṃ abhinandī”ti.	12911	
PA_atk-s01_01a:1292	Iti sumaṅgalavilāsiniyā dīghanikāyaṭṭhakathāyaṃ	129	
PA_atk-s01_01a:1293	Mahālisuttavaṇṇanā niṭṭhitā.	129	
PA_atk-s01_01a:1294	7. Jāliyasuttavaṇṇanā	129	
PA_atk-s01_01a:1295	Dve pabbajitavatthuvaṇṇanā	129	
PA_atk-s01_01a:1296_0	378. Evaṃ me sutaṃ…pe… kosambiyanti jāliyasuttaṃ. Tatrāyaṃ apubbapadavaṇṇanā. Ghositārāmeti	1296	
PA_atk-s01_01a:1296_1	ghositena seṭṭhinā kate ārāme. Pubbe kira allakapparaṭṭhaṃ nāma ahosi. Tato kotūhaliko	1296	
PA_atk-s01_01a:1296_2	nāma daliddo chātakabhayena saputtadāro avantiraṭṭhaṃ gacchanto puttaṃ vahituṃ asakkonto	1296	
PA_atk-s01_01a:1296_3	chaḍḍetvā agamāsi, mātā nivattitvā taṃ gahetvā gatā, te ekaṃ gopālakagāmaṃ pavisiṃsu.	1296	
PA_atk-s01_01a:1296_4	Gopālakena ca tadā bahupāyāso paṭiyatto hoti, te tato pāyāsaṃ labhitvā bhuñjiṃsu.	1296	
PA_atk-s01_01a:1296_5	Atha so puriso balavapāyāsaṃ bhutto jīrāpetuṃ asakkonto rattibhāge kālaṃ katvā tattheva	1296	
PA_atk-s01_01a:1296_6	sunakhiyā kucchismiṃ paṭisandhiṃ gahetvā kukkuro jāto, so gopālakassa piyo ahosi.	1296	
PA_atk-s01_01a:1296_7	Gopālako ca paccekabuddhaṃ upaṭṭhahati. Paccekabuddhopi bhattakiccapariyosāne kukkurassa	1296	
PA_atk-s01_01a:1296_8	ekekaṃ piṇḍaṃ deti, so paccekabuddhe sinehaṃ uppādetvā gopālakena saddhiṃ paṇṇasālampi	1296	
PA_atk-s01_01a:1296_9	gacchati. Gopālake asannihite bhattavelāyaṃ sayameva gantvā kālārocanatthaṃ paṇṇasāladvāre	1296	
PA_atk-s01_01a:1296_10	bhussati, antarāmaggepi caṇḍamige disvā bhussitvā palāpeti. So paccekabuddhe mudukena	12961	
PA_atk-s01_01a:1296_11	cittena kālaṃkatvā devaloke nibbatti. Tatrassa ghosakadevaputto tveva nāmaṃ ahosi.	12961	
PA_atk-s01_01a:1296_12	So devalokato cavitvā kosambiyaṃ ekassa kulassa ghare nibbatti. Taṃ aputtako seṭṭhi	12961	
PA_atk-s01_01a:1296_13	tassa mātāpitūnaṃ dhanaṃ datvā puttaṃ katvā aggahesi. Atha attano putte jāte sattakkhattuṃ	12961	
PA_atk-s01_01a:1296_14	ghātāpetuṃ upakkami. So puññavantatāya sattasupi ṭhānesu maraṇaṃ appatvā avasāne	12961	
PA_atk-s01_01a:1296_15	ekāya seṭṭhidhītāya veyyattiyena laddhajīvito aparabhāge pituaccayena seṭṭhiṭṭhānaṃ	12961	
PA_atk-s01_01a:1296_16	patvā ghosakaseṭṭhi nāma jāto. Aññepi kosambiyaṃ kukkuṭaseṭṭhi, pāvāriyaseṭṭhīti	12961	
PA_atk-s01_01a:1296_17	dve seṭṭhino atthi, iminā saddhiṃ tayo ahesuṃ.	12961	
PA_atk-s01_01a:1297_0	Tena ca samayena himavantato pañcasatatāpasā sarīrasantappanatthaṃ antarantarākosambiṃ	1297	
PA_atk-s01_01a:1297_1	āgacchanti, tesaṃ ete tayo seṭṭhī attano attano uyyānesu paṇṇakuṭiyo katvā upaṭṭhānaṃ	1297	
PA_atk-s01_01a:1297_2	karonti. Athekadivasaṃ te tāpasā himavantato āgacchantā mahākantāre tasitā kilantā	1297	
PA_atk-s01_01a:1297_3	ekaṃ mahantaṃ vaṭarukkhaṃ patvā tattha adhivatthāya devatāya santikā saṅgahaṃ paccāsisantā	1297	
PA_atk-s01_01a:1297_4	nisīdiṃsu. Devatā sabbālaṅkāravibhūsitaṃ hatthaṃ pasāretvā tesaṃ pānīyapānakādīni	1297	
PA_atk-s01_01a:1297_5	datvā kilamathaṃ paṭivinodesi, ete devatāyānubhāvena vimhitā pucchiṃsu – “kiṃ nu	1297	
PA_atk-s01_01a:1297_6	kho, devate, kammaṃ katvā tayā ayaṃ sampatti laddhā”ti? Devatā āha – “loke buddho	1297	
PA_atk-s01_01a:1297_7	nāma bhagavā uppanno, so etarahi sāvatthiyaṃ viharati, anāthapiṇḍiko gahapati taṃ	1297	
PA_atk-s01_01a:1297_8	upaṭṭhahati. So uposathadivasesu attano bhatakānaṃ pakatibhattavetanameva datvā uposathaṃ	1297	
PA_atk-s01_01a:1297_9	kārāpesi. Athāhaṃ ekadivasaṃ majjhanhike pātarāsatthāya āgato kañci bhatakakammaṃ	1297	
PA_atk-s01_01a:1297_10	akarontaṃ disvā – ‘ajja manussā kasmā kammaṃ na karontī’ti pucchiṃ. Tassa me tamatthaṃ	12971	
PA_atk-s01_01a:1297_11	ārocesuṃ. Athāhaṃ etadavocaṃ – ‘idāni upaḍḍhadivaso gato, sakkā nu kho upaḍḍhuposathaṃ	12971	
PA_atk-s01_01a:1297_12	kātu’nti. Tato seṭṭhissa paṭivedetvā “sakkā kātu”nti āha. Svāhaṃ upaḍḍhadivasaṃ upaḍḍhuposathaṃ	12971	
PA_atk-s01_01a:1297_13	samādiyitvā tadaheva kālaṃ katvā imaṃ sampattiṃ paṭilabhi”nti.	12971	
PA_atk-s01_01a:1298_0	Atha te tāpasā “buddho kira uppanno”ti sañjātapītipāmojjā tatova sāvatthiṃ gantukāmā	1298	
PA_atk-s01_01a:1298_1	hutvāpi – “bahukārā no upaṭṭhākaseṭṭhino tesampi imamatthamārocessāmā”ti kosambiṃ	1298	
PA_atk-s01_01a:1298_2	gantvā seṭṭhīhi katasakkārabahumānā “tadaheva mayaṃ gacchāmā”ti āhaṃsu. “Kiṃ, bhante,	1298	
PA_atk-s01_01a:1298_3	turitāttha, nanu tumhe pubbe cattāro pañca māse vasitvā gacchathā”ti ca vutte taṃ	1298	
PA_atk-s01_01a:1298_4	pavattiṃ ārocesuṃ. “Tena hi, bhante, saheva gacchāmā”ti ca vutte “gacchāma mayaṃ,	1298	
PA_atk-s01_01a:1298_5	tumhe saṇikaṃ āgacchathā”ti sāvatthiṃ gantvā bhagavato santike pabbajitvā arahattaṃ	1298	
PA_atk-s01_01a:1298_6	pāpuṇiṃsu. Tepi seṭṭhino pañcasatapañcasatasakaṭaparivārā sāvatthiṃ gantvā dānādīni	1298	
PA_atk-s01_01a:1298_7	datvā kosambiṃ āgamanatthāya bhagavantaṃ yācitvā paccāgamma tayo vihāre kāresuṃ.	1298	
PA_atk-s01_01a:1298_8	Tesu kukkuṭaseṭṭhinā kato kukkuṭārāmo nāma, pāvāriyaseṭṭhinā kato pāvārikambavanaṃ	1298	
PA_atk-s01_01a:1298_9	nāma, ghositaseṭṭhinā kato ghositārāmo nāma ahosi. Taṃ sandhāya vuttaṃ – “kosambiyaṃ	1298	
PA_atk-s01_01a:1298_10	viharati ghositārāme”ti.	12981	
PA_atk-s01_01a:1299_0	Muṇḍiyoti idaṃ tassa nāmaṃ. Jāliyoti idampi itarassa nāmameva. Yasmā panassa upajjhāyo	1299	
PA_atk-s01_01a:1299_1	dārumayena pattena piṇḍāya carati, tasmā dārupattikantevāsīti vuccati. Etadavocunti	1299	
PA_atk-s01_01a:1299_2	upārambhādhippāyena vādaṃ āropetukāmā hutvā etadavocuṃ. Iti kira nesaṃ ahosi, sace	1299	
PA_atk-s01_01a:1299_3	samaṇo gotamo “taṃ jīvaṃ taṃ sarīra”nti vakkhati, athassa mayaṃ etaṃ vādaṃ āropessāma	1299	
PA_atk-s01_01a:1299_4	– “bho gotama, tumhākaṃ laddhiyā idheva satto bhijjati, tena vo vādo ucchedavādo	1299	
PA_atk-s01_01a:1299_5	hotī”ti. Sace pana “aññaṃ jīvaṃ aññaṃ sarīra”nti vakkhati, athassetaṃ vādaṃ āropessāma	1299	
PA_atk-s01_01a:1299_6	“tumhākaṃ vāde rūpaṃ bhijjati, na satto bhijjati. Tena vo vāde satto sassato āpajjatī”ti.	1299	
PA_atk-s01_01a:1299_7	Atha bhagavā “ime vādāropanatthāya pañhaṃ pucchanti, mama sāsane ime dve ante anupagamma	1299	
PA_atk-s01_01a:1299_8	majjhimā paṭipadā atthīti na jānanti, handa nesaṃ pañhaṃ avissajjetvā tassāyeva paṭipadāya	1299	
PA_atk-s01_01a:1299_9	āvibhāvatthaṃ dhammaṃ desemī”ti cintetvā “tena hāvuso”tiādimāha.	1299	
PA_atk-s01_01a:1300_0	379-380. Tattha kallaṃ nu kho tassetaṃ vacanāyāti tassetaṃ saddhāpabbajitassa tividhaṃ	1300	
PA_atk-s01_01a:1300_1	sīlaṃ paripūretvā paṭhamajjhānaṃ pattassa yuttaṃ nu kho etaṃ vattunti attho. Taṃ	1300	
PA_atk-s01_01a:1300_2	sutvā paribbājakā puthujjano nāma yasmā nibbicikiccho na hoti, tasmā kadāci evaṃ	1300	
PA_atk-s01_01a:1300_3	vadeyyāti maññamānā – “kallaṃ tassetaṃ vacanāyā”ti āhaṃsu. Atha ca panāhaṃ na vadāmīti	1300	
PA_atk-s01_01a:1300_4	ahaṃ etamevaṃ jānāmi, no ca evaṃ vadāmi, atha kho kasiṇaparikammaṃ katvā bhāventassa	1300	
PA_atk-s01_01a:1300_5	paññābalena uppannaṃ mahaggatacittametanti saññaṃ ṭhapesiṃ. Na kallaṃ tassetanti	1300	
PA_atk-s01_01a:1300_6	idaṃ te paribbājakā – “yasmā khīṇāsavo vigatasammoho tiṇṇavicikiccho, tasmā na yuttaṃ	1300	
PA_atk-s01_01a:1300_7	tassetaṃ vattu”nti maññamānā vadanti. Sesamettha uttānatthamevāti.	1300	
PA_atk-s01_01a:1301	Iti sumaṅgalavilāsiniyā dīghanikāyaṭṭhakathāyaṃ	130	
PA_atk-s01_01a:1302	Jāliyasuttavaṇṇanā niṭṭhitā.	130	
PA_atk-s01_01a:1303	8. Mahāsīhanādasuttavaṇṇanā	130	
PA_atk-s01_01a:1304	Acelakassapavatthuvaṇṇanā	130	
PA_atk-s01_01a:1305_0	381. Evaṃ me sutaṃ…pe… uruññāyaṃ viharatīti mahāsīhanādasuttaṃ. Tatrāyaṃ apubbapadavaṇṇanā.	1305	
PA_atk-s01_01a:1305_1	Uruññāyanti uruññāti tassa raṭṭhassapi nagarassapi etadeva nāmaṃ, bhagavā uruññānagaraṃ	1305	
PA_atk-s01_01a:1305_2	upanissāya viharati. Kaṇṇakatthale migadāyeti tassa nagarassa avidūre kaṇṇakatthalaṃ	1305	
PA_atk-s01_01a:1305_3	nāma eko ramaṇīyo bhūmibhāgo atthi. So migānaṃ abhayatthāya dinnattā “migadāyo”ti	1305	
PA_atk-s01_01a:1305_4	vuccati, tasmiṃ kaṇṇakatthale migadāye. Aceloti naggaparibbājako. Kassapoti tassa	1305	
PA_atk-s01_01a:1305_5	nāmaṃ. Tapassinti tapanissitakaṃ. Lūkhājīvinti acelakamuttācārādivasena lūkho ājīvo	1305	
PA_atk-s01_01a:1305_6	assāti lūkhājīvī, taṃ lūkhājīviṃ. Upakkosatīti upaṇḍeti. Upavadatīti hīḷeti vambheti.	1305	
PA_atk-s01_01a:1305_7	Dhammassa ca anudhammaṃ byākarontīti bhotā gotamena vuttakāraṇassa anukāraṇaṃ kathenti.	1305	
PA_atk-s01_01a:1305_8	Sahadhammiko vādānuvādoti parehi vuttakāraṇena sakāraṇo hutvā tumhākaṃ vādo vā anuvādo	1305	
PA_atk-s01_01a:1305_9	vā viññūhi garahitabbaṃ, kāraṇaṃ koci appamattakopi kiṃ na āgacchati. Idaṃ vuttaṃ	1305	
PA_atk-s01_01a:1305_10	hoti, “kiṃ sabbākārenapi tava vāde gārayhaṃ kāraṇaṃ natthī”ti. Anabbhakkhātukāmāti	13051	
PA_atk-s01_01a:1305_11	na abhūtena vattukāmā.	13051	
PA_atk-s01_01a:1306_0	382. Ekaccaṃ tapassiṃ lūkhājīvintiādīsu idhekacco acelakapabbajjāditapanissitattā	1306	
PA_atk-s01_01a:1306_1	tapassī “lūkhena jīvitaṃ kappessāmī”ti tiṇagomayādibhakkhanādīhi nānappakārehi attānaṃ	1306	
PA_atk-s01_01a:1306_2	kilameti, appapuññatāya ca sukhena jīvitavuttimeva na labhati, so tīṇi duccaritāni	1306	
PA_atk-s01_01a:1306_3	pūretvā niraye nibbattati.	1306	
PA_atk-s01_01a:1307_0	Aparo tādisaṃ tapanissitopi puññavā hoti, labhati lābhasakkāraṃ. So “na dāni mayā	1307	
PA_atk-s01_01a:1307_1	sadiso atthī”ti attānaṃ ucce ṭhāne sambhāvetvā “bhiyyosomattāya lābhaṃ uppādessāmī”ti	1307	
PA_atk-s01_01a:1307_2	anesanavasena tīṇi duccaritāni pūretvā niraye nibbattati. Ime dve sandhāya paṭhamanayo vutto.	1307	
PA_atk-s01_01a:1308_0	Aparo tapanissitako lūkhājīvī appapuñño hoti, na labhati sukhena jīvitavuttiṃ. So	1308	
PA_atk-s01_01a:1308_1	“mayhaṃ pubbepi akatapuññatāya sukhajīvikā nuppajjati, handadāni puññāni karomī”ti	1308	
PA_atk-s01_01a:1308_2	tīṇi sucaritāni pūretvā sagge nibbattati.	1308	
PA_atk-s01_01a:1309_0	Aparo lūkhājīvī puññavā hoti, labhati sukhena jīvitavuttiṃ. So – “mayhaṃ pubbepi	1309	
PA_atk-s01_01a:1309_1	katapuññatāya sukhajīvikā uppajjatī”ti cintetvā anesanaṃ pahāya tīṇi sucaritāni pūretvā	1309	
PA_atk-s01_01a:1309_2	sagge nibbattati. Ime dve sandhāya dutiyanayo vutto.	1309	
PA_atk-s01_01a:1310_0	Eko pana tapassī appadukkhavihārī hoti bāhirakācārayutto tāpaso vā channaparibbājako	1310	
PA_atk-s01_01a:1310_1	vā, appapuññatāya ca manāpe paccaye na labhati. So anesanavasena tīṇi duccaritāni	1310	
PA_atk-s01_01a:1310_2	pūretvā attānaṃ sukhe ṭhapetvā niraye nibbattati.	1310	
PA_atk-s01_01a:1311_0	Aparo puññavā hoti, so – “na dāni mayā sadiso atthī”ti mānaṃ uppādetvā anesanavasena	1311	
PA_atk-s01_01a:1311_1	lābhasakkāraṃ vā uppādento micchādiṭṭhivasena – “sukho imissā paribbājikāya daharāya	1311	
PA_atk-s01_01a:1311_2	mudukāya lomasāya samphasso”tiādīni cintetvā kāmesu pātabyataṃ vā āpajjanto tīṇi	1311	
PA_atk-s01_01a:1311_3	duccaritāni pūretvā niraye nibbattati. Ime dve sandhāya tatiyanayo vutto.	1311	
PA_atk-s01_01a:1312	Aparo pana appadukkhavihārī appapuñño hoti, so – “ahaṃ pubbepi akatapuññatāya sukhena jīvikaṃ na labhāmī”ti tīṇi sucaritāni pūretvā sagge nibbattati.	131	
PA_atk-s01_01a:1313_0	Aparo puññavā hoti, so – “pubbepāhaṃ katapuññatāya sukhaṃ labhāmi, idāni puññāni	1313	
PA_atk-s01_01a:1313_1	karissāmī”ti tīṇi sucaritāni pūretvā sagge nibbattati. Ime dve sandhāya catutthanayo	1313	
PA_atk-s01_01a:1313_2	vutto. Idaṃ titthiyavasena āgataṃ, sāsanepi pana labbhati.	1313	
PA_atk-s01_01a:1314_0	Ekacco hi dhutaṅgasamādānavasena lūkhājīvī hoti, appapuññatāya vā sakalampi gāmaṃ	1314	
PA_atk-s01_01a:1314_1	vicaritvā udarapūraṃ na labhati. So – “paccaye uppādessāmī”ti vejjakammādivasena	1314	
PA_atk-s01_01a:1314_2	vā anesanaṃ katvā, arahattaṃ vā paṭijānitvā, tīṇi vā kuhanavatthūni paṭisevitvā niraye nibbattati.	1314	
PA_atk-s01_01a:1315	Aparo ca tādisova puññavā hoti. So tāya puññasampattiyā mānaṃ janayitvā uppannaṃ lābhaṃ thāvaraṃ kattukāmo anesanavasena tīṇi duccaritāni pūretvā niraye uppajjati.	131	
PA_atk-s01_01a:1316_0	Aparo samādinnadhutaṅgo appapuññova hoti, na labhati sukhena jīvitavuttiṃ. So – “pubbepāhaṃ	1316	
PA_atk-s01_01a:1316_1	akatapuññatāya kiñci na labhāmi, sace idāni anesanaṃ karissaṃ, āyatimpi dullabhasukho	1316	
PA_atk-s01_01a:1316_2	bhavissāmī”ti tīṇi sucaritāni pūretvā arahattaṃ pattuṃ asakkonto sagge nibbattati.	1316	
PA_atk-s01_01a:1317	Aparo puññavā hoti, so – “pubbepāhaṃ katapuññatāya etarahi sukhito, idānipi puññaṃ karissāmī”ti anesanaṃ pahāya tīṇi sucaritāni pūretvā arahattaṃ pattuṃ asakkonto sagge nibbattati.	131	
PA_atk-s01_01a:1318_0	383. Āgatiñcāti – “asukaṭṭhānato nāma ime āgatā”ti evaṃ āgatiñca. Gatiñcāti idāni	1318	
PA_atk-s01_01a:1318_1	gantabbaṭṭhānañca. Cutiñcāti tato cavanañca. Upapattiñcāti tato cutānaṃ puna upapattiñca.	1318	
PA_atk-s01_01a:1318_2	Kiṃ sabbaṃ tapaṃ garahissāmīti – “kena kāraṇena garahissāmi, garahitabbameva hi mayaṃ	1318	
PA_atk-s01_01a:1318_3	garahāma, pasaṃsitabbaṃ pasaṃsāma, na bhaṇḍikaṃ karonto mahārajako viya dhotañca	1318	
PA_atk-s01_01a:1318_4	adhotañca ekato karomā”ti dasseti. Idāni tamatthaṃ pakāsento – “santi kassapa eke	1318	
PA_atk-s01_01a:1318_5	samaṇabrāhmaṇā”tiādimāha.	1318	
PA_atk-s01_01a:1319_0	384. Yaṃ te ekaccanti pañcavidhaṃ sīlaṃ, tañhi loke na koci “na sādhū”ti vadati.	1319	
PA_atk-s01_01a:1319_1	Puna yaṃ te ekaccanti pañcavidhaṃ veraṃ, taṃ na koci “sādhū”ti vadati. Puna yaṃ te	1319	
PA_atk-s01_01a:1319_2	ekaccanti pañcadvāre asaṃvaraṃ, te kira – “cakkhu nāma na nirundhitabbaṃ, cakkhunā	1319	
PA_atk-s01_01a:1319_3	manāpaṃ rūpaṃ daṭṭhabba”nti vadanti, esa nayo sotādīsu. Puna yaṃ te ekaccanti pañcadvāre saṃvaraṃ.	1319	
PA_atk-s01_01a:1320_0	Evaṃ paresaṃ vādena saha attano vādassa samānāsamānataṃ dassetvā idāni attano vādena	1320	
PA_atk-s01_01a:1320_1	saha paresaṃ vādassa samānāsamānataṃ dassento “yaṃ maya”ntiādimāha. Tatrāpi pañcasīlādivaseneva attho veditabbo.	1320	
PA_atk-s01_01a:1321	Samanuyuñjāpanakathāvaṇṇanā	132	
PA_atk-s01_01a:1322_0	385. Samanuyuñjantanti samanuyuñjantu, ettha ca laddhiṃ pucchanto samanuyuñjati nāma,	1322	
PA_atk-s01_01a:1322_1	kāraṇaṃ pucchanto samanugāhati nāma, ubhayaṃ pucchanto samanubhāsati nāma. Satthārā	1322	
PA_atk-s01_01a:1322_2	vā satthāranti satthārā vā saddhiṃ satthāraṃ upasaṃharitvā – “kiṃ te satthā te dhamme	1322	
PA_atk-s01_01a:1322_3	sabbaso pahāya vattati, udāhu samaṇo gotamo”ti. Dutiyapadepi eseva nayo.	1322	
PA_atk-s01_01a:1323_0	Idāni tamatthaṃ yojetvā dassento – “ye imesaṃ bhavata”ntiādimāha. Tattha akusalā	1323	
PA_atk-s01_01a:1323_1	akusalasaṅkhātāti akusalā ceva “akusalā”ti ca saṅkhātā ñātā koṭṭhāsaṃ vā katvā ṭhapitāti	1323	
PA_atk-s01_01a:1323_2	attho. Esa nayo sabbapadesu. Api cettha sāvajjāti sadosā. Na alamariyāti niddosaṭṭhena	1323	
PA_atk-s01_01a:1323_3	ariyā bhavituṃ nālaṃ asamatthā.	1323	
PA_atk-s01_01a:1324_0	386-392. Yaṃ viññū samanuyuñjantāti yena viññū amhe ca aññe ca pucchantā evaṃ vadeyyuṃ,	1324	
PA_atk-s01_01a:1324_1	taṃ ṭhānaṃ vijjati, atthi taṃ kāraṇanti attho. Yaṃ vā pana bhonto pare gaṇācariyāti	1324	
PA_atk-s01_01a:1324_2	pare pana bhonto gaṇācariyā yaṃ vā taṃ vā appamattakaṃ pahāya vattantīti attho. Amheva	1324	
PA_atk-s01_01a:1324_3	tattha yebhuyyena pasaṃseyyunti idaṃ bhagavā satthārā satthāraṃ samanuyuñjanepi āha	1324	
PA_atk-s01_01a:1324_4	– saṅghena saṃghaṃ samanuyuñjanepi. Kasmā? Saṅghapasaṃsāyapi satthuyeva pasaṃsāsiddhito.	1324	
PA_atk-s01_01a:1324_5	Pasīdamānāpi hi buddhasampattiyā saṅghe, saṅghasampattiyā ca buddhe pasīdanti, tathā	1324	
PA_atk-s01_01a:1324_6	hi bhagavato sarīrasampattiṃ disvā, dhammadesanaṃ vā sutvā bhavanti vattāro – “lābhā	1324	
PA_atk-s01_01a:1324_7	vata bho sāvakānaṃ ye evarūpassa satthu santikāvacarā”ti, evaṃ buddhasampattiyā saṅghe	1324	
PA_atk-s01_01a:1324_8	pasīdanti. Bhikkhūnaṃ panācāragocaraṃ abhikkamapaṭikkamādīni ca disvā bhavanti vattāro	1324	
PA_atk-s01_01a:1324_9	– “santikāvacarānaṃ vata bho sāvakānaṃ ayañca upasamaguṇo satthu kīva rūpo bhavissatī”ti,	1324	
PA_atk-s01_01a:1324_10	evaṃ saṅghasampattiyā buddhe pasīdanti. Iti yā satthupasaṃsā, sā saṅghassa. Yā saṅghassa	13241	
PA_atk-s01_01a:1324_11	pasaṃsā, sā satthūti saṅghapasaṃsāyapi satthuyeva pasaṃsāsiddhito bhagavā dvīsupi	13241	
PA_atk-s01_01a:1324_12	nayesu – “amheva tattha yebhuyyena pasaṃseyyu”nti āha. Samaṇo gotamo ime dhamme anavasesaṃ	13241	
PA_atk-s01_01a:1324_13	pahāya vattati, yaṃ vā pana bhonto pare gaṇācariyātiādīsupi panettha ayamadhippāyo	13241	
PA_atk-s01_01a:1324_14	– sampattasamādānasetughātavasena hi tisso viratiyo. Tāsu sampattasamādāna viratimattameva	13241	
PA_atk-s01_01a:1324_15	aññesaṃ hoti, setughātavirati pana sabbena sabbaṃ natthi. Pañcasu pana tadaṅgavikkhambhanasamucchedapaṭipassaddhinissaraṇappahānesu	13241	
PA_atk-s01_01a:1324_16	aṭṭhasamāpattivasena ceva vipassanāmattavasena ca tadaṅgavikkhambhanappahānamattameva	13241	
PA_atk-s01_01a:1324_17	aññesaṃ hoti. Itarāni tīṇi pahānāni sabbena sabbaṃ natthi. Tathā sīlasaṃvaro, khantisaṃvaro,	13241	
PA_atk-s01_01a:1324_18	ñāṇasaṃvaro, satisaṃvaro, vīriyasaṃvaroti pañca saṃvarā, tesu pañcasīlamattameva	13241	
PA_atk-s01_01a:1324_19	adhivāsanakhantimattameva ca aññesaṃ hoti, sesaṃ sabbena sabbaṃ natthi.	13241	
PA_atk-s01_01a:1325_0	Pañca kho panime uposathuddesā, tesu pañcasīlamattameva aññesaṃ hoti. Pātimokkhasaṃvarasīlaṃ	1325	
PA_atk-s01_01a:1325_1	sabbena sabbaṃ natthi. Iti akusalappahāne ca kusalasamādāne ca, tīsu viratīsu, pañcasu	1325	
PA_atk-s01_01a:1325_2	pahānesu, pañcasu saṃvaresu, pañcasu uddesesu, – “ahameva ca mayhañca sāvakasaṅgho	1325	
PA_atk-s01_01a:1325_3	loke paññāyati, mayā hi sadiso satthā nāma, mayhaṃ sāvakasaṅghena sadiso saṅgho nāma	1325	
PA_atk-s01_01a:1325_4	natthī”ti bhagavā sīhanādaṃ nadati.	1325	
PA_atk-s01_01a:1326	Ariyaaṭṭhaṅgikamaggavaṇṇanā	132	
PA_atk-s01_01a:1327_0	393. Evaṃ sīhanādaṃ naditvā tassa sīhanādassa aviparītabhāvāvabodhanatthaṃ – “atthi,	1327	
PA_atk-s01_01a:1327_1	kassapa, maggo”tiādimāha. Tattha maggoti lokuttaramaggo. Paṭipadāti pubbabhāgapaṭipadā.	1327	
PA_atk-s01_01a:1327_2	Kālavādītiādīni brahmajāle vaṇṇitāni. Idāni taṃ duvidhaṃ maggañca paṭipadañca ekato	1327	
PA_atk-s01_01a:1327_3	katvā dassento – “ayameva ariyo”tiādimāha. Idaṃ pana sutvā acelo cintesi – “samaṇo	1327	
PA_atk-s01_01a:1327_4	gotamo mayhaṃyeva maggo ca paṭipadā ca atthi, aññesaṃ natthīti maññati, handassāhaṃ	1327	
PA_atk-s01_01a:1327_5	amhākampi maggaṃ kathemī”ti. Tato acelakapaṭipadaṃ kathesi. Tenāha – “evaṃ vutte	1327	
PA_atk-s01_01a:1327_6	acelo kassapo bhagavantaṃ etadavoca…pe… udakorohanānuyogamanuyutto viharatī”ti.	1327	
PA_atk-s01_01a:1328	Tapopakkamakathāvaṇṇanā	132	
PA_atk-s01_01a:1329_0	394. Tattha tapopakkamāti tapārambhā, tapakammānīti attho. Sāmaññasaṅkhātāti samaṇakammasaṅkhātā.	1329	
PA_atk-s01_01a:1329_1	Brahmaññasaṅkhātāti brāhmaṇakammasaṅkhātā. Acelakoti niccolo, naggoti attho. Muttācāroti	1329	
PA_atk-s01_01a:1329_2	visaṭṭhācāro, uccārakammādīsu lokiyakulaputtācārena virahito ṭhitakova uccāraṃ karoti,	1329	
PA_atk-s01_01a:1329_3	passāvaṃ karoti, khādati, bhuñjati ca. Hatthāpalekhanoti hatthe piṇḍamhi ṭhite jivhāya	1329	
PA_atk-s01_01a:1329_4	hatthaṃ apalikhati, uccāraṃ vā katvā hatthasmiññeva daṇḍakasaññī hutvā hatthena apalikhati.	1329	
PA_atk-s01_01a:1329_5	“Bhikkhāgahaṇatthaṃ ehi, bhante”ti vutto na etīti na ehibhaddantiko. “Tena hi tiṭṭha,	1329	
PA_atk-s01_01a:1329_6	bhante”ti vuttopi na tiṭṭhatīti natiṭṭhabhaddantiko. Tadubhayampi kira so – “etassa	1329	
PA_atk-s01_01a:1329_7	vacanaṃ kataṃ bhavissatī”ti na karoti. Abhihaṭanti puretaraṃ gahetvā āhaṭaṃ bhikkhaṃ,	1329	
PA_atk-s01_01a:1329_8	uddissakatanti “imaṃ tumhe uddissa kata”nti evaṃ ārocitaṃ bhikkhaṃ. Na nimantananti	1329	
PA_atk-s01_01a:1329_9	“asukaṃ nāma kulaṃ vā vīthiṃ vā gāmaṃ vā paviseyyāthā”ti evaṃ nimantitabhikkhampi	1329	
PA_atk-s01_01a:1329_10	na sādiyati, na gaṇhati. Na kumbhimukhāti kumbhito uddharitvā diyyamānaṃ bhikkhaṃ	13291	
PA_atk-s01_01a:1329_11	na gaṇhati. Na kaḷopimukhāti kaḷopīti ukkhali vā pacchi vā, tatopi na gaṇhati. Kasmā?	13291	
PA_atk-s01_01a:1329_12	Kumbhikaḷopiyo maṃ nissāya kaṭacchunā pahāraṃ labhantīti. Na eḷakamantaranti ummāraṃ	13291	
PA_atk-s01_01a:1329_13	antaraṃ katvā diyyamānaṃ na gaṇhati. Kasmā? “Ayaṃ maṃ nissāya antarakaraṇaṃ labhatī”ti.	13291	
PA_atk-s01_01a:1329_14	Daṇḍamusalesupi eseva nayo.	13291	
PA_atk-s01_01a:1330_0	Dvinnanti dvīsu bhuñjamānesu ekasmiṃ uṭṭhāya dente na gaṇhati. Kasmā? “Ekassa kabaḷantarāyo	1330	
PA_atk-s01_01a:1330_1	hotī”ti. Na gabbhiniyātiādīsu pana “gabbhiniyā kucchiyaṃ dārako kilamati. Pāyantiyā	1330	
PA_atk-s01_01a:1330_2	dārakassa khīrantarāyo hoti, purisantaragatāya ratiantarāyo hotī”ti na gaṇhati. Saṃkittīsūti	1330	
PA_atk-s01_01a:1330_3	saṃkittetvā katabhattesu, dubbhikkhasamaye kira acelakasāvakā acelakānaṃ atthāya	1330	
PA_atk-s01_01a:1330_4	tato tato taṇḍulādīni samādapetvā bhattaṃ pacanti. Ukkaṭṭho acelako tatopi na paṭiggaṇhati.	1330	
PA_atk-s01_01a:1330_5	Na yattha sāti yattha sunakho – “piṇḍaṃ labhissāmī”ti upaṭṭhito hoti, tattha tassa	1330	
PA_atk-s01_01a:1330_6	adatvā āhaṭaṃ na gaṇhati. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī,	1330	
PA_atk-s01_01a:1330_7	sace hi acelakaṃ disvā – “imassa bhikkhaṃ dassāmā”ti manussā bhattagehaṃ pavisanti,	1330	
PA_atk-s01_01a:1330_8	tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,	1330	
PA_atk-s01_01a:1330_9	tato āhaṭaṃ bhikkhaṃ na gaṇhati. Kasmā? Maṃ nissāya makkhikānaṃ gocarantarāyo jātoti.	1330	
PA_atk-s01_01a:1331_0	Thusodakanti sabbasassasambhārehi kataṃ sovīrakaṃ. Ettha ca surāpānameva sāvajjaṃ,	1331	
PA_atk-s01_01a:1331_1	ayaṃ pana sabbesupi sāvajjasaññī. Ekāgārikoti yo ekasmiṃyeva gehe bhikkhaṃ labhitvā	1331	
PA_atk-s01_01a:1331_2	nivattati. Ekālopikoti yo ekeneva ālopena yāpeti. Dvāgārikādīsupi eseva nayo. Ekissāpi	1331	
PA_atk-s01_01a:1331_3	dattiyāti ekāya dattiyā. Datti nāma ekā khuddakapāti hoti, yattha aggabhikkhaṃ pakkhipitvā	1331	
PA_atk-s01_01a:1331_4	ṭhapenti. Ekāhikanti ekadivasantarikaṃ. Addhamāsikanti addhamāsantarikaṃ. Pariyāyabhattabhojananti	1331	
PA_atk-s01_01a:1331_5	vārabhattabhojanaṃ, ekāhavārena dvīhavārena sattāhavārena aḍḍhamāsavārenāti evaṃ	1331	
PA_atk-s01_01a:1331_6	divasavārena āgatabhattabhojanaṃ.	1331	
PA_atk-s01_01a:1332_0	395. Sākabhakkhoti allasākabhakkho. Sāmākabhakkhoti sāmākataṇḍulabhakkho. Nīvārādīsu	1332	
PA_atk-s01_01a:1332_1	nīvāro nāma araññe sayaṃjātā vīhijāti. Daddulanti cammakārehi cammaṃ likhitvā chaḍḍitakasaṭaṃ.	1332	
PA_atk-s01_01a:1332_2	Haṭaṃ vuccati silesopi sevālopi. Kaṇanti kuṇḍakaṃ. Ācāmoti bhattaukkhalikāya laggo	1332	
PA_atk-s01_01a:1332_3	jhāmakaodano, taṃ chaḍḍitaṭṭhānatova gahetvā khādati, “odanakañjiya”ntipi vadanti.	1332	
PA_atk-s01_01a:1332_4	Piññākādayo pākaṭā eva. Pavattaphalabhojīti patitaphalabhojī.	1332	
PA_atk-s01_01a:1333_0	396. Sāṇānīti sāṇavākacoḷāni. Masāṇānīti missakacoḷāni. Chavadussānīti matasarīrato	1333	
PA_atk-s01_01a:1333_1	chaḍḍitavatthāni, erakatiṇādīni vā ganthetvā katanivāsanāni. Paṃsukūlānīti pathaviyaṃ	1333	
PA_atk-s01_01a:1333_2	chaḍḍitanantakāni. Tirīṭānīti rukkhatacavatthāni. Ajinanti ajinamigacammaṃ. Ajinakkhipanti	1333	
PA_atk-s01_01a:1333_3	tadeva majjhe phālitakaṃ. Kusacīranti kusatiṇāni ganthetvā katacīraṃ. Vākacīraphalakacīresupi	1333	
PA_atk-s01_01a:1333_4	eseva nayo. Kesakambalanti manussakesehi katakambalaṃ. Yaṃ sandhāya vuttaṃ –	1333	
PA_atk-s01_01a:1334_0	“Seyyathāpi bhikkhave, yāni kānici tantāvutāni vatthāni, kesakambalo tesaṃ paṭikiṭṭho	1334	
PA_atk-s01_01a:1334_1	akkhāyati. Kesakambalo, bhikkhave, sīte sīto, uṇhe uṇho appaggho ca dubbaṇṇo ca duggandho dukkhasamphasso”ti.	1334	
PA_atk-s01_01a:1335_0	Vāḷakambalanti assavālehi katakambalaṃ. Ulūkapakkhikanti ulūkapakkhāni ganthetvā	1335	
PA_atk-s01_01a:1335_1	katanivāsanaṃ. Ukkuṭikappadhānamanuyuttoti ukkuṭikavīriyaṃ anuyutto, gacchantopi	1335	
PA_atk-s01_01a:1335_2	ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake vā pakatikaṇṭake	1335	
PA_atk-s01_01a:1335_3	vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti. Seyyanti sayantopi	1335	
PA_atk-s01_01a:1335_4	tattheva seyyaṃ kappeti. Phalakaseyyanti rukkhaphalake seyyaṃ. Thaṇḍilaseyyanti thaṇḍile	1335	
PA_atk-s01_01a:1335_5	ucce bhūmiṭhāne seyyaṃ. Ekapassayikoti ekapasseneva sayati. Rajojalladharoti sarīraṃ	1335	
PA_atk-s01_01a:1335_6	telena makkhitvā rajuṭṭhānaṭṭhāne tiṭṭhati, athassa sarīre rajojallaṃ laggati, taṃ	1335	
PA_atk-s01_01a:1335_7	dhāreti. Yathāsanthatikoti laddhaṃ āsanaṃ akopetvā yadeva labhati, tattheva nisīdanasīlo.	1335	
PA_atk-s01_01a:1335_8	Vekaṭikoti vikaṭakhādanasīlo. Vikaṭanti gūthaṃ vuccati. Apānakoti paṭikkhittasītudakapāno.	1335	
PA_atk-s01_01a:1335_9	Sāyaṃ tatiyamassāti sāyatatiyakaṃ. Pāto, majjhanhike, sāyanti divasassa tikkhattuṃ	1335	
PA_atk-s01_01a:1335_10	pāpaṃ pavāhessāmīti udakorohanānuyogaṃ anuyutto viharatīti.	13351	
PA_atk-s01_01a:1336	Tapopakkamaniratthakatāvaṇṇanā	133	
PA_atk-s01_01a:1337_0	397. Atha bhagavā sīlasampadādīhi vinā tesaṃ tapopakkamānaṃ niratthakataṃ dassento	1337	
PA_atk-s01_01a:1337_1	– “acelako cepi kassapa hotī”tiādimāha. Tattha ārakā vāti dūreyeva. Averanti dosaveravirahitaṃ.	1337	
PA_atk-s01_01a:1337_2	Abyāpajjanti domanassabyāpajjarahitaṃ.	1337	
PA_atk-s01_01a:1338_0	398. Dukkaraṃ, bho gotamāti idaṃ kassapo “mayaṃ pubbe ettakamattaṃ sāmaññañca brahmaññañcāti	1338	
PA_atk-s01_01a:1338_1	vicarāma, tumhe pana aññaṃyeva sāmaññañca brahmaññañca vadathā”ti dīpento āha. Pakati	1338	
PA_atk-s01_01a:1338_2	kho esāti pakatikathā esā. Imāya ca, kassapa, mattāyāti “kassapa yadi iminā pamāṇena	1338	
PA_atk-s01_01a:1338_3	evaṃ parittakena paṭipattikkamena sāmaññaṃ vā brahmaññaṃ vā dukkaraṃ sudukkaraṃ nāma	1338	
PA_atk-s01_01a:1338_4	abhavissa, tato netaṃ abhavissa kallaṃ vacanāya dukkaraṃ sāmañña”nti ayamettha padasambandhena	1338	
PA_atk-s01_01a:1338_5	saddhiṃ attho. Etena nayena sabbattha padasambandho veditabbo.	1338	
PA_atk-s01_01a:1339_0	399. Dujjānoti idampi so “mayaṃ pubbe ettakena samaṇo vā brāhmaṇo vā hotīti vicarāma,	1339	
PA_atk-s01_01a:1339_1	tumhe pana aññathā vadathā”ti idaṃ sandhāyāha. Athassa bhagavā taṃ pakativādaṃ paṭikkhipitvā	1339	
PA_atk-s01_01a:1339_2	sabhāvatova dujjānabhāvaṃ āvikaronto punapi – “pakati kho”tiādimāha. Tatrāpi vuttanayeneva	1339	
PA_atk-s01_01a:1339_3	padasambandhaṃ katvā attho veditabbo.	1339	
PA_atk-s01_01a:1340	Sīlasamādhipaññāsampadāvaṇṇanā	134	
PA_atk-s01_01a:1341_0	400-401. Katamā pana sā, bho gotamāti kasmā pucchati. Ayaṃ kira paṇḍito bhagavato	1341	
PA_atk-s01_01a:1341_1	kathentasseva kathaṃ uggahesi, atha attano paṭipattiyā niratthakataṃ viditvā samaṇo	1341	
PA_atk-s01_01a:1341_2	gotamo – “tassa ‘cāyaṃ sīlasampadā, cittasampadā, paññāsampadā abhāvitā hoti asacchikatā,	1341	
PA_atk-s01_01a:1341_3	atha kho so ārakāva sāmaññā’tiādimāha. Handa dāni naṃ tā sampattiyo pucchāmī”ti sīlasampadādivijānanatthaṃ	1341	
PA_atk-s01_01a:1341_4	pucchati. Athassa bhagavā buddhuppādaṃ dassetvā tantidhammaṃ kathento tā sampattiyo	1341	
PA_atk-s01_01a:1341_5	dassetuṃ – “idha kassapā”tiādimāha. Imāya ca kassapa sīlasampadāyāti idaṃ arahattaphalameva	1341	
PA_atk-s01_01a:1341_6	sandhāya vuttaṃ. Arahattaphalapariyosānañhi bhagavato sāsanaṃ. Tasmā arahattaphalasampayuttāhi	1341	
PA_atk-s01_01a:1341_7	sīlacittapaññāsampadāhi aññā uttaritarā vā paṇītatarā vā sīlādisampadā natthīti āha.	1341	
PA_atk-s01_01a:1342	Sīhanādakathāvaṇṇanā	134	
PA_atk-s01_01a:1343_0	402. Evañca pana vatvā idāni anuttaraṃ mahāsīhanādaṃ nadanto – “santi kassapa eke	1343	
PA_atk-s01_01a:1343_1	samaṇabrāhmaṇā”tiādimāha. Tattha ariyanti nirupakkilesaṃ paramavisuddhaṃ. Paramanti	1343	
PA_atk-s01_01a:1343_2	uttamaṃ, pañcasīlāni hiādiṃ katvā yāva pātimokkhasaṃvarasīlā sīlameva, lokuttaramaggaphalasampayuttaṃ	1343	
PA_atk-s01_01a:1343_3	pana paramasīlaṃ nāma. Nāhaṃ tatthāti tattha sīlepi paramasīlepi ahaṃ attano samasamaṃ	1343	
PA_atk-s01_01a:1343_4	mama sīlasamena sīlena mayā samaṃ puggalaṃ na passāmīti attho. Ahameva tattha bhiyyoti	1343	
PA_atk-s01_01a:1343_5	ahameva tasmiṃ sīle uttamo. Katamasmiṃ? Yadidaṃ adhisīlanti yaṃ etaṃ uttamaṃ sīlanti	1343	
PA_atk-s01_01a:1343_6	attho. Iti imaṃ paṭhamaṃ sīhanādaṃ nadati.	1343	
PA_atk-s01_01a:1344_0	Tapojigucchavādāti ye tapojigucchaṃ vadanti. Tattha tapatīti tapo, kilesasantāpakavīriyassetaṃ	1344	
PA_atk-s01_01a:1344_1	nāmaṃ, tadeva te kilese jigucchatīti jigucchā. Ariyā paramāti ettha niddosattā ariyā,	1344	
PA_atk-s01_01a:1344_2	aṭṭhaārambhavatthuvasenapi uppannā vipassanāvīriyasaṅkhātā tapojigucchā tapojigucchāva,	1344	
PA_atk-s01_01a:1344_3	maggaphalasampayuttā paramā nāma. Adhijegucchanti idha jigucchabhāvo jegucchaṃ, uttamaṃ	1344	
PA_atk-s01_01a:1344_4	jegucchaṃ adhijegucchaṃ, tasmā yadidaṃ adhijegucchaṃ, tattha ahameva bhiyyoti evamettha	1344	
PA_atk-s01_01a:1344_5	attho daṭṭhabbo. Paññādhikārepi kammassakatāpaññā ca vipassanāpaññā ca paññā nāma,	1344	
PA_atk-s01_01a:1344_6	maggaphalasampayuttā paramā paññā nāma. Adhipaññanti ettha liṅgavipallāso veditabbo,	1344	
PA_atk-s01_01a:1344_7	ayaṃ panetthattho – yāyaṃ adhipaññā nāma ahameva tattha bhiyyoti vimuttādhikāre tadaṅgavikkhambhanavimuttiyo	1344	
PA_atk-s01_01a:1344_8	vimutti nāma, samucchedapaṭipassaddhinissaraṇavimuttiyo pana paramā vimuttīti veditabbā.	1344	
PA_atk-s01_01a:1344_9	Idhāpi ca yadidaṃ adhivimuttīti yā ayaṃ adhivimutti, ahameva tattha bhiyyoti attho.	1344	
PA_atk-s01_01a:1345	403. Suññāgāreti suññe ghare, ekakova nisīditvāti adhippāyo. Parisāsu cāti aṭṭhasu parisāsu. Vuttampi cetaṃ –	134	
PA_atk-s01_01a:1346	“Cattārimāni, sāriputta, tathāgatassa vesārajjāni. Yehi vesārajjehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadatī”ti suttaṃ vitthāretabbaṃ.	134	
PA_atk-s01_01a:1347_0	Pañhañca naṃ pucchantīti paṇḍitā devamanussā naṃ pañhaṃ abhisaṅkharitvā pucchanti.	1347	
PA_atk-s01_01a:1347_1	Byākarotīti taṅkhaṇaññeva vissajjesi. Cittaṃ ārādhetīti pañhāvissajjanena mahājanassa	1347	
PA_atk-s01_01a:1347_2	cittaṃ paritosetiyeva. No ca kho sotabbaṃ maññantīti cittaṃ ārādhetvā kathentassapissa	1347	
PA_atk-s01_01a:1347_3	vacanaṃ pare sotabbaṃ na maññantīti, evañca vadeyyunti attho. Sotabbañcassa maññantīti	1347	
PA_atk-s01_01a:1347_4	devāpi manussāpi mahanteneva ussāhena sotabbaṃ maññanti. Pasīdantīti supasannā kallacittā	1347	
PA_atk-s01_01a:1347_5	muducittā honti. Pasannākāraṃ karontīti na muddhappasannāva honti, paṇītāni cīvarādīni	1347	
PA_atk-s01_01a:1347_6	veḷuvanavihārādayo ca mahāvihāre pariccajantā pasannākāraṃ karonti. Tathattāyāti	1347	
PA_atk-s01_01a:1347_7	yaṃ so dhammaṃ deseti tathā bhāvāya, dhammānudhammapaṭipattipūraṇatthāya paṭipajjantīti	1347	
PA_atk-s01_01a:1347_8	attho. Tathattāya ca paṭipajjantīti tathabhāvāya paṭipajjanti, tassa hi bhagavato	1347	
PA_atk-s01_01a:1347_9	dhammaṃ sutvā keci saraṇesu keci pañcasu sīlesu patiṭṭhahanti, apare nikkhamitvā	1347	
PA_atk-s01_01a:1347_10	pabbajanti. Paṭipannā ca ārādhentīti tañca pana paṭipadaṃ paṭipannā pūretuṃ sakkonti,	13471	
PA_atk-s01_01a:1347_11	sabbākārena pana pūrenti, paṭipattipūraṇena tassa bhoto gotamassa cittaṃ ārādhentīti vattabbā.	13471	
PA_atk-s01_01a:1348_0	Imasmiṃ panokāse ṭhatvā sīhanādā samodhānetabbā. Ekaccaṃ tapassiṃ niraye nibbattaṃ	1348	
PA_atk-s01_01a:1348_1	passāmīti hi bhagavato eko sīhanādo. Aparaṃ sagge nibbattaṃ passāmīti eko. Akusaladhammappahāne	1348	
PA_atk-s01_01a:1348_2	ahameva seṭṭhoti eko. Kusaladhammasamādānepi ahameva seṭṭhoti eko. Akusaladhammappahāne	1348	
PA_atk-s01_01a:1348_3	mayhameva sāvakasaṅgho seṭṭhoti eko. Kusaladhammasamādānepi mayhaṃyeva sāvakasaṅgho	1348	
PA_atk-s01_01a:1348_4	seṭṭhoti eko. Sīlena mayhaṃ sadiso natthīti eko. Vīriyena mayhaṃ sadiso natthīti	1348	
PA_atk-s01_01a:1348_5	eko. Paññāya…pe… vimuttiyā…pe… sīhanādaṃ nadanto parisamajjhe nisīditvā nadāmīti	1348	
PA_atk-s01_01a:1348_6	eko. Visārado hutvā nadāmīti eko. Pañhaṃ maṃ pucchantīti eko. Pañhaṃ puṭṭho vissajjemīti	1348	
PA_atk-s01_01a:1348_7	eko. Vissajjanena parassa cittaṃ ārādhemīti eko. Sutvā sotabbaṃ maññantīti eko. Sutvā	1348	
PA_atk-s01_01a:1348_8	me pasīdantīti eko. Pasannākāraṃ karontīti eko. Yaṃ paṭipattiṃ desemi, tathattāya	1348	
PA_atk-s01_01a:1348_9	paṭipajjantīti eko. Paṭipannā ca maṃ ārādhentīti eko. Iti purimānaṃ dasannaṃ ekekassa	1348	
PA_atk-s01_01a:1348_10	– “parisāsu ca nadatī”ti ādayo dasa dasa parivārā. Evaṃ te dasa purimānaṃ dasannaṃ	13481	
PA_atk-s01_01a:1348_11	parivāravasena sataṃ purimā ca dasāti dasādhikaṃ sīhanādasataṃ hoti. Ito aññasmiṃ	13481	
PA_atk-s01_01a:1348_12	pana sutte ettakā sīhanādā dullabhā, tenidaṃ suttaṃ mahāsīhanādanti vuccati. Iti	13481	
PA_atk-s01_01a:1348_13	bhagavā “sīhanādaṃ kho samaṇo gotamo nadati, tañca kho suññāgāre nadatī”ti evaṃ vādānu	13481	
PA_atk-s01_01a:1348_14	vādaṃ paṭisedhetvā idāni parisati naditapubbaṃ sīhanādaṃ dassento “ekamidāha”ntiādimāha.	13481	
PA_atk-s01_01a:1349	Titthiyaparivāsakathāvaṇṇanā	134	
PA_atk-s01_01a:1350_0	404. Tattha tatra maṃ aññataro tapabrahmacārīti tatra rājagahe gijjhakūṭe pabbate	1350	
PA_atk-s01_01a:1350_1	viharantaṃ maṃ aññataro tapabrahmacārī nigrodho nāma paribbājako. Adhijeguccheti	1350	
PA_atk-s01_01a:1350_2	vīriyena pāpajigucchanādhikāre pañhaṃ pucchi. Idaṃ yaṃ taṃ bhagavā gijjhakūṭe mahāvihāre	1350	
PA_atk-s01_01a:1350_3	nisinno udumbarikāya deviyā uyyāne nisinnassa nigrodhassa ca paribbājakassa sandhānassa	1350	
PA_atk-s01_01a:1350_4	ca upāsakassa dibbāya sotadhātuyā kathāsallāpaṃ sutvā ākāsenāgantvā tesaṃ santike	1350	
PA_atk-s01_01a:1350_5	paññatte āsane nisīditvā nigrodhena adhijegucche puṭṭhapañhaṃ vissajjesi, taṃ sandhāya	1350	
PA_atk-s01_01a:1350_6	vuttaṃ. Paraṃ viya mattāyāti paramāya mattāya, atimahanteneva pamāṇenāti attho. Ko	1350	
PA_atk-s01_01a:1350_7	hi, bhanteti ṭhapetvā andhabālaṃ diṭṭhigatikaṃ añño paṇḍitajātiko “ko nāma bhagavato	1350	
PA_atk-s01_01a:1350_8	dhammaṃ sutvā na attamano assā”ti vadati. Labheyyāhanti idaṃ so – “ciraṃ vata me	1350	
PA_atk-s01_01a:1350_9	aniyyānikapakkhe yojetvā attā kilamito, ‘sukkhanadītīre nhāyissāmī’ti samparivattentena	1350	
PA_atk-s01_01a:1350_10	viya thuse koṭṭentena viya na koci attho nipphādito. Handāhaṃ attānaṃ yoge yojessāmī”ti	13501	
PA_atk-s01_01a:1350_11	cintetvā āha. Atha bhagavā yo anena khandhake titthiyaparivāso paññatto, yo aññatitthiyapubbo	13501	
PA_atk-s01_01a:1350_12	sāmaṇerabhūmiyaṃ ṭhito – “ahaṃ bhante, itthannāmo aññatitthiyapubbo imasmiṃ dhammavinaye	13501	
PA_atk-s01_01a:1350_13	ākaṅkhāmi upasampadaṃ, svāhaṃ, bhante, saṃghaṃ cattāro māse parivāsaṃ yācāmī”tiādinā	13501	
PA_atk-s01_01a:1350_14	nayena samādiyitvā parivasati, taṃ sandhāya – “yo kho, kassapa, aññatitthiyapubbo”tiādimāha.	13501	
PA_atk-s01_01a:1351_0	405. Tattha pabbajjanti vacanasiliṭṭhatāvaseneva vuttaṃ, aparivasitvāyeva hi pabbajjaṃ	1351	
PA_atk-s01_01a:1351_1	labhati. Upasampadatthikena pana nātikālena gāmappavesanādīni aṭṭha vattāni pūrentena	1351	
PA_atk-s01_01a:1351_2	parivasitabbaṃ. Āraddhacittāti aṭṭhavattapūraṇena tuṭṭhacittā, ayamettha saṅkhepattho.	1351	
PA_atk-s01_01a:1351_3	Vitthārato panesa titthiyaparivāso samantapāsādikāya vinayaṭṭhakathāyaṃ pabbajjakhandhakavaṇṇanāya	1351	
PA_atk-s01_01a:1351_4	vuttanayena veditabbo. Api ca metthāti api ca me ettha. Puggalavemattatā viditāti	1351	
PA_atk-s01_01a:1351_5	puggalanānattaṃ viditaṃ. “Ayaṃ puggalo parivāsāraho, ayaṃ na parivāsāraho”ti idaṃ	1351	
PA_atk-s01_01a:1351_6	mayhaṃ pākaṭanti dasseti. Tato kassapo cintesi – “aho acchariyaṃ buddhasāsanaṃ, yattha	1351	
PA_atk-s01_01a:1351_7	evaṃ ghaṃsitvā koṭṭetvā yuttameva gaṇhanti, ayuttaṃ chaḍḍentī”ti, tato suṭṭhutaraṃ	1351	
PA_atk-s01_01a:1351_8	pabbajjāya sañjātussāho – “sace bhante”tiādimāha.	1351	
PA_atk-s01_01a:1352_0	Atha kho bhagavā tassa tibbacchandataṃ viditvā – “na kassapo parivāsaṃ arahatī”ti	1352	
PA_atk-s01_01a:1352_1	aññataraṃ bhikkhuṃ āmantesi – “gaccha bhikkhu kassapaṃ nhāpetvā pabbājetvā ānehī”ti.	1352	
PA_atk-s01_01a:1352_2	So tathā katvā taṃ pabbājetvā bhagavato santikaṃ āgamāsi. Bhagavā taṃ gaṇamajjhe	1352	
PA_atk-s01_01a:1352_3	nisīdāpetvā upasampādesi. Tena vuttaṃ – “alattha kho acelo kassapo bhagavato santike	1352	
PA_atk-s01_01a:1352_4	pabbajjaṃ, alattha upasampada”nti. Acirūpasampannoti upasampanno hutvā nacirameva.	1352	
PA_atk-s01_01a:1352_5	Vūpakaṭṭhoti vatthukāmakilesakāmehi kāyena ceva cittena ca vūpakaṭṭho. Appamattoti	1352	
PA_atk-s01_01a:1352_6	kammaṭṭhāne satiṃ avijahanto. Ātāpīti kāyikacetasikasaṅkhātena vīriyātāpena ātāpī.	1352	
PA_atk-s01_01a:1352_7	Pahitattoti kāye ca jīvite ca anapekkhatāya pesitacitto vissaṭṭhaattabhāvo. Yassatthāyāti	1352	
PA_atk-s01_01a:1352_8	yassa atthāya. Kulaputtāti ācārakulaputtā. Sammadevāti hetunāva kāraṇeneva. Tadanuttaranti	1352	
PA_atk-s01_01a:1352_9	taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ arahattaphalaṃ.	1352	
PA_atk-s01_01a:1352_10	Tassa hi atthāya kulaputtā pabbajanti. Diṭṭheva dhammeti imasmiṃyeva attabhāve. Sayaṃ	13521	
PA_atk-s01_01a:1352_11	abhiññā sacchikatvāti attanāyeva paññāya paccakkhaṃ katvā, aparappaccayaṃ katvāti	13521	
PA_atk-s01_01a:1352_12	attho. Upasampajja vihāsīti pāpuṇitvā sampādetvā vihāsi, evaṃ viharanto ca khīṇā	13521	
PA_atk-s01_01a:1352_13	jāti…pe… abbhaññāsīti.	13521	
PA_atk-s01_01a:1353_0	Evamassa paccavekkhaṇabhūmiṃ dassetvā arahattanikūṭena desanaṃ niṭṭhāpetuṃ “aññataro	1353	
PA_atk-s01_01a:1353_1	kho panāyasmā kassapo arahataṃ ahosī”ti vuttaṃ. Tattha aññataroti eko. Arahatanti	1353	
PA_atk-s01_01a:1353_2	arahantānaṃ, bhagavato sāvakānaṃ arahantānaṃ abbhantaro ahosīti ayamettha adhippāyo.	1353	
PA_atk-s01_01a:1353_3	Yaṃ yaṃ pana antarantarā na vuttaṃ, taṃ taṃ tattha tattha vuttattā pākaṭamevāti.	1353	
PA_atk-s01_01a:1354	Iti sumaṅgalavilāsiniyā dīghanikāyaṭṭhakathāyaṃ	135	
PA_atk-s01_01a:1355	Mahāsīhanādasuttavaṇṇanā niṭṭhitā.	135	
PA_atk-s01_01a:1356	9. Poṭṭhapādasuttavaṇṇanā	135	
PA_atk-s01_01a:1357	Poṭṭhapādaparibbājakavatthuvaṇṇanā	135	
PA_atk-s01_01a:1358_0	406. Evaṃ me suttaṃ…pe… sāvatthiyanti poṭṭhapādasuttaṃ. Tatrāyaṃ apubbapadavaṇṇanā.	1358	
PA_atk-s01_01a:1358_1	Sāvatthiyaṃ viharati jetavane anāthapiṇḍikassa ārāmeti sāvatthiṃ upanissāya yo jetassa	1358	
PA_atk-s01_01a:1358_2	kumārassa vane anāthapiṇḍikena gahapatinā ārāmo kārito, tattha viharati. Poṭṭhapādo	1358	
PA_atk-s01_01a:1358_3	paribbājakoti nāmena poṭṭhapādo nāma channaparibbājako. So kira gihikāle brāhmaṇamahāsālo	1358	
PA_atk-s01_01a:1358_4	kāmesuādīnavaṃ disvā cattālīsakoṭiparimāṇaṃ bhogakkhandhaṃ pahāya pabbajitvā titthiyānaṃ	1358	
PA_atk-s01_01a:1358_5	gaṇācariyo jāto. Samayaṃ pavadanti etthāti samayappavādako, tasmiṃ kira ṭhāne caṅkītārukkhapokkharasātippabhutayo	1358	
PA_atk-s01_01a:1358_6	brāhmaṇā nigaṇṭhaacelakaparibbājakādayo ca pabbajitā sannipatitvā attano attano samayaṃ	1358	
PA_atk-s01_01a:1358_7	vadanti kathenti dīpenti, tasmā so ārāmo samayappavādakoti vuccati. Sveva ca tindukācīrasaṅkhātāya	1358	
PA_atk-s01_01a:1358_8	timbarūrukkhapantiyā parikkhittattā tindukācīro. Yasmā panettha paṭhamaṃ ekāva sālā	1358	
PA_atk-s01_01a:1358_9	ahosi, pacchā mahāpuññaṃ paribbājakaṃ nissāya bahū sālā katā. Tasmā tameva ekaṃ sālaṃ	1358	
PA_atk-s01_01a:1358_10	upādāya laddhanāmavasena ekasālakoti vuccati. Mallikāya pana pasenadirañño deviyā	13581	
PA_atk-s01_01a:1358_11	uyyānabhūto so pupphaphalasampanno ārāmoti katvā mallikāya ārāmoti saṅkhyaṃ gato.	13581	
PA_atk-s01_01a:1358_12	Tasmiṃ samayappavādake tindukācīre ekasālake mallikāya ārāme.	13581	
PA_atk-s01_01a:1359_0	Paṭivasatīti nivāsaphāsutāya vasati. Athekadivasaṃ bhagavā paccūsasamaye sabbaññutaññāṇaṃ	1359	
PA_atk-s01_01a:1359_1	pattharitvā lokaṃ pariggaṇhanto ñāṇajālassa antogataṃ paribbājakaṃ disvā – “ayaṃ	1359	
PA_atk-s01_01a:1359_2	poṭṭhapādo mayhaṃ ñāṇajāle paññāyati, kinnu kho bhavissatī”ti upaparikkhanto addasa	1359	
PA_atk-s01_01a:1359_3	– “ahaṃ ajja tattha gamissāmi, atha maṃ poṭṭhapādo nirodhañca nirodhavuṭṭhānañca	1359	
PA_atk-s01_01a:1359_4	pucchissati, tassāhaṃ sabbabuddhānaṃ ñāṇena saṃsanditvā tadubhayaṃ kathessāmi, atha	1359	
PA_atk-s01_01a:1359_5	so katipāhaccayena cittaṃ hatthisāriputtaṃ gahetvā mama santikaṃ āgamissati, tesamahaṃ	1359	
PA_atk-s01_01a:1359_6	dhammaṃ desessāmi, desanāvasāne poṭṭhapādo maṃ saraṇaṃ gamissati, citto hatthisāriputto	1359	
PA_atk-s01_01a:1359_7	mama santike pabbajitvā arahattaṃ pāpuṇissatī”ti. Tato pātova sarīrapaṭijagganaṃ	1359	
PA_atk-s01_01a:1359_8	katvā surattadupaṭṭaṃ nivāsetvā vijjulatāsadisaṃ kāyabandhanaṃ bandhitvā yugandharapabbataṃ	1359	
PA_atk-s01_01a:1359_9	parikkhipitvā ṭhitamahāmeghaṃ viya meghavaṇṇaṃ paṃsukūlaṃ ekaṃsavaragataṃ katvā paccagghaṃ	1359	
PA_atk-s01_01a:1359_10	selamayapattaṃ vāmaaṃsakūṭe laggetvā sāvatthiṃ piṇḍāya pavisissāmīti sīho viya himavantapādā	13591	
PA_atk-s01_01a:1359_11	vihārā nikkhami. Imamatthaṃ sandhāya – “atha kho bhagavā”tiādi vuttaṃ.	13591	
PA_atk-s01_01a:1360_0	407. Etadahosīti nagaradvārasamīpaṃ gantvā attano rucivasena sūriyaṃ oloketvā atippagabhāvameva	1360	
PA_atk-s01_01a:1360_1	disvā etaṃ ahosi. Yaṃnūnāhanti saṃsayaparidīpano viya nipāto, buddhānañca saṃsayo	1360	
PA_atk-s01_01a:1360_2	nāma natthi – “idaṃ karissāma, idaṃ na karissāma, imassa dhammaṃ desessāma, imassa	1360	
PA_atk-s01_01a:1360_3	na desessāmā”ti evaṃ parivitakkapubbabhāgo panesa sabbabuddhānaṃ labbhati. Tenāha	1360	
PA_atk-s01_01a:1360_4	– “yaṃnūnāha”nti, yadi panāhanti attho.	1360	
PA_atk-s01_01a:1361_0	408. Unnādiniyāti uccaṃ nadamānāya, evaṃ nadamānāya cassā uddhaṃ gamanavasena ucco,	1361	
PA_atk-s01_01a:1361_1	disāsu patthaṭavasena mahā saddoti uccāsaddamahāsaddāya, tesañhi paribbājakānaṃ pātova	1361	
PA_atk-s01_01a:1361_2	vuṭṭhāya kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ vā yoniso	1361	
PA_atk-s01_01a:1361_3	manasikāro vā natthi. Tena te pātova vuṭṭhāya bālātape nisinnā – “imassa hattho sobhano,	1361	
PA_atk-s01_01a:1361_4	imassa pādo”ti evaṃ aññamaññassa hatthapādādīni vā ārabbha, itthipurisadārakadārikādīnaṃ	1361	
PA_atk-s01_01a:1361_5	vaṇṇe vā, aññaṃ vā kāmassādabhavassādādivatthuṃ ārabbha kathaṃ samuṭṭhāpetvā anupubbena	1361	
PA_atk-s01_01a:1361_6	rājakathādianekavidhaṃ tiracchānakathaṃ kathenti. Tena vuttaṃ – “unnādiniyā uccāsaddamahāsaddāya	1361	
PA_atk-s01_01a:1361_7	anekavihitaṃ tiracchānakathaṃ kathentiyā”ti.	1361	
PA_atk-s01_01a:1362_0	Tato poṭṭhapādo paribbājako te paribbājake oloketvā – “ime paribbājakā ativiya aññamaññaṃ	1362	
PA_atk-s01_01a:1362_1	agāravā, mayañca samaṇassa gotamassa pātubhāvato paṭṭhāya sūriyuggamane khajjopanakūpamā	1362	
PA_atk-s01_01a:1362_2	jātā, lābhasakkāropi no parihīno. Sace panimaṃ ṭhānaṃ samaṇo gotamo vā gotamassa	1362	
PA_atk-s01_01a:1362_3	sāvako vā gihī upaṭṭhāko vā tassa āgaccheyya, ativiya lajjanīyaṃ bhavissati, parisadoso	1362	
PA_atk-s01_01a:1362_4	kho pana parisajeṭṭhakasseva upari ārohatī”ti itocito ca vilokento bhagavantaṃ addasa.	1362	
PA_atk-s01_01a:1362_5	Tena vuttaṃ – “addasā kho poṭṭhapādo paribbājako…pe… tuṇhī ahesu”nti.	1362	
PA_atk-s01_01a:1363_0	409. Tattha saṇṭhapesīti sikkhāpesi, vajjamassā paṭicchādesi. Yathā susaṇṭhitā hoti,	1363	
PA_atk-s01_01a:1363_1	tathā naṃ ṭhapesi. Yathā nāma parisamajjhaṃ pavisanto puriso vajjapaṭicchādanatthaṃ	1363	
PA_atk-s01_01a:1363_2	nivāsanaṃ saṇṭhapeti, pārupanaṃ saṇṭhapeti, rajokiṇṇaṭṭhānaṃ puñchati; evamassā vajjapaṭicchādanatthaṃ	1363	
PA_atk-s01_01a:1363_3	– “appasaddā bhonto”ti sikkhāpento yathā susaṇṭhitā hoti, tathā naṃ ṭhapesīti attho.	1363	
PA_atk-s01_01a:1363_4	Appasaddakāmoti appasaddaṃ icchati, eko nisīdati, eko tiṭṭhati, na gaṇasaṅgaṇikāya	1363	
PA_atk-s01_01a:1363_5	yāpeti. Upasaṅkamitabbaṃ maññeyyāti idhāgantabbaṃ maññeyya. Kasmā panesa bhagavato	1363	
PA_atk-s01_01a:1363_6	upasaṅkamanaṃ paccāsīsatīti? Attano vuddhiṃ patthayamāno. Paribbājakā kira buddhesu	1363	
PA_atk-s01_01a:1363_7	vā buddhasāvakesu vā attano santikaṃ āgatesu – “ajja amhākaṃ santikaṃ samaṇo gotamo	1363	
PA_atk-s01_01a:1363_8	āgato, sāriputto āgato, na kho pana te yassa vā tassa vā santikaṃ gacchanti, passatha	1363	
PA_atk-s01_01a:1363_9	amhākaṃ uttamabhāva”nti attano upaṭṭhākānaṃ santike attānaṃ ukkhipanti, ucce ṭhāne	1363	
PA_atk-s01_01a:1363_10	ṭhapenti, bhagavatopi upaṭṭhāke gaṇhituṃ vāyamanti. Te kira bhagavato upaṭṭhāke disvā	13631	
PA_atk-s01_01a:1363_11	evaṃ vadanti – “tumhākaṃ satthā bhavaṃ gotamopi gotamasāvakāpi amhākaṃ santikaṃ āgacchanti,	13631	
PA_atk-s01_01a:1363_12	mayaṃ aññamaññaṃ samaggā. Tumhe pana amhe akkhīhipi passituṃ na icchatha, sāmīcikammaṃ	13631	
PA_atk-s01_01a:1363_13	na karotha, kiṃ vo amhehi aparaddha”nti. Athekacce manussā – “buddhāpi etesaṃ santikaṃ	13631	
PA_atk-s01_01a:1363_14	gacchanti kiṃ amhāka”nti tato paṭṭhāya te disvā nappamajjanti. Tuṇhī ahesunti poṭṭhapādaṃ	13631	
PA_atk-s01_01a:1363_15	parivāretvā nissaddā nisīdiṃsu.	13631	
PA_atk-s01_01a:1364_0	410. Svāgataṃ, bhanteti suṭṭhu āgamanaṃ, bhante, bhagavato; bhagavati hi no āgate	1364	
PA_atk-s01_01a:1364_1	ānando hoti, gate sokoti dīpeti. Cirassaṃ kho, bhanteti kasmā āha? Kiṃ bhagavā pubbepi	1364	
PA_atk-s01_01a:1364_2	tattha gatapubboti, na gatapubbo. Manussānaṃ pana – “kuhiṃ gacchantā, kuto āgatattha,	1364	
PA_atk-s01_01a:1364_3	kiṃ maggamūḷhattha, cirassaṃ āgatatthā”ti evamādayo piyasamudācārā honti, tasmā evamāha.	1364	
PA_atk-s01_01a:1364_4	Evañca pana vatvā na mānathaddho hutvā nisīdi, uṭṭhāyāsanā bhagavato paccuggamanamakāsi.	1364	
PA_atk-s01_01a:1364_5	Bhagavantañhi upagataṃ disvā āsanena animantento vā apacitiṃ akaronto vā dullabho.	1364	
PA_atk-s01_01a:1364_6	Kasmā? Uccākulīnatāya. Ayampi paribbājako attano nisinnāsanaṃ papphoṭetvā bhagavantaṃ	1364	
PA_atk-s01_01a:1364_7	āsanena nimantento – “nisīdatu, bhante, bhagavā idamāsanaṃ paññatta”nti āha. Antarākathā	1364	
PA_atk-s01_01a:1364_8	vippakatāti nisinnānaṃ vo ādito paṭṭhāya yāva mamāgamanaṃ, etasmiṃ antare kā nāma	1364	
PA_atk-s01_01a:1364_9	kathā vippakatā, mamāgamanapaccayā katamā kathā pariyantaṃ na gatā, vadatha, yāva	1364	
PA_atk-s01_01a:1364_10	naṃ pariyantaṃ netvā demīti sabbaññupavāraṇaṃ pavāresi. Atha paribbājako – “niratthakakathā	13641	
PA_atk-s01_01a:1364_11	esā nissārā vaṭṭasannissitā, na tumhākaṃ purato vattabbataṃ arahatī”ti dīpento “tiṭṭhatesā, bhante”tiādimāha.	13641	
PA_atk-s01_01a:1365	Abhisaññānirodhakathāvaṇṇanā	136	
PA_atk-s01_01a:1366_0	411. Tiṭṭhatesā, bhanteti sace bhagavā sotukāmo bhavissati, pacchāpesā kathā na dullabhā	1366	
PA_atk-s01_01a:1366_1	bhavissati, amhākaṃ panimāya kathāya attho natthi. Bhagavato panāgamanaṃ labhitvā	1366	
PA_atk-s01_01a:1366_2	mayaṃ aññadeva sukāraṇaṃ pucchāmāti dīpeti. Tato taṃ pucchanto – “purimāni, bhante”tiādimāha.	1366	
PA_atk-s01_01a:1366_3	Tattha kotūhalasālāyanti kotūhalasālā nāma paccekasālā natthi. Yattha pana nānātitthiyā	1366	
PA_atk-s01_01a:1366_4	samaṇabrāhmaṇā nānāvidhaṃ kathaṃ pavattenti, sā bahūnaṃ – “ayaṃ kiṃ vadati, ayaṃ	1366	
PA_atk-s01_01a:1366_5	kiṃ vadatī”ti kotūhaluppattiṭṭhānato kotūhalasālāti vuccati. Abhisaññānirodheti ettha	1366	
PA_atk-s01_01a:1366_6	abhīti upasaggamattaṃ. Saññānirodheti cittanirodhe, khaṇikanirodhe kathā uppannāti	1366	
PA_atk-s01_01a:1366_7	attho. Idaṃ pana tassā uppattikāraṇaṃ. Yadā kira bhagavā jātakaṃ vā katheti, sikkhāpadaṃ	1366	
PA_atk-s01_01a:1366_8	vā paññapeti tadā sakalajambudīpe bhagavato kittighoso pattharati, titthiyā taṃ sutvā	1366	
PA_atk-s01_01a:1366_9	– “bhavaṃ kira gotamo pubbacariyaṃ kathesi, mayaṃ kiṃ na sakkoma tādisaṃ kiñci kathetu”nti	1366	
PA_atk-s01_01a:1366_10	bhagavato paṭibhāgakiriyaṃ karontā ekaṃ bhavantarasamayaṃ kathenti – “bhavaṃ gotamo	13661	
PA_atk-s01_01a:1366_11	sikkhāpadaṃ paññapesi, mayaṃ kiṃ na sakkoma paññapetu”nti attano sāvakānaṃ kiñcideva	13661	
PA_atk-s01_01a:1366_12	sikkhāpadaṃ paññapenti. Tadā pana bhagavā aṭṭhavidhaparisamajjhe nisīditvā nirodhakathaṃ	13661	
PA_atk-s01_01a:1366_13	kathesi. Titthiyā taṃ sutvā – “bhavaṃ kira gotamo nirodhaṃ nāma kathesi, mayampi	13661	
PA_atk-s01_01a:1366_14	taṃ kathessāmā”ti sannipatitvā kathayiṃsu. Tena vuttaṃ – “abhisaññānirodhe kathā udapādī”ti.	13661	
PA_atk-s01_01a:1367_0	Tatrekacceti tesu ekacce. Purimo cettha yvāyaṃ bāhire titthāyatane pabbajito cittappavattiyaṃ	1367	
PA_atk-s01_01a:1367_1	dosaṃ disvā acittakabhāvo santoti samāpattiṃ bhāvetvā ito cuto pañca kappasatāni	1367	
PA_atk-s01_01a:1367_2	asaññībhave ṭhatvā puna idha uppajjati. Tassa saññuppāde ca nirodhe ca hetuṃ apassanto	1367	
PA_atk-s01_01a:1367_3	– ahetū appaccayāti āha.	1367	
PA_atk-s01_01a:1368_0	Dutiyo naṃ nisedhetvā migasiṅgatāpasassa asaññakabhāvaṃ gahetvā – “upetipi apetipī”ti	1368	
PA_atk-s01_01a:1368_1	āha. Migasiṅgatāpaso kira attantapo ghoratapo paramadhitindriyo ahosi. Tassa sīlatejena	1368	
PA_atk-s01_01a:1368_2	sakkavimānaṃ uṇhaṃ ahosi. Sakko devarājā “sakkaṭṭhānaṃ nu kho tāpaso patthetī”ti	1368	
PA_atk-s01_01a:1368_3	alambusaṃ nāma devakaññaṃ – ‘tāpasassa tapaṃ bhinditvā ehī’ti pesesi. Sā tattha gatā.	1368	
PA_atk-s01_01a:1368_4	Tāpaso paṭhamadivase taṃ disvāva palāyitvā paṇṇasālaṃ pāvisi. Dutiyadivase kāmacchandanīvaraṇena	1368	
PA_atk-s01_01a:1368_5	bhaggo taṃ hatthe aggahesi, so tena dibbaphassena phuṭṭho visaññī hutvā tiṇṇaṃ saṃvaccharānaṃ	1368	
PA_atk-s01_01a:1368_6	accayena saññaṃ paṭilabhi. Taṃ so diṭṭhigatiko – “tiṇṇaṃ saṃvaccharānaṃ accayena	1368	
PA_atk-s01_01a:1368_7	nirodhā vuṭṭhito”ti maññamāno evamāha.	1368	
PA_atk-s01_01a:1369_0	Tatiyo naṃ nisedhetvā āthabbaṇapayogaṃ sandhāya “upakaḍḍhantipi apakaḍḍhantipī”ti	1369	
PA_atk-s01_01a:1369_1	āha. Āthabbaṇikā kira āthabbaṇaṃ payojetvā sattaṃ sīsacchinnaṃ viya hatthacchinnaṃ	1369	
PA_atk-s01_01a:1369_2	viya mataṃ viya ca katvā dassenti. Tassa puna pākatikabhāvaṃ disvā so diṭṭhigatiko	1369	
PA_atk-s01_01a:1369_3	– “nirodhā vuṭṭhito aya”nti maññamāno evamāha.	1369	
PA_atk-s01_01a:1370_0	Catuttho naṃ nisedhetvā yakkhadāsīnaṃ madaniddaṃ sandhāya “santi hi bho devatā”tiādimāha.	1370	
PA_atk-s01_01a:1370_1	Yakkhadāsiyo kira sabbarattiṃ devatūpahāraṃ kurumānā naccitvā gāyitvā aruṇodaye ekaṃ	1370	
PA_atk-s01_01a:1370_2	surāpātiṃ pivitvā parivattitvā supitvā divā vuṭṭhahanti. Taṃ disvā so diṭṭhigatiko	1370	
PA_atk-s01_01a:1370_3	– “suttakāle nirodhaṃ samāpannā, pabuddhakāle nirodhā vuṭṭhitā”ti maññamāno evamāha.	1370	
PA_atk-s01_01a:1371_0	Ayaṃ pana poṭṭhapādo paribbājako paṇḍitajātiko. Tenassa taṃ kathaṃ sutvā vippaṭisāro	1371	
PA_atk-s01_01a:1371_1	uppajji. “Imesaṃ kathā eḷamūgakathā viya cattāro hi nirodhe ete paññapenti, iminā	1371	
PA_atk-s01_01a:1371_2	ca nirodhena nāma ekena bhavitabbaṃ, na bahunā. Tenāpi ekena aññeneva bhavitabbaṃ,	1371	
PA_atk-s01_01a:1371_3	so pana aññena ñātuṃ na sakkā aññatra sabbaññunā. Sace bhagavā idha abhavissa ‘ayaṃ	1371	
PA_atk-s01_01a:1371_4	nirodho ayaṃ na nirodho’ti dīpasahassaṃ viya ujjāletvā ajjameva pākaṭaṃ akarissā”ti	1371	
PA_atk-s01_01a:1371_5	dasabalaññeva anussari. Tasmā “tassa mayhaṃ bhante”tiādimāha. Tattha aho nūnāti anussaraṇatthe	1371	
PA_atk-s01_01a:1371_6	nipātadvayaṃ, tena tassa bhagavantaṃ anussarantassa etadahosi “aho nūna bhagavā aho	1371	
PA_atk-s01_01a:1371_7	nūna sugato”ti. Yo imesanti yo etesaṃ nirodhadhammānaṃ sukusalo nipuṇo cheko, so	1371	
PA_atk-s01_01a:1371_8	bhagavā aho nūna katheyya, sugato aho nūna katheyyāti ayamettha adhippāyo. Pakataññūti	1371	
PA_atk-s01_01a:1371_9	ciṇṇavasitāya pakatiṃ sabhāvaṃ jānātīti pakataññū. Kathaṃ nu khoti idaṃ paribbājako	1371	
PA_atk-s01_01a:1371_10	“mayaṃ bhagavā na jānāma, tumhe jānātha, kathetha no”ti āyācanto vadati. Atha bhagavā	13711	
PA_atk-s01_01a:1371_11	kathento “tatra poṭṭhapādā”tiādimāha.	13711	
PA_atk-s01_01a:1372	Ahetukasaññuppādanirodhakathāvaṇṇanā	137	
PA_atk-s01_01a:1373_0	412. Tattha tatrāti tesu samaṇabrāhmaṇesu. Āditova tesaṃ aparaddhanti tesaṃ ādimhiyeva	1373	
PA_atk-s01_01a:1373_1	viraddhaṃ, gharamajjheyeva pakkhalitāti dīpeti. Sahetū sappaccayāti ettha hetupi	1373	
PA_atk-s01_01a:1373_2	paccayopi kāraṇasseva nāmaṃ, sakāraṇāti attho. Taṃ pana kāraṇaṃ dassento “sikkhā	1373	
PA_atk-s01_01a:1373_3	ekā”ti āha. Tattha sikkhā ekā saññā uppajjantīti sikkhāya ekaccā saññā jāyantīti attho.	1373	
PA_atk-s01_01a:1374_0	413. Kā ca sikkhāti bhagavā avocāti katamā ca sā sikkhāti bhagavā vitthāretukamyatāpucchāvasena	1374	
PA_atk-s01_01a:1374_1	avoca. Atha yasmā adhisīlasikkhā adhicittasikkhā adhipaññāsikkhāti tisso sikkhā honti.	1374	
PA_atk-s01_01a:1374_2	Tasmā tā dassento bhagavā saññāya sahetukaṃ uppādanirodhaṃ dīpetuṃ buddhuppādato	1374	
PA_atk-s01_01a:1374_3	pabhuti tantidhammaṃ ṭhapento “idha poṭṭhapāda, tathāgato loke”tiādimāha. Tattha	1374	
PA_atk-s01_01a:1374_4	adhisīlasikkhā adhicittasikkhāti dve eva sikkhā sarūpena āgatā, tatiyā pana “ayaṃ	1374	
PA_atk-s01_01a:1374_5	dukkhanirodhagāminī paṭipadāti kho poṭṭhapāda mayā ekaṃsiko dhammo desito”ti ettha	1374	
PA_atk-s01_01a:1374_6	sammādiṭṭhisammāsaṅkappavasena pariyāpannattā āgatāti veditabbā. Kāmasaññāti pañcakāmaguṇikarāgopi	1374	
PA_atk-s01_01a:1374_7	asamuppannakāmacāropi. Tattha pañcakāmaguṇikarāgo anāgāmimaggena samugghātaṃ gacchati,	1374	
PA_atk-s01_01a:1374_8	asamuppannakāmacāro pana imasmiṃ ṭhāne vaṭṭati. Tasmā tassa yā purimā kāmasaññāti	1374	
PA_atk-s01_01a:1374_9	tassa paṭhamajjhānasamaṅgino yā pubbe uppannapubbāya kāmasaññāya sadisattā purimā	1374	
PA_atk-s01_01a:1374_10	kāmasaññāti vucceyya, sā nirujjhati, anuppannāva nuppajjatīti attho.	13741	
PA_atk-s01_01a:1375_0	Vivekajapītisukhasukhumasaccasaññīyeva tasmiṃ samaye hotīti tasmiṃ paṭhamajjhānasamaye	1375	
PA_atk-s01_01a:1375_1	vivekajapītisukhasaṅkhātā sukhumasaññā saccā hoti, bhūtā hotīti attho. Atha vā kāmacchandādioḷārikaṅgappahānavasena	1375	
PA_atk-s01_01a:1375_2	sukhumā ca sā bhūtatāya saccā ca saññāti sukhumasaccasaññā, vivekajehi pītisukhehi	1375	
PA_atk-s01_01a:1375_3	sampayuttā sukhumasaccasaññāti vivekajapītisukhasukhumasaccasaññā sā assa atthīti	1375	
PA_atk-s01_01a:1375_4	vivekajapītisukhasukhumasaccasaññīti evamettha attho daṭṭhabbo. Esa nayo sabbattha.	1375	
PA_atk-s01_01a:1375_5	Evampi sikkhāti ettha yasmā paṭhamajjhānaṃ samāpajjanto adhiṭṭhahanto, vuṭṭhahanto	1375	
PA_atk-s01_01a:1375_6	ca sikkhati, tasmā taṃ evaṃ sikkhitabbato sikkhāti vuccati. Tenapi sikkhāsaṅkhātena	1375	
PA_atk-s01_01a:1375_7	paṭhamajjhānena evaṃ ekā vivekajapītisukhasukhumasaccasaññā uppajjati. Evaṃ ekā kāmasaññā	1375	
PA_atk-s01_01a:1375_8	nirujjhatīti attho. Ayaṃ sikkhāti bhagavā avocāti ayaṃ paṭhamajjhānasaṅkhātā ekā	1375	
PA_atk-s01_01a:1375_9	sikkhāti, bhagavā āha. Etenupāyena sabbattha attho daṭṭhabbo.	1375	
PA_atk-s01_01a:1376_0	Yasmā pana aṭṭhamasamāpattiyā aṅgato sammasanaṃ buddhānaṃyeva hoti, sāvakesu sāriputtasadisānampi	1376	
PA_atk-s01_01a:1376_1	natthi, kalāpato sammasanaṃyeva pana sāvakānaṃ hoti, idañca “saññā saññā”ti, evaṃ	1376	
PA_atk-s01_01a:1376_2	aṅgato sammasanaṃ uddhaṭaṃ. Tasmā ākiñcaññāyatanaparamaṃyeva saññaṃ dassetvā puna	1376	
PA_atk-s01_01a:1376_3	tadeva saññagganti dassetuṃ “yato kho poṭṭhapāda…pe… saññaggaṃ phusatī”ti āha.	1376	
PA_atk-s01_01a:1377_0	414. Tattha yato kho poṭṭhapāda bhikkhūti yo nāma poṭṭhapāda bhikkhu. Idha sakasaññī	1377	
PA_atk-s01_01a:1377_1	hotīti idha sāsane sakasaññī hoti, ayameva vā pāṭho, attano paṭhamajjhānasaññāya	1377	
PA_atk-s01_01a:1377_2	saññavā hotīti attho. So tato amutra tato amutrāti so bhikkhu tato paṭhamajjhānato	1377	
PA_atk-s01_01a:1377_3	amutra dutiyajjhāne, tatopi amutra tatiyajjhāneti evaṃ tāya tāya jhānasaññāya sakasaññī	1377	
PA_atk-s01_01a:1377_4	sakasaññī hutvā anupubbena saññaggaṃ phusati. Saññagganti ākiñcaññāyatanaṃ vuccati.	1377	
PA_atk-s01_01a:1377_5	Kasmā? Lokiyānaṃ kiccakārakasamāpattīnaṃ aggattā. Ākiñcaññāyatanasamāpattiyañhi ṭhatvā	1377	
PA_atk-s01_01a:1377_6	nevasaññānāsaññāyatanampi nirodhampi samāpajjanti. Iti sā lokiyānaṃ kiccakārakasamāpattīnaṃ	1377	
PA_atk-s01_01a:1377_7	aggattā saññagganti vuccati, taṃ phusati pāpuṇātīti attho.	1377	
PA_atk-s01_01a:1378_0	Idāni abhisaññānirodhaṃ dassetuṃ “tassa saññagge ṭhitassā”tiādimāha. Tattha ceteyyaṃ,	1378	
PA_atk-s01_01a:1378_1	abhisaṅkhareyyanti padadvaye ca jhānaṃ samāpajjanto ceteti nāma, punappunaṃ kappetīti	1378	
PA_atk-s01_01a:1378_2	attho. Uparisamāpattiatthāya nikantiṃ kurumāno abhisaṅkharoti nāma. Imā ca me saññā	1378	
PA_atk-s01_01a:1378_3	nirujjheyyunti imā ākiñcaññāyatanasaññā nirujjheyyuṃ. Aññā ca oḷārikāti aññā ca oḷārikā	1378	
PA_atk-s01_01a:1378_4	bhavaṅgasaññā uppajjeyyuṃ. So na ceva ceteti na abhisaṅkharotīti ettha kāmaṃ cesa	1378	
PA_atk-s01_01a:1378_5	cetentova na ceteti, abhisaṅkharontova nābhisaṅkharoti. Imassa bhikkhuno ākiñcaññāyatanato	1378	
PA_atk-s01_01a:1378_6	vuṭṭhāya nevasaññānāsaññāyatanaṃ samāpajjitvā “ekaṃ dve cittavāre ṭhassāmī”ti ābhogasamannāhāro	1378	
PA_atk-s01_01a:1378_7	natthi. Uparinirodhasamāpattatthāya eva pana ābhogasamannāhāro atthi, svāyamattho	1378	
PA_atk-s01_01a:1378_8	puttagharācikkhaṇena dīpetabbo.	1378	
PA_atk-s01_01a:1379_0	Pitugharamajjhena kira gantvā pacchābhāge puttassa gharaṃ hoti, tato paṇītaṃ bhojanaṃ	1379	
PA_atk-s01_01a:1379_1	ādāya āsanasālaṃ āgataṃ daharaṃ thero – “manāpo piṇḍapāto kuto ābhato”ti pucchi.	1379	
PA_atk-s01_01a:1379_2	So “asukassa gharato”ti laddhagharameva ācikkhi. Yena panassa pitugharamajjhena gatopi	1379	
PA_atk-s01_01a:1379_3	āgatopi tattha ābhogopi natthi. Tattha āsanasālā viya ākiñcaññāyatanasamāpatti daṭṭhabbā,	1379	
PA_atk-s01_01a:1379_4	pitugehaṃ viya nevasaññānāsaññāyatanasamāpatti, puttagehaṃ viya nirodhasamāpatti,	1379	
PA_atk-s01_01a:1379_5	āsanasālāya ṭhatvā pitugharaṃ amanasikaritvā puttagharācikkhaṇaṃ viya ākiñcaññāyatanato	1379	
PA_atk-s01_01a:1379_6	vuṭṭhāya nevasaññānāsaññāyatanaṃ samāpajjitvā “ekaṃ dve cittavāre ṭhassāmī”ti pitugharaṃ	1379	
PA_atk-s01_01a:1379_7	amanasikaritvāva uparinirodhasamāpattatthāya manasikāro, evamesa cetentova na ceteti,	1379	
PA_atk-s01_01a:1379_8	abhisaṅkharontova nābhisaṅkharoti. Tā ceva saññāti tā jhānasaññā nirujjhanti. Aññā	1379	
PA_atk-s01_01a:1379_9	cāti aññā ca oḷārikā bhavaṅgasaññā nuppajjanti. So nirodhaṃ phusatīti so evaṃ paṭipanno	1379	
PA_atk-s01_01a:1379_10	bhikkhu saññāvedayitanirodhaṃ phusati vindati paṭilabhati.	13791	
PA_atk-s01_01a:1380_0	Anupubbābhisaññānirodhasampajānasamāpattinti ettha abhīti upasaggamattaṃ, sampajānapadaṃ	1380	
PA_atk-s01_01a:1380_1	nirodhapadena antarikaṃ katvā vuttaṃ. Anupaṭipāṭiyā sampajānasaññānirodhasamāpattīti	1380	
PA_atk-s01_01a:1380_2	ayaṃ panetthattho. Tatrāpi sampajānasaññānirodhasamāpattīti sampajānantassa ante	1380	
PA_atk-s01_01a:1380_3	saññā nirodhasamāpatti sampajānantassa vā paṇḍitassa bhikkhuno saññānirodhasamāpattīti ayaṃ visesattho.	1380	
PA_atk-s01_01a:1381	Idāni idha ṭhatvā nirodhasamāpattikathā kathetabbā. Sā panesā sabbākārena visuddhimagge paññābhāvanānisaṃsādhikāre kathitā, tasmā tattha kathitatova gahetabbā.	138	
PA_atk-s01_01a:1382_0	Evaṃ bhagavā poṭṭhapādassa paribbājakassa nirodhakathaṃ kathetvā – atha naṃ tādisāya	1382	
PA_atk-s01_01a:1382_1	kathāya aññattha abhāvaṃ paṭijānāpetuṃ “taṃ kiṃ maññasī”tiādimāha. Paribbājakopi	1382	
PA_atk-s01_01a:1382_2	“bhagavā ajja tumhākaṃ kathaṃ ṭhapetvā na mayā evarūpā kathā sutapubbā”ti paṭijānanto,	1382	
PA_atk-s01_01a:1382_3	“no hetaṃ bhante”ti vatvā puna sakkaccaṃ bhagavato kathāya uggahitabhāvaṃ dassento	1382	
PA_atk-s01_01a:1382_4	“evaṃ kho ahaṃ bhante”tiādimāha. Athassa bhagavā “suuggahitaṃ tayā”ti anujānanto	1382	
PA_atk-s01_01a:1382_5	“evaṃ poṭṭhapādā”ti āha.	1382	
PA_atk-s01_01a:1383_0	415. Atha paribbājako “bhagavatā ‘ākiñcaññāyatanaṃ saññagga’nti vuttaṃ. Etadeva nu	1383	
PA_atk-s01_01a:1383_1	kho saññaggaṃ, udāhu avasesasamāpattīsupi saññaggaṃ atthī”ti cintetvā tamatthaṃ pucchanto	1383	
PA_atk-s01_01a:1383_2	“ekaññeva nu kho”tiādimāha. Bhagavāpissa vissajjesi. Tattha puthūpīti bahūnipi. Yathā	1383	
PA_atk-s01_01a:1383_3	yathā kho, poṭṭhapāda, nirodhaṃ phusatīti pathavīkasiṇādīsu yena yena kasiṇena, paṭhamajjhānādīnaṃ	1383	
PA_atk-s01_01a:1383_4	vā yena yena jhānena. Idaṃ vuttaṃ hoti – sace hi pathavīkasiṇena karaṇabhūtena pathavīkasiṇasamāpattiṃ	1383	
PA_atk-s01_01a:1383_5	ekavāraṃ samāpajjanto purimasaññānirodhaṃ phusati ekaṃ saññaggaṃ, atha dve vāre,	1383	
PA_atk-s01_01a:1383_6	tayo vāre, vārasataṃ, vārasahassaṃ, vārasatasahassaṃ vā samāpajjanto purimasaññānirodhaṃ	1383	
PA_atk-s01_01a:1383_7	phusati, satasahassaṃ, saññaggāni. Esa nayo sesakasiṇesu. Jhānesupi sace paṭhamajjhānena	1383	
PA_atk-s01_01a:1383_8	karaṇabhūtena ekavāraṃ purimasaññānirodhaṃ phusati ekaṃ saññaggaṃ. Atha dve vāre,	1383	
PA_atk-s01_01a:1383_9	tayo vāre, vārasataṃ, vārasahassaṃ, vārasatasahassaṃ vā purimasaññānirodhaṃ phusati,	1383	
PA_atk-s01_01a:1383_10	satasahassaṃ saññaggāni. Esa nayo sesajjhānasamāpattīsupi. Iti ekavāraṃ samāpajjanavasena	13831	
PA_atk-s01_01a:1383_11	vā sabbampi sañjānanalakkhaṇena saṅgahetvā vā ekaṃ saññaggaṃ hoti, aparāparaṃ samāpajjanavasena bahūni.	13831	
PA_atk-s01_01a:1384_0	416. Saññā nu kho, bhanteti bhante nirodhasamāpajjanakassa bhikkhuno “saññā nu kho	1384	
PA_atk-s01_01a:1384_1	paṭhamaṃ uppajjatī”ti pucchati. Tassa bhagavā “saññā kho, poṭṭhapādā”ti byākāsi.	1384	
PA_atk-s01_01a:1384_2	Tattha saññāti jhānasaññā. Ñāṇanti vipassanāñāṇaṃ. Aparo nayo, saññāti vipassanā	1384	
PA_atk-s01_01a:1384_3	saññā. Ñāṇanti maggañāṇaṃ. Aparo nayo, saññāti maggasaññā. Ñāṇanti phalañāṇaṃ. Tipiṭakamahāsivatthero panāha –	1384	
PA_atk-s01_01a:1385_0	Kiṃ ime bhikkhū bhaṇanti, poṭṭhapādo heṭṭhā bhagavantaṃ nirodhaṃ pucchi. Idāni nirodhā	1385	
PA_atk-s01_01a:1385_1	vuṭṭhānaṃ pucchanto “bhagavā nirodhā vuṭṭhahantassa kiṃ paṭhamaṃ arahattaphalasaññā	1385	
PA_atk-s01_01a:1385_2	uppajjati, udāhu paccavekkhaṇañāṇa”nti vadati. Athassa bhagavā yasmā phalasaññā paṭhamaṃ	1385	
PA_atk-s01_01a:1385_3	uppajjati, pacchā paccavekkhaṇañāṇaṃ. Tasmā “saññā kho poṭṭhapādā”ti āha. Tattha	1385	
PA_atk-s01_01a:1385_4	saññuppādāti arahattaphalasaññāya uppādā, pacchā “idaṃ arahattaphala”nti evaṃ paccavekkhaṇañāṇuppādo	1385	
PA_atk-s01_01a:1385_5	hoti. Idappaccayā kira meti phalasamādhisaññāpaccayā kira mayhaṃ paccavekkhaṇañāṇaṃ uppannanti.	1385	
PA_atk-s01_01a:1386	Saññāattakathāvaṇṇanā	138	
PA_atk-s01_01a:1387_0	417. Idāni paribbājako yathā nāma gāmasūkaro gandhodakena nhāpetvā gandhehi anulimpitvā	1387	
PA_atk-s01_01a:1387_1	mālādāmaṃ piḷandhitvā sirisayane āropitopi sukhaṃ na vindati, vegena gūthaṭṭhānameva	1387	
PA_atk-s01_01a:1387_2	gantvā sukhaṃ vindati. Evameva bhagavatā saṇhasukhumatilakkhaṇabbhāhatāya desanāya	1387	
PA_atk-s01_01a:1387_3	nhāpitavilittamaṇḍitopi nirodhakathāsirisayanaṃ āropitopi tattha sukhaṃ na vindanto	1387	
PA_atk-s01_01a:1387_4	gūthaṭṭhānasadisaṃ attano laddhiṃ gahetvā tameva pucchanto “saññā nu kho, bhante,	1387	
PA_atk-s01_01a:1387_5	purisassa attā”tiādimāha. Athassānumatiṃ gahetvā byākātukāmo bhagavā – “kaṃ pana	1387	
PA_atk-s01_01a:1387_6	tva”ntiādimāha. Tato so “arūpī attā”ti evaṃ laddhiko samānopi “bhagavā desanāya sukusalo,	1387	
PA_atk-s01_01a:1387_7	so me āditova laddhiṃ mā viddhaṃsetū”ti cintetvā attano laddhiṃ pariharanto “oḷārikaṃ	1387	
PA_atk-s01_01a:1387_8	kho”tiādimāha. Athassa bhagavā tattha dosaṃ dassento “oḷāriko ca hi te”tiādimāha.	1387	
PA_atk-s01_01a:1387_9	Tattha evaṃ santanti evaṃ sante. Bhummatthe hi etaṃ upayogavacanaṃ. Evaṃ santaṃ attānaṃ	1387	
PA_atk-s01_01a:1387_10	paccāgacchato tavāti ayaṃ vā ettha attho. Catunnaṃ khandhānaṃ ekuppādekanirodhattā	13871	
PA_atk-s01_01a:1387_11	kiñcāpi yā saññā uppajjati, sāva nirujjhati. Aparāparaṃ upādāya pana “aññā ca saññā	13871	
PA_atk-s01_01a:1387_12	uppajjanti, aññā ca saññā nirujjhantī”ti vuttaṃ.	13871	
PA_atk-s01_01a:1388_0	418-420. Idāni aññaṃ laddhiṃ dassento – “manomayaṃ kho ahaṃ, bhante”tiādiṃ vatvā	1388	
PA_atk-s01_01a:1388_1	tatrāpi dose dinne yathā nāma ummattako yāvassa saññā nappatiṭṭhāti, tāva aññaṃ gahetvā	1388	
PA_atk-s01_01a:1388_2	aññaṃ vissajjeti, saññāpatiṭṭhānakāle pana vattabbameva vadati, evameva aññaṃ gahetvā	1388	
PA_atk-s01_01a:1388_3	aññaṃ vissajjetvā idāni attano laddhiṃyeva vadanto “arūpī kho”tiādimāha. Tatrāpi	1388	
PA_atk-s01_01a:1388_4	yasmā so saññāya uppādanirodhaṃ icchati, attānaṃ pana sassataṃ maññati. Tasmā tathevassa	1388	
PA_atk-s01_01a:1388_5	dosaṃ dassento bhagavā “evaṃ santampī”tiādimāha. Tato paribbājako micchādassanena	1388	
PA_atk-s01_01a:1388_6	abhibhūtattā bhagavatā vuccamānampi taṃ nānattaṃ ajānanto “sakkā panetaṃ, bhante,	1388	
PA_atk-s01_01a:1388_7	mayā”tiādimāha. Athassa bhagavā yasmā so saññāya uppādanirodhaṃ passantopi saññāmayaṃ	1388	
PA_atk-s01_01a:1388_8	attānaṃ niccameva maññati. Tasmā “dujjānaṃ kho”tiādimāha.	1388	
PA_atk-s01_01a:1389_0	Tatthāyaṃ saṅkhepattho – tava aññā diṭṭhi, aññā khanti, aññā ruci, aññathāyeva te	1389	
PA_atk-s01_01a:1389_1	dassanaṃ pavattaṃ, aññadeva ca te khamati ceva ruccati ca, aññatra ca te āyogo, aññissāyeva	1389	
PA_atk-s01_01a:1389_2	paṭipattiyā yuttapayuttatā, aññattha ca te ācariyakaṃ, aññasmiṃ titthāyatane ācariyabhāvo.	1389	
PA_atk-s01_01a:1389_3	Tena tayā evaṃ aññadiṭṭhikena aññakhantikena aññarucikena aññatrāyogena aññatrācariyakena	1389	
PA_atk-s01_01a:1389_4	dujjānaṃ etanti. Atha paribbājako – “saññā vā purisassa attā hotu, aññā vā saññā,	1389	
PA_atk-s01_01a:1389_5	taṃ sassatādi bhāvamassa pucchissa”nti puna “kiṃ pana bhante”tiādimāha.	1389	
PA_atk-s01_01a:1390_0	Tattha lokoti attānaṃ sandhāya vadati. Na hetaṃ poṭṭhapāda atthasañhitanti poṭṭhapāda	1390	
PA_atk-s01_01a:1390_1	etaṃ diṭṭhigataṃ na idhalokaparalokaatthanissitaṃ, na attatthaparatthanissitaṃ. Na	1390	
PA_atk-s01_01a:1390_2	dhammasaṃhitanti na navalokuttaradhammanissitaṃ. Nādibrahmacariyakanti sikkhattayasaṅkhātassa	1390	
PA_atk-s01_01a:1390_3	sāsanabrahmacariyakassa na ādimattaṃ, adhisīlasikkhāmattampi na hoti. Na nibbidāyāti	1390	
PA_atk-s01_01a:1390_4	saṃsāravaṭṭe nibbindanatthāya na saṃvattati. Na virāgāyāti vaṭṭavirāgatthāya na saṃvattati.	1390	
PA_atk-s01_01a:1390_5	Na nirodhāyāti vaṭṭassa nirodhakaraṇatthāya na saṃvattati. Na upasamāyāti vaṭṭassa	1390	
PA_atk-s01_01a:1390_6	vūpasamanatthāya na saṃvattati. Na abhiññāyāti vaṭṭābhijānanāya paccakkhakiriyāya	1390	
PA_atk-s01_01a:1390_7	na saṃvattati. Na sambodhāyāti vaṭṭasambujjhanatthāya na saṃvattati. Na nibbānāyāti	1390	
PA_atk-s01_01a:1390_8	amatamahānibbānassa paccakkhakiriyāya na saṃvattati.	1390	
PA_atk-s01_01a:1391_0	Idaṃ dukkhantiādīsu taṇhaṃ ṭhapetvā tebhūmakā pañcakkhandhā dukkhanti, tasseva dukkhassa	1391	
PA_atk-s01_01a:1391_1	pabhāvanato sappaccayā taṇhā dukkhasamudayoti. Ubhinnaṃ appavatti dukkhanirodhoti,	1391	
PA_atk-s01_01a:1391_2	ariyo aṭṭhaṅgiko maggo dukkhanirodhagāminī paṭipadāti mayā byākatanti attho. Evañca	1391	
PA_atk-s01_01a:1391_3	pana vatvā bhagavā “imassa paribbājakassa maggapātubhāvo vā phalasacchikiriyā vā	1391	
PA_atk-s01_01a:1391_4	natthi, mayhañca bhikkhācāravelā”ti cintetvā tuṇhī ahosi. Paribbājakopi taṃ ākāraṃ	1391	
PA_atk-s01_01a:1391_5	ñatvā bhagavato gamanakālaṃ ārocento viya “evameta”ntiādimāha.	1391	
PA_atk-s01_01a:1392_0	421. Vācāsannitodakenāti vacanapatodena. Sañjhabbharimakaṃsūti sañjhabbharitaṃ nirantaraṃ	1392	
PA_atk-s01_01a:1392_1	phuṭṭhaṃ akaṃsu, upari vijjhiṃsūti vuttaṃ hoti. Bhūtanti sabhāvato vijjamānaṃ. Tacchaṃ,	1392	
PA_atk-s01_01a:1392_2	tathanti tasseva vevacanaṃ. Dhammaṭṭhitatanti navalokuttaradhammesu ṭhitasabhāvaṃ.	1392	
PA_atk-s01_01a:1392_3	Dhammaniyāmatanti lokuttaradhammaniyāmataṃ. Buddhānañhi catusaccavinimuttā kathā	1392	
PA_atk-s01_01a:1392_4	nāma natthi. Tasmā sā edisā hoti.	1392	
PA_atk-s01_01a:1393	Cittahatthisāriputtapoṭṭhapādavatthuvaṇṇanā	139	
PA_atk-s01_01a:1394_0	422. Citto ca hatthisāriputtoti so kira sāvatthiyaṃ hatthiācariyassa putto bhagavato	1394	
PA_atk-s01_01a:1394_1	santike pabbajitvā tīṇi piṭakāni uggahetvā sukhumesu atthantaresu kusalo ahosi, pubbe	1394	
PA_atk-s01_01a:1394_2	katapāpakammavasena pana sattavāre vibbhamitvā gihi jāto. Kassapasammāsambuddhassa	1394	
PA_atk-s01_01a:1394_3	kira sāsane dve sahāyakā ahesuṃ, aññamaññaṃ samaggā ekatova sajjhāyanti. Tesu eko	1394	
PA_atk-s01_01a:1394_4	anabhirato gihibhāve cittaṃ uppādetvā itarassa ārocesi. So gihibhāve ādīnavaṃ pabbajjāya	1394	
PA_atk-s01_01a:1394_5	ānisaṃsaṃ dassetvā taṃ ovadi. So taṃ sutvā abhiramitvā punekadivasaṃ tādise citte	1394	
PA_atk-s01_01a:1394_6	uppanne taṃ etadavoca “mayhaṃ āvuso evarūpaṃ cittaṃ uppajjati – ‘imāhaṃ pattacīvaraṃ	1394	
PA_atk-s01_01a:1394_7	tuyhaṃ dassāmī’ti”. So pattacīvaralobhena tassa gihibhāve ānisaṃsaṃ dassetvā pabbajjāya	1394	
PA_atk-s01_01a:1394_8	ādīnavaṃ kathesi. Athassa taṃ sutvāva gihibhāvato cittaṃ virajjitvā pabbajjāyameva	1394	
PA_atk-s01_01a:1394_9	abhirami. Evamesa tadā sīlavantassa bhikkhuno gihibhāve ānisaṃsakathāya kathitattā	1394	
PA_atk-s01_01a:1394_10	idāni cha vāre vibbhamitvā sattame vāre pabbajito. Mahāmoggallānassa, mahākoṭṭhikattherassa	13941	
PA_atk-s01_01a:1394_11	ca abhidhammakathaṃ kathentānaṃ antarantarā kathaṃ opāteti. Atha naṃ mahākoṭṭhikatthero	13941	
PA_atk-s01_01a:1394_12	apasādeti. So mahāsāvakassa kathite patiṭṭhātuṃ asakkonto vibbhamitvā gihi jāto.	13941	
PA_atk-s01_01a:1394_13	Poṭṭhapādassa panāyaṃ gihisahāyako hoti. Tasmā vibbhamitvā dvīhatīhaccayena poṭṭhapādassa	13941	
PA_atk-s01_01a:1394_14	santikaṃ gato. Atha naṃ so disvā “samma kiṃ tayā kataṃ, evarūpassa nāma satthu sāsanā	13941	
PA_atk-s01_01a:1394_15	apasakkantosi, ehi pabbajituṃ idāni te vaṭṭatī”ti taṃ gahetvā bhagavato santikaṃ	13941	
PA_atk-s01_01a:1394_16	agamāsi. Tena vuttaṃ “citto ca hatthisāriputto poṭṭhapādo ca paribbājako”ti.	13941	
PA_atk-s01_01a:1395_0	423. Andhāti paññācakkhuno natthitāya andhā, tasseva abhāvena acakkhukā. Tvaṃyeva	1395	
PA_atk-s01_01a:1395_1	nesaṃ eko cakkhumāti subhāsitadubbhāsitajānanabhāvamattena paññācakkhunā cakkhumā.	1395	
PA_atk-s01_01a:1395_2	Ekaṃsikāti ekakoṭṭhāsā. Paññattāti ṭhapitā. Anekaṃsikāti na ekakoṭṭhāsā ekeneva koṭṭhāsena	1395	
PA_atk-s01_01a:1395_3	sassatāti vā asassatāti vā na vuttāti attho.	1395	
PA_atk-s01_01a:1396	Ekaṃsikadhammavaṇṇanā	139	
PA_atk-s01_01a:1397_0	424-425. Santi poṭṭhapādāti idaṃ bhagavā kasmā ārabhi? Bāhirakehi paññāpitaniṭṭhāya	1397	
PA_atk-s01_01a:1397_1	aniyyānikabhāvadassanatthaṃ. Sabbe hi titthiyā yathā bhagavā amataṃ nibbānaṃ, evaṃ	1397	
PA_atk-s01_01a:1397_2	attano attano samaye lokathupikādivasena niṭṭhaṃ paññapenti, sā ca na niyyānikā.	1397	
PA_atk-s01_01a:1397_3	Yathā paññattā hutvā na niyyāti na gacchati, aññadatthu paṇḍitehi paṭikkhittā nivattati,	1397	
PA_atk-s01_01a:1397_4	taṃ dassetuṃ bhagavā evamāha. Tattha ekantasukhaṃ lokaṃ jānaṃ passanti puratthimāya	1397	
PA_atk-s01_01a:1397_5	disāya ekantasukho loko pacchimādīnaṃ vā aññatarāyāti evaṃ jānantā evaṃ passantā	1397	
PA_atk-s01_01a:1397_6	viharatha. Diṭṭhapubbāni kho tasmiṃ loke manussānaṃ sarīrasaṇṭhānādīnīti. Appāṭihīrakatanti	1397	
PA_atk-s01_01a:1397_7	appāṭihīrakataṃ paṭiharaṇavirahitaṃ, aniyyānikanti vuttaṃ hoti.	1397	
PA_atk-s01_01a:1398	426-427. Janapadakalyāṇīti janapade aññāhi itthīhi vaṇṇasaṇṭhānavilāsākappādīhi asadisā.	139	
PA_atk-s01_01a:1399	Tayoattapaṭilābhavaṇṇanā	139	
PA_atk-s01_01a:1400_0	428. Evaṃ bhagavā paresaṃ niṭṭhāya aniyyānikattaṃ dassetvā attano niṭṭhāya niyyānikabhāvaṃ	1400	
PA_atk-s01_01a:1400_1	dassetuṃ “tayo kho me poṭṭhapādā”tiādimāha. Tattha attapaṭilābhoti attabhāvapaṭilābho,	1400	
PA_atk-s01_01a:1400_2	ettha ca bhagavā tīhi attabhāvapaṭilābhehi tayo bhave dassesi. Oḷārikattabhāvapaṭilābhena	1400	
PA_atk-s01_01a:1400_3	avīcito paṭṭhāya paranimmitavasavattipariyosānaṃ kāmabhavaṃ dassesi. Manomayaattabhāvapaṭilābhena	1400	
PA_atk-s01_01a:1400_4	paṭhamajjhānabhūmito paṭṭhāya akaniṭṭhabrahmalokapariyosānaṃ rūpabhavaṃ dassesi.	1400	
PA_atk-s01_01a:1400_5	Arūpaattabhāvapaṭilābhena ākāsānañcāyatanabrahmalokato paṭṭhāya nevasaññānāsaññāyatanabrahmalokapariyosānaṃ	1400	
PA_atk-s01_01a:1400_6	arūpabhavaṃ dassesi. Saṃkilesikā dhammā nāma dvādasa akusalacittuppādā. Vodāniyā	1400	
PA_atk-s01_01a:1400_7	dhammā nāma samathavipassanā.	1400	
PA_atk-s01_01a:1401_0	429. Paññāpāripūriṃ vepullattanti maggapaññāphalapaññānaṃ pāripūriñceva vipulabhāvañca.	1401	
PA_atk-s01_01a:1401_1	Pāmujjanti taruṇapīti. Pītīti balavatuṭṭhi. Kiṃ vuttaṃ hoti? Yaṃ avocumha “sayaṃ	1401	
PA_atk-s01_01a:1401_2	abhiññā sacchikatvā upasampajja vihiratī”ti, tattha tassa evaṃ viharato taṃ pāmojjañceva	1401	
PA_atk-s01_01a:1401_3	bhavissati, pīti ca nāmakāyapassaddhi ca sati ca sūpaṭṭhitā uttamañāṇañca sukho ca	1401	
PA_atk-s01_01a:1401_4	vihāro. Sabbavihāresu ca ayameva vihāro “sukho”ti vattuṃ yutto “upasanto paramamadhuro”ti.	1401	
PA_atk-s01_01a:1401_5	Tattha paṭhamajjhāne pāmojjādayo chapi dhammā labbhanti, dutiyajjhāne dubbalapītisaṅkhātaṃ	1401	
PA_atk-s01_01a:1401_6	pāmojjaṃ nivattati, sesā pañca labbhanti. Tatiye pīti nivattati, sesā cattāro labbhanti.	1401	
PA_atk-s01_01a:1401_7	Tathā catutthe. Imesu catūsu jhānesu sampasādanasutte suddhavipassanā pādakajjhānameva	1401	
PA_atk-s01_01a:1401_8	kathitaṃ. Pāsādikasutte catūhi maggehi saddhiṃ vipassanā kathitā. Dasuttarasutte	1401	
PA_atk-s01_01a:1401_9	catutthajjhānikaphalasamāpatti kathitā. Imasmiṃ poṭṭhapādasutte pāmojjaṃ pītivevacanameva	1401	
PA_atk-s01_01a:1401_10	katvā dutiyajjhānikaphalasamāpattināma kathitāti veditabbā.	14011	
PA_atk-s01_01a:1402_0	432-437. Ayaṃ vā soti ettha vā saddo vibhāvanattho hoti. Ayaṃ soti evaṃ vibhāvetvā	1402	
PA_atk-s01_01a:1402_1	pakāsetvā byākareyyāma. Yathāpare “ekantasukhaṃ attānaṃ sañjānāthā”ti puṭṭhā “no”ti	1402	
PA_atk-s01_01a:1402_2	vadanti, na evaṃ vadāmāti attho. Sappāṭihīrakatanti sappāṭiharaṇaṃ, niyyānikanti	1402	
PA_atk-s01_01a:1402_3	attho. Mogho hotīti tuccho hoti, natthi so tasmiṃ samayeti adhippāyo. Sacco hotīti	1402	
PA_atk-s01_01a:1402_4	bhūto hoti, sveva tasmiṃ samaye sacco hotīti attho. Ettha panāyaṃ citto attano asabbaññutāya	1402	
PA_atk-s01_01a:1402_5	tayo attapaṭilābhe kathetvā attapaṭilābho nāma paññattimattaṃ etanti uddharituṃ nāsakkhi,	1402	
PA_atk-s01_01a:1402_6	attapaṭilābho tveva niyyātesi. Athassa bhagavā rūpādayo cettha dhammā, attapaṭilābhoti	1402	
PA_atk-s01_01a:1402_7	pana nāmamattametaṃ, tesu tesu rūpādīsu sati evarūpā vohārā hontīti dassetukāmo tasseva	1402	
PA_atk-s01_01a:1402_8	kathaṃ gahetvā nāmapaññattivasena niyyātanatthaṃ “yasmiṃ citta samaye”tiādimāha.	1402	
PA_atk-s01_01a:1403_0	438. Evañca pana vatvā paṭipucchitvā vinayanatthaṃ puna “sace taṃ, citta, evaṃ puccheyyu”ntiādimāha.	1403	
PA_atk-s01_01a:1403_1	Tattha yo me ahosi atīto attapaṭilābho, sveva me attapaṭilābho, tasmiṃ samaye sacco	1403	
PA_atk-s01_01a:1403_2	ahosi, mogho anāgato mogho paccuppannoti ettha tāva imamatthaṃ dasseti – yasmā ye	1403	
PA_atk-s01_01a:1403_3	te atītā dhammā, te etarahi natthi, ahesunti pana saṅkhyaṃ gatā, tasmā sopi me attapaṭilābho	1403	
PA_atk-s01_01a:1403_4	tasmiṃyeva samaye sacco ahosi. Anāgatapaccuppannānaṃ pana dhammānaṃ tadā abhāvā tasmiṃ	1403	
PA_atk-s01_01a:1403_5	samaye “mogho anāgato, mogho paccuppanno”ti, evaṃ atthato nāmamattameva attapaṭilābhaṃ	1403	
PA_atk-s01_01a:1403_6	paṭijānāti. Anāgatapaccuppannesupi eseva nayo.	1403	
PA_atk-s01_01a:1404_0	439-443. Atha bhagavā tassa byākaraṇena saddhiṃ attano byākaraṇaṃ saṃsandituṃ “evameva	1404	
PA_atk-s01_01a:1404_1	kho cittā”tiādīni vatvā puna opammato tamatthaṃ sādhento “seyyathāpi citta gavā khīra”ntiādimāha.	1404	
PA_atk-s01_01a:1404_2	Tatrāyaṃ saṅkhepattho, yathā gavā khīraṃ, khīrādīhi ca dadhiādīni bhavanti, tattha	1404	
PA_atk-s01_01a:1404_3	yasmiṃ samaye khīraṃ hoti, na tasmiṃ samaye dadhīti vā navanītādīsu vā aññataranti	1404	
PA_atk-s01_01a:1404_4	saṅkhyaṃ niruttiṃ nāmaṃ vohāraṃ gacchati. Kasmā? Ye dhamme upādāya dadhītiādi vohārā	1404	
PA_atk-s01_01a:1404_5	honti, tesaṃ abhāvā. Atha kho khīraṃ tveva tasmiṃ samaye saṅkhyaṃ gacchati. Kasmā?	1404	
PA_atk-s01_01a:1404_6	Ye dhamme upādāya khīranti saṅkhyā nirutti nāmaṃ vohāro hoti, tesaṃ bhāvāti. Esa	1404	
PA_atk-s01_01a:1404_7	nayo sabbattha. Imā kho cittāti oḷāriko attapaṭilābho iti ca manomayo attapaṭilābho	1404	
PA_atk-s01_01a:1404_8	iti ca arūpo attapaṭilābho iti ca imā kho citta lokasamaññā loke samaññāmattakāni	1404	
PA_atk-s01_01a:1404_9	samanujānanamattakāni etāni. Tathā lokaniruttimattakāni vacanapathamattakāni vohāramattakāni	1404	
PA_atk-s01_01a:1404_10	nāmapaṇṇattimattakāni etānīti. Evaṃ bhagavā heṭṭhā tayo attapaṭilābhe kathetvā idāni	14041	
PA_atk-s01_01a:1404_11	sabbametaṃ vohāramattakanti vadati. Kasmā? Yasmā paramatthato satto nāma natthi,	14041	
PA_atk-s01_01a:1404_12	suñño tuccho esa loko.	14041	
PA_atk-s01_01a:1405_0	Buddhānaṃ pana dve kathā sammutikathā ca paramatthakathā ca. Tattha “satto poso devo	1405	
PA_atk-s01_01a:1405_1	brahmā”tiādikā “sammutikathā” nāma. “Aniccaṃ dukkhamanattā khandhā dhātuyo āyatanāni	1405	
PA_atk-s01_01a:1405_2	satipaṭṭhānā sammappadhānā”tiādikā paramatthakathā nāma. Tattha yo sammutidesanāya	1405	
PA_atk-s01_01a:1405_3	“satto”ti vā “poso”ti vā “devo”ti vā “brahmā”ti vā vutte vijānituṃ paṭivijjhituṃ	1405	
PA_atk-s01_01a:1405_4	niyyātuṃ arahattajayaggāhaṃ gahetuṃ sakkoti, tassa bhagavā āditova “satto”ti vā “poso”ti	1405	
PA_atk-s01_01a:1405_5	vā “devo”ti vā “brahmā”ti vā katheti, yo paramatthadesanāya “anicca”nti vā “dukkha”nti	1405	
PA_atk-s01_01a:1405_6	vātiādīsu aññataraṃ sutvā vijānituṃ paṭivijjhituṃ niyyātuṃ arahattajayaggāhaṃ gahetuṃ	1405	
PA_atk-s01_01a:1405_7	sakkoti, tassa “anicca”nti vā “dukkha”nti vātiādīsu aññatarameva katheti. Tathā sammutikathāya	1405	
PA_atk-s01_01a:1405_8	bujjhanakasattassāpi na paṭhamaṃ paramatthakathaṃ katheti. Sammutikathāya pana bodhetvā	1405	
PA_atk-s01_01a:1405_9	pacchā paramatthakathaṃ katheti. Paramatthakathāya bujjhanakasattassāpi na paṭhamaṃ	1405	
PA_atk-s01_01a:1405_10	sammutikathaṃ katheti. Paramatthakathāya pana bodhetvā pacchā sammutikathaṃ katheti.	14051	
PA_atk-s01_01a:1405_11	Pakatiyā pana paṭhamameva paramatthakathaṃ kathentassa desanā lūkhākārā hoti, tasmā	14051	
PA_atk-s01_01a:1405_12	buddhā paṭhamaṃ sammutikathaṃ kathetvā pacchā paramatthakathaṃ kathenti. Sammutikathaṃ	14051	
PA_atk-s01_01a:1405_13	kathentāpi saccameva sabhāvameva amusāva kathenti. Paramatthakathaṃ kathentāpi saccameva	14051	
PA_atk-s01_01a:1405_14	sabhāvameva amusāva kathenti.	14051	
PA_atk-s01_01a:1406	Duve saccāni akkhāsi, sambuddho vadataṃ varo;	140	
PA_atk-s01_01a:1407	Sammutiṃ paramatthañca, tatiyaṃ nūpalabbhati.	140	
PA_atk-s01_01a:1408	Saṅketavacanaṃ saccaṃ, lokasammutikāraṇaṃ;	140	
PA_atk-s01_01a:1409	Paramatthavacanaṃ saccaṃ, dhammānaṃ bhūtalakkhaṇanti.	140	
PA_atk-s01_01a:1410_0	Yāhi tathāgato voharati aparāmasanti yāhi lokasamaññāhi lokaniruttīhi tathāgato taṇhāmānadiṭṭhiparāmāsānaṃ	1410	
PA_atk-s01_01a:1410_1	abhāvā aparāmasanto voharatīti desanaṃ vinivaṭṭetvā arahattanikūṭena niṭṭhāpesi.	1410	
PA_atk-s01_01a:1410_2	Sesaṃ sabbattha uttānatthamevāti.	1410	
PA_atk-s01_01a:1411	Iti sumaṅgalavilāsiniyā dīghanikāyaṭṭhakathāyaṃ	141	
PA_atk-s01_01a:1412	Poṭṭhapādasuttavaṇṇanā niṭṭhitā.	141	
PA_atk-s01_01a:1413	10. Subhasuttavaṇṇanā	141	
PA_atk-s01_01a:1414	Subhamāṇavakavatthuvaṇṇanā	141	
PA_atk-s01_01a:1415_0	444. Evaṃ me sutaṃ…pe… sāvatthiyanti subhasuttaṃ. Tatrāyaṃ anuttānapadavaṇṇanā. Aciraparinibbute	1415	
PA_atk-s01_01a:1415_1	bhagavatīti aciraṃ parinibbute bhagavati, parinibbānato uddhaṃ māsamatte kāle. Nidānavaṇṇanāyaṃ	1415	
PA_atk-s01_01a:1415_2	vuttanayeneva bhagavato pattacīvaraṃ ādāya āgantvā khīravirecanaṃ pivitvā vihāre	1415	
PA_atk-s01_01a:1415_3	nisinnadivasaṃ sandhāyetaṃ vuttaṃ. Todeyyaputtoti todeyyabrāhmaṇassa putto, so kira	1415	
PA_atk-s01_01a:1415_4	sāvatthiyā avidūre tudigāmo nāma atthi, tassa adhipatittā todeyyoti saṅkhyaṃ gato.	1415	
PA_atk-s01_01a:1415_5	Mahaddhano pana hoti pañcacattālīsakoṭivibhavo, paramamaccharī – “dadato bhogānaṃ	1415	
PA_atk-s01_01a:1415_6	aparikkhayo nāma natthī”ti cintetvā kassaci kiñci na deti, puttampi āha –	1415	
PA_atk-s01_01a:1416	“Añjanānaṃ khayaṃ disvā, vammikānañca sañcayaṃ;	141	
PA_atk-s01_01a:1417	Madhūnañca samāhāraṃ, paṇḍito gharamāvase”ti.	141	
PA_atk-s01_01a:1418_0	Evaṃ adānameva sikkhāpetvā kāyassa bhedā tasmiṃyeva ghare sunakho hutvā nibbatto.	1418	
PA_atk-s01_01a:1418_1	Subho taṃ sunakhaṃ ativiya piyāyati. Attano bhuñjanakabhattaṃyeva bhojeti, ukkhipitvā	1418	
PA_atk-s01_01a:1418_2	varasayane sayāpeti. Atha bhagavā ekadivasaṃ nikkhante māṇave taṃ gharaṃ piṇḍāya	1418	
PA_atk-s01_01a:1418_3	pāvisi. Sunakho bhagavantaṃ disvā bhukkāraṃ karonto bhagavato samīpaṃ gato. Tato	1418	
PA_atk-s01_01a:1418_4	naṃ bhagavā avoca “todeyya tvaṃ pubbepi maṃ ‘bho, bho’ti paribhavitvā sunakho jāto,	1418	
PA_atk-s01_01a:1418_5	idānipi bhukkāraṃ katvā avīciṃ gamissasī”ti. Sunakho taṃ kathaṃ sutvā vippaṭisārī	1418	
PA_atk-s01_01a:1418_6	hutvā uddhanantare chārikāya nipanno, manussā naṃ ukkhipitvā sayane sayāpetuṃ nāsakkhiṃsu.	1418	
PA_atk-s01_01a:1419_0	Subho āgantvā “kenāyaṃ sunakho sayanā oropito”ti āha. Manussā “na kenacī”ti vatvā	1419	
PA_atk-s01_01a:1419_1	taṃ pavattiṃ ārocesuṃ. Māṇavo sutvā “mama pitā brahmaloke nibbatto, samaṇo pana gotamo	1419	
PA_atk-s01_01a:1419_2	me pitaraṃ sunakhaṃ karoti yaṃ kiñci esa mukhārūḷhaṃ bhāsatī”ti kujjhitvā bhagavantaṃ	1419	
PA_atk-s01_01a:1419_3	musāvādena codetukāmo vihāraṃ gantvā taṃ pavattiṃ pucchi. Bhagavā tassa tatheva vatvā	1419	
PA_atk-s01_01a:1419_4	avisaṃvādanatthaṃ āha – “atthi pana te, māṇava, pitarā na akkhātaṃ dhana”nti. Atthi,	1419	
PA_atk-s01_01a:1419_5	bho gotama, satasahassagghanikā suvaṇṇamālā, satasahassagghanikā suvaṇṇapādukā, satasahassagghanikā	1419	
PA_atk-s01_01a:1419_6	suvaṇṇapāti, satasahassañca kahāpaṇanti. Gaccha taṃ sunakhaṃ appodakaṃ madhupāyāsaṃ	1419	
PA_atk-s01_01a:1419_7	bhojetvā sayanaṃ āropetvā īsakaṃ niddaṃ okkantakāle puccha, sabbaṃ te ācikkhissati,	1419	
PA_atk-s01_01a:1419_8	atha naṃ jāneyyāsi – “pitā me eso”ti. So tathā akāsi. Sunakho sabbaṃ ācikkhi, tadā	1419	
PA_atk-s01_01a:1419_9	naṃ – “pitā me”ti ñatvā bhagavati pasannacitto gantvā bhagavantaṃcuddasa pañhe pucchitvā	1419	
PA_atk-s01_01a:1419_10	vissajjanapariyosāne bhagavantaṃ saraṇaṃ gato, taṃ sandhāya vuttaṃ “subho māṇavo	14191	
PA_atk-s01_01a:1419_11	todeyyaputto”ti. Sāvatthiyaṃ paṭivasatīti attano bhogagāmato āgantvā vasati.	14191	
PA_atk-s01_01a:1420_0	445-446. Aññataraṃ māṇavakaṃ āmantesīti satthari parinibbute “ānandatthero kirassa	1420	
PA_atk-s01_01a:1420_1	pattacīvaraṃ gahetvā āgato, mahājano taṃ dassanatthāya upasaṅkamatī”ti sutvā “vihāraṃ	1420	
PA_atk-s01_01a:1420_2	kho pana gantvā mahājanamajjhe na sakkā sukhena paṭisanthāraṃ vā kātuṃ, dhammakathaṃ	1420	
PA_atk-s01_01a:1420_3	vā sotuṃ gehaṃ āgataṃyeva naṃ disvā sukhena paṭisanthāraṃ karissāmi, ekā ca me kaṅkhā	1420	
PA_atk-s01_01a:1420_4	atthi, tampi naṃ pucchissāmī”ti cintetvā aññataraṃ māṇavakaṃ āmantesi. Appābādhantiādīsu	1420	
PA_atk-s01_01a:1420_5	ābādhoti visabhāgavedanā vuccati, yā ekadese uppajjitvā cattāro iriyāpathe ayapaṭṭena	1420	
PA_atk-s01_01a:1420_6	ābandhitvā viya gaṇhati, tassā abhāvaṃ pucchāti vadati. Appātaṅkoti kicchajīvitakaro	1420	
PA_atk-s01_01a:1420_7	rogo vuccati, tassāpi abhāvaṃ pucchāti vadati. Gilānasseva ca uṭṭhānaṃ nāma garukaṃ	1420	
PA_atk-s01_01a:1420_8	hoti, kāye balaṃ na hoti, tasmā niggelaññabhāvañca balañca pucchāti vadati. Phāsuvihāranti	1420	
PA_atk-s01_01a:1420_9	gamanaṭhānanisajjasayanesu catūsu iriyāpathesu sukhavihāraṃ pucchāti vadati. Athassa	1420	
PA_atk-s01_01a:1420_10	pucchitabbākāraṃ dassento “subho”tiādimāha.	14201	
PA_atk-s01_01a:1421_0	447. Kālañca samayañca upādāyāti kālañca samayañca paññāya gahetvā upadhāretvāti	1421	
PA_atk-s01_01a:1421_1	attho. Sace amhākaṃ sve gamanakālo bhavissati, kāye balamattā ceva pharissati, gamanapaccayā	1421	
PA_atk-s01_01a:1421_2	ca añño aphāsuvihāro na bhavissati, athetaṃ kālañca gamanakāraṇasamavāyasaṅkhātaṃ	1421	
PA_atk-s01_01a:1421_3	samayañca upadhāretvā – “api eva nāma sve āgaccheyyāmā”ti vuttaṃ hoti.	1421	
PA_atk-s01_01a:1422_0	448. Cetakena bhikkhunāti cetiraṭṭhe jātattā cetakoti evaṃ laddhanāmena. Sammodanīyaṃ	1422	
PA_atk-s01_01a:1422_1	kathaṃ sāraṇīyanti bho, ānanda, dasabalassa ko nāma ābādho ahosi, kiṃ bhagavā paribhuñji.	1422	
PA_atk-s01_01a:1422_2	Api ca satthu parinibbānena tumhākaṃ soko udapādi, satthā nāma na kevalaṃ tumhākaṃyeva	1422	
PA_atk-s01_01a:1422_3	parinibbuto, sadevakassa lokassa mahājāni, ko dāni añño maraṇā muccissati, yatra	1422	
PA_atk-s01_01a:1422_4	so sadevakassa lokassa aggapuggalo parinibbuto, idāni kaṃ aññaṃ disvā maccurājā lajjissatīti	1422	
PA_atk-s01_01a:1422_5	evamādinā nayena maraṇapaṭisaṃyuttaṃ sammodanīyaṃ kathaṃ sāraṇīyaṃ vītisāretvā therassa	1422	
PA_atk-s01_01a:1422_6	hiyyo pītabhesajjānurūpaṃ āhāraṃ datvā bhattakiccāvasāne ekamantaṃ nisīdi.	1422	
PA_atk-s01_01a:1423_0	Upaṭṭhāko santikāvacaroti upaṭṭhāko hutvā santikāvacaro, na randhagavesī. Na vīmaṃsanādhippāyo.	1423	
PA_atk-s01_01a:1423_1	Samīpacārīti idaṃ purimapadasseva vevacanaṃ. Yesaṃ so bhavaṃ gotamoti kasmā pucchati?	1423	
PA_atk-s01_01a:1423_2	Tassa kira evaṃ ahosi “yesu dhammesu bhavaṃ gotamo imaṃ lokaṃ patiṭṭhapesi, te tassa	1423	
PA_atk-s01_01a:1423_3	accayena naṭṭhā nu kho, dharanti nu kho, sace dharanti, ānando jānissati, handa naṃ	1423	
PA_atk-s01_01a:1423_4	pucchāmī”ti, tasmā pucchi.	1423	
PA_atk-s01_01a:1424_0	449. Athassa thero tīṇi piṭakāni tīhi khandhehi saṅgahetvā dassento “tiṇṇaṃ kho”tiādimāha.	1424	
PA_atk-s01_01a:1424_1	Māṇavo saṅkhittena kathitaṃ asallakkhento – “vitthārato pucchissāmī”ti cintetvā “katamesaṃ tiṇṇa”ntiādimāha.	1424	
PA_atk-s01_01a:1425	Sīlakkhandhavaṇṇanā	142	
PA_atk-s01_01a:1426_0	450-453. Tato therena “ariyassa sīlakkhandhassā”ti tesu dassitesu puna “katamo pana	1426	
PA_atk-s01_01a:1426_1	so, bho ānanda, ariyo sīlakkhandho”ti ekekaṃ pucchi. Theropissa buddhuppādaṃ dassetvā	1426	
PA_atk-s01_01a:1426_2	tantidhammaṃ desento anukkamena bhagavatā vuttanayeneva sabbaṃ vissajjesi. Tattha	1426	
PA_atk-s01_01a:1426_3	atthi cevettha uttarikaraṇīyanti ettha bhagavato sāsane na sīlameva sāro, kevalañhetaṃ	1426	
PA_atk-s01_01a:1426_4	patiṭṭhāmattameva hoti. Ito uttari pana aññampi kattabbaṃ atthi yevāti dassesi. Ito	1426	
PA_atk-s01_01a:1426_5	bahiddhāti buddhasāsanato bahiddhā.	1426	
PA_atk-s01_01a:1427	Samādhikkhandhavaṇṇanā	142	
PA_atk-s01_01a:1428_0	454. Kathañca, māṇava, bhikkhu indriyesu guttadvāro hotīti idamāyasmā ānando “katamo	1428	
PA_atk-s01_01a:1428_1	pana so, bho ānanda, ariyo samādhikkhandho”ti evaṃ samādhikkhandhaṃ puṭṭhopi ye te	1428	
PA_atk-s01_01a:1428_2	“sīlasampanno indriyesu guttadvāro satisampajaññena samannāgato santuṭṭho”ti evaṃ	1428	
PA_atk-s01_01a:1428_3	sīlānantaraṃ indriyasaṃvarādayo sīlasamādhīnaṃ antare ubhinnampi upakārakadhammā	1428	
PA_atk-s01_01a:1428_4	uddiṭṭhā, te niddisitvā samādhikkhandhaṃ dassetukāmo ārabhi. Ettha ca rūpajjhānāneva	1428	
PA_atk-s01_01a:1428_5	āgatāni, na arūpajjhānāni, ānetvā pana dīpetabbāni. Catutthajjhānena hi asaṅgahitā	1428	
PA_atk-s01_01a:1428_6	arūpasamāpatti nāma natthiyeva.	1428	
PA_atk-s01_01a:1429_0	471-480. Atthi cevettha uttarikaraṇīyanti ettha bhagavato sāsane na cittekaggatāmattakeneva	1429	
PA_atk-s01_01a:1429_1	pariyosānappatti nāma atthi, itopi uttari pana aññaṃ kattabbaṃ atthi yevāti dasseti.	1429	
PA_atk-s01_01a:1429_2	Natthi cevettha uttarikaraṇīyanti ettha bhagavato sāsane ito uttari kātabbaṃ nāma	1429	
PA_atk-s01_01a:1429_3	natthiyeva, arahattapariyosānañhi bhagavato sāsananti dasseti. Sesaṃ sabbattha uttānatthamevāti.	1429	
PA_atk-s01_01a:1430	Iti sumaṅgalavilāsiniyā dīghanikāyaṭṭhakathāyaṃ	143	
PA_atk-s01_01a:1431	Subhasuttavaṇṇanā niṭṭhitā.	143	
PA_atk-s01_01a:1432	11. Kevaṭṭasuttavaṇṇanā	143	
PA_atk-s01_01a:1433	Kevaṭṭagahapatiputtavatthuvaṇṇanā	143	
PA_atk-s01_01a:1434_0	481. Evaṃ me sutaṃ…pe… nāḷandāyanti kevaṭṭasuttaṃ. Tatrāyaṃ apubbapadavaṇṇanā. Pāvārikambavaneti	1434	
PA_atk-s01_01a:1434_1	pāvārikassa ambavane. Kevaṭṭoti idaṃ tassa gahapatiputtassa nāmaṃ. So kira cattālīsakoṭidhano	1434	
PA_atk-s01_01a:1434_2	gahapatimahāsālo ativiya saddho pasanno ahosi. So saddhādhikattāyeva “sace eko bhikkhu	1434	
PA_atk-s01_01a:1434_3	aḍḍhamāsantarena vā māsantarena vā saṃvaccharena vā ākāse uppatitvā vividhāni pāṭihāriyāni	1434	
PA_atk-s01_01a:1434_4	dasseyya, sabbo jano ativiya pasīdeyya. Yaṃnūnāhaṃ bhagavantaṃ yācitvā pāṭihāriyakaraṇatthāya	1434	
PA_atk-s01_01a:1434_5	ekaṃ bhikkhuṃ anujānāpeyya”nti cintetvā bhagavantaṃ upasaṅkamitvā evamāha.	1434	
PA_atk-s01_01a:1435_0	Tattha iddhāti samiddhā phītāti nānābhaṇḍaussannatāya vuddhippattā. Ākiṇṇamanussāti	1435	
PA_atk-s01_01a:1435_1	aṃsakūṭena aṃsakūṭaṃ paharitvā viya vicarantehi manussehi ākiṇṇā. Samādisatūti āṇāpetu	1435	
PA_atk-s01_01a:1435_2	ṭhānantare ṭhapetu. Uttarimanussadhammāti uttarimanussānaṃ dhammato, dasakusalasaṅkhātato	1435	
PA_atk-s01_01a:1435_3	vā manussadhammato uttari. Bhiyyosomattāyāti pakatiyāpi pajjalitapadīpo telasnehaṃ	1435	
PA_atk-s01_01a:1435_4	labhitvā viya atirekappamāṇena abhippasīdissati. Na kho ahanti bhagavā rājagahaseṭṭhivatthusmiṃ	1435	
PA_atk-s01_01a:1435_5	sikkhāpadaṃ paññapesi, tasmā “na kho aha”ntiādimāha.	1435	
PA_atk-s01_01a:1436_0	482. Na dhaṃsemīti na guṇavināsanena dhaṃsemi, sīlabhedaṃ pāpetvā anupubbena uccaṭṭhānato	1436	
PA_atk-s01_01a:1436_1	otārento nīcaṭṭhāne na ṭhapemi, atha kho ahaṃ buddhasāsanassa vuddhiṃ paccāsīsanto	1436	
PA_atk-s01_01a:1436_2	kathemīti dasseti. Tatiyampi khoti yāvatatiyaṃ buddhānaṃ kathaṃ paṭibāhitvā kathetuṃ	1436	
PA_atk-s01_01a:1436_3	visahanto nāma natthi. Ayaṃ pana bhagavatā saddhiṃ vissāsiko vissāsaṃ vaḍḍhetvā vallabho	1436	
PA_atk-s01_01a:1436_4	hutvā atthakāmosmīti tikkhattuṃ kathesi.	1436	
PA_atk-s01_01a:1437	Iddhipāṭihāriyavaṇṇanā	143	
PA_atk-s01_01a:1438_0	483-484. Atha bhagavā ayaṃ upāsako mayi paṭibāhantepi punappunaṃ yācatiyeva. “Handassa	1438	
PA_atk-s01_01a:1438_1	pāṭihāriyakaraṇe ādīnavaṃ dassemī”ti cintetvā “tīṇi kho”tiādimāha. Tattha amāhaṃ	1438	
PA_atk-s01_01a:1438_2	bhikkhunti amuṃ ahaṃ bhikkhuṃ. Gandhārīti gandhārena nāma isinā katā, gandhāraraṭṭhe	1438	
PA_atk-s01_01a:1438_3	vā uppannā vijjā. Tattha kira bahū isayo vasiṃsu, tesu ekena katā vijjāti adhippāyo.	1438	
PA_atk-s01_01a:1438_4	Aṭṭīyāmīti aṭṭo pīḷito viya homi. Harāyāmīti lajjāmi. Jigucchāmīti gūthaṃ disvā viya jigucchaṃ uppādemi.	1438	
PA_atk-s01_01a:1439	Ādesanāpāṭihāriyavaṇṇanā	143	
PA_atk-s01_01a:1440_0	485. Parasattānanti aññesaṃ sattānaṃ. Dutiyaṃ tasseva vevacanaṃ. Ādisatīti katheti.	1440	
PA_atk-s01_01a:1440_1	Cetasikanti somanassadomanassaṃ adhippetaṃ. Evampi te manoti evaṃ tava mano somanassito	1440	
PA_atk-s01_01a:1440_2	vā domanassito vā kāmavitakkādisampayutto vā. Dutiyaṃ tasseva vevacanaṃ. Itipi te	1440	
PA_atk-s01_01a:1440_3	cittanti iti tava cittaṃ, idañcidañca atthaṃ cintayamānaṃ pavattatīti attho. Maṇikā	1440	
PA_atk-s01_01a:1440_4	nāma vijjāti cintāmaṇīti evaṃ laddhanāmā loke ekā vijjā atthi. Tāya paresaṃ cittaṃ jānātīti dīpeti.	1440	
PA_atk-s01_01a:1441	Anusāsanīpāṭihāriyavaṇṇanā	144	
PA_atk-s01_01a:1442_0	486. Evaṃ vitakkethāti nekkhammavitakkādayo evaṃ pavattentā vitakketha. Mā evaṃ vitakkayitthāti	1442	
PA_atk-s01_01a:1442_1	evaṃ kāmavitakkādayo pavattentā mā vitakkayittha. Evaṃ manasi karothāti evaṃ aniccasaññameva,	1442	
PA_atk-s01_01a:1442_2	dukkhasaññādīsu vā aññataraṃ manasi karotha. Mā evanti “nicca”ntiādinā nayena mā	1442	
PA_atk-s01_01a:1442_3	manasi karittha. Idanti idaṃ pañcakāmaguṇikarāgaṃ pajahatha. Idaṃ upasampajjāti idaṃ	1442	
PA_atk-s01_01a:1442_4	catumaggaphalappabhedaṃ lokuttaradhammameva upasampajja pāpuṇitvā nipphādetvā viharatha.	1442	
PA_atk-s01_01a:1442_5	Iti bhagavā iddhividhaṃ iddhipāṭihāriyanti dasseti, parassa cittaṃ ñatvā kathanaṃ	1442	
PA_atk-s01_01a:1442_6	ādesanāpāṭihāriyanti. Sāvakānañca buddhānañca satataṃ dhammadesanā anusāsanīpāṭihāriyanti.	1442	
PA_atk-s01_01a:1443_0	Tattha iddhipāṭihāriyena anusāsanīpāṭihāriyaṃ mahāmoggallānassa āciṇṇaṃ, ādesanāpāṭihāriyena	1443	
PA_atk-s01_01a:1443_1	anusāsanīpāṭihāriyaṃ dhammasenāpatissa. Devadatte saṃghaṃ bhinditvā pañca bhikkhusatāni	1443	
PA_atk-s01_01a:1443_2	gahetvā gayāsīse buddhalīḷāya tesaṃ dhammaṃ desante hi bhagavatā pesitesu dvīsu aggasāvakesu	1443	
PA_atk-s01_01a:1443_3	dhammasenāpati tesaṃ cittācāraṃ ñatvā dhammaṃ desesi, therassa dhammadesanaṃ sutvā	1443	
PA_atk-s01_01a:1443_4	pañcasatā bhikkhū sotāpattiphale patiṭṭhahiṃsu. Atha nesaṃ mahāmoggallāno vikubbanaṃ	1443	
PA_atk-s01_01a:1443_5	dassetvā dassetvā dhammaṃ desesi, taṃ sutvā sabbe arahattaphale patiṭṭhahiṃsu. Atha	1443	
PA_atk-s01_01a:1443_6	dvepi mahānāgā pañca bhikkhusatāni gahetvā vehāsaṃ abbhuggantvā veḷuvanamevāgamiṃsu.	1443	
PA_atk-s01_01a:1443_7	Anusāsanīpāṭihāriyaṃ pana buddhānaṃ satataṃ dhammadesanā, tesu iddhipāṭihāriyaādesanāpāṭihāriyāni	1443	
PA_atk-s01_01a:1443_8	saupārambhāni sadosāni, addhānaṃ na tiṭṭhanti, addhānaṃ atiṭṭhanato na niyyanti.	1443	
PA_atk-s01_01a:1443_9	Anusāsanīpāṭihāriyaṃ anupārambhaṃ niddosaṃ, addhānaṃ tiṭṭhati, addhānaṃ tiṭṭhanato	1443	
PA_atk-s01_01a:1443_10	niyyāti. Tasmā bhagavā iddhipāṭihāriyañca ādesanāpāṭihāriyañca garahati, anusāsanīpāṭihāriyaṃyeva pasaṃsati.	14431	
PA_atk-s01_01a:1444	Bhūtanirodhesakavatthuvaṇṇanā	144	
PA_atk-s01_01a:1445_0	487. Bhūtapubbanti idaṃ kasmā bhagavatā āraddhaṃ. Iddhipāṭihāriyaādesanāpāṭihāriyānaṃ	1445	
PA_atk-s01_01a:1445_1	aniyyānikabhāvadassanatthaṃ, anusāsanīpāṭihāriyasseva niyyānikabhāvadassanatthaṃ.	1445	
PA_atk-s01_01a:1445_2	Api ca sabbabuddhānaṃ mahābhūtapariyesako nāmeko bhikkhu hotiyeva. Yo mahābhūte pariyesanto	1445	
PA_atk-s01_01a:1445_3	yāva brahmalokā vicaritvā vissajjetāraṃ alabhitvā āgamma buddhameva pucchitvā nikkaṅkho	1445	
PA_atk-s01_01a:1445_4	hoti. Tasmā buddhānaṃ mahantabhāvappakāsanatthaṃ, idañca kāraṇaṃ paṭicchannaṃ, atha	1445	
PA_atk-s01_01a:1445_5	naṃ vivaṭaṃ katvā desentopi bhagavā “bhūtapubba”ntiādimāha.	1445	
PA_atk-s01_01a:1446_0	Tattha kattha nu khoti kismiṃ ṭhāne kiṃ āgamma kiṃ pattassa te anavasesā appavattivasena	1446	
PA_atk-s01_01a:1446_1	nirujjhanti. Mahābhūtakathā panesā sabbākārena visuddhimagge vuttā, tasmā sā tatova gahetabbā.	1446	
PA_atk-s01_01a:1447_0	488. Devayāniyo maggoti pāṭiyekko devalokagamanamaggo nāma natthi, iddhividhañāṇasseva	1447	
PA_atk-s01_01a:1447_1	panetaṃ adhivacanaṃ. Tena hesa yāva brahmalokāpi kāyena vasaṃ vattento devalokaṃ	1447	
PA_atk-s01_01a:1447_2	yāti. Tasmā “taṃ devayāniyo maggo”ti vuttaṃ. Yena cātumahārājikāti samīpe ṭhitampi	1447	
PA_atk-s01_01a:1447_3	bhagavantaṃ apucchitvā dhammatāya codito devatā mahānubhāvāti maññamāno upasaṅkami.	1447	
PA_atk-s01_01a:1447_4	Mayampi kho, bhikkhu, na jānāmāti buddhavisaye pañhaṃ pucchitā devatā na jānanti,	1447	
PA_atk-s01_01a:1447_5	tenevamāhaṃsu. Atha kho so bhikkhu “mama imaṃ pañhaṃ na kathetuṃ na labbhā, sīghaṃ	1447	
PA_atk-s01_01a:1447_6	kathethā”ti tā devatā ajjhottharati, punappunaṃ pucchati, tā “ajjhottharati no ayaṃ	1447	
PA_atk-s01_01a:1447_7	bhikkhu, handa naṃ hatthato mocessāmā”ti cintetvā “atthi kho bhikkhu cattāro mahārājāno”tiādimāhaṃsu.	1447	
PA_atk-s01_01a:1447_8	Tattha abhikkantatarāti atikkamma kantatarā. Paṇītatarāti vaṇṇayasaissariyādīhi uttamatarā	1447	
PA_atk-s01_01a:1447_9	etena nayena sabbavāresu attho veditabbo.	1447	
PA_atk-s01_01a:1448_0	491-493. Ayaṃ pana viseso – sakko kira devarājā cintesi “ayaṃ pañho buddhavisayo,	1448	
PA_atk-s01_01a:1448_1	na sakkā aññena vissajjituṃ, ayañca bhikkhu aggiṃ pahāya khajjopanakaṃ dhamanto viya,	1448	
PA_atk-s01_01a:1448_2	bheriṃ pahāya udaraṃ vādento viya ca, loke aggapuggalaṃ sammāsambuddhaṃ pahāya devatā	1448	
PA_atk-s01_01a:1448_3	pucchanto vicarati, pesemi naṃ satthusantika”nti. Tato punadeva so cintesi “sudūrampi	1448	
PA_atk-s01_01a:1448_4	gantvā satthu santikeva nikkaṅkho bhavissati. Atthi ceva puggalo nāmesa, thokaṃ tāva	1448	
PA_atk-s01_01a:1448_5	āhiṇḍanto kilamatu pacchā jānissatī”ti. Tato taṃ “ahampi kho”tiādimāha. Brahmayāniyopi	1448	
PA_atk-s01_01a:1448_6	devayāniyasadisova. Devayāniyamaggoti vā brahmayāniyamaggoti vā dhammasetūti vā ekacittakkhaṇikaappanāti	1448	
PA_atk-s01_01a:1448_7	vā sanniṭṭhānikacetanāti vā mahaggatacittanti vā abhiññāñāṇanti vā sabbametaṃ iddhividhañāṇasseva nāmaṃ.	1448	
PA_atk-s01_01a:1449_0	494. Pubbanimittanti āgamanapubbabhāge nimittaṃ sūriyassa udayato aruṇuggaṃ viya.	1449	
PA_atk-s01_01a:1449_1	Tasmā idāneva brahmā āgamissati, evaṃ mayaṃ jānāmāti dīpayiṃsu. Pāturahosīti pākaṭo	1449	
PA_atk-s01_01a:1449_2	ahosi. Atha kho so brahmā tena bhikkhunā puṭṭho attano avisayabhāvaṃ ñatvā sacāhaṃ	1449	
PA_atk-s01_01a:1449_3	“na jānāmī”ti vakkhāmi, ime maṃ paribhavissanti, atha jānanto viya yaṃ kiñci kathessāmi,	1449	
PA_atk-s01_01a:1449_4	ayaṃ me bhikkhu veyyākaraṇena anāraddhacitto vādaṃ āropessati. “Ahamasmi bhikkhu	1449	
PA_atk-s01_01a:1449_5	brahmā”tiādīni pana me bhaṇantassa na koci vacanaṃ saddahissati. Yaṃnūnāhaṃ vikkhepaṃ	1449	
PA_atk-s01_01a:1449_6	katvā imaṃ bhikkhuṃ satthusantikaṃyeva peseyyanti cintetvā “ahamasmi bhikkhu brahmā”tiādimāha.	1449	
PA_atk-s01_01a:1450	495-496. Ekamantaṃ apanetvāti kasmā evamakāsi? Kuhakattā. Bahiddhā pariyeṭṭhinti telatthiko vālikaṃ nippīḷiyamāno viya yāva brahmalokā bahiddhā pariyesanaṃ āpajjati.	145	
PA_atk-s01_01a:1451_0	497. Sakuṇanti kākaṃ vā kulalaṃ vā. Na kho eso, bhikkhu, pañho evaṃ pucchitabboti	1451	
PA_atk-s01_01a:1451_1	idaṃ bhagavā yasmā padesenesa pañho pucchitabbo, ayañca kho bhikkhu anupādinnakepi	1451	
PA_atk-s01_01a:1451_2	gahetvā nippadesato pucchati, tasmā paṭisedheti. Āciṇṇaṃ kiretaṃ buddhānaṃ, pucchāmūḷhassa	1451	
PA_atk-s01_01a:1451_3	janassa pucchāya dosaṃ dassetvā pucchaṃ sikkhāpetvā pucchāvissajjanaṃ. Kasmā? Pucchituṃ	1451	
PA_atk-s01_01a:1451_4	ajānitvā paripucchanto duviññāpayo hoti. Pañhaṃ sikkhāpento pana “kattha āpo cā”tiādimāha.	1451	
PA_atk-s01_01a:1452_0	498. Tattha na gādhatīti na patiṭṭhāti, ime cattāro mahābhūtā kiṃ āgamma appatiṭṭhā	1452	
PA_atk-s01_01a:1452_1	bhavantīti attho. Upādinnaṃyeva sandhāya pucchati. Dīghañca rassañcāti saṇṭhānavasena	1452	
PA_atk-s01_01a:1452_2	upādārūpaṃ vuttaṃ. Aṇuṃ thūlanti khuddakaṃ vā mahantaṃ vā, imināpi upādārūpe vaṇṇamattameva	1452	
PA_atk-s01_01a:1452_3	kathitaṃ. Subhāsubhanti subhañca asubhañca upādārūpameva kathitaṃ. Kiṃ pana upādārūpaṃ	1452	
PA_atk-s01_01a:1452_4	subhanti asubhanti atthi? Natthi. Iṭṭhāniṭṭhārammaṇaṃ paneva kathitaṃ. Nāmañca rūpañcāti	1452	
PA_atk-s01_01a:1452_5	nāmañca dīghādibhedaṃ rūpañca. Uparujjhatīti nirujjhati, kiṃ āgamma asesametaṃ nappavattatīti.	1452	
PA_atk-s01_01a:1453	Evaṃ pucchitabbaṃ siyāti pucchaṃ dassetvā idāni vissajjanaṃ dassento tatra veyyākaraṇaṃ bhavatīti vatvā – “viññāṇa”ntiādimāha.	145	
PA_atk-s01_01a:1454_0	499. Tattha viññātabbanti viññāṇaṃ nibbānassetaṃ nāmaṃ, tadetaṃ nidassanābhāvato	1454	
PA_atk-s01_01a:1454_1	anidassanaṃ. Uppādanto vā vayanto vā ṭhitassa aññathattanto vā etassa natthīti anantaṃ.	1454	
PA_atk-s01_01a:1454_2	Pabhanti panetaṃ kira titthassa nāmaṃ, tañhi papanti etthāti papaṃ, pakārassa pana	1454	
PA_atk-s01_01a:1454_3	bhakāro kato. Sabbato pabhamassāti sabbatopabhaṃ. Nibbānassa kira yathā mahāsamuddassa	1454	
PA_atk-s01_01a:1454_4	yato yato otaritukāmā honti, taṃ tadeva titthaṃ, atitthaṃ nāma natthi. Evameva aṭṭhatiṃsāya	1454	
PA_atk-s01_01a:1454_5	kammaṭṭhānesu yena yena mukhena nibbānaṃ otaritukāmā honti, taṃ tadeva titthaṃ, nibbānassa	1454	
PA_atk-s01_01a:1454_6	atitthaṃ nāma natthi. Tena vuttaṃ “sabbatopabha”nti. Ettha āpo cāti ettha nibbāne	1454	
PA_atk-s01_01a:1454_7	idaṃ nibbānaṃ āgamma sabbametaṃ āpotiādinā nayena vuttaṃ upādinnaka dhammajātaṃ nirujjhati, appavattaṃ hotīti.	1454	
PA_atk-s01_01a:1455_0	Idānissa nirujjhanūpāyaṃ dassento “viññāṇassa nirodhena etthetaṃ uparujjhatī”ti āha.	1455	
PA_atk-s01_01a:1455_1	Tattha viññāṇanti carimakaviññāṇampi abhisaṅkhāraviññāṇampi, carimakaviññāṇassāpi	1455	
PA_atk-s01_01a:1455_2	hi nirodhena etthetaṃ uparujjhati. Vijjhātadīpasikhā viya apaṇṇattikabhāvaṃ yāti.	1455	
PA_atk-s01_01a:1455_3	Abhisaṅkhāraviññāṇassāpi anuppādanirodhena anuppādavasena uparujjhati. Yathāha “sotāpattimaggañāṇena	1455	
PA_atk-s01_01a:1455_4	abhisaṅkhāraviññāṇassa nirodhena ṭhapetvā sattabhave anamatagge saṃsāre ye uppajjeyyuṃ	1455	
PA_atk-s01_01a:1455_5	nāmañca rūpañca etthete nirujjhantī”ti sabbaṃ cūḷaniddese vuttanayeneva veditabbaṃ.	1455	
PA_atk-s01_01a:1455_6	Sesaṃ sabbattha uttānamevāti.	1455	
PA_atk-s01_01a:1456	Iti sumaṅgalavilāsiniyā dīghanikāyaṭṭhakathāyaṃ	145	
PA_atk-s01_01a:1457	Kevaṭṭasuttavaṇṇanā niṭṭhitā.	145	
PA_atk-s01_01a:1458	12. Lohiccasuttavaṇṇanā	145	
PA_atk-s01_01a:1459	Lohiccabrāhmaṇavatthuvaṇṇanā	145	
PA_atk-s01_01a:1460_0	501. Evaṃ me sutaṃ…pe… kosalesūti lohiccasuttaṃ. Tatrāyaṃ anuttānapadavaṇṇanā. Sālavatikāti	1460	
PA_atk-s01_01a:1460_1	tassa gāmassa nāmaṃ, so kira vatiyā viya samantato sālapantiyā parikkhitto. Tasmā	1460	
PA_atk-s01_01a:1460_2	sālavatikāti vuccati. Lohiccoti tassa brāhmaṇassa nāmaṃ.	1460	
PA_atk-s01_01a:1461_0	502-503. Pāpakanti parānukampā virahitattā lāmakaṃ, na pana ucchedasassatānaṃ aññataraṃ.	1461	
PA_atk-s01_01a:1461_1	Uppannaṃ hotīti jātaṃ hoti, na kevalañca citte jātamattameva. So kira tassa vasena	1461	
PA_atk-s01_01a:1461_2	parisamajjhepi evaṃ bhāsatiyeva. Kiñhi paro parassāti paro yo anusāsīyati, so tassa	1461	
PA_atk-s01_01a:1461_3	anusāsakassa kiṃ karissati. Attanā paṭiladdhaṃ kusalaṃ dhammaṃ attanāva sakkatvā	1461	
PA_atk-s01_01a:1461_4	garuṃ katvā vihātabbanti vadati.	1461	
PA_atk-s01_01a:1462_0	504-407. Rosikaṃ nhāpitaṃ āmantesīti rosikāti evaṃ itthiliṅgavasena laddhanāmaṃ nhāpitaṃ	1462	
PA_atk-s01_01a:1462_1	āmantesi. So kira bhagavato āgamanaṃ sutvā cintesi – “vihāraṃ gantvā diṭṭhaṃ nāmaṃ	1462	
PA_atk-s01_01a:1462_2	bhāro, gehaṃ pana āṇāpetvā passissāmi ceva yathāsatti ca āgantukabhikkhaṃ dassāmī”ti,	1462	
PA_atk-s01_01a:1462_3	tasmā evaṃ nhāpitaṃ āmantesi.	1462	
PA_atk-s01_01a:1463_0	508. Piṭṭhito piṭṭhitoti kathāphāsukatthaṃ pacchato pacchato anubandho hoti. Vivecetūti	1463	
PA_atk-s01_01a:1463_1	vimocetu, taṃ diṭṭhigataṃ vinodetūti vadati. Ayaṃ kira upāsako lohiccassa brāhmaṇassa	1463	
PA_atk-s01_01a:1463_2	piyasahāyako. Tasmā tassa atthakāmatāya evamāha. Appeva nāma siyāti ettha paṭhamavacanena	1463	
PA_atk-s01_01a:1463_3	bhagavā gajjati, dutiyavacanena anugajjati. Ayaṃ kirettha adhippāyo – rosike etadatthameva	1463	
PA_atk-s01_01a:1463_4	mayā cattāri asaṅkhyeyyāni. Kappasatasahassañca vividhāni dukkarāni karontena pāramiyo	1463	
PA_atk-s01_01a:1463_5	pūritā, etadatthameva sabbaññutaññāṇaṃ paṭividdhaṃ, na me lohiccassa diṭṭhigataṃ	1463	
PA_atk-s01_01a:1463_6	bhindituṃ bhāroti, imamatthaṃ dassento paṭhamavacanena bhagavā gajjati. Kevalaṃ rosike	1463	
PA_atk-s01_01a:1463_7	lohiccassa mama santike āgamanaṃ vā nisajjā vā allāpasallāpo vā hotu, sacepi lohiccasadisānaṃ	1463	
PA_atk-s01_01a:1463_8	satasahassassa kaṅkhā hoti, paṭibalo ahaṃ vinodetuṃ lohiccassa pana ekassa diṭṭhivinodane	1463	
PA_atk-s01_01a:1463_9	mayhaṃ ko bhāroti imamatthaṃ dassento dutiyavacanena bhagavā anugajjatīti veditabbo.	1463	
PA_atk-s01_01a:1464	Lohiccabrāhmaṇānuyogavaṇṇanā	146	
PA_atk-s01_01a:1465_0	509. Samudayasañjātīti samudayassa sañjāti bhoguppādo, tato uṭṭhitaṃ dhanadhaññanti	1465	
PA_atk-s01_01a:1465_1	attho. Ye taṃ upajīvantīti ye ñātiparijanadāsakammakarādayo janā taṃ nissāya jīvanti.	1465	
PA_atk-s01_01a:1465_2	Antarāyakaroti lābhantarāyakaro. Hitānukampīti ettha hitanti vuḍḍhi. Anukampatīti	1465	
PA_atk-s01_01a:1465_3	anukampī, icchatīti attho, vuḍḍhiṃ icchati vā no vāti vuttaṃ hoti. Nirayaṃ vā tiracchānayoniṃ	1465	
PA_atk-s01_01a:1465_4	vāti sace sā micchādiṭṭhi sampajjati, niyatā hoti, ekaṃsena niraye nibbattati, no	1465	
PA_atk-s01_01a:1465_5	ce, tiracchānayoniyaṃ nibbattatīti attho.	1465	
PA_atk-s01_01a:1466_0	510-512. Idāni yasmā yathā attano lābhantarāyena sattā saṃvijjanti na tathā paresaṃ,	1466	
PA_atk-s01_01a:1466_1	tasmā suṭṭhutaraṃ brāhmaṇaṃ pavecetukāmo “taṃ kiṃ maññasī”ti dutiyaṃ upapattimāha.	1466	
PA_atk-s01_01a:1466_2	Ye cimeti ye ca ime tathāgatassa dhammadesanaṃ sutvā ariyabhūmiṃ okkamituṃ asakkontā	1466	
PA_atk-s01_01a:1466_3	kulaputtā dibbā gabbhāti upayogatthe paccattavacanaṃ, dibbe gabbheti attho. Dibbā,	1466	
PA_atk-s01_01a:1466_4	gabbhāti ca channaṃ devalokānametaṃ adhivacanaṃ. Paripācentīti devalokagāminiṃ paṭipadaṃ	1466	
PA_atk-s01_01a:1466_5	pūrayamānā dānaṃ, dadamānā, sīlaṃ rakkhamānā, gandhamālādīhi, pūjaṃ kurumānā bhāvanaṃ	1466	
PA_atk-s01_01a:1466_6	bhāvayamānā pācenti vipācenti paripācenti pariṇāmaṃ gamenti. Dibbānaṃ bhavānaṃ abhinibbattiyāti	1466	
PA_atk-s01_01a:1466_7	dibbabhavā nāma devānaṃ vimānāni, tesaṃ nibbattanatthāyāti attho. Atha vā dibbā gabbhāti	1466	
PA_atk-s01_01a:1466_8	dānādayo puññavisesā. Dibbā bhavāti devaloke vipākakkhandhā, tesaṃ nibbattanatthāya	1466	
PA_atk-s01_01a:1466_9	tāni puññāni karontīti attho. Tesaṃ antarāyakaroti tesaṃ maggasampattiphalasampattidibbabhavavisesānaṃ	1466	
PA_atk-s01_01a:1466_10	antarāyakaro. Iti bhagavā ettāvatā aniyamiteneva opammavidhinā yāva bhavaggā uggataṃ	14661	
PA_atk-s01_01a:1466_11	brāhmaṇassa mānaṃ bhinditvā idāni codanārahe tayo satthāre dassetuṃ “tayo kho me, lohiccā”tiādimāha.	14661	
PA_atk-s01_01a:1467	Tayo codanārahavaṇṇanā	146	
PA_atk-s01_01a:1468_0	513. Tattha sā codanāti tayo satthāre codentassa codanā. Na aññā cittaṃ upaṭṭhapentīti	1468	
PA_atk-s01_01a:1468_1	aññāya ājānanatthāya cittaṃ na upaṭṭhapenti. Vokkammāti nirantaraṃ tassa sāsanaṃ	1468	
PA_atk-s01_01a:1468_2	akatvā tato ukkamitvā vattantīti attho. Osakkantiyā vā ussakkeyyāti paṭikkamantiyā	1468	
PA_atk-s01_01a:1468_3	upagaccheyya, anicchantiyā iccheyya, ekāya sampayogaṃ anicchantiyā eko iccheyyāti	1468	
PA_atk-s01_01a:1468_4	vuttaṃ hoti. Parammukhiṃ vā āliṅgeyyāti daṭṭhumpi anicchamānaṃ parammukhiṃ ṭhitaṃ	1468	
PA_atk-s01_01a:1468_5	pacchato gantvā āliṅgeyya. Evaṃsampadamidanti imassāpi satthuno “mama ime sāvakā”ti	1468	
PA_atk-s01_01a:1468_6	sāsanā vokkamma vattamānepi te lobhena anusāsato imaṃ lobhadhammaṃ evaṃsampadameva	1468	
PA_atk-s01_01a:1468_7	īdisameva vadāmi. Iti so evarūpo tava lobhadhammo yena tvaṃ osakkantiyā ussakkanto	1468	
PA_atk-s01_01a:1468_8	viya parammukhiṃ āliṅganto viya ahosītipi taṃ codanaṃ arahati. Kiñhi paro parassa	1468	
PA_atk-s01_01a:1468_9	karissatīti yena dhammena pare anusāsi, attānameva tāva tattha sampādehi, ujuṃ karohi.	1468	
PA_atk-s01_01a:1468_10	Kiñhi paro parassa karissatīti codanaṃ arahati.	14681	
PA_atk-s01_01a:1469	514. Niddāyitabbanti sassarūpakāni tiṇāni uppāṭetvā parisuddhaṃ kātabbaṃ.	146	
PA_atk-s01_01a:1470_0	515. Tatiyacodanāya kiñhi paro parassāti anusāsanaṃ asampaṭicchanakālato paṭṭhāya	1470	
PA_atk-s01_01a:1470_1	paro anusāsitabbo, parassa anusāsakassa kiṃ karissatīti nanu tattha appossukkataṃ	1470	
PA_atk-s01_01a:1470_2	āpajjitvā attanā paṭividdhadhammaṃ attanāva mānetvā pūjetvā vihātabbanti evaṃ codanaṃ arahatīti attho.	1470	
PA_atk-s01_01a:1471	Na codanārahasatthuvaṇṇanā	147	
PA_atk-s01_01a:1472_0	516. Na codanārahoti ayañhi yasmā paṭhamameva attānaṃ patirūpe patiṭṭhāpetvā sāvakānaṃ	1472	
PA_atk-s01_01a:1472_1	dhammaṃ deseti. Sāvakā cassa assavā hutvā yathānusiṭṭhaṃ paṭipajjanti, tāya ca paṭipattiyā	1472	
PA_atk-s01_01a:1472_2	mahantaṃ visesamadhigacchanti. Tasmā na codanārahoti.	1472	
PA_atk-s01_01a:1473_0	517. Narakapapātaṃ papatantoti mayā gahitāya diṭṭhiyā ahaṃ narakapapātaṃ papatanto.	1473	
PA_atk-s01_01a:1473_1	Uddharitvā thale patiṭṭhāpitoti taṃ diṭṭhiṃ bhinditvā dhammadesanāhatthena apāyapatanato	1473	
PA_atk-s01_01a:1473_2	uddharitvā saggamaggathale ṭhapitomhīti vadati. Sesamettha uttānamevāti.	1473	
PA_atk-s01_01a:1474	Iti sumaṅgalavilāsiniyā dīghanikāyaṭṭhakathāyaṃ	147	
PA_atk-s01_01a:1475	Lohiccasuttavaṇṇanā niṭṭhitā.	147	
PA_atk-s01_01a:1476	13. Tevijjasuttavaṇṇanā	147	
PA_atk-s01_01a:1477_0	518. Evaṃ me sutaṃ…pe… kosalesūti tevijjasuttaṃ. Tatrāyaṃ anuttānapadavaṇṇanā. Manasākaṭanti	1477	
PA_atk-s01_01a:1477_1	tassa gāmassa nāmaṃ. Uttarena manasākaṭassāti manasākaṭato avidūre uttarapasse. Ambavaneti	1477	
PA_atk-s01_01a:1477_2	taruṇaambarukkhasaṇḍe, ramaṇīyo kira so bhūmibhāgo, heṭṭhā rajatapaṭṭasadisā vālikā	1477	
PA_atk-s01_01a:1477_3	vippakiṇṇā, upari maṇivitānaṃ viya ghanasākhāpattaṃ ambavanaṃ. Tasmiṃ buddhānaṃ anucchavike	1477	
PA_atk-s01_01a:1477_4	pavivekasukhe ambavane viharatīti attho.	1477	
PA_atk-s01_01a:1478_0	519. Abhiññātā abhiññātāti kulacārittādisampattiyā tattha tattha paññātā. Caṅkītiādīni	1478	
PA_atk-s01_01a:1478_1	tesaṃ nāmāni. Tattha caṅkī opāsādavāsiko. Tārukkho icchānaṅgalavāsiko. Pokkharasātī	1478	
PA_atk-s01_01a:1478_2	ukkaṭṭhavāsiko. Jāṇusoṇī sāvatthivāsiko. Todeyyo tudigāmavāsiko. Aññe cāti aññe ca	1478	
PA_atk-s01_01a:1478_3	bahujanā. Attano attano nivāsaṭṭhānehi āgantvā mantasajjhāyakaraṇatthaṃ tattha paṭivasanti.	1478	
PA_atk-s01_01a:1478_4	Manasākaṭassa kira ramaṇīyatāya te brāhmaṇā tattha nadītīre gehāni kāretvā parikkhipāpetvā	1478	
PA_atk-s01_01a:1478_5	aññesaṃ bahūnaṃ pavesanaṃ nivāretvā antarantarā tattha gantvā vasanti.	1478	
PA_atk-s01_01a:1479_0	520-521. Vāseṭṭhabhāradvājānanti vāseṭṭhassa ca pokkharasātino antevāsikassa, bhāradvājassa	1479	
PA_atk-s01_01a:1479_1	ca tārukkhantevāsikassa. Ete kira dve jātisampannā tiṇṇaṃ vedānaṃ pāragū ahesuṃ.	1479	
PA_atk-s01_01a:1479_2	Jaṅghavihāranti aticiranisajjapaccayā kilamathavinodanatthāya jaṅghacāraṃ. Te kira	1479	
PA_atk-s01_01a:1479_3	divasaṃ sajjhāyaṃ katvā sāyanhe vuṭṭhāya nhānīyasambhāragandhamālateladhotavatthāni	1479	
PA_atk-s01_01a:1479_4	gāhāpetvā attano parijanaparivutā nhāyitukāmā nadītīraṃ gantvā rajatapaṭṭavaṇṇe vālikāsaṇḍe	1479	
PA_atk-s01_01a:1479_5	aparāparaṃ caṅkamiṃsu. Ekaṃ caṅkamantaṃ itaro anucaṅkami, puna itaraṃ itaroti. Tena	1479	
PA_atk-s01_01a:1479_6	vuttaṃ “anucaṅkamantānaṃ anuvicarantāna”nti. Maggāmaggeti magge ca amagge ca. Katamaṃ	1479	
PA_atk-s01_01a:1479_7	nu kho paṭipadaṃ pūretvā katamena maggena sakkā sukhaṃ brahmalokaṃ gantunti evaṃ	1479	
PA_atk-s01_01a:1479_8	maggāmaggaṃ ārabbha kathaṃ samuṭṭhāpesunti attho. Añjasāyanoti ujumaggassetaṃ vevacanaṃ,	1479	
PA_atk-s01_01a:1479_9	añjasā vā ujukameva etena āyanti āgacchantīti añjasāyano niyyāniko niyyātīti niyyāyanto	1479	
PA_atk-s01_01a:1479_10	niyyāti, gacchanto gacchatīti attho.	14791	
PA_atk-s01_01a:1480_0	Takkarassa brahmasahabyatāyāti yo taṃ maggaṃ karoti paṭipajjati, tassa brahmunā saddhiṃ	1480	
PA_atk-s01_01a:1480_1	sahabhāvāya, ekaṭṭhāne pātubhāvāya gacchatīti attho. Yvāyanti yo ayaṃ. Akkhātoti	1480	
PA_atk-s01_01a:1480_2	kathito dīpito. Brāhmaṇena pokkharasātināti attano ācariyaṃ apadisati. Iti vāseṭṭho	1480	
PA_atk-s01_01a:1480_3	sakameva ācariyavādaṃ thometvā paggaṇhitvā vicarati. Bhāradvājopi sakamevāti. Tena	1480	
PA_atk-s01_01a:1480_4	vuttaṃ “neva kho asakkhi vāseṭṭho”tiādi.	1480	
PA_atk-s01_01a:1481_0	Tato vāseṭṭho “ubhinnampi amhākaṃ kathā aniyyānikāva, imasmiñca loke maggakusalo	1481	
PA_atk-s01_01a:1481_1	nāma bhotā gotamena sadiso natthi, bhavañca gotamo avidūre vasati, so no tulaṃ gahetvā	1481	
PA_atk-s01_01a:1481_2	nisinnavāṇijo viya kaṅkhaṃ chindissatī”ti cintetvā tamatthaṃ bhāradvājassa ārocetvā	1481	
PA_atk-s01_01a:1481_3	ubhopi gantvā attano kathaṃ bhagavato ārocesuṃ. Tena vuttaṃ “atha kho vāseṭṭho…pe…	1481	
PA_atk-s01_01a:1481_4	yvāyaṃ akkhāto brāhmaṇena tārukkhenā”ti.	1481	
PA_atk-s01_01a:1482	522. Ettha bho gotamāti etasmiṃ maggāmagge. Viggaho vivādotiādīsu pubbuppattiko viggaho. Aparabhāge vivādo. Duvidhopi eso nānāācariyānaṃ vādato nānāvādo.	148	
PA_atk-s01_01a:1483_0	523. Atha kismiṃ pana voti tvampi ayameva maggoti attano ācariyavādameva paggayha	1483	
PA_atk-s01_01a:1483_1	tiṭṭhasi, bhāradvājopi attano ācariyavādameva, ekassāpi ekasmiṃ saṃsayo natthi. Evaṃ	1483	
PA_atk-s01_01a:1483_2	sati kismiṃ vo viggahoti pucchati.	1483	
PA_atk-s01_01a:1484_0	524. Maggāmagge, bho gotamāti magge bho gotama amagge ca, ujumagge ca anujumagge	1484	
PA_atk-s01_01a:1484_1	cāti attho. Esa kira ekabrāhmaṇassāpi maggaṃ “na maggo”ti na vadati. Yathā pana attano	1484	
PA_atk-s01_01a:1484_2	ācariyassa maggo ujumaggo, na evaṃ aññesaṃ anujānāti, tasmā tamevatthaṃ dīpento “kiñcāpi	1484	
PA_atk-s01_01a:1484_3	bho gotamā”tiādimāha.	1484	
PA_atk-s01_01a:1485_0	Sabbāni tānīti liṅgavipallāsena vadati, sabbe teti vuttaṃ hoti. Bahūnīti aṭṭha vā	1485	
PA_atk-s01_01a:1485_1	dasa vā. Nānāmaggānīti mahantāmahantajaṅghamaggasakaṭamaggādivasena nānāvidhāni sāmantā	1485	
PA_atk-s01_01a:1485_2	gāmanadītaḷākakhettādīhi āgantvā gāmaṃ pavisanamaggāni.	1485	
PA_atk-s01_01a:1486_0	525-526. “Niyyantīti vāseṭṭha vadesī”ti bhagavā tikkhattuṃ vacībhedaṃ katvā paṭiññaṃ	1486	
PA_atk-s01_01a:1486_1	kārāpesi. Kasmā? Titthiyā hi paṭijānitvā pacchā niggayhamānā avajānanti. So tathā	1486	
PA_atk-s01_01a:1486_2	kātuṃ na sakkhissatīti.	1486	
PA_atk-s01_01a:1487_0	527-529. Teva tevijjāti te tevijjā. Vakāro āgamasandhimattaṃ. Andhaveṇīti andhapaveṇī,	1487	
PA_atk-s01_01a:1487_1	ekena cakkhumatā gahitayaṭṭhiyā koṭiṃ eko andho gaṇhati, taṃ andhaṃ añño taṃ aññoti	1487	
PA_atk-s01_01a:1487_2	evaṃ paṇṇāsasaṭṭhi andhā paṭipāṭiyā ghaṭitā andhaveṇīti vuccati. Paramparasaṃsattāti	1487	
PA_atk-s01_01a:1487_3	aññamaññaṃ laggā, yaṭṭhigāhakenapi cakkhumatā virahitāti attho. Eko kira dhutto andhagaṇaṃ	1487	
PA_atk-s01_01a:1487_4	disvā “asukasmiṃ nāma gāme khajjabhojjaṃ sulabha”nti ussāhetvā “tena hi tattha no	1487	
PA_atk-s01_01a:1487_5	sāmi nehi, idaṃ nāma te demā”ti vutte, lañjaṃ gahetvā antarāmagge maggā okkamma mahantaṃ	1487	
PA_atk-s01_01a:1487_6	gacchaṃ anuparigantvā purimassa hatthena pacchimassa kacchaṃ gaṇhāpetvā “kiñci kammaṃ	1487	
PA_atk-s01_01a:1487_7	atthi, gacchatha tāva tumhe”ti vatvā palāyi, te divasampi gantvā maggaṃ avindamānā	1487	
PA_atk-s01_01a:1487_8	“kuhiṃ no cakkhumā, kuhiṃ maggo”ti paridevitvā maggaṃ avindamānā tattheva mariṃsu.	1487	
PA_atk-s01_01a:1487_9	Te sandhāya vuttaṃ “paramparasaṃsattā”ti. Purimopīti purimesu dasasu brāhmaṇesu ekopi.	1487	
PA_atk-s01_01a:1487_10	Majjhimopīti majjhimesu ācariyapācariyesu ekopi. Pacchimopīti idāni tevijjesu brāhmaṇesu	14871	
PA_atk-s01_01a:1487_11	ekopi. Hassakaññevāti hasitabbameva. Nāmakaññevāti lāmakaṃyeva. Tadetaṃ atthābhāvena	14871	
PA_atk-s01_01a:1487_12	rittakaṃ, rittakattāyeva tucchakaṃ. Idāni brahmaloko tāva tiṭṭhatu, yo tevijjehi	14871	
PA_atk-s01_01a:1487_13	na diṭṭhapubbova. Yepi candimasūriye tevijjā passanti, tesampi sahabyatāya maggaṃ	14871	
PA_atk-s01_01a:1487_14	desetuṃ nappahontīti dassanatthaṃ “taṃ kiṃ maññasī”tiādimāha.	14871	
PA_atk-s01_01a:1488_0	530. Tattha yato candimasūriyā uggacchantīti yasmiṃ kāle uggacchanti. Yattha ca oggacchantīti	1488	
PA_atk-s01_01a:1488_1	yasmiṃ kāle atthamenti, uggamanakāle ca atthaṅgamanakāle ca passantīti attho. Āyācantīti	1488	
PA_atk-s01_01a:1488_2	“udehi bhavaṃ canda, udehi bhavaṃ sūriyā”ti evaṃ āyācanti. Thomayantīti “sommo cando,	1488	
PA_atk-s01_01a:1488_3	parimaṇḍalo cando, sappabho cando”tiādīni vadantā pasaṃsanti. Pañjalikāti paggahitaañjalikā.	1488	
PA_atk-s01_01a:1488_4	Namassamānāti “namo namo”ti vadamānā.	1488	
PA_atk-s01_01a:1489	531-532. Yaṃ passantīti ettha yanti nipātamattaṃ. Kiṃ pana na kirāti ettha idha pana kiṃ vattabbaṃ. Yattha kira tevijjehi brāhmaṇehi na brahmā sakkhidiṭṭhoti evamattho daṭṭhabbo.	148	
PA_atk-s01_01a:1490	Aciravatīnadīupamākathā	149	
PA_atk-s01_01a:1491_0	542. Samatittikāti samabharitā. Kākapeyyāti yattha katthaci tīre ṭhitena kākena sakkā	1491	
PA_atk-s01_01a:1491_1	pātunti kākapeyyā. Pāraṃ taritukāmoti nadiṃ atikkamitvā paratīraṃ gantukāmo. Avheyyāti	1491	
PA_atk-s01_01a:1491_2	pakkoseyya. Ehi pārāpāranti ambho pāra apāraṃ ehi, atha maṃ sahasāva gahetvā gamissasi,	1491	
PA_atk-s01_01a:1491_3	atthi me accāyikakammanti attho.	1491	
PA_atk-s01_01a:1492_0	544. Ye dhammā brāhmaṇakārakāti ettha pañcasīladasakusalakammapathabhedā dhammā brāhmaṇakārakāti	1492	
PA_atk-s01_01a:1492_1	veditabbā, tabbiparītā abrāhmaṇakārakā. Indamavhāyāmāti indaṃ avhāyāma pakkosāma.	1492	
PA_atk-s01_01a:1492_2	Evaṃ brāhmaṇānaṃ avhāyanassa niratthakataṃ dassetvā punapi bhagavā aṇṇavakucchiyaṃ	1492	
PA_atk-s01_01a:1492_3	sūriyo viya jalamāno pañcasatabhikkhuparivuto aciravatiyā tīre nisinno aparampi nadīupamaṃyeva	1492	
PA_atk-s01_01a:1492_4	āharanto “seyyathāpī”tiādimāha.	1492	
PA_atk-s01_01a:1493_0	546. Kāmaguṇāti kāmayitabbaṭṭhena kāmā, bandhanaṭṭhena guṇā. “Anujānāmi bhikkhave,	1493	
PA_atk-s01_01a:1493_1	ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho. “Accenti kālā	1493	
PA_atk-s01_01a:1493_2	tarayanti rattiyo, vayoguṇā anupubbaṃ jahantī”ti ettha rāsaṭṭho guṇaṭṭho. “Sataguṇā	1493	
PA_atk-s01_01a:1493_3	dakkhiṇā pāṭikaṅkhitabbā”ti ettha ānisaṃsaṭṭho guṇaṭṭho. “Antaṃ antaguṇaṃ kayirā	1493	
PA_atk-s01_01a:1493_4	mālāguṇe bahū”ti ca ettha bandhanaṭṭho guṇaṭṭho. Idhāpi eseva adhippeto. Tena vuttaṃ	1493	
PA_atk-s01_01a:1493_5	“bandhanaṭṭhena guṇā”ti. Cakkhuviññeyyāti cakkhuviññāṇena passitabbā. Etenupāyena	1493	
PA_atk-s01_01a:1493_6	sotaviññeyyādīsupi attho veditabbo. Iṭṭhāti pariyiṭṭhā vā hontu, mā vā, iṭṭhārammaṇabhūtāti	1493	
PA_atk-s01_01a:1493_7	attho. Kantāti kāmanīyā. Manāpāti manavaḍḍhanakā. Piyarūpāti piyajātikā. Kāmūpasañhitāti	1493	
PA_atk-s01_01a:1493_8	ārammaṇaṃ katvā uppajjamānena kāmena upasañhitā. Rajanīyāti rañjanīyā, rāguppattikāraṇabhūtāti attho.	1493	
PA_atk-s01_01a:1494_0	Gadhitāti gedhena abhibhūtā hutvā. Mucchitāti mucchākārappattāya adhimattakāya taṇhāya	1494	
PA_atk-s01_01a:1494_1	abhibhūtā. Ajjhopannāti adhiopannā ogāḷhā “idaṃ sāra”nti pariniṭṭhānappattā hutvā.	1494	
PA_atk-s01_01a:1494_2	Anādīnavadassāvinoti ādīnavaṃ apassantā. Anissaraṇapaññāti idamettha nissaraṇanti,	1494	
PA_atk-s01_01a:1494_3	evaṃ parijānanapaññāvirahitā, paccavekkhaṇaparibhogavirahitāti attho.	1494	
PA_atk-s01_01a:1495	548. Āvaraṇātiādīsu āvarantīti āvaraṇā. Nivārentīti nīvaraṇā. Onandhantīti onāhanā. Pariyonandhantīti pariyonāhanā. Kāmacchandādīnaṃ vitthārakathā visuddhimaggato gahetabbā.	149	
PA_atk-s01_01a:1496_0	549-550. Āvutā nivutā onaddhā pariyonaddhāti padāni āvaraṇādīnaṃ vasena vuttāni.	1496	
PA_atk-s01_01a:1496_1	Sapariggahoti itthipariggahena sapariggahoti pucchati. Apariggaho bho gotamātiādīsupi	1496	
PA_atk-s01_01a:1496_2	kāmacchandassa abhāvato itthipariggahena apariggaho. Byāpādassa abhāvato kenaci saddhiṃ	1496	
PA_atk-s01_01a:1496_3	veracittena avero. Thinamiddhassa abhāvato cittagelaññasaṅkhātena byāpajjena abyāpajjo.	1496	
PA_atk-s01_01a:1496_4	Uddhaccakukkuccābhāvato uddhaccakukkuccādīhi saṃkilesehi asaṃkiliṭṭhacitto suparisuddhamānaso.	1496	
PA_atk-s01_01a:1496_5	Vicikicchāya abhāvato cittaṃ vase vatteti. Yathā ca brāhmaṇā cittagatikā hontīti,	1496	
PA_atk-s01_01a:1496_6	cittassa vasena vattanti, na tādisoti vasavattī.	1496	
PA_atk-s01_01a:1497_0	552. Idha kho panāti idha brahmalokamagge. Āsīditvāti amaggameva “maggo”ti upagantvā.	1497	
PA_atk-s01_01a:1497_1	Saṃsīdantīti “samatala”nti saññāya paṅkaṃ otiṇṇā viya anuppavisanti. Saṃsīditvā visāraṃ	1497	
PA_atk-s01_01a:1497_2	pāpuṇantīti evaṃ paṅke viya saṃsīditvā visāraṃ aṅgamaṅgasaṃbhañjanaṃ pāpuṇanti. Sukkhataraṃ	1497	
PA_atk-s01_01a:1497_3	maññe tarantīti marīcikāya vañcetvā “kākapeyyā nadī”ti saññāya “tarissāmā”ti hatthehi	1497	
PA_atk-s01_01a:1497_4	ca pādehi ca vāyamamānā sukkhataraṇaṃ maññe taranti. Tasmā yathā hatthapādādīnaṃ	1497	
PA_atk-s01_01a:1497_5	saṃbhañjanaṃ paribhañjanaṃ, evaṃ apāyesu saṃbhañjanaṃ paribhañjanaṃ pāpuṇanti. Idheva	1497	
PA_atk-s01_01a:1497_6	ca sukhaṃ vā sātaṃ vā na labhanti. Tasmā idaṃ tevijjānaṃ brāhmaṇānanti tasmā idaṃ	1497	
PA_atk-s01_01a:1497_7	brahmasahabyatāya maggadīpakaṃ tevijjakaṃ pāvacanaṃ tevijjānaṃ brāhmaṇānaṃ. Tevijjāiriṇanti	1497	
PA_atk-s01_01a:1497_8	tevijjāaraññaṃ iriṇanti hi agāmakaṃ mahāaraññaṃ vuccati. Tevijjāvivananti pupphaphalehi	1497	
PA_atk-s01_01a:1497_9	aparibhogarukkhehi sañchannaṃ nirudakaṃ araññaṃ. Yattha maggato ukkamitvā parivattitumpi	1497	
PA_atk-s01_01a:1497_10	na sakkā honti, taṃ sandhāyāha “tevijjāvivanantipi vuccatī”ti. Tevijjābyasananti	14971	
PA_atk-s01_01a:1497_11	tevijjānaṃ pañcavidhabyasanasadisametaṃ. Yathā hi ñātirogabhoga diṭṭhi sīlabyasanappattassa	14971	
PA_atk-s01_01a:1497_12	sukhaṃ nāma natthi, evaṃ tevijjānaṃ tevijjakaṃ pāvacanaṃ āgamma sukhaṃ nāma natthīti dasseti.	14971	
PA_atk-s01_01a:1498_0	554. Jātasaṃvaḍḍhoti jāto ca vaḍḍhito ca, yo hi kevalaṃ tattha jātova hoti, aññattha	1498	
PA_atk-s01_01a:1498_1	vaḍḍhito, tassa samantā gāmamaggā na sabbaso paccakkhā honti, tasmā jātasaṃvaḍḍhoti	1498	
PA_atk-s01_01a:1498_2	āha. Jātasaṃvaḍḍhopi yo ciranikkhanto, tassa na sabbaso paccakkhā honti. Tasmā “tāvadeva	1498	
PA_atk-s01_01a:1498_3	avasaṭa”nti āha, taṅkhaṇameva nikkhantanti attho. Dandhāyitattanti ayaṃ nu kho maggo,	1498	
PA_atk-s01_01a:1498_4	ayaṃ na nukhoti kaṅkhāvasena cirāyitattaṃ. Vitthāyitattanti yathā sukhumaṃ atthajātaṃ	1498	
PA_atk-s01_01a:1498_5	sahasā pucchitassa kassaci sarīraṃ thaddhabhāvaṃ gaṇhāti, evaṃ thaddhabhāvaggahaṇaṃ.	1498	
PA_atk-s01_01a:1498_6	Na tvevāti iminā sabbaññutaññāṇassa appaṭihatabhāvaṃ dasseti. Tassa hi purisassa	1498	
PA_atk-s01_01a:1498_7	mārāvaṭṭanādivasena siyā ñāṇassa paṭighāto. Tena so dandhāyeyya vā vitthāyeyya vā.	1498	
PA_atk-s01_01a:1498_8	Sabbaññutaññāṇaṃ pana appaṭihataṃ, na sakkā tassa kenaci antarāyo kātunti dīpeti.	1498	
PA_atk-s01_01a:1499_0	555. Ullumpatu bhavaṃ gotamoti uddharatu bhavaṃ gotamo. Brāhmaṇiṃ pajanti brāhmaṇadārakaṃ,	1499	
PA_atk-s01_01a:1499_1	bhavaṃ gotamo mama brāhmaṇaputtaṃ apāyamaggato uddharitvā brahmalokamagge patiṭṭhapetūti	1499	
PA_atk-s01_01a:1499_2	attho. Athassa bhagavā buddhuppādaṃ dassetvā saddhiṃ pubbabhāgapaṭipadāya mettāvihārādibrahmalokagāmimaggaṃ	1499	
PA_atk-s01_01a:1499_3	desetukāmo “tena hi vāseṭṭhā”tiādimāha. Tattha “idha tathāgato”tiādi sāmaññaphale	1499	
PA_atk-s01_01a:1499_4	vitthāritaṃ. Mettāsahagatenātiādīsu yaṃ vattabbaṃ, taṃ sabbaṃ visuddhimagge brahmavihārakammaṭṭhānakathāyaṃ	1499	
PA_atk-s01_01a:1499_5	vuttaṃ. Seyyathāpi vāseṭṭha balavā saṅkhadhamotiādi pana idha apubbaṃ. Tattha balavāti	1499	
PA_atk-s01_01a:1499_6	balasampanno. Saṅkhadhamoti saṅkhadhamako. Appakasirenāti akicchena adukkhena. Dubbalo	1499	
PA_atk-s01_01a:1499_7	hi saṅkhadhamo saṅkhaṃ dhamantopi na sakkoti catasso disā sarena viññāpetuṃ, nāssa	1499	
PA_atk-s01_01a:1499_8	saṅkhasaddo sabbato pharati. Balavato pana vipphāriko hoti, tasmā “balavā”tiādimāha.	1499	
PA_atk-s01_01a:1499_9	Mettāya cetovimuttiyāti ettha mettāti vutte upacāropi appanāpi vaṭṭati, “cettovimuttī”ti	1499	
PA_atk-s01_01a:1499_10	vutte pana appanāva vaṭṭati. Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ	14991	
PA_atk-s01_01a:1499_11	vuccati. Appamāṇakataṃ kammaṃ nāma rūpārūpāvacaraṃ. Tañhi pamāṇaṃ atikkamitvā odissakaanodissakadisāpharaṇavasena	14991	
PA_atk-s01_01a:1499_12	vaḍḍhetvā katattā appamāṇakatanti vuccati. Na taṃ tatrāvasissati na taṃ tatrāvatiṭṭhatīti	14991	
PA_atk-s01_01a:1499_13	taṃ kāmāvacarakammaṃ tasmiṃ rūpāvacarārūpāvacarakamme na ohīyati, na tiṭṭhati. Kiṃ	14991	
PA_atk-s01_01a:1499_14	vuttaṃ hoti – taṃ kāmāvacarakammaṃ tassa rūpārūpāvacarakammassa antarā laggituṃ vā	14991	
PA_atk-s01_01a:1499_15	ṭhātuṃ vā rūpārūpāvacarakammaṃ pharitvā pariyādiyitvā attano okāsaṃ gahetvā patiṭṭhātuṃ	14991	
PA_atk-s01_01a:1499_16	na sakkoti. Atha kho rūpāvacarārūpāvacarakammameva kāmāvacaraṃ mahogho viya parittaṃ	14991	
PA_atk-s01_01a:1499_17	udakaṃ pharitvā pariyādiyitvā attano okāsaṃ gahetvā tiṭṭhati. Tassa vipākaṃ paṭibāhitvā	14991	
PA_atk-s01_01a:1499_18	sayameva brahmasahabyataṃ upanetīti. Evaṃvihārīti evaṃ mettādivihārī.	14991	
PA_atk-s01_01a:1500_0	559. Ete mayaṃ bhavantaṃ gotamanti idaṃ tesaṃ dutiyaṃ saraṇagamanaṃ. Paṭhamameva	1500	
PA_atk-s01_01a:1500_1	hete majjhimapaṇṇāsake vāseṭṭhasuttaṃ sutvā saraṇaṃ gatā, imaṃ pana tevijjasuttaṃ	1500	
PA_atk-s01_01a:1500_2	sutvā dutiyampi saraṇaṃ gatā. Katipāhaccayena pabbajitvā aggaññasutte upasampadañceva	1500	
PA_atk-s01_01a:1500_3	arahattañca alatthuṃ. Sesaṃ sabbattha uttānamevāti.	1500	
PA_atk-s01_01a:1501	Iti sumaṅgalavilāsiniyā dīghanikāyaṭṭhakathāyaṃ	150	
PA_atk-s01_01a:1502	Tevijjasuttavaṇṇanā niṭṭhitā.	150	
PA_atk-s01_01a:1503	Niṭṭhitā ca terasasuttapaṭimaṇḍitassa sīlakkhandhavaggassa	150	
PA_atk-s01_01a:1504	Atthavaṇṇanāti.	150	
PA_atk-s01_01a:1505	Sīlakkhandhavaggaṭṭhakathā niṭṭhitā.	150	
