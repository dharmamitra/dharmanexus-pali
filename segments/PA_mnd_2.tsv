segmentnr	original	folio	analyzed
PA_mnd_2:0.1	Mahāniddesa	0	
PA_mnd_2:0.2	Aṭṭhakavagga	0	
PA_mnd_2:0.3	2. Guhaṭṭhakasuttaniddesa	0	
PA_mnd_2:1.1	Atha guhaṭṭhakasuttaniddesaṁ vakkhati—	1	
PA_mnd_2:2.1	Satto guhāyaṁ bahunābhichanno,	2	
PA_mnd_2:2.2	Tiṭṭhaṁ naro mohanasmiṁ pagāḷho;	2	
PA_mnd_2:2.3	Dūre vivekā hi tathāvidho so,	2	
PA_mnd_2:2.4	Kāmā hi loke na hi suppahāyā.	2	
PA_mnd_2:3.1	Satto guhāyaṁ bahunābhichannoti.	3	
PA_mnd_2:3.2	Sattoti hi kho vuttaṁ, api ca guhā tāva vattabbā.	3	
PA_mnd_2:3.3	Guhā vuccati kāyo.	3	
PA_mnd_2:3.4	Kāyoti vā guhāti vā dehoti vā sandehoti vā nāvāti vā rathoti vā dhajoti vā vammikoti vā nagaranti vā nīḷanti vā kuṭīti vā gaṇḍoti vā kumbhoti vā nāgoti vā kāyassetaṁ adhivacanaṁ.	3	
PA_mnd_2:3.5	Satto guhāyanti guhāyaṁ satto visatto āsatto laggo laggito palibuddho.	3	
PA_mnd_2:3.6	Yathā bhittikhile vā nāgadante vā gaṇḍaṁ sattaṁ visattaṁ āsattaṁ laggaṁ laggitaṁ palibuddhaṁ;	3	
PA_mnd_2:3.7	evamevaṁ guhāyaṁ satto visatto āsatto laggo laggito palibuddho.	3	
PA_mnd_2:3.8	Vuttañhetaṁ bhagavatā—	3	
PA_mnd_2:4.1	“Rūpe kho, rādha, yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā, tatra satto tatra visatto;	4	
PA_mnd_2:4.2	tasmā sattoti vuccati.	4	
PA_mnd_2:4.3	Vedanāya kho, rādha …pe…	4	
PA_mnd_2:4.4	saññāya kho, rādha …	4	
PA_mnd_2:4.5	saṅkhāresu kho, rādha …	4	
PA_mnd_2:4.6	viññāṇe kho, rādha, yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā, tatra satto tatra visatto;	4	
PA_mnd_2:4.7	tasmā sattoti vuccati.	4	
PA_mnd_2:4.8	Sattoti lagganādhivacanan”ti—	4	
PA_mnd_2:4.9	satto guhāyaṁ.	4	
PA_mnd_2:4.10_0	Bahunābhichannoti bahukehi kilesehi channo, rāgena channo dosena channo mohena channo	4	
PA_mnd_2:4.10_1	kodhena channo upanāhena channo makkhena channo paḷāsena channo issāya channo macchariyena	4	
PA_mnd_2:4.10_2	channo māyāya channo sāṭheyyena channo thambhena channo sārambhena channo mānena	4	
PA_mnd_2:4.10_3	channo atimānena channo madena channo pamādena channo—	4	
PA_mnd_2:4.11	sabbakilesehi …	4	
PA_mnd_2:4.12	sabbaduccaritehi …	4	
PA_mnd_2:4.13	sabbadarathehi …	4	
PA_mnd_2:4.14	sabbapariḷāhehi …	4	
PA_mnd_2:4.15	sabbasantāpehi …	4	
PA_mnd_2:4.16	sabbākusalābhisaṅkhārehi channo vichanno ucchanno āvuto nivuto ovuto pihito paṭicchanno paṭikujjitoti—	4	
PA_mnd_2:4.17	satto guhāyaṁ bahunābhichanno.	4	
PA_mnd_2:5.1_0	Tiṭṭhaṁ naro mohanasmiṁ pagāḷhoti tiṭṭhanto naro ratto rāgavasena tiṭṭhati, duṭṭho	5	
PA_mnd_2:5.1_1	dosavasena tiṭṭhati, mūḷho mohavasena tiṭṭhati, vinibaddho mānavasena tiṭṭhati, parāmaṭṭho	5	
PA_mnd_2:5.1_2	diṭṭhivasena tiṭṭhati, vikkhepagato uddhaccavasena tiṭṭhati, aniṭṭhaṅgato vicikicchāvasena	5	
PA_mnd_2:5.1_3	tiṭṭhati, thāmagato anusayavasena tiṭṭhati.	5	
PA_mnd_2:5.2	Evampi tiṭṭhaṁ naro.	5	
PA_mnd_2:6.1	Vuttañhetaṁ bhagavatā—	6	
PA_mnd_2:6.2	“santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati.	6	
PA_mnd_2:6.3	Santi, bhikkhave, sotaviññeyyā saddā …	6	
PA_mnd_2:6.4	ghānaviññeyyā gandhā …	6	
PA_mnd_2:6.5	jivhāviññeyyā rasā …	6	
PA_mnd_2:6.6	kāyaviññeyyā phoṭṭhabbā …	6	
PA_mnd_2:6.7	manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhatī”ti.	6	
PA_mnd_2:6.8	Evampi tiṭṭhaṁ naro.	6	
PA_mnd_2:7.1	Vuttañhetaṁ bhagavatā—	7	
PA_mnd_2:7.2	“rūpūpayaṁ vā, bhikkhave, viññāṇaṁ tiṭṭhamānaṁ tiṭṭhati, rūpārammaṇaṁ rūpapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjati.	7	
PA_mnd_2:7.3	Vedanūpayaṁ vā, bhikkhave …	7	
PA_mnd_2:7.4	saññūpayaṁ …	7	
PA_mnd_2:7.5	saṅkhārūpayaṁ vā, bhikkhave, viññāṇaṁ tiṭṭhamānaṁ tiṭṭhati, saṅkhārārammaṇaṁ saṅkhārapatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjatī”ti.	7	
PA_mnd_2:7.6	Evampi tiṭṭhaṁ naro.	7	
PA_mnd_2:8.1	Vuttampi hetaṁ bhagavatā—	8	
PA_mnd_2:8.2	“kabaḷīkāre ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.	8	
PA_mnd_2:8.3	Yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti.	8	
PA_mnd_2:8.4	Yattha atthi nāmarūpassāvakkanti, atthi tattha saṅkhārānaṁ vuddhi.	8	
PA_mnd_2:8.5	Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.	8	
PA_mnd_2:8.6	Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.	8	
PA_mnd_2:8.7	Yattha atthi āyatiṁ jātijarāmaraṇaṁ, sasokaṁ taṁ, bhikkhave, sarajaṁ saupāyāsanti vadāmī”ti.	8	
PA_mnd_2:8.8	Evampi tiṭṭhaṁ naro.	8	
PA_mnd_2:9.1	“Phasse ce, bhikkhave, āhāre …pe…	9	
PA_mnd_2:9.2	manosañcetanāya ce, bhikkhave, āhāre …	9	
PA_mnd_2:9.3	viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.	9	
PA_mnd_2:9.4	Yattha patiṭṭhitaṁ viññāṇaṁ virūḷhaṁ, atthi tattha nāmarūpassāvakkanti.	9	
PA_mnd_2:9.5	Yattha atthi nāmarūpassāvakkanti, atthi tattha saṅkhārānaṁ vuddhi.	9	
PA_mnd_2:9.6	Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.	9	
PA_mnd_2:9.7	Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.	9	
PA_mnd_2:9.8	Yattha atthi āyatiṁ jātijarāmaraṇaṁ, sasokaṁ taṁ, bhikkhave, sarajaṁ saupāyāsanti vadāmī”ti.	9	
PA_mnd_2:9.9	Evampi tiṭṭhaṁ naro.	9	
PA_mnd_2:10.1	Mohanasmiṁ pagāḷhoti.	10	
PA_mnd_2:10.2	Mohanā vuccanti pañca kāmaguṇā.	10	
PA_mnd_2:10.3	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā;	10	
PA_mnd_2:10.4	sotaviññeyyā saddā …	10	
PA_mnd_2:10.5	ghānaviññeyyā gandhā …	10	
PA_mnd_2:10.6	jivhāviññeyyā rasā …	10	
PA_mnd_2:10.7	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	10	
PA_mnd_2:10.8	Kiṁ kāraṇā mohanā vuccanti pañca kāmaguṇā?	10	
PA_mnd_2:10.9_0	Yebhuyyena devamanussā pañcasu kāmaguṇesu muyhanti sammuyhanti sampamuyhanti, mūḷhā	10	
PA_mnd_2:10.9_1	sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitā,	10	
PA_mnd_2:10.9_2	taṁ kāraṇā mohanā vuccanti pañca kāmaguṇā.	10	
PA_mnd_2:10.10	Mohanasmiṁ pagāḷhoti mohanasmiṁ pagāḷho ogāḷho ajjhogāḷho nimuggoti—	10	
PA_mnd_2:10.11	tiṭṭhaṁ naro mohanasmiṁ pagāḷho.	10	
PA_mnd_2:11.1	Dūre vivekā hi tathāvidho soti.	11	
PA_mnd_2:11.2	Vivekāti tayo vivekā—	11	
PA_mnd_2:11.3	kāyaviveko, cittaviveko, upadhiviveko.	11	
PA_mnd_2:11.4	Katamo kāyaviveko?	11	
PA_mnd_2:11.5	Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.	11	
PA_mnd_2:11.6	Kāyena vivitto viharati.	11	
PA_mnd_2:11.7_0	So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya	11	
PA_mnd_2:11.7_1	pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati	11	
PA_mnd_2:11.7_2	viharati iriyati vattati pāleti yapeti yāpeti.	11	
PA_mnd_2:11.8	Ayaṁ kāyaviveko.	11	
PA_mnd_2:12.1	Katamo cittaviveko?	12	
PA_mnd_2:12.2	Paṭhamaṁ jhānaṁ samāpannassa nīvaraṇehi cittaṁ vivittaṁ hoti.	12	
PA_mnd_2:12.3	Dutiyaṁ jhānaṁ samāpannassa vitakkavicārehi cittaṁ vivittaṁ hoti.	12	
PA_mnd_2:12.4	Tatiyaṁ jhānaṁ samāpannassa pītiyā cittaṁ vivittaṁ hoti.	12	
PA_mnd_2:12.5	Catutthaṁ jhānaṁ samāpannassa sukhadukkhehi cittaṁ vivittaṁ hoti.	12	
PA_mnd_2:12.6	Ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti.	12	
PA_mnd_2:12.7	Viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti.	12	
PA_mnd_2:12.8	Ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti.	12	
PA_mnd_2:12.9	Nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti.	12	
PA_mnd_2:12.10	Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā, tadekaṭṭhehi ca kilesehi cittaṁ vivittaṁ hoti.	12	
PA_mnd_2:12.11	Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.	12	
PA_mnd_2:12.12	Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.	12	
PA_mnd_2:12.13	Arahato rūpārūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti.	12	
PA_mnd_2:12.14	Ayaṁ cittaviveko.	12	
PA_mnd_2:13.1	Katamo upadhiviveko?	13	
PA_mnd_2:13.2	Upadhi vuccanti kilesā ca khandhā ca abhisaṅkhārā ca.	13	
PA_mnd_2:13.3	Upadhiviveko vuccati amataṁ nibbānaṁ.	13	
PA_mnd_2:13.4	Yo sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	13	
PA_mnd_2:13.5	Ayaṁ upadhiviveko.	13	
PA_mnd_2:13.6	Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirūpadhīnaṁ puggalānaṁ visaṅkhāragatānaṁ.	13	
PA_mnd_2:14.1	Dūre vivekā hīti.	14	
PA_mnd_2:14.2_0	Yo so evaṁ guhāyaṁ satto, evaṁ bahukehi kilesehi channo, evaṁ mohanasmiṁ pagāḷho,	14	
PA_mnd_2:14.2_1	so kāyavivekāpi dūre, cittavivekāpi dūre, upadhivivekāpi dūre vidūre suvidūre na	14	
PA_mnd_2:14.2_2	santike na sāmantā anāsanne vivekaṭṭhe.	14	
PA_mnd_2:14.3	Tathāvidhoti tādiso tassaṇṭhito tappakāro tappaṭibhāgo yo so mohanasmiṁ pagāḷhoti—	14	
PA_mnd_2:14.4	dūre vivekā hi tathāvidho so.	14	
PA_mnd_2:15.1	Kāmā hi loke na hi suppahāyāti.	15	
PA_mnd_2:15.2	Kāmāti uddānato dve kāmā—	15	
PA_mnd_2:15.3	vatthukāmā ca kilesakāmā ca.	15	
PA_mnd_2:15.4	Katame vatthukāmā?	15	
PA_mnd_2:15.5_0	Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā	15	
PA_mnd_2:15.5_1	pāvuraṇā dāsidāsā ajeḷakā kukkuṭasūkarā hatthigavāssavaḷavā, khettaṁ vatthuṁ hiraññaṁ	15	
PA_mnd_2:15.5_2	suvaṇṇaṁ, gāmanigamarājadhāniyo raṭṭhañca janapado ca koso ca koṭṭhāgārañca, yaṁ	15	
PA_mnd_2:15.5_3	kiñci rajanīyaṁ vatthu—	15	
PA_mnd_2:15.6	vatthukāmā.	15	
PA_mnd_2:15.7_0	Api ca atītā kāmā anāgatā kāmā paccuppannā kāmā, ajjhattā kāmā bahiddhā kāmā ajjhattabahiddhā	15	
PA_mnd_2:15.7_1	kāmā, hīnā kāmā majjhimā kāmā paṇītā kāmā, āpāyikā kāmā mānusikā kāmā dibbā kāmā	15	
PA_mnd_2:15.7_2	paccupaṭṭhitā kāmā, nimmitā kāmā animmitā kāmā paranimmitā kāmā, pariggahitā kāmā	15	
PA_mnd_2:15.7_3	apariggahitā kāmā, mamāyitā kāmā amamāyitā kāmā, sabbepi kāmāvacarā dhammā, sabbepi	15	
PA_mnd_2:15.7_4	rūpāvacarā dhammā, sabbepi arūpāvacarā dhammā, taṇhāvatthukā taṇhārammaṇā kāmanīyaṭṭhena	15	
PA_mnd_2:15.7_5	rajanīyaṭṭhena madanīyaṭṭhena kāmā.	15	
PA_mnd_2:15.8	Ime vuccanti vatthukāmā.	15	
PA_mnd_2:16.1	Katame kilesakāmā?	16	
PA_mnd_2:16.2_0	Chando kāmo rāgo kāmo chandarāgo kāmo, saṅkappo kāmo rāgo kāmo saṅkapparāgo kāmo,	16	
PA_mnd_2:16.2_1	yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā	16	
PA_mnd_2:16.2_2	kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.	16	
PA_mnd_2:17.1	“Addasaṁ kāma te mūlaṁ,	17	
PA_mnd_2:17.2	Saṅkappā kāma jāyasi;	17	
PA_mnd_2:17.3	Na taṁ saṅkappayissāmi,	17	
PA_mnd_2:17.4	Evaṁ kāma na hehisī”ti.—	17	
PA_mnd_2:18.1	Ime vuccanti kilesakāmā.	18	
PA_mnd_2:18.2	Loketi apāyaloke manussaloke devaloke, khandhaloke dhātuloke āyatanaloke.	18	
PA_mnd_2:18.3	Kāmā hi loke na hi suppahāyāti.	18	
PA_mnd_2:18.4	Kāmā hi loke duppahāyā duccajjā duppariccajjā dunnimmadayā dunniveṭhayā dubbiniveṭhayā duttarā duppatarā dussamatikkamā dubbinivattāti—	18	
PA_mnd_2:18.5	kāmā hi loke na hi suppahāyā.	18	
PA_mnd_2:19.1	Tenāha bhagavā—	19	
PA_mnd_2:20.1	“Satto guhāyaṁ bahunābhichanno,	20	
PA_mnd_2:20.2	Tiṭṭhaṁ naro mohanasmiṁ pagāḷho;	20	
PA_mnd_2:20.3	Dūre vivekā hi tathāvidho so,	20	
PA_mnd_2:20.4	Kāmā hi loke na hi suppahāyā”ti.	20	
PA_mnd_2:21.1	Icchānidānā bhavasātabaddhā,	21	
PA_mnd_2:21.2	Te duppamuñcā na hi aññamokkhā;	21	
PA_mnd_2:21.3	Pacchā pure vāpi apekkhamānā,	21	
PA_mnd_2:21.4	Ime va kāme purime va jappaṁ.	21	
PA_mnd_2:22.1	Icchānidānā bhavasātabaddhāti.	22	
PA_mnd_2:22.2	Icchā vuccati taṇhā.	22	
PA_mnd_2:22.3_0	Yo rāgo sārāgo anunayo anurodho nandī nandirāgo, cittassa sārāgo icchā mucchā ajjhosānaṁ	22	
PA_mnd_2:22.3_1	gedho paligedho saṅgo paṅko, ejā māyā janikā sañjananī sibbinī jālinī saritā visattikā,	22	
PA_mnd_2:22.3_2	suttaṁ visaṭā āyūhinī dutiyā paṇidhi bhavanetti, vanaṁ vanatho sandhavo sneho apekkhā	22	
PA_mnd_2:22.3_3	paṭibandhu, āsā āsīsanā āsīsitattaṁ, rūpāsā saddāsā gandhāsā rasāsā phoṭṭhabbāsā,	22	
PA_mnd_2:22.3_4	lābhāsā dhanāsā puttāsā jīvitāsā, jappā pajappā abhijappā jappanā jappitattaṁ loluppaṁ	22	
PA_mnd_2:22.3_5	loluppāyanā loluppāyitattaṁ pucchañchikatā sādhukamyatā, adhammarāgo visamalobho	22	
PA_mnd_2:22.3_6	nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā,	22	
PA_mnd_2:22.3_7	rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā	22	
PA_mnd_2:22.3_8	dhammataṇhā, ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ, upakkileso	22	
PA_mnd_2:22.3_9	anusayo pariyuṭṭhānaṁ latā vevicchaṁ, dukkhamūlaṁ dukkhanidānaṁ dukkhappabhavo mārapāso	22	
PA_mnd_2:22.3_10	mārabaḷisaṁ māravisayo, taṇhānadī taṇhājālaṁ taṇhāgaddulaṁ taṇhāsamuddo abhijjhā lobho akusalamūlaṁ.	22	
PA_mnd_2:22.4	Icchānidānāti icchānidānakā icchāhetukā icchāpaccayā icchākāraṇā icchāpabhavāti—	22	
PA_mnd_2:22.5	icchānidānā.	22	
PA_mnd_2:23.1	Bhavasātabaddhāti.	23	
PA_mnd_2:23.2	Ekaṁ bhavasātaṁ—	23	
PA_mnd_2:23.3	sukhā vedanā.	23	
PA_mnd_2:23.4	Dve bhavasātāni—	23	
PA_mnd_2:23.5	sukhā ca vedanā iṭṭhañca vatthu.	23	
PA_mnd_2:23.6	Tīṇi bhavasātāni—	23	
PA_mnd_2:23.7	yobbaññaṁ, ārogyaṁ, jīvitaṁ.	23	
PA_mnd_2:23.8	Cattāri bhavasātāni—	23	
PA_mnd_2:23.9	lābho, yaso, pasaṁsā, sukhaṁ.	23	
PA_mnd_2:23.10	Pañca bhavasātāni—	23	
PA_mnd_2:23.11	manāpikā rūpā,	23	
PA_mnd_2:23.12	manāpikā saddā,	23	
PA_mnd_2:23.13	manāpikā gandhā,	23	
PA_mnd_2:23.14	manāpikā rasā,	23	
PA_mnd_2:23.15	manāpikā phoṭṭhabbā.	23	
PA_mnd_2:23.16	Cha bhavasātāni—	23	
PA_mnd_2:23.17	cakkhusampadā,	23	
PA_mnd_2:23.18	sotasampadā,	23	
PA_mnd_2:23.19	ghānasampadā,	23	
PA_mnd_2:23.20	jivhāsampadā,	23	
PA_mnd_2:23.21	kāyasampadā,	23	
PA_mnd_2:23.22	manosampadā.	23	
PA_mnd_2:23.23	Bhavasātabaddhā,	23	
PA_mnd_2:23.24	sukhāya vedanāya sātabaddhā,	23	
PA_mnd_2:23.25	iṭṭhasmiṁ vatthusmiṁ baddhā,	23	
PA_mnd_2:23.26	yobbaññe baddhā,	23	
PA_mnd_2:23.27	ārogye baddhā,	23	
PA_mnd_2:23.28	jīvite baddhā,	23	
PA_mnd_2:23.29	lābhe baddhā,	23	
PA_mnd_2:23.30	yase baddhā,	23	
PA_mnd_2:23.31	pasaṁsāyaṁ baddhā,	23	
PA_mnd_2:23.32	sukhe baddhā,	23	
PA_mnd_2:23.33	manāpikesu rūpesu baddhā,	23	
PA_mnd_2:23.34	saddesu,	23	
PA_mnd_2:23.35	gandhesu,	23	
PA_mnd_2:23.36	rasesu,	23	
PA_mnd_2:23.37	manāpikesu phoṭṭhabbesu baddhā,	23	
PA_mnd_2:23.38	cakkhusampadāya baddhā, sota,	23	
PA_mnd_2:23.39	ghāna,	23	
PA_mnd_2:23.40	jivhā,	23	
PA_mnd_2:23.41	kāya,	23	
PA_mnd_2:23.42	manosampadāya baddhā, vibaddhā ābaddhā laggā laggitā palibaddhāti—	23	
PA_mnd_2:23.43	icchānidānā bhavasātabaddhā.	23	
PA_mnd_2:24.1	Te duppamuñcā na hi aññamokkhāti te vā bhavasātavatthū duppamuñcā, sattā vā etto dummocayā.	24	
PA_mnd_2:24.2	Kathaṁ te bhavasātavatthū duppamuñcā?	24	
PA_mnd_2:24.3	Sukhā vedanā duppamuñcā,	24	
PA_mnd_2:24.4	iṭṭhaṁ vatthu duppamuñcaṁ,	24	
PA_mnd_2:24.5	yobbaññaṁ duppamuñcaṁ,	24	
PA_mnd_2:24.6	ārogyaṁ duppamuñcaṁ,	24	
PA_mnd_2:24.7	jīvitaṁ duppamuñcaṁ,	24	
PA_mnd_2:24.8	lābho duppamuñco,	24	
PA_mnd_2:24.9	yaso duppamuñco,	24	
PA_mnd_2:24.10	pasaṁsā duppamuñcā,	24	
PA_mnd_2:24.11	sukhaṁ duppamuñcaṁ,	24	
PA_mnd_2:24.12	manāpikā rūpā duppamuñcā,	24	
PA_mnd_2:24.13	manāpikā saddā,	24	
PA_mnd_2:24.14	gandhā,	24	
PA_mnd_2:24.15	rasā,	24	
PA_mnd_2:24.16	phoṭṭhabbā duppamuñcā,	24	
PA_mnd_2:24.17	cakkhusampadā duppamuñcā,	24	
PA_mnd_2:24.18	sota,	24	
PA_mnd_2:24.19	ghāna,	24	
PA_mnd_2:24.20	jivhā,	24	
PA_mnd_2:24.21	kāya,	24	
PA_mnd_2:24.22	manosampadā duppamuñcā dummocayā duppamocayā dunniveṭhayā dubbiniveṭhayā, duttarā duppatarā dussamatikkamā dubbinivattā.	24	
PA_mnd_2:24.23	Evaṁ te bhavasātavatthū duppamuñcā.	24	
PA_mnd_2:25.1	Kathaṁ sattā etto dummocayā?	25	
PA_mnd_2:25.2	Sukhāya vedanāya sattā dummocayā,	25	
PA_mnd_2:25.3	iṭṭhasmā vatthusmā dummocayā,	25	
PA_mnd_2:25.4	yobbaññā dummocayā,	25	
PA_mnd_2:25.5	ārogyā dummocayā,	25	
PA_mnd_2:25.6	jīvitā dummocayā,	25	
PA_mnd_2:25.7	lābhā dummocayā,	25	
PA_mnd_2:25.8	yasā dummocayā,	25	
PA_mnd_2:25.9	pasaṁsāya dummocayā,	25	
PA_mnd_2:25.10	sukhā dummocayā,	25	
PA_mnd_2:25.11	manāpikehi rūpehi dummocayā,	25	
PA_mnd_2:25.12	manāpikehi saddehi,	25	
PA_mnd_2:25.13	gandhehi,	25	
PA_mnd_2:25.14	rasehi,	25	
PA_mnd_2:25.15	phoṭṭhabbehi dummocayā,	25	
PA_mnd_2:25.16	cakkhusampadāya dummocayā,	25	
PA_mnd_2:25.17	sota,	25	
PA_mnd_2:25.18	ghāna,	25	
PA_mnd_2:25.19	jivhā,	25	
PA_mnd_2:25.20	kāya …	25	
PA_mnd_2:25.21	manosampadāya dummocayā duruddharā, dussamuddharā dubbuṭṭhāpayā dussamuṭṭhāpayā dunniveṭhayā dubbiniveṭhayā duttarā duppatarā dussamatikkamā dubbinivattā.	25	
PA_mnd_2:25.22	Evaṁ sattā etto dummocayāti—	25	
PA_mnd_2:25.23	te duppamuñcā.	25	
PA_mnd_2:26.1	Na hi aññamokkhāti te attanā palipapalipannā na sakkonti paraṁ palipapalipannaṁ uddharituṁ.	26	
PA_mnd_2:26.2	Vuttañhetaṁ bhagavatā—	26	
PA_mnd_2:26.3	“so vata, cunda, attanā palipapalipanno paraṁ palipapalipannaṁ uddharissatīti netaṁ ṭhānaṁ vijjati.	26	
PA_mnd_2:26.4	So vata, cunda, attanā adanto avinīto aparinibbuto paraṁ damessati vinessati parinibbāpessatīti netaṁ ṭhānaṁ vijjatī”ti.	26	
PA_mnd_2:26.5	Evampi na hi aññamokkhā.	26	
PA_mnd_2:27.1	Atha vā natthañño koci mocetā.	27	
PA_mnd_2:27.2_0	Te yadi muñceyyuṁ, sakena thāmena sakena balena sakena vīriyena sakena parakkamena	27	
PA_mnd_2:27.2_1	sakena purisathāmena sakena purisabalena sakena purisavīriyena sakena purisaparakkamena	27	
PA_mnd_2:27.2_2	attanā sammāpaṭipadaṁ anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ	27	
PA_mnd_2:27.2_3	paṭipajjamānā muñceyyunti.	27	
PA_mnd_2:27.3	Evampi na hi aññamokkhā.	27	
PA_mnd_2:28.1	Vuttampi hetaṁ bhagavatā—	28	
PA_mnd_2:29.1	“Nāhaṁ sahissāmi pamocanāya,	29	
PA_mnd_2:29.2	Kathaṅkathiṁ dhotaka kiñci loke;	29	
PA_mnd_2:29.3	Dhammañca seṭṭhaṁ abhijānamāno,	29	
PA_mnd_2:29.4	Evaṁ tuvaṁ oghamimaṁ taresī”ti.	29	
PA_mnd_2:30.1	Evampi na hi aññamokkhā.	30	
PA_mnd_2:31.1	Vuttampi hetaṁ bhagavatā—	31	
PA_mnd_2:32.1	“Attanā hi kataṁ pāpaṁ,	32	
PA_mnd_2:32.2	attanā saṅkilissati;	32	
PA_mnd_2:32.3	Attanā akataṁ pāpaṁ,	32	
PA_mnd_2:32.4	attanāva visujjhati;	32	
PA_mnd_2:32.5	Suddhī asuddhi paccattaṁ,	32	
PA_mnd_2:32.6	nāñño aññaṁ visodhaye”ti.	32	
PA_mnd_2:33.1	Evampi na hi aññamokkhā.	33	
PA_mnd_2:34.1	Vuttampi hetaṁ bhagavatā—	34	
PA_mnd_2:34.2	“evamevaṁ kho, brāhmaṇa, tiṭṭhateva nibbānaṁ, tiṭṭhati nibbānagāmī maggo, tiṭṭhāmahaṁ samādapetā.	34	
PA_mnd_2:34.3	Atha ca pana mama sāvakā mayā evaṁ ovadiyamānā evaṁ anusāsiyamānā appekacce accantaniṭṭhaṁ nibbānaṁ ārādhenti, ekacce nārādhenti.	34	
PA_mnd_2:34.4	Ettha kyāhaṁ, brāhmaṇa, karomi?	34	
PA_mnd_2:34.5	Maggakkhāyī, brāhmaṇa, tathāgato.	34	
PA_mnd_2:34.6	Maggaṁ buddho ācikkhati.	34	
PA_mnd_2:34.7	Attanā paṭipajjamānā mucceyyun”ti.	34	
PA_mnd_2:34.8	Evampi na hi aññamokkhāti—	34	
PA_mnd_2:34.9	te duppamuñcā na hi aññamokkhā.	34	
PA_mnd_2:35.1	Pacchā pure vāpi apekkhamānāti.	35	
PA_mnd_2:35.2	Pacchā vuccati anāgataṁ, pure vuccati atītaṁ.	35	
PA_mnd_2:35.3	Api ca atītaṁ upādāya anāgatañca paccuppannañca pacchā, anāgataṁ upādāya atītañca paccuppannañca pure.	35	
PA_mnd_2:35.4	Kathaṁ pure apekkhaṁ karoti?	35	
PA_mnd_2:35.5	“Evaṁrūpo ahosiṁ atītamaddhānan”ti tattha nandiṁ samannāneti.	35	
PA_mnd_2:35.6	“Evaṁvedano ahosiṁ …	35	
PA_mnd_2:35.7	evaṁsañño ahosiṁ …	35	
PA_mnd_2:35.8	evaṁsaṅkhāro ahosiṁ …	35	
PA_mnd_2:35.9	evaṁviññāṇo ahosiṁ atītamaddhānan”ti tattha nandiṁ samannāneti.	35	
PA_mnd_2:35.10	Evampi pure apekkhaṁ karoti.	35	
PA_mnd_2:36.1	Atha vā “iti me cakkhu ahosi atītamaddhānaṁ, iti rūpā”ti—	36	
PA_mnd_2:36.2	tattha chandarāgapaṭibaddhaṁ hoti viññāṇaṁ.	36	
PA_mnd_2:36.3	Chandarāgapaṭibaddhattā viññāṇassa tadabhinandati.	36	
PA_mnd_2:36.4	Tadabhinandanto evampi pure apekkhaṁ karoti.	36	
PA_mnd_2:36.5	“Iti me sotaṁ ahosi atītamaddhānaṁ, iti saddā”ti …pe…	36	
PA_mnd_2:36.6	“iti me ghānaṁ ahosi atītamaddhānaṁ, iti gandhā”ti …	36	
PA_mnd_2:36.7	“iti me jivhā ahosi atītamaddhānaṁ, iti rasā”ti …	36	
PA_mnd_2:36.8	“iti me kāyo ahosi atītamaddhānaṁ, iti phoṭṭhabbā”ti …	36	
PA_mnd_2:36.9	“iti me mano ahosi atītamaddhānaṁ, iti dhammā”ti—	36	
PA_mnd_2:36.10	tattha chandarāgapaṭibaddhaṁ hoti viññāṇaṁ.	36	
PA_mnd_2:36.11	Chandarāgapaṭibaddhattā viññāṇassa tadabhinandati.	36	
PA_mnd_2:36.12	Tadabhinandanto evampi pure apekkhaṁ karoti.	36	
PA_mnd_2:37.1	Atha vā yānissa tāni pubbe mātugāmena saddhiṁ hasitalapitakīḷitāni tadassādeti taṁ nikāmeti, tena ca vittiṁ āpajjati.	37	
PA_mnd_2:37.2	Evampi pure apekkhaṁ karoti.	37	
PA_mnd_2:38.1	Kathaṁ pacchā apekkhaṁ karoti?	38	
PA_mnd_2:38.2	“Evaṁrūpo siyaṁ anāgatamaddhānan”ti tattha nandiṁ samannāneti.	38	
PA_mnd_2:38.3	“Evaṁvedano siyaṁ …	38	
PA_mnd_2:38.4	evaṁsañño siyaṁ …	38	
PA_mnd_2:38.5	evaṁsaṅkhāro siyaṁ …	38	
PA_mnd_2:38.6	evaṁviññāṇo siyaṁ anāgatamaddhānan”ti tattha nandiṁ samannāneti.	38	
PA_mnd_2:38.7	Evampi pacchā apekkhaṁ karoti.	38	
PA_mnd_2:39.1	Atha vā “iti me cakkhu siyā anāgatamaddhānaṁ, iti rūpā”ti—	39	
PA_mnd_2:39.2	appaṭiladdhassa paṭilābhāya cittaṁ paṇidahati.	39	
PA_mnd_2:39.3	Cetaso paṇidhānapaccayā tadabhinandati.	39	
PA_mnd_2:39.4	Tadabhinandanto evampi pacchā apekkhaṁ karoti.	39	
PA_mnd_2:39.5	“Iti me sotaṁ siyā anāgatamaddhānaṁ, iti saddā”ti …	39	
PA_mnd_2:39.6	“iti me ghānaṁ siyā anāgatamaddhānaṁ, iti gandhā”ti …	39	
PA_mnd_2:39.7	“iti me jivhā siyā anāgatamaddhānaṁ, iti rasā”ti …	39	
PA_mnd_2:39.8	“iti me kāyo siyā anāgatamaddhānaṁ, iti phoṭṭhabbā”ti …	39	
PA_mnd_2:39.9	“iti me mano siyā anāgatamaddhānaṁ, iti dhammā”ti—	39	
PA_mnd_2:39.10	appaṭiladdhassa paṭilābhāya cittaṁ paṇidahati.	39	
PA_mnd_2:39.11	Cetaso paṇidhānapaccayā tadabhinandati.	39	
PA_mnd_2:39.12	Tadabhinandanto evampi pacchā apekkhaṁ karoti.	39	
PA_mnd_2:40.1	Atha vā “imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā”ti—	40	
PA_mnd_2:40.2	appaṭiladdhassa paṭilābhāya cittaṁ paṇidahati.	40	
PA_mnd_2:40.3	Cetaso paṇidhānapaccayā tadabhinandati.	40	
PA_mnd_2:40.4	Tadabhinandanto evampi pacchā apekkhaṁ karotīti—	40	
PA_mnd_2:40.5	pacchā pure vāpi apekkhamānā.	40	
PA_mnd_2:41.1	Ime va kāme purime va jappanti.	41	
PA_mnd_2:41.2	Ime va kāmeti paccuppanne pañca kāmaguṇe icchantā sādiyantā patthayantā pihayantā abhijappantā.	41	
PA_mnd_2:41.3	Purime va jappanti atīte pañca kāmaguṇe jappantā pajappantā abhijappantāti—	41	
PA_mnd_2:41.4	ime va kāme purime va jappaṁ.	41	
PA_mnd_2:42.1	Tenāha bhagavā—	42	
PA_mnd_2:43.1	“Icchānidānā bhavasātabaddhā,	43	
PA_mnd_2:43.2	Te duppamuñcā na hi aññamokkhā;	43	
PA_mnd_2:43.3	Pacchā pure vāpi apekkhamānā,	43	
PA_mnd_2:43.4	Ime va kāme purime va jappan”ti.	43	
PA_mnd_2:44.1	Kāmesu giddhā pasutā pamūḷhā,	44	
PA_mnd_2:44.2	Avadāniyā te visame niviṭṭhā;	44	
PA_mnd_2:44.3	Dukkhūpanītā paridevayanti,	44	
PA_mnd_2:44.4	Kiṁsū bhavissāma ito cutāse.	44	
PA_mnd_2:45.1	Kāmesu giddhā pasutā pamūḷhāti.	45	
PA_mnd_2:45.2	Kāmāti uddānato dve kāmā—	45	
PA_mnd_2:45.3	vatthukāmā ca kilesakāmā ca …pe…	45	
PA_mnd_2:45.4	ime vuccanti vatthukāmā …pe…	45	
PA_mnd_2:45.5	ime vuccanti kilesakāmā.	45	
PA_mnd_2:45.6	Gedho vuccati taṇhā.	45	
PA_mnd_2:45.7	Yo rāgo sārāgo …pe… abhijjhā lobho akusalamūlaṁ.	45	
PA_mnd_2:45.8	Kilesakāmena vatthukāmesu rattā giddhā gadhitā mucchitā ajjhosannā laggā laggitā palibuddhāti—	45	
PA_mnd_2:45.9	kāmesu giddhā.	45	
PA_mnd_2:46.1	Pasutāti yepi kāme esanti gavesanti pariyesanti, taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.2	Yepi taṇhāvasena rūpe esanti gavesanti pariyesanti …	46	
PA_mnd_2:46.3	sadde …	46	
PA_mnd_2:46.4	gandhe …	46	
PA_mnd_2:46.5	rase …	46	
PA_mnd_2:46.6	phoṭṭhabbe …pe…	46	
PA_mnd_2:46.7	pariyesanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.8	Yepi taṇhāvasena rūpe paṭilabhanti …	46	
PA_mnd_2:46.9	sadde …	46	
PA_mnd_2:46.10	gandhe …	46	
PA_mnd_2:46.11	rase …	46	
PA_mnd_2:46.12	phoṭṭhabbe paṭilabhanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.13	Yepi taṇhāvasena rūpe paribhuñjanti …	46	
PA_mnd_2:46.14	sadde …	46	
PA_mnd_2:46.15	gandhe …	46	
PA_mnd_2:46.16	rase …	46	
PA_mnd_2:46.17	phoṭṭhabbe paribhuñjanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.18	Yathā kalahakārako kalahapasuto, kammakārako kammapasuto, gocare caranto gocarapasuto, jhāyī jhānapasuto;	46	
PA_mnd_2:46.19	evamevaṁ yepi kāme esanti gavesanti pariyesanti, taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.20	Yepi taṇhāvasena rūpe esanti gavesanti pariyesanti …	46	
PA_mnd_2:46.21	sadde …	46	
PA_mnd_2:46.22	gandhe …	46	
PA_mnd_2:46.23	rase …	46	
PA_mnd_2:46.24	phoṭṭhabbe …pe…	46	
PA_mnd_2:46.25	pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.26	Yepi taṇhāvasena rūpe paṭilabhanti …	46	
PA_mnd_2:46.27	sadde …	46	
PA_mnd_2:46.28	gandhe …	46	
PA_mnd_2:46.29	rase …	46	
PA_mnd_2:46.30	phoṭṭhabbe paṭilabhanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:46.31	Yepi taṇhāvasena rūpe paribhuñjanti …	46	
PA_mnd_2:46.32	sadde …	46	
PA_mnd_2:46.33	gandhe …	46	
PA_mnd_2:46.34	rase …	46	
PA_mnd_2:46.35	phoṭṭhabbe paribhuñjanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.	46	
PA_mnd_2:47.1_0	Pamūḷhāti yebhuyyena devamanussā pañcasu kāmaguṇesu muyhanti sammuyhanti sampamuyhanti	47	
PA_mnd_2:47.1_1	mūḷhā sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitāti—	47	
PA_mnd_2:47.2	kāmesu giddhā pasutā pamūḷhā.	47	
PA_mnd_2:48.1	Avadāniyā te visame niviṭṭhāti.	48	
PA_mnd_2:48.2	Avadāniyāti avagacchantītipi avadāniyā, maccharinopi vuccanti avadāniyā, buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti—	48	
PA_mnd_2:48.3	avadāniyā.	48	
PA_mnd_2:48.4	Kathaṁ avagacchantīti avadāniyā?	48	
PA_mnd_2:48.5	Nirayaṁ gacchanti, tiracchānayoniṁ gacchanti, pettivisayaṁ gacchantīti, evaṁ avagacchantīti—	48	
PA_mnd_2:48.6	avadāniyā.	48	
PA_mnd_2:48.7	Kathaṁ maccharino vuccanti avadāniyā?	48	
PA_mnd_2:48.8	Pañca macchariyāni—	48	
PA_mnd_2:48.9	āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	48	
PA_mnd_2:48.10	Yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa, idaṁ vuccati macchariyaṁ.	48	
PA_mnd_2:48.11	Api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho.	48	
PA_mnd_2:48.12	Idaṁ vuccati macchariyaṁ.	48	
PA_mnd_2:48.13	Iminā macchariyena avadaññutāya samannāgatā janā pamattā.	48	
PA_mnd_2:48.14	Evaṁ maccharino vuccanti avadāniyā.	48	
PA_mnd_2:48.15	Kathaṁ buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti—	48	
PA_mnd_2:48.16	avadāniyā?	48	
PA_mnd_2:48.17_0	Buddhānaṁ sāvakānaṁ vacanaṁ byappathaṁ desanaṁ anusiṭṭhiṁ na ādiyanti na sussūsanti,	48	
PA_mnd_2:48.17_1	na sotaṁ odahanti, na aññā cittaṁ upaṭṭhapenti, anassavā avacanakarā paṭilomavuttino,	48	
PA_mnd_2:48.17_2	aññeneva mukhaṁ karonti.	48	
PA_mnd_2:48.18	Evaṁ buddhānaṁ sāvakānaṁ vacanaṁ byappathaṁ desanaṁ anusiṭṭhiṁ nādiyantīti avadāniyāti—	48	
PA_mnd_2:48.19	avadāniyā.	48	
PA_mnd_2:49.1	Te visame niviṭṭhāti visame kāyakamme niviṭṭhā,	49	
PA_mnd_2:49.2	visame vacīkamme niviṭṭhā,	49	
PA_mnd_2:49.3	visame manokamme niviṭṭhā,	49	
PA_mnd_2:49.4	visame pāṇātipāte niviṭṭhā,	49	
PA_mnd_2:49.5	visame adinnādāne niviṭṭhā,	49	
PA_mnd_2:49.6	visame kāmesumicchācāre niviṭṭhā,	49	
PA_mnd_2:49.7	visame musāvāde niviṭṭhā,	49	
PA_mnd_2:49.8	visamāya pisuṇāya vācāya …	49	
PA_mnd_2:49.9	visamāya pharusāya vācāya …	49	
PA_mnd_2:49.10	visame samphappalāpe …	49	
PA_mnd_2:49.11	visamāya abhijjhāya niviṭṭhā,	49	
PA_mnd_2:49.12	visame byāpāde …	49	
PA_mnd_2:49.13	visamāya micchādiṭṭhiyā niviṭṭhā,	49	
PA_mnd_2:49.14	visamesu saṅkhāresu niviṭṭhā,	49	
PA_mnd_2:49.15	visamesu pañcasu kāmaguṇesu niviṭṭhā,	49	
PA_mnd_2:49.16	visamesu pañcasu nīvaraṇesu niviṭṭhā viniviṭṭhā patiṭṭhitā allīnā upagatā ajjhositā adhimuttā laggā laggitā palibuddhāti—	49	
PA_mnd_2:49.17	avadāniyā te visame niviṭṭhā.	49	
PA_mnd_2:50.1	Dukkhūpanītā paridevayantīti.	50	
PA_mnd_2:50.2	Dukkhūpanītāti dukkhappattā dukkhasampattā dukkhūpagatā,	50	
PA_mnd_2:50.3	mārappattā mārasampattā mārūpagatā,	50	
PA_mnd_2:50.4	maraṇappattā maraṇasampattā maraṇūpagatā.	50	
PA_mnd_2:50.5	Paridevayantīti lapanti lālapanti, socanti kilamanti paridevanti urattāḷiṁ kandanti sammohaṁ āpajjantīti—	50	
PA_mnd_2:50.6	dukkhūpanītā paridevayanti.	50	
PA_mnd_2:51.1	Kiṁsū bhavissāma ito cutāseti ito cutā kiṁ bhavissāma?	51	
PA_mnd_2:51.2	Nerayikā bhavissāma,	51	
PA_mnd_2:51.3	tiracchānayonikā bhavissāma,	51	
PA_mnd_2:51.4	pettivisayikā bhavissāma,	51	
PA_mnd_2:51.5	manussā bhavissāma,	51	
PA_mnd_2:51.6	devā bhavissāma,	51	
PA_mnd_2:51.7	rūpī bhavissāma,	51	
PA_mnd_2:51.8	arūpī bhavissāma,	51	
PA_mnd_2:51.9	saññī bhavissāma,	51	
PA_mnd_2:51.10	asaññī bhavissāma,	51	
PA_mnd_2:51.11	nevasaññīnāsaññī bhavissāma,	51	
PA_mnd_2:51.12	“bhavissāma nu kho mayaṁ anāgatamaddhānaṁ,	51	
PA_mnd_2:51.13	nanu kho bhavissāma anāgatamaddhānaṁ,	51	
PA_mnd_2:51.14	kiṁ nu kho bhavissāma anāgatamaddhānaṁ,	51	
PA_mnd_2:51.15	kathaṁ nu kho bhavissāma anāgatamaddhānaṁ,	51	
PA_mnd_2:51.16	kiṁ hutvā kiṁ bhavissāma nu kho mayaṁ anāgatamaddhānan”ti saṁsayapakkhandā vimatipakkhandā dveḷhakajātā lapanti lālapanti,	51	
PA_mnd_2:51.17	socanti kilamanti paridevanti urattāḷiṁ kandanti sammohaṁ āpajjantīti—	51	
PA_mnd_2:51.18	kiṁsū bhavissāma ito cutāse.	51	
PA_mnd_2:52.1	Tenāha bhagavā—	52	
PA_mnd_2:53.1	“Kāmesu giddhā pasutā pamūḷhā,	53	
PA_mnd_2:53.2	Avadāniyā te visame niviṭṭhā;	53	
PA_mnd_2:53.3	Dukkhūpanītā paridevayanti,	53	
PA_mnd_2:53.4	Kiṁsū bhavissāma ito cutāse”ti.	53	
PA_mnd_2:54.1	Tasmā hi sikkhetha idheva jantu,	54	
PA_mnd_2:54.2	Yaṁ kiñci jaññā visamanti loke;	54	
PA_mnd_2:54.3	Na tassa hetū visamaṁ careyya,	54	
PA_mnd_2:54.4	Appañhidaṁ jīvitamāhu dhīrā.	54	
PA_mnd_2:55.1	Tasmā hi sikkhetha idheva jantūti.	55	
PA_mnd_2:55.2	Tasmāti taṅkāraṇā taṁhetu tappaccayā taṁnidānā, etamādīnavaṁ sampassamāno kāmesūti—	55	
PA_mnd_2:55.3	tasmā.	55	
PA_mnd_2:55.4	Sikkhethāti tisso sikkhā—	55	
PA_mnd_2:55.5	adhisīlasikkhā, adhicittasikkhā, adhipaññāsikkhā.	55	
PA_mnd_2:56.1	Katamā adhisīlasikkhā?	56	
PA_mnd_2:56.2	Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.	56	
PA_mnd_2:56.3	Khuddako sīlakkhandho, mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mokkhaṁ pāmokkhaṁ kusalānaṁ dhammānaṁ samāpattiyā—	56	
PA_mnd_2:56.4	ayaṁ adhisīlasikkhā.	56	
PA_mnd_2:57.1	Katamā adhicittasikkhā?	57	
PA_mnd_2:57.2	Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	57	
PA_mnd_2:57.3	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	57	
PA_mnd_2:57.4_0	Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti,	57	
PA_mnd_2:57.4_1	yaṁ taṁ ariyā ācikkhanti—“upekkhako satimā sukhavihārī”ti tatiyaṁ jhānaṁ upasampajja viharati.	57	
PA_mnd_2:57.5	Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati—	57	
PA_mnd_2:57.6	ayaṁ adhicittasikkhā.	57	
PA_mnd_2:58.1	Katamā adhipaññāsikkhā?	58	
PA_mnd_2:58.2	Idha bhikkhu paññavā hoti udayatthagāminiyā paññāya samannāgato, ariyāya nibbedhikāya sammādukkhakkhayagāminiyā.	58	
PA_mnd_2:58.3_0	So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti,	58	
PA_mnd_2:58.3_1	“ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti	58	
PA_mnd_2:58.3_2	yathābhūtaṁ pajānāti.	58	
PA_mnd_2:58.4_0	“Ime āsavā”ti yathābhūtaṁ pajānāti, “ayaṁ āsavasamudayo”ti yathābhūtaṁ pajānāti,	58	
PA_mnd_2:58.4_1	“ayaṁ āsavanirodho”ti yathābhūtaṁ pajānāti, “ayaṁ āsavanirodhagāminī paṭipadā”ti	58	
PA_mnd_2:58.4_2	yathābhūtaṁ pajānāti—	58	
PA_mnd_2:58.5	ayaṁ adhipaññāsikkhā.	58	
PA_mnd_2:59.1	Imā tisso sikkhāyo āvajjanto sikkheyya,	59	
PA_mnd_2:59.2	jānanto sikkheyya,	59	
PA_mnd_2:59.3	passanto sikkheyya,	59	
PA_mnd_2:59.4	paccavekkhanto sikkheyya,	59	
PA_mnd_2:59.5	cittaṁ adhiṭṭhahanto sikkheyya,	59	
PA_mnd_2:59.6	saddhāya adhimuccanto sikkheyya,	59	
PA_mnd_2:59.7	vīriyaṁ paggaṇhanto sikkheyya,	59	
PA_mnd_2:59.8	satiṁ upaṭṭhapento sikkheyya,	59	
PA_mnd_2:59.9	cittaṁ samādahanto sikkheyya,	59	
PA_mnd_2:59.10	paññāya pajānanto sikkheyya,	59	
PA_mnd_2:59.11	abhiññeyyaṁ abhijānanto sikkheyya,	59	
PA_mnd_2:59.12	pariññeyyaṁ parijānanto sikkheyya,	59	
PA_mnd_2:59.13	pahātabbaṁ pajahanto sikkheyya,	59	
PA_mnd_2:59.14	bhāvetabbaṁ bhāvento sikkheyya,	59	
PA_mnd_2:59.15	sacchikātabbaṁ sacchikaronto sikkheyya ācareyya samācareyya samādāya vatteyya.	59	
PA_mnd_2:60.1_0	Idhāti imissā diṭṭhiyā imissā khantiyā imissā ruciyā imasmiṁ ādāye imasmiṁ dhamme	60	
PA_mnd_2:60.1_1	imasmiṁ vinaye imasmiṁ dhammavinaye imasmiṁ pāvacane imasmiṁ brahmacariye imasmiṁ	60	
PA_mnd_2:60.1_2	satthusāsane imasmiṁ attabhāve imasmiṁ manussaloke—	60	
PA_mnd_2:60.2	tena vuccati idhāti.	60	
PA_mnd_2:60.3	Jantūti satto naro …pe… manujoti—	60	
PA_mnd_2:60.4	tasmā hi sikkhetha idheva jantu.	60	
PA_mnd_2:61.1	Yaṁ kiñci jaññā visamanti loketi.	61	
PA_mnd_2:61.2	Yaṁ kiñcīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	61	
PA_mnd_2:61.3	yaṁ kiñcīti.	61	
PA_mnd_2:61.4	Visamanti jaññāti visamaṁ kāyakammaṁ visamanti jāneyya,	61	
PA_mnd_2:61.5	visamaṁ vacīkammaṁ visamanti jāneyya,	61	
PA_mnd_2:61.6	visamaṁ manokammaṁ visamanti jāneyya,	61	
PA_mnd_2:61.7	visamaṁ pāṇātipātaṁ visamoti jāneyya,	61	
PA_mnd_2:61.8	visamaṁ adinnādānaṁ visamanti jāneyya,	61	
PA_mnd_2:61.9	visamaṁ kāmesumicchācāraṁ visamoti jāneyya,	61	
PA_mnd_2:61.10	visamaṁ musāvādaṁ visamoti jāneyya,	61	
PA_mnd_2:61.11	visamaṁ pisuṇaṁ vācaṁ visamāti jāneyya,	61	
PA_mnd_2:61.12	visamaṁ pharusaṁ vācaṁ visamāti jāneyya,	61	
PA_mnd_2:61.13	visamaṁ samphappalāpaṁ visamoti jāneyya,	61	
PA_mnd_2:61.14	visamaṁ abhijjhaṁ visamāti jāneyya,	61	
PA_mnd_2:61.15	visamaṁ byāpādaṁ visamoti jāneyya,	61	
PA_mnd_2:61.16	visamaṁ micchādiṭṭhiṁ visamāti jāneyya,	61	
PA_mnd_2:61.17	visame saṅkhāre visamāti jāneyya,	61	
PA_mnd_2:61.18	visame pañca kāmaguṇe visamāti jāneyya,	61	
PA_mnd_2:61.19	visame pañca nīvaraṇe visamāti jāneyya ājāneyya vijāneyya paṭivijāneyya paṭivijjheyya.	61	
PA_mnd_2:61.20	Loketi apāyaloke …pe… āyatanaloketi—	61	
PA_mnd_2:61.21	yaṁ kiñci jaññā visamanti loke.	61	
PA_mnd_2:62.1	Na tassa hetū visamaṁ careyyāti.	62	
PA_mnd_2:62.2	Visamassa kāyakammassa hetu visamaṁ na careyya,	62	
PA_mnd_2:62.3	visamassa vacīkammassa hetu visamaṁ na careyya,	62	
PA_mnd_2:62.4	visamassa manokammassa hetu visamaṁ na careyya,	62	
PA_mnd_2:62.5	visamassa pāṇātipātassa hetu visamaṁ na careyya,	62	
PA_mnd_2:62.6	visamassa adinnādānassa hetu visamaṁ na careyya,	62	
PA_mnd_2:62.7	visamassa kāmesumicchācārassa hetu visamaṁ na careyya,	62	
PA_mnd_2:62.8	visamassa musāvādassa hetu visamaṁ na careyya,	62	
PA_mnd_2:62.9	visamāya pisuṇāya vācāya hetu visamaṁ na careyya,	62	
PA_mnd_2:62.10	visamāya pharusāya vācāya hetu visamaṁ na careyya,	62	
PA_mnd_2:62.11	visamassa samphappalāpassa hetu visamaṁ na careyya,	62	
PA_mnd_2:62.12	visamāya abhijjhāya hetu visamaṁ na careyya,	62	
PA_mnd_2:62.13	visamassa byāpādassa hetu visamaṁ na careyya,	62	
PA_mnd_2:62.14	visamāya micchādiṭṭhiyā hetu visamaṁ na careyya,	62	
PA_mnd_2:62.15	visamānaṁ saṅkhārānaṁ hetu visamaṁ na careyya,	62	
PA_mnd_2:62.16	visamānaṁ pañcannaṁ kāmaguṇānaṁ hetu visamaṁ na careyya,	62	
PA_mnd_2:62.17	visamānaṁ pañcannaṁ nīvaraṇānaṁ hetu visamaṁ na careyya,	62	
PA_mnd_2:62.18	visamāya cetanāya hetu visamaṁ na careyya,	62	
PA_mnd_2:62.19	visamāya patthanāya hetu visamaṁ na careyya,	62	
PA_mnd_2:62.20	visamāya paṇidhiyā hetu visamaṁ na careyya na ācareyya na samācareyya na samādāya vatteyyāti—	62	
PA_mnd_2:62.21	na tassa hetū visamaṁ careyya.	62	
PA_mnd_2:63.1	Appañhidaṁ jīvitamāhu dhīrāti.	63	
PA_mnd_2:63.2	Jīvitanti āyu ṭhiti yapanā yāpanā iriyanā vattanā pālanā jīvitaṁ jīvitindriyaṁ.	63	
PA_mnd_2:63.3	Api ca dvīhi kāraṇehi appakaṁ jīvitaṁ—	63	
PA_mnd_2:63.4	ṭhitiparittatāya vā appakaṁ jīvitaṁ, sarasaparittatāya vā appakaṁ jīvitaṁ.	63	
PA_mnd_2:63.5	Kathaṁ ṭhitiparittatāya appakaṁ jīvitaṁ?	63	
PA_mnd_2:63.6	Atīte cittakkhaṇe jīvittha, na jīvati na jīvissati;	63	
PA_mnd_2:63.7	anāgate cittakkhaṇe jīvissati, na jīvati na jīvittha;	63	
PA_mnd_2:63.8	paccuppanne cittakkhaṇe jīvati, na jīvittha na jīvissati.	63	
PA_mnd_2:64.1	“Jīvitaṁ attabhāvo ca,	64	
PA_mnd_2:64.2	sukhadukkhā ca kevalā;	64	
PA_mnd_2:64.3	Ekacittasamāyuttā,	64	
PA_mnd_2:64.4	lahuso vattate khaṇo.	64	
PA_mnd_2:65.1	Cullāsītisahassāni,	65	
PA_mnd_2:65.2	kappā tiṭṭhanti ye marū;	65	
PA_mnd_2:65.3	Na tveva tepi jīvanti,	65	
PA_mnd_2:65.4	dvīhi cittehi saṁyutā.	65	
PA_mnd_2:66.1	Ye niruddhā marantassa,	66	
PA_mnd_2:66.2	tiṭṭhamānassa vā idha;	66	
PA_mnd_2:66.3	Sabbepi sadisā khandhā,	66	
PA_mnd_2:66.4	gatā appaṭisandhikā.	66	
PA_mnd_2:67.1	Anantarā ca ye bhaggā,	67	
PA_mnd_2:67.2	ye ca bhaggā anāgatā;	67	
PA_mnd_2:67.3	Tadantare niruddhānaṁ,	67	
PA_mnd_2:67.4	vesamaṁ natthi lakkhaṇe.	67	
PA_mnd_2:68.1	Anibbattena na jāto,	68	
PA_mnd_2:68.2	paccuppannena jīvati;	68	
PA_mnd_2:68.3	Cittabhaggā mato loko,	68	
PA_mnd_2:68.4	paññatti paramatthiyā.	68	
PA_mnd_2:69.1	Yathā ninnā pavattanti,	69	
PA_mnd_2:69.2	chandena pariṇāmitā;	69	
PA_mnd_2:69.3	Acchinnadhārā vattanti,	69	
PA_mnd_2:69.4	saḷāyatanapaccayā.	69	
PA_mnd_2:70.1	Anidhānagatā bhaggā,	70	
PA_mnd_2:70.2	puñjo natthi anāgate;	70	
PA_mnd_2:70.3	Nibbattā ye ca tiṭṭhanti,	70	
PA_mnd_2:70.4	āragge sāsapūpamā.	70	
PA_mnd_2:71.1	Nibbattānañca dhammānaṁ,	71	
PA_mnd_2:71.2	bhaṅgo nesaṁ purakkhato;	71	
PA_mnd_2:71.3	Palokadhammā tiṭṭhanti,	71	
PA_mnd_2:71.4	purāṇehi amissitā.	71	
PA_mnd_2:72.1	Adassanato āyanti,	72	
PA_mnd_2:72.2	Bhaṅgā gacchantyadassanaṁ;	72	
PA_mnd_2:72.3	Vijjuppādova ākāse,	72	
PA_mnd_2:72.4	Uppajjanti vayanti cā”ti.	72	
PA_mnd_2:73.1	Evaṁ ṭhitiparittatāya appakaṁ jīvitaṁ.	73	
PA_mnd_2:74.1	Kathaṁ sarasaparittatāya appakaṁ jīvitaṁ?	74	
PA_mnd_2:74.2_0	Assāsūpanibandhaṁ jīvitaṁ, passāsūpanibandhaṁ jīvitaṁ, assāsapassāsūpanibandhaṁ jīvitaṁ,	74	
PA_mnd_2:74.2_1	mahābhūtūpanibandhaṁ jīvitaṁ, kabaḷīkārāhārūpanibandhaṁ jīvitaṁ, usmūpanibandhaṁ	74	
PA_mnd_2:74.2_2	jīvitaṁ, viññāṇūpanibandhaṁ jīvitaṁ.	74	
PA_mnd_2:74.3	Mūlampi imesaṁ dubbalaṁ, pubbahetūpi imesaṁ dubbalā.	74	
PA_mnd_2:74.4	Ye paccayā tepi dubbalā, yepi pabhāvikā tepi dubbalā.	74	
PA_mnd_2:74.5	Sahabhūpi imesaṁ dubbalā, sampayogāpi imesaṁ dubbalā, sahajāpi imesaṁ dubbalā, yāpi payojikā sāpi dubbalā, aññamaññaṁ ime niccadubbalā, aññamaññaṁ anavaṭṭhitā ime.	74	
PA_mnd_2:74.6	Aññamaññaṁ paripātayanti ime, aññamaññassa hi natthi tāyitā, na cāpi ṭhapenti aññamaññaṁ ime.	74	
PA_mnd_2:74.7	Yopi nibbattako so na vijjati.	74	
PA_mnd_2:75.1	“Na ca kenaci koci hāyati,	75	
PA_mnd_2:75.2	Gandhabbā ca ime hi sabbaso;	75	
PA_mnd_2:75.3	Purimehi pabhāvikā ime,	75	
PA_mnd_2:75.4	Yepi pabhāvikā te pure matā;	75	
PA_mnd_2:75.5	Purimāpi ca pacchimāpi ca,	75	
PA_mnd_2:75.6	Aññamaññaṁ na kadāci maddasaṁsū”ti.	75	
PA_mnd_2:76.1	Evaṁ sarasaparittatāya appakaṁ jīvitaṁ.	76	
PA_mnd_2:77.1_0	Api ca cātumahārājikānaṁ devānaṁ jīvitaṁ upādāya manussānaṁ appakaṁ jīvitaṁ parittakaṁ	77	
PA_mnd_2:77.1_1	jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ	77	
PA_mnd_2:77.1_2	jīvitaṁ naciraṭṭhitikaṁ jīvitaṁ.	77	
PA_mnd_2:77.2	Tāvatiṁsānaṁ devānaṁ …pe…	77	
PA_mnd_2:77.3	yāmānaṁ devānaṁ …	77	
PA_mnd_2:77.4	tusitānaṁ devānaṁ …	77	
PA_mnd_2:77.5	nimmānaratīnaṁ devānaṁ …	77	
PA_mnd_2:77.6	paranimmitavasavattīnaṁ devānaṁ …	77	
PA_mnd_2:77.7_0	brahmakāyikānaṁ devānaṁ jīvitaṁ upādāya manussānaṁ appakaṁ jīvitaṁ parittakaṁ jīvitaṁ	77	
PA_mnd_2:77.7_1	thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ	77	
PA_mnd_2:77.7_2	naciraṭṭhitikaṁ jīvitaṁ.	77	
PA_mnd_2:78.1	Vuttañhetaṁ bhagavatā—	78	
PA_mnd_2:79.1	“Appamidaṁ, bhikkhave, manussānaṁ āyu.	79	
PA_mnd_2:79.2	Gamaniyo samparāyo mantāya boddhabbaṁ, kattabbaṁ kusalaṁ, caritabbaṁ brahmacariyaṁ, natthi jātassa amaraṇaṁ.	79	
PA_mnd_2:79.3	Yo, bhikkhave, ciraṁ jīvati so vassasataṁ appaṁ vā bhiyyo.	79	
PA_mnd_2:80.1	Appamāyu manussānaṁ,	80	
PA_mnd_2:80.2	hīḷeyya naṁ suporiso;	80	
PA_mnd_2:80.3	Careyyādittasīsova,	80	
PA_mnd_2:80.4	natthi maccussanāgamo.	80	
PA_mnd_2:81.1	Accayanti ahorattā,	81	
PA_mnd_2:81.2	jīvitaṁ uparujjhati;	81	
PA_mnd_2:81.3	Āyu khiyyati maccānaṁ,	81	
PA_mnd_2:81.4	kunnadīnaṁva odakan”ti.	81	
PA_mnd_2:82.1	Appañhidaṁ jīvitamāhu dhīrāti.	82	
PA_mnd_2:82.2	Dhīrāti dhīrā, dhitimāti dhīrā, dhitisampannāti dhīrā, dhīkatapāpāti dhīrā.	82	
PA_mnd_2:82.3	Dhī vuccati paññā.	82	
PA_mnd_2:82.4_0	Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā	82	
PA_mnd_2:82.4_1	paṇḍiccaṁ kosallaṁ nepuññaṁ vebhabyā cintā upaparikkhā bhūri medhā pariṇāyikā vipassanā	82	
PA_mnd_2:82.4_2	sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko	82	
PA_mnd_2:82.4_3	paññāobhāso paññāpajjoto paññāratanaṁ amoho dhammavicayo sammādiṭṭhi, tāya paññāya	82	
PA_mnd_2:82.4_4	samannāgatattā dhīrā.	82	
PA_mnd_2:82.5_0	Api ca khandhadhīrā dhātudhīrā āyatanadhīrā, paṭiccasamuppādadhīrā satipaṭṭhānadhīrā	82	
PA_mnd_2:82.5_1	sammappadhānadhīrā iddhipādadhīrā, indriyadhīrā baladhīrā bojjhaṅgadhīrā maggadhīrā	82	
PA_mnd_2:82.5_2	phaladhīrā nibbānadhīrā.	82	
PA_mnd_2:82.6	Te dhīrā evamāhaṁsu—	82	
PA_mnd_2:82.7	“manussānaṁ appakaṁ jīvitaṁ, parittakaṁ jīvitaṁ, thokaṁ jīvitaṁ, khaṇikaṁ jīvitaṁ, lahukaṁ jīvitaṁ, ittaraṁ jīvitaṁ, anaddhanīyaṁ jīvitaṁ, naciraṭṭhitikaṁ jīvitan”ti.	82	
PA_mnd_2:82.8	Evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti—	82	
PA_mnd_2:82.9	appañhidaṁ jīvitamāhu dhīrā.	82	
PA_mnd_2:83.1	Tenāha bhagavā—	83	
PA_mnd_2:84.1	“Tasmā hi sikkhetha idheva jantu,	84	
PA_mnd_2:84.2	Yaṁ kiñci jaññā visamanti loke;	84	
PA_mnd_2:84.3	Na tassa hetū visamaṁ careyya,	84	
PA_mnd_2:84.4	Appañhidaṁ jīvitamāhu dhīrā”ti.	84	
PA_mnd_2:85.1	Passāmi loke pariphandamānaṁ,	85	
PA_mnd_2:85.2	Pajaṁ imaṁ taṇhagataṁ bhavesu;	85	
PA_mnd_2:85.3	Hīnā narā maccumukhe lapanti,	85	
PA_mnd_2:85.4	Avītataṇhāse bhavābhavesu.	85	
PA_mnd_2:86.1	Passāmi loke pariphandamānanti.	86	
PA_mnd_2:86.2	Passāmīti maṁsacakkhunāpi passāmi, dibbacakkhunāpi passāmi, paññācakkhunāpi passāmi, buddhacakkhunāpi passāmi, samantacakkhunāpi passāmi dakkhāmi olokemi nijjhāyāmi upaparikkhāmi.	86	
PA_mnd_2:86.3	Loketi apāyaloke manussaloke devaloke khandhaloke dhātuloke āyatanaloke.	86	
PA_mnd_2:87.1	Pariphandamānanti taṇhāphandanāya phandamānaṁ,	87	
PA_mnd_2:87.2	diṭṭhiphandanāya phandamānaṁ,	87	
PA_mnd_2:87.3	kilesaphandanāya phandamānaṁ,	87	
PA_mnd_2:87.4	payogaphandanāya phandamānaṁ,	87	
PA_mnd_2:87.5	vipākaphandanāya phandamānaṁ,	87	
PA_mnd_2:87.6	duccaritaphandanāya phandamānaṁ,	87	
PA_mnd_2:87.7	rattaṁ rāgena phandamānaṁ,	87	
PA_mnd_2:87.8	duṭṭhaṁ dosena phandamānaṁ,	87	
PA_mnd_2:87.9	mūḷhaṁ mohena phandamānaṁ,	87	
PA_mnd_2:87.10	vinibaddhaṁ mānena phandamānaṁ,	87	
PA_mnd_2:87.11	parāmaṭṭhaṁ diṭṭhiyā phandamānaṁ,	87	
PA_mnd_2:87.12	vikkhepagataṁ uddhaccena phandamānaṁ,	87	
PA_mnd_2:87.13	aniṭṭhaṅgataṁ vicikicchāya phandamānaṁ,	87	
PA_mnd_2:87.14	thāmagataṁ anusayehi phandamānaṁ,	87	
PA_mnd_2:87.15	lābhena phandamānaṁ,	87	
PA_mnd_2:87.16	alābhena phandamānaṁ,	87	
PA_mnd_2:87.17	yasena phandamānaṁ,	87	
PA_mnd_2:87.18	ayasena phandamānaṁ,	87	
PA_mnd_2:87.19	pasaṁsāya phandamānaṁ,	87	
PA_mnd_2:87.20	nindāya phandamānaṁ,	87	
PA_mnd_2:87.21	sukhena phandamānaṁ,	87	
PA_mnd_2:87.22	dukkhena phandamānaṁ,	87	
PA_mnd_2:87.23	jātiyā phandamānaṁ,	87	
PA_mnd_2:87.24	jarāya phandamānaṁ,	87	
PA_mnd_2:87.25	byādhinā phandamānaṁ,	87	
PA_mnd_2:87.26	maraṇena phandamānaṁ,	87	
PA_mnd_2:87.27	sokaparidevadukkhadomanassupāyāsehi phandamānaṁ,	87	
PA_mnd_2:87.28	nerayikena dukkhena phandamānaṁ,	87	
PA_mnd_2:87.29	tiracchānayonikena dukkhena phandamānaṁ,	87	
PA_mnd_2:87.30	pettivisayikena dukkhena phandamānaṁ,	87	
PA_mnd_2:87.31	mānusikena dukkhena phandamānaṁ,	87	
PA_mnd_2:87.32	gabbhokkantimūlakena dukkhena phandamānaṁ,	87	
PA_mnd_2:87.33	gabbhe ṭhitimūlakena dukkhena phandamānaṁ,	87	
PA_mnd_2:87.34	gabbhā vuṭṭhānamūlakena dukkhena phandamānaṁ,	87	
PA_mnd_2:87.35	jātassūpanibandhakena dukkhena phandamānaṁ,	87	
PA_mnd_2:87.36	jātassa parādheyyakena dukkhena phandamānaṁ,	87	
PA_mnd_2:87.37	attūpakkamena dukkhena phandamānaṁ,	87	
PA_mnd_2:87.38	parūpakkamena dukkhena phandamānaṁ,	87	
PA_mnd_2:87.39	dukkhadukkhena phandamānaṁ,	87	
PA_mnd_2:87.40	saṅkhāradukkhena phandamānaṁ,	87	
PA_mnd_2:87.41	vipariṇāmadukkhena phandamānaṁ,	87	
PA_mnd_2:87.42	cakkhurogena dukkhena phandamānaṁ,	87	
PA_mnd_2:87.43	sotarogena dukkhena phandamānaṁ,	87	
PA_mnd_2:87.44	ghānarogena dukkhena …pe…	87	
PA_mnd_2:87.45	jivhārogena …	87	
PA_mnd_2:87.46	kāyarogena …	87	
PA_mnd_2:87.47	sīsarogena …	87	
PA_mnd_2:87.48	kaṇṇarogena …	87	
PA_mnd_2:87.49	mukharogena …	87	
PA_mnd_2:87.50	dantarogena …	87	
PA_mnd_2:87.51	kāsena …	87	
PA_mnd_2:87.52	sāsena …	87	
PA_mnd_2:87.53	pināsena …	87	
PA_mnd_2:87.54	dāhena …	87	
PA_mnd_2:87.55	jarena …	87	
PA_mnd_2:87.56	kucchirogena …	87	
PA_mnd_2:87.57	mucchāya …	87	
PA_mnd_2:87.58	pakkhandikāya …	87	
PA_mnd_2:87.59	sūlāya …	87	
PA_mnd_2:87.60	visucikāya …	87	
PA_mnd_2:87.61	kuṭṭhena …	87	
PA_mnd_2:87.62	gaṇḍena …	87	
PA_mnd_2:87.63	kilāsena …	87	
PA_mnd_2:87.64	sosena …	87	
PA_mnd_2:87.65	apamārena …	87	
PA_mnd_2:87.66	dadduyā …	87	
PA_mnd_2:87.67	kaṇḍuyā …	87	
PA_mnd_2:87.68	kacchuyā …	87	
PA_mnd_2:87.69	rakhasāya …	87	
PA_mnd_2:87.70	vitacchikāya …	87	
PA_mnd_2:87.71	lohitena …	87	
PA_mnd_2:87.72	pittena …	87	
PA_mnd_2:87.73	madhumehena …	87	
PA_mnd_2:87.74	aṁsāya …	87	
PA_mnd_2:87.75	piḷakāya …	87	
PA_mnd_2:87.76	bhagandalāya …	87	
PA_mnd_2:87.77	pittasamuṭṭhānena ābādhena …	87	
PA_mnd_2:87.78	semhasamuṭṭhānena ābādhena …	87	
PA_mnd_2:87.79	vātasamuṭṭhānena ābādhena …	87	
PA_mnd_2:87.80	sannipātikena ābādhena …	87	
PA_mnd_2:87.81	utupariṇāmajena ābādhena …	87	
PA_mnd_2:87.82	visamaparihārajena ābādhena …	87	
PA_mnd_2:87.83	opakkamikena ābādhena …	87	
PA_mnd_2:87.84	kammavipākajena ābādhena …	87	
PA_mnd_2:87.85	sītena …	87	
PA_mnd_2:87.86	uṇhena …	87	
PA_mnd_2:87.87	jighacchāya …	87	
PA_mnd_2:87.88	pipāsāya …	87	
PA_mnd_2:87.89	uccārena …	87	
PA_mnd_2:87.90	passāvena …	87	
PA_mnd_2:87.91	ḍaṁsamakasavātātapasarīsapasamphassena dukkhena …	87	
PA_mnd_2:87.92	mātumaraṇena dukkhena …	87	
PA_mnd_2:87.93	pitumaraṇena dukkhena …	87	
PA_mnd_2:87.94	bhātumaraṇena dukkhena …	87	
PA_mnd_2:87.95	bhaginimaraṇena dukkhena …	87	
PA_mnd_2:87.96	puttamaraṇena dukkhena …	87	
PA_mnd_2:87.97	dhītumaraṇena dukkhena …	87	
PA_mnd_2:87.98	ñātibyasanena …	87	
PA_mnd_2:87.99	bhogabyasanena …	87	
PA_mnd_2:87.100	rogabyasanena …	87	
PA_mnd_2:87.101	sīlabyasanena …	87	
PA_mnd_2:87.102	diṭṭhibyasanena dukkhena phandamānaṁ samphandamānaṁ vipphandamānaṁ vedhamānaṁ pavedhamānaṁ sampavedhamānaṁ passāmi dakkhāmi olokemi nijjhāyāmi upaparikkhāmīti—	87	
PA_mnd_2:87.103	passāmi loke pariphandamānaṁ.	87	
PA_mnd_2:88.1	Pajaṁ imaṁ taṇhagataṁ bhavesūti.	88	
PA_mnd_2:88.2	Pajāti sattādhivacanaṁ.	88	
PA_mnd_2:88.3	Taṇhāti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā.	88	
PA_mnd_2:88.4	Taṇhagatanti taṇhāgataṁ taṇhānugataṁ taṇhāyānusaṭaṁ taṇhāyāsannaṁ taṇhāya pātitaṁ abhibhūtaṁ pariyādinnacittaṁ.	88	
PA_mnd_2:88.5	Bhavesūti kāmabhave rūpabhave arūpabhaveti—	88	
PA_mnd_2:88.6	pajaṁ imaṁ taṇhagataṁ bhavesu.	88	
PA_mnd_2:89.1	Hīnā narā maccumukhe lapantīti.	89	
PA_mnd_2:89.2	Hīnā narāti hīnā narā hīnena kāyakammena samannāgatāti hīnā narā,	89	
PA_mnd_2:89.3	hīnena vacīkammena samannāgatāti hīnā narā,	89	
PA_mnd_2:89.4	hīnena manokammena samannāgatāti hīnā narā,	89	
PA_mnd_2:89.5	hīnena pāṇātipātena samannāgatāti hīnā narā,	89	
PA_mnd_2:89.6	hīnena adinnādānena …	89	
PA_mnd_2:89.7	hīnena kāmesumicchācārena …	89	
PA_mnd_2:89.8	hīnena musāvādena …	89	
PA_mnd_2:89.9	hīnāya pisuṇāya vācāya …	89	
PA_mnd_2:89.10	hīnāya pharusāya vācāya …	89	
PA_mnd_2:89.11	hīnena samphappalāpena …	89	
PA_mnd_2:89.12	hīnāya abhijjhāya …	89	
PA_mnd_2:89.13	hīnena byāpādena …	89	
PA_mnd_2:89.14	hīnāya micchādiṭṭhiyā …	89	
PA_mnd_2:89.15	hīnehi saṅkhārehi …	89	
PA_mnd_2:89.16	hīnehi pañcahi kāmaguṇehi nīvaraṇehi …	89	
PA_mnd_2:89.17	hīnāya cetanāya …	89	
PA_mnd_2:89.18	hīnāya patthanāya …	89	
PA_mnd_2:89.19	hīnāya paṇidhiyā samannāgatāti hīnā narā hīnā nihīnā ohīnā omakā lāmakā chatukkā parittāti—	89	
PA_mnd_2:89.20	hīnā narā.	89	
PA_mnd_2:89.21	Maccumukhe lapantīti.	89	
PA_mnd_2:89.22	Maccumukheti māramukhe maraṇamukhe,	89	
PA_mnd_2:89.23	maccuppattā maccusampattā maccūpāgatā,	89	
PA_mnd_2:89.24	mārappattā mārasampattā mārūpāgatā,	89	
PA_mnd_2:89.25	maraṇappattā maraṇasampattā maraṇūpāgatā lapanti lālapanti socanti kilamanti paridevanti urattāḷiṁ kandanti sammohaṁ āpajjantīti—	89	
PA_mnd_2:89.26	hīnā narā maccumukhe lapanti.	89	
PA_mnd_2:90.1	Avītataṇhāse bhavābhavesūti.	90	
PA_mnd_2:90.2	Taṇhāti rūpataṇhā …pe…	90	
PA_mnd_2:90.3	dhammataṇhā.	90	
PA_mnd_2:90.4	Bhavābhavesūti bhavābhave kammabhave punabbhave kāmabhave,	90	
PA_mnd_2:90.5	kammabhave kāmabhave punabbhave rūpabhave,	90	
PA_mnd_2:90.6	kammabhave rūpabhave punabbhave arūpabhave,	90	
PA_mnd_2:90.7	kammabhave arūpabhave punabbhave punappunabbhave,	90	
PA_mnd_2:90.8	punappunagatiyā punappunaupapattiyā punappunapaṭisandhiyā punappunaattabhāvābhinibbattiyā,	90	
PA_mnd_2:90.9	avītataṇhā avigatataṇhā acattataṇhā avantataṇhā.	90	
PA_mnd_2:90.10	Amuttataṇhā appahīnataṇhā appaṭinissaṭṭhataṇhāti—	90	
PA_mnd_2:90.11	avītataṇhāse bhavābhavesu.	90	
PA_mnd_2:91.1	Tenāha bhagavā—	91	
PA_mnd_2:92.1	“Passāmi loke pariphandamānaṁ,	92	
PA_mnd_2:92.2	Pajaṁ imaṁ taṇhagataṁ bhavesu;	92	
PA_mnd_2:92.3	Hīnā narā maccumukhe lapanti,	92	
PA_mnd_2:92.4	Avītataṇhāse bhavābhavesū”ti.	92	
PA_mnd_2:93.1	Mamāyite passatha phandamāne,	93	
PA_mnd_2:93.2	Maccheva appodake khīṇasote;	93	
PA_mnd_2:93.3	Etampi disvā amamo careyya,	93	
PA_mnd_2:93.4	Bhavesu āsattimakubbamāno.	93	
PA_mnd_2:94.1	Mamāyite passatha phandamāneti.	94	
PA_mnd_2:94.2	Mamattāti dve mamattā—	94	
PA_mnd_2:94.3	taṇhāmamattañca diṭṭhimamattañca.	94	
PA_mnd_2:94.4	Katamaṁ taṇhāmamattaṁ?	94	
PA_mnd_2:94.5	Yāvatā taṇhāsaṅkhātena sīmakataṁ mariyādikataṁ odhikataṁ pariyantakataṁ pariggahitaṁ mamāyitaṁ.	94	
PA_mnd_2:94.6	Idaṁ mamaṁ,	94	
PA_mnd_2:94.7	etaṁ mamaṁ,	94	
PA_mnd_2:94.8	ettakaṁ mamaṁ,	94	
PA_mnd_2:94.9	ettāvatā mamaṁ,	94	
PA_mnd_2:94.10	mama rūpā saddā gandhā rasā phoṭṭhabbā,	94	
PA_mnd_2:94.11	attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca janapado ca koso ca koṭṭhāgārañca,	94	
PA_mnd_2:94.12	kevalampi mahāpathaviṁ taṇhāvasena mamāyati.	94	
PA_mnd_2:94.13	Yāvatā aṭṭhasataṁ taṇhāvicaritaṁ,	94	
PA_mnd_2:94.14	idaṁ taṇhāmamattaṁ.	94	
PA_mnd_2:95.1	Katamaṁ diṭṭhimamattaṁ?	95	
PA_mnd_2:95.2	Vīsativatthukā sakkāyadiṭṭhi,	95	
PA_mnd_2:95.3	dasavatthukā micchādiṭṭhi,	95	
PA_mnd_2:95.4	dasavatthukā antaggāhikā diṭṭhi;	95	
PA_mnd_2:95.5_0	yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphandikaṁ	95	
PA_mnd_2:95.5_1	diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ	95	
PA_mnd_2:95.5_2	titthāyatanaṁ vipariyesaggāho viparītaggāho vipallāsaggāho micchāgāho “ayāthāvakasmiṁ yāthāvakan”ti gāho.	95	
PA_mnd_2:95.6	Yāvatā dvāsaṭṭhidiṭṭhigatāni, idaṁ diṭṭhimamattaṁ.	95	
PA_mnd_2:95.7	Mamāyite passatha phandamāneti mamāyitaṁ vatthuṁ acchedasaṅkinopi phandanti,	95	
PA_mnd_2:95.8	acchindantepi phandanti,	95	
PA_mnd_2:95.9	acchinnepi phandanti,	95	
PA_mnd_2:95.10	mamāyitaṁ vatthuṁ vipariṇāmasaṅkinopi phandanti,	95	
PA_mnd_2:95.11	vipariṇāmantepi phandanti,	95	
PA_mnd_2:95.12	vipariṇatepi phandanti paphandanti samphandanti vipphandanti vedhanti pavedhanti sampavedhanti.	95	
PA_mnd_2:95.13	Evaṁ phandamāne paphandamāne samphandamāne vipphandamāne vedhamāne pavedhamāne sampavedhamāne passatha dakkhatha oloketha nijjhāyatha upaparikkhathāti—	95	
PA_mnd_2:95.14	mamāyite passatha phandamāne.	95	
PA_mnd_2:96.1	Maccheva appodake khīṇasoteti.	96	
PA_mnd_2:96.2_0	Yathā macchā appodake parittodake udakapariyādāne kākehi vā kulalehi vā balākāhi	96	
PA_mnd_2:96.2_1	vā paripātiyamānā ukkhipiyamānā khajjamānā phandanti paphandanti samphandanti vipphandanti	96	
PA_mnd_2:96.2_2	vedhanti pavedhanti sampavedhanti;	96	
PA_mnd_2:96.3	evamevaṁ pajā mamāyitaṁ vatthuṁ acchedasaṅkinopi phandanti,	96	
PA_mnd_2:96.4	acchindantepi phandanti,	96	
PA_mnd_2:96.5	acchinnepi phandanti,	96	
PA_mnd_2:96.6	mamāyitaṁ vatthuṁ vipariṇāmasaṅkinopi phandanti,	96	
PA_mnd_2:96.7	vipariṇāmantepi phandanti,	96	
PA_mnd_2:96.8	vipariṇatepi phandanti paphandanti samphandanti vipphandanti vedhanti pavedhanti sampavedhantīti—	96	
PA_mnd_2:96.9	maccheva appodake khīṇasote.	96	
PA_mnd_2:97.1	Etampi disvā amamo careyyāti.	97	
PA_mnd_2:97.2	Etaṁ ādīnavaṁ disvā passitvā tulayitvā tīrayitvā vibhāvayitvā vibhūtaṁ katvā mamattesūti—	97	
PA_mnd_2:97.3	etampi disvā.	97	
PA_mnd_2:97.4	Amamo careyyāti mamattāti dve mamattā—	97	
PA_mnd_2:97.5	taṇhāmamattañca diṭṭhimamattañca …pe…	97	
PA_mnd_2:97.6	idaṁ taṇhāmamattaṁ …pe…	97	
PA_mnd_2:97.7	idaṁ diṭṭhimamattaṁ.	97	
PA_mnd_2:97.8	Taṇhāmamattaṁ pahāya diṭṭhimamattaṁ paṭinissajjitvā cakkhuṁ amamāyanto sotaṁ amamāyanto ghānaṁ amamāyanto jivhaṁ amamāyanto kāyaṁ amamāyanto manaṁ amamāyanto	97	
PA_mnd_2:97.9	rūpe … sadde … gandhe … rase … phoṭṭhabbe … dhamme …	97	
PA_mnd_2:97.10	kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ …	97	
PA_mnd_2:97.11	kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ …	97	
PA_mnd_2:97.12	ekavokārabhavaṁ … catuvokārabhavaṁ … pañcavokārabhavaṁ …	97	
PA_mnd_2:97.13	atītaṁ … anāgataṁ … paccuppannaṁ …	97	
PA_mnd_2:97.14	diṭṭhasutamutaviññātabbe dhamme amamāyanto agaṇhanto aparāmasanto anabhinivisanto careyya vihareyya iriyeyya vatteyya pāleyya yapeyya yāpeyyāti—	97	
PA_mnd_2:97.15	etampi disvā amamo careyya.	97	
PA_mnd_2:98.1	Bhavesu āsattimakubbamānoti.	98	
PA_mnd_2:98.2	Bhavesūti kāmabhave rūpabhave arūpabhave.	98	
PA_mnd_2:98.3	Āsatti vuccati taṇhā.	98	
PA_mnd_2:98.4	Yo rāgo sārāgo …pe… abhijjhā lobho akusalamūlaṁ.	98	
PA_mnd_2:98.5	Bhavesu āsattimakubbamānoti.	98	
PA_mnd_2:98.6	Bhavesu āsattiṁ akubbamāno, chandaṁ pemaṁ rāgaṁ khantiṁ akubbamāno ajanayamāno asañjanayamāno anibbattayamāno anabhinibbattayamānoti—	98	
PA_mnd_2:98.7	bhavesu āsattimakubbamāno.	98	
PA_mnd_2:99.1	Tenāha bhagavā—	99	
PA_mnd_2:100.1	“Mamāyite passatha phandamāne,	100	
PA_mnd_2:100.2	Maccheva appodake khīṇasote;	100	
PA_mnd_2:100.3	Etampi disvā amamo careyya,	100	
PA_mnd_2:100.4	Bhavesu āsattimakubbamāno”ti.	100	
PA_mnd_2:101.1	Ubhosu antesu vineyya chandaṁ,	101	
PA_mnd_2:101.2	Phassaṁ pariññāya anānugiddho;	101	
PA_mnd_2:101.3	Yadattagarahī tadakubbamāno,	101	
PA_mnd_2:101.4	Na limpatī diṭṭhasutesu dhīro.	101	
PA_mnd_2:102.1	Ubhosu antesu vineyya chandanti.	102	
PA_mnd_2:102.2_0	Antāti phasso eko anto phassasamudayo dutiyo anto, atīto eko anto anāgato dutiyo	102	
PA_mnd_2:102.2_1	anto, sukhā vedanā eko anto dukkhā vedanā dutiyo anto, nāmaṁ eko anto rūpaṁ dutiyo	102	
PA_mnd_2:102.2_2	anto, cha ajjhattikāni āyatanāni eko anto cha bāhirāni āyatanāni dutiyo anto, sakkāyo	102	
PA_mnd_2:102.2_3	eko anto sakkāyasamudayo dutiyo anto.	102	
PA_mnd_2:102.3	Chandoti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.	102	
PA_mnd_2:102.4	Ubhosu antesu vineyya chandanti ubhosu antesu chandaṁ vineyya paṭivineyya pajaheyya vinodeyya byantiṁ kareyya anabhāvaṁ gameyyāti—	102	
PA_mnd_2:102.5	ubhosu antesu vineyya chandaṁ.	102	
PA_mnd_2:103.1	Phassaṁ pariññāya anānugiddhoti.	103	
PA_mnd_2:103.2_0	Phassoti cakkhusamphasso sotasamphasso ghānasamphasso jivhāsamphasso kāyasamphasso	103	
PA_mnd_2:103.2_1	manosamphasso, adhivacanasamphasso, paṭighasamphasso, sukhavedanīyo samphasso dukkhavedanīyo	103	
PA_mnd_2:103.2_2	samphasso adukkhamasukhavedanīyo samphasso, kusalo phasso akusalo phasso abyākato	103	
PA_mnd_2:103.2_3	phasso, kāmāvacaro phasso rūpāvacaro phasso arūpāvacaro phasso, suññato phasso animitto	103	
PA_mnd_2:103.2_4	phasso appaṇihito phasso, lokiyo phasso lokuttaro phasso, atīto phasso anāgato phasso	103	
PA_mnd_2:103.2_5	paccuppanno phasso, yo evarūpo phasso phusanā samphusanā samphusitattaṁ—	103	
PA_mnd_2:103.3	ayaṁ vuccati phasso.	103	
PA_mnd_2:104.1	Phassaṁ pariññāyāti phassaṁ tīhi pariññāhi parijānitvā—	104	
PA_mnd_2:104.2	ñātapariññāya, tīraṇapariññāya, pahānapariññāya.	104	
PA_mnd_2:104.3	Katamā ñātapariññā?	104	
PA_mnd_2:104.4	Phassaṁ jānāti—	104	
PA_mnd_2:104.5_0	ayaṁ cakkhusamphasso, ayaṁ sotasamphasso, ayaṁ ghānasamphasso, ayaṁ jivhāsamphasso,	104	
PA_mnd_2:104.5_1	ayaṁ kāyasamphasso, ayaṁ manosamphasso, ayaṁ adhivacanasamphasso, ayaṁ paṭighasamphasso,	104	
PA_mnd_2:104.5_2	ayaṁ sukhavedanīyo phasso, ayaṁ dukkhavedanīyo phasso, ayaṁ adukkhamasukhavedanīyo	104	
PA_mnd_2:104.5_3	phasso, ayaṁ kusalo phasso, ayaṁ akusalo phasso, ayaṁ abyākato phasso, ayaṁ kāmāvacaro	104	
PA_mnd_2:104.5_4	phasso, ayaṁ rūpāvacaro phasso, ayaṁ arūpāvacaro phasso, ayaṁ suññato phasso, ayaṁ	104	
PA_mnd_2:104.5_5	animitto phasso, ayaṁ appaṇihito phasso, ayaṁ lokiyo phasso, ayaṁ lokuttaro phasso,	104	
PA_mnd_2:104.5_6	ayaṁ atīto phasso, ayaṁ anāgato phasso, ayaṁ paccuppanno phassoti jānāti passati—	104	
PA_mnd_2:104.6	ayaṁ ñātapariññā.	104	
PA_mnd_2:105.1	Katamā tīraṇapariññā?	105	
PA_mnd_2:105.2	Evaṁ ñātaṁ katvā phassaṁ tīreti.	105	
PA_mnd_2:105.3_0	Aniccato dukkhato rogato gaṇḍato sallato aghato ābādhato parato palokato ītito upaddavato	105	
PA_mnd_2:105.3_1	bhayato upasaggato calato pabhaṅguto adhuvato atāṇato aleṇato asaraṇato rittato tucchato	105	
PA_mnd_2:105.3_2	suññato anattato ādīnavato vipariṇāmadhammato asārakato aghamūlato vadhakato vibhavato	105	
PA_mnd_2:105.3_3	sāsavato saṅkhatato mārāmisato jātijarābyādhimaraṇadhammato sokaparidevadukkhadomanassupāyāsadhammato	105	
PA_mnd_2:105.3_4	saṅkilesadhammato samudayato atthaṅgamato assādato ādīnavato nissaraṇato tīreti—	105	
PA_mnd_2:105.4	ayaṁ tīraṇapariññā.	105	
PA_mnd_2:106.1	Katamā pahānapariññā?	106	
PA_mnd_2:106.2	Evaṁ tīrayitvā phasse chandarāgaṁ pajahati vinodeti byantiṁ karoti anabhāvaṁ gameti.	106	
PA_mnd_2:106.3	Vuttañhetaṁ bhagavatā—	106	
PA_mnd_2:106.4	“yo, bhikkhave, phassesu chandarāgo taṁ pajahatha.	106	
PA_mnd_2:106.5	Evaṁ so phasso pahīno bhavissati ucchinnamūlo tālāvatthukato anabhāvaṁ kato āyatiṁ anuppādadhammo”ti—	106	
PA_mnd_2:106.6	ayaṁ pahānapariññā.	106	
PA_mnd_2:106.7	Phassaṁ pariññāyāti.	106	
PA_mnd_2:106.8	Phassaṁ imāhi tīhi pariññāhi parijānitvā.	106	
PA_mnd_2:106.9	Anānugiddhoti.	106	
PA_mnd_2:106.10	Gedho vuccati taṇhā.	106	
PA_mnd_2:106.11	Yo rāgo sārāgo …pe… abhijjhā lobho akusalamūlaṁ.	106	
PA_mnd_2:106.12	Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati agiddho.	106	
PA_mnd_2:106.13	So rūpe agiddho sadde agiddho gandhe agiddho rase agiddho phoṭṭhabbe agiddho	106	
PA_mnd_2:106.14	kule … gaṇe … āvāse … lābhe … yase … pasaṁsāya … sukhe … cīvare … piṇḍapāte … senāsane … gilānapaccayabhesajjaparikkhāre kāmadhātuyā …	106	
PA_mnd_2:106.15	rūpadhātuyā … arūpadhātuyā … kāmabhave … rūpabhave … arūpabhave … saññābhave … asaññābhave … nevasaññānāsaññābhave …	106	
PA_mnd_2:106.16	ekavokārabhave … catuvokārabhave … pañcavokārabhave …	106	
PA_mnd_2:106.17	atīte … anāgate … paccuppanne …	106	
PA_mnd_2:106.18_0	diṭṭhasutamutaviññātabbesu dhammesu agiddho agadhito amucchito anajjhosanno vītagedho	106	
PA_mnd_2:106.18_1	vigatagedho cattagedho vantagedho muttagedho pahīnagedho paṭinissaṭṭhagedho vītarāgo	106	
PA_mnd_2:106.18_2	vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto	106	
PA_mnd_2:106.18_3	sītibhūto sukhapaṭisaṁvedī brahmabhūtena attanā viharatīti—	106	
PA_mnd_2:106.19	phassaṁ pariññāya anānugiddho.	106	
PA_mnd_2:107.1	Yadattagarahī tadakubbamānoti.	107	
PA_mnd_2:107.2	Yaditi yaṁ.	107	
PA_mnd_2:107.3	Attagarahīti dvīhi kāraṇehi attānaṁ garahati—	107	
PA_mnd_2:107.4	katattā ca akatattā ca.	107	
PA_mnd_2:107.5	Kathaṁ katattā ca akatattā ca attānaṁ garahati?	107	
PA_mnd_2:107.6	Kataṁ me kāyaduccaritaṁ, akataṁ me kāyasucaritanti—	107	
PA_mnd_2:107.7	attānaṁ garahati.	107	
PA_mnd_2:107.8	Kataṁ me vacīduccaritaṁ, akataṁ me vacīsucaritanti—	107	
PA_mnd_2:107.9	attānaṁ garahati.	107	
PA_mnd_2:107.10	Kataṁ me manoduccaritaṁ, akataṁ me manosucaritanti—	107	
PA_mnd_2:107.11	attānaṁ garahati.	107	
PA_mnd_2:107.12	Kato me pāṇātipāto, akatā me pāṇātipātā veramaṇīti—	107	
PA_mnd_2:107.13	attānaṁ garahati.	107	
PA_mnd_2:107.14	Kataṁ me adinnādānaṁ, akatā me adinnādānā veramaṇīti—	107	
PA_mnd_2:107.15	attānaṁ garahati.	107	
PA_mnd_2:107.16	Kato me kāmesumicchācāro, akatā me kāmesumicchācārā veramaṇīti—	107	
PA_mnd_2:107.17	attānaṁ garahati.	107	
PA_mnd_2:107.18	Kato me musāvādo, akatā me musāvādā veramaṇīti—	107	
PA_mnd_2:107.19	attānaṁ garahati.	107	
PA_mnd_2:107.20	Katā me pisuṇā vācā, akatā me pisuṇāya vācāya veramaṇīti—	107	
PA_mnd_2:107.21	attānaṁ garahati.	107	
PA_mnd_2:107.22	Katā me pharusā vācā, akatā me pharusāya vācāya veramaṇīti—	107	
PA_mnd_2:107.23	attānaṁ garahati.	107	
PA_mnd_2:107.24	Kato me samphappalāpo, akatā me samphappalāpā veramaṇīti—	107	
PA_mnd_2:107.25	attānaṁ garahati.	107	
PA_mnd_2:107.26	Katā me abhijjhā, akatā me anabhijjhāti—	107	
PA_mnd_2:107.27	attānaṁ garahati.	107	
PA_mnd_2:107.28	Kato me byāpādo, akato me abyāpādoti—	107	
PA_mnd_2:107.29	attānaṁ garahati.	107	
PA_mnd_2:107.30	Katā me micchādiṭṭhi, akatā me sammādiṭṭhīti—	107	
PA_mnd_2:107.31	attānaṁ garahati.	107	
PA_mnd_2:107.32	Evaṁ katattā ca akatattā ca attānaṁ garahati.	107	
PA_mnd_2:107.33	Atha vā sīlesumhi na paripūrakārīti—	107	
PA_mnd_2:107.34	attānaṁ garahati.	107	
PA_mnd_2:107.35	Indriyesumhi aguttadvāroti—	107	
PA_mnd_2:107.36	attānaṁ garahati.	107	
PA_mnd_2:107.37	Bhojanemhi amattaññūti—	107	
PA_mnd_2:107.38	attānaṁ garahati.	107	
PA_mnd_2:107.39	Jāgariyaṁ ananuyuttoti—	107	
PA_mnd_2:107.40	attānaṁ garahati.	107	
PA_mnd_2:107.41	Satisampajaññena asamannāgatoti—	107	
PA_mnd_2:107.42	attānaṁ garahati.	107	
PA_mnd_2:107.43	Abhāvitā me cattāro satipaṭṭhānāti—	107	
PA_mnd_2:107.44	attānaṁ garahati.	107	
PA_mnd_2:107.45	Abhāvitā me cattāro sammappadhānāti—	107	
PA_mnd_2:107.46	attānaṁ garahati.	107	
PA_mnd_2:107.47	Abhāvitā me cattāro iddhipādāti—	107	
PA_mnd_2:107.48	attānaṁ garahati.	107	
PA_mnd_2:107.49	Abhāvitāni me pañcindriyānīti—	107	
PA_mnd_2:107.50	attānaṁ garahati.	107	
PA_mnd_2:107.51	Abhāvitāni me pañca balānīti—	107	
PA_mnd_2:107.52	attānaṁ garahati.	107	
PA_mnd_2:107.53	Abhāvitā me satta bojjhaṅgāti—	107	
PA_mnd_2:107.54	attānaṁ garahati.	107	
PA_mnd_2:107.55	Abhāvito me ariyo aṭṭhaṅgiko maggoti—	107	
PA_mnd_2:107.56	attānaṁ garahati.	107	
PA_mnd_2:107.57	Dukkhaṁ me apariññātanti—	107	
PA_mnd_2:107.58	attānaṁ garahati.	107	
PA_mnd_2:107.59	Samudayo me appahīnoti—	107	
PA_mnd_2:107.60	attānaṁ garahati.	107	
PA_mnd_2:107.61	Maggo me abhāvitoti—	107	
PA_mnd_2:107.62	attānaṁ garahati.	107	
PA_mnd_2:107.63	Nirodho me asacchikatoti—	107	
PA_mnd_2:107.64	attānaṁ garahati.	107	
PA_mnd_2:107.65	Evaṁ katattā ca akatattā ca attānaṁ garahati.	107	
PA_mnd_2:107.66	Evaṁ attagarahitaṁ kammaṁ akubbamāno ajanayamāno asañjanayamāno anibbattayamāno anabhinibbattayamānoti—	107	
PA_mnd_2:107.67	yadattagarahī tadakubbamāno.	107	
PA_mnd_2:107.68	Na limpatī diṭṭhasutesu dhīroti.	107	
PA_mnd_2:107.69	Lepoti dve lepā—	107	
PA_mnd_2:107.70	taṇhālepo ca diṭṭhilepo ca …pe…	107	
PA_mnd_2:107.71	ayaṁ taṇhālepo …pe…	107	
PA_mnd_2:107.72	ayaṁ diṭṭhilepo.	107	
PA_mnd_2:107.73	Dhīroti paṇḍito paññavā buddhimā ñāṇī vibhāvī medhāvī.	107	
PA_mnd_2:107.74	Dhīro taṇhālepaṁ pahāya diṭṭhilepaṁ paṭinissajjitvā diṭṭhe na limpati, sute na limpati, mute na limpati, viññāte na limpati, na palimpati, na upalimpati.	107	
PA_mnd_2:107.75	Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—	107	
PA_mnd_2:107.76	na limpatī diṭṭhasutesu dhīroti.	107	
PA_mnd_2:108.1	Tenāha bhagavā—	108	
PA_mnd_2:109.1	“Ubhosu antesu vineyya chandaṁ,	109	
PA_mnd_2:109.2	Phassaṁ pariññāya anānugiddho;	109	
PA_mnd_2:109.3	Yadattagarahī tadakubbamāno,	109	
PA_mnd_2:109.4	Na limpatī diṭṭhasutesu dhīro”ti.	109	
PA_mnd_2:110.1	Saññaṁ pariññā vitareyya oghaṁ,	110	
PA_mnd_2:110.2	Pariggahesu muni nopalitto;	110	
PA_mnd_2:110.3	Abbūḷhasallo caramappamatto,	110	
PA_mnd_2:110.4	Nāsīsatī lokamimaṁ parañca.	110	
PA_mnd_2:111.1	Saññaṁ pariññā vitareyya oghanti.	111	
PA_mnd_2:111.2	Saññāti kāmasaññā byāpādasaññā vihiṁsāsaññā nekkhammasaññā abyāpādasaññā avihiṁsāsaññā rūpasaññā saddasaññā gandhasaññā rasasaññā phoṭṭhabbasaññā dhammasaññā—	111	
PA_mnd_2:111.3	yā evarūpā saññā sañjananā sañjānitattaṁ—	111	
PA_mnd_2:111.4	ayaṁ vuccati saññā.	111	
PA_mnd_2:111.5	Saññaṁ pariññāti saññaṁ tīhi pariññāhi parijānitvā—	111	
PA_mnd_2:111.6	ñātapariññāya, tīraṇapariññāya, pahānapariññāya.	111	
PA_mnd_2:112.1	Katamā ñātapariññā?	112	
PA_mnd_2:112.2	Saññaṁ jānāti—	112	
PA_mnd_2:112.3_0	ayaṁ kāmasaññā, ayaṁ byāpādasaññā, ayaṁ vihiṁsāsaññā, ayaṁ nekkhammasaññā, ayaṁ abyāpādasaññā,	112	
PA_mnd_2:112.3_1	ayaṁ avihiṁsāsaññā, ayaṁ rūpasaññā, ayaṁ saddasaññā, ayaṁ gandhasaññā, ayaṁ rasasaññā,	112	
PA_mnd_2:112.3_2	ayaṁ phoṭṭhabbasaññā, ayaṁ dhammasaññāti jānāti passati—	112	
PA_mnd_2:112.4	ayaṁ ñātapariññā.	112	
PA_mnd_2:113.1	Katamā tīraṇapariññā?	113	
PA_mnd_2:113.2	Evaṁ ñātaṁ katvā saññaṁ tīreti.	113	
PA_mnd_2:113.3	Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto …pe…	113	
PA_mnd_2:113.4	samudayato atthaṅgamato assādato ādīnavato nissaraṇato tīreti—	113	
PA_mnd_2:113.5	ayaṁ tīraṇapariññā.	113	
PA_mnd_2:114.1	Katamā pahānapariññā?	114	
PA_mnd_2:114.2	Evaṁ tīrayitvā saññāya chandarāgaṁ pajahati vinodeti anabhāvaṁ gameti.	114	
PA_mnd_2:114.3	Vuttampi hetaṁ bhagavatā—	114	
PA_mnd_2:114.4	“yo, bhikkhave, saññāya chandarāgo, taṁ pajahatha.	114	
PA_mnd_2:114.5	Evaṁ sā saññā pahīnā bhavissati ucchinnamūlā tālāvatthukatā anabhāvaṁ katā āyatiṁ anuppādadhammā”ti—	114	
PA_mnd_2:114.6	ayaṁ pahānapariññā.	114	
PA_mnd_2:114.7	Saññaṁ pariññāti saññaṁ imāhi tīhi pariññāhi parijānitvā.	114	
PA_mnd_2:114.8	Vitareyya oghanti kāmoghaṁ bhavoghaṁ diṭṭhoghaṁ avijjoghaṁ tareyya uttareyya patareyya samatikkameyya vītivatteyyāti—	114	
PA_mnd_2:114.9	saññaṁ pariññā vitareyya oghaṁ.	114	
PA_mnd_2:115.1	Pariggahesu muni nopalittoti.	115	
PA_mnd_2:115.2	Pariggahāti dve pariggahā—	115	
PA_mnd_2:115.3	taṇhāpariggaho ca diṭṭhipariggaho ca …pe…	115	
PA_mnd_2:115.4	ayaṁ taṇhāpariggaho …pe…	115	
PA_mnd_2:115.5	ayaṁ diṭṭhipariggaho.	115	
PA_mnd_2:115.6	Munīti.	115	
PA_mnd_2:115.7	Monaṁ vuccati ñāṇaṁ.	115	
PA_mnd_2:115.8	Yā paññā pajānanā …pe… amoho dhammavicayo sammādiṭṭhi, tena ñāṇena samannāgato muni monappattoti.	115	
PA_mnd_2:115.9	Tīṇi moneyyāni—	115	
PA_mnd_2:115.10	kāyamoneyyaṁ, vacīmoneyyaṁ, manomoneyyaṁ.	115	
PA_mnd_2:116.1	Katamaṁ kāyamoneyyaṁ?	116	
PA_mnd_2:116.2_0	Tividhānaṁ kāyaduccaritānaṁ pahānaṁ kāyamoneyyaṁ, tividhaṁ kāyasucaritaṁ kāyamoneyyaṁ,	116	
PA_mnd_2:116.2_1	kāyārammaṇe ñāṇaṁ kāyamoneyyaṁ, kāyapariññā kāyamoneyyaṁ, pariññāsahagato maggo kāyamoneyyaṁ,	116	
PA_mnd_2:116.2_2	kāye chandarāgassa pahānaṁ kāyamoneyyaṁ, kāyasaṅkhāranirodho catutthajjhānasamāpatti kāyamoneyyaṁ—	116	
PA_mnd_2:116.3	idaṁ kāyamoneyyaṁ.	116	
PA_mnd_2:117.1	Katamaṁ vacīmoneyyaṁ?	117	
PA_mnd_2:117.2_0	Catubbidhānaṁ vacīduccaritānaṁ pahānaṁ vacīmoneyyaṁ, catubbidhaṁ vacīsucaritaṁ vacīmoneyyaṁ,	117	
PA_mnd_2:117.2_1	vācārammaṇe ñāṇaṁ vacīmoneyyaṁ, vācāpariññā vacīmoneyyaṁ, pariññāsahagato maggo vacīmoneyyaṁ,	117	
PA_mnd_2:117.2_2	vācāya chandarāgassa pahānaṁ vacīmoneyyaṁ, vacīsaṅkhāranirodho dutiyajjhānasamāpatti vacīmoneyyaṁ—	117	
PA_mnd_2:117.3	idaṁ vacīmoneyyaṁ.	117	
PA_mnd_2:118.1	Katamaṁ manomoneyyaṁ?	118	
PA_mnd_2:118.2_0	Tividhānaṁ manoduccaritānaṁ pahānaṁ manomoneyyaṁ, tividhaṁ manosucaritaṁ manomoneyyaṁ,	118	
PA_mnd_2:118.2_1	cittārammaṇe ñāṇaṁ manomoneyyaṁ, cittapariññā manomoneyyaṁ, pariññāsahagato maggo	118	
PA_mnd_2:118.2_2	manomoneyyaṁ, citte chandarāgassa pahānaṁ manomoneyyaṁ, cittasaṅkhāranirodho saññāvedayitanirodhaṁ manomoneyyaṁ—	118	
PA_mnd_2:118.3	idaṁ manomoneyyaṁ.	118	
PA_mnd_2:119.1	“Kāyamuniṁ vācāmuniṁ,	119	
PA_mnd_2:119.2	manomunimanāsavaṁ;	119	
PA_mnd_2:119.3	Muniṁ moneyyasampannaṁ,	119	
PA_mnd_2:119.4	āhu sabbappahāyinaṁ.	119	
PA_mnd_2:120.1	Kāyamuniṁ vācāmuniṁ,	120	
PA_mnd_2:120.2	manomunimanāsavaṁ;	120	
PA_mnd_2:120.3	Muniṁ moneyyasampannaṁ,	120	
PA_mnd_2:120.4	āhu ninhātapāpakan”ti.	120	
PA_mnd_2:121.1	Imehi tīhi moneyyehi dhammehi samannāgatā cha munino—	121	
PA_mnd_2:121.2	agāramunino, anagāramunino, sekhamunino, asekhamunino, paccekamunino, munimuninoti.	121	
PA_mnd_2:121.3	Katame agāramunino?	121	
PA_mnd_2:121.4	Ye te agārikā diṭṭhapadā viññātasāsanā—	121	
PA_mnd_2:121.5	ime agāramunino.	121	
PA_mnd_2:121.6	Katame anagāramunino?	121	
PA_mnd_2:121.7	Ye te pabbajitā diṭṭhapadā viññātasāsanā—	121	
PA_mnd_2:121.8	ime anagāramunino.	121	
PA_mnd_2:121.9	Satta sekhā sekhamunino.	121	
PA_mnd_2:121.10	Arahanto asekhamunino.	121	
PA_mnd_2:121.11	Paccekabuddhā paccekamunino.	121	
PA_mnd_2:121.12	Munimunino vuccanti tathāgatā arahanto sammāsambuddhā.	121	
PA_mnd_2:122.1	“Na monena munī hoti,	122	
PA_mnd_2:122.2	mūḷharūpo aviddasu;	122	
PA_mnd_2:122.3	Yo ca tulaṁva paggayha,	122	
PA_mnd_2:122.4	varamādāya paṇḍito.	122	
PA_mnd_2:123.1	Pāpāni parivajjeti,	123	
PA_mnd_2:123.2	sa munī tena so muni;	123	
PA_mnd_2:123.3	Yo munāti ubho loke,	123	
PA_mnd_2:123.4	muni tena pavuccati.	123	
PA_mnd_2:124.1	Asatañca satañca ñatvā dhammaṁ,	124	
PA_mnd_2:124.2	Ajjhattaṁ bahiddhā ca sabbaloke;	124	
PA_mnd_2:124.3	Devamanussehi pūjanīyo,	124	
PA_mnd_2:124.4	Saṅgajālamaticca so munī”ti.	124	
PA_mnd_2:125.1	Lepāti dve lepā—	125	
PA_mnd_2:125.2	taṇhālepo ca diṭṭhilepo ca …pe…	125	
PA_mnd_2:125.3	ayaṁ taṇhālepo …pe…	125	
PA_mnd_2:125.4	ayaṁ diṭṭhilepo.	125	
PA_mnd_2:125.5	Muni taṇhālepaṁ pahāya diṭṭhilepaṁ paṭinissajjitvā pariggahesu na limpati na palimpati na upalimpati.	125	
PA_mnd_2:125.6	Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—	125	
PA_mnd_2:125.7	pariggahesu muni nopalitto.	125	
PA_mnd_2:126.1	Abbūḷhasallo caramappamattoti.	126	
PA_mnd_2:126.2	Sallanti satta sallāni—	126	
PA_mnd_2:126.3	rāgasallaṁ, dosasallaṁ, mohasallaṁ, mānasallaṁ, diṭṭhisallaṁ, sokasallaṁ, kathaṅkathāsallaṁ.	126	
PA_mnd_2:126.4_0	Yassete sallā pahīnā samucchinnā vūpasantā paṭipassaddhā abhabbuppattikā ñāṇagginā	126	
PA_mnd_2:126.4_1	daḍḍhā, so vuccati abbūḷhasallo abbahitasallo uddhatasallo samuddhatasallo uppāṭitasallo	126	
PA_mnd_2:126.4_2	samuppāṭitasallo cattasallo vantasallo muttasallo pahīnasallo paṭinissaṭṭhasallo	126	
PA_mnd_2:126.4_3	nicchāto nibbuto sītibhūto sukhapaṭisaṁvedī brahmabhūtena attanā viharatīti—	126	
PA_mnd_2:126.5	abbūḷhasallo.	126	
PA_mnd_2:127.1	Caranti caranto viharanto iriyanto vattanto pālento yapento yāpento.	127	
PA_mnd_2:127.2	Appamattoti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu.	127	
PA_mnd_2:127.3_0	“Kathāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha	127	
PA_mnd_2:127.3_1	tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca	127	
PA_mnd_2:127.3_2	appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.	127	
PA_mnd_2:127.4	“Kathāhaṁ aparipūraṁ vā samādhikkhandhaṁ paripūreyyaṁ, paripūraṁ vā samādhikkhandhaṁ tattha tattha paññāya anuggaṇheyyaṁ …pe…	127	
PA_mnd_2:127.5	kusalesu dhammesu.	127	
PA_mnd_2:127.6	“Kathāhaṁ aparipūraṁ vā paññākkhandhaṁ paripūreyyaṁ …	127	
PA_mnd_2:127.7	vimuttikkhandhaṁ …	127	
PA_mnd_2:127.8_0	vimuttiñāṇadassanakkhandhaṁ paripūreyyaṁ, paripūraṁ vā vimuttiñāṇadassanakkhandhaṁ	127	
PA_mnd_2:127.8_1	tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī	127	
PA_mnd_2:127.8_2	ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.	127	
PA_mnd_2:127.9_0	“Kathāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ	127	
PA_mnd_2:127.9_1	vā maggaṁ bhāveyyaṁ, asacchikataṁ vā nirodhaṁ sacchikareyyan”ti yo tattha chando	127	
PA_mnd_2:127.9_2	ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṁ padhānaṁ	127	
PA_mnd_2:127.9_3	adhiṭṭhānaṁ anuyogo appamādo kusalesu dhammesūti—	127	
PA_mnd_2:127.10	abbūḷhasallo caramappamatto.	127	
PA_mnd_2:128.1	Nāsīsatī lokamimaṁ parañcāti imaṁ lokaṁ nāsīsati sakattabhāvaṁ, paralokaṁ nāsīsati parattabhāvaṁ;	128	
PA_mnd_2:128.2	imaṁ lokaṁ nāsīsati sakarūpavedanāsaññāsaṅkhāraviññāṇaṁ, paraṁ lokaṁ nāsīsati pararūpavedanāsaññāsaṅkhāraviññāṇaṁ;	128	
PA_mnd_2:128.3	imaṁ lokaṁ nāsīsati cha ajjhattikāni āyatanāni, paraṁ lokaṁ nāsīsati cha bāhirāni āyatanāni;	128	
PA_mnd_2:128.4	imaṁ lokaṁ nāsīsati manussalokaṁ, paraṁ lokaṁ nāsīsati devalokaṁ.	128	
PA_mnd_2:128.5	Imaṁ lokaṁ nāsīsati kāmadhātuṁ, paraṁ lokaṁ nāsīsati rūpadhātuṁ arūpadhātuṁ;	128	
PA_mnd_2:128.6	imaṁ lokaṁ nāsīsati kāmadhātuṁ rūpadhātuṁ, paraṁ lokaṁ nāsīsati arūpadhātuṁ.	128	
PA_mnd_2:128.7	Puna gatiṁ vā upapattiṁ vā paṭisandhiṁ vā bhavaṁ vā saṁsāraṁ vā vaṭṭaṁ vā nāsīsati na icchati na sādiyati na pattheti na piheti nātijappatīti—	128	
PA_mnd_2:128.8	nāsīsatī lokamimaṁ parañcāti.	128	
PA_mnd_2:129.1	Tenāha bhagavā—	129	
PA_mnd_2:130.1	“Saññaṁ pariññā vitareyya oghaṁ,	130	
PA_mnd_2:130.2	Pariggahesu muni nopalitto;	130	
PA_mnd_2:130.3	Abbūḷhasallo caramappamatto,	130	
PA_mnd_2:130.4	Nāsīsatī lokamimaṁ parañcā”ti.	130	
PA_mnd_2:131.1	Guhaṭṭhakasuttaniddeso dutiyo.	131	
