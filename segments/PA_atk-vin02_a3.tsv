segmentnr	original	folio	analyzed
PA_atk-vin02_a3:0	Namo tassa bhagavato arahato sammāsambuddhassa	0	
PA_atk-vin02_a3:1	Vinayapiṭake	0	
PA_atk-vin02_a3:2	Cūḷavagga-aṭṭhakathā	0	
PA_atk-vin02_a3:3	1. Kammakkhandhakaṃ	0	
PA_atk-vin02_a3:4	Tajjanīyakammakathā	0	
PA_atk-vin02_a3:5_0	1. Cūḷavaggassa paṭhame kammakkhandhake tāva paṇḍukalohitakāti paṇḍuko ceva lohitako	5	
PA_atk-vin02_a3:5_1	cāti chabbaggiyesu dve janā; tesaṃ nissitakāpi paṇḍukalohitakātveva paññāyanti. Balavābalavaṃ	5	
PA_atk-vin02_a3:5_2	paṭimantethāti suṭṭhubalavaṃ paṭivadatha. Alamatthatarāti samatthatarā.	5	
PA_atk-vin02_a3:6	Tajjanīyakammakathā niṭṭhitā.	0	
PA_atk-vin02_a3:7	Adhammakammadvādasakakathā	0	
PA_atk-vin02_a3:8_0	4. Asammukhā katantiādīsu saṅghadhammavinayapuggalasammukhānaṃ vinā kataṃ, cuditakaṃ	8	
PA_atk-vin02_a3:8_1	appaṭipucchitvā kataṃ, tasseva appaṭiññāya kataṃ. Adesanāgāminiyāti pārājikāpattiyā	8	
PA_atk-vin02_a3:8_2	vā saṅghādisesāpattiyā vā. Ettha purimakesu tīsu tikesu nava padā adhammenakataṃ	8	
PA_atk-vin02_a3:8_3	vaggenakatanti imehi saddhiṃ ekekaṃ gahetvā nava tikā vuttā. Evaṃ sabbepi dvādasa	8	
PA_atk-vin02_a3:8_4	tikā honti. Paṭipakkhavasena sukkapakkhesupi eteyeva dvādasa tikā vuttā.	8	
PA_atk-vin02_a3:9	6. Ananulomikehi gihisaṃsaggehīti pabbajitānaṃ ananucchavikehi sahasokitādīhi gihisaṃsaggehi.	0	
PA_atk-vin02_a3:10_0	Tiṇṇaṃ, bhikkhave, bhikkhūnantiādi ekekenāpi aṅgena tajjanīyakammaṃ kātuṃ vaṭṭatīti	10	
PA_atk-vin02_a3:10_1	dassanatthaṃ vuttaṃ. Tajjanīyassa hi visesena bhaṇḍanakārakattaṃ aṅgaṃ, niyassassa	10	
PA_atk-vin02_a3:10_2	abhiṇhāpattikattaṃ, pabbājanīyassa kuladūsakattaṃ vuttaṃ. Imesu pana tīsu aṅgesu	10	
PA_atk-vin02_a3:10_3	yena kenaci sabbānipi kātuṃ vaṭṭati. Yadi evaṃ yaṃ campeyyakkhandhake vuttaṃ – “tajjanīyakammārahassa	10	
PA_atk-vin02_a3:10_4	niyassakammaṃ karoti…pe… upasampadārahaṃ abbheti; evaṃ kho upāli adhammakammaṃ hoti	10	
PA_atk-vin02_a3:10_5	avinayakammaṃ, evañca pana saṅgho sātisāro hotī”ti idaṃ virujjhatīti. Idañca na virujjhati.	10	
PA_atk-vin02_a3:10_6	Kasmā? Vacanatthanānattato, “tajjanīyakammārahassā”ti imassa hi vacanassa kammasanniṭṭhānaṃ	10	
PA_atk-vin02_a3:10_7	attho. “Tiṇṇaṃ, bhikkhave”tiādivacanassa aṅgasambhavo, tasmā yadā saṅghena sannipatitvā	10	
PA_atk-vin02_a3:10_8	“idaṃ nāma imassa bhikkhuno kammaṃ karomā”ti sanniṭṭhānaṃ kataṃ hoti, tadā kammāraho	10	
PA_atk-vin02_a3:10_9	nāma hoti. Tassa iminā lakkhaṇena tajjanīyādikammārahassa niyassakammādikaraṇaṃ adhammakammañceva	10	
PA_atk-vin02_a3:10_10	avinayakammañcāti veditabbaṃ. Yassa pana bhaṇḍanakārakādīsu aṅgesu aññataraṃ aṅgaṃ	101	
PA_atk-vin02_a3:10_11	atthi, tassa ākaṅkhamāno saṅgho yathānuññātesu aṅgesu ca kammesu ca yena kenaci aṅgena	101	
PA_atk-vin02_a3:10_12	yaṃkiñci kammaṃ vavatthapetvā taṃ bhikkhuṃ kammārahaṃ katvā kammaṃ kareyya. Ayamettha	101	
PA_atk-vin02_a3:10_13	vinicchayo. Evaṃ pubbenāparaṃ sameti.	101	
PA_atk-vin02_a3:11_0	Tattha kiñcāpi tajjanīyakamme bhaṇḍanakārakavasena kammavācā vuttā, atha kho bālassa	11	
PA_atk-vin02_a3:11_1	abyattassa āpattibahulassa tajjanīyakammaṃ karontena bālaabyattavaseneva kammavācā	11	
PA_atk-vin02_a3:11_2	kātabbā. Evañhi bhūtena vatthunā kataṃ kammaṃ hoti, na ca aññassa kammassa vatthunā.	11	
PA_atk-vin02_a3:11_3	Kasmā? Yasmā idampi anuññātanti. Esa nayo sabbattha. Aṭṭhārasa sammāvattanavatthūni	11	
PA_atk-vin02_a3:11_4	pārivāsikakkhandhake vaṇṇayissāma.	11	
PA_atk-vin02_a3:12	Adhammakammadvādasakakathā niṭṭhitā.	1	
PA_atk-vin02_a3:13	Nappaṭippassambhetabbaaṭṭhārasakādikathā	1	
PA_atk-vin02_a3:14_0	8. Lomaṃ pātentīti pannalomā honti; bhikkhū anuvattantīti attho. Netthāraṃ vattantīti	14	
PA_atk-vin02_a3:14_1	nittharantānaṃ etanti netthāraṃ; yena sakkā nissāraṇā nittharituṃ, taṃ aṭṭhārasavidhaṃ	14	
PA_atk-vin02_a3:14_2	sammāvattanaṃ vattantīti attho. Kittakaṃ kālaṃ vattaṃ pūretabbanti? Dasa vā pañca	14	
PA_atk-vin02_a3:14_3	vā divasāni. Imasmiñhi kammakkhandhake ettakena vattaṃ pūritameva hoti.	14	
PA_atk-vin02_a3:15	Nappaṭippassambhetabbaaṭṭhārasakādikathā niṭṭhitā.	1	
PA_atk-vin02_a3:16	Niyassakammakathā	1	
PA_atk-vin02_a3:17	11. Seyyasakavatthusmiṃ – apissu bhikkhū pakatāti apissu bhikkhū niccaṃ byāvaṭā honti. Sesaṃ tajjanīye vuttasadisameva.	1	
PA_atk-vin02_a3:18	Niyassakammakathā niṭṭhitā.	1	
PA_atk-vin02_a3:19	Pabbājanīyakammakathā	1	
PA_atk-vin02_a3:20	21. Assajipunabbasukavatthu saṅghādisesavaṇṇanāyaṃ vuttaṃ.	2	
PA_atk-vin02_a3:21_0	27. Kāyikena davenātiādīsu panettha kāyiko davo nāma kāyakīḷā vuccati. Sesapadadvayepi	21	
PA_atk-vin02_a3:21_1	eseva nayo. Kāyiko anācāro nāma kāyadvāre paññattasikkhāpadavītikkamo vuccati. Sesadvayepi	21	
PA_atk-vin02_a3:21_2	eseva nayo. Kāyikaṃ upaghātikaṃ nāma kāyadvāre paññattasikkhāpadassa asikkhanabhāvena	21	
PA_atk-vin02_a3:21_3	upahananaṃ vuccati; nāsanaṃ vināsananti attho. Sesadvayepi eseva nayo. Kāyiko micchājīvo	21	
PA_atk-vin02_a3:21_4	nāma paṭikkhittavejjakammādivasena telapacanaariṭṭhapacanādīni. Vācasiko micchājīvo	21	
PA_atk-vin02_a3:21_5	nāma gihīnaṃ sāsanasampaṭicchanārocanādīni. Kāyikavācasiko nāma tadubhayaṃ. Sesaṃ	21	
PA_atk-vin02_a3:21_6	tajjanīye vuttanayameva.	21	
PA_atk-vin02_a3:22	Pabbājanīyakammakathā niṭṭhitā.	2	
PA_atk-vin02_a3:23	Paṭisāraṇīyakammakathā	2	
PA_atk-vin02_a3:24_0	33. Sudhammavatthusmiṃ pana – anapaloketvāti na āpucchitvā. Etadavocāti kiṃ te gahapati	24	
PA_atk-vin02_a3:24_1	therānaṃ paṭiyattanti sabbaṃ vivarāpetvā disvā etaṃ avoca. Ekā ca kho idha natthi	24	
PA_atk-vin02_a3:24_2	yadidaṃ tilasaṃguḷikāti yā ayaṃ tilasakkhalikā nāma vuccati, sā natthīti attho. Tassa	24	
PA_atk-vin02_a3:24_3	kira gahapatino vaṃse ādimhi eko pūviyo ahosi. Tena naṃ thero jātiyā khuṃsetukāmo	24	
PA_atk-vin02_a3:24_4	evamāha. Yadeva kiñcīti evaṃ bahuṃ buddhavacanaṃ ratanaṃ pahāya kiñcideva tilasaṃguḷikāvacanaṃ	24	
PA_atk-vin02_a3:24_5	bhāsitaṃ. Kukkuṭapotakaudāharaṇena idaṃ dasseti “yathā so neva kākavassitaṃ na kukkuṭavassitaṃ	24	
PA_atk-vin02_a3:24_6	akāsi, evaṃ tayāpi neva bhikkhuvacanaṃ na gihivacanaṃ vutta”nti.	24	
PA_atk-vin02_a3:25	Paṭisāraṇīyakammakathā niṭṭhitā.	2	
PA_atk-vin02_a3:26	Adhammakammādidvādasakakathā	2	
PA_atk-vin02_a3:27	37. Asammukhā katantiādayo tikā vuttappakārā eva.	2	
PA_atk-vin02_a3:28_0	39. Aṅgasamannāgamo purimehi asadiso. Tattha yathā lābhaṃ na labhanti; evaṃ parisakkanto	28	
PA_atk-vin02_a3:28_1	parakkamanto alābhāya parisakkati nāma. Esa nayo anatthādīsu. Tattha anatthoti atthabhaṅgo.	28	
PA_atk-vin02_a3:28_2	Anāvāsoti tasmiṃ ṭhāne avasanaṃ. Gihīnaṃ buddhassa avaṇṇanti gihīnaṃ santike buddhassa	28	
PA_atk-vin02_a3:28_3	avaṇṇaṃ bhāsati. Dhammikaṃ paṭissavaṃ na saccāpetīti yathā sacco hoti, evaṃ na karoti;	28	
PA_atk-vin02_a3:28_4	vassāvāsaṃ paṭissuṇitvā na gacchati, aññaṃ vā evarūpaṃ karoti. Pañcannaṃ bhikkhavetiādi	28	
PA_atk-vin02_a3:28_5	ekaṅgenapi kammārahabhāvadassanatthaṃ vuttaṃ. Sesamettha uttānatthañceva, tajjanīye ca vuttanayameva.	28	
PA_atk-vin02_a3:29	Adhammakammādidvādasakakathā niṭṭhitā.	2	
PA_atk-vin02_a3:30	Āpattiyā adassane ukkhepanīyakammakathā	3	
PA_atk-vin02_a3:31	46. Channavatthusmiṃ – āvāsaparamparañca bhikkhave saṃsathāti sabbāvāsesu ārocetha.	3	
PA_atk-vin02_a3:32	50. Bhaṇḍanakārakotiādīsu bhaṇḍanādipaccayā āpannaṃ āpattiṃ ropetvā tassā adassaneyeva kammaṃ kātabbaṃ. Tikā vuttappakārā eva.	3	
PA_atk-vin02_a3:33_0	51. Sammāvattanāyaṃ panettha tecattālīsa vattāni. Tattha na anuddhaṃsetabboti na	33	
PA_atk-vin02_a3:33_1	codetabbo. Na bhikkhu bhikkhūhīti añño bhikkhu aññehi bhikkhūhi na bhinditabbo. Na	33	
PA_atk-vin02_a3:33_2	gihiddhajoti odātavatthāni acchinnadasapupphadasāni ca na dhāretabbāni. Na titthiyaddhajoti	33	
PA_atk-vin02_a3:33_3	kusacīrādīni na dhāretabbāni. Na āsādetabboti na apasādetabbo. Anto vā bahi vāti	33	
PA_atk-vin02_a3:33_4	vihārassa anto vā bahi vā. Na titthiyādipadattayaṃ uttānameva. Sesaṃ sabbaṃ pārivāsikakkhandhake	33	
PA_atk-vin02_a3:33_5	vaṇṇayissāma. Sesaṃ tajjanīye vuttanayameva. Āpattiyā appaṭikamme ukkhepanīyakammaṃ iminā sadisameva.	33	
PA_atk-vin02_a3:34_0	65. Ariṭṭhavatthu khuddakavaṇṇanāyaṃ vuttaṃ. “Bhaṇḍanakārako”tiādīsu yaṃ diṭṭhiṃ	34	
PA_atk-vin02_a3:34_1	nissāya bhaṇḍanādīni karoti, tassā appaṭinissaggeyeva kammaṃ kātabbaṃ. Sesaṃ tajjanīye	34	
PA_atk-vin02_a3:34_2	vuttanayameva. Sammāvattanāyampi hi idha tecattālīsaṃyeva vattānīti.	34	
PA_atk-vin02_a3:35	Āpattiyā adassane ukkhepanīyakammakathā niṭṭhitā.	3	
PA_atk-vin02_a3:36	Kammakkhandhakavaṇṇanā niṭṭhitā.	3	
PA_atk-vin02_a3:37	2. Pārivāsikakkhandhakaṃ	3	
PA_atk-vin02_a3:38	Pārivāsikavattakathā	3	
PA_atk-vin02_a3:39_0	75. Pārivāsikakkhandhake – pārivāsikāti parivāsaṃ parivasantā. Tattha catubbidho	39	
PA_atk-vin02_a3:39_1	parivāso – appaṭicchannaparivāso, paṭicchannaparivāso, suddhantaparivāso, samodhānaparivāsoti.	39	
PA_atk-vin02_a3:39_2	Tesu “yo, bhikkhave, aññopi aññatitthiyapubbo imasmiṃ dhammavinaye ākaṅkhati pabbajjaṃ,	39	
PA_atk-vin02_a3:39_3	ākaṅkhati upasampadaṃ, tassa cattāro māse parivāso dātabbo”ti evaṃ mahākhandhake	39	
PA_atk-vin02_a3:39_4	vutto titthiyaparivāso appaṭicchannaparivāso nāma. Tattha yaṃ vattabbaṃ taṃ vuttameva.	39	
PA_atk-vin02_a3:39_5	Ayaṃ pana idha anadhippeto. Sesā tayo yena saṅghādisesāpatti āpannā ceva hoti paṭicchāditā	39	
PA_atk-vin02_a3:39_6	ca, tassa dātabbā. Tesu yaṃ vattabbaṃ taṃ samuccayakkhandhake vakkhāma. Ete pana	39	
PA_atk-vin02_a3:39_7	idha adhippetā. Tasmā etesu yaṃkiñci parivāsaṃ parivasantā “pārivāsikā”ti veditabbā.	39	
PA_atk-vin02_a3:40_0	Pakatattānaṃ bhikkhūnanti ṭhapetvā navakataraṃ pārivāsikaṃ avasesānaṃ antamaso mūlāyapaṭikassanārahādīnampi.	40	
PA_atk-vin02_a3:40_1	Abhivādanapaccuṭṭhānanti yaṃ te abhivādanādiṃ karonti, taṃ sādiyanti, sampaṭicchanti;	40	
PA_atk-vin02_a3:40_2	na paṭikkhipantīti attho. Tattha sāmīcikammanti ṭhapetvā abhivādanādīni aññassa anucchavikassa	40	
PA_atk-vin02_a3:40_3	bījanavātadānādino ābhisamācārikassetaṃ adhivacanaṃ. Āsanābhihāranti āsanassa abhiharaṇaṃ,	40	
PA_atk-vin02_a3:40_4	āsanaṃ gahetvā abhigamanaṃ paññāpanameva vā. Seyyābhihārepi eseva nayo. Pādodakanti	40	
PA_atk-vin02_a3:40_5	pādadhovanaudakaṃ. Pādapīṭhanti dhotapādaṭṭhapanakaṃ. Pādakathalikanti adhotapādaṭṭhapanakaṃ	40	
PA_atk-vin02_a3:40_6	pādaghaṃsanaṃ vā. Āpatti dukkaṭassāti saddhivihārikānampi sādiyantassa dukkaṭameva,	40	
PA_atk-vin02_a3:40_7	tasmā te vattabbā – “ahaṃ vinayakammaṃ karomi, mayhaṃ vattaṃ mā karotha, mā maṃ gāmappavesanaṃ	40	
PA_atk-vin02_a3:40_8	āpucchathā”ti. Sace saddhāpabbajitā kulaputtā “tumhe, bhante, tumhākaṃ vinayakammaṃ	40	
PA_atk-vin02_a3:40_9	karothā”ti vatvā vattaṃ karonti, gāmappavesanampi āpucchantiyeva, vāritakālato paṭṭhāya	40	
PA_atk-vin02_a3:40_10	anāpatti. Mithu yathāvuḍḍhanti pārivāsikabhikkhūnaṃ aññamaññaṃ yo yo vuḍḍho tena	401	
PA_atk-vin02_a3:40_11	tena navakatarassa sādituṃ.	401	
PA_atk-vin02_a3:41_0	Pañca yathāvuḍḍhanti pakatattehipi saddhiṃ vuḍḍhapaṭipāṭiyā eva. Tasmā pātimokkhe	41	
PA_atk-vin02_a3:41_1	uddissamāne hatthapāse nisīdituṃ vaṭṭati. Mahāpaccariyaṃ pana “pāḷiyā anisīditvā	41	
PA_atk-vin02_a3:41_2	pāḷiṃ vihāya hatthapāsaṃ amuñcantena nisīditabba”nti vuttaṃ. Pārisuddhiuposathe karīyamāne	41	
PA_atk-vin02_a3:41_3	saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho	41	
PA_atk-vin02_a3:41_4	kātabbo. Pavāraṇāyapi saṅghanavakaṭṭhāne nisīditvā tattheva nisinnena attano pāḷiyā	41	
PA_atk-vin02_a3:41_5	pavāretabbaṃ. Saṅghena ghaṇṭiṃ paharitvā bhājīyamānaṃ vassikasāṭikampi attano pattaṭṭhāne gahetuṃ vaṭṭati.	41	
PA_atk-vin02_a3:42_0	Oṇojananti vissajjanaṃ vuccati. Sace hi pārivāsikassa dve tīṇi uddesabhattādīni pāpuṇanti,	42	
PA_atk-vin02_a3:42_1	aññā cassa puggalikabhattapaccāsā hoti, tāni paṭipāṭiyā gahetvā “bhante, heṭṭhā gāhetha,	42	
PA_atk-vin02_a3:42_2	ajja mayhaṃ bhattapaccāsā atthi, sve gaṇhissāmī”ti vatvā vissajjetabbāni. Evaṃ tāni	42	
PA_atk-vin02_a3:42_3	punadivasesu gaṇhituṃ labhati. Punadivase sabbapaṭhamaṃ etassa dātabbanti kurundiyaṃ	42	
PA_atk-vin02_a3:42_4	vuttaṃ. Yadi pana na gaṇhāti na vissajjeti, punadivase na labhati, idaṃ oṇojanaṃ	42	
PA_atk-vin02_a3:42_5	nāma pārivāsikasseva odissa anuññātaṃ. Kasmā? Tassa hi saṅghanavakaṭṭhāne nisinnassa	42	
PA_atk-vin02_a3:42_6	bhattagge yāgukhajjakādīni pāpuṇanti vā na vā, tasmā so “bhikkhāhārena mā kilamitthā”ti	42	
PA_atk-vin02_a3:42_7	idamassa saṅgahakaraṇatthāya odissa anuññātaṃ.	42	
PA_atk-vin02_a3:43_0	Bhattanti āgatāgatehi vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ,	43	
PA_atk-vin02_a3:43_1	etaṃ yathāvuḍḍhaṃ labhati. Pāḷiyā pana gantuṃ vā ṭhātuṃ vā na labhati, tasmā pāḷito	43	
PA_atk-vin02_a3:43_2	osakkitvā hatthapāse ṭhitena hatthaṃ pasāretvā yathā seno nipatitvā gaṇhāti, evaṃ	43	
PA_atk-vin02_a3:43_3	gaṇhitabbaṃ. Ārāmikasamaṇuddesehi āharāpetuṃ na labhati. Sace sayameva āharanti,	43	
PA_atk-vin02_a3:43_4	vaṭṭati. Rañño mahāpeḷabhattepi eseva nayo. Catussālabhatte pana sace oṇojanaṃ kattukāmo	43	
PA_atk-vin02_a3:43_5	hoti, attano atthāya ukkhitte piṇḍe “ajja me bhattaṃ atthi, sve gaṇhissāmī”ti vattabbaṃ.	43	
PA_atk-vin02_a3:43_6	Punadivase dve piṇḍe labhatīti mahāpaccariyaṃ vuttaṃ. Uddesabhattādīnipi pāḷito osakkitvāva	43	
PA_atk-vin02_a3:43_7	gahetabbāni. Yattha pana nisīdāpetvā parivisanti, tattha sāmaṇerānaṃ jeṭṭhakena bhikkhūnaṃ	43	
PA_atk-vin02_a3:43_8	saṅghanavakena hutvā nisīditabbaṃ.	43	
PA_atk-vin02_a3:44_0	76. Idāni yā ayaṃ sammāvattanā vuttā, tattha na upasampādetabbanti upajjhāyena hutvā	44	
PA_atk-vin02_a3:44_1	na upasampādetabbaṃ; vattaṃ nikkhipitvā pana upasampādetuṃ vaṭṭati. Ācariyena hutvāpi	44	
PA_atk-vin02_a3:44_2	kammavācā na sāvetabbā, aññasmiṃ asati vattaṃ nikkhipitvā sāvetuṃ vaṭṭati. Na nissayoti	44	
PA_atk-vin02_a3:44_3	āgantukānaṃ nissayo na dātabbo. Yehipi pakatiyāva nissayo gahito, te vattabbā – “ahaṃ	44	
PA_atk-vin02_a3:44_4	vinayakammaṃ karomi, asukattherassa nāma santike nissayaṃ gaṇhatha, mayhaṃ vattaṃ	44	
PA_atk-vin02_a3:44_5	mā karotha, mā maṃ gāmappavesanaṃ āpucchathā”ti. Sace evaṃ vuttepi karontiyeva, vāritakālato	44	
PA_atk-vin02_a3:44_6	paṭṭhāya karontesupi anāpatti.	44	
PA_atk-vin02_a3:45_0	Na sāmaṇeroti añño sāmaṇero na gahetabbo. Upajjhaṃ datvā gahitasāmaṇerāpi vattabbā	45	
PA_atk-vin02_a3:45_1	– “ahaṃ vinayakammaṃ karomi, mayhaṃ vattaṃ mā karotha, mā maṃ gāmappavesanaṃ āpucchathā”ti.	45	
PA_atk-vin02_a3:45_2	Sace evaṃ vuttepi karontiyeva, vāritakālato paṭṭhāya karontesupi anāpatti. Bhikkhunovādakasammuti	45	
PA_atk-vin02_a3:45_3	nāma ādhipaccaṭṭhānabhūtāti paṭikkhittā, tasmā bhikkhusaṅghassa vattabbaṃ – “bhante,	45	
PA_atk-vin02_a3:45_4	ahaṃ vinayakammaṃ karomi, bhikkhunovādakaṃ jānāthā”ti, paṭibalassa vā bhikkhussa	45	
PA_atk-vin02_a3:45_5	bhāro kātabbo. Āgatā bhikkhuniyo “saṅghasantikaṃ gacchatha, saṅgho vo ovādadāyakaṃ	45	
PA_atk-vin02_a3:45_6	jānissatī”ti vā “ahaṃ vinayakammaṃ karomi, asukabhikkhussa nāma santikaṃ gacchatha,	45	
PA_atk-vin02_a3:45_7	so vo ovādaṃ dassatī”ti vā vattabbā.	45	
PA_atk-vin02_a3:46_0	Sā āpattīti sukkavissaṭṭhiyā parivāse dinne sukkavissaṭṭhi nāpajjitabbā. Aññā vā	46	
PA_atk-vin02_a3:46_1	tādisikāti kāyasaṃsaggādigarukāpatti. Tato vā pāpiṭṭhatarāti pārājikāpatti; sattasu	46	
PA_atk-vin02_a3:46_2	hi āpattīsu dubbhāsitāpatti pāpiṭṭhā; dukkaṭāpatti pāpiṭṭhatarā; dukkaṭāpatti pāpiṭṭhā,	46	
PA_atk-vin02_a3:46_3	pāṭidesanīyāpatti pāpiṭṭhatarāti evaṃ pācittiyathullaccayasaṅghādisesapārājikāpattīsu	46	
PA_atk-vin02_a3:46_4	nayo netabbo. Tāsaṃ vatthūsupi dubbhāsitavatthu pāpiṭṭhaṃ, dukkaṭavatthu pāpiṭṭhataranti	46	
PA_atk-vin02_a3:46_5	purimanayeneva bhedo veditabbo. Paṇṇattivajjasikkhāpade pana vatthupi āpattipi pāpiṭṭhā.	46	
PA_atk-vin02_a3:46_6	Lokavajje ubhayampi pāpiṭṭhataraṃ.	46	
PA_atk-vin02_a3:47_0	Kammanti parivāsakammavācā vuccati. Taṃ kammaṃ “akataṃ dukkaṭa”ntiādīhi vā “kiṃ idaṃ	47	
PA_atk-vin02_a3:47_1	kammaṃ nāma kasikammaṃ gorakkhakamma”ntiādīhi vā vacanehi na garahitabbaṃ. Kammikāti	47	
PA_atk-vin02_a3:47_2	yehi bhikkhūhi kammaṃ kataṃ, te vuccanti, te “bālā abyattā”tiādīhi vacanehi na garahitabbā.	47	
PA_atk-vin02_a3:47_3	Na savacanīyaṃ kātabbanti palibodhatthāya vā pakkosanatthāya vā savacanīyaṃ na kātabbaṃ,	47	
PA_atk-vin02_a3:47_4	palibodhatthāya hi karonto “ahaṃ āyasmantaṃ imasmiṃ vatthusmiṃ savacanīyaṃ karomi,	47	
PA_atk-vin02_a3:47_5	imamhā āvāsā ekapadampi mā pakkāmi, yāva na taṃ adhikaraṇaṃ vūpasantaṃ hotī”ti evaṃ	47	
PA_atk-vin02_a3:47_6	karoti. Pakkosanatthāya karonto “ahaṃ te savacanīyaṃ karomi, ehi mayā saddhiṃ vinayadharānaṃ	47	
PA_atk-vin02_a3:47_7	sammukhībhāvaṃ gacchāmā”ti evaṃ karoti; tadubhayampi na kātabbaṃ.	47	
PA_atk-vin02_a3:48_0	Na anuvādoti vihāre jeṭṭhakaṭṭhānaṃ na kātabbaṃ. Pātimokkhuddesakena vā dhammajjhesakena	48	
PA_atk-vin02_a3:48_1	vā na bhavitabbaṃ. Nāpi terasasu sammutīsu ekasammutivasenāpi issariyakammaṃ kātabbaṃ.	48	
PA_atk-vin02_a3:48_2	Na okāsoti “karotu me āyasmā okāsaṃ, ahaṃ taṃ vattukāmo”ti evaṃ pakatattassa okāso	48	
PA_atk-vin02_a3:48_3	na kāretabbo, vatthunā vā āpattiyā vā na codetabbo, “ayaṃ pubbe te doso”ti na sāretabbo.	48	
PA_atk-vin02_a3:48_4	Na bhikkhūhi sampayojetabbanti aññamaññaṃ yojetvā kalaho na kāretabbo.	48	
PA_atk-vin02_a3:49_0	Puratoti saṅghattherena hutvā purato na gantabbaṃ, dvādasahatthaṃ upacāraṃ muñcitvā	49	
PA_atk-vin02_a3:49_1	ekakena gantabbaṃ. Nisīdanepi eseva nayo. Āsanapariyantoti bhattaggādīsu saṅghanavakāsanaṃ	49	
PA_atk-vin02_a3:49_2	vuccati; svāssa dātabbo, tattha nisīditabbaṃ. Seyyāpariyantoti seyyānaṃ pariyanto,	49	
PA_atk-vin02_a3:49_3	sabbalāmakaṃ mañcapīṭhaṃ. Ayañhi vassaggena attano pattaṭṭhāne seyyaṃ gahetuṃ na	49	
PA_atk-vin02_a3:49_4	labhati. Sabbabhikkhūhi vicinitvā gahitāvasesā maṅkulagūthabharitā vettalatādivinaddhā	49	
PA_atk-vin02_a3:49_5	lāmakaseyyā assa dātabbā. Vihārapariyantoti yathā ca seyyā, evaṃ vasanaāvāsopi vassaggena	49	
PA_atk-vin02_a3:49_6	attano pattaṭṭhāne tassa na vaṭṭati. Sabbabhikkhūhi vicinitvā gahitāvasesā pana rajohatabhūmi	49	
PA_atk-vin02_a3:49_7	jatukamūsikabharitā paṇṇasālā assa dātabbā. Sace pakatattā sabbe rukkhamūlikā abbhokāsikā	49	
PA_atk-vin02_a3:49_8	ca honti, channaṃ na upenti, sabbepi etehi vissaṭṭhāvāsā nāma honti. Tesu yaṃ icchati,	49	
PA_atk-vin02_a3:49_9	taṃ labhati. Vassūpanāyikadivase paccayaṃ ekapasse ṭhatvā vassaggena gaṇhituṃ labhati.	49	
PA_atk-vin02_a3:49_10	Senāsanaṃ na labhati, nibaddhavassāvāsikaṃ senāsanaṃ gaṇhitukāmena vattaṃ nikkhipitvā gahetabbaṃ.	491	
PA_atk-vin02_a3:50_0	Tena ca so sāditabboti yaṃ assa āsanādipariyantaṃ bhikkhū denti, so eva sāditabbo.	50	
PA_atk-vin02_a3:50_1	Puresamaṇena vā pacchāsamaṇena vāti ñātipavāritaṭṭhāne “ettake bhikkhū gahetvā āgacchathā”ti	50	
PA_atk-vin02_a3:50_2	nimantitena “bhante, asukaṃ nāma kulaṃ bhikkhū nimantesi, etha tattha gacchāmā”ti	50	
PA_atk-vin02_a3:50_3	evaṃ saṃvidhāya bhikkhū puresamaṇe vā pacchāsamaṇe vā katvā na gantabbaṃ. “Bhante,	50	
PA_atk-vin02_a3:50_4	asukasmiṃ nāma gāme manussā bhikkhūnaṃ āgamanaṃ icchanti, sādhu vatassa sace tesaṃ	50	
PA_atk-vin02_a3:50_5	saṅgahaṃ kareyyāthā”ti evaṃ pana pariyāyena kathetuṃ vaṭṭati.	50	
PA_atk-vin02_a3:51_0	Na āraññikaṅganti āgatāgatānaṃ ārocetuṃ harāyamānena āraññikadhutaṅgaṃ na samādātabbaṃ.	51	
PA_atk-vin02_a3:51_1	Yenāpi pakatiyā samādinnaṃ, tena dutiyaṃ bhikkhuṃ gahetvā araññe aruṇaṃ uṭṭhāpetabbaṃ,	51	
PA_atk-vin02_a3:51_2	na ca ekakena vatthabbaṃ. Tathā bhattaggādīsu āsanapariyante nisajjāya harāyamānena	51	
PA_atk-vin02_a3:51_3	piṇḍapātikadhutaṅgampi na samādātabbaṃ. Yo pana pakatiyāva piṇḍapātiko tassa paṭisedho natthi.	51	
PA_atk-vin02_a3:52_0	Na ca tappaccayāti “nīhaṭabhatto hutvā vihāreyeva nisīditvā bhuñjanto rattiyo gaṇayissāmi,	52	
PA_atk-vin02_a3:52_1	gacchato me bhikkhuṃ disvā anārocentassa ratticchedo siyā”ti iminā kāraṇena piṇḍapāto	52	
PA_atk-vin02_a3:52_2	na nīharāpetabbo. Mā maṃ jāniṃsūti “mā maṃ ekabhikkhupi jānātū”ti ca iminā ajjhāsayena	52	
PA_atk-vin02_a3:52_3	vihāre sāmaṇerehi pacāpetvā bhuñjitumpi na labhati. Gāmaṃ piṇḍāya pavisitabbameva.	52	
PA_atk-vin02_a3:52_4	Gilānassa pana navakammaācariyupajjhāyakiccādipasutassa vā vihāreyeva acchituṃ vaṭṭati.	52	
PA_atk-vin02_a3:52_5	Sacepi gāme anekasatā bhikkhū vicaranti, na sakkā hoti ārocetuṃ, gāmakāvāsaṃ gantvā	52	
PA_atk-vin02_a3:52_6	sabhāgaṭṭhāne vasituṃ vaṭṭati.	52	
PA_atk-vin02_a3:53_0	Āgantukenāti kañci vihāraṃ gatena tattha bhikkhūnaṃ ārocetabbaṃ. Sace sabbe ekaṭṭhāne	53	
PA_atk-vin02_a3:53_1	ṭhite passati, ekaṭṭhāne ṭhiteneva ārocetabbaṃ. Atha rukkhamūlādīsu visuṃ visuṃ ṭhitā	53	
PA_atk-vin02_a3:53_2	honti, tattha tattha gantvā ārocetabbaṃ. Sañcicca anārocentassa ratticchedo ca hoti,	53	
PA_atk-vin02_a3:53_3	vattabhede ca dukkaṭaṃ. Atha vicinanto ekacce na passati, ratticchedova hoti, na vattabhedadukkaṭaṃ.	53	
PA_atk-vin02_a3:54_0	Āgantukassāti attano vasanavihāraṃ āgatassāpi ekassa vā bahūnaṃ vā vuttanayeneva	54	
PA_atk-vin02_a3:54_1	ārocetabbaṃ. Ratticchedavattabhedāpi cettha vuttanayeneva veditabbā. Sace āgantukā	54	
PA_atk-vin02_a3:54_2	muhuttaṃ vissamitvā vā avissamitvā eva vā vihāramajjhena gacchanti, tesampi ārocetabbaṃ.	54	
PA_atk-vin02_a3:54_3	Sace tassa ajānantasseva gacchanti, ayañca pana gatakāle jānāti, gantvā ārocetabbaṃ.	54	
PA_atk-vin02_a3:54_4	Sampāpuṇituṃ asakkontassa ratticchedova hoti, na vattabhedadukkaṭaṃ. Yepi antovihāraṃ	54	
PA_atk-vin02_a3:54_5	appavisitvā upacārasīmaṃ okkamitvā gacchanti, ayañca nesaṃ chattasaddaṃ vā ukkāsitasaddaṃ	54	
PA_atk-vin02_a3:54_6	vā khipitasaddaṃ vā sutvāva āgantukabhāvaṃ jānāti, gantvā ārocetabbaṃ. Gatakāle jānantenapi	54	
PA_atk-vin02_a3:54_7	anubandhitvā ārocetabbameva. Sampāpuṇituṃ asakkontassa ratticchedova hoti, na vattabhedadukkaṭaṃ.	54	
PA_atk-vin02_a3:54_8	Yopi rattiṃyeva āgantvā rattiṃyeva gacchati, sopissa ratticchedaṃ karoti, aññātattā	54	
PA_atk-vin02_a3:54_9	pana vattabhedadukkaṭaṃ natthi. Sace ajānitvāva abbhānaṃ karoti, akatameva hotīti	54	
PA_atk-vin02_a3:54_10	kurundiyaṃ vuttaṃ. Tasmā adhikā rattiyo gahetvā kātabbaṃ, ayaṃ apaṇṇakapaṭipadā.	541	
PA_atk-vin02_a3:55_0	Nadīādīsu nāvāya gacchantampi paratīre ṭhitampi ākāsena gacchantampi pabbatatalaaraññādīsu	55	
PA_atk-vin02_a3:55_1	dūre ṭhitampi bhikkhuṃ disvā sace “bhikkhū”ti vavatthānaṃ atthi, nāvādīhi vā gantvā	55	
PA_atk-vin02_a3:55_2	mahāsaddaṃ katvā vā vegena anubandhitvā vā ārocetabbaṃ, anārocentassa ratticchedo	55	
PA_atk-vin02_a3:55_3	ceva vattabhedadukkaṭañca. Sace vāyamantopi sampāpuṇituṃ vā sāvetuṃ vā na sakkoti,	55	
PA_atk-vin02_a3:55_4	ratticchedova hoti, na vattabhedadukkaṭaṃ. Saṅghasenābhayatthero pana visayāvisayena	55	
PA_atk-vin02_a3:55_5	katheti – “visaye kira anārocentassa ratticchedo ceva vattabhedadukkaṭañca hoti,	55	
PA_atk-vin02_a3:55_6	avisaye pana ubhayampi natthī”ti. Karavīkatissatthero “samaṇo ayanti vavatthānameva	55	
PA_atk-vin02_a3:55_7	pamāṇaṃ, sacepi avisayo hoti, vattabhedadukkaṭameva natthi, ratticchedo pana hotiyevā”ti āha.	55	
PA_atk-vin02_a3:56_0	Uposatheti “uposathaṃ sampāpuṇissāmā”ti āgantukā bhikkhū āgacchanti, iddhiyā gacchantāpi	56	
PA_atk-vin02_a3:56_1	uposathabhāvaṃ ñatvā otaritvā uposathaṃ karonti, tasmā āgantukasodhanatthaṃ uposathadivase	56	
PA_atk-vin02_a3:56_2	ārocetabbaṃ. Pavāraṇāyapi eseva nayo. Gilānoti gantuṃ asamattho. Dūtenāti ettha anupasampannaṃ	56	
PA_atk-vin02_a3:56_3	pesetuṃ na vaṭṭati, bhikkhuṃ pesetvā ārocāpetabbaṃ.	56	
PA_atk-vin02_a3:57_0	Abhikkhuko āvāsoti suññavihāro; yattha ekopi bhikkhu natthi, tattha vāsatthāya na	57	
PA_atk-vin02_a3:57_1	gantabbaṃ. Na hi tattha vuttharattiyo gaṇanūpikā honti, pakatattena pana saddhiṃ	57	
PA_atk-vin02_a3:57_2	vaṭṭati. Dasavidhantarāye pana sacepi rattiyo gaṇanūpikā na honti, antarāyato parimuccanatthāya	57	
PA_atk-vin02_a3:57_3	gantabbameva. Tena vuttaṃ – “aññatra antarāyā”ti. Nānāsaṃvāsakehi saddhiṃ vinayakammaṃ	57	
PA_atk-vin02_a3:57_4	kātuṃ na vaṭṭati. Tesaṃ anārocanepi ratticchedo natthi, abhikkhukāvāsasadisameva	57	
PA_atk-vin02_a3:57_5	hoti. Tena vuttaṃ – “yatthassu bhikkhū nānāsaṃvāsakā”ti. Sesaṃ uposathakkhandhake vuttanayameva.	57	
PA_atk-vin02_a3:58_0	81. Ekacchanne āvāsetiādīsu āvāso nāma vasanatthāya katasenāsanaṃ. Anāvāso nāma cetiyagharaṃ	58	
PA_atk-vin02_a3:58_1	bodhigharaṃ sammuñjaniaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.	58	
PA_atk-vin02_a3:58_2	Tatiyapadena tadubhayampi gahitaṃ. Etesu yattha katthaci ekacchanne chadanato udakapatanaṭṭhānaparicchinne	58	
PA_atk-vin02_a3:58_3	okāse ukkhittako vasituṃ na labhati. “Pārivāsiko pana antoāvāseyeva na labhatī”ti	58	
PA_atk-vin02_a3:58_4	mahāpaccariyaṃ vuttaṃ. Mahāaṭṭhakathāyaṃ pana “avisesena udakapātena vārita”nti vuttaṃ.	58	
PA_atk-vin02_a3:58_5	Kurundiyaṃ “etesu ettakesu pañcavaṇṇacchadanabaddhaṭṭhānesu pārivāsikassa ca ukkhittakassa	58	
PA_atk-vin02_a3:58_6	ca pakatattena saddhiṃ udakapātena vārita”nti vuttaṃ. Tasmā nānūpacārepi ekacchanne	58	
PA_atk-vin02_a3:58_7	na vaṭṭati. Sace panettha tadahupasampannepi pakatatte paṭhamaṃ pavisitvā nipanne	58	
PA_atk-vin02_a3:58_8	saṭṭhivassopi pārivāsiko pacchā pavisitvā jānanto nipajjati, ratticchedo ceva vattabhedadukkaṭañca.	58	
PA_atk-vin02_a3:58_9	Ajānantassa ratticchedova na vattabhedadukkaṭaṃ. Sace pana tasmiṃ paṭhamaṃ nipanne	58	
PA_atk-vin02_a3:58_10	pacchā pakatatto pavisitvā nipajjati, pārivāsiko ca jānāti, ratticchedo ceva vattabhedadukkaṭañca.	581	
PA_atk-vin02_a3:58_11	No ce jānāti, ratticchedova na vattabhedadukkaṭaṃ.	581	
PA_atk-vin02_a3:59_0	Vuṭṭhātabbaṃ nimantetabboti tadahupasampannampi disvā vuṭṭhātabbameva; vuṭṭhāya ca	59	
PA_atk-vin02_a3:59_1	“ahaṃ iminā sukhanisinno vuṭṭhāpito”ti parammukhena na gantabbaṃ, “idaṃ ācariya-āsanaṃ,	59	
PA_atk-vin02_a3:59_2	ettha nisīdathā”ti evaṃ nimantetabboyeva. Navakena pana “mahātheraṃ obaddhaṃ karomī”ti	59	
PA_atk-vin02_a3:59_3	pārivāsikattherassa santikaṃ na gantabbaṃ. Ekāsaneti samānavassikāsane mañce vā pīṭhe	59	
PA_atk-vin02_a3:59_4	vā. Na chamāyaṃ nisinneti pakatatte bhūmiyaṃ nisinne itarena antamaso tiṇasanthārepi	59	
PA_atk-vin02_a3:59_5	uccatare vālikātalepi vā na nisīditabbaṃ, dvādasahatthaṃ pana upacāraṃ muñcitvā nisīdituṃ	59	
PA_atk-vin02_a3:59_6	vaṭṭati. Ekacaṅkameti sahāyena viya saddhiṃ caṅkamanto ekasmiṃ caṅkame.	59	
PA_atk-vin02_a3:60_0	Chamāyaṃ caṅkamantanti chamāyaṃ caṅkamante, ayameva vā pāṭho. Ayaṃ panettha attho	60	
PA_atk-vin02_a3:60_1	– akataparicchedāya bhūmiyā caṅkamante paricchedaṃ katvā vālikaṃ ākiritvā ālambanaṃ	60	
PA_atk-vin02_a3:60_2	yojetvā katacaṅkame nīcepi na caṅkamitabbaṃ, ko pana vādo iṭṭhakācayasampanne vedikāparikkhitteti!	60	
PA_atk-vin02_a3:60_3	Sace pana pākāraparikkhitto hoti dvārakoṭṭhakayutto pabbatantaravanantaragumbantaresu	60	
PA_atk-vin02_a3:60_4	vā suppaṭicchanno, tādise caṅkame caṅkamituṃ vaṭṭati. Appaṭicchannepi upacāraṃ muñcitvā vaṭṭati.	60	
PA_atk-vin02_a3:61_0	Vuḍḍhatarenāti ettha sace vuḍḍhatare pārivāsike paṭhamaṃ nipanne itaro jānanto pacchā	61	
PA_atk-vin02_a3:61_1	nipajjati, ratticchedo cassa hoti vattabhede ca dukkaṭaṃ. Vuḍḍhatarassa pana ratticchedova	61	
PA_atk-vin02_a3:61_2	na vattabhedadukkaṭaṃ. Ajānitvā nipajjati, dvinnampi vattabhedo natthi, ratticchedo	61	
PA_atk-vin02_a3:61_3	pana hoti. Atha navakapārivāsike paṭhamaṃ nipanne vuḍḍhataro pacchā nipajjati, navako	61	
PA_atk-vin02_a3:61_4	ca jānāti, ratti cassa chijjati, vattabhede ca dukkaṭaṃ hoti. Vuḍḍhatarassa ratticchedova	61	
PA_atk-vin02_a3:61_5	na vattabhedo. No ce jānāti, dvinnampi vattabhedo natthi, ratticchedo pana hoti.	61	
PA_atk-vin02_a3:61_6	Sace dvepi apacchāpurimaṃ nipajjanti, vuḍḍhatarassa ratticchedova itarassa vattabhedopīti	61	
PA_atk-vin02_a3:61_7	kurundiyaṃ vuttaṃ. Dve pārivāsikā samavassā, eko paṭhamaṃ nipanno, eko jānantova	61	
PA_atk-vin02_a3:61_8	pacchā nipajjati, ratti ca chijjati, vattabhede ca dukkaṭaṃ. Paṭhamaṃ nipannassa	61	
PA_atk-vin02_a3:61_9	ratticchedova na vattabhedo. Sace pacchā nipajjantopi na jānāti, dvinnampi vattabhedo	61	
PA_atk-vin02_a3:61_10	natthi, ratticchedo pana hoti. Sace dvepi apacchāpurimaṃ nipajjanti, dvinnampi ratticchedoyeva,	611	
PA_atk-vin02_a3:61_11	na vattabhedo. Sace hi dve pārivāsikā ekato vaseyyuṃ, te aññamaññassa ajjhācāraṃ	611	
PA_atk-vin02_a3:61_12	ñatvā agāravā vā vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ	611	
PA_atk-vin02_a3:61_13	vā, tasmā nesaṃ sahaseyyā sabbappakārena paṭikkhittā. Sesaṃ vuttanayeneva veditabbaṃ.	611	
PA_atk-vin02_a3:61_14	Mūlāyapaṭikassanārahādayo cettha pārivāsikānaṃ pakatattaṭṭhāne ṭhitāti veditabbā.	611	
PA_atk-vin02_a3:62_0	Pārivāsikacatuttho ce, bhikkhave, parivāsanti ettha pārivāsikaṃ catutthaṃ katvā aññassa	62	
PA_atk-vin02_a3:62_1	parivāsadānādīni kātuṃ na vaṭṭati. Etesvevāyaṃ gaṇapūrako na hoti, sesasaṅghakammesu	62	
PA_atk-vin02_a3:62_2	hoti. Gaṇe pana appahonte vattaṃ nikkhipāpetvā gaṇapūrako kātabboti.	62	
PA_atk-vin02_a3:63_0	83. Imaṃ pana vattakathaṃ sutvā vinayadharaupālittherassa rahogatassa evaṃ parivitakko	63	
PA_atk-vin02_a3:63_1	udapādi – “bhagavatā bahu pārivāsikavattaṃ paññattaṃ, katihi nu kho ettha kāraṇehi	63	
PA_atk-vin02_a3:63_2	ratticchedo hotī”ti! So bhagavantaṃ upasaṅkamitvā tamatthaṃ pucchi. Bhagavā cassa	63	
PA_atk-vin02_a3:63_3	byākāsi. Tena vuttaṃ – “atha kho āyasmā upāli…pe… ratticchedā”ti. Tattha sahavāsoti	63	
PA_atk-vin02_a3:63_4	yvāyaṃ pakatattena bhikkhunā saddhiṃ ekacchannetiādinā nayena vutto ekato vāso. Vippavāsoti	63	
PA_atk-vin02_a3:63_5	ekakasseva vāso. Anārocanāti āgantukādīnaṃ anārocanā. Etesu tīsu ekekena kāraṇena ratticchedo hoti.	63	
PA_atk-vin02_a3:64_0	84. Na sakkontīti saṅghassa mahantatāya tattha tattha gantvā sabbesaṃ ārocetuṃ asakkontā	64	
PA_atk-vin02_a3:64_1	sodhetuṃ na sakkonti. Parivāsaṃ nikkhipāmi, vattaṃ nikkhipāmīti imesu dvīsu padesu	64	
PA_atk-vin02_a3:64_2	ekenāpi nikkhittova hoti parivāso; dvīhi sunikkhittoyeva. Samādānepi eseva nayo.	64	
PA_atk-vin02_a3:64_3	Evaṃ vattaṃ samādiyitvā parivutthaparivāsassa mānattaṃ gaṇhato puna vattasamādānakiccaṃ	64	
PA_atk-vin02_a3:64_4	natthi, samādinnavattoyeva hesa tasmāssa chārattaṃ mānattaṃ dātabbaṃ, ciṇṇamānatto	64	
PA_atk-vin02_a3:64_5	abbhetabbo. Evaṃ anāpattiko hutvā suddhante patiṭṭhito tisso sikkhā pūretvā dukkhassantaṃ karissatīti.	64	
PA_atk-vin02_a3:65	Pārivāsikavattakathā niṭṭhitā.	6	
PA_atk-vin02_a3:66	Mūlāyapaṭikassanārahavattakathā	6	
PA_atk-vin02_a3:67_0	86. Mūlāyapaṭikassanārahā bhikkhū sādiyanti pakatattānanti ṭhapetvā navakataraṃ mūlāyapaṭikassanārahaṃ	67	
PA_atk-vin02_a3:67_1	avasesānaṃ antamaso pārivāsikādīnampi. Imesañhi pārivāsikamūlāyapaṭikassanārahamānattārahamānattācārikabbhānārahānaṃ	67	
PA_atk-vin02_a3:67_2	pañcannaṃ ṭhapetvā attano attano navakataraṃ, sesā sabbe pakatattā eva. Kasmā? Mithu	67	
PA_atk-vin02_a3:67_3	yathāvuḍḍhaṃ abhivādanādīnaṃ anuññātattā. Tena vuttaṃ – “avasesānaṃ antamaso pārivāsikādīnampī”ti.	67	
PA_atk-vin02_a3:67_4	Mūlāyapaṭikassanārahādilakkhaṇaṃ pana nesaṃ parato āvibhavissati. Sesamettha ito	67	
PA_atk-vin02_a3:67_5	paresu ca mānattārahādivattesu pārivāsikavatte vuttanayeneva veditabbaṃ.	67	
PA_atk-vin02_a3:68	87. Mūlāyapaṭikassanārahacatuttho cetiādīsupi yatheva pārivāsiko; evaṃ etepi etesu vinayakammesu gaṇapūrakā na honti, sesasaṅghakammesu honti.	6	
PA_atk-vin02_a3:69	Mūlāyapaṭikassanārahavattakathā niṭṭhitā.	6	
PA_atk-vin02_a3:70	Mānattacārikavattakathā	7	
PA_atk-vin02_a3:71	90. Mānattacārikassa vattesu “devasikaṃ ārocetabba”nti viseso.	7	
PA_atk-vin02_a3:72_0	92. Ratticchedesu ūne gaṇeti ettha gaṇoti cattāro vā atirekā vā; tasmā sacepi tīhi	72	
PA_atk-vin02_a3:72_1	bhikkhūhi saddhiṃ vasati, ratticchedo hotiyeva. Mānattanikkhepasamādānesu vuttasadisova	72	
PA_atk-vin02_a3:72_2	vinicchayo. Sesaṃ sabbattha uttānamevāti.	72	
PA_atk-vin02_a3:73	Mānattacārikavattakathā niṭṭhitā.	7	
PA_atk-vin02_a3:74	Pārivāsikakkhandhakavaṇṇanā niṭṭhitā.	7	
PA_atk-vin02_a3:75	3. Samuccayakkhandhakaṃ	7	
PA_atk-vin02_a3:76	Sukkavissaṭṭhikathā	7	
PA_atk-vin02_a3:77_0	97. Samuccayakkhandhake – chārattaṃ mānattanti ettha catubbidhaṃ mānattaṃ – appaṭicchannamānattaṃ,	77	
PA_atk-vin02_a3:77_1	paṭicchannamānattaṃ, pakkhamānattaṃ, samodhānamānattanti. Tattha appaṭicchannamānattaṃ	77	
PA_atk-vin02_a3:77_2	nāma – yaṃ appaṭicchannāya āpattiyā parivāsaṃ adatvā kevalaṃ āpattiṃ āpannabhāveneva	77	
PA_atk-vin02_a3:77_3	mānattārahassa mānattaṃ diyyati. Paṭicchannamānattaṃ nāma – yaṃ paṭicchannāya āpattiyā	77	
PA_atk-vin02_a3:77_4	parivutthaparivāsassa diyyati. Pakkhamānattaṃ nāma – yaṃ paṭicchannāya vā appaṭicchannāya	77	
PA_atk-vin02_a3:77_5	vā āpattiyā addhamāsaṃ bhikkhunīnaṃ diyyati. Samodhānamānattaṃ nāma – yaṃ odhāya	77	
PA_atk-vin02_a3:77_6	ekato katvā diyyati. Tesu idaṃ “appaṭicchannāya chārattaṃ mānatta”nti vacanato “appaṭicchannamānatta”nti	77	
PA_atk-vin02_a3:77_7	veditabbaṃ. Taṃ dentena sace ekaṃ āpattiṃ āpanno hoti, idha vuttanayena dātabbaṃ.	77	
PA_atk-vin02_a3:77_8	Sace dve vā tisso vā tatuttariṃ vā āpanno, yatheva “ekaṃ āpatti”nti vuttaṃ; evaṃ	77	
PA_atk-vin02_a3:77_9	“dve āpattiyo, tisso āpattiyo”ti vattabbaṃ. Tatuttari pana sacepi sataṃ vā sahassaṃ	77	
PA_atk-vin02_a3:77_10	vā hoti, “sambahulā”ti vattabbaṃ. Nānāvatthukāyopi ekato katvā dātabbā, tāsaṃ dānavidhiṃ	771	
PA_atk-vin02_a3:77_11	parivāsadāne kathayissāma.	771	
PA_atk-vin02_a3:78_0	Evaṃ āpattivasena kammavācaṃ katvā dinne mānatte “evametaṃ dhārayāmī”ti kammavācāpariyosāne	78	
PA_atk-vin02_a3:78_1	māḷakasīmāyameva “mānattaṃ samādiyāmi, vattaṃ samādiyāmī”ti vuttanayena vattaṃ samādātabbaṃ.	78	
PA_atk-vin02_a3:78_2	Vattaṃ samādiyitvā tattheva saṅghassa ārocetabbaṃ, ārocentena ca evaṃ ārocetabbaṃ –	78	
PA_atk-vin02_a3:79_0	“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ appaṭicchannaṃ,	79	
PA_atk-vin02_a3:79_1	sohaṃ saṅghaṃ ekissā āpattiyā sañcetanikāya sukkavissaṭṭhiyā appaṭicchannāya chārattaṃ	79	
PA_atk-vin02_a3:79_2	mānattaṃ yāciṃ, tassa me saṅgho ekissā āpattiyā sañcetanikāya sukkavissaṭṭhiyā appaṭicchannāya	79	
PA_atk-vin02_a3:79_3	chārattaṃ mānattaṃ adāsi. Sohaṃ mānattaṃ carāmi, vedayāmahaṃ, bhante ‘vedayatī’ti	79	
PA_atk-vin02_a3:79_4	maṃ saṅgho dhāretū”ti.	79	
PA_atk-vin02_a3:80_0	Imañca pana atthaṃ gahetvā yāya kāyaci bhāsāya ārocetuṃ vaṭṭatiyeva. Ārocetvā sace	80	
PA_atk-vin02_a3:80_1	nikkhipitukāmo, vuttanayeneva saṅghamajjhe nikkhipitabbaṃ. Māḷakato bhikkhūsu nikkhantesu	80	
PA_atk-vin02_a3:80_2	ekassapi santike nikkhipituṃ vaṭṭati. Māḷakato nikkhamitvā satiṃ paṭilabhantena sahagacchantassa	80	
PA_atk-vin02_a3:80_3	santike nikkhipitabbaṃ. Sace sopi pakkanto, aññassa yassa māḷake nārocitaṃ, tassa	80	
PA_atk-vin02_a3:80_4	ārocetvā nikkhipitabbaṃ. Ārocentena pana avasāne “vedayatīti maṃ āyasmā dhāretū”ti	80	
PA_atk-vin02_a3:80_5	vattabbaṃ. Dvinnaṃ ārocentena “āyasmantā dhārentū”ti, tiṇṇaṃ ārocentena “āyasmanto	80	
PA_atk-vin02_a3:80_6	dhārentū”ti vattabbaṃ. Nikkhittakālato paṭṭhāya pakatattaṭṭhāne tiṭṭhati.	80	
PA_atk-vin02_a3:81_0	Sace appabhikkhuko vihāro hoti, sabhāgā bhikkhū vasanti, vattaṃ anikkhipitvā antovihāreyeva	81	
PA_atk-vin02_a3:81_1	rattiyo gaṇetabbā. Atha na sakkā sodhetuṃ, vuttanayeneva vattaṃ nikkhipitvā paccūsasamaye	81	
PA_atk-vin02_a3:81_2	catūhi pañcahi vā bhikkhūhi saddhiṃ parikkhittassa vihārassa parikkhepato, aparikkhittassa	81	
PA_atk-vin02_a3:81_3	parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā	81	
PA_atk-vin02_a3:81_4	vā paṭicchannaṭṭhāne nisīditabbaṃ. Antoaruṇeyeva vuttanayena vattaṃ samādiyitvā ārocetabbaṃ.	81	
PA_atk-vin02_a3:81_5	Sace añño koci bhikkhu kenacideva karaṇīyena taṃ ṭhānaṃ āgacchati, sace esa taṃ passati,	81	
PA_atk-vin02_a3:81_6	saddaṃ vāssa suṇāti, ārocetabbaṃ. Anārocentassa ratticchedo ceva vattabhedo ca.	81	
PA_atk-vin02_a3:82_0	Atha dvādasahatthaṃ upacāraṃ okkamitvā ajānantasseva gacchati, ratticchedo hoti eva,	82	
PA_atk-vin02_a3:82_1	vattabhedo pana natthi. Ārocitakālato paṭṭhāya ca ekaṃ bhikkhuṃ ṭhapetvā sesehi sati	82	
PA_atk-vin02_a3:82_2	karaṇīye gantumpi vaṭṭati. Aruṇe uṭṭhite tassa bhikkhussa santike vattaṃ nikkhipitabbaṃ.	82	
PA_atk-vin02_a3:82_3	Sace sopi kenaci kammena purearuṇeyeva gacchati, aññaṃ vihārato nikkhantaṃ vā āgantukaṃ	82	
PA_atk-vin02_a3:82_4	vā yaṃ paṭhamaṃ passati, tassa santike ārocetvā vattaṃ nikkhipitabbaṃ. Ayañca yasmā	82	
PA_atk-vin02_a3:82_5	gaṇassa ārocetvā bhikkhūnañca atthibhāvaṃ sallakkhetvāva vasi, tenassa ūne gaṇe caraṇadoso	82	
PA_atk-vin02_a3:82_6	vā vippavāso vā na hoti. Sace na kañci passati, vihāraṃ gantvā attanā saddhiṃ gatabhikkhūsu	82	
PA_atk-vin02_a3:82_7	ekassa santike nikkhipitabbanti mahāsumatthero āha. Mahāpadumatthero pana “yaṃ paṭhamaṃ	82	
PA_atk-vin02_a3:82_8	passati, tassa ārocetvā nikkhipitabbaṃ; ayaṃ nikkhittavattassa parihāro”ti āha.	82	
PA_atk-vin02_a3:83_0	Evaṃ chārattaṃ mānattaṃ akhaṇḍaṃ caritvā yattha siyā vīsatigaṇo bhikkhusaṅgho, tattha	83	
PA_atk-vin02_a3:83_1	so bhikkhu abbhetabbo. Abbhentehi ca paṭhamaṃ abbhānāraho kātabbo. Ayañhi nikkhittavattattā	83	
PA_atk-vin02_a3:83_2	pakatattaṭṭhāne ṭhito, pakatattassa ca abbhānaṃ kātuṃ na vaṭṭati, tasmā vattaṃ samādāpetabbo.	83	
PA_atk-vin02_a3:83_3	Vatte samādinne abbhānāraho hoti. Tenāpi vattaṃ samādiyitvā ārocetvā abbhānaṃ yācitabbaṃ.	83	
PA_atk-vin02_a3:83_4	Anikkhittavattassa puna vattasamādānakiccaṃ natthi. So hi chārattātikkameneva abbhānāraho	83	
PA_atk-vin02_a3:83_5	hoti, tasmā so abbhetabbo. Tatra yvāyaṃ “evañca pana, bhikkhave, abbhetabbo”ti pāḷiyaṃyeva	83	
PA_atk-vin02_a3:83_6	abbhānavidhi vutto, ayañca ekāpattivasena vutto. Sace pana dve tisso sambahulā vā	83	
PA_atk-vin02_a3:83_7	ekavatthukā vā nānāvatthukā vā āpattiyo honti, tāsaṃ vasena kammavācā kātabbā. Evaṃ	83	
PA_atk-vin02_a3:83_8	appaṭicchannamānattaṃ dātabbaṃ. Paṭicchannamānattaṃ pana yasmā paṭicchannāya āpattiyā	83	
PA_atk-vin02_a3:83_9	parivutthaparivāsassa dātabbaṃ hoti, tasmā naṃ parivāsakathāyaṃyeva kathayissāma.	83	
PA_atk-vin02_a3:84	Parivāsakathā	8	
PA_atk-vin02_a3:85_0	102. “Tena hi, bhikkhave, saṅgho udāyissa bhikkhuno ekissā āpattiyā sañcetanikāya	85	
PA_atk-vin02_a3:85_1	sukkavissaṭṭhiyā ekāhapaṭicchannāya ekāhaparivāsaṃ detū”tiādinā nayena pāḷiyaṃ anekehi	85	
PA_atk-vin02_a3:85_2	ākārehi parivāso ca mānattañca vuttaṃ. Tassa yasmā āgatāgataṭṭhāne vinicchayo vuccamāno	85	
PA_atk-vin02_a3:85_3	pāḷi viya ativitthāraṃ āpajjati, na ca sakkā hoti sukhena pariggahetuṃ, tasmā naṃ	85	
PA_atk-vin02_a3:85_4	samodhānetvā idheva dassayissāma.	85	
PA_atk-vin02_a3:86_0	Ayañhi idha adhippeto parivāso nāma – paṭicchannaparivāso, suddhantaparivāso, samodhānaparivāsoti	86	
PA_atk-vin02_a3:86_1	tividho hoti. Tattha paṭicchannaparivāso tāva yathāpaṭicchannāya āpattiyā dātabbo.	86	
PA_atk-vin02_a3:86_2	Kassaci hi ekāhapaṭicchannā āpatti hoti yathā ayaṃ udāyittherassa, kassaci dvīhādipaṭicchannā	86	
PA_atk-vin02_a3:86_3	yathā parato āgatā udāyittherasseva, kassaci ekā āpatti hoti yathā ayaṃ, kassaci	86	
PA_atk-vin02_a3:86_4	dve tisso tatuttari vā yathā parato āgatā, tasmā paṭicchannaparivāsaṃ dentena paṭhamaṃ	86	
PA_atk-vin02_a3:86_5	tāva paṭicchannabhāvo jānitabbo.	86	
PA_atk-vin02_a3:87_0	Ayañhi āpatti nāma dasahākārehi paṭicchannā hoti. Tatthāyaṃ mātikā – āpatti ca hoti	87	
PA_atk-vin02_a3:87_1	āpattisaññī ca, pakatatto ca hoti pakatattasaññī ca, anantarāyiko ca hoti anantarāyikasaññī	87	
PA_atk-vin02_a3:87_2	ca, pahu ca hoti pahusaññī ca, chādetukāmo ca hoti chādeti cāti.	87	
PA_atk-vin02_a3:88_0	Tattha āpatti ca hoti āpattisaññī cāti yaṃ āpanno, sā āpattiyeva hoti. Sopi ca tattha	88	
PA_atk-vin02_a3:88_1	āpattisaññīyeva. Iti jānanto chādeti, channāva hoti. Atha panāyaṃ tattha anāpattisaññī,	88	
PA_atk-vin02_a3:88_2	acchannā hoti, anāpatti pana āpattisaññāyapi anāpattisaññāyapi chādentenāpi acchāditāva	88	
PA_atk-vin02_a3:88_3	hoti. Lahukaṃ vā garukāti garukaṃ vā lahukāti chādeti, alajjipakkhe tiṭṭhati, āpatti	88	
PA_atk-vin02_a3:88_4	pana acchannā hoti. Garukaṃ lahukāti maññamāno deseti, neva desitā hoti, na channā.	88	
PA_atk-vin02_a3:88_5	Garukaṃ garukāti ñatvā chādeti, channā hoti. Garukalahukabhāvaṃ na jānāti, āpattiṃ	88	
PA_atk-vin02_a3:88_6	chādemīti chādeti, channāva hoti.	88	
PA_atk-vin02_a3:89_0	Pakatattoti tividhaṃ ukkhepanīyakammaṃ akato – so ce pakatattasaññī hutvā chādeti,	89	
PA_atk-vin02_a3:89_1	channā hoti. Atha “mayhaṃ saṅghena kammaṃ kata”nti apakatattasaññī hutvā chādeti,	89	
PA_atk-vin02_a3:89_2	acchannā hoti. Apakatattena pakatattasaññinā vā apakatattasaññinā vā chāditāpi acchannāva	89	
PA_atk-vin02_a3:89_3	hoti. Vuttampi cetaṃ –	89	
PA_atk-vin02_a3:90	“Āpajjati garukaṃ sāvasesaṃ,	9	
PA_atk-vin02_a3:91	Chādeti anādariyaṃ paṭicca;	9	
PA_atk-vin02_a3:92	Na bhikkhunī no ca phuseyya vajjaṃ,	9	
PA_atk-vin02_a3:93	Pañhā mesā kusalehi cintitā”ti. ;	9	
PA_atk-vin02_a3:94	Ayañhi pañho ukkhittakena kathito.	9	
PA_atk-vin02_a3:95_0	Anantarāyikoti yassa dasasu antarāyesu ekopi natthi, so ce anantarāyikasaññī hutvā	95	
PA_atk-vin02_a3:95_1	chādeti, channā hoti. Sacepi so bhīrukajātikatāya andhakāre amanussacaṇḍamigabhayena	95	
PA_atk-vin02_a3:95_2	antarāyikasaññī hutvā chādeti, acchannāva hoti. Yassa hi pabbatavihāre vasantassa	95	
PA_atk-vin02_a3:95_3	kandaraṃ vā nadiṃ vā atikkamitvā ārocetabbaṃ hoti, antarāmagge ca caṇḍavāḷaamanussādibhayaṃ	95	
PA_atk-vin02_a3:95_4	atthi, magge ajagarā nipajjanti, nadī pūrā hoti, ekasmiṃ pana satiyeva antarāye antarāyikasaññī	95	
PA_atk-vin02_a3:95_5	hutvā chādeti, acchannāva hoti. Antarāyikassa pana antarāyikasaññāya vā anantarāyikasaññāya	95	
PA_atk-vin02_a3:95_6	vā chādayato acchannāva hoti.	95	
PA_atk-vin02_a3:96_0	Pahūti yo sakkoti bhikkhuno santikaṃ gantuñceva ārocetuñca; so ce pahusaññī hutvā	96	
PA_atk-vin02_a3:96_1	chādeti, channā hoti. Sacassa mukhe appamattako gaṇḍo vā hoti, hanukavāto vā vijjhati,	96	
PA_atk-vin02_a3:96_2	danto vā rujjati, bhikkhā vā mandā laddhā hoti, tāvatakena pana neva vattuṃ na sakkoti	96	
PA_atk-vin02_a3:96_3	na gantuṃ; apica kho na sakkomīti saññī hoti, ayaṃ pahu hutvā appahusaññī nāma. Iminā	96	
PA_atk-vin02_a3:96_4	chāditāpi acchāditā. Appahunā pana vattuṃ vā gantuṃ vā asamatthena pahusaññinā vā	96	
PA_atk-vin02_a3:96_5	appahusaññinā vā chāditā hotu, acchāditāva.	96	
PA_atk-vin02_a3:97_0	Chādetukāmo ca hoti chādeti cāti idaṃ uttānatthameva. Sace pana chādessāmīti dhuranikkhepaṃ	97	
PA_atk-vin02_a3:97_1	katvā purebhatte vā pacchābhatte vā paṭhamayāmādīsu vā lajjidhammaṃ okkamitvā antoaruṇeyeva	97	
PA_atk-vin02_a3:97_2	āroceti, ayaṃ chādetukāmo na chādeti nāma.	97	
PA_atk-vin02_a3:98_0	Yassa pana abhikkhuke ṭhāne vasantassa āpattiṃ āpajjitvā sabhāgassa bhikkhuno āgamanaṃ	98	
PA_atk-vin02_a3:98_1	āgamentassa sabhāgasantikaṃ vā gacchantassa addhamāsopi māsopi atikkamati, ayaṃ na	98	
PA_atk-vin02_a3:98_2	chādetukāmo chādeti nāma, ayampi acchannāva hoti.	98	
PA_atk-vin02_a3:99_0	Yo pana āpannamattova aggiṃ akkantapuriso viya sahasā apakkamitvā sabhāgaṭṭhānaṃ	99	
PA_atk-vin02_a3:99_1	gantvā āvi karoti, ayaṃ na chādetukāmova na chādeti nāma. Sace pana sabhāgaṃ disvāpi	99	
PA_atk-vin02_a3:99_2	“ayaṃ me upajjhāyo vā ācariyo vā”ti lajjāya nāroceti, channāva hoti āpatti. Upajjhāyādibhāvo	99	
PA_atk-vin02_a3:99_3	hi idha appamāṇaṃ averisabhāgamattameva pamāṇaṃ, tasmā averisabhāgassa santike ārocetabbā.	99	
PA_atk-vin02_a3:100_0	Yo pana visabhāgo hoti sutvā pakāsetukāmo, evarūpassa upajjhāyassāpi santike na ārocetabbā.	100	
PA_atk-vin02_a3:100_1	Tattha purebhattaṃ vā āpattiṃ āpanno hotu pacchābhattaṃ vā, divā vā rattiṃ vā yāva	100	
PA_atk-vin02_a3:100_2	aruṇaṃ na uggacchati tāva ārocetabbaṃ. Uddhaste aruṇe paṭicchannā hoti, paṭicchādanapaccayā	100	
PA_atk-vin02_a3:100_3	ca dukkaṭaṃ āpajjati. Sabhāgasaṅghādisesaṃ āpannassa pana santike āvi kātuṃ na vaṭṭati.	100	
PA_atk-vin02_a3:100_4	Sace āvi karoti, āpatti āvikatā hoti, dukkaṭā pana na muccati, tasmā suddhassa santike	100	
PA_atk-vin02_a3:100_5	āvikātabbā. Āvikaronto ca “tuyhaṃ santike ekaṃ āpattiṃ āvikaromī”ti vā “ācikkhāmī”ti	100	
PA_atk-vin02_a3:100_6	vā “ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu, “ekaṃ garukāpattiṃ	100	
PA_atk-vin02_a3:100_7	āvikaromī”tiādinā vā nayena vadatu, sabbehipi ākārehi appaṭicchannāva hotīti kurundiyaṃ	100	
PA_atk-vin02_a3:100_8	vuttaṃ. Sace pana lahukāpattiṃ āvikaromītiādinā nayena vadati, paṭicchannā hoti,	100	
PA_atk-vin02_a3:100_9	vatthuṃ āroceti, āpattiṃ āroceti, ubhayaṃ āroceti, tividhenāpi ārocitāva hoti. Iti	100	
PA_atk-vin02_a3:100_10	imāni dasa kāraṇāni upalakkhetvā paṭicchannaparivāsaṃ dentena paṭhamameva paṭicchannabhāvo jānitabbo.	1001	
PA_atk-vin02_a3:101_0	Tato paṭicchannadivase ca āpattiyo ca sallakkhetvā sace ekāhapaṭicchannā hoti – “ahaṃ,	101	
PA_atk-vin02_a3:101_1	bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchanna”nti evaṃ	101	
PA_atk-vin02_a3:101_2	yācāpetvā idha vuttanayeneva kammavācaṃ vatvā parivāso dātabbo. Atha dvīhatīhādipaṭicchannā	101	
PA_atk-vin02_a3:101_3	hoti, dvīhapaṭicchannaṃ tīhapaṭicchannaṃ catūhapaṭicchannaṃ pañcāhapaṭicchannaṃ chāhapaṭicchannaṃ	101	
PA_atk-vin02_a3:101_4	sattāhapaṭicchannaṃ aṭṭhāhapaṭicchannaṃ navāhapaṭicchannaṃ dasāhapaṭicchannaṃ ekādasāhapaṭicchannaṃ	101	
PA_atk-vin02_a3:101_5	dvādasāhapaacchannaṃ terasāhapaṭicchannaṃ cuddasāhapaṭicchannanti evaṃ yāva cuddasa	101	
PA_atk-vin02_a3:101_6	divasāni divasavasena yojanā kātabbā. Pañcadasa divasāni paṭicchannāya pakkhapaṭicchannanti	101	
PA_atk-vin02_a3:101_7	vatvā yojanā kātabbā. Tato yāva ekūnatiṃsatimo divaso, tāva atirekapakkhapaṭicchannanti.	101	
PA_atk-vin02_a3:102_0	Tato māsapaṭicchannaṃ atirekamāsapaṭicchannaṃ dvemāsapaṭicchannaṃ atirekadvemāsapaṭicchannaṃ	102	
PA_atk-vin02_a3:102_1	temāsapaṭicchannaṃ atirekatemāsapaṭicchannaṃ catumāsapaṭicchannaṃ atirekacatumāsapaṭicchannaṃ	102	
PA_atk-vin02_a3:102_2	pañcamāsapaṭicchannaṃ atirekapañcamāsapaṭicchannaṃ chamāsapaṭicchannaṃ atirekachamāsapaṭicchannaṃ	102	
PA_atk-vin02_a3:102_3	sattamāsapaṭicchannaṃ atirekasattamāsapaṭicchannaṃ aṭṭhamāsapaṭicchannaṃ atirekaaṭṭhamāsapaṭicchannaṃ	102	
PA_atk-vin02_a3:102_4	navamāsapaṭicchannaṃ atirekanavamāsapaṭicchannaṃ dasamāsapaṭicchannaṃ atirekadasamāsapaṭicchannaṃ	102	
PA_atk-vin02_a3:102_5	ekādasamāsapaṭicchannaṃ atirekaekādasamāsapaṭicchannanti evaṃ yojanā kātabbā. Saṃvacchare	102	
PA_atk-vin02_a3:102_6	paripuṇṇe ekasaṃvaccharapaṭicchannanti. Tato paraṃ atirekaekasaṃvacchara… dvesaṃvacchara…	102	
PA_atk-vin02_a3:102_7	atirekadvesaṃvacchara… tisaṃvacchara… atiraketisaṃvacchara… catusaṃvacchara… atirekacatusaṃvacchara…	102	
PA_atk-vin02_a3:102_8	pañcasaṃvacchara… atirekapañcasaṃvaccharapaṭicchannanti evaṃ yāva saṭṭhisaṃvacchara…	102	
PA_atk-vin02_a3:102_9	atirekasaṭṭhisaṃvaccharapaṭicchannanti vā tato vā bhiyyopi vatvā yojanā kātabbā.	102	
PA_atk-vin02_a3:103_0	Sace pana dve tisso tatuttari vā āpattiyo honti, yathā idha ekaṃ āpattinti vuttaṃ;	103	
PA_atk-vin02_a3:103_1	evaṃ dve āpattiyo tisso āpattiyoti vattabbaṃ. Tato paraṃ pana sataṃ vā hotu sahassaṃ	103	
PA_atk-vin02_a3:103_2	vā, sambahulāti vattuṃ vaṭṭati. Nānāvatthukāsupi “ahaṃ, bhante, sambahulā saṅghādisesā	103	
PA_atk-vin02_a3:103_3	āpattiyo āpajjiṃ – ekaṃ sukkavissaṭṭhiṃ, ekaṃ kāyasaṃsaggaṃ, ekaṃ duṭṭhullavācaṃ,	103	
PA_atk-vin02_a3:103_4	ekaṃ attakāmaṃ, ekaṃ sañcarittaṃ, ekāhapaṭicchannāyo”ti evaṃ gaṇanavasena vā “ahaṃ,	103	
PA_atk-vin02_a3:103_5	bhante, sambahulā saṅghādisesā āpattiyo āpajjiṃ nānāvatthukāyo ekāhapaṭicchannāyo”ti	103	
PA_atk-vin02_a3:103_6	evaṃ vatthukittanavasena vā, “ahaṃ, bhante, sambahulā saṅghādisesā āpattiyo āpajjiṃ	103	
PA_atk-vin02_a3:103_7	ekāhapaṭicchannāyo”ti evaṃ nāmamattavasena vā yojanā kātabbā.	103	
PA_atk-vin02_a3:104_0	Tattha nāmaṃ duvidhaṃ – sajātisādhāraṇañca sabbasādhāraṇañca. Tattha saṅghādisesoti	104	
PA_atk-vin02_a3:104_1	sajātisādhāraṇaṃ, āpattīti sabbasādhāraṇaṃ; tasmā “sambahulā āpattiyo āpajjiṃ ekāhapaṭicchannāyo”ti	104	
PA_atk-vin02_a3:104_2	evaṃ sabbasādhāraṇanāmavasenapi vattuṃ vaṭṭati. Idañhi sabbampi parivāsādikaṃ vinayakammaṃ	104	
PA_atk-vin02_a3:104_3	vatthuvasena gottavasena nāmavasena āpattivasena ca kātuṃ vaṭṭatiyeva.	104	
PA_atk-vin02_a3:105_0	Tattha “sukkavissaṭṭhī”ti vatthu ceva gottañca. “Saṅghādiseso”ti nāmañceva āpatti	105	
PA_atk-vin02_a3:105_1	ca. “Kāyasaṃsaggo”ti vatthu ceva gottañca. “Saṅghādiseso”ti nāmañceva āpatti ca,	105	
PA_atk-vin02_a3:105_2	tattha “sukkavissaṭṭhiṃ kāyasaṃsagga”ntiādinā vacanenāpi “nānāvatthukāyo”ti vacanenāpi	105	
PA_atk-vin02_a3:105_3	vatthu ceva gottañca gahitaṃ hoti. “Saṅghādiseso”ti vacanenāpi “āpattiyo”ti vacanenāpi	105	
PA_atk-vin02_a3:105_4	nāmañceva āpatti ca gahitā hoti. Idha pana ekaṃ āpattiṃ āpajjiṃ sañcetanikaṃ “sukkavissaṭṭhi”nti	105	
PA_atk-vin02_a3:105_5	nāmampi vatthugottānipi gahitāneva. Yathā ca idha “ayaṃ udāyi bhikkhū”ti vuttaṃ;	105	
PA_atk-vin02_a3:105_6	evaṃ yo yo āpanno hoti, tassa tassa nāmaṃ gahetvā “ayaṃ itthannāmo bhikkhū”ti kammavācā kātabbā.	105	
PA_atk-vin02_a3:106_0	Kammavācāpariyosāne ca tena bhikkhunā māḷakasīmāyameva “parivāsaṃ samādiyāmi, vattaṃ	106	
PA_atk-vin02_a3:106_1	samādiyāmī”ti vuttanayeneva vattaṃ samādātabbaṃ. Samādiyitvā tattheva saṅghassa ārocetabbaṃ,	106	
PA_atk-vin02_a3:106_2	ārocentena ca evaṃ ārocetabbaṃ –	106	
PA_atk-vin02_a3:107_0	“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,	107	
PA_atk-vin02_a3:107_1	sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ	107	
PA_atk-vin02_a3:107_2	yāciṃ, tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya	107	
PA_atk-vin02_a3:107_3	ekāhaparivāsaṃ adāsi, sohaṃ parivasāmi – ‘vedayāmahaṃ, bhante, vedayatī’ti maṃ saṅgho dhāretū”ti.	107	
PA_atk-vin02_a3:108_0	Imañca panatthaṃ gahetvā yāya kāyaci bhāsāya ārocetuṃ vaṭṭatiyeva. Ārocetvā sace	108	
PA_atk-vin02_a3:108_1	nikkhipitukāmo, vuttanayeneva saṅghamajjhe nikkhipitabbaṃ. Māḷakato bhikkhūsu nikkhantesu	108	
PA_atk-vin02_a3:108_2	ekassāpi santike nikkhipituṃ vaṭṭati. Māḷakato nikkhamitvā satiṃ paṭilabhantena sahagacchantassa	108	
PA_atk-vin02_a3:108_3	santike nikkhipitabbaṃ. Sace sopi pakkanto, aññassa yassa māḷake nārocitaṃ, tassa	108	
PA_atk-vin02_a3:108_4	ārocetvā nikkhipitabbaṃ. Ārocentena ca avasāne “vedayatīti maṃ āyasmā dhāretū”ti	108	
PA_atk-vin02_a3:108_5	vattabbaṃ. Dvinnaṃ ārocentena “āyasmantā dhārentū”ti, tiṇṇaṃ ārocentena “āyasmanto	108	
PA_atk-vin02_a3:108_6	dhārentū”ti vattabbaṃ. Nikkhittakālato paṭṭhāya pakatattaṭṭhāne tiṭṭhati.	108	
PA_atk-vin02_a3:109_0	Sace appabhikkhuko vihāro hoti, sabhāgā bhikkhū vasanti, vattaṃ anikkhipitvā vihāreyeva	109	
PA_atk-vin02_a3:109_1	rattipariggaho kātabbo. Atha na sakkā sodhetuṃ, vuttanayeneva vattaṃ nikkhipitvā	109	
PA_atk-vin02_a3:109_2	paccūsasamaye ekena bhikkhunā saddhiṃ mānattavaṇṇanāyaṃ vuttanayeneva upacārasīmaṃ	109	
PA_atk-vin02_a3:109_3	atikkamitvā mahāmaggā okkamma paṭicchanne ṭhāne nisīditvā antoaruṇeyeva vuttanayeneva	109	
PA_atk-vin02_a3:109_4	vattaṃ samādiyitvā tassa bhikkhuno parivāso ārocetabbo. Ārocentena sace navakataro	109	
PA_atk-vin02_a3:109_5	hoti, “āvuso”ti vattabbaṃ. Sace vuḍḍhataro, “bhante”ti vattabbaṃ. Sace añño koci	109	
PA_atk-vin02_a3:109_6	bhikkhu kenacideva karaṇīyena taṃ ṭhānaṃ āgacchati, sace esa taṃ passati, saddaṃ	109	
PA_atk-vin02_a3:109_7	vāssa suṇāti, ārocetabbaṃ; anārocentassa ratticchedo ceva vattabhedo ca. Atha dvādasahatthaṃ	109	
PA_atk-vin02_a3:109_8	upacāraṃ okkamitvā ajānantasseva gacchati, ratticchedoyeva hoti, vattabhedo pana natthi.	109	
PA_atk-vin02_a3:110_0	Uggate aruṇe vattaṃ nikkhipitabbaṃ. Sace so bhikkhu kenacideva karaṇīyena pakkanto	110	
PA_atk-vin02_a3:110_1	hoti, yaṃ aññaṃ sabbapaṭhamaṃ passati, tassa ārocetvā nikkhipitabbaṃ. Sace pana kañci	110	
PA_atk-vin02_a3:110_2	na passati, vihāraṃ gantvā attanā saddhiṃ gatabhikkhussa santike nikkhipitabbanti	110	
PA_atk-vin02_a3:110_3	mahāsumatthero āha. Mahāpadumatthero pana “yaṃ paṭhamaṃ passati, tassa ārocetvā nikkhipitabbaṃ,	110	
PA_atk-vin02_a3:110_4	ayaṃ nikkhittavattassa parihāro”ti āha.	110	
PA_atk-vin02_a3:111_0	Evaṃ yattakāni divasāni āpatti paṭicchannā hoti, tattakāni tato adhikatarāni vā kukkuccavinodanatthāya	111	
PA_atk-vin02_a3:111_1	parivasitvā saṅghaṃ upasaṅkamitvā vattaṃ samādiyitvā mānattaṃ yācitabbaṃ. Ayañhi	111	
PA_atk-vin02_a3:111_2	vatte samādinne eva mānattāraho hoti nikkhittavattena parivutthattā. Anikkhittavattassa	111	
PA_atk-vin02_a3:111_3	pana puna samādānakiccaṃ natthi, so hi paṭicchannadivasātikkameneva mānattāraho hoti,	111	
PA_atk-vin02_a3:111_4	tasmā tassa mānattaṃ dātabbameva. Idaṃ paṭicchannamānattaṃ nāma. Taṃ dentena sace	111	
PA_atk-vin02_a3:111_5	ekāpatti hoti, pāḷiyaṃ vuttanayeneva dātabbaṃ. Atha dve vā tisso vā “sohaṃ parivutthaparivāso	111	
PA_atk-vin02_a3:111_6	saṅghaṃ dvinnaṃ āpattīnaṃ tissannaṃ āpattīnaṃ ekāhapaṭicchannānaṃ chārattaṃ mānattaṃ	111	
PA_atk-vin02_a3:111_7	yācāmī”ti parivāse vuttanayeneva āpattiyo ca divase ca sallakkhetvā yojanā kātabbā.	111	
PA_atk-vin02_a3:112	Appaṭicchannāpattiṃ paṭicchannāpattiyā samodhānetvāpi dātuṃ vaṭṭati. Kathaṃ? Paṭicchannāya ekāhaparivāsaṃ vasitvā –	11	
PA_atk-vin02_a3:113_0	“Ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,	113	
PA_atk-vin02_a3:113_1	sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ	113	
PA_atk-vin02_a3:113_2	yāciṃ, tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya	113	
PA_atk-vin02_a3:113_3	ekāhaparivāsaṃ adāsi, sohaṃ parivutthaparivāso. Ahaṃ, bhante, ekaṃ āpattiṃ āpajjiṃ	113	
PA_atk-vin02_a3:113_4	sañcetanikaṃ sukkavissaṭṭhiṃ appaṭicchannaṃ. Sohaṃ, bhante, saṅghaṃ tāsaṃ āpattīnaṃ	113	
PA_atk-vin02_a3:113_5	sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ yācāmī”ti.	113	
PA_atk-vin02_a3:114_0	Athassa tadanurūpaṃ kammavācaṃ katvā mānattaṃ dātabbaṃ. Sace paṭicchannā dve, appaṭicchannā	114	
PA_atk-vin02_a3:114_1	ekā “paṭicchannānañca appaṭicchannāya cā”ti vattabbaṃ. Atha paṭicchannā ekā, appaṭicchannā	114	
PA_atk-vin02_a3:114_2	dve, “paṭicchannāya ca appaṭicchannānañcā”ti vattabbaṃ. Sace paṭicchannāpi dve, appaṭicchannāpi	114	
PA_atk-vin02_a3:114_3	dve, “paṭicchannānañca appaṭicchannānañcā”ti vattabbaṃ. Sabbattha anurūpaṃ kammavācaṃ	114	
PA_atk-vin02_a3:114_4	katvā mānattaṃ dātabbaṃ. Ciṇṇamānattassa ca tadanurūpameva kammavācaṃ katvā abbhānaṃ	114	
PA_atk-vin02_a3:114_5	kātabbaṃ. Idha pana ekāpattivasena vuttaṃ. Iti yaṃ paṭicchannāya āpattiyā parivāsāvasāne	114	
PA_atk-vin02_a3:114_6	mānattaṃ diyyati, idaṃ paṭicchannamānattaṃ nāma. Evamettha ekeneva yojanāmukhena	114	
PA_atk-vin02_a3:114_7	paṭicchannaparivāso ca paṭicchannamānattañca vuttanti veditabbaṃ. Pakkhamānattaṃ	114	
PA_atk-vin02_a3:114_8	samodhānamānattañca avasesaparivāsakathāvasāne kathayissāma.	114	
PA_atk-vin02_a3:115_0	Suddhantaparivāso samodhānaparivāsoti hi dve parivāsā avasesā. Tattha “suddhantaparivāso”	115	
PA_atk-vin02_a3:115_1	nāma parato adhammikamānattacārāvasāne “tena kho pana samayena aññataro bhikkhu sambahulā	115	
PA_atk-vin02_a3:115_2	saṅghādisesā āpattiyo āpanno hoti, āpattipariyantaṃ na jānāti, rattipariyantaṃ na	115	
PA_atk-vin02_a3:115_3	jānātī”ti imasmiṃ vatthusmiṃ anuññātaparivāso. So duvidho – cūḷasuddhanto, mahāsuddhantoti.	115	
PA_atk-vin02_a3:115_4	Duvidhopi cesa rattiparicchedaṃ sakalaṃ vā ekaccaṃ vā ajānantassa ca assarantassa	115	
PA_atk-vin02_a3:115_5	ca tattha vematikassa ca dātabbo. Āpattipariyantaṃ pana ettakā ahaṃ āpattiyo āpannoti	115	
PA_atk-vin02_a3:115_6	jānātu vā mā vā, akāraṇametaṃ.	115	
PA_atk-vin02_a3:116_0	Tattha yo upasampadato paṭṭhāya anulomakkamena vā ārocitadivasato paṭṭhāya paṭilomakkamena	116	
PA_atk-vin02_a3:116_1	vā “asukañca asukañca divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ	116	
PA_atk-vin02_a3:116_2	jānāsī”ti pucchiyamāno “āma, bhante, jānāmi, ettakaṃ nāma kālaṃ ahaṃ suddho”ti vadati,	116	
PA_atk-vin02_a3:116_3	tassa dinno suddhantaparivāso “cūḷasuddhanto”ti vuccati.	116	
PA_atk-vin02_a3:117_0	Taṃ gahetvā parivasantena yattakaṃ kālaṃ attano suddhiṃ jānāti, tattakaṃ apanetvā	117	
PA_atk-vin02_a3:117_1	avasesaṃ māsaṃ vā dvemāsaṃ vā parivasitabbaṃ. Sace māsamattaṃ asuddhomhīti sallakkhetvā	117	
PA_atk-vin02_a3:117_2	aggahesi parivasanto ca puna aññaṃ māsaṃ sarati, tampi māsaṃ parivasitabbameva. Puna	117	
PA_atk-vin02_a3:117_3	parivāsadānakiccaṃ natthi. Atha dvemāsaṃ asuddhomhīti sallakkhetvā aggahesi, parivasanto	117	
PA_atk-vin02_a3:117_4	ca māsamattamevāhaṃ asuddhomhīti sanniṭṭhānaṃ karoti, māsameva parivasitabbaṃ. Puna	117	
PA_atk-vin02_a3:117_5	parivāsadānakiccaṃ natthi. Ayañhi suddhantaparivāso nāma uddhampi ārohati, heṭṭhāpi	117	
PA_atk-vin02_a3:117_6	orohati, idamassa lakkhaṇaṃ. Aññasmiṃ pana āpattivuṭṭhāne idaṃ lakkhaṇaṃ – yo appaṭicchannaṃ	117	
PA_atk-vin02_a3:117_7	āpattiṃ paṭicchannāti vinayakammaṃ karoti, tassa āpatti vuṭṭhāti. Yo paṭicchannaṃ	117	
PA_atk-vin02_a3:117_8	appaṭicchannāti vinayakammaṃ karoti, tassa na vuṭṭhāti. Acirapaṭicchannaṃ cirapaṭicchannāti	117	
PA_atk-vin02_a3:117_9	karontassāpi vuṭṭhāti. Cirapaṭicchannaṃ acirapaṭicchannāti karontassa na vuṭṭhāti.	117	
PA_atk-vin02_a3:117_10	Ekaṃ āpattiṃ āpajjitvā sambahulāti karontassāpi vuṭṭhāti, ekaṃ vinā sambahulānaṃ	1171	
PA_atk-vin02_a3:117_11	abhāvato. Sambahulā pana āpajjitvā ekaṃ āpajjinti karontassa na vuṭṭhāti.	1171	
PA_atk-vin02_a3:118_0	Yo pana yathāvuttena anulomapaṭilomanayena pucchiyamānopi rattipariyantaṃ na jānāti	118	
PA_atk-vin02_a3:118_1	neva sarati vematiko vā hoti, tassa dinno suddhantaparivāso “mahāsuddhanto”ti vuccati.	118	
PA_atk-vin02_a3:118_2	Taṃ gahetvā gahitadivasato paṭṭhāya yāva upasampadadivaso, tāva rattiyo gaṇetvā parivasitabbaṃ.	118	
PA_atk-vin02_a3:118_3	Ayaṃ uddhaṃ nārohati, heṭṭhā pana orohati. Tasmā sace parivasanto rattiparicchede	118	
PA_atk-vin02_a3:118_4	sanniṭṭhānaṃ karoti, māso vā saṃvaccharo vā mayhaṃ āpannassāti māsaṃ vā saṃvaccharaṃ	118	
PA_atk-vin02_a3:118_5	vā parivasitabbaṃ. Parivāsayācanadānalakkhaṇaṃ panettha parato pāḷiyaṃ āgatanayeneva	118	
PA_atk-vin02_a3:118_6	veditabbaṃ. Kammavācāpariyosāne vattasamādānamānattaabbhānāni vuttanayāneva. Ayaṃ	118	
PA_atk-vin02_a3:118_7	suddhantaparivāso nāma.	118	
PA_atk-vin02_a3:119_0	“Samodhānaparivāso” nāma tividho hoti – odhānasamodhāno, agghasamodhāno, missakasamodhānoti.	119	
PA_atk-vin02_a3:119_1	Tattha “odhānasamodhāno” nāma – antarāpattiṃ āpajjitvā paṭicchādentassa parivutthadivase	119	
PA_atk-vin02_a3:119_2	odhunitvā makkhetvā purimāya āpattiyā mūladivasaparicchede pacchā āpannaṃ āpattiṃ	119	
PA_atk-vin02_a3:119_3	samodahitvā dātabbaparivāso vuccati. So parato “tena hi bhikkhave saṅgho udāyiṃ bhikkhuṃ	119	
PA_atk-vin02_a3:119_4	antarā ekissā āpattiyā sañcetanikāya sukkavissaṭṭhiyā pañcāhapaṭicchannāya mūlāya	119	
PA_atk-vin02_a3:119_5	paṭikassitvā purimāya āpattiyā samodhānaparivāsaṃ detū”ti ito paṭṭhāya vitthārato pāḷiyaṃyeva āgato.	119	
PA_atk-vin02_a3:120_0	Ayaṃ panettha vinicchayo – yo paṭicchannāya āpattiyā parivāsaṃ gahetvā parivasanto	120	
PA_atk-vin02_a3:120_1	vā mānattāraho vā mānattaṃ caranto vā abbhānāraho vā aññaṃ āpattiṃ āpajjitvā purimāya	120	
PA_atk-vin02_a3:120_2	āpattiyā samā vā ūnatarā vā rattiyo paṭicchādeti, tassa mūlāyapaṭikassanena te parivutthadivase	120	
PA_atk-vin02_a3:120_3	ca mānattaciṇṇadivase ca sabbe odhunitvā adivase katvā pacchā āpannāpattiṃ mūlāpattiyaṃ	120	
PA_atk-vin02_a3:120_4	samodhāya parivāso dātabbo. Tena sace mūlāpatti pakkhapaṭicchannā, antarāpatti ūnakapakkhapaṭicchannā,	120	
PA_atk-vin02_a3:120_5	puna pakkhameva parivāso parivasitabbo. Athāpi antarāpatti pakkhapaṭicchannāva pakkhameva	120	
PA_atk-vin02_a3:120_6	parivasitabbaṃ. Etenupāyena yāva saṭṭhivassapaṭicchannā mūlāpatti, tāva vinicchayo	120	
PA_atk-vin02_a3:120_7	veditabbo. Saṭṭhivassāni parivasitvā mānattāraho hutvāpi hi ekadivasaṃ antarāpattiṃ	120	
PA_atk-vin02_a3:120_8	paṭicchādetvā punapi saṭṭhivassāni parivāsāraho hoti.	120	
PA_atk-vin02_a3:121_0	Sace pana antarāpatti mūlāpattito atirekapaṭicchannā hoti, tattha “kiṃ kātabba”nti	121	
PA_atk-vin02_a3:121_1	vutte mahāsumatthero āha – “atekiccho ayaṃ puggalo, atekiccho nāma āvikārāpetvā vissajjetabbo”ti.	121	
PA_atk-vin02_a3:121_2	Mahāpadumatthero panāha – “kasmā atekiccho nāma, nanu ayaṃ samuccayakkhandhako nāma	121	
PA_atk-vin02_a3:121_3	buddhānaṃ ṭhitakālasadiso, āpatti nāma paṭicchannā vā hotu appaṭicchannā vā samakaūnataraatirekapaṭicchannā	121	
PA_atk-vin02_a3:121_4	vā vinayadharassa kammavācaṃ yojetuṃ samatthabhāvoyevettha pamāṇaṃ, tasmā yā atirekapaṭicchannā	121	
PA_atk-vin02_a3:121_5	hoti, taṃ mūlāpattiṃ katvā tattha itaraṃ samodhāya parivāso dātabbo”ti. Ayaṃ “odhānasamodhāno” nāma.	121	
PA_atk-vin02_a3:122_0	“Agghasamodhāno” nāma sambahulāsu āpattīsu yā ekā vā dve vā tisso vā sambahulā vā	122	
PA_atk-vin02_a3:122_1	āpattiyo sabbacirapaṭicchannāyo, tāsaṃ agghena samodhāya tāsaṃ rattiparicchedavasena	122	
PA_atk-vin02_a3:122_2	avasesānaṃ ūnatarapaṭicchannānaṃ āpattīnaṃ parivāso diyyati. Ayaṃ vuccati agghasamodhāno.	122	
PA_atk-vin02_a3:122_3	Sopi parato “tena kho pana samayena aññataro bhikkhu sambahulā saṅghādisesā āpattiyo	122	
PA_atk-vin02_a3:122_4	āpanno hoti, ekā āpatti ekāhapaṭicchannā ekā āpatti dvīhapaṭicchannā”tiādinā nayena pāḷiyaṃ āgatoyeva.	122	
PA_atk-vin02_a3:123_0	Yassa pana sataṃ āpattiyo dasāhapaṭicchannā, aparampi sataṃ āpattiyo dasāhapaṭicchannāti	123	
PA_atk-vin02_a3:123_1	evaṃ dasakkhattuṃ katvā āpattisahassaṃ divasasatapaṭicchannaṃ hoti, tena kiṃ kātabbanti?	123	
PA_atk-vin02_a3:123_2	Sabbaṃ samodahitvā dasa divase parivasitabbaṃ. Evaṃ ekeneva dasāhena divasasatampi	123	
PA_atk-vin02_a3:123_3	parivasitameva hoti. Vuttampi cetaṃ –	123	
PA_atk-vin02_a3:124	“Dasasataṃ rattisataṃ, āpattiyo chādayitvāna;	12	
PA_atk-vin02_a3:125	Dasa rattiyo vasitvāna, mucceyya pārivāsiko”ti. ;	12	
PA_atk-vin02_a3:126	Ayaṃ agghasamodhāno nāma.	12	
PA_atk-vin02_a3:127	“Missakasamodhāno” nāma – yo nānāvatthukā āpattiyo ekato katvā diyyati. Tatrāyaṃ nayo –	12	
PA_atk-vin02_a3:128_0	“Ahaṃ, bhante, sambahulā saṅghādisesā āpattiyo āpajjiṃ ekaṃ sukkavissaṭṭhiṃ, ekaṃ	128	
PA_atk-vin02_a3:128_1	kāyasaṃsaggaṃ, ekaṃ duṭṭhullavācaṃ, ekaṃ attakāmaṃ, ekaṃ sañcarittaṃ, ekaṃ kuṭikāraṃ,	128	
PA_atk-vin02_a3:128_2	ekaṃ vihārakāraṃ, ekaṃ duṭṭhadosaṃ, ekaṃ aññabhāgiyaṃ, ekaṃ saṅghabhedaṃ, ekaṃ bhedānuvattakaṃ,	128	
PA_atk-vin02_a3:128_3	ekaṃ dubbacaṃ, ekaṃ kuladūsakaṃ, sohaṃ, bhante, saṅghaṃ tāsaṃ āpattīnaṃ samodhānaparivāsaṃ yācāmī”ti –	128	
PA_atk-vin02_a3:129	Tikkhattuṃ yācāpetvā tadanurūpāya kammavācāya parivāso dātabbo.	12	
PA_atk-vin02_a3:130_0	Ettha ca saṅghādisesā āpattiyo āpajjiṃ nānāvatthukāyotipi saṅghādisesā āpattiyo āpajjintipi	130	
PA_atk-vin02_a3:130_1	evaṃ pubbe vuttanayena vatthuvasenapi gottavasenapi nāmavasenapi āpattivasenapi yojetvā	130	
PA_atk-vin02_a3:130_2	kammavācaṃ kātuṃ vaṭṭatiyevāti ayaṃ missakasamodhāno. Sabbaparivāsakammavācāvasāne	130	
PA_atk-vin02_a3:130_3	pana nikkhittānikkhittavattādikathā purimanayeneva veditabbāti.	130	
PA_atk-vin02_a3:131	Parivāsakathā niṭṭhitā.	13	
PA_atk-vin02_a3:132_0	Idāni yaṃ vuttaṃ “pakkhamānattañca samodhānamānattañca avasesaparivāsakathāvasāne	132	
PA_atk-vin02_a3:132_1	kathayissāmā”ti, tassokāso sampatto, tasmā vuccati – “pakkhamānatta”nti bhikkhuniyā	132	
PA_atk-vin02_a3:132_2	dātabbamānattaṃ. Taṃ pana paṭicchannāyapi appaṭicchannāyapi āpattiyā aḍḍhamāsameva	132	
PA_atk-vin02_a3:132_3	dātabbaṃ. Vuttañhetaṃ – “garudhammaṃ ajjhāpannāya bhikkhuniyā ubhatosaṅghe pakkhamānattaṃ	132	
PA_atk-vin02_a3:132_4	caritabba”nti. Taṃ pana bhikkhunīhi attano sīmaṃ sodhetvā vihārasīmāya vā vihārasīmaṃ	132	
PA_atk-vin02_a3:132_5	sodhetuṃ asakkontīhi khaṇḍasīmāya vā sabbantimena paricchedena catuvaggagaṇaṃ sannipātāpetvā	132	
PA_atk-vin02_a3:132_6	dātabbaṃ. Sace ekā āpatti hoti ekissā vasena, sace dve vā tisso vā sambahulā vā ekavatthukā	132	
PA_atk-vin02_a3:132_7	vā nānāvatthukā vā tāsaṃ tāsaṃ vasena vatthugottanāmaāpattīsu yaṃ yaṃ icchati taṃ	132	
PA_atk-vin02_a3:132_8	taṃ ādāya yojanā kātabbā.	132	
PA_atk-vin02_a3:133_0	Tatridaṃ ekāpattivasena mukhamattadassanaṃ, tāya āpannāya bhikkhuniyā bhikkhunisaṅghaṃ	133	
PA_atk-vin02_a3:133_1	upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ pāde vanditvā ukkuṭikaṃ	133	
PA_atk-vin02_a3:133_2	nisīditvā añjaliṃ paggahetvā evamassa vacanīyo – “ahaṃ, ayye, ekaṃ āpattiṃ āpajjiṃ	133	
PA_atk-vin02_a3:133_3	gāmantaraṃ, sāhaṃ, ayye, ekissā āpattiyā gāmantarāya pakkhamānattaṃ yācāmī”ti.	133	
PA_atk-vin02_a3:134	Evaṃ tikkhattuṃ yācāpetvā byattāya bhikkhuniyā paṭibalāya saṅgho ñāpetabbo –	13	
PA_atk-vin02_a3:135_0	“Suṇātu me ayye saṅgho, ayaṃ itthannāmā bhikkhunī ekaṃ āpattiṃ āpajji gāmantaraṃ,	135	
PA_atk-vin02_a3:135_1	sā saṅghaṃ ekissā āpattiyā gāmantarāya pakkhamānattaṃ yācati, yadi saṅghassa pattakallaṃ,	135	
PA_atk-vin02_a3:135_2	saṅgho itthannāmāya bhikkhuniyā ekissā āpattiyā gāmantarāya pakkhamānattaṃ dadeyya, esā ñatti.	135	
PA_atk-vin02_a3:136_0	“Suṇātu me ayye saṅgho, ayaṃ…pe… dutiyampi… tatiyampi etamatthaṃ vadāmi. Suṇātu me	136	
PA_atk-vin02_a3:136_1	ayye saṅgho…pe… deti… dinnaṃ saṅghena itthannāmāya bhikkhuniyā ekissā āpattiyā gāmantarāya	136	
PA_atk-vin02_a3:136_2	pakkhamānattaṃ, khamati saṅghassa, tasmā tuṇhī; evametaṃ dhārayāmī”ti.	136	
PA_atk-vin02_a3:137_0	Kammavācāpariyosāne vattaṃ samādiyitvā bhikkhumānattakathāya vuttanayeneva saṅghassa	137	
PA_atk-vin02_a3:137_1	ārocetvā nikkhittavattaṃ vasitukāmāya tattheva saṅghamajjhe vā pakkantāsu bhikkhunīsu	137	
PA_atk-vin02_a3:137_2	ekabhikkhuniyā vā dutiyikāya vā santike vuttanayeneva nikkhipitabbaṃ. Aññissā pana	137	
PA_atk-vin02_a3:137_3	āgantukāya santike ārocetvā nikkhipitabbaṃ. Nikkhittakālato paṭṭhāya pakatattaṭṭhāne	137	
PA_atk-vin02_a3:137_4	tiṭṭhati. Puna samādiyitvā aruṇaṃ uṭṭhāpentiyā pana bhikkhunīnaṃyeva santike vasituṃ	137	
PA_atk-vin02_a3:137_5	na labhati. “Ubhatosaṅghe pakkhamānattaṃ caritabba”nti hi vuttaṃ. Tasmā assā ācariyupajjhāyāhi	137	
PA_atk-vin02_a3:137_6	vihāraṃ gantvā saṅgāhakapakkhe ṭhito eko mahāthero vā dhammakathiko vā bhikkhu vattabbo	137	
PA_atk-vin02_a3:137_7	– “ekissā bhikkhuniyā vinayakammaṃ kattabbamatthi, tatra no ayyā, cattāro bhikkhū	137	
PA_atk-vin02_a3:137_8	pesethā”ti. Saṅgahaṃ akātuṃ na labbhati, pesessāmīti vattabbaṃ. Catūhi pakatattabhikkhunīhi	137	
PA_atk-vin02_a3:137_9	mānattacāriniṃ bhikkhuniṃ gahetvā antoaruṇeyeva nikkhamitvā gāmūpacārato dve leḍḍupāte	137	
PA_atk-vin02_a3:137_10	atikkamitvā maggā okkamma gumbavatiādīhi paṭicchannaṭṭhāne nisīditabbaṃ. Vihārūpacāratopi	1371	
PA_atk-vin02_a3:137_11	dve leḍḍupātā atikkamitabbā catūhi pakatattabhikkhūhipi tattha gantabbaṃ. Gantvā	1371	
PA_atk-vin02_a3:137_12	pana bhikkhunīhi saddhiṃ na ekaṭṭhāne nisīditabbaṃ, paṭikkamitvā avidūraṭṭhāne nisīditabbaṃ.	1371	
PA_atk-vin02_a3:137_13	Kurundimahāpaccarīsu pana “bhikkhunīhipi byattaṃ ekaṃ vā dve vā upāsikāyo bhikkhūhipi	1371	
PA_atk-vin02_a3:137_14	ekaṃ vā dve vā upāsake attarakkhaṇatthāya gahetvā gantabba”nti vuttaṃ. Kurundiyaṃyeva	1371	
PA_atk-vin02_a3:137_15	ca bhikkhunupassayassa ca vihārassa ca upacāraṃ muñcituṃ vaṭṭatī”ti vuttaṃ, gāmassāti na vuttaṃ.	1371	
PA_atk-vin02_a3:138	Evaṃ nisinnesu pana bhikkhūsu ca bhikkhunīsu ca tāya bhikkhuniyā “mānattaṃ samādiyāmi, vattaṃ samādiyāmī”ti vattaṃ samādiyitvā bhikkhunīsaṅghassa tāva evaṃ ārocetabbaṃ –	13	
PA_atk-vin02_a3:139_0	“Ahaṃ, ayye, ekaṃ āpattiṃ āpajjiṃ gāmantaraṃ, sāhaṃ saṅghaṃ ekissā āpattiyā gāmantarāya	139	
PA_atk-vin02_a3:139_1	pakkhamānattaṃ yāciṃ, tassa me saṅgho ekissā āpattiyā gāmantarāya pakkhamānattaṃ	139	
PA_atk-vin02_a3:139_2	adāsi, sāhaṃ pakkhamānattaṃ carāmi, ‘vedayāmahaṃ, ayye, vedayatī’ti maṃ saṅgho dhāretū”ti.	139	
PA_atk-vin02_a3:140_0	Tato bhikkhusaṅghassa santikaṃ gantvā evaṃ ārocetabbaṃ – “ahaṃ, ayyā, ekaṃ āpattiṃ	140	
PA_atk-vin02_a3:140_1	āpajjiṃ …pe… vedayāmahaṃ, ayyā, vedayatīti maṃ saṅgho dhāretū”ti. Idhāpi yāya kāyaci	140	
PA_atk-vin02_a3:140_2	bhāsāya ārocetuṃ vaṭṭati.	140	
PA_atk-vin02_a3:141_0	Ārocetvā ca bhikkhunisaṅghasseva santike nisīditabbaṃ, ārocitakālato paṭṭhāya bhikkhūnaṃ	141	
PA_atk-vin02_a3:141_1	gantuṃ vaṭṭati. Sace sāsaṅkaṃ hoti, bhikkhuniyo tattheva ṭhānaṃ paccāsīsanti, ṭhātabbaṃ.	141	
PA_atk-vin02_a3:141_2	Sace añño bhikkhu vā bhikkhunī vā taṃ ṭhānaṃ eti, passantiyā ārocetabbaṃ. No ce āroceti,	141	
PA_atk-vin02_a3:141_3	ratticchedo ceva vattabhedadukkaṭañca. Sace ajānantiyā eva upacāraṃ okkamitvā gacchati,	141	
PA_atk-vin02_a3:141_4	ratticchedova hoti, na vattabhedadukkaṭaṃ. Sace bhikkhuniyo upajjhāyādīnaṃ vattakaraṇatthaṃ	141	
PA_atk-vin02_a3:141_5	pageva gantukāmā honti, rattivippavāsagaṇaohīyanagāmantarāpattirakkhaṇatthaṃ ekaṃ	141	
PA_atk-vin02_a3:141_6	bhikkhuniṃ ṭhapetvā gantabbaṃ. Tāya aruṇe uṭṭhite tassā santike vattaṃ nikkhipitabbaṃ.	141	
PA_atk-vin02_a3:141_7	Etenupāyena akhaṇḍā pañcadasa rattiyo mānattaṃ caritabbaṃ.	141	
PA_atk-vin02_a3:142_0	Anikkhittavattāya pana pārivāsikakkhandhake vuttanayeneva sammā vattitabbaṃ. Ayaṃ	142	
PA_atk-vin02_a3:142_1	pana viseso – “āgantukassa ārocetabba”nti ettha yattakā purebhattaṃ vā pacchābhattaṃ	142	
PA_atk-vin02_a3:142_2	vā taṃ gāmaṃ bhikkhū vā bhikkhuniyo vā āgacchanti, sabbesaṃ ārocetabbaṃ. Anārocentiyā	142	
PA_atk-vin02_a3:142_3	ratticchedo ca vattabhedadukkaṭañca. Sacepi rattiṃ koci bhikkhu taṃ gāmūpacāraṃ okkamitvā	142	
PA_atk-vin02_a3:142_4	gacchati, ratticchedo hotiyeva, ajānanapaccayā pana vattabhedato muccati. Kurundiādīsu	142	
PA_atk-vin02_a3:142_5	pana anikkhittavattabhikkhūnaṃ vuttanayeneva kathetabbanti vuttaṃ. Taṃ pārivāsikavattādīnaṃ	142	
PA_atk-vin02_a3:142_6	upacārasīmāya paricchinnattā yuttataraṃ dissati. Uposathe ārocetabbaṃ, pavāraṇāya	142	
PA_atk-vin02_a3:142_7	ārocetabbaṃ, catunnaṃ bhikkhūnañca bhikkhunīnañca devasikaṃ ārocetabbaṃ. Sace bhikkhūnaṃ	142	
PA_atk-vin02_a3:142_8	tasmiṃ gāme bhikkhācāro sampajjati, tattheva gantabbaṃ. No ce sampajjati, aññatra	142	
PA_atk-vin02_a3:142_9	caritvāpi tatra āgantvā attānaṃ dassetvā gantabbaṃ. Bahigāme vā saṅketaṭṭhānaṃ kātabbaṃ	142	
PA_atk-vin02_a3:142_10	– “asukasmiṃ nāma ṭhāne amhe passissasī”ti. Tāya saṅketaṭṭhānaṃ gantvā ārocetabbaṃ.	1421	
PA_atk-vin02_a3:142_11	Saṅketaṭṭhāne adisvā vihāraṃ gantvā ārocetabbaṃ. Vihāre sabbabhikkhūnaṃ ārocetabbaṃ.	1421	
PA_atk-vin02_a3:142_12	Sace sabbesaṃ sakkā na hoti ārocetuṃ, bahiupacārasīmāya ṭhatvā bhikkhuniyo pesetabbā.	1421	
PA_atk-vin02_a3:142_13	Tāhi ānītānaṃ catunnaṃ bhikkhūnaṃ ārocetabbaṃ. Sace vihāro dūro hoti sāsaṅko, upāsake	1421	
PA_atk-vin02_a3:142_14	ca upāsikāyo ca gahetvā gantabbaṃ. Sace pana ayaṃ ekā vasati, rattivippavāsaṃ āpajjati,	1421	
PA_atk-vin02_a3:142_15	tasmāssā ekā pakatattā bhikkhunī sammannitvā dātabbā ekacchanne vasanatthāya.	1421	
PA_atk-vin02_a3:143_0	Evaṃ akhaṇḍaṃ mānattaṃ caritvā vīsatigaṇe bhikkhunisaṅghe vuttanayeneva abbhānaṃ	143	
PA_atk-vin02_a3:143_1	kātabbaṃ. Sace mānattaṃ caramānā antarāpattiṃ āpajjati, mūlāya paṭikassitvā tassā	143	
PA_atk-vin02_a3:143_2	āpattiyā mānattaṃ dātabbanti kurundiyaṃ vuttaṃ. Idaṃ “pakkhamānattaṃ” nāma.	143	
PA_atk-vin02_a3:144_0	“Samodhānamānattaṃ” pana tividhaṃ hoti – odhānasamodhānaṃ, agghasamodhānaṃ, missakasamodhānanti.	144	
PA_atk-vin02_a3:144_1	Tattha yadetaṃ parato udāyittherassa pañcāhapaṭicchannāya āpattiyā parivāsaṃ parivasantassa	144	
PA_atk-vin02_a3:144_2	parivāse ca mānattārahaṭṭhāne ca antarāpattiṃ āpajjitvā mūlāyapaṭikassitassa “tena	144	
PA_atk-vin02_a3:144_3	hi, bhikkhave, saṅgho udāyissa bhikkhuno tissannaṃ āpattīnaṃ chārattaṃ mānattaṃ detū”ti	144	
PA_atk-vin02_a3:144_4	mānattaṃ anuññātaṃ, idaṃ “odhānasamodhānaṃ” nāma. Idañhi punappunaṃ mūlāyapaṭikassanena	144	
PA_atk-vin02_a3:144_5	parivutthadivase odhunitvā purimāpattīhi saddhiṃ samodhāya dinnaṃ, tasmā odhānasamodhānanti	144	
PA_atk-vin02_a3:144_6	vuccati. Kurundiyaṃ pana “samodhānaparivāsaṃ vutthassa dātabbaṃ mānattaṃ samodhānamānatta”nti	144	
PA_atk-vin02_a3:144_7	vuttaṃ. Tampi tena pariyāyena yujjati.	144	
PA_atk-vin02_a3:145_0	Agghasamodhānaṃ pana missakasamodhānañca agghasamodhānamissakasamodhānaparivāsāvasāne	145	
PA_atk-vin02_a3:145_1	dātabbamānattameva vuccati, taṃ parivāsakammavācānusārena yojetvā dātabbaṃ. Ettāvatā	145	
PA_atk-vin02_a3:145_2	yaṃ vuttaṃ “tena hi, bhikkhave, saṅgho udāyissa bhikkhuno ekissā āpattiyā sañcetanikāya	145	
PA_atk-vin02_a3:145_3	sukkavissaṭṭhiyā ekāhapaṭicchannāya ekāhaparivāsaṃ detūtiādinā nayena pāḷiyaṃ anekehi	145	
PA_atk-vin02_a3:145_4	ākārehi parivāso ca mānattañca vuttaṃ, tassa yasmā āgatāgataṭhāne vinicchayo vuccamāno	145	
PA_atk-vin02_a3:145_5	pāḷi viya ativitthāraṃ āpajjati, na ca sakkā hoti sukhena pariggahetuṃ, tasmā naṃ	145	
PA_atk-vin02_a3:145_6	samodhānetvā idheva dassessāmā”ti, tadidaṃ atthato sampāditaṃ hoti.	145	
PA_atk-vin02_a3:146	Paṭicchannaparivāsakathā	14	
PA_atk-vin02_a3:147	102. Idāni yā tāva ayaṃ paṭicchannāya ekissā āpattiyā vasena pāḷi vuttā, sā uttānatthāva.	14	
PA_atk-vin02_a3:148_0	108. Tato paraṃ dvīhatīhacatūhapañcāhapaṭicchannānaṃ vasena pāḷiṃ vatvā pañcāhapaṭicchannāya	148	
PA_atk-vin02_a3:148_1	parivāsato paṭṭhāya antarāpatti dassitā. Yasmā pana taṃ āpattiṃ āpanno mūlāyapaṭikassanāraho	148	
PA_atk-vin02_a3:148_2	nāma hoti, tasmāssa tattha mūlāyapaṭikassanaṃ anuññātaṃ. Sace pana nikkhittavatto	148	
PA_atk-vin02_a3:148_3	āpajjati, mūlāyapaṭikassanāraho na hoti. Kasmā? Yasmā na so parivasanto āpanno, pakatattaṭṭhāne	148	
PA_atk-vin02_a3:148_4	ṭhito āpanno, tasmā tassā āpattiyā visuṃ mānattaṃ caritabbaṃ. Sace paṭicchannā hoti	148	
PA_atk-vin02_a3:148_5	parivāsopi vasitabbo. Yañcetaṃ mūlāyapaṭikassanaṃ vuttaṃ, tasmimpi kate parivutthadivasā	148	
PA_atk-vin02_a3:148_6	makkhitā honti. Iti parivāse antarāpattiṃ dassetvā puna mānattārahassa antarāpattiṃ	148	
PA_atk-vin02_a3:148_7	dassetvā mūlāyapaṭikassanaṃ vuttaṃ, tasmimpi kate parivutthadivasā makkhitāva honti.	148	
PA_atk-vin02_a3:148_8	Tato parivutthaparivāsassa tāsaṃ tissannampi āpattīnaṃ samodhānamānattaṃ dassitaṃ.	148	
PA_atk-vin02_a3:148_9	Tato mānattacārikassa antarāpattiṃ dassetvā mūlāyapaṭikassanaṃ vuttaṃ. Tasmiṃ pana	148	
PA_atk-vin02_a3:148_10	paṭikassane kate mānattaciṇṇadivasāpi parivutthadivasāpi makkhitāva honti. Tato abbhānārahassa	1481	
PA_atk-vin02_a3:148_11	antarāpattiṃ dassetvā mūlāyapaṭikassanaṃ vuttaṃ. Tasmimpi kate sabbe te makkhitāva	1481	
PA_atk-vin02_a3:148_12	honti. Tato paraṃ sabbā antarāpattiyo yojetvā abbhānakammaṃ dassitaṃ. Evaṃ paṭicchannavāre	1481	
PA_atk-vin02_a3:148_13	ekāhapaṭicchannādivasena pañca, antarāpattivasena catassoti nava kammavācā dassitā honti.	1481	
PA_atk-vin02_a3:149	Paṭicchannaparivāsakathā niṭṭhitā.	14	
PA_atk-vin02_a3:150	Samodhānaparivāsakathā	15	
PA_atk-vin02_a3:151_0	125. Tato paraṃ pakkhapaṭicchannāya āpattiyā antoparivāsato paṭṭhāya pañcāhapaṭicchannāya	151	
PA_atk-vin02_a3:151_1	antarāpattiyā vasena samodhānaparivāso ca, samodhānamānattañca dassitaṃ. Ettha ca	151	
PA_atk-vin02_a3:151_2	mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi	151	
PA_atk-vin02_a3:151_3	parivāsaparivutthadivasāpi sabbe makkhitāva honti. Kasmā? Yasmā paṭicchannā antarāpatti.	151	
PA_atk-vin02_a3:151_4	Teneva vuttaṃ – “mūlāya paṭikassitvā purimāya āpattiyā samodhānaparivāsaṃ datvā chārattaṃ	151	
PA_atk-vin02_a3:151_5	mānattaṃ detū”ti. Tato paraṃ sabbā antarāpattiyo yojetvā abbhānakammaṃ dassetvā sukkavissaṭṭhivatthu niṭṭhāpitaṃ.	151	
PA_atk-vin02_a3:152	Samodhānaparivāsakathā niṭṭhitā.	15	
PA_atk-vin02_a3:153	Sukkavissaṭṭhikathā ca niṭṭhitā.	15	
PA_atk-vin02_a3:154	Agghasamodhānaparivāsakathā	15	
PA_atk-vin02_a3:155	134. Tato ekāpattimūlakañca āpattivaḍḍhanakañcāti dve naye dassetvā agghasamodhānaparivāso dassito.	15	
PA_atk-vin02_a3:156_0	Tato sañcicca anārocitāpattivatthuṃ dassetvā sañcicca ajānanaassaraṇavematikabhāvehi	156	
PA_atk-vin02_a3:156_1	anārocitāya āpattiyā pacchā lajjidhamme vā ñāṇasaraṇanibbematikabhāvesu vā uppannesu	156	
PA_atk-vin02_a3:156_2	yaṃ kātabbaṃ, taṃ dassetuṃ “idha pana bhikkhave”tiādinā nayena pāḷi ṭhapitā. Tato	156	
PA_atk-vin02_a3:156_3	ajānanaassaraṇavematikapaṭicchannānaṃ appaṭicchannabhāvaṃ dassetuṃ tatheva pāḷi ṭhapitā.	156	
PA_atk-vin02_a3:157	Agghasamodhānaparivāsakathā niṭṭhitā.	15	
PA_atk-vin02_a3:158	Dvemāsaparivāsakathā	15	
PA_atk-vin02_a3:159_0	138. Tato dvinnaṃ āpattīnaṃ dvemāsapaṭicchannānaṃ ekamāsaparivāsayācanavatthuṃ dassetvā	159	
PA_atk-vin02_a3:159_1	asañcicca ajānanaassaraṇavematikabhāvehi anārocite itarasmiṃ māse pacchā lajjidhammādīsu	159	
PA_atk-vin02_a3:159_2	uppannesu yaṃ kātabbaṃ, taṃ dassetuṃ ajānanaassaraṇavematikapaṭicchannassa ca āpannabhāvaṃ	159	
PA_atk-vin02_a3:159_3	dassetuṃ purimanayeneva pāḷi ṭhapitā.	159	
PA_atk-vin02_a3:160	Dvemāsaparivāsakathā niṭṭhitā.	16	
PA_atk-vin02_a3:161	Suddhantaparivāsādikathā	16	
PA_atk-vin02_a3:162	156. Tato “āpattipariyantaṃ na jānāti, rattipariyantaṃ na jānātī”tiādinā nayena suddhantaparivāso dassito.	16	
PA_atk-vin02_a3:163	160. Tato paraṃ pārivāsikaṃ ādiṃ katvā vibbhamitvā punaupasampannādīsu paṭipattidassanatthaṃ pāḷi ṭhapitā.	16	
PA_atk-vin02_a3:164	165. Tattha “antarā sambahulā āpattiyo āpajjati parimāṇā appaṭicchannāyo”tiādīsu āpattiparicchedavasena parimāṇāyo ceva appaṭicchannāyo cāti attho.	16	
PA_atk-vin02_a3:165	166. Pacchimasmiṃ āpattikkhandheti ekova so āpattikkhandho, pacchā chāditattā pana “pacchimasmiṃ āpattikkhandhe”ti vuttaṃ. Purimasminti etthāpi eseva nayo.	16	
PA_atk-vin02_a3:166	180. Vavatthitā sambhinnāti sabhāgavisabhāgānamevetaṃ pariyāyavacanaṃ.	16	
PA_atk-vin02_a3:167	Suddhantaparivāsādikathā niṭṭhitā.	16	
PA_atk-vin02_a3:168	Dvebhikkhuvāraekādasakādikathā	16	
PA_atk-vin02_a3:169_0	181. Tato paraṃ yo paṭicchādeti, tasmiṃ paṭipattidassanatthaṃ “dve bhikkhū”tiādi	169	
PA_atk-vin02_a3:169_1	vuttaṃ. Tattha missakanti thullaccayādīhi missakaṃ. Suddhakanti saṅghādisesaṃ vinā	169	
PA_atk-vin02_a3:169_2	lahukāpattikkhandhameva.	169	
PA_atk-vin02_a3:170_0	184. Tato paraṃ avisuddhavisuddhabhāvadassanatthaṃ “idha pana, bhikkhave, bhikkhu	170	
PA_atk-vin02_a3:170_1	sambahulā saṅghādisesā”tiādi vuttaṃ. Tattha byañjanato vā adhippāyato vā anuttānaṃ	170	
PA_atk-vin02_a3:170_2	nāma kiñci natthi, tasmā tañca ito pubbe avuttañca sabbaṃ pāḷianusāreneva veditabbanti.	170	
PA_atk-vin02_a3:171	Dvebhikkhuvāraekādasakādikathā niṭṭhitā.	17	
PA_atk-vin02_a3:172	Samuccayakkhandhakavaṇṇanā niṭṭhitā.	17	
PA_atk-vin02_a3:173	4. Samathakkhandhakaṃ	17	
PA_atk-vin02_a3:174	Sammukhāvinayakathā	17	
PA_atk-vin02_a3:175_0	186-187. Samathakkhandhake – “adhammavādī puggalo”tiādīni cha mātikāpadāni nikkhipitvā	175	
PA_atk-vin02_a3:175_1	“adhammavādī puggalo dhammavādiṃ puggalaṃ saññāpetī”tiādinā nayena vitthāro vutto.	175	
PA_atk-vin02_a3:175_2	Tattha saññāpetīti kāraṇapatirūpakāni vatvā paritosetvā jānāpeti. Nijjhāpetīti yathā	175	
PA_atk-vin02_a3:175_3	so taṃ atthaṃ nijjhāyati, oloketi; evaṃ karoti. Pekkhati anupekkhatīti yathā so taṃ	175	
PA_atk-vin02_a3:175_4	atthaṃ pekkhati ceva punappunañca pekkhati; evaṃ karoti. Dasseti anudassetīti tesaññeva	175	
PA_atk-vin02_a3:175_5	pariyāyavacanāni. Adhammena vūpasammatīti yasmā so adhammameva “ayaṃ dhammo”tiādinā	175	
PA_atk-vin02_a3:175_6	nayena mohetvā dasseti, tasmā adhammena vūpasammati nāma.	175	
PA_atk-vin02_a3:176	188. Dhammena vūpasammatīti yasmā dhammavādī dhammameva “ayaṃ dhammo”tiādinā nayena amohetvā dasseti, tasmā dhammena vūpasammati nāma.	17	
PA_atk-vin02_a3:177	Sammukhāvinayakathā niṭṭhitā.	17	
PA_atk-vin02_a3:178	Sativinayakathā	17	
PA_atk-vin02_a3:179_0	195. Pañcimāni bhikkhave dhammikāni sativinayassa dānānīti ettha suddhassa anāpattikassa	179	
PA_atk-vin02_a3:179_1	dānaṃ ekaṃ, anuvaditassa dānaṃ ekaṃ, yācitassa dānaṃ ekaṃ, saṅghena dānaṃ ekaṃ, dhammena	179	
PA_atk-vin02_a3:179_2	samaggadānaṃ ekanti evaṃ pañca. Etāni pana ekekaaṅgavasena na labbhanti, tasmā desanāmattamevetaṃ,	179	
PA_atk-vin02_a3:179_3	pañcaṅgasamannāgataṃ pana sativinayadānaṃ dhammikanti ayamettha attho. Tattha ca	179	
PA_atk-vin02_a3:179_4	anuvadantīti codenti. Sesaṃ uttānameva. Ayaṃ pana sativinayo khīṇāsavasseva dātabbo	179	
PA_atk-vin02_a3:179_5	na aññassa, antamaso anāgāminopi. So ca kho aññena codiyamānasseva, na acodiyamānassa.	179	
PA_atk-vin02_a3:179_6	Dinne ca pana tasmiṃ codakassa kathā na ruhati. Codentopi “ayaṃ khīṇāsavo sativinayaladdho,	179	
PA_atk-vin02_a3:179_7	ko tuyhaṃ kathaṃ gahessatī”ti apasādetabbataṃ āpajjati.	179	
PA_atk-vin02_a3:180	Sativinayakathā niṭṭhitā.	18	
PA_atk-vin02_a3:181	Amūḷhavinayakathā	18	
PA_atk-vin02_a3:182_0	196. Bhāsitaparikkantanti vācāya bhāsitaṃ kāyena parikkantaṃ; parikkamitvā katanti	182	
PA_atk-vin02_a3:182_1	attho. Saratāyasmā evarūpiṃ āpattiṃ āpajjitāti ettha saratu āyasmā evarūpiṃ āpattiṃ	182	
PA_atk-vin02_a3:182_2	āpajjitā; āyasmā evarūpiyā āpattiyāti ayamattho. Āpajjitvāti vā pāṭho, tassattho	182	
PA_atk-vin02_a3:182_3	– paṭhamaṃ āpajjitvā pacchā taṃ āpattiṃ saratu āyasmāti.	182	
PA_atk-vin02_a3:183	Amūḷhavinayakathā niṭṭhitā.	18	
PA_atk-vin02_a3:184	Yebhuyyasikākathā	18	
PA_atk-vin02_a3:185	202. Yebhuyyasikāya vūpasametunti ettha yassā kiriyāya dhammavādino bahutarā, esā yebhuyyasikā nāma.	18	
PA_atk-vin02_a3:186_0	204. Adhammikasalākaggāhesu oramattakanti parittaṃ appamattakaṃ bhaṇḍanamattameva.	186	
PA_atk-vin02_a3:186_1	Na ca gatigatanti dve tayo āvāse na gataṃ, tattha tattheva vā dvattikkhattuṃ avinicchitaṃ.	186	
PA_atk-vin02_a3:186_2	Na ca saritasāritanti dvattikkhattuṃ tehi bhikkhūhi sayaṃ saritaṃ vā aññehi sāritaṃ	186	
PA_atk-vin02_a3:186_3	vā na hoti. Jānātīti salākaṃ gāhento jānāti “adhammavādī bahutarā”ti. Appeva nāmāti	186	
PA_atk-vin02_a3:186_4	iminā nīhārena salākāya gāhiyamānāya “api nāma adhammavādino bahutarā assū”ti ayamassa	186	
PA_atk-vin02_a3:186_5	ajjhāsayo hoti. Aparesupi dvīsu eseva nayo.	186	
PA_atk-vin02_a3:187_0	Adhammena gaṇhantīti adhammavādino “evaṃ mayaṃ bahū bhavissāmā”ti dve dve salākāyo	187	
PA_atk-vin02_a3:187_1	gaṇhanti. Vaggā gaṇhantīti dve dhammavādino ekaṃ dhammavādisalākaṃ gaṇhanti “evaṃ	187	
PA_atk-vin02_a3:187_2	dhammavādino na bahū bhavissantī”ti maññamānā. Na ca yathādiṭṭhiyā gaṇhantīti dhammavādino	187	
PA_atk-vin02_a3:187_3	hutvā “balavapakkhaṃ bhajissāmā”ti adhammavādisalākaṃ gaṇhanti. Dhammikasalākaggāhesu	187	
PA_atk-vin02_a3:187_4	ayamevattho parivattetvā veditabbo. Evaṃ salākaṃ gāhetvā sace bahutarā dhammavādino	187	
PA_atk-vin02_a3:187_5	honti; yathā te vadanti, evaṃ taṃ adhikaraṇaṃ vūpasametabbaṃ, evaṃ yebhuyyasikāya	187	
PA_atk-vin02_a3:187_6	vūpasantaṃ hoti. Ayamettha saṅkhepo. Vitthāro pana paratopi āgamissati.	187	
PA_atk-vin02_a3:188	Yebhuyyasikākathā niṭṭhitā.	18	
PA_atk-vin02_a3:189	Tassapāpiyasikākathā	18	
PA_atk-vin02_a3:190_0	207. Asucīti asucīhi kāyavacīkammehi samannāgato. Alajjīti sañcicca āpajjanādinā	190	
PA_atk-vin02_a3:190_1	alajjilakkhaṇena samannāgato. Sānuvādoti saupavādo. Iti imesañca tiṇṇaṃ aṅgānaṃ vasena	190	
PA_atk-vin02_a3:190_2	tīṇi karaṇāni, saṅghena karaṇaṃ, dhammena samaggena karaṇanti imāni ca dveti pañca	190	
PA_atk-vin02_a3:190_3	tassapāpiyasikākammassa karaṇāni nāma honti. Sesamettha tajjanīyādīsu vuttanayameva.	190	
PA_atk-vin02_a3:190_4	Ayaṃ panettha vacanattho – idañhi yo pāpussannatāya pāpiyo puggalo, tassa kattabbato	190	
PA_atk-vin02_a3:190_5	“tassapāpiyasikākamma”nti vuccati.	190	
PA_atk-vin02_a3:191	Tassapāpiyasikākathā niṭṭhitā.	19	
PA_atk-vin02_a3:192	Tiṇavatthārakādikathā	19	
PA_atk-vin02_a3:193_0	212. Kakkhaḷattāya vāḷattāyāti kakkhaḷabhāvāya ceva vāḷabhāvāya ca. Bhedāyāti saṅghabhedāya.	193	
PA_atk-vin02_a3:193_1	Sabbeheva ekajjhanti kassaci chandaṃ anāharitvā gilānepi tattheva ānetvā ekato sannipatitabbaṃ.	193	
PA_atk-vin02_a3:193_2	Tiṇavatthārakena vūpasameyyāti ettha idaṃ kammaṃ tiṇavatthārakasadisattā “tiṇavatthārako”ti	193	
PA_atk-vin02_a3:193_3	vuttaṃ. Yathā hi gūthaṃ vā muttaṃ vā ghaṭṭiyamānaṃ duggandhatāya bādhati, tiṇehi	193	
PA_atk-vin02_a3:193_4	avattharitvā suppaṭicchāditassa panassa so gandho na bādhati; evameva yaṃ adhikaraṇaṃ	193	
PA_atk-vin02_a3:193_5	mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati, taṃ	193	
PA_atk-vin02_a3:193_6	iminā kammena vūpasantaṃ gūthaṃ viya tiṇavatthārakena paṭicchannaṃ suvūpasantaṃ hotīti	193	
PA_atk-vin02_a3:193_7	idaṃ kammaṃ tiṇavatthārakasadisattā “tiṇavatthārako”ti vuttaṃ.	193	
PA_atk-vin02_a3:194	213. Thullavajjanti pārājikañceva saṅghādisesañca. Gihipaṭisaṃyuttanti gihīnaṃ hīnena khuṃsanavambhanadhammikapaṭissavesu āpannaṃ āpattiṃ.	19	
PA_atk-vin02_a3:195_0	214. Evañca pana bhikkhave te bhikkhū tāhi āpattīhi vuṭṭhitā hontīti evaṃ tiṇavatthārakakammavācāya	195	
PA_atk-vin02_a3:195_1	katāya kammavācāpariyosāne yattakā tattha sannipatitā antamaso suttāpi samāpannāpi	195	
PA_atk-vin02_a3:195_2	aññavihitāpi sabbe te bhikkhū yāva upasampadamaṇḍalato paṭṭhāya thullavajjañca gihipaṭisaṃyuttañca	195	
PA_atk-vin02_a3:195_3	ṭhapetvā avasesā āpattiyo āpannā, sabbāhi tāhi āpattīhi vuṭṭhitā honti. Ye pana “na	195	
PA_atk-vin02_a3:195_4	metaṃ khamatī”ti aññamaññaṃ diṭṭhāvikammaṃ karonti, tehi vā saddhiṃ āpattiṃ āpajjitvāpi	195	
PA_atk-vin02_a3:195_5	tattha anāgatā, āgantvā vā chandaṃ datvā pariveṇādīsu nisinnā, te āpattīhi na vuṭṭhahanti.	195	
PA_atk-vin02_a3:195_6	Tena vuttaṃ – “ṭhapetvā diṭṭhāvikammaṃ ṭhapetvā ye na tattha hontī”ti.	195	
PA_atk-vin02_a3:196	Tiṇavatthārakādikathā niṭṭhitā.	19	
PA_atk-vin02_a3:197	Adhikaraṇakathā	19	
PA_atk-vin02_a3:198_0	215. Bhikkhunīnaṃ anupakhajjāti bhikkhunīnaṃ anto pavisitvā. Vivādādhikaraṇādīnaṃ	198	
PA_atk-vin02_a3:198_1	vacanattho duṭṭhadosavaṇṇanāyaṃ vuttoyeva. Vipaccatāya vohāroti cittadukkhatthaṃ	198	
PA_atk-vin02_a3:198_2	vohāro; pharusavacananti attho. Yo tattha anuvādoti yo tesu anuvadantesu upavādo.	198	
PA_atk-vin02_a3:198_3	Anuvadanāti ākāranidassanametaṃ; upavadanāti attho. Anullapanā anubhaṇanāti ubhayaṃ	198	
PA_atk-vin02_a3:198_4	anuvadanavevacanamattameva. Anusampavaṅkatāti punappunaṃ kāyacittavācāhi tattheva	198	
PA_atk-vin02_a3:198_5	sampavaṅkatā; anuvadanabhāvoti attho. Abbhussahanatāti “kasmā evaṃ na upavadissāmi,	198	
PA_atk-vin02_a3:198_6	upavadissāmiyevā”ti ussāhaṃ katvā anuvadanā. Anubalappadānanti purimavacanassa kāraṇaṃ	198	
PA_atk-vin02_a3:198_7	dassetvā pacchimavacanena balappadānaṃ.	198	
PA_atk-vin02_a3:199_0	Kiccayatā karaṇīyatāti ettha kiccameva kiccayaṃ, kiccayassa bhāvo kiccayatā, karaṇīyassa	199	
PA_atk-vin02_a3:199_1	bhāvo karaṇīyatā; ubhayampetaṃ saṅghakammasseva adhivacanaṃ. Apalokanakammantiādi	199	
PA_atk-vin02_a3:199_2	pana tasseva pabhedavacanaṃ. Tattha apalokanakammaṃ nāma sīmaṭṭhakasaṅghaṃ sodhetvā	199	
PA_atk-vin02_a3:199_3	chandārahānaṃ chandaṃ āharitvā samaggassa saṅghassa anumatiyā tikkhattuṃ sāvetvā	199	
PA_atk-vin02_a3:199_4	kattabbakammaṃ. Ñattikammaṃ nāma vuttanayeneva samaggassa saṅghassa anumatiyā ekāya	199	
PA_atk-vin02_a3:199_5	ñattiyā kattabbakammaṃ. Ñattidutiyakammaṃ nāma vuttanayeneva samaggassa saṅghassa	199	
PA_atk-vin02_a3:199_6	anumatiyā ekāya ñattiyā ekāya ca anussāvanāyāti evaṃ ñattidutiyāya anussāvanāya kattabbakammaṃ.	199	
PA_atk-vin02_a3:199_7	Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā	199	
PA_atk-vin02_a3:199_8	tīhi ca anussāvanāhīti evaṃ ñatticatutthāhi tīhi anussāvanāhi kattabbakammaṃ.	199	
PA_atk-vin02_a3:200_0	Tattha apalokanakammaṃ apaloketvāva kātabbaṃ, ñattikammādivasena na kātabbaṃ. Ñattikammampi	200	
PA_atk-vin02_a3:200_1	ekaṃ ñattiṃ ṭhapetvāva kātabbaṃ, apalokanakammādivasena na kātabbaṃ. Ñattidutiyakammaṃ	200	
PA_atk-vin02_a3:200_2	pana apaloketvā kattabbampi atthi, akattabbampi atthi. Tattha sīmāsammuti sīmāsamūhananaṃ	200	
PA_atk-vin02_a3:200_3	kathinadānaṃ kathinubbhāro kuṭivatthudesanā vihāravatthudesanāti imāni cha kammāni	200	
PA_atk-vin02_a3:200_4	garukāni, apaloketvā kātuṃ na vaṭṭanti. Ñattidutiyakammavācaṃ sāvetvāva kātabbāni.	200	
PA_atk-vin02_a3:200_5	Avasesā terasa sammutiyo senāsanaggāhakamatakacīvaradānādisammutiyo cāti evarūpāni	200	
PA_atk-vin02_a3:200_6	lahukakammāni apaloketvāpi kātuṃ vaṭṭanti. Ñattikammañatticatutthakammavasena pana	200	
PA_atk-vin02_a3:200_7	na kātabbameva. Ñatticatutthakammaṃ ñattiñca tisso ca kammavācāyo sāvetvāva kātabbaṃ,	200	
PA_atk-vin02_a3:200_8	apalokanakammādivasena na kātabbanti ayamettha saṅkhepo.	200	
PA_atk-vin02_a3:201_0	Vitthārato pana imāni cattāri kammāni “katihākārehi vipajjantī”tiādinā nayena parivārāvasāne	201	
PA_atk-vin02_a3:201_1	kammavagge etesaṃ vinicchayo āgatoyeva. Yaṃ pana tattha anuttānaṃ, taṃ kammavaggeyeva	201	
PA_atk-vin02_a3:201_2	vaṇṇayissāma. Evañhi sati na aṭṭhāne vaṇṇanā bhavissati, ādito paṭṭhāya ca tassa	201	
PA_atk-vin02_a3:201_3	tassa kammassa viññātattā suviññeyyo bhavissati.	201	
PA_atk-vin02_a3:202	216. Vivādādhikaraṇassa kiṃ mūlantiādīni pāḷivaseneva veditabbāni.	20	
PA_atk-vin02_a3:203	220. “Vivādādhikaraṇaṃ siyā kusala”ntiādīsu yena vivadanti, so cittuppādo vivādo, samathehi ca adhikaraṇīyatāya adhikaraṇanti evamādinā nayena attho daṭṭhabbo.	20	
PA_atk-vin02_a3:204_0	222. Āpattādhikaraṇaṃ siyā akusalaṃ siyā abyākataṃ, natthi āpattādhikaraṇaṃ kusalanti	204	
PA_atk-vin02_a3:204_1	ettha sandhāya bhāsitavasena attho veditabbo. Yasmiñhi pathavikhaṇanādike āpattādhikaraṇe	204	
PA_atk-vin02_a3:204_2	kusalacittaṃ aṅgaṃ hoti, tasmiṃ sati na sakkā vattuṃ “natthi āpattādhikaraṇaṃ kusala”nti,	204	
PA_atk-vin02_a3:204_3	tasmā nayidaṃ aṅgappahonakacittaṃ sandhāya vuttaṃ. Idaṃ pana sandhāya vuttaṃ. Yaṃ	204	
PA_atk-vin02_a3:204_4	tāva āpattādhikaraṇaṃ lokavajjaṃ, taṃ ekantato akusalameva, tattha “siyā akusala”nti	204	
PA_atk-vin02_a3:204_5	vikappo natthi. Yaṃ pana paṇṇattivajjaṃ, taṃ yasmā sañcicca “imaṃ āpattiṃ vītikkamāmī”ti	204	
PA_atk-vin02_a3:204_6	vītikkamantasseva akusalaṃ hoti, asañcicca pana kiñci ajānantassa sahaseyyādivasena	204	
PA_atk-vin02_a3:204_7	āpajjato abyākataṃ hoti, tasmā tattha sañciccāsañciccavasena imaṃ vikappabhāvaṃ sandhāya	204	
PA_atk-vin02_a3:204_8	idaṃ vuttaṃ – “āpattādhikaraṇaṃ siyā akusalaṃ, siyā abyākataṃ, natthi āpattādhikaraṇaṃ kusala”nti.	204	
PA_atk-vin02_a3:205_0	Sace pana “yaṃ kusalacitto āpajjati, idaṃ vuccati āpattādhikaraṇaṃ kusala”nti vadeyya,	205	
PA_atk-vin02_a3:205_1	acittakānaṃ pana eḷakalomapadasodhammādisamuṭṭhānānampi kusalacittaṃ āpajjeyya, na	205	
PA_atk-vin02_a3:205_2	ca tattha vijjamānampi kusalacittaṃ āpattiyā aṅgaṃ. Kāyavacīviññattivasena pana calitappavattānaṃ	205	
PA_atk-vin02_a3:205_3	kāyavācānaṃ aññatarameva aṅgaṃ, tañca rūpakkhandhapariyāpannattā abyākatanti.	205	
PA_atk-vin02_a3:206_0	Yaṃ jānantotiādimhi pana ayamattho – yaṃ cittaṃ āpattiyā aṅgaṃ hoti, tena vatthuṃ	206	
PA_atk-vin02_a3:206_1	jānanto “idaṃ vītikkamāmī”ti ca vītikkamākārena saddhiṃ jānanto sañjānanto vītikkamacetanāvasena	206	
PA_atk-vin02_a3:206_2	cetetvā pakappetvā upakkamavasena maddanto abhivitaritvā nirāsaṅkacittaṃ pesetvā	206	
PA_atk-vin02_a3:206_3	yaṃ āpattādhikaraṇaṃ vītikkamaṃ āpajjati, tassa evaṃ vītikkamato yo vītikkamo, idaṃ	206	
PA_atk-vin02_a3:206_4	vuccati “āpattādhikaraṇaṃ akusala”nti.	206	
PA_atk-vin02_a3:207_0	Abyākatavārepi yaṃ cittaṃ āpattiyā aṅgaṃ hoti, tassa abhāvena ajānanto vītikkamākārena	207	
PA_atk-vin02_a3:207_1	ca saddhiṃ ajānanto asañjānanto āpattiaṅgabhūtāya vītikkamacetanāya abhāvena acetetvā	207	
PA_atk-vin02_a3:207_2	sañcicca maddanassa abhāvena anabhivitaritvā nirāsaṅkacittaṃ apesetvā yaṃ āpattādhikaraṇaṃ	207	
PA_atk-vin02_a3:207_3	vītikkamaṃ āpajjati, tassa evaṃ vītikkamato yo vītikkamo, idaṃ vuccati “āpattādhikaraṇaṃ abyākata”nti.	207	
PA_atk-vin02_a3:208	224. Ayaṃ vivādo no adhikaraṇantiādīsu samathehi adhikaraṇīyatāya abhāvato noadhikaraṇanti evamattho veditabbo.	20	
PA_atk-vin02_a3:209	Adhikaraṇakathā niṭṭhitā.	20	
PA_atk-vin02_a3:210	Adhikaraṇavūpasamanasamathakathā	21	
PA_atk-vin02_a3:211	228. Yāvatikā ca bhikkhū kammappattāti ettha catuvaggakaraṇe kamme cattāro, pañcavaggakaraṇe pañca, dasavaggakaraṇe dasa, vīsativaggakaraṇe vīsati bhikkhū kammappattāti veditabbā.	21	
PA_atk-vin02_a3:212_0	230. Supariggahitanti suṭṭhu pariggahitaṃ katvā sampaṭicchitabbaṃ. Sampaṭicchitvā	212	
PA_atk-vin02_a3:212_1	ca pana “ajja bhaṇḍakaṃ dhovāma, ajja pattaṃ pacāma, ajjeko palibodho atthī”ti mānaniggahatthāya	212	
PA_atk-vin02_a3:212_2	katipāhaṃ atikkāmetabbaṃ.	212	
PA_atk-vin02_a3:213_0	231. Anantāni ceva bhassāni jāyantīti aparimāṇāni ito cito ca vacanāni uppajjanti.	213	
PA_atk-vin02_a3:213_1	“Bhāsānī”tipi pāṭho, ayamevattho. Ubbāhikāya sammannitabboti apaloketvā vā sammannitabbo	213	
PA_atk-vin02_a3:213_2	parato vuttāya ñattidutiyāya vā kammavācāya. Evaṃ sammatehi pana bhikkhūhi visuṃ	213	
PA_atk-vin02_a3:213_3	vā nisīditvā tassāyeva vā parisāya “aññehi asammatehi na kiñci kathetabba”nti sāvetvā	213	
PA_atk-vin02_a3:213_4	taṃ adhikaraṇaṃ vinicchitabbaṃ.	213	
PA_atk-vin02_a3:214_0	233. Tatrāssāti tassaṃ parisati bhaveyya. Neva suttaṃ āgatanti na mātikā āgatā. No	214	
PA_atk-vin02_a3:214_1	suttavibhaṅgoti vinayopi na paguṇo. Byañjanacchāyāya atthaṃ paṭibāhatīti byañjanamattameva	214	
PA_atk-vin02_a3:214_2	gahetvā atthaṃ paṭisedheti. Jātarūparajatakhettavatthupaṭiggahaṇādīsu vinayadharehi	214	
PA_atk-vin02_a3:214_3	bhikkhūhi āpattiyā kāriyamāne disvā “kiṃ ime āpattiyā kāretha, ‘nanu jātarūparajatapaṭiggahaṇā	214	
PA_atk-vin02_a3:214_4	paṭivirato hotī’ti evaṃ sutte paṭiviratimattameva vuttaṃ, natthi ettha āpattī”ti	214	
PA_atk-vin02_a3:214_5	vadati. Aparo dhammakathiko suttassa āgatattā olambetvā nivāsentānaṃ āpattiyā āropiyamānāya	214	
PA_atk-vin02_a3:214_6	“kiṃ imesaṃ āpattiṃ ropetha, ‘nanu parimaṇḍalaṃ nivāsessāmīti sikkhā karaṇīyā’ti	214	
PA_atk-vin02_a3:214_7	evaṃ sikkhākaraṇamattamevettha vuttaṃ, natthi ettha āpattī”ti vadati.	214	
PA_atk-vin02_a3:215	234. Yathā bahutarā bhikkhūti ettha ekenapi adhikā bahutarāva ko pana vādo dvīhi tīhīti.	21	
PA_atk-vin02_a3:216	Adhikaraṇavūpasamanasamathakathā niṭṭhitā.	21	
PA_atk-vin02_a3:217	Tividhasalākaggāhakathā	21	
PA_atk-vin02_a3:218_0	235. Saññattiyāti saññāpanatthāya. Gūḷhakantiādīsu alajjussannāya parisāya gūḷhako	218	
PA_atk-vin02_a3:218_1	salākaggāho kātabbo, lajjussannāya parisāya vivaṭako, bālussannāya sakaṇṇajappako.	218	
PA_atk-vin02_a3:218_2	Vaṇṇāvaṇṇāyo katvāti dhammavādīnañca adhammavādīnañca salākāyo nimittasaññaṃ āropetvā	218	
PA_atk-vin02_a3:218_3	aññamaññaṃ visabhāgā kātabbā. Tato tā sabbāpi cīvarabhoge katvā vuttanayena gāhetabbā.	218	
PA_atk-vin02_a3:218_4	Duggahoti paccukkaḍḍhitabbanti “duggahitā salākāyo”ti vatvā puna gahetvā yāvatatiyaṃ	218	
PA_atk-vin02_a3:218_5	gāhetabbā. Suggahoti sāvetabbanti ekasmimpi dhammavādimhi atirekajāte “suggahitā	218	
PA_atk-vin02_a3:218_6	salākāyo”ti sāvetabbaṃ. Yathā ca te dhammavādino vadanti tathā taṃ adhikaraṇaṃ vūpasametabbanti.	218	
PA_atk-vin02_a3:218_7	Atha yāvatatiyampi adhammavādinova bahutarā honti, ajja “akālo, sve jānissāmā”ti	218	
PA_atk-vin02_a3:218_8	vuṭṭhahitvā alajjīnaṃ pakkhabhedatthāya dhammavādipakkhaṃ pariyesitvā punadivase	218	
PA_atk-vin02_a3:218_9	salākaggāho kātabbo. Ayaṃ gūḷhako salākaggāho.	218	
PA_atk-vin02_a3:219_0	Sakaṇṇajappake pana gahite vattabboti ettha sace saṅghatthero adhammavādisalākaṃ	219	
PA_atk-vin02_a3:219_1	gaṇhāti, so evaṃ avabodhetabbo – “bhante, tumhe mahallakā vayoanuppattā, tumhākaṃ	219	
PA_atk-vin02_a3:219_2	etaṃ na yuttaṃ, ayaṃ pana dhammavādisalākā”ti assa itarā salākā dassetabbā. Sace	219	
PA_atk-vin02_a3:219_3	so taṃ gaṇhāti, dātabbā. Atha neva avabujjhati, tato “mā kassaci ārocehī”ti vattabbo.	219	
PA_atk-vin02_a3:219_4	Sesaṃ vuttanayameva. Vivaṭako vivaṭatthoyeva.	219	
PA_atk-vin02_a3:220	Tividhasalākaggāhakathā niṭṭhitā.	22	
PA_atk-vin02_a3:221	Tassapāpiyasikāvinayakathā	22	
PA_atk-vin02_a3:222_0	238. Pārājikasāmantaṃ vāti ettha methunadhamme pārājikasāmantaṃ nāma dukkaṭaṃ hoti.	222	
PA_atk-vin02_a3:222_1	Adinnādānādīsu thullaccayaṃ. Nibbeṭhentanti “na sarāmī”ti vacanena nibbeṭhayamānaṃ.	222	
PA_atk-vin02_a3:222_2	Ativeṭhetīti “iṅghāyasmā”tiādivacanehi ativeṭhiyati. Sarāmi kho ahaṃ āvusoti pārājikapaṭicchādanatthāya	222	
PA_atk-vin02_a3:222_3	evaṃ paṭijānāti. Puna tena ativeṭhiyamāno “sarāmi kho”ti paṭiññaṃ datvā “idāni maṃ	222	
PA_atk-vin02_a3:222_4	nāsessantī”ti bhayena “davāya me”tiādimāha. Etassa tassapāpiyasikākammaṃ kātabbaṃ.	222	
PA_atk-vin02_a3:222_5	Sace sīlavā bhavissati, vattaṃ paripūretvā paṭippassaddhiṃ labhati, no ce tathā nāsitakova	222	
PA_atk-vin02_a3:222_6	bhavissati. Sesaṃ sabbattha uttānatthamevāti.	222	
PA_atk-vin02_a3:223	Tassapāpiyasikāvinayakathā niṭṭhitā.	22	
PA_atk-vin02_a3:224	Samathakkhandhakavaṇṇanā niṭṭhitā.	22	
PA_atk-vin02_a3:225	5. Khuddakavatthukkhandhakaṃ	22	
PA_atk-vin02_a3:226	Khuddakavatthukathā	22	
PA_atk-vin02_a3:227_0	243. Khuddakavatthukkhandhake – mallamuṭṭhikāti muṭṭhikamallā. Gāmamuddavāti chavirāgamaṇḍanānuyuttā	227	
PA_atk-vin02_a3:227_1	nāgarikamanussā. Gāmamoddavātipi pāṭho; esevattho. Thambheti nhānatitthe nikhaṇitvā ṭhapitatthambhe.	227	
PA_atk-vin02_a3:228_0	Kuṭṭeti iṭṭhakāsilādārukuṭṭānaṃ aññatarasmiṃ. Aṭṭāne nhāyantīti ettha aṭṭānaṃ nāma	228	
PA_atk-vin02_a3:228_1	rukkhaṃ phalakaṃ viya tacchetvā aṭṭhapadākārena rājiyo chinditvā nhānatitthe nikhaṇanti,	228	
PA_atk-vin02_a3:228_2	tattha cuṇṇāni ākiritvā manussā kāyaṃ ghaṃsanti. Gandhabbahatthakenāti nhānatitthe	228	
PA_atk-vin02_a3:228_3	ṭhapitena dārumayahatthena, tena kira cuṇṇāni gahetvā manussā sarīraṃ ghaṃsanti.	228	
PA_atk-vin02_a3:228_4	Kuruvindakasuttiyāti kuruvindakapāsāṇacuṇṇāni lākhāya bandhitvā kataguḷikakalāpako	228	
PA_atk-vin02_a3:228_5	vuccati, taṃ ubhosu antesu gahetvā sarīraṃ ghaṃsanti. Viggayha parikammaṃ kārāpentīti	228	
PA_atk-vin02_a3:228_6	aññamaññaṃ sarīrena sarīraṃ ghaṃsanti. Mallakaṃ nāma makaradantake chinditvā mallakamūlasaṇṭhānena	228	
PA_atk-vin02_a3:228_7	kataṃ mallakanti vuccati, idaṃ gilānassāpi na vaṭṭati.	228	
PA_atk-vin02_a3:229_0	244. Akatamallakaṃ nāma dante acchinditvā kataṃ, idaṃ agilānasseva na vaṭṭati; iṭṭhakākhaṇḍaṃ	229	
PA_atk-vin02_a3:229_1	pana kapālakhaṇḍaṃ vā vaṭṭati. Ukkāsikanti vatthavaṭṭiṃ; tasmā nhāyantassa yassa	229	
PA_atk-vin02_a3:229_2	kassaci nhānasāṭakavaṭṭiyā piṭṭhiṃ ghaṃsituṃ vaṭṭati. Puthupāṇikanti hatthaparikammaṃ	229	
PA_atk-vin02_a3:229_3	vuccati, tasmā sabbesaṃ hatthena piṭṭhiparikammaṃ kātuṃ vaṭṭati.	229	
PA_atk-vin02_a3:230_0	245. Vallikāti kaṇṇato nikkhantamuttolambakādīnaṃ etaṃ adhivacanaṃ; na kevalañca	230	
PA_atk-vin02_a3:230_1	vallikā eva, yaṃkiñci kaṇṇapiḷandhanaṃ antamaso tālapaṇṇampi na vaṭṭati. Pāmaṅganti	230	
PA_atk-vin02_a3:230_2	yaṃkiñci palambakasuttaṃ. Kaṇṭhasuttakanti yaṃkiñci gīvūpagaābharaṇaṃ. Kaṭisuttakanti	230	
PA_atk-vin02_a3:230_3	yaṃkiñci kaṭipiḷandhanaṃ antamaso suttatantumattampi. Ovaṭṭikanti valayaṃ. Kāyūrādīni	230	
PA_atk-vin02_a3:230_4	pākaṭāneva, akkhakānaṃ heṭṭhā bāhābharaṇaṃ yaṃkiñci ābharaṇaṃ na vaṭṭati.	230	
PA_atk-vin02_a3:231_0	246. Dumāsikaṃ vā duvaṅgulaṃ vāti ettha sace kesā antodvemāse dvaṅgulaṃ pāpuṇanti,	231	
PA_atk-vin02_a3:231_1	antodvemāseva chinditabbā. Dvaṅgulehi atikkāmetuṃ na vaṭṭati. Sacepi na dīghā, dvemāsato	231	
PA_atk-vin02_a3:231_2	ekadivasampi atikkāmetuṃ na vaṭṭatiyeva; evamayaṃ ubhayenapi ukkaṭṭhaparicchedova	231	
PA_atk-vin02_a3:231_3	vutto, tato oraṃ pana navaṭṭanabhāvo nāma natthi.	231	
PA_atk-vin02_a3:232_0	Kocchena osaṇṭhentīti kocchena olikhitvā sannisīdāpenti. Phaṇakenāti dantamayādīsu	232	
PA_atk-vin02_a3:232_1	yena kenaci. Hatthaphaṇakenāti hattheneva phaṇakiccaṃ karontā aṅgulīhi osaṇṭhenti.	232	
PA_atk-vin02_a3:232_2	Sitthatelakenāti madhusitthakaniyyāsādīsu yena kenaci cikkalena. Udakatelakenāti	232	
PA_atk-vin02_a3:232_3	udakamissakena telena. Maṇḍanatthāya sabbattha dukkaṭaṃ, uddhalomena pana anulomanipātanatthaṃ	232	
PA_atk-vin02_a3:232_4	hatthaṃ temetvā sīsaṃ puñchitabbaṃ. Uṇhābhitattarajasirānampi allahatthena puñchituṃ vaṭṭati.	232	
PA_atk-vin02_a3:233_0	247. Na bhikkhave ādāse vā udakapatte vāti ettha kaṃsapattādīnipi yesu mukhanimittaṃ	233	
PA_atk-vin02_a3:233_1	paññāyati, sabbāni ādāsasaṅkhameva gacchanti. Kañjiyādīnipi ca udakapattasaṅkhameva.	233	
PA_atk-vin02_a3:233_2	Tasmā yattha katthaci olokentassa dukkaṭaṃ. Ābādhapaccayāti “sañchavi nu kho me vaṇo,	233	
PA_atk-vin02_a3:233_3	udāhu na tāvā”ti jānanatthaṃ; “jiṇṇo nu khomhi no”ti evaṃ āyusaṅkhāraṃ olokanatthampi vaṭṭatīti vuttaṃ.	233	
PA_atk-vin02_a3:234_0	Mukhaṃ ālimpantīti vippasannachavirāgakarehi mukhālepanehi ālimpanti. Ummaddentīti	234	
PA_atk-vin02_a3:234_1	nānāummaddanehi ummaddenti. Cuṇṇentīti mukhacuṇṇakena makkhenti. Manosilikāya mukhaṃ	234	
PA_atk-vin02_a3:234_2	lañchentīti manosilāya tilakādīni lañchanāni karonti, tāni haritālādīhipi na vaṭṭantiyeva.	234	
PA_atk-vin02_a3:234_3	Aṅgarāgādayo pākaṭāyeva. Sabbattha dukkaṭaṃ.	234	
PA_atk-vin02_a3:235_0	248. Na bhikkhave naccaṃ vātiādīsu yaṃkiñci naccaṃ antamaso moranaccampi dassanāya	235	
PA_atk-vin02_a3:235_1	gacchantassa dukkaṭaṃ. Sayampi naccantassa vā naccāpentassa vā dukkaṭameva. Gītampi	235	
PA_atk-vin02_a3:235_2	yaṃkiñci naṭagītaṃ vā sādhugītaṃ vā antamaso dantagītampi “yaṃ gāyissāmā”ti pubbabhāge	235	
PA_atk-vin02_a3:235_3	okūjantā karonti, etampi na vaṭṭati. Sayaṃ gāyantassāpi gāyāpentassāpi dukkaṭameva.	235	
PA_atk-vin02_a3:235_4	Vāditampi yaṃkiñci na vaṭṭati. Yaṃ pana niṭṭhubhanto vā sāsaṅke vā ṭhito accharikaṃ	235	
PA_atk-vin02_a3:235_5	vā phoṭeti, pāṇiṃ vā paharati, tattha anāpatti. Sabbaṃ antarārāme ṭhitassa passato	235	
PA_atk-vin02_a3:235_6	anāpatti. “Passissāmī”ti vihārato vihāraṃ gacchantassa āpattiyeva. Āsanasālāya nisinno	235	
PA_atk-vin02_a3:235_7	passati, anāpatti. “Passissāmī”ti uṭṭhahitvā gacchato āpatti. Vīthiyaṃ ṭhatvā gīvaṃ	235	
PA_atk-vin02_a3:235_8	parivattetvā passatopi āpattiyeva.	235	
PA_atk-vin02_a3:236_0	249. Sarakuttinti sarakiriyaṃ. Bhaṅgo hotīti aladdhaṃ uppādetuṃ na sakkoti; laddhaṃ	236	
PA_atk-vin02_a3:236_1	samāpajjituṃ. Pacchimā janatāti amhākaṃ ācariyāpi upajjhāyāpi evaṃ gāyiṃsūti pacchimo	236	
PA_atk-vin02_a3:236_2	jano diṭṭhānugatiṃ āpajjati; tatheva gāyati. Na bhikkhave āyatakenāti ettha āyatako	236	
PA_atk-vin02_a3:236_3	nāma taṃ taṃ vattaṃ bhinditvā akkharāni vināsetvā pavatto. Dhamme pana suttantavattaṃ	236	
PA_atk-vin02_a3:236_4	nāma atthi, jātakavattaṃ nāma atthi, gāthāvattaṃ nāma atthi, taṃ vināsetvā atidīghaṃ	236	
PA_atk-vin02_a3:236_5	kātuṃ na vaṭṭati. Caturassena vattena parimaṇḍalāni padabyañjanāni dassetabbāni.	236	
PA_atk-vin02_a3:236_6	Sarabhaññanti sarena bhaṇanaṃ. Sarabhaññe kira taraṅgavattadhotakavattagalitavattādīni	236	
PA_atk-vin02_a3:236_7	dvattiṃsa vattāni atthi. Tesu yaṃ icchati, taṃ kātuṃ labhati. Sabbesaṃ padabyañjanaṃ	236	
PA_atk-vin02_a3:236_8	avināsetvā vikāraṃ akatvā samaṇasāruppena caturassena nayena pavattanaṃyeva lakkhaṇaṃ.	236	
PA_atk-vin02_a3:237_0	Bāhiralomiṃ uṇṇinti uṇṇalomāni bahi katvā uṇṇapāvāraṃ pārupanti; tathā dhārentassa	237	
PA_atk-vin02_a3:237_1	dukkaṭaṃ. Lomāni anto katvā pārupituṃ vaṭṭati. Samaṇakappakathā bhūtagāmasikkhāpadavaṇṇanāyaṃ vuttā.	237	
PA_atk-vin02_a3:238_0	251. Na bhikkhave attano aṅgajātanti aṅgajātaṃ chindantasseva thullaccayaṃ. Aññaṃ	238	
PA_atk-vin02_a3:238_1	pana kaṇṇanāsāaṅguliādiṃ yaṃkiñci chindantassa tādisaṃ vā dukkhaṃ uppādentassa dukkaṭaṃ.	238	
PA_atk-vin02_a3:238_2	Ahikīṭadaṭṭhādīsu pana aññaābādhapaccayā vā lohitaṃ vā mocentassa chindantassa vā anāpatti.	238	
PA_atk-vin02_a3:239_0	252. Candanagaṇṭhi uppannā hotīti candanaghaṭikā uppannā hoti. So kira uddhañca adho	239	
PA_atk-vin02_a3:239_1	ca jālāni parikkhipāpetvā gaṅgāya nadiyā kīḷati, tassa nadīsotena vuyhamānā candanagaṇṭhi	239	
PA_atk-vin02_a3:239_2	āgantvā jāle laggā, tamassa purisā āharitvā adaṃsu; evaṃ sā uppannā hoti. Iddhipāṭihāriyanti	239	
PA_atk-vin02_a3:239_3	ettha vikubbaniddhipāṭihāriyaṃ paṭikkhittaṃ, adhiṭṭhāniddhi pana appaṭikkhittāti veditabbā.	239	
PA_atk-vin02_a3:240_0	Na bhikkhave sovaṇṇamayo pattotiādīsu sacepi gihī bhattagge suvaṇṇataṭṭikādīsu byañjanaṃ	240	
PA_atk-vin02_a3:240_1	katvā upanāmenti, āmasitumpi na vaṭṭati. Phalikamayakācamayakaṃsamayāni pana taṭṭikādīni	240	
PA_atk-vin02_a3:240_2	bhājanāni puggalikaparibhogeneva na vaṭṭanti, saṅghikaparibhogena vā gihivikaṭāni	240	
PA_atk-vin02_a3:240_3	vā vaṭṭanti. “Tambalohamayopi pattova na vaṭṭati, thālakaṃ pana vaṭṭatī”ti idaṃ sabbaṃ	240	
PA_atk-vin02_a3:240_4	kurundiyaṃ vuttaṃ. Maṇimayoti ettha pana indanīlādimaṇimayo vutto. Kaṃsamayoti ettha	240	
PA_atk-vin02_a3:240_5	vaṭṭalohamayopi saṅgahito.	240	
PA_atk-vin02_a3:241	253. Likhitunti tanukaraṇatthāyetaṃ vuttaṃ. Pakatimaṇḍalanti makaradantacchinnakamaṇḍalameva.	24	
PA_atk-vin02_a3:242_0	254. Āvaṭṭitvāti aññamaññaṃ paharitvā. Pattādhārakanti ettha “dantavallivettādīhi	242	
PA_atk-vin02_a3:242_1	kate bhūmiādhārake tayo, dāruādhārake dve patte uparūpari ṭhapetuṃ vaṭṭatī”ti kurundiyaṃ	242	
PA_atk-vin02_a3:242_2	vuttaṃ. Mahāaṭṭhakathāyaṃ pana vuttaṃ – “bhūmiādhārake tiṇṇaṃ pattānaṃ anokāso, dve	242	
PA_atk-vin02_a3:242_3	ṭhapetuṃ vaṭṭati. Dāruādhārakadaṇḍādhārakesupi susajjitesu eseva nayo. Bhamakoṭisadiso	242	
PA_atk-vin02_a3:242_4	pana dāruādhārako tīhi daṇḍakehi baddho daṇḍakādhāro ca ekassapi pattassa anokāso,	242	
PA_atk-vin02_a3:242_5	tattha ṭhapetvāpi hatthena gahetvā eva nisīditabbaṃ. Bhūmiyaṃ pana nikkujjitvā ekameva ṭhapetabba”nti.	242	
PA_atk-vin02_a3:243_0	Miḍḍhanteti ālindakamiḍḍhikādīnaṃ ante. Sace pana parivattetvā tattheva patiṭṭhāti,	243	
PA_atk-vin02_a3:243_1	evarūpāya vitthiṇṇāya miḍḍhiyā ṭhapetuṃ vaṭṭati. Paribhaṇḍanteti bāhirapasse katāya	243	
PA_atk-vin02_a3:243_2	tanukamiḍḍhikāya ante. Miḍḍhiyaṃ vuttanayenevetthāpi vinicchayo veditabbo.	243	
PA_atk-vin02_a3:244_0	Coḷakanti yaṃ pattharitvā patto ṭhapīyati; tasmiṃ pana asati kaṭasārake vā taṭṭikāya	244	
PA_atk-vin02_a3:244_1	vā mattikāparibhaṇḍakatāya bhūmiyā vā yattha na dussati, tathārūpāya vālikāya vā	244	
PA_atk-vin02_a3:244_2	ṭhapetuṃ vaṭṭati. Paṃsurajādīsu pana kharabhūmiyaṃ vā ṭhapentassa dukkaṭaṃ. Pattamāḷakaṃ	244	
PA_atk-vin02_a3:244_3	iṭṭhakāhi vā dārūhi vā kātuṃ vaṭṭati. Pattakuṇḍolikāti mahāmukhakuṇḍasaṇṭhānā bhaṇḍakukkhalikā	244	
PA_atk-vin02_a3:244_4	vuccati. Yo laggeyyāti yattha katthaci laggentassa dukkaṭameva. Cīvaravaṃsepi bandhitvā	244	
PA_atk-vin02_a3:244_5	ṭhapetuṃ na vaṭṭati. Bhaṇḍakaṭṭhapanatthameva vā kataṃ hotu nisīdanasayanatthaṃ vā	244	
PA_atk-vin02_a3:244_6	yattha katthaci mañce vā pīṭhe vā ṭhapentassa dukkaṭaṃ, aññena pana bhaṇḍakena saddhiṃ	244	
PA_atk-vin02_a3:244_7	bandhitvā ṭhapetuṃ vaṭṭati. Aṭaniyaṃ bandhitvā olambetuṃ vā vaṭṭati, bandhitvāpi	244	
PA_atk-vin02_a3:244_8	upari ṭhapetuṃ na vaṭṭatiyeva. Sace pana mañco vā pīṭhaṃ vā ukkhipitvā cīvaravaṃsādīsu	244	
PA_atk-vin02_a3:244_9	aṭṭakachannena ṭhapitaṃ hoti, tattha ṭhapetuṃ vaṭṭati. Aṃsavaddhanakena aṃsakūṭe	244	
PA_atk-vin02_a3:244_10	laggetvā aṅke ṭhapetuṃ vaṭṭati. Chatte bhattapūropi aṃsakūṭe laggitapattopi ṭhapetuṃ	2441	
PA_atk-vin02_a3:244_11	na vaṭṭati, bhaṇḍakena pana saddhiṃ bandhitvā vā aṭṭakaṃ katvā vā ṭhapite yo koci ṭhapetuṃ vaṭṭati.	2441	
PA_atk-vin02_a3:245_0	255. Pattahatthenāti ettha na kevalaṃ yassa patto hatthe, so eva pattahattho, na	245	
PA_atk-vin02_a3:245_1	kevalañca kavāṭameva paṇāmetuṃ na labhati; apica kho pana hatthe vā piṭṭhipāde vā	245	
PA_atk-vin02_a3:245_2	yattha katthaci sarīrāvayave pattasmiṃ sati hatthena vā pādena vā sīsena vā yena	245	
PA_atk-vin02_a3:245_3	kenaci sarīrāvayavena kavāṭaṃ vā paṇāmetuṃ ghaṭikaṃ vā ukkhipituṃ sūciṃ vā kuñcikāya	245	
PA_atk-vin02_a3:245_4	apāpurituṃ na labhati. Aṃsakūṭe pana pattaṃ laggetvā yathāsukhaṃ avāpurituṃ labhati.	245	
PA_atk-vin02_a3:246_0	Tumbakaṭāhanti lābukaṭāhaṃ vuccati, taṃ pariharituṃ na vaṭṭati. Labhitvā pana tāvakālikaṃ	246	
PA_atk-vin02_a3:246_1	paribhuñjituṃ vaṭṭati. Ghaṭikaṭāhepi eseva nayo. Ghaṭikaṭāhanti ghaṭikapālaṃ. Abhuṃ	246	
PA_atk-vin02_a3:246_2	meti utrāsavacanametaṃ. Sabbapaṃsukūlikenāti ettha cīvarañca mañcapīṭhañca paṃsukūlaṃ	246	
PA_atk-vin02_a3:246_3	vaṭṭati, ajjhoharaṇīyaṃ pana dinnakameva gahetabbaṃ.	246	
PA_atk-vin02_a3:247_0	Calakānīti cabbetvā apaviddhāmisāni. Aṭṭhikānīti macchamaṃsaaṭṭhikāni. Ucchiṭṭhodakanti	247	
PA_atk-vin02_a3:247_1	mukhavikkhālanodakaṃ. Etesu yaṃkiñci pattena nīharantassa dukkaṭaṃ. Pattaṃ paṭiggahaṃ	247	
PA_atk-vin02_a3:247_2	katvā hatthaṃ dhovitumpi na labhati. Hatthadhotapādadhotaudakampi patte ākiritvā	247	
PA_atk-vin02_a3:247_3	nīharituṃ na vaṭṭati. Anucchiṭṭhaṃ suddhapattaṃ ucchiṭṭhahatthena gaṇhituṃ na vaṭṭati,	247	
PA_atk-vin02_a3:247_4	vāmahatthena panettha udakaṃ āsiñcitvā ekaṃ udakagaṇḍusaṃ gahetvā ucchiṭṭhahatthena	247	
PA_atk-vin02_a3:247_5	gaṇhituṃ vaṭṭati. Ettāvatāpi hi so ucchiṭṭhapatto hoti, hatthaṃ pana bahi udakena	247	
PA_atk-vin02_a3:247_6	vikkhāletvā gahetuṃ vaṭṭati. Macchamaṃsaphalāphalādīni khādanto yaṃ tattha aṭṭhiṃ	247	
PA_atk-vin02_a3:247_7	vā calakaṃ vā chaḍḍetukāmo hoti, taṃ patte ṭhapetuṃ na labhati. Yaṃ pana paṭikhāditukāmo	247	
PA_atk-vin02_a3:247_8	hoti, taṃ patte ṭhapetuṃ labhati. Aṭṭhikakaṇṭakādīni tattheva katvā hatthena luñcitvā	247	
PA_atk-vin02_a3:247_9	khādituṃ vaṭṭati. Mukhato nīhaṭaṃ pana yaṃkiñci puna khāditukāmo hoti, taṃ patte	247	
PA_atk-vin02_a3:247_10	ṭhapetuṃ na labhati. Siṅgiveranāḷikerakhaṇḍāni ḍaṃsitvā puna ṭhapetuṃ labhati.	2471	
PA_atk-vin02_a3:248	256. Namatakanti satthakaveṭhanakaṃ pilotikakhaṇḍaṃ. Daṇḍasatthakanti pipphalakaṃ vā aññampi vā yaṃkiñci daṇḍaṃ yojetvā katasatthakaṃ.	24	
PA_atk-vin02_a3:249_0	Kaṇṇakitā hontīti malaggahitā honti. Kiṇṇena pūretunti kiṇṇacuṇṇena pūretuṃ. Sattuyāti	249	
PA_atk-vin02_a3:249_1	haliddimissakena piṭṭhacuṇṇena. Saritakanti pāsāṇacuṇṇaṃ vuccati; tena pūretuṃ anujānāmīti	249	
PA_atk-vin02_a3:249_2	attho. Madhusitthakena sāretunti madhusitthakena makkhetuṃ. Saritakaṃ paribhijjatīti	249	
PA_atk-vin02_a3:249_3	taṃ makkhitamadhusitthakaṃ bhijjati. Saritasipāṭikanti madhusitthakapilotikaṃ; satthakosakasipāṭiyā	249	
PA_atk-vin02_a3:249_4	pana saritasipāṭikāya anulomāti kurundiyaṃ vuttaṃ. Kathinanti nisseṇimpi tattha attharitabbakaṭasārakakilañjānaṃ	249	
PA_atk-vin02_a3:249_5	aññatarampi. Kathinarajjunti yāya dupaṭṭacīvaraṃ sibbantā kathine cīvarampi bandhanti.	249	
PA_atk-vin02_a3:249_6	Kathinaṃ nappahotīti dīghassa bhikkhuno pamāṇena kataṃ kathinaṃ; tattha rassassa	249	
PA_atk-vin02_a3:249_7	bhikkhuno cīvaraṃ patthariyamānaṃ nappahoti, antoyeva hoti; daṇḍake na pāpuṇātīti	249	
PA_atk-vin02_a3:249_8	attho. Daṇḍakathinanti tassa majjhe itarassa bhikkhuno pamāṇena aññaṃ nisseṇiṃ bandhituṃ anujānāmīti attho.	249	
PA_atk-vin02_a3:250_0	Bidalakanti daṇḍakathinappamāṇena kaṭasārakassa pariyante paṭisaṃharitvā duguṇakaraṇaṃ.	250	
PA_atk-vin02_a3:250_1	Salākanti dupaṭṭacīvarassa antare pavesanasalākaṃ. Vinandhanarajjunti mahānisseṇiyā	250	
PA_atk-vin02_a3:250_2	saddhiṃ khuddakaṃ nisseṇiṃ vinandhituṃ rajjuṃ. Vinandhanasuttanti khuddakanisseṇiyā	250	
PA_atk-vin02_a3:250_3	cīvaraṃ vinandhituṃ suttakaṃ. Vinandhitvā cīvaraṃ sibbetunti tena suttakena tattha	250	
PA_atk-vin02_a3:250_4	cīvaraṃ vinandhitvā sibbituṃ. Visamā hontīti kāci khuddakā honti, kāci mahantā. Kaḷimbhakanti	250	
PA_atk-vin02_a3:250_5	pamāṇasaññākaraṇaṃ yaṃkiñci tālapaṇṇādiṃ. Moghasuttakanti vaḍḍhakīnaṃ dārūsu kāḷasuttena	250	
PA_atk-vin02_a3:250_6	viya haliddisuttena saññākaraṇaṃ. Aṅguliyā paṭiggaṇhantīti sūcimukhaṃ aṅguliyā paṭicchanti.	250	
PA_atk-vin02_a3:250_7	Paṭiggahanti aṅgulikosakaṃ.	250	
PA_atk-vin02_a3:251_0	257. Āvesanavitthakaṃ nāma yaṃkiñci pāticaṅkoṭakādi. Uccavatthukanti paṃsuṃ ākiritvā	251	
PA_atk-vin02_a3:251_1	uccavatthukaṃ kātuṃ anujānāmīti attho. Ogumphetvā ullittāvalittaṃ kātunti chadanaṃ	251	
PA_atk-vin02_a3:251_2	odhunitvā ghanadaṇḍakaṃ katvā anto ceva bahi ca mattikāya limpitunti attho. Goghaṃsikāyāti	251	
PA_atk-vin02_a3:251_3	veḷuṃ vā rukkhadaṇḍaṃ vā antokatvā tena saddhiṃ saṅgharitunti attho. Bandhanarajjunti	251	
PA_atk-vin02_a3:251_4	tathā saṅgharitassa bandhanarajjuṃ.	251	
PA_atk-vin02_a3:252	258. Kaṭacchuparissāvanaṃ nāma tīsu daṇḍakesu vinandhitvā kataṃ.	25	
PA_atk-vin02_a3:253_0	259. Yo na dadeyyāti aparissāvanakasseva yo na dadāti, tassa āpatti. Yo pana attano	253	
PA_atk-vin02_a3:253_1	hatthe parissāvane vijjamānepi yācati, tassa na akāmā dātabbaṃ. Daṇḍaparissāvananti	253	
PA_atk-vin02_a3:253_2	rajakānaṃ khāraparissāvanaṃ viya catūsu pādesu baddhanisseṇikāya sāṭakaṃ bandhitvā	253	
PA_atk-vin02_a3:253_3	majjhedaṇḍake udakaṃ āsiñcitabbaṃ, taṃ ubhopi koṭṭhāse pūretvā parissavati. Ottharakaṃ	253	
PA_atk-vin02_a3:253_4	nāma yaṃ udake ottharitvā ghaṭakena udakaṃ gaṇhanti, tañhi catūsu daṇḍakesu vatthaṃ	253	
PA_atk-vin02_a3:253_5	bandhitvā udake cattāro khāṇuke nikhaṇitvā tesu bandhitvā sabbapariyante udakato	253	
PA_atk-vin02_a3:253_6	mocetvā majjhe ottharitvā ghaṭena udakaṃ gaṇhanti. Makasakuṭikāti cīvarakuṭikā vuccati.	253	
PA_atk-vin02_a3:254_0	260. Abhisannakāyāti semhādidosussannakāyā. Aggaḷavaṭṭi nāma dvārabāhāya samappamāṇoyeva	254	
PA_atk-vin02_a3:254_1	aggaḷatthambho vuccati, yattha tīṇi cattāri chiddāni katvā sūciyo denti. Kapisīsakaṃ	254	
PA_atk-vin02_a3:254_2	nāma dvārabāhaṃ vijjhitvā tattha pavesito aggaḷapāsako vuccati. Sūcikāti tattha majjhe	254	
PA_atk-vin02_a3:254_3	chiddaṃ katvā pavesitā. Ghaṭikāti upari yojitā. Maṇḍalikaṃ kātunti nīcavatthukaṃ	254	
PA_atk-vin02_a3:254_4	cinituṃ. Dhūmanettanti dhūmanikkhamanachiddaṃ. Vāsetunti gandhena vāsetuṃ. Udakaṭṭhānanti	254	
PA_atk-vin02_a3:254_5	udakatthapanaṭṭhānaṃ. Tattha ghaṭena udakaṃ ṭhapetvā sarāvakena vaḷañjetabbaṃ. Koṭṭhakoti dvārakoṭṭhako.	254	
PA_atk-vin02_a3:255_0	261. Tisso paṭicchādiyoti ettha jantāgharapaṭicchādi ca udakapaṭicchādi ca parikammaṃ	255	
PA_atk-vin02_a3:255_1	karontasseva vaṭṭati, sesesu abhivādanādīsu na vaṭṭati. Vatthapaṭicchādi sabbakammesu	255	
PA_atk-vin02_a3:255_2	vaṭṭati. Udakaṃ na hotīti nhānodakaṃ na hoti.	255	
PA_atk-vin02_a3:256_0	262. Tulanti paṇṇikānaṃ viya udakaubbāhanakatulaṃ. Karakaṭako vuccati goṇe vā yojetvā	256	
PA_atk-vin02_a3:256_1	hatthehi vā gahetvā dīghavarattādīhi ākaḍḍhanayantaṃ. Cakkavaṭṭakanti arahaṭaghaṭiyantaṃ.	256	
PA_atk-vin02_a3:256_2	Cammakhaṇḍaṃ nāma tulāya vā karakaṭake vā yojetabbakaṃ cammabhājanaṃ. Pākaṭā hotīti	256	
PA_atk-vin02_a3:256_3	aparikkhittā hoti. Udakapuñchanīti daṇḍamayāpi visāṇamayāpi dārumayāpi vaṭṭati, tassā	256	
PA_atk-vin02_a3:256_4	asati coḷakenāpi udakaṃ paccuddharituṃ vaṭṭati.	256	
PA_atk-vin02_a3:257_0	263. Udakamātikanti udakassa āgamanamātikaṃ. Nillekhajantāgharaṃ nāma āviddhapakkhapāsakaṃ	257	
PA_atk-vin02_a3:257_1	vuccati, gopānasīnaṃ upari maṇḍale pakkhapāsake ṭhapetvā katakūṭacchadanassetaṃ nāmaṃ.	257	
PA_atk-vin02_a3:257_2	Cātumāsaṃ nisīdanenāti nisīdanena cattāro māse na vippavasitabbanti attho.	257	
PA_atk-vin02_a3:258_0	264. Pupphābhikiṇṇesūti pupphehi santhatesu. Namatakaṃ nāma eḷakalomehi kataṃ avāyimaṃ	258	
PA_atk-vin02_a3:258_1	cammakhaṇḍaparihārena paribhuñjitabbaṃ. Āsittakūpadhānaṃ nāma tambalohena vā rajatena	258	
PA_atk-vin02_a3:258_2	vā katāya peḷāya etaṃ adhivacanaṃ, paṭikkhittattā pana dārumayāpi na vaṭṭati. Maḷorikāti	258	
PA_atk-vin02_a3:258_3	daṇḍadhārako vuccati. Yaṭṭhiādhārakapaṇṇādhārakapacchikapiṭṭhānipi ettheva paviṭṭhāni.	258	
PA_atk-vin02_a3:258_4	Ādhārakasaṅkhepagamanato hi paṭṭhāya chiddaṃ viddhampi aviddhampi vaṭṭatiyeva. Ekabhājaneti	258	
PA_atk-vin02_a3:258_5	ettha sace eko bhikkhu bhājanato phalaṃ vā pūvaṃ vā gahetvā gacchati, tasmiṃ apagate	258	
PA_atk-vin02_a3:258_6	itarassa sesakaṃ bhuñjituṃ vaṭṭati. Itarassāpi tasmiṃ khīṇe puna gahetuṃ vaṭṭati.	258	
PA_atk-vin02_a3:259_0	265. Aṭṭhahaṅgehīti ettha ekekenapi aṅgena samannāgatassa antosīmāya vā nissīmaṃ	259	
PA_atk-vin02_a3:259_1	gantvā nadīādīsu vā nikkujjituṃ vaṭṭatiyeva. Evaṃ nikkujjite pana patte tassa gehe	259	
PA_atk-vin02_a3:259_2	koci deyyadhammo na gahetabbo – “asukassa gehe bhikkhaṃ mā gaṇhitthā”ti aññesu vihāresupi	259	
PA_atk-vin02_a3:259_3	pesetabbaṃ. Ukkujjanakāle pana yāvatatiyaṃ yācāpetvā hatthapāsaṃ vijahāpetvā ñattidutiyakammena ukkujjitabbo.	259	
PA_atk-vin02_a3:260_0	268. Purakkhatvāti aggato katvā. Saṃharantūti saṃhariyantu. Celapaṭikanti celasantharaṃ.	260	
PA_atk-vin02_a3:260_1	So kira “sace ahaṃ puttaṃ lacchāmi, akkamissati me bhagavā celapaṭika”nti iminā ajjhāsayena	260	
PA_atk-vin02_a3:260_2	santhari, abhabbo cesa puttalābhāya; tasmā bhagavā na akkami. Yadi akkameyya, pacchā	260	
PA_atk-vin02_a3:260_3	puttaṃ alabhanto “nāyaṃ sabbaññū”ti diṭṭhiṃ gaṇheyya. Idaṃ tāva bhagavato anakkamane	260	
PA_atk-vin02_a3:260_4	kāraṇaṃ. Yasmā pana bhikkhūpi ye ajānantā akkameyyuṃ, te gihīnaṃ paribhūtā bhaveyyuṃ;	260	
PA_atk-vin02_a3:260_5	tasmā bhikkhū paribhavato mocetuṃ sikkhāpadaṃ paññapesi. Idaṃ sikkhāpadapaññāpane kāraṇaṃ.	260	
PA_atk-vin02_a3:261_0	Maṅgalatthāya yāciyamānenāti apagatagabbhā vā hotu garugabbhā vā, evarūpesu ṭhānesu	261	
PA_atk-vin02_a3:261_1	maṅgalatthāya yāciyamānena akkamituṃ vaṭṭati. Dhotapādakaṃ nāma pādadhovanaṭṭhāne	261	
PA_atk-vin02_a3:261_2	dhotehi pādehi akkamanatthāya paccattharaṇaṃ atthataṃ hoti, taṃ akkamituṃ vaṭṭati.	261	
PA_atk-vin02_a3:262_0	269. Katakaṃ nāma padumakaṇṇikākāraṃ pādaghaṃsanatthaṃ kaṇṭake uṭṭhāpetvā kataṃ.	262	
PA_atk-vin02_a3:262_1	Taṃ vaṭṭaṃ vā hotu caturassādibhedaṃ vā, bāhulikānuyogattā paṭikkhittameva, neva	262	
PA_atk-vin02_a3:262_2	paṭiggahetuṃ na paribhuñjituṃ vaṭṭati. Sakkharāti pāsāṇo vuccati; pāsāṇapheṇakopi	262	
PA_atk-vin02_a3:262_3	vaṭṭati. Vidhūpananti vījanī vuccati. Tālavaṇṭaṃ pana tālapaṇṇehi vā kataṃ hotu veḷudantavilīvehi	262	
PA_atk-vin02_a3:262_4	vā morapiñchehi vā cammavikatīhi vā sabbaṃ vaṭṭati. Makasabījanī dantamayavisāṇamayadaṇḍakāpi	262	
PA_atk-vin02_a3:262_5	vaṭṭati, vākamayabījaniyā ketakapārohakuntālapaṇṇādimayāpi saṅgahitā.	262	
PA_atk-vin02_a3:263_0	270. Gilānassa chattanti ettha yassa kāyaḍāho vā pittakopo vā hoti, cakkhu vā dubbalaṃ,	263	
PA_atk-vin02_a3:263_1	añño vā koci ābādho vinā chattena uppajjati, tassa gāme vā araññe vā chattaṃ vaṭṭati.	263	
PA_atk-vin02_a3:263_2	Vasse pana cīvaraguttatthaṃ vāḷamigacorabhayesu ca attaguttatthampi vaṭṭati. Ekapaṇṇacchattaṃ	263	
PA_atk-vin02_a3:263_3	pana sabbattheva vaṭṭati.	263	
PA_atk-vin02_a3:264_0	Asissāti asi assa. Vijjotalatīti vijjotati. Daṇḍasammutinti ettha pamāṇayutto catuhatthoyeva	264	
PA_atk-vin02_a3:264_1	daṇḍo sammannitvā dātabbo. Tato ūnātiritto vināpi sammutiyā sabbesaṃ vaṭṭati. Sikkā	264	
PA_atk-vin02_a3:264_2	pana agilānassa na vaṭṭati, gilānassāpi sammannitvāva dātabbā.	264	
PA_atk-vin02_a3:265	273. Romanthakassāti ettha ṭhapetvā romanthakaṃ sesānaṃ āgataṃ uggāraṃ mukhe sandhāretvā gilantānaṃ āpatti. Sace pana asandhāritameva paragalaṃ gacchati, vaṭṭati.	26	
PA_atk-vin02_a3:266	Yaṃ diyyamānanti yaṃ dāyakehi diyyamānaṃ paṭiggahitabhājanato bahi patitaṃ, taṃ bhikkhunā sāmaṃ gahetvā paribhuñjituṃ anujānāmīti attho. Idaṃ bhojanavagge vaṇṇitameva.	26	
PA_atk-vin02_a3:267_0	274. Kuppaṃ karissāmīti saddaṃ karissāmi. Nakhādīhi nakhacchedane āpatti natthi,	267	
PA_atk-vin02_a3:267_1	anurakkhaṇatthaṃ pana nakhacchedanaṃ anuññātaṃ. Vīsatimaṭṭhanti vīsatipi nakhe likhitamaṭṭhe	267	
PA_atk-vin02_a3:267_2	kārāpenti. Malamattanti nakhato malamattaṃ apakaḍḍhituṃ anujānāmīti attho.	267	
PA_atk-vin02_a3:268_0	275. Khurasipāṭikanti khurakosakaṃ. Massuṃ kappāpentīti kattariyā massuṃ chedāpenti.	268	
PA_atk-vin02_a3:268_1	Massuṃ vaḍḍhāpentīti massuṃ dīghaṃ kārenti. Golomikanti hanukamhi dīghaṃ katvā ṭhapitaṃ	268	
PA_atk-vin02_a3:268_2	eḷakamassu vuccati. Caturassakanti catukoṇaṃ. Parimukhanti ure lomasaṃharaṇaṃ. Aḍḍhadukanti	268	
PA_atk-vin02_a3:268_3	udare lomarājiṭṭhapanaṃ. Āpatti dukkaṭassāti massukappāpanādīsu sabbattha āpatti	268	
PA_atk-vin02_a3:268_4	dukkaṭassa. Ābādhappaccayā sambādhe lomanti gaṇḍavaṇarudhiādiābādhappaccayā. Kattarikāyāti	268	
PA_atk-vin02_a3:268_5	gaṇḍavaṇarudhisīsarogābādhappaccayā. Sakkharādīhi nāsikālomaggāhāpane āpatti natthi.	268	
PA_atk-vin02_a3:268_6	Anurakkhaṇatthaṃ pana saṇḍāso anuññāto. Na bhikkhave palitaṃ gāhāpetabbanti ettha	268	
PA_atk-vin02_a3:268_7	yaṃ bhamukāya vā nalāṭe vā dāṭhikāya vā uggantvā bībhacchaṃ ṭhitaṃ, tādisaṃ lomaṃ	268	
PA_atk-vin02_a3:268_8	palitaṃ vā apalitaṃ vā gāhāpetuṃ vaṭṭati.	268	
PA_atk-vin02_a3:269	277. Kaṃsapattharikāti kaṃsabhaṇḍavāṇijā. Bandhanamattanti vāsikattarayaṭṭhiādīnaṃ bandhanamattaṃ.	26	
PA_atk-vin02_a3:270_0	278. Na bhikkhave akāyabandhanenāti ettha abandhitvā nikkhamantena yattha sarati,	270	
PA_atk-vin02_a3:270_1	tattha bandhitabbaṃ. Āsanasālāya bandhissāmīti gantuṃ vaṭṭati. Saritvā yāva na bandhati,	270	
PA_atk-vin02_a3:270_2	na tāva piṇḍāya caritabbaṃ. Kalābukaṃ nāma bahurajjukaṃ. Deḍḍubhakaṃ nāma udakasappasīsasadisaṃ.	270	
PA_atk-vin02_a3:270_3	Murajaṃ nāma murajavaṭṭisaṇṭhānaṃ veṭhetvā kataṃ. Maddavīṇaṃ nāma pāmaṅgasaṇṭhānaṃ.	270	
PA_atk-vin02_a3:270_4	Īdisañhi ekampi na vaṭṭati, pageva bahūni. Paṭṭikaṃ sūkarantakanti ettha pakativītā	270	
PA_atk-vin02_a3:270_5	vā macchakaṇṭakavāyimā vā paṭṭikā vaṭṭati, sesā kuñjaracchikādibhedā na vaṭṭanti.	270	
PA_atk-vin02_a3:270_6	Sūkarantakaṃ nāma kuñjikākosakasaṇṭhānaṃ hoti. Ekarajjukaṃ pana muddikakāyabandhanañca	270	
PA_atk-vin02_a3:270_7	sūkarantakaṃ anulometi. Anujānāmi bhikkhave murajaṃ maddavīṇanti idaṃ dasāsuyeva	270	
PA_atk-vin02_a3:270_8	anuññātaṃ. Pāmaṅgadasā cettha catunnaṃ upari na vaṭṭati. Sobhaṇaṃ nāma veṭhetvā mukhavaṭṭisibbanaṃ.	270	
PA_atk-vin02_a3:270_9	Guṇakaṃ nāma mudiṅgasaṇṭhānena sibbanaṃ; evaṃ sibbitā hi antā thirā honti. Pavanantoti pāsanto vuccati.	270	
PA_atk-vin02_a3:271_0	280. Hatthisoṇḍakaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ	271	
PA_atk-vin02_a3:271_1	coḷikaitthīnaṃ nivāsanaṃ viya. Macchavāḷakaṃ nāma ekato dasantaṃ ekato pāsantaṃ olambetvā	271	
PA_atk-vin02_a3:271_2	nivatthaṃ. Catukaṇṇakaṃ nāma upari dve, heṭṭhato dveti evaṃ cattāro kaṇṇe dassetvā	271	
PA_atk-vin02_a3:271_3	nivatthaṃ. Tālavaṇṭakaṃ nāma tālavaṇṭākārena sāṭakaṃ olambetvā nivāsanaṃ. Satavalikaṃ	271	
PA_atk-vin02_a3:271_4	nāma dīghasāṭakaṃ anekakkhattuṃ obhañjitvā ovaṭṭikaṃ karontena nivatthaṃ, vāmadakkhiṇapassesu	271	
PA_atk-vin02_a3:271_5	vā nirantaraṃ valiyo dassetvā nivatthaṃ. Sace pana jāṇuto paṭṭhāya ekā vā dve vā	271	
PA_atk-vin02_a3:271_6	valiyo paññāyanti, vaṭṭati.	271	
PA_atk-vin02_a3:272_0	Saṃvelliyaṃ nivāsentīti mallakammakārādayo viya kacchaṃ bandhitvā nivāsenti; evaṃ	272	
PA_atk-vin02_a3:272_1	nivāsetuṃ gilānassapi maggappaṭipannassapi na vaṭṭati. Yampi maggaṃ gacchantā ekaṃ	272	
PA_atk-vin02_a3:272_2	vā dve vā koṇe ukkhipitvā antaravāsakassa upari laggenti, anto vā ekaṃ kāsāvaṃ tathā	272	
PA_atk-vin02_a3:272_3	nivāsetvā bahi aparaṃ nivāsenti, sabbaṃ na vaṭṭati. Gilāno pana anto kāsāvassa ovaṭṭikaṃ	272	
PA_atk-vin02_a3:272_4	dassetvā aparaṃ upari nivāsetuṃ labhati. Agilānena dve nivāsentena saguṇaṃ katvā	272	
PA_atk-vin02_a3:272_5	nivāsetabbāni. Iti yañca idha paṭikkhittaṃ, yañca sekhiyavaṇṇanāyaṃ; taṃ sabbaṃ vajjetvā	272	
PA_atk-vin02_a3:272_6	nibbikāraṃ timaṇḍalaṃ paṭicchādentena parimaṇḍalaṃ nivāsetabbaṃ. Yaṃkiñci vikāraṃ	272	
PA_atk-vin02_a3:272_7	karonto dukkaṭā na muccati. Na bhikkhave gihipārutaṃ pārupitabbanti evaṃ paṭikkhittaṃ	272	
PA_atk-vin02_a3:272_8	gihipārutaṃ apārupitvā, ubho kaṇṇe samaṃ katvā pārupanaṃ parimaṇḍalapārupanaṃ nāma, taṃ pārupitabbaṃ.	272	
PA_atk-vin02_a3:273_0	Tattha yaṃkiñci setapaṭapārutaṃ paribbājakapārutaṃ ekasāṭakapārutaṃ soṇḍapārutaṃ	273	
PA_atk-vin02_a3:273_1	antepurikapārutaṃ mahājeṭṭhakapārutaṃ kuṭipavesakapārutaṃ brāhmaṇapārutaṃ pāḷikārakapārutanti	273	
PA_atk-vin02_a3:273_2	evamādi parimaṇḍalalakkhaṇato aññathā pārutaṃ, sabbametaṃ gihipārutaṃ nāma. Tasmā	273	
PA_atk-vin02_a3:273_3	yathā setapaṭā aḍḍhapālakanigaṇṭhā pārupanti, yathā ca ekacce paribbājakā uraṃ vivaritvā	273	
PA_atk-vin02_a3:273_4	dvīsu aṃsakūṭesu pāvuraṇaṃ ṭhapenti, yathā ca ekasāṭakā manussā nivatthasāṭakassa	273	
PA_atk-vin02_a3:273_5	ekenantena piṭṭhiṃ pārupitvā ubho kaṇṇe ubhosu aṃsakūṭesu ṭhapenti, yathā ca surāsoṇḍādayo	273	
PA_atk-vin02_a3:273_6	sāṭakena gīvaṃ parikkhipantā ubho ante udare vā olambenti; piṭṭhiyaṃ vā khipanti,	273	
PA_atk-vin02_a3:273_7	yathā ca antepurikāyo akkhitārakamattaṃ dassetvā oguṇṭhikaṃ pārupanti, yathā ca mahājeṭṭhā	273	
PA_atk-vin02_a3:273_8	dīghasāṭakaṃ nivāsetvā tasseva ekenantena sakalasarīraṃ pārupanti, yathā ca kassakā	273	
PA_atk-vin02_a3:273_9	khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekenantena	273	
PA_atk-vin02_a3:273_10	sarīraṃ pārupanti, yathā ca brāhmaṇā ubhinnaṃ upakacchakānaṃ antarena sāṭakaṃ pavesetvā	2731	
PA_atk-vin02_a3:273_11	aṃsakūṭesu pakkhipanti, yathā ca pāḷikārako bhikkhu ekaṃsapārupanena pārutaṃ vāmabāhuṃ	2731	
PA_atk-vin02_a3:273_12	vivaritvā cīvaraṃ aṃsakūṭaṃ āropeti; evaṃ apārupitvā sabbepi ete aññe ca evarūpe	2731	
PA_atk-vin02_a3:273_13	pārupanadose vajjetvā nibbikāraṃ parimaṇḍalaṃ pārupitabbaṃ. Tathā apārupitvā ārāme	2731	
PA_atk-vin02_a3:273_14	vā antaraghare vā anādarena yaṃkiñci vikāraṃ karontassa dukkaṭaṃ.	2731	
PA_atk-vin02_a3:274	281. Muṇḍavaṭṭīti yathā rañño kuhiñci gacchato parikkhārabhaṇḍavahanamanussāti adhippāyo. Antarākājanti majjhe laggetvā dvīhi vahitabbabhāraṃ.	27	
PA_atk-vin02_a3:275	282. Acakkhussanti cakkhūnaṃ hitaṃ na hoti; parihāniṃ janeti. Nacchādetīti na ruccati. Aṭṭhaṅgulaparamanti manussānaṃ pamāṇaṅgulena aṭṭhaṅgulaparamaṃ. Atimaṭāhakanti atikhuddakaṃ.	27	
PA_atk-vin02_a3:276_0	283. Dāyaṃ ālimpentīti tiṇavanādīsu aggiṃ denti. Paṭagginti paṭiaggiṃ. Parittanti	276	
PA_atk-vin02_a3:276_1	appaharitakaraṇena vā parikhākhaṇanena vā parittāṇaṃ. Ettha pana anupasampanne sati	276	
PA_atk-vin02_a3:276_2	sayaṃ aggiṃ dātuṃ na labhati, asati aggimpi dātuṃ labhati, bhūmiṃ tacchetvā tiṇānipi	276	
PA_atk-vin02_a3:276_3	harituṃ, parikhampi khaṇituṃ, allasākhaṃ bhañjitvāpi aggiṃ nibbāpetuṃ labhati, senāsanaṃ	276	
PA_atk-vin02_a3:276_4	pattaṃ vā appattaṃ vā tathā nibbāpetuṃ labhatiyeva. Udakena pana kappiyeneva labhati, na itarena.	276	
PA_atk-vin02_a3:277_0	284. Sati karaṇīyeti sukkhakaṭṭhādiggahaṇakicce sati. Porisiyanti purisappamāṇaṃ.	277	
PA_atk-vin02_a3:277_1	Āpadāsūti vāḷamigādayo vā disvā maggamūḷho vā disā oloketukāmo hutvā davaḍāhaṃ vā	277	
PA_atk-vin02_a3:277_2	udakoghaṃ vā āgacchantaṃ disvā evarūpāsu āpadāsu atiuccampi rukkhaṃ ārohituṃ vaṭṭati.	277	
PA_atk-vin02_a3:278_0	285. Kalyāṇavākkaraṇāti madhurasaddā. Chandaso āropemāti vedaṃ viya sakkatabhāsāya	278	
PA_atk-vin02_a3:278_1	vācanāmaggaṃ āropema. Sakāya niruttiyāti ettha sakā nirutti nāma sammāsambuddhena	278	
PA_atk-vin02_a3:278_2	vuttappakāro māgadhiko vohāro.	278	
PA_atk-vin02_a3:279	286. Lokāyataṃ nāma sabbaṃ ucchiṭṭhaṃ, sabbaṃ anucchiṭṭhaṃ, seto kāko, kāḷo bako; iminā ca iminā ca kāraṇenāti evamādiniratthakakāraṇapaṭisaṃyuttaṃ titthiyasatthaṃ.	27	
PA_atk-vin02_a3:280	288. Antarā ahosīti antaritā ahosi paṭicchannā.	28	
PA_atk-vin02_a3:281	289. Ābādhappaccayāti yassa ābādhassa lasuṇaṃ bhesajjaṃ; tappaccayāti attho.	28	
PA_atk-vin02_a3:282	290. Passāvapādukanti ettha pādukā iṭṭhakāhipi silāhipi dārūhipi kātuṃ vaṭṭati. Vaccapādukāyapi eseva nayo. Pariveṇanti vaccakuṭiparikkhepabbhantaraṃ.	28	
PA_atk-vin02_a3:283_0	293. Yathādhammo kāretabboti dukkaṭavatthumhi dukkaṭena pācittiyavatthumhi pācittiyena	283	
PA_atk-vin02_a3:283_1	kāretabbo. Paharaṇatthaṃ kataṃ paharaṇīti vuccati, yassa kassaci āvudhasaṅkhātassetaṃ	283	
PA_atk-vin02_a3:283_2	adhivacanaṃ, taṃ ṭhapetvā aññaṃ sabbaṃ lohabhaṇḍaṃ anujānāmīti attho. Katakañca kumbhakārikañcāti	283	
PA_atk-vin02_a3:283_3	ettha katakaṃ vuttameva. Kumbhakārikañcāti dhaniyasseva sabbamattikāmayakuṭi vuccati.	283	
PA_atk-vin02_a3:283_4	Sesaṃ sabbattha uttānamevāti.	283	
PA_atk-vin02_a3:284	Khuddakavatthukathā niṭṭhitā.	28	
PA_atk-vin02_a3:285	Khuddakavatthukkhandhakavaṇṇanā niṭṭhitā.	28	
PA_atk-vin02_a3:286	6. Senāsanakkhandhakaṃ	28	
PA_atk-vin02_a3:287	Vihārānujānanakathā	28	
PA_atk-vin02_a3:288_0	294. Senāsanakkhandhake – apaññattaṃ hotīti ananuññātaṃ hoti. Vihāro nāma aḍḍhayogādimuttako	288	
PA_atk-vin02_a3:288_1	avasesāvāso. Aḍḍhayogoti supaṇṇavaṅkagehaṃ. Pāsādoti dīghapāsādo. Hammiyanti upariākāsatale	288	
PA_atk-vin02_a3:288_2	patiṭṭhitakūṭāgāro pāsādoyeva. Guhāti iṭṭhakāguhā silāguhā dāruguhā paṃsuguhā. Āgatānāgatassa	288	
PA_atk-vin02_a3:288_3	cātuddisassa saṅghassāti āgatassa ca anāgatassa ca catūsu disāsu appaṭihatacārassa	288	
PA_atk-vin02_a3:288_4	cātuddisassa saṅghassa.	288	
PA_atk-vin02_a3:289_0	295. Anumodanagāthāsu – sītaṃ uṇhanti utuvisabhāgavasena vuttaṃ. Sisire cāpi vuṭṭhiyoti	289	
PA_atk-vin02_a3:289_1	ettha sisiroti samphusitakavāto vuccati. Vuṭṭhiyoti ujukameghavuṭṭhiyo eva. Etāni	289	
PA_atk-vin02_a3:289_2	sabbāni paṭihantīti imināva padena yojetabbāni.	289	
PA_atk-vin02_a3:290_0	Paṭihaññatīti vihārena paṭihaññati. Leṇatthanti nilīyanatthaṃ. Sukhatthanti sītādiparissayābhāvena	290	
PA_atk-vin02_a3:290_1	sukhavihāratthaṃ. Jhāyituñca vipassitunti idampi padadvayaṃ “sukhatthañcā”ti imināva	290	
PA_atk-vin02_a3:290_2	padena yojetabbaṃ. Idañhi vuttaṃ hoti – sukhatthañca vihāradānaṃ, katamaṃ sukhatthaṃ?	290	
PA_atk-vin02_a3:290_3	Jhāyituṃ vipassituñca yaṃ sukhaṃ, tadatthaṃ. Atha vā parapadenapi yojetabbaṃ – jhāyituñca	290	
PA_atk-vin02_a3:290_4	vipassituñca vihāradānaṃ; idha jhāyissanti vipassissantīti dadato vihāradānaṃ saṅghassa	290	
PA_atk-vin02_a3:290_5	aggaṃ buddhena vaṇṇitaṃ. Vuttañhetaṃ – “so ca sabbadado hoti, yo dadāti upassaya”nti.	290	
PA_atk-vin02_a3:291_0	Yasmā ca aggaṃ vaṇṇitaṃ, “tasmā hi paṇḍito poso”ti gāthā. Vāsayettha bahussuteti	291	
PA_atk-vin02_a3:291_1	ettha vihāre pariyattibahussute ca paṭivedhabahussute ca vāseyya. Tesaṃ annañcāti	291	
PA_atk-vin02_a3:291_2	yaṃ tesaṃ anucchavikaṃ annañca pānañca vatthāni ca mañcapīṭhādisenāsanāni ca, taṃ	291	
PA_atk-vin02_a3:291_3	sabbaṃ tesu ujubhūtesu akuṭilacittesu. Dadeyyāti nidaheyya. Tañca kho vippasannena	291	
PA_atk-vin02_a3:291_4	cetasā na cittappasādaṃ virādhetvā, evaṃ vippasannacittassa hi te tassa dhammaṃ desenti…pe…	291	
PA_atk-vin02_a3:291_5	parinibbāti anāsavoti.	291	
PA_atk-vin02_a3:292_0	296. Āviñchanacchiddaṃ āviñchanarajjunti ettha rajju nāma sacepi dīpinaṅguṭṭhena	292	
PA_atk-vin02_a3:292_1	katā hoti, vaṭṭatiyeva; na kāci na vaṭṭati. Tīṇi tāḷānīti tisso kuñcikāyo. Yantakaṃ	292	
PA_atk-vin02_a3:292_2	sūcikanti ettha yaṃ yaṃ jānāti taṃ taṃ yantakaṃ, tassa vivaraṇasūcikañca kātuṃ vaṭṭati.	292	
PA_atk-vin02_a3:292_3	Vedikāvātapānaṃ nāma cetiye vedikāsadisaṃ. Jālavātapānaṃ nāma jālakabaddhaṃ. Salākavātapānaṃ	292	
PA_atk-vin02_a3:292_4	nāma thambhakavātapānaṃ. Cakkalikanti ettha coḷakapādapuñchanaṃ bandhituṃ anujānāmīti	292	
PA_atk-vin02_a3:292_5	attho. Vātapānabhisīti vātapānappamāṇena bhisiṃ katvā bandhituṃ anujānāmīti attho.	292	
PA_atk-vin02_a3:292_6	Miḍḍhinti miḍḍhakaṃ. Bidalamañcakanti vettamañcaṃ; veḷuvilīvehi vā vītaṃ.	292	
PA_atk-vin02_a3:293_0	297. Āsandikoti caturassapīṭhaṃ vuccati. Uccakampi āsandikanti vacanato ekatobhāgena	293	
PA_atk-vin02_a3:293_1	dīghapīṭhameva hi aṭṭhaṅgulapādakaṃ vaṭṭati, caturassaāsandiko pana pamāṇātikkantopi	293	
PA_atk-vin02_a3:293_2	vaṭṭatīti veditabbo. Sattaṅgo nāma tīsu disāsu apassayaṃ katvā katamañco, ayampi	293	
PA_atk-vin02_a3:293_3	pamāṇātikkanto vaṭṭati. Bhaddapīṭhanti vettamayaṃ pīṭhaṃ vuccati. Pīṭhikāti pilotikābaddhapīṭhameva.	293	
PA_atk-vin02_a3:293_4	Eḷakapādapīṭhaṃ nāma dārupaṭṭikāya upari pāde ṭhapetvā bhojanaphalakaṃ viya katapīṭhaṃ	293	
PA_atk-vin02_a3:293_5	vuccati. Āmalakavaṭṭikapīṭhaṃ nāma āmalakākārena yojitaṃ bahupādakapīṭhaṃ. Imāni	293	
PA_atk-vin02_a3:293_6	tāva pāḷiyaṃ āgatapīṭhāni. Dārumayaṃ pana sabbaṃ pīṭhaṃ vaṭṭatīti ayamettha vinicchayo.	293	
PA_atk-vin02_a3:293_7	Kocchanti usiramayaṃ vā muñjapabbajamayaṃ vā.	293	
PA_atk-vin02_a3:294_0	Aṭṭhaṅgulaparamaṃ mañcapaṭipādakanti ettha manussānaṃ pamāṇaṅgulameva aṭṭhaṅgulaṃ.	294	
PA_atk-vin02_a3:294_1	Cimilikā nāma parikammakatāya bhūmiyā chavisaṃrakkhaṇatthāya attharaṇaṃ vuccati.	294	
PA_atk-vin02_a3:294_2	Rukkhatūlanti simbalirukkhādīnaṃ yesaṃ kesañci rukkhānaṃ tūlaṃ. Latātūlanti khīravalliādīnaṃ	294	
PA_atk-vin02_a3:294_3	yāsaṃ kāsañci vallīnaṃ tūlaṃ. Poṭakitūlanti poṭakitiṇādīnaṃ yesaṃ kesañci tiṇajātikānaṃ	294	
PA_atk-vin02_a3:294_4	antamaso ucchunaḷādīnampi tūlaṃ. Etehi tīhi sabbabhūtagāmā saṅgahitā honti. Rukkhavallitiṇajātiyo	294	
PA_atk-vin02_a3:294_5	hi muñcitvā añño bhūtagāmo nāma natthi, tasmā yassa kassaci bhūtagāmassa tūlaṃ bimbohane	294	
PA_atk-vin02_a3:294_6	vaṭṭati, bhisiṃ pana pāpuṇitvā sabbampetaṃ akappiyatūlanti vuccati. Na kevalañca	294	
PA_atk-vin02_a3:294_7	bimbohane etaṃ tūlameva, haṃsamorādīnaṃ sabbasakuṇānaṃ sīhādīnaṃ sabbacatuppadānañca	294	
PA_atk-vin02_a3:294_8	lomampi vaṭṭati. Piyaṅgupupphabakuḷapupphādi pana yaṃkiñci pupphaṃ na vaṭṭati. Tamālapattaṃ	294	
PA_atk-vin02_a3:294_9	suddhameva na vaṭṭati, missakaṃ pana vaṭṭati. Bhisīnaṃ anuññātaṃ pañcavidhaṃ uṇṇāditūlampi vaṭṭati.	294	
PA_atk-vin02_a3:295_0	Addhakāyikānīti upaḍḍhakāyappamāṇāni, yesu kaṭito paṭṭhāya yāva sīsaṃ upadahanti.	295	
PA_atk-vin02_a3:295_1	Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ minīyamānaṃ	295	
PA_atk-vin02_a3:295_2	vidatthi ceva caturaṅgulañca hoti, majjhaṭṭhānaṃ muṭṭhiratanaṃ hoti. Dīghato pana	295	
PA_atk-vin02_a3:295_3	diyaḍḍharatanaṃ vā dviratanaṃ vāti kurundiyaṃ vuttaṃ. Ayaṃ sīsappamāṇassa ukkaṭṭhaparicchedo.	295	
PA_atk-vin02_a3:295_4	Ito uddhaṃ na vaṭṭati, heṭṭhā pana vaṭṭati. Agilānassa sīsupadhānañca pādupadhānañcāti	295	
PA_atk-vin02_a3:295_5	dvayameva vaṭṭati. Gilānassa bimbohanāni santharitvā upari paccattharaṇaṃ katvā nipajjitumpi	295	
PA_atk-vin02_a3:295_6	vaṭṭati. “Yāni pana bhisīnaṃ anuññātāni pañca kappiyatūlāni, tehi bimbohanaṃ mahantampi	295	
PA_atk-vin02_a3:295_7	vaṭṭatī”ti phussadevatthero āha. Vinayadharaupatissatthero pana “bimbohanaṃ karissāmī’ti	295	
PA_atk-vin02_a3:295_8	kappiyatūlaṃ vā akappiyatūlaṃ vā pakkhipitvā karontassa pamāṇameva vaṭṭatī”ti āha.	295	
PA_atk-vin02_a3:296_0	Pañca bhisiyoti pañcahi uṇṇādīhi pūritabhisiyo. Tūlagaṇanāya hi etāsaṃ gaṇanā vuttā.	296	
PA_atk-vin02_a3:296_1	Tattha uṇṇaggahaṇena na kevalaṃ eḷakalomameva gahitaṃ, ṭhapetvā manussalomaṃ yaṃkiñci	296	
PA_atk-vin02_a3:296_2	kappiyākappiyamaṃsajātīnaṃ pakkhicatuppadānaṃ lomaṃ, sabbaṃ idha uṇṇaggahaṇeneva	296	
PA_atk-vin02_a3:296_3	gahitaṃ. Tasmā channaṃ cīvarānaṃ channaṃ anulomacīvarānañca aññatarena bhisicchaviṃ	296	
PA_atk-vin02_a3:296_4	katvā taṃ sabbaṃ pakkhipitvā bhisiṃ kātuṃ vaṭṭati. Eḷakalomāni pana apakkhipitvā	296	
PA_atk-vin02_a3:296_5	kambalameva catugguṇaṃ vā pañcaguṇaṃ vā pakkhipitvā katāpi uṇṇabhisisaṅkhyameva gacchati.	296	
PA_atk-vin02_a3:297_0	Coḷabhisiādīsu yaṃkiñci navacoḷaṃ vā purāṇacoḷaṃ vā saṃharitvā vā anto pakkhipitvā	297	
PA_atk-vin02_a3:297_1	vā katā coḷabhisi, yaṃkiñci vākaṃ pakkhipitvā katā vākabhisi, yaṃkiñci tiṇaṃ pakkhipitvā	297	
PA_atk-vin02_a3:297_2	katā tiṇabhisi, aññatra suddhatamālapattaṃ yaṃkiñci paṇṇaṃ pakkhipitvā katā paṇṇabhisīti	297	
PA_atk-vin02_a3:297_3	veditabbā. Tamālapattaṃ pana aññena missameva vaṭṭati, suddhaṃ na vaṭṭati. Bhisiyā	297	
PA_atk-vin02_a3:297_4	pamāṇaniyamo natthi, mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti	297	
PA_atk-vin02_a3:297_5	etāsaṃ anurūpato sallakkhetvā attano rucivasena pamāṇaṃ kātabbaṃ. Yaṃ panetaṃ uṇṇādipañcavidhatūlampi	297	
PA_atk-vin02_a3:297_6	bhisiyaṃ vaṭṭati, taṃ “masūrakepi vaṭṭatī”ti kurundiyaṃ vuttaṃ. Etena masūrakaṃ paribhuñjituṃ	297	
PA_atk-vin02_a3:297_7	vaṭṭatīti siddhaṃ hoti.	297	
PA_atk-vin02_a3:298_0	Mañcabhisiṃ pīṭhe santharantīti mañcabhisiṃ pīṭhe attharanti; attharaṇatthāya harantīti	298	
PA_atk-vin02_a3:298_1	yujjati. Ullokaṃ akaritvāti heṭṭhā cimilikaṃ adatvā. Phositunti rajanena vā haliddiyā	298	
PA_atk-vin02_a3:298_2	vā upari phusitāni dātuṃ. Bhattikammanti bhisicchaviyā upari bhattikammaṃ. Hatthabhattinti pañcaṅgulibhattiṃ.	298	
PA_atk-vin02_a3:299_0	298. Ikkāsanti rukkhaniyyāsaṃ vā silesaṃ vā. Piṭṭhamaddanti piṭṭhakhaliṃ. Kuṇḍakamattikanti	299	
PA_atk-vin02_a3:299_1	kuṇḍakamissakamattikaṃ. Sāsapakuṭṭanti sāsapapiṭṭhaṃ. Sitthatelakanti vilīnamadhusitthakaṃ.	299	
PA_atk-vin02_a3:299_2	Accussannaṃ hotīti bindu bindu hutvā tiṭṭhati. Paccuddharitunti puñchituṃ. Gaṇḍumattikanti	299	
PA_atk-vin02_a3:299_3	gaṇḍuppādagūthamattikaṃ. Kasāvanti āmalakaharītakānaṃ kasāvaṃ.	299	
PA_atk-vin02_a3:300_0	299. Na bhikkhave paṭibhānacittanti ettha na kevalaṃ itthipurisarūpameva, tiracchānarūpampi	300	
PA_atk-vin02_a3:300_1	antamaso gaṇḍuppādarūpampi bhikkhuno sayaṃ kātuṃ vā “karohī”ti vattuṃ vā na vaṭṭati,	300	
PA_atk-vin02_a3:300_2	“upāsaka dvārapālaṃ karohī”ti vattumpi na labbhati. Jātakapakaraṇaasadisadānādīni	300	
PA_atk-vin02_a3:300_3	pana pasādanīyāni nibbidāpaṭisaṃyuttāni vā vatthūni parehi kārāpetuṃ labbhati. Mālākammādīni	300	
PA_atk-vin02_a3:300_4	sayampi kātuṃ labbhati.	300	
PA_atk-vin02_a3:301_0	300. Aḷakamandāti ekaṅgaṇā manussābhikiṇṇā. Tayo gabbheti ettha sivikāgabbhoti caturassagabbho.	301	
PA_atk-vin02_a3:301_1	Nāḷikāgabbhoti vitthārato diguṇatiguṇāyāmo dīghagabbho. Hammiyagabbhoti ākāsatale	301	
PA_atk-vin02_a3:301_2	kūṭāgāragabbho vā muṇḍacchadanagabbho vā.	301	
PA_atk-vin02_a3:302_0	Kalaṅkapādakanti rukkhaṃ vijjhitvā tattha khāṇuke ākoṭetvā kataṃ, taṃ āharimaṃ bhittipādaṃ	302	
PA_atk-vin02_a3:302_1	jiṇṇakuṭṭapādassa upatthambhanatthaṃ bhūmiyaṃ patiṭṭhāpetuṃ anujānāmīti attho. Parittāṇakiṭikanti	302	
PA_atk-vin02_a3:302_2	vassaparittāṇatthaṃ kiṭikaṃ. Uddasudhanti vacchakagomayena ceva chārikāya ca saddhiṃ madditamattikaṃ.	302	
PA_atk-vin02_a3:303_0	Āḷindo nāma pamukhaṃ vuccati. Paghanaṃ nāma yaṃ nikkhamantā ca pavisantā ca pādehi	303	
PA_atk-vin02_a3:303_1	hananti, tassa vihāradvāre ubhato kuṭṭaṃ nīharitvā katapadesassetaṃ adhivacanaṃ,	303	
PA_atk-vin02_a3:303_2	“paghāna”ntipi vuccati. Pakuṭṭanti majjhe gabbhassa samantā pariyāgāro vuccati. “Pakuṭa”ntipi	303	
PA_atk-vin02_a3:303_3	pāṭho. Osārakanti anāḷindake vihāre vaṃsaṃ datvā tato daṇḍake osāretvā katachadanapamukhaṃ.	303	
PA_atk-vin02_a3:303_4	Saṃsāraṇakiṭiko nāma cakkalayutto kiṭiko.	303	
PA_atk-vin02_a3:304	301. Pānīyabhājananti pivantānaṃ pānīyadānabhājanaṃ. Uḷuṅko ca thālakañca pānīyasaṅkhassa anulomāni.	30	
PA_atk-vin02_a3:305	303. Apesīti dīghadārumhi khāṇuke pavesetvā kaṇṭakasākhāhi vinandhitvā kataṃ dvārathakanakaṃ. Palighoti gāmadvāresu viya cakkayuttaṃ dvārathakanakaṃ.	30	
PA_atk-vin02_a3:306	305. Assatarīhi yuttā rathā assatarīrathā. Āmuttamaṇikuṇḍalāti āmuttamaṇikuṇḍalāni.	30	
PA_atk-vin02_a3:307	Parinibbutoti kilesaparinibbānena parinibbuto. Sītibhūtoti kilesātapābhāvena sītibhūto. Nirūpadhīti kilesupadhiabhāvena nirūpadhīti vuccati.	30	
PA_atk-vin02_a3:308	Sabbā āsattiyo chetvāti rūpādīsu vā visayesu sabbabhavesu vā patthanāyo chinditvā. Hadaye daranti citte kilesadarathaṃ vinetvā. Veyyāyikanti vayakaraṇaṃ vuccati.	30	
PA_atk-vin02_a3:309_0	307. Ādeyyavācoti tassa vacanaṃ bahū janā ādiyitabbaṃ sotabbaṃ maññantīti attho.	309	
PA_atk-vin02_a3:309_1	Ārāme akaṃsūti ye sadhanā, te attano dhanena akaṃsu. Ye mandadhanā ceva adhanā ca,	309	
PA_atk-vin02_a3:309_2	tesaṃ dhanaṃ adāsi. Iti so satasahassakahāpaṇe satasahassagghanakañca bhaṇḍaṃ datvā	309	
PA_atk-vin02_a3:309_3	pañcacattālīsayojanike addhāne yojane yojane vihārapatiṭṭhānaṃ katvā sāvatthiṃ agamāsi.	309	
PA_atk-vin02_a3:310_0	Koṭisantharaṃ santharāpesīti kahāpaṇakoṭiyā kahāpaṇakoṭiṃ paṭipādetvā santhari. Ye	310	
PA_atk-vin02_a3:310_1	tattha rukkhā vā pokkharaṇiyo vā tesaṃ parikkhepappamāṇaṃ gahetvā aññasmiṃ ṭhāne	310	
PA_atk-vin02_a3:310_2	santharitvā adāsi. Evamassa aṭṭhārasakoṭikaṃ nidhānaṃ parikkhayaṃ agamāsi.	310	
PA_atk-vin02_a3:311	Kumārassa etadahosīti gahapatino evaṃ bahudhanaṃ cajantassāpi mukhassa vippasannākāraṃ disvā etaṃ ahosi. Koṭṭhakaṃ māpesīti sattabhūmikaṃ dvārakoṭṭhakapāsādaṃ māpesi.	31	
PA_atk-vin02_a3:312_0	Atha kho anāthapiṇḍiko gahapati jetavane vihāre kārāpesi…pe… maṇḍape kārāpesīti aparāhipi	312	
PA_atk-vin02_a3:312_1	aṭṭhārasahi koṭīhi ete vihārādayo kārāpesi aṭṭhakarīsappamāṇāya bhūmiyā. Vipassissa	312	
PA_atk-vin02_a3:312_2	hi bhagavato punabbasumitto gahapati yojanappamāṇaṃ bhūmiṃ suvaṇṇiṭṭhakāsantharena	312	
PA_atk-vin02_a3:312_3	kiṇitvā vihāraṃ kārāpesi. Sikhissa pana sirivaḍḍho gahapati tigāvutappamāṇaṃ suvaṇṇayaṭṭhisantharena,	312	
PA_atk-vin02_a3:312_4	vessabhussa sotthijo gahapati aḍḍhayojanappamāṇaṃ suvaṇṇaphālasantharena, kakusandhassa	312	
PA_atk-vin02_a3:312_5	pana accuto gahapati gāvutappamāṇaṃ suvaṇṇahatthipadasantharena, koṇāgamanassa uggo	312	
PA_atk-vin02_a3:312_6	gahapati aḍḍhagāvutappamāṇaṃ suvaṇṇiṭṭhakāsantharena, kassapassa sumaṅgalo gahapati	312	
PA_atk-vin02_a3:312_7	vīsatiusabhappamāṇaṃ suvaṇṇakacchapasantharena, amhākaṃ bhagavato sudatto gahapati	312	
PA_atk-vin02_a3:312_8	aṭṭhakarīsappamāṇaṃ bhūmiṃ kahāpaṇasantharena kiṇitvā vihāraṃ kārāpesīti; evaṃ anupubbena	312	
PA_atk-vin02_a3:312_9	parihāyanti sampattiyoti alameva sabbasampattīsu virajjituṃ alaṃ vimuccitunti.	312	
PA_atk-vin02_a3:313_0	308. Khaṇḍanti bhinnokāso. Phullanti phalitokāso. Paṭisaṅkharissatīti pākatikaṃ karissati.	313	
PA_atk-vin02_a3:313_1	Laddhanavakammena pana bhikkhunā vāsipharasunikhādanādīni gahetvā sayaṃ na kātabbaṃ,	313	
PA_atk-vin02_a3:313_2	katākataṃ jānitabbaṃ.	313	
PA_atk-vin02_a3:314_0	310. Piṭṭhito piṭṭhito gantvāti thero kira gilāne paṭijagganto jiṇṇe vuḍḍhe saṅgaṇhanto	314	
PA_atk-vin02_a3:314_1	sabbapacchato āgacchati. Idamassa cārittaṃ. Tena vuttaṃ – “piṭṭhito piṭṭhito gantvā”ti.	314	
PA_atk-vin02_a3:314_2	Aggāsananti therāsanaṃ. Aggodakanti dakkhiṇodakaṃ. Aggapiṇḍanti saṅghattherapiṇḍaṃ.	314	
PA_atk-vin02_a3:314_3	Antarā satthīnaṃ karitvāti catunnaṃ pādānaṃ antare karitvā.	314	
PA_atk-vin02_a3:315	315. Patiṭṭhāpesīti aṭṭhārasakoṭipariccāgaṃ katvā patiṭṭhāpesi. Evaṃ sabbāpi catupaṇṇāsakoṭiyo pariccaji.	31	
PA_atk-vin02_a3:316	Vihārānujānanakathā niṭṭhitā.	31	
PA_atk-vin02_a3:317	Āsanappaṭibāhanādikathā	31	
PA_atk-vin02_a3:318_0	316. Vippakatabhojanoti antaraghare vā vihāre vā araññe vā yattha katthaci bhuñjamāno	318	
PA_atk-vin02_a3:318_1	bhikkhu aniṭṭhite bhojane na vuṭṭhāpetabbo. Antaraghare pacchā āgatena bhikkhaṃ gahetvā	318	
PA_atk-vin02_a3:318_2	gantabbaṃ. Sace manussā vā bhikkhū vā “pavisathā”ti vadanti, “mayi pavisante bhikkhū	318	
PA_atk-vin02_a3:318_3	uṭṭhahissantī”ti vattabbaṃ. “Etha, bhante, āsanaṃ atthī”ti vuttena pana pavisitabbaṃ.	318	
PA_atk-vin02_a3:318_4	Sace koci kiñci na vadati, āsanasālaṃ gantvā atisamīpaṃ agantvā sabhāgaṭṭhāne ṭhātabbaṃ.	318	
PA_atk-vin02_a3:318_5	Okāse kate “pavisathā”ti vuttena pana pavisitabbaṃ. Sace pana yaṃ āsanaṃ tassa pāpuṇāti,	318	
PA_atk-vin02_a3:318_6	tattha abhuñjanto bhikkhu nisinno hoti, taṃ uṭṭhāpetuṃ vaṭṭati. Yāgukhajjakādīsu	318	
PA_atk-vin02_a3:318_7	pana yaṃkiñci pivitvā vā khāditvā vā yāva añño āgacchati, tāva nisinnaṃ rittahatthampi	318	
PA_atk-vin02_a3:318_8	vuṭṭhāpetuṃ na vaṭṭati. Vippakatabhojanoyeva hi so hoti.	318	
PA_atk-vin02_a3:319_0	Sace vuṭṭhāpetīti sace āpattiṃ atikkamitvāpi vuṭṭhāpetiyeva. Pavārito ca hotīti yaṃ	319	
PA_atk-vin02_a3:319_1	so vuṭṭhāpeti, ayañca bhikkhu pavārito ca hoti, tena vattabbo – “gaccha udakaṃ āharāhī”ti.	319	
PA_atk-vin02_a3:319_2	Vuḍḍhatarañhi bhikkhuṃ āṇāpetuṃ idameva ekaṃ ṭhānanti. Sace so udakampi na āharati,	319	
PA_atk-vin02_a3:319_3	tato yañca navakatarena kattabbaṃ, taṃ dassento “sādhukaṃ sitthānī”tiādimāha.	319	
PA_atk-vin02_a3:320_0	Gilānassa patirūpaṃ seyyanti ettha yo kāsabhagandarātisārādīhi gilāno hoti, kheḷamallakavaccakapālādīni	320	
PA_atk-vin02_a3:320_1	ṭhapetabbāni honti. Kuṭṭhi vā hoti, senāsanaṃ dūseti; evarūpassa heṭṭhāpāsādapaṇṇasālādīsu	320	
PA_atk-vin02_a3:320_2	aññataraṃ ekamantaṃ senāsanaṃ dātabbaṃ. Yasmiṃ vasante senāsanaṃ na dussati, tassa	320	
PA_atk-vin02_a3:320_3	varaseyyāpi dātabbāva. Yopi sinehapānavirecananatthukammādīsu yaṃkiñci bhesajjaṃ	320	
PA_atk-vin02_a3:320_4	karoti, sabbo so gilānoyeva, tassāpi sallakkhetvā patirūpaṃ senāsanaṃ dātabbaṃ. Lesakappenāti	320	
PA_atk-vin02_a3:320_5	appakena sīsābādhādimattena. Bhikkhū gaṇetvāti “ettakā nāma bhikkhū”ti vihāre bhikkhūnaṃ paricchedaṃ ñatvā.	320	
PA_atk-vin02_a3:321	Āsanappaṭibāhanādikathā niṭṭhitā.	32	
PA_atk-vin02_a3:322	Senāsanaggāhakathā	32	
PA_atk-vin02_a3:323_0	318. Seyyāti mañcaṭṭhānāni vuccanti. Seyyaggenāti seyyāparicchedena, vassūpanāyikadivase	323	
PA_atk-vin02_a3:323_1	kālaṃ ghosetvā ekamañcaṭṭhānaṃ ekassa bhikkhuno gāhetuṃ anujānāmīti attho. Seyyaggena	323	
PA_atk-vin02_a3:323_2	gāhentāti seyyāparicchedena gāhiyamānā. Seyyā ussārayiṃsūti mañcaṭṭhānāni atirekāni	323	
PA_atk-vin02_a3:323_3	ahesuṃ. Vihāraggādīsupi eseva nayo. Anubhāganti puna aparampi bhāgaṃ dātuṃ. Atimandesu	323	
PA_atk-vin02_a3:323_4	hi bhikkhūsu ekekassa bhikkhuno dve tīṇi pariveṇāni dātabbāni. Na akāmā dātabboti	323	
PA_atk-vin02_a3:323_5	anicchāya na dātabbo. Tattha vassūpanāyikadivase gahite anubhāge pacchā āgatānaṃ	323	
PA_atk-vin02_a3:323_6	na attano aruciyā so anubhāgo dātabbo. Sace pana yena gahito, so ca attano ruciyā	323	
PA_atk-vin02_a3:323_7	taṃ anubhāgaṃ vā paṭhamabhāgaṃ vā deti, vaṭṭati.	323	
PA_atk-vin02_a3:324_0	Nissīme ṭhitassāti upacārasīmato bahi ṭhitassa. Anto upacārasīmāya pana dūre ṭhitassāpi	324	
PA_atk-vin02_a3:324_1	labbhatiyeva. Senāsanaṃ gahetvāti vassūpanāyikadivase gahetvā. Sabbakālaṃ paṭibāhantīti	324	
PA_atk-vin02_a3:324_2	catumāsaccayena utukālepi paṭibāhanti. Tīsu senāsanaggāhesu purimako ca pacchimako	324	
PA_atk-vin02_a3:324_3	cāti ime dve gāhā thāvarā.	324	
PA_atk-vin02_a3:325_0	Antarāmuttake ayaṃ vinicchayo – ekasmiṃ vihāre mahālābhasenāsanaṃ hoti. Senāsanasāmikā	325	
PA_atk-vin02_a3:325_1	vassūpagataṃ bhikkhuṃ sabbapaccayehi sakkaccaṃ upaṭṭhahitvā pavāretvā gamanakāle	325	
PA_atk-vin02_a3:325_2	bahuṃ samaṇaparikkhāraṃ denti. Mahātherā dūratopi āgantvā vassūpanāyikadivase taṃ	325	
PA_atk-vin02_a3:325_3	gahetvā phāsuṃ vasitvā vutthavassā lābhaṃ gaṇhitvā pakkamanti. Āvāsikā “mayaṃ etthuppannaṃ	325	
PA_atk-vin02_a3:325_4	lābhaṃ na labhāma, niccaṃ āgantukamahātherāva labhanti, teyeva naṃ āgantvā paṭijaggissantī”ti	325	
PA_atk-vin02_a3:325_5	palujjantampi na olokenti. Bhagavā tassa paṭijagganatthaṃ “aparajjugatāya pavāraṇāya	325	
PA_atk-vin02_a3:325_6	āyatiṃ vassāvāsatthāya antarāmuttako gāhetabbo”ti āha.	325	
PA_atk-vin02_a3:326_0	Taṃ gāhentena saṅghatthero vattabbo – “bhante antarāmuttakasenāsanaṃ gaṇhathā”ti.	326	
PA_atk-vin02_a3:326_1	Sace gaṇhāti, dātabbaṃ; no ce eteneva upāyena anutheraṃ ādiṃ katvā yo gaṇhāti, tassa	326	
PA_atk-vin02_a3:326_2	antamaso sāmaṇerassāpi dātabbaṃ. Tena taṃ senāsanaṃ aṭṭhamāse paṭijaggitabbaṃ. Chadanabhittibhūmīsu	326	
PA_atk-vin02_a3:326_3	yaṃ kiñci khaṇḍaṃ vā phullaṃ vā hoti, taṃ sabbaṃ paṭisaṅkharitabbaṃ. Uddesaparipucchādīhi	326	
PA_atk-vin02_a3:326_4	divasaṃ khepetvā rattiṃ tattha vasitumpi vaṭṭati. Rattiṃ pariveṇe vasitvā tattha	326	
PA_atk-vin02_a3:326_5	divasaṃ khepetumpi vaṭṭati. Rattindivaṃ tattheva vasitumpi vaṭṭati. Utukāle āgatānaṃ	326	
PA_atk-vin02_a3:326_6	vuḍḍhānaṃ na paṭibāhitabbaṃ. Vassūpanāyikadivase pana sampatte sace saṅghatthero	326	
PA_atk-vin02_a3:326_7	“mayhaṃ idaṃ senāsanaṃ dethā”ti vadati, na labhati. “Bhante, idaṃ antarāmuttakaṃ	326	
PA_atk-vin02_a3:326_8	gahetvā aṭṭhamāse ekena bhikkhunā paṭijaggita”nti vatvā na dātabbaṃ. Aṭṭhamāse paṭijaggakabhikkhusseva gahitaṃ hoti.	326	
PA_atk-vin02_a3:327_0	Yasmiṃ pana senāsane ekasaṃvacchare dvikkhattuṃ paccaye denti chamāsaccayena chamāsaccayena,	327	
PA_atk-vin02_a3:327_1	taṃ antarāmuttakaṃ na gāhetabbaṃ. Yasmiṃ vā tikkhattuṃ denti catumāsaccayena catumāsaccayena,	327	
PA_atk-vin02_a3:327_2	yasmiṃ vā catukkhattuṃ denti temāsaccayena temāsaccayena, taṃ antarāmuttakaṃ na gāhetabbaṃ.	327	
PA_atk-vin02_a3:327_3	Paccayeneva hi taṃ paṭijagganaṃ labhissati. Yasmiṃ pana ekasaṃvacchare sakideva bahupaccaye	327	
PA_atk-vin02_a3:327_4	denti, etaṃ antarāmuttakaṃ gāhetabbanti. Ayaṃ tāva antovasse vassūpanāyikadivasena	327	
PA_atk-vin02_a3:327_5	pāḷiyaṃ āgatasenāsanaggāhakathā.	327	
PA_atk-vin02_a3:328_0	Ayaṃ pana senāsanaggāho nāma duvidho hoti – utukāle ca vassāvāse ca. Tattha utukāle	328	
PA_atk-vin02_a3:328_1	tāva keci āgantukā bhikkhū purebhattaṃ āgacchanti, keci pacchābhattaṃ paṭhamayāmaṃ	328	
PA_atk-vin02_a3:328_2	vā majjhimayāmaṃ vā pacchimayāmaṃ vā ye yadā āgacchanti, tesaṃ tadāva bhikkhū uṭṭhāpetvā	328	
PA_atk-vin02_a3:328_3	senāsanaṃ dātabbaṃ. Akālo nāma natthi. Senāsanapaññāpakena pana paṇḍitena bhavitabbaṃ,	328	
PA_atk-vin02_a3:328_4	ekaṃ vā dve vā mañcaṭṭhānāni ṭhapetabbāni. Sace vikāle eko vā dve vā therā āgacchanti,	328	
PA_atk-vin02_a3:328_5	te vattabbā – “bhante, ādito paṭṭhāya vuṭṭhāpiyamāne sabbepi bhikkhū ubbhaṇḍikā bhavissanti,	328	
PA_atk-vin02_a3:328_6	tumhe amhākaṃ vasanaṭṭhāneyeva vasathā”ti.	328	
PA_atk-vin02_a3:329_0	Bahūsu pana āgatesu vuṭṭhāpetvā paṭipāṭiyā dātabbaṃ. Sace ekekaṃ pariveṇaṃ pahoti,	329	
PA_atk-vin02_a3:329_1	ekekaṃ pariveṇaṃ dātabbaṃ. Tattha aggisāladīghasālamaṇḍalamālādayo sabbepi tasseva	329	
PA_atk-vin02_a3:329_2	pāpuṇanti. Evaṃ appahonte pāsādaggena dātabbaṃ. Pāsādesu appahontesu ovarakaggena	329	
PA_atk-vin02_a3:329_3	dātabbaṃ. Ovarakesu appahontesu seyyaggena dātabbaṃ. Seyyaggesu appahontesu mañcaṭṭhānena	329	
PA_atk-vin02_a3:329_4	dātabbaṃ. Mañcaṭṭhāne appahonte ekapīṭhakaṭṭhānavasena dātabbaṃ. Bhikkhuno pana ṭhitokāsamattaṃ	329	
PA_atk-vin02_a3:329_5	na gāhetabbaṃ. Etañhi senāsanaṃ nāma na hoti. Pīṭhakaṭṭhāne pana appahonte ekaṃ mañcaṭṭhānaṃ	329	
PA_atk-vin02_a3:329_6	vā pīṭhakaṭṭhānaṃ vā vārena vārena gahetvā “bhante, vissamathā”ti tiṇṇaṃ janānaṃ	329	
PA_atk-vin02_a3:329_7	dātabbaṃ, na hi sakkā sītasamaye sabbarattiṃ ajjhokāse vasituṃ. Mahātherena paṭhamayāmaṃ	329	
PA_atk-vin02_a3:329_8	vissamitvā nikkhamitvā dutiyattherassa vattabbaṃ – “āvuso, idha pavisāhī”ti. Sace	329	
PA_atk-vin02_a3:329_9	mahāthero niddāgaruko hoti, kālaṃ na jānāti, ukkāsitvā dvāraṃ ākoṭetvā “bhante, kālo	329	
PA_atk-vin02_a3:329_10	jāto, sītaṃ anudahatī”ti vattabbaṃ. Tena nikkhamitvā okāso dātabbo, adātuṃ na labhati.	3291	
PA_atk-vin02_a3:329_11	Dutiyattherenapi majjhimayāmaṃ vissamitvā purimanayeneva itarassa dātabbaṃ. Niddāgaruko	3291	
PA_atk-vin02_a3:329_12	vuttanayeneva vuṭṭhāpetabbo. Evaṃ ekarattiṃ ekamañcaṭṭhānaṃ tiṇṇaṃ dātabbaṃ. Jambudīpe	3291	
PA_atk-vin02_a3:329_13	pana ekacce bhikkhū “senāsanaṃ nāma mañcaṭṭhānaṃ vā pīṭhaṭṭhānaṃ vā kiñcideva kassaci	3291	
PA_atk-vin02_a3:329_14	sappāyaṃ hoti, kassaci asappāya”nti āgantukā hontu vā mā vā, devasikaṃ senāsanaṃ	3291	
PA_atk-vin02_a3:329_15	gāhenti. Ayaṃ utukāle senāsanaggāho nāma.	3291	
PA_atk-vin02_a3:330_0	Vassāvāse pana atthi āgantukavattaṃ, atthi āvāsikavattaṃ, āgantukena tāva sakaṭṭhānaṃ	330	
PA_atk-vin02_a3:330_1	muñcitvā aññattha gantvā vasitukāmena vassūpanāyikadivasameva tattha na gantabbaṃ.	330	
PA_atk-vin02_a3:330_2	Vasanaṭṭhānaṃ vā hi tatra sambādhaṃ bhaveyya, bhikkhācāro vā na sampajjeyya, tena	330	
PA_atk-vin02_a3:330_3	na phāsuṃ vihareyya. Tasmā “idāni māsamattena vassūpanāyikā bhavissatī”ti taṃ vihāraṃ	330	
PA_atk-vin02_a3:330_4	pavisitabbaṃ. Tattha māsamattaṃ vasanto sace uddesatthiko uddesasampattiṃ sallakkhetvā,	330	
PA_atk-vin02_a3:330_5	sace kammaṭṭhāniko kammaṭṭhānasappāyataṃ sallakkhetvā, sace paccayatthiko paccayalābhaṃ	330	
PA_atk-vin02_a3:330_6	sallakkhetvā antovasse sukhaṃ vasissati.	330	
PA_atk-vin02_a3:331_0	Sakaṭṭhānato ca tattha gacchantena na gocaragāmo ghaṭṭetabbo, na tattha manussā vattabbā	331	
PA_atk-vin02_a3:331_1	– “tumhe nissāya salākabhattādīni vā yāgukhajjakādīni vā vassāvāsikaṃ vā natthi,	331	
PA_atk-vin02_a3:331_2	ayaṃ cetiyassa parikkhāro, ayaṃ uposathāgārassa, idaṃ tāḷañceva sūci ca sampaṭicchatha	331	
PA_atk-vin02_a3:331_3	tumhākaṃ vihāra”nti. Senāsanaṃ pana jaggitvā dārubhaṇḍamattikābhaṇḍāni paṭisāmetvā	331	
PA_atk-vin02_a3:331_4	gamiyavattaṃ pūretvā gantabbaṃ. Evaṃ gacchantenāpi daharehi pattacīvarabhaṇḍikāyo	331	
PA_atk-vin02_a3:331_5	ukkhipāpetvā telanāḷikattaradaṇḍādīni gāhāpetvā chattaṃ paggayha attānaṃ dassentena	331	
PA_atk-vin02_a3:331_6	gāmadvāreneva na gantabbaṃ, paṭicchannena aṭavimaggena gantabbaṃ. Aṭavimagge asati	331	
PA_atk-vin02_a3:331_7	gumbādīni maddantena na gantabbaṃ, gamiyavattaṃ pana pūretvā vitakkaṃ chinditvā suddhacittena	331	
PA_atk-vin02_a3:331_8	gamanavatteneva gantabbaṃ. Sace pana gāmadvārena maggo hoti, gacchantañca naṃ saparivāraṃ	331	
PA_atk-vin02_a3:331_9	disvā manussā “amhākaṃ thero viyā”ti upadhāvitvā “kuhiṃ, bhante, sabbaparikkhāre	331	
PA_atk-vin02_a3:331_10	gahetvā gacchathā”ti vadanti, tesu ce eko evaṃ vadati – “vassūpanāyikakālo nāmāyaṃ,	3311	
PA_atk-vin02_a3:331_11	yattha antovasse nibaddhabhikkhācāro bhaṇḍapaṭicchādanañca labbhati, tattha bhikkhū	3311	
PA_atk-vin02_a3:331_12	gacchantī”ti. Tassa ce sutvā te manussā “bhante, imasmimpi gāme jano bhuñjati ceva	3311	
PA_atk-vin02_a3:331_13	nivāseti ca, mā aññattha gacchathā”ti vatvā mittāmacce pakkosāpetvā sabbe sammantayitvā	3311	
PA_atk-vin02_a3:331_14	vihāre nibaddhavattañca salākabhattādīni ca vassāvāsikañca paṭṭhapetvā “idheva bhante	3311	
PA_atk-vin02_a3:331_15	vasathā”ti yācanti, sabbaṃ sādituṃ vaṭṭati. Sabbañhetaṃ kappiyañceva anavajjañca.	3311	
PA_atk-vin02_a3:331_16	Kurundiyaṃ pana “‘kuhiṃ gacchathā’ti vutte ‘asukaṭṭhāna’nti vatvā, ‘kasmā tattha	3311	
PA_atk-vin02_a3:331_17	gacchathā’ti vutte ‘kāraṇaṃ ācikkhitabba”’nti vuttaṃ. Ubhayampi panettha suddhacittattāva	3311	
PA_atk-vin02_a3:331_18	anavajjaṃ. Idaṃ āgantukavattaṃ nāma.	3311	
PA_atk-vin02_a3:332_0	Idaṃ pana āvāsikavattaṃ – paṭikacceva hi āvāsikehi vihāro jaggitabbo. Khaṇḍaphullapaṭisaṅkharaṇaparibhaṇḍāni	332	
PA_atk-vin02_a3:332_1	kātabbāni. Rattiṭṭhānadivāṭṭhānavaccakuṭipassāvaṭṭhānāni padhānagharavihāramaggoti	332	
PA_atk-vin02_a3:332_2	imāni sabbāni paṭijaggitabbāni, cetiye sudhākammaṃ muddavedikāya telamakkhanaṃ mañcapīṭhapaṭijaggananti	332	
PA_atk-vin02_a3:332_3	idampi sabbaṃ kātabbaṃ – “vassaṃ vasitukāmā āgantvā uddesaparipucchākammaṭṭhānānuyogādīni	332	
PA_atk-vin02_a3:332_4	karontā sukhaṃ vasissantī”ti. Kataparikammehi āsāḷhījuṇhapañcamito paṭṭhāya vassāvāsikaṃ	332	
PA_atk-vin02_a3:332_5	pucchitabbaṃ. Kattha pucchitabbaṃ? Yato pakatiyā labbhati. Yehi pana na dinnapubbaṃ,	332	
PA_atk-vin02_a3:332_6	te pucchituṃ na vaṭṭati. Kasmā pucchitabbaṃ? Kadāci hi manussā denti, kadāci dubbhikkhādīhi	332	
PA_atk-vin02_a3:332_7	upaddutā na denti. Tattha ye na dassanti, te apucchitvā vassāvāsike gāhite gāhitabhikkhūnaṃ	332	
PA_atk-vin02_a3:332_8	lābhantarāyo hoti, tasmā pucchitvāva gāhetabbaṃ, pucchantena “tumhākaṃ vassāvāsikaggāhakakālo	332	
PA_atk-vin02_a3:332_9	upakaṭṭho”ti vattabbaṃ. Sace vadanti “bhante, imaṃ saṃvaccharaṃ chātakādīhi upaddutamha,	332	
PA_atk-vin02_a3:332_10	na sakkoma dātu”nti vā “yaṃ mayaṃ pubbe dema, tato ūnataraṃ dassāmā”ti vā “idāni	3321	
PA_atk-vin02_a3:332_11	kappāso sulabho, yaṃ pubbe dema, tato bahutaraṃ dassāmā”ti vā vadanti, taṃ sallakkhetvā	3321	
PA_atk-vin02_a3:332_12	tadanurūpena nayena tesaṃ tesaṃ senāsane bhikkhūnaṃ vassāvāsikaṃ gāhetabbaṃ.	3321	
PA_atk-vin02_a3:333_0	Sace manussā vadanti – “yassa amhākaṃ vassāvāsikaṃ pāpuṇāti, so temāsaṃ pānīyaṃ upaṭṭhāpetu,	333	
PA_atk-vin02_a3:333_1	vihāramaggaṃ jaggatu, cetiyaṅgaṇabodhiyaṅgaṇāni jaggatu, bodhirukkhe udakaṃ āsiñcatū”ti,	333	
PA_atk-vin02_a3:333_2	yassa taṃ pāpuṇāti, tassa ācikkhitabbaṃ. Yo pana gāmo paṭikkamma yojanadviyojanantare	333	
PA_atk-vin02_a3:333_3	hoti, tatra ce kulāni upanikkhepaṃ ṭhapetvā vihāre vassāvāsikaṃ dentiyeva, tāni kulāni	333	
PA_atk-vin02_a3:333_4	apucchitvāpi tesaṃ senāsane vattaṃ katvā vasantassa vassāvāsikaṃ gāhetabbaṃ. Sace	333	
PA_atk-vin02_a3:333_5	pana tesaṃ senāsane paṃsukūliko vasati, āgatañca taṃ disvā “tumhākaṃ vassāvāsikaṃ	333	
PA_atk-vin02_a3:333_6	demā”ti vadanti, tena saṅghassa ācikkhitabbaṃ. Sace tāni kulāni saṅghassa dātuṃ na	333	
PA_atk-vin02_a3:333_7	icchanti, “tumhākaṃyeva demā”ti vadanti, sabhāgo bhikkhu “vattaṃ katvā gaṇhāhī”ti	333	
PA_atk-vin02_a3:333_8	vattabbo. Paṃsukūlikassa panetaṃ na vaṭṭati, iti saddhādeyye dāyakamanussā pucchitabbā.	333	
PA_atk-vin02_a3:334_0	Tatruppāde pana kappiyakārakā pucchitabbā. Kathaṃ pucchitabbā? “Kiṃ, āvuso, saṅghassa	334	
PA_atk-vin02_a3:334_1	bhaṇḍapaṭicchādanaṃ bhavissatī”ti. Sace vadanti – “bhavissati, bhante, ekekassa navahatthaṃ	334	
PA_atk-vin02_a3:334_2	sāṭakaṃ dassāma, vassāvāsikaṃ gāhethā”ti, gāhetabbaṃ. Sacepi vadanti – “sāṭakaṃ natthi;	334	
PA_atk-vin02_a3:334_3	vatthu pana atthi, gāhetha, bhante”ti, vatthumhi santepi gāhetuṃ vaṭṭatiyeva. Kappiyakārakānañhi	334	
PA_atk-vin02_a3:334_4	hatthe “kappiyabhaṇḍaṃ paribhuñjathā”ti dinnavatthuto yaṃ yaṃ kappaṃ, taṃ taṃ sabbaṃ	334	
PA_atk-vin02_a3:334_5	paribhuñjituṃ anuññātaṃ.	334	
PA_atk-vin02_a3:335_0	Yaṃ panettha piṇḍapātatthāya gilānapaccayatthāya vā uddissa dinnaṃ, taṃ cīvare upanāmentehi	335	
PA_atk-vin02_a3:335_1	saṅghasuṭṭhutāya apaloketvā upanāmetabbaṃ. Senāsanatthāya uddissa dinnaṃ garubhaṇḍaṃ	335	
PA_atk-vin02_a3:335_2	hoti, cīvaravaseneva catupaccayavasena vā dinnaṃ cīvare upanāmentānaṃ apalokanakammakiccaṃ	335	
PA_atk-vin02_a3:335_3	natthi, apalokanakammaṃ karontehi ca puggalavaseneva kātabbaṃ, saṅghavasena na kātabbaṃ.	335	
PA_atk-vin02_a3:335_4	Jātarūparajatavasenāpi āmakadhaññavasena vā apalokanakammaṃ na vaṭṭati. Kappiyabhaṇḍavasena	335	
PA_atk-vin02_a3:335_5	cīvarataṇḍulādivaseneva ca vaṭṭati. Taṃ pana evaṃ kattabbaṃ – “idāni subhikkhaṃ sulabhapiṇḍaṃ,	335	
PA_atk-vin02_a3:335_6	bhikkhū cīvarena kilamanti, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.	335	
PA_atk-vin02_a3:335_7	“Gilānapaccayo sulabho gilāno vā natthi, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.	335	
PA_atk-vin02_a3:336_0	Evaṃ cīvarapaccayaṃ sallakkhetvā senāsanassa kāle ghosite sannipatite saṅghe senāsanaggāhako	336	
PA_atk-vin02_a3:336_1	sammannitabbo. Sammannantena ca dve sammannitabbāti vuttaṃ. Evañhi navako vuḍḍhatarassa,	336	
PA_atk-vin02_a3:336_2	vuḍḍho ca navakassa gāhessati. Mahante pana mahāvihārasadise vihāre tayo cattāro	336	
PA_atk-vin02_a3:336_3	janā sammannitabbā. Kurundiyaṃ pana “aṭṭhapi soḷasapi jane sammannituṃ vaṭṭatī”ti	336	
PA_atk-vin02_a3:336_4	vuttaṃ. Tesaṃ sammuti kammavācāyapi apalokanenapi vaṭṭatiyeva.	336	
PA_atk-vin02_a3:337_0	Tehi sammatehi bhikkhūhi senāsanaṃ sallakkhetabbaṃ, cetiyagharaṃ bodhigharaṃ āsanagharaṃ	337	
PA_atk-vin02_a3:337_1	sammuñjaniaṭṭo dāruaṭṭo vaccakuṭi iṭṭhakasālā vaḍḍhakisālā dvārakoṭṭhako pānīyamāḷo	337	
PA_atk-vin02_a3:337_2	maggo pokkharaṇīti etāni hi asenāsanāni, vihāro aḍḍhayogo pāsādo hammiyaṃ guhā maṇḍapo	337	
PA_atk-vin02_a3:337_3	rukkhamūlaṃ veḷugumboti imāni senāsanāni, tāni gāhetabbāni. Gāhentena ca “paṭhamaṃ	337	
PA_atk-vin02_a3:337_4	bhikkhū gaṇetuṃ, bhikkhū gaṇetvā seyyā gaṇetu”nti ettha vuttanayena gāhetabbāni.	337	
PA_atk-vin02_a3:337_5	Sace saṅghiko ca saddhādeyyo cāti dve cīvarapaccayā honti, tesu yaṃ bhikkhū paṭhamaṃ	337	
PA_atk-vin02_a3:337_6	gaṇhituṃ icchanti, taṃ gāhetvā tassa ṭhitikato paṭṭhāya itaro gāhetabbo.	337	
PA_atk-vin02_a3:338_0	Sace pana bhikkhūnaṃ appatāya pariveṇaggena senāsane gāhiyamāne ekaṃ pariveṇaṃ mahālābhaṃ	338	
PA_atk-vin02_a3:338_1	hoti, dasa vā dvādasa vā cīvarāni labhanti, taṃ vijaṭetvā aññesu alābhakesu āvāsesu	338	
PA_atk-vin02_a3:338_2	pakkhipitvā aññesampi bhikkhūnaṃ gāhetabbanti mahāsumatthero āha. Mahāpadumatthero	338	
PA_atk-vin02_a3:338_3	panāha – “na evaṃ kātabbaṃ, manussā hi attano āvāsajagganatthāya paccayaṃ denti,	338	
PA_atk-vin02_a3:338_4	tasmā aññehi bhikkhūhi tattha pavisitabba”nti. Sace panettha mahāthero paṭikkosati	338	
PA_atk-vin02_a3:338_5	– “māvuso, evaṃ gāhetha, bhagavato anusiṭṭhiṃ karotha, vuttañhetaṃ bhagavatā – ‘anujānāmi,	338	
PA_atk-vin02_a3:338_6	bhikkhave, pariveṇaggena gāhetu”’nti tassa paṭikkosanāya aṭṭhatvā “bhante bhikkhū	338	
PA_atk-vin02_a3:338_7	bahū, paccayo mando, saṅgahaṃ kātuṃ vaṭṭatī”ti taṃ saññāpetvā gāhetabbameva.	338	
PA_atk-vin02_a3:339_0	Gāhentena ca sammatena bhikkhunā mahātherassa santikaṃ gantvā evaṃ vattabbaṃ – “bhante,	339	
PA_atk-vin02_a3:339_1	tumhākaṃ senāsanaṃ pāpuṇāti, gaṇhatha paccayaṃ dhārethā”ti. “Asukakulassa paccayo	339	
PA_atk-vin02_a3:339_2	asukasenāsanañca mayhaṃ pāpuṇāti, āvuso”ti, “pāpuṇāti, bhante, gaṇhatha na”nti, “gaṇhāmi,	339	
PA_atk-vin02_a3:339_3	āvuso”ti, gahitaṃ hoti. Sace pana “gahitaṃ vo, bhante”ti vutte “gahitaṃ me”ti vā	339	
PA_atk-vin02_a3:339_4	“gaṇhissatha, bhante”ti vutte “gaṇhissāmī”ti vā vadati, “agahitaṃ hotī”ti mahāsumatthero	339	
PA_atk-vin02_a3:339_5	āha. Mahāpadumatthero panāha – “atītānāgatavacanaṃ vā hotu, vattamānavacanaṃ vā,	339	
PA_atk-vin02_a3:339_6	satuppādamattaālayakaraṇamattameva cettha pamāṇaṃ, tasmā gahitameva hotī”ti.	339	
PA_atk-vin02_a3:340_0	Yopi paṃsukūliko bhikkhu senāsanaṃ gahetvā paccayaṃ vissajjeti, ayampi na aññasmiṃ	340	
PA_atk-vin02_a3:340_1	āvāse pakkhipitabbo. Tasmiṃyeva pariveṇe aggisālāya vā dīghasālāya vā rukkhamūle	340	
PA_atk-vin02_a3:340_2	vā aññassa gāhetuṃ vaṭṭati. Paṃsukūliko “vasāmī”ti senāsanaṃ jaggissati, itaro “paccayaṃ	340	
PA_atk-vin02_a3:340_3	gaṇhāmī”ti, evaṃ dvīhi kāraṇehi senāsanaṃ sujaggitataraṃ bhavissati. Mahāpaccariyaṃ	340	
PA_atk-vin02_a3:340_4	pana vuttaṃ – “paṃsukūlike vāsatthāya senāsanaṃ gaṇhante senāsanaggāhāpakena vattabbaṃ	340	
PA_atk-vin02_a3:340_5	– ‘bhante, idha paccayo atthi, so kiṃ kātabbo’ti. Tena ‘heṭṭhā aññaṃ gāhāpehī’ti	340	
PA_atk-vin02_a3:340_6	vattabbo. Sace pana kiñci avatvāva vasati, vutthavassassa ca pādamūle ṭhapetvā sāṭakaṃ	340	
PA_atk-vin02_a3:340_7	denti, vaṭṭati. Atha vassāvāsikaṃ demāti vadanti, tasmiṃ senāsane vassaṃvutthabhikkhūnaṃ	340	
PA_atk-vin02_a3:340_8	pāpuṇātī”ti. Yesaṃ pana senāsanaṃ natthi; kevalaṃ paccayameva denti, tesaṃ paccayaṃ	340	
PA_atk-vin02_a3:340_9	avassāvāsike senāsane gāhetuṃ vaṭṭati.	340	
PA_atk-vin02_a3:341_0	Manussā thūpaṃ katvā vassāvāsikaṃ gāhāpenti, thūpo nāma asenāsanaṃ, tassa samīpe	341	
PA_atk-vin02_a3:341_1	rukkhe vā maṇḍape vā upanibandhitvā gāhāpetabbaṃ. Tena bhikkhunā cetiyaṃ paṭijaggitabbaṃ.	341	
PA_atk-vin02_a3:341_2	Bodhirukkhabodhigharaāsanagharasammuñjaniaṭṭadāruaṭṭavaccakuṭidvārakoṭṭhakapānīyamāḷakadantakaṭṭhamāḷakesupi	341	
PA_atk-vin02_a3:341_3	eseva nayo. Bhojanasālā pana senāsanameva, tasmā taṃ ekassa vā bahūnaṃ vā paricchinditvā	341	
PA_atk-vin02_a3:341_4	gāhetuṃ vaṭṭatīti sabbamidaṃ vitthārena mahāpaccariyaṃ vuttaṃ.	341	
PA_atk-vin02_a3:342_0	Senāsanaggāhāpakena pana pāṭipadaaruṇato paṭṭhāya yāva puna aruṇaṃ na bhijjati tāva	342	
PA_atk-vin02_a3:342_1	gāhetabbaṃ, idañhi senāsanaggāhassa khettaṃ. Sace pātova gāhite senāsane añño vitakkacāriko	342	
PA_atk-vin02_a3:342_2	bhikkhu āgantvā senāsanaṃ yācati, “gahitaṃ, bhante, senāsanaṃ, vassūpagato saṅgho,	342	
PA_atk-vin02_a3:342_3	ramaṇīyo vihāro, rukkhamūlādīsu yattha icchatha tattha vasathā”ti vattabbo. Vassūpagatehi	342	
PA_atk-vin02_a3:342_4	antovasse nibaddhavattaṃ ṭhapetvā vassūpagatā bhikkhū “sammuñjaniyo bandhathā”ti	342	
PA_atk-vin02_a3:342_5	vattabbā. Sulabhā ce daṇḍakā ceva salākāyo ca honti, ekekena cha pañca muṭṭhisammuñjaniyo,	342	
PA_atk-vin02_a3:342_6	dve tisso yaṭṭhisammuñjaniyo vā bandhitabbā. Dullabhā ce honti, dve tisso muṭṭhisammuñjaniyo	342	
PA_atk-vin02_a3:342_7	ekā yaṭṭhisammuñjanī bandhitabbā. Sāmaṇerehi pañca pañca ukkā koṭṭetabbā. Vasanaṭṭhāne	342	
PA_atk-vin02_a3:342_8	kasāvaparibhaṇḍaṃ kātabbaṃ.	342	
PA_atk-vin02_a3:343_0	Vattaṃ karontehi pana “na uddisitabbaṃ, na uddisāpetabbaṃ, na sajjhāyo kātabbo, na	343	
PA_atk-vin02_a3:343_1	pabbājetabbaṃ, na upasampādetabbaṃ, na nissayo dātabbo, na dhammasavanaṃ kātabbaṃ,	343	
PA_atk-vin02_a3:343_2	sabbeva hi ete papañcā. Nippapañcā hutvā samaṇadhammameva karissāmā”ti vā “sabbe	343	
PA_atk-vin02_a3:343_3	terasa dhutaṅgāni samādiyantu, seyyaṃ akappetvā ṭhānacaṅkamehi vītināmentu, mūgabbataṃ	343	
PA_atk-vin02_a3:343_4	gaṇhantu, sattāhakaraṇīyena gatāpi bhājanīyabhaṇḍaṃ labhantū”ti vā evarūpaṃ adhammikavattaṃ	343	
PA_atk-vin02_a3:343_5	na kātabbaṃ. Evaṃ pana kātabbaṃ – pariyattidhammo nāma tividhampi saddhammaṃ patiṭṭhāpeti;	343	
PA_atk-vin02_a3:343_6	tasmā sakkaccaṃ uddisatha, uddisāpetha, sajjhāyaṃ karotha, padhānaghare vasantānaṃ	343	
PA_atk-vin02_a3:343_7	saṅghaṭṭanaṃ akatvā antovihāre nisīditvā uddisatha, uddisāpetha, sajjhāyaṃ karotha,	343	
PA_atk-vin02_a3:343_8	dhammasavanaṃ samiddhaṃ karotha, pabbājentā sodhetvā pabbājetha, sodhetvā upasampādetha,	343	
PA_atk-vin02_a3:343_9	sodhetvā nissayaṃ detha, ekopi hi kulaputto pabbajjaṃ upasampadañca labhitvā sakalasāsanaṃ	343	
PA_atk-vin02_a3:343_10	patiṭṭhāpeti, attano thāmena yattakāni sakkotha tattakāni dhutaṅgāni samādiyatha.	3431	
PA_atk-vin02_a3:343_11	Antovassaṃ nāmetaṃ sakaladivasaṃ rattiyā ca paṭhamapacchimayāmesu appamattehi bhavitabbaṃ,	3431	
PA_atk-vin02_a3:343_12	vīriyaṃ ārabhitabbaṃ. Porāṇakamahātherāpi sabbapalibodhe chinditvā antovasse ekacārikavattaṃ	3431	
PA_atk-vin02_a3:343_13	pūrayiṃsu, bhasse mattaṃ jānitvā dasavatthukakathaṃ dasaasubhadasānussatiaṭṭhatiṃsārammaṇakathañca	3431	
PA_atk-vin02_a3:343_14	kātuṃ vaṭṭati, āgantukānaṃ vattaṃ kātuṃ sattāhakaraṇīyena gatānaṃ apaloketvā dātuṃ	3431	
PA_atk-vin02_a3:343_15	vaṭṭatīti evarūpaṃ vattaṃ kātabbaṃ.	3431	
PA_atk-vin02_a3:344_0	Apica bhikkhū ovaditabbā – “viggāhikapisuṇapharusavacanāni mā vadatha, divase divase	344	
PA_atk-vin02_a3:344_1	sīlāni āvajjentā caturārakkhaṃ ahāpentā manasikārabahulā viharathā”ti. Dantakaṭṭhakhādanavattaṃ	344	
PA_atk-vin02_a3:344_2	ācikkhitabbaṃ, cetiyaṃ vā bodhiṃ vā vandantena gandhamālaṃ vā pūjentena pattaṃ vā	344	
PA_atk-vin02_a3:344_3	thavikāya pakkhipantena na kathetabbaṃ, bhikkhācāravattaṃ ācikkhitabbaṃ – “antogāme	344	
PA_atk-vin02_a3:344_4	manussehi saddhiṃ paccayasaññuttakathā vā visabhāgakathā vā na kathetabbā, rakkhitindriyehi	344	
PA_atk-vin02_a3:344_5	bhavitabbaṃ, khandhakavattañca sekhiyavattañca pūretabba”nti evarūpā bahukāpi niyyānikakathā ācikkhitabbāti.	344	
PA_atk-vin02_a3:345_0	Pacchimavassūpanāyikadivase pana sace kālaṃ ghosetvā sannipatite saṅghe koci dasahatthaṃ	345	
PA_atk-vin02_a3:345_1	vatthaṃ āharitvā vassāvāsikaṃ deti, āgantuko sace bhikkhu saṅghatthero hoti, tassa	345	
PA_atk-vin02_a3:345_2	dātabbaṃ. Navako ce hoti, sammatena bhikkhunā saṅghatthero vattabbo – “sace bhante	345	
PA_atk-vin02_a3:345_3	icchatha, paṭhamabhāgaṃ muñcitvā idaṃ vatthaṃ gaṇhathā”ti, amuñcantassa na dātabbaṃ.	345	
PA_atk-vin02_a3:345_4	Sace pana pubbe gāhitaṃ muñcitvā gaṇhāti, dātabbaṃ. Etenevupāyena dutiyattherato	345	
PA_atk-vin02_a3:345_5	paṭṭhāya parivattetvā pattaṭṭhāne āgantukassa dātabbaṃ. Sace paṭhamavassūpagatā dve	345	
PA_atk-vin02_a3:345_6	tīṇi cattāri pañca vā vatthāni alatthuṃ, laddhaṃ laddhaṃ etenevupāyena vissajjāpetvā	345	
PA_atk-vin02_a3:345_7	yāva āgantukassa samakaṃ hoti, tāva dātabbaṃ. Tena pana samake laddhe avasiṭṭho anubhāgo	345	
PA_atk-vin02_a3:345_8	therāsane dātabbo. Paccuppanne lābhe sati ṭhitikāya gāhetuṃ katikaṃ kātuṃ vaṭṭati.	345	
PA_atk-vin02_a3:346_0	Sace dubbhikkhaṃ hoti, dvīsupi vassūpanāyikāsu vassūpagatā bhikkhū bhikkhāya kilamantā	346	
PA_atk-vin02_a3:346_1	“āvuso, idha vasantā sabbeva kilamāma, sādhu vata dvebhāgā homa, yesaṃ ñātipavāritaṭṭhānāni	346	
PA_atk-vin02_a3:346_2	atthi, te tattha vasitvā pavāraṇāya āgantvā attano pattaṃ vassāvāsikaṃ gaṇhantū”ti	346	
PA_atk-vin02_a3:346_3	vadanti, tesu ye tattha vasitvā pavāraṇāya āgacchanti, tesaṃ apaloketvā vassāvāsikaṃ	346	
PA_atk-vin02_a3:346_4	dātabbaṃ. Sādiyantāpi hi te neva vassāvāsikassa sāmino, khīyantāpi ca āvāsikā neva	346	
PA_atk-vin02_a3:346_5	adātuṃ labhanti. Kurundiyaṃ pana vuttaṃ – “katikavattaṃ kātabbaṃ – ‘sabbesaṃ no idha	346	
PA_atk-vin02_a3:346_6	yāgubhattaṃ nappahoti, sabhāgaṭṭhāne vasitvā āgacchatha, tumhākaṃ pattaṃ vassāvāsikaṃ	346	
PA_atk-vin02_a3:346_7	labhissathā’ti. Tañce eko paṭibāhati, supaṭibāhitaṃ; no ce paṭibāhati, katikā sukatā.	346	
PA_atk-vin02_a3:346_8	Pacchā tesaṃ tattha vasitvā āgatānaṃ apaloketvā dātabbaṃ, apalokanakāle paṭibāhituṃ	346	
PA_atk-vin02_a3:346_9	na labbhatī”ti. Punapi vuttaṃ – “sace vassūpagatesu ekaccānaṃ vassāvāsike apāpuṇante	346	
PA_atk-vin02_a3:346_10	bhikkhū katikaṃ karonti – ‘chinnavassānaṃ vassāvāsikañca idāni uppajjanakavassāvāsikañca	3461	
PA_atk-vin02_a3:346_11	imesaṃ dātuṃ ruccatī’ti evaṃ katikāya katāya gāhitasadisameva hoti, uppannuppannaṃ	3461	
PA_atk-vin02_a3:346_12	tesameva dātabba”nti.	3461	
PA_atk-vin02_a3:347_0	Temāsaṃ pānīyaṃ upaṭṭhāpetvā vihāramaggacetiyaṅgaṇabodhiyaṅgaṇāni jaggitvā bodhirukkhe	347	
PA_atk-vin02_a3:347_1	udakaṃ siñcitvā pakkantopi vibbhantopi vassāvāsikaṃ labhatiyeva. Bhatiniviṭṭhañhi	347	
PA_atk-vin02_a3:347_2	tena kataṃ. Saṅghikaṃ pana apalokanakammaṃ katvā gāhitaṃ antovasse vibbhantopi labhateva.	347	
PA_atk-vin02_a3:347_3	Paccayavasena gāhitaṃ pana na labhatīti vadanti.	347	
PA_atk-vin02_a3:348_0	Sace vutthavasso disaṃgamiko bhikkhu āvāsikassa hatthato kiñcideva kappiyabhaṇḍaṃ	348	
PA_atk-vin02_a3:348_1	gahetvā “asukakule mayhaṃ vassāvāsikaṃ pattaṃ, taṃ gaṇhathā”ti vatvā gataṭṭhāne vibbhamati,	348	
PA_atk-vin02_a3:348_2	vassāvāsikaṃ saṅghikaṃ hoti. Sace pana manusse sammukhā sampaṭicchāpetvā gacchati,	348	
PA_atk-vin02_a3:348_3	labhati. “Idaṃ vassāvāsikaṃ amhākaṃ senāsane vutthabhikkhuno demā”ti vutte, yassa	348	
PA_atk-vin02_a3:348_4	gāhitaṃ tasseva hoti. Sace pana senāsanasāmikassa piyakamyatāya puttadhītādayo bahūni	348	
PA_atk-vin02_a3:348_5	vatthāni āharitvā “amhākaṃ senāsane demā”ti denti, tattha vassūpagatassa ekameva	348	
PA_atk-vin02_a3:348_6	vatthaṃ dātabbaṃ, sesāni saṅghikāni honti, vassāvāsikaṭṭhitikāya gāhetabbāni. Ṭhitikāya	348	
PA_atk-vin02_a3:348_7	asati therāsanato paṭṭhāya gāhetabbāni. Senāsane vassūpagataṃ bhikkhuṃ nissāya uppannena	348	
PA_atk-vin02_a3:348_8	cittappasādena bahūni vatthāni āharitvā “senāsanassa demā”ti dinnesupi eseva nayo.	348	
PA_atk-vin02_a3:348_9	Sace pana pādamūle ṭhapetvā “etassa bhikkhuno demā”ti vadanti, tasseva honti.	348	
PA_atk-vin02_a3:349_0	Ekassa gehe dve vassāvāsikāni – paṭhamabhāgo sāmaṇerassa gāhito hoti, dutiyo therāsane.	349	
PA_atk-vin02_a3:349_1	So ekaṃ dasahatthaṃ, ekaṃ aṭṭhahatthaṃ sāṭakaṃ peseti “vassāvāsikaṃ pattabhikkhūnaṃ	349	
PA_atk-vin02_a3:349_2	dethā”ti vicinitvā varabhāgaṃ sāmaṇerassa datvā anubhāgo therāsane dātabbo. Sace	349	
PA_atk-vin02_a3:349_3	pana ubhopi gharaṃ netvā bhojetvā sayameva pādamūle ṭhapeti, yaṃ yassa dinnaṃ, tadeva tassa hoti.	349	
PA_atk-vin02_a3:350_0	Ito paraṃ mahāpaccariyaṃ āgatanayo hoti – “ekassa ghare daharasāmaṇerassa vassāvāsikaṃ	350	
PA_atk-vin02_a3:350_1	pāpuṇāti, so ce pucchati – ‘amhākaṃ vassāvāsikaṃ kassa patta’nti, ‘sāmaṇerassā’ti	350	
PA_atk-vin02_a3:350_2	avatvā ‘dānakāle jānissasī’ti vatvā dānadivase ekaṃ mahātheraṃ pesetvā nīharāpetabbaṃ.	350	
PA_atk-vin02_a3:350_3	Sace yassa vassāvāsikaṃ pattaṃ, so vibbhamati vā kālaṃ vā karoti, manussā ce pucchanti	350	
PA_atk-vin02_a3:350_4	– ‘kassa amhākaṃ vassāvāsikaṃ patta’nti, tesaṃ yathābhūtaṃ ācikkhitabbaṃ. Sace te	350	
PA_atk-vin02_a3:350_5	vadanti – ‘tumhākaṃ demā’ti, tassa bhikkhuno pāpuṇāti. Atha saṅghassa vā gaṇassa	350	
PA_atk-vin02_a3:350_6	vā denti, saṅghassa vā gaṇassa vā pāpuṇāti. Sace vassūpagatā suddhapaṃsukūlikāyeva	350	
PA_atk-vin02_a3:350_7	honti, ānetvā dinnaṃ vassāvāsikaṃ senāsanaparikkhāraṃ vā katvā ṭhapetabbaṃ, bimbohanādīni	350	
PA_atk-vin02_a3:350_8	vā kātabbānī”ti. Idaṃ nevāsikavattaṃ.	350	
PA_atk-vin02_a3:351	Senāsanaggāhakathā niṭṭhitā.	35	
PA_atk-vin02_a3:352	Upanandavatthukathā	35	
PA_atk-vin02_a3:353_0	319. Upanandavatthusmiṃ – tattha tayā moghapurisa gahitaṃ idha muttaṃ, idha tayā	353	
PA_atk-vin02_a3:353_1	gahitaṃ tatra muttanti ettha ayamattho – yaṃ tayā tattha senāsanaṃ gahitaṃ, taṃ te	353	
PA_atk-vin02_a3:353_2	gaṇhanteneva idha muttaṃ hoti. “Idha dānāhaṃ, āvuso, muñcāmī”ti vadantena pana taṃ	353	
PA_atk-vin02_a3:353_3	tatrāpi muttaṃ. Evaṃ tvaṃ ubhayattha paribāhiroti.	353	
PA_atk-vin02_a3:354_0	Ayaṃ panettha vinicchayo – gahaṇena gahaṇaṃ paṭippassambhati, gahaṇena ālayo paṭippassambhati,	354	
PA_atk-vin02_a3:354_1	ālayena gahaṇaṃ paṭippassambhati, ālayena ālayo paṭippassambhati. Kathaṃ? Idhekacco	354	
PA_atk-vin02_a3:354_2	vassūpanāyikadivase ekasmiṃ vihāre senāsanaṃ gahetvā sāmantavihāraṃ gantvā tatrāpi	354	
PA_atk-vin02_a3:354_3	gaṇhāti, tassa iminā gahaṇena purimaṃ gahaṇaṃ paṭippassambhati. Aparo “idha vasissāmī”ti	354	
PA_atk-vin02_a3:354_4	ālayamattaṃ katvā sāmantavihāraṃ gantvā tattha senāsanaṃ gaṇhāti, tassa iminā gahaṇena	354	
PA_atk-vin02_a3:354_5	purimo ālayo paṭippassambhati. Eko “idha vasissāmī”ti senāsanaṃ vā gahetvā ālayaṃ	354	
PA_atk-vin02_a3:354_6	vā katvā sāmantavihāraṃ gantvā “idheva dāni vasissāmī”ti ālayaṃ karoti, iccassa ālayena	354	
PA_atk-vin02_a3:354_7	vā gahaṇaṃ ālayena vā ālayo paṭippassambhati, sabbattha pacchime gahaṇe vā ālaye	354	
PA_atk-vin02_a3:354_8	vā tiṭṭhati. Yo pana “ekasmiṃ vihāre senāsanaṃ gahetvā aññasmiṃ vihāre vasissāmī”ti	354	
PA_atk-vin02_a3:354_9	gacchati, tassa upacārasīmātikkame senāsanaggāho paṭippassambhati. Yadi pana “tattha	354	
PA_atk-vin02_a3:354_10	phāsu bhavissati, vasissāmi; no ce, āgamissāmī”ti gantvā aphāsubhāvaṃ ñatvā paccāgacchati, vaṭṭati.	3541	
PA_atk-vin02_a3:355_0	320. Tivassantarenāti ettha tivassantaro nāma yo dvīhi vassehi mahantataro vā daharataro	355	
PA_atk-vin02_a3:355_1	vā hoti. Yo pana ekena vassena mahantataro vā daharataro vā hoti, yo vā samānavasso,	355	
PA_atk-vin02_a3:355_2	tattha vattabbameva natthi. Ime sabbe ekasmiṃ mañce vā pīṭhe vā dve dve hutvā nisīdituṃ	355	
PA_atk-vin02_a3:355_3	labhanti. Yaṃ tiṇṇaṃ pahoti, taṃ saṃhārimaṃ vā hotu asaṃhārimaṃ vā, tathārūpe api	355	
PA_atk-vin02_a3:355_4	phalakakhaṇḍe anupasampannenāpi saddhiṃ nisīdituṃ vaṭṭati.	355	
PA_atk-vin02_a3:356_0	Hatthinakhakanti hatthikumbhe patiṭṭhitaṃ; evaṃ katassa kiretaṃ nāmaṃ. Sabbaṃ pāsādaparibhoganti	356	
PA_atk-vin02_a3:356_1	suvaṇṇarajatādivicitrāni kavāṭāni mañcapīṭhāni tālavaṇṭāni suvaṇṇarajatamayapānīyaghaṭapānīyasarāvāni	356	
PA_atk-vin02_a3:356_2	yaṃkiñci cittakammakataṃ, sabbaṃ vaṭṭati. “Pāsādassa dāsidāsaṃ khettavatthuṃ gomahiṃsaṃ	356	
PA_atk-vin02_a3:356_3	demā”ti vadanti, pāṭekkaṃ gahaṇakiccaṃ natthi, pāsāde paṭiggahite paṭiggahitameva	356	
PA_atk-vin02_a3:356_4	hoti. Gonakādīni saṅghikavihāre vā puggalikavihāre vā mañcapīṭhakesu attharitvā paribhuñjituṃ	356	
PA_atk-vin02_a3:356_5	na vaṭṭanti. Dhammāsane pana gihivikaṭanihārena labbhanti, tatrāpi nipajjituṃ na vaṭṭati.	356	
PA_atk-vin02_a3:357	Upanandavatthukathā niṭṭhitā.	35	
PA_atk-vin02_a3:358	Avissajjiyavatthukathā	35	
PA_atk-vin02_a3:359_0	321. Pañcimānīti rāsivasena pañca, sarūpavasena panetāni bahūni honti. Tattha ārāmo	359	
PA_atk-vin02_a3:359_1	nāma pupphārāmo vā phalārāmo vā. Ārāmavatthu nāma tesaṃyeva ārāmānaṃ atthāya paricchinditvā	359	
PA_atk-vin02_a3:359_2	ṭhapitokāso; tesu vā ārāmesu vinaṭṭhesu tesaṃ porāṇakabhūmibhāgo. Vihāro nāma yaṃkiñci	359	
PA_atk-vin02_a3:359_3	pāsādādisenāsanaṃ. Vihāravatthu nāma tassa patiṭṭhānokāso. Mañco nāma – masārako,	359	
PA_atk-vin02_a3:359_4	bundikābaddho, kuḷīrapādako āhaccapādakoti imesaṃ pubbe vuttānaṃ catunnaṃ mañcānaṃ	359	
PA_atk-vin02_a3:359_5	aññataro. Pīṭhaṃ nāma masārakādīnaṃyeva catunnaṃ pīṭhānaṃ aññataraṃ. Bhisi nāma uṇṇabhisiādīnaṃ	359	
PA_atk-vin02_a3:359_6	pañcannaṃ aññatarā. Bimbohanaṃ nāma vuttappakārānaṃ bimbohanānaṃ aññataraṃ. Lohakumbhī	359	
PA_atk-vin02_a3:359_7	nāma kāḷalohena vā tambalohena vā yena kenaci lohena katā kumbhī. Lohabhāṇakādīsupi	359	
PA_atk-vin02_a3:359_8	eseva nayo. Ettha pana bhāṇakanti arañjaro vuccati. Vārakoti ghaṭo. Kaṭāhaṃ kaṭāhameva.	359	
PA_atk-vin02_a3:359_9	Vāsiādīsu valliādīsu ca duviññeyyaṃ nāma natthi. Evaṃ –	359	
PA_atk-vin02_a3:360	Dvisaṅgahāni dve honti, tatiyaṃ catusaṅgahaṃ;	36	
PA_atk-vin02_a3:361	Catutthaṃ navakoṭṭhāsaṃ, pañcamaṃ aṭṭhabhedanaṃ.	36	
PA_atk-vin02_a3:362	Iti pañcahi rāsīhi, pañcanimmalalocano;	36	
PA_atk-vin02_a3:363	Pañcavīsavidhaṃ nātho, garubhaṇḍaṃ pakāsayi.	36	
PA_atk-vin02_a3:364	Tatrāyaṃ vinicchayakathā – idañhi sabbampi garubhaṇḍaṃ idha avissajjiyaṃ, kīṭāgirivatthusmiṃ “avebhaṅgiya”nti vuttaṃ. Parivāre pana –	36	
PA_atk-vin02_a3:365	“Avissajjiyaṃ avebhaṅgiyaṃ, pañca vuttā mahesinā;	36	
PA_atk-vin02_a3:366	Vissajjentassa paribhuñjantassa anāpatti,	36	
PA_atk-vin02_a3:367	Pañhā mesā kusalehi cintitā”ti. –	36	
PA_atk-vin02_a3:368	Āgataṃ. Tasmā mūlacchejjavasena avissajjiyaṃ avebhaṅgiyañca parivattanavasena pana vissajjentassa paribhuñjantassa ca anāpattīti evamettha adhippāyo veditabbo.	36	
PA_atk-vin02_a3:369_0	Tatrāyaṃ anupubbikathā – idaṃ tāva pañcavidhampi cīvarapiṇḍapātabhesajjatthāya upanetuṃ	369	
PA_atk-vin02_a3:369_1	na vaṭṭati. Thāvarena ca thāvaraṃ garubhaṇḍena ca garubhaṇḍaṃ parivattetuṃ vaṭṭati.	369	
PA_atk-vin02_a3:369_2	Thāvare pana khettaṃ vatthu taḷākaṃ mātikāti evarūpaṃ bhikkhusaṅghassa vicāretuṃ	369	
PA_atk-vin02_a3:369_3	vā sampaṭicchituṃ vā adhivāsetuṃ vā na vaṭṭati, kappiyakārakeheva vicāritato kappiyabhaṇḍaṃ	369	
PA_atk-vin02_a3:369_4	vaṭṭati. Ārāmena pana ārāmaṃ ārāmavatthuṃ vihāraṃ vihāravatthunti imāni cattāri parivattetuṃ vaṭṭati.	369	
PA_atk-vin02_a3:370_0	Tatrāyaṃ parivattananayo – saṅghassa nāḷikerārāmo dūre hoti, kappiyakārakā vā bahutaraṃ	370	
PA_atk-vin02_a3:370_1	khādanti. Yampi na khādanti, tato sakaṭavetanaṃ datvā appameva haranti. Aññesaṃ pana	370	
PA_atk-vin02_a3:370_2	tassa ārāmassa avidūragāmavāsīnaṃ manussānaṃ vihārassa samīpe ārāmo hoti, te saṅghaṃ	370	
PA_atk-vin02_a3:370_3	upasaṅkamitvā sakena ārāmena taṃ ārāmaṃ yācanti, saṅghena “ruccati saṅghassā”ti apaloketvā	370	
PA_atk-vin02_a3:370_4	sampaṭicchitabbo. Sacepi bhikkhūnaṃ rukkhasahassaṃ hoti, manussānaṃ pañca satāni,	370	
PA_atk-vin02_a3:370_5	“tumhākaṃ ārāmo khuddako”ti na vattabbaṃ. Kiñcāpi hi ayaṃ khuddako, atha kho itarato	370	
PA_atk-vin02_a3:370_6	bahutaraṃ āyaṃ deti. Sacepi samakameva deti; evampi icchiticchitakkhaṇe paribhuñjituṃ	370	
PA_atk-vin02_a3:370_7	sakkāti gahetabbameva. Sace pana manussānaṃ bahutarā rukkhā honti, “nanu tumhākaṃ	370	
PA_atk-vin02_a3:370_8	bahutarā rukkhā”ti vattabbaṃ. Sace “atirekaṃ amhākaṃ puññaṃ hotu, saṅghassa demā”ti	370	
PA_atk-vin02_a3:370_9	vadanti, jānāpetvā sampaṭicchituṃ vaṭṭati. Bhikkhūnaṃ rukkhā phaladhārino, manussānaṃ	370	
PA_atk-vin02_a3:370_10	rukkhā na tāva phalaṃ gaṇhanti, kiñcāpi na gaṇhanti, na cirena gaṇhissantīti sampaṭicchitabbameva.	3701	
PA_atk-vin02_a3:370_11	Manussānaṃ rukkhā phaladhārino, bhikkhūnaṃ na tāva phalaṃ gaṇhanti, “nanu tumhākaṃ	3701	
PA_atk-vin02_a3:370_12	rukkhā phaladhārino”ti vattabbaṃ. Sace “gaṇhatha, bhante, amhākaṃ puññaṃ bhavissatī”ti	3701	
PA_atk-vin02_a3:370_13	denti, jānāpetvā sampaṭicchituṃ vaṭṭati; evaṃ ārāmena ārāmo parivattetabbo. Eteneva	3701	
PA_atk-vin02_a3:370_14	nayena ārāmavatthupi vihāropi vihāravatthupi ārāmena parivattetabbaṃ. Ārāmavatthunā	3701	
PA_atk-vin02_a3:370_15	ca mahantena vā khuddakena vā ārāmaārāmavatthu vihāravihāravatthūni.	3701	
PA_atk-vin02_a3:371_0	Kathaṃ vihārena vihāro parivattetabbo? Saṅghassa antogāme gehaṃ hoti, manussānaṃ	371	
PA_atk-vin02_a3:371_1	vihāramajjhe pāsādo, ubhopi agghena samakā, sace manussā tena pāsādena taṃ gehaṃ	371	
PA_atk-vin02_a3:371_2	yācanti, sampaṭicchituṃ vaṭṭati. Bhikkhūnaṃ ce mahagghataraṃ gehaṃ hoti, “mahagghataraṃ	371	
PA_atk-vin02_a3:371_3	amhākaṃ geha”nti vutte “kiñcāpi mahagghataraṃ, pabbajitānaṃ asāruppaṃ, na sakkā tattha	371	
PA_atk-vin02_a3:371_4	pabbajitehi vasituṃ, idaṃ pana sāruppaṃ gaṇhathā”ti vadanti; evampi sampaṭicchituṃ	371	
PA_atk-vin02_a3:371_5	vaṭṭati. Sace pana manussānaṃ mahagghaṃ hoti, “nanu tumhākaṃ gehaṃ mahaggha”nti vattabbaṃ.	371	
PA_atk-vin02_a3:371_6	“Hotu, bhante, amhākaṃ puññaṃ bhavissati, gaṇhathā”ti vutte pana sampaṭicchituṃ vaṭṭati.	371	
PA_atk-vin02_a3:371_7	Evaṃ vihārena vihāro parivattetabbo. Eteneva nayena vihāravatthupi ārāmopi ārāmavatthupi	371	
PA_atk-vin02_a3:371_8	vihārena parivattetabbaṃ. Vihāravatthunā ca mahagghena vā appagghena vā vihāravihāravatthuārāmaārāmavatthūni.	371	
PA_atk-vin02_a3:371_9	Evaṃ tāva thāvarena thāvaraparivattanaṃ veditabbaṃ.	371	
PA_atk-vin02_a3:372_0	Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,	372	
PA_atk-vin02_a3:372_1	antamaso caturaṅgulapādakaṃ vā gāmadārakehi paṃsvāgārakesu kīḷantehi katampi saṅghassa	372	
PA_atk-vin02_a3:372_2	dinnakālato paṭṭhāya garubhaṇḍaṃ hoti. Sacepi rājarājamahāmattādayo ekappahāreneva	372	
PA_atk-vin02_a3:372_3	mañcasataṃ vā mañcasahassaṃ vā denti, sabbe kappiyamañcā sampaṭicchitabbā, sampaṭicchitvā	372	
PA_atk-vin02_a3:372_4	vuḍḍhapaṭipāṭiyā “saṅghikaparibhogena paribhuñjathā”ti dātabbā, puggalikavasena na	372	
PA_atk-vin02_a3:372_5	dātabbā. Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.	372	
PA_atk-vin02_a3:372_6	Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo. Tattha	372	
PA_atk-vin02_a3:372_7	ce bahū mañcā honti, mañcena kammaṃ natthi; yassa vasanaṭṭhāne kammaṃ atthi, tattha	372	
PA_atk-vin02_a3:372_8	“saṅghikaparibhogena paribhuñjathā”ti dātabbo. Mahagghena satagghanakena vā sahassagghanakena	372	
PA_atk-vin02_a3:372_9	vā satasahassagghanakena vā mañcena aññaṃ mañcasataṃ labhati, parivattetvā gahetabbaṃ.	372	
PA_atk-vin02_a3:372_10	Na kevalaṃ mañcena mañcoyeva, ārāmaārāmavatthuvihāravihāravatthupīṭhabhisibimbohanānipi	3721	
PA_atk-vin02_a3:372_11	parivattetuṃ vaṭṭanti. Esa nayo pīṭhabhisibimbohanesupi. Etesu hi kappiyākapyiyaṃ	3721	
PA_atk-vin02_a3:372_12	vuttanayameva. Tattha akappiyaṃ na paribhuñjitabbaṃ, kappiyaṃ saṅghikaparibhogena	3721	
PA_atk-vin02_a3:372_13	paribhuñjitabbaṃ. Akappiyaṃ vā mahagghaṃ kappiyaṃ vā parivattetvā vuttavatthūni gahetabbāni.	3721	
PA_atk-vin02_a3:372_14	Agarubhaṇḍupagaṃ pana bhisibimbohanaṃ nāma natthi.	3721	
PA_atk-vin02_a3:373_0	Lohakumbhī lohabhāṇakaṃ lohakaṭāhanti imāni tīṇi mahantāni vā hontu khuddakāni vā	373	
PA_atk-vin02_a3:373_1	antamaso pasatamattaudakagaṇhanakānipi garubhaṇḍāniyeva. Lohavārako pana kāḷalohatambalohavaṭṭalohakaṃsalohānaṃ	373	
PA_atk-vin02_a3:373_2	yena kenaci kato sīhaḷadīpe pādagaṇhanako bhājetabbo. Pādo ca nāma magadhanāḷiyā	373	
PA_atk-vin02_a3:373_3	pañcanāḷimattaṃ gaṇhāti, tato adhikagaṇhanako garubhaṇḍaṃ. Imāni tāva pāḷiyaṃ āgatāni lohabhājanāni.	373	
PA_atk-vin02_a3:374_0	Pāḷiyaṃ pana anāgatānipi bhiṅgārapaṭiggahauḷuṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni	374	
PA_atk-vin02_a3:374_1	khuddakāni vā mahantāni vā sabbāni garubhaṇḍāni. Patto, ayathālakaṃ, tambalohathālakanti	374	
PA_atk-vin02_a3:374_2	imāni pana bhājanīyāni. Kaṃsalohavaṭṭalohabhājanavikati saṅghikaparibhogena vā gihivikaṭā	374	
PA_atk-vin02_a3:374_3	vā vaṭṭati, puggalikaparibhogena na vaṭṭati. Kaṃsalohādibhājanaṃ saṅghassa dinnampi	374	
PA_atk-vin02_a3:374_4	hi pārihāriyaṃ na vaṭṭati. “Gihivikaṭanihāreneva paribhuñjitabba”nti mahāpaccariyaṃ vuttaṃ.	374	
PA_atk-vin02_a3:375_0	Ṭhapetvā pana bhājanavikatiṃ aññasmimpi kappiyalohabhaṇḍe – añjanī, añjanisalākā,	375	
PA_atk-vin02_a3:375_1	kaṇṇamalaharaṇī, sūci, paṇṇasūci, khuddako, pipphalako, khuddakaṃ, ārakaṇṭakaṃ, kuñcikā,	375	
PA_atk-vin02_a3:375_2	tāḷaṃ, kattarayaṭṭhi vedhako, natthudānaṃ, bhindivālo, lohakūṭo, lohakuṭṭi, lohaguḷo,	375	
PA_atk-vin02_a3:375_3	lohapiṇḍi, lohacakkalikaṃ, aññampi vippakatalohabhaṇḍaṃ bhājanīyaṃ. Dhūmanettaphāladīparukkhadīpakapallakaolambakadīpaitthipurisatiracchānagatarūpakāni	375	
PA_atk-vin02_a3:375_4	pana aññāni vā bhitticchadanakavāṭādīsu upanetabbāni, antamaso lohakhilakaṃ upādāya	375	
PA_atk-vin02_a3:375_5	sabbāni lohabhaṇḍāni garubhaṇḍāniyeva honti, attanā laddhānipi pariharitvā puggalikaparibhogena	375	
PA_atk-vin02_a3:375_6	na paribhuñjitabbāni, saṅghikaparibhogena vā gihivikaṭāni vā vaṭṭanti. Tipubhaṇḍepi	375	
PA_atk-vin02_a3:375_7	eseva nayo. Khīrapāsāṇamayāni taṭṭakasarakādīni garubhaṇḍāniyeva.	375	
PA_atk-vin02_a3:376_0	Ghaṭako pana telabhājanaṃ vā pādagaṇhanakato atirekameva garubhaṇḍaṃ. Suvaṇṇarajatahārakūṭajātiphalikabhājanāni	376	
PA_atk-vin02_a3:376_1	gihivikaṭānipi na vaṭṭanti, pageva saṅghikaparibhogena vā puggalikaparibhogena vā.	376	
PA_atk-vin02_a3:376_2	Senāsanaparibhoge pana āmāsampi anāmāsampi sabbaṃ vaṭṭati.	376	
PA_atk-vin02_a3:377_0	Vāsiādīsu yāya vāsiyā ṭhapetvā daṇḍakaṭṭhacchedanaṃ vā ucchutacchanaṃ vā aññaṃ mahākammaṃ	377	
PA_atk-vin02_a3:377_1	kātuṃ na sakkā, ayaṃ bhājanīyā. Tato mahattarī yena kenaci ākārena katā vāsi garubhaṇḍameva.	377	
PA_atk-vin02_a3:377_2	Pharasu pana antamaso vejjānaṃ sirāvedhanapharasupi garubhaṇḍameva. Kuṭhāriyaṃ pharasusadiso	377	
PA_atk-vin02_a3:377_3	eva vinicchayo. Yā pana āvudhasaṅkhepena katā, ayaṃ anāmāsā. Kudālo antamaso caturaṅgulamattopi	377	
PA_atk-vin02_a3:377_4	garubhaṇḍameva. Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ	377	
PA_atk-vin02_a3:377_5	vā, antamaso sammuñjanidaṇḍakavedhanampi daṇḍabaddhaṃ ce, garubhaṇḍameva. Sammuñjanidaṇḍakhaṇanakaṃ	377	
PA_atk-vin02_a3:377_6	pana adaṇḍakaṃ phalamattameva, yaṃ sakkā sipāṭikāya pakkhipitvā pariharituṃ, taṃ	377	
PA_atk-vin02_a3:377_7	bhājanīyaṃ. Sikharampi nikhādaneneva saṅgahitaṃ. Yehi manussehi vihāre vāsiādīni	377	
PA_atk-vin02_a3:377_8	dinnāni honti, te ca ghare daḍḍhe vā corehi vā vilutte “detha no, bhante, upakaraṇe,	377	
PA_atk-vin02_a3:377_9	puna pākatike karissāmā”ti vadanti, dātabbā. Sace āharanti, na vāretabbā; anāharantāpi na codetabbā.	377	
PA_atk-vin02_a3:378_0	Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni	378	
PA_atk-vin02_a3:378_1	sabbāni lohamayaupakaraṇāni saṅghe dinnakālato paṭṭhāya garubhaṇḍāni. Tipukoṭṭakasuvaṇṇakāracammakāraupakaraṇesupi	378	
PA_atk-vin02_a3:378_2	eseva nayo. Ayaṃ pana viseso – tipukoṭṭakaupakaraṇesupi tipucchedanasatthakaṃ, suvaṇṇakāraupakaraṇesu	378	
PA_atk-vin02_a3:378_3	suvaṇṇacchedanasatthakaṃ, cammakāraupakaraṇesu kataparikammacammachiddanakaṃ khuddakasatthakanti	378	
PA_atk-vin02_a3:378_4	imāni bhājanīyabhaṇḍāni. Nahāpitatunnakāraupakaraṇesupi ṭhapetvā mahākattariṃ mahāsaṇḍāsaṃ	378	
PA_atk-vin02_a3:378_5	mahāpipphalakañca sabbaṃ bhājanīyaṃ. Mahākattariādīni garubhaṇḍāni.	378	
PA_atk-vin02_a3:379_0	Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā	379	
PA_atk-vin02_a3:379_1	vā rakkhitagopitā garubhaṇḍaṃ hoti, sā saṅghakamme ca cetiyakamme ca kate sace atirekā	379	
PA_atk-vin02_a3:379_2	hoti, puggalikakammepi upanetuṃ vaṭṭati; arakkhitā pana garubhaṇḍameva na hoti. Suttamakacivākanāḷikerahīracammamayā	379	
PA_atk-vin02_a3:379_3	rajjukā vā yottāni vā vāke ca nāḷikerahīre ca vaṭṭetvā katā ekavaṭṭā vā dvivaṭṭā	379	
PA_atk-vin02_a3:379_4	vā saṅghassa dinnakālato paṭṭhāya garubhaṇḍaṃ. Suttaṃ pana avaṭṭetvā dinnaṃ makacivākanāḷikerahīrā	379	
PA_atk-vin02_a3:379_5	ca bhājanīyā. Yehi panetāni rajjukayottādīni dinnāni honti, te attano karaṇīyena	379	
PA_atk-vin02_a3:379_6	harantā na vāretabbā.	379	
PA_atk-vin02_a3:380_0	Yo koci antamaso aṭṭhaṅgulasūcidaṇḍamattopi veḷu saṅghassa dinno vā tatthajātako	380	
PA_atk-vin02_a3:380_1	vā rakkhitagopito garubhaṇḍaṃ, sopi saṅghakamme ca cetiyakamme ca kate atireko puggalikakamme	380	
PA_atk-vin02_a3:380_2	dātuṃ vaṭṭati. Pādagaṇhanakatelanāḷi pana kattarayaṭṭhi, upāhanadaṇḍako, chattadaṇḍo,	380	
PA_atk-vin02_a3:380_3	chattasalākāti idamettha bhājanīyabhaṇḍaṃ. Daḍḍhagehamanussā gaṇhitvā gacchantā na	380	
PA_atk-vin02_a3:380_4	vāretabbā. Rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ antamaso	380	
PA_atk-vin02_a3:380_5	taṃagghanakampi phātikammaṃ katvā gahetabbo. Phātikammaṃ akatvā gaṇhantena tattheva	380	
PA_atk-vin02_a3:380_6	vaḷañjetabbo, gamanakāle saṅghikāvāse ṭhapetvā gantabbaṃ. Asatiyā gahetvā gatena	380	
PA_atk-vin02_a3:380_7	pahiṇitvā dātabbo. Desantaraṃ gatena sampattavihāre saṅghikāvāse ṭhapetabbo.	380	
PA_atk-vin02_a3:381_0	Tiṇanti muñjaṃ pabbajañca ṭhapetvā avasesaṃ yaṃkiñci tiṇaṃ. Yattha pana tiṇaṃ natthi,	381	
PA_atk-vin02_a3:381_1	tattha paṇṇehi chādenti; tasmā paṇṇampi tiṇeneva saṅgahitaṃ. Iti muñjādīsu yaṃkiñci	381	
PA_atk-vin02_a3:381_2	muṭṭhippamāṇampi tiṇaṃ tālapaṇṇādīsu ca ekaṃ paṇṇampi saṅghassa dinnaṃ vā tatthajātakaṃ	381	
PA_atk-vin02_a3:381_3	vā bahārāme saṅghassa tiṇavatthuto jātatiṇaṃ vā rakkhitagopitaṃ garubhaṇḍaṃ hoti,	381	
PA_atk-vin02_a3:381_4	tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati. Daḍḍhagehamanussā	381	
PA_atk-vin02_a3:381_5	gahetvā gacchantā na vāretabbā. Aṭṭhaṅgulappamāṇopi rittapotthako garubhaṇḍameva.	381	
PA_atk-vin02_a3:382_0	Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu	382	
PA_atk-vin02_a3:382_1	vā yaṃkiñci, dullabhaṭṭhāne ānetvā vā dinnaṃ tatthajātakaṃ vā rakkhitagopitaṃ tālaphalapakkamattaṃ	382	
PA_atk-vin02_a3:382_2	garubhaṇḍaṃ hoti. Tampi saṅghakamme ca cetiyakamme ca niṭṭhite atirekaṃ puggalikakamme	382	
PA_atk-vin02_a3:382_3	dātuṃ vaṭṭati. Hiṅguhiṅgulakaharitālamanosilañjanāni pana bhājanīyabhaṇḍāni.	382	
PA_atk-vin02_a3:383_0	Dārubhaṇḍe yo koci aṭṭhaṅgulasūcidaṇḍamattopi dārubhaṇḍako dārudullabhaṭṭhāne saṅghassa	383	
PA_atk-vin02_a3:383_1	dinno vā tatthajātako vā rakkhitagopito, ayaṃ garubhaṇḍaṃ hotīti kurundiyaṃ vuttaṃ.	383	
PA_atk-vin02_a3:383_2	Mahāaṭṭhakathāyaṃ pana sabbampi dāruveḷucammapāsāṇādivikatiṃ dārubhaṇḍena saṅgaṇhitvā	383	
PA_atk-vin02_a3:383_3	“tena kho pana samayena saṅghassa āsandiko uppanno hotī”ti ito paṭṭhāya dārubhaṇḍavinicchayo vutto.	383	
PA_atk-vin02_a3:384_0	Tatrāyaṃ atthuddhāro, āsandiko, sattaṅgo, bhaddapīṭhaṃ, pīṭhikā, eḷakapādakapīṭhaṃ,	384	
PA_atk-vin02_a3:384_1	āmalakavaṭṭakapīṭhaṃ, phalakaṃ, kocchaṃ, palālapīṭhakanti imesu tāva yaṃkiñci khuddakaṃ	384	
PA_atk-vin02_a3:384_2	vā hotu mahantaṃ vā, saṅghassa dinnaṃ garubhaṇḍaṃ hoti. Palālapīṭhena cettha kadalipattādipīṭhānipi	384	
PA_atk-vin02_a3:384_3	saṅgahitāni. Byagghacammaonaddhampi vāḷarūpaparikkhittaṃ, ratanaparisibbitaṃ, kocchakaṃ garubhaṇḍameva.	384	
PA_atk-vin02_a3:385_0	Vaṅkaphalakaṃ, dīghaphalakaṃ, cīvaradhovanaphalakaṃ, ghaṭṭanaphalakaṃ, ghaṭṭanamuggaro,	385	
PA_atk-vin02_a3:385_1	dantakaṭṭhacchedanagaṇṭhikā, daṇḍamuggaro, ambaṇaṃ, rajanadoṇi, udakapaṭicchako,	385	
PA_atk-vin02_a3:385_2	dārumayo vā dantamayo vā veḷumayo vā sapādakopi apādakopi samuggo, mañjūsā, pādagaṇhanakato	385	
PA_atk-vin02_a3:385_3	atirekappamāṇo karaṇḍo, udakadoṇi, udakakaṭāhaṃ, uḷuṅko, kaṭacchu, pānīyasarāvaṃ,	385	
PA_atk-vin02_a3:385_4	pānīyasaṅkhoti etesupi yaṃkiñci saṅghe dinnaṃ garubhaṇḍaṃ. Saṅkhathālakaṃ pana bhājanīyaṃ,	385	
PA_atk-vin02_a3:385_5	tathā dārumayo udakatumbo.	385	
PA_atk-vin02_a3:386_0	Pādakathalikamaṇḍalaṃ dārumayaṃ vā hotu coḷapaṇṇādimayaṃ vā sabbaṃ garubhaṇḍaṃ. Ādhārako	386	
PA_atk-vin02_a3:386_1	pattapidhānaṃ, tālavaṇṭaṃ, bījanī, caṅkoṭakaṃ, pacchi, yaṭṭhisammuñjanī muṭṭhisammuñjanīti	386	
PA_atk-vin02_a3:386_2	etesupi yaṃkiñci khuddakaṃ vā mahantaṃ vā dāruveḷupaṇṇacammādīsu yena kenaci kataṃ garubhaṇḍameva.	386	
PA_atk-vin02_a3:387_0	Thambhatulāsopānaphalakādīsu dārumayaṃ vā pāsāṇamayaṃ vā yaṃkiñci gehasambhārarūpaṃ,	387	
PA_atk-vin02_a3:387_1	yo koci kaṭasārako, yaṃkiñci bhūmattharaṇaṃ, yaṃkiñci akappiyacammaṃ, sabbaṃ saṅghe	387	
PA_atk-vin02_a3:387_2	dinnaṃ garubhaṇḍaṃ, bhūmattharaṇaṃ kātuṃ vaṭṭati. Eḷakacammaṃ pana paccattharaṇagatikaṃ	387	
PA_atk-vin02_a3:387_3	hoti, tampi garubhaṇḍameva. Kappiyacammāni bhājanīyāni. Kurundiyaṃ pana “sabbaṃ mañcappamāṇaṃ	387	
PA_atk-vin02_a3:387_4	cammaṃ garubhaṇḍa”nti vuttaṃ.	387	
PA_atk-vin02_a3:388_0	Udukkhalaṃ, musalaṃ, suppaṃ, nisadaṃ, nisadapoto, pāsāṇadoṇi, pāsāṇakaṭāhaṃ, turivemabhastādi	388	
PA_atk-vin02_a3:388_1	sabbaṃ pesakārādibhaṇḍaṃ, sabbaṃ kasibhaṇḍaṃ, sabbaṃ cakkayuttakayānaṃ garubhaṇḍameva.	388	
PA_atk-vin02_a3:388_2	Mañcapādo, mañcaaṭanī, pīṭhapādo, pīṭhaaṭanī, vāsipharasuādīnaṃ daṇḍāti etesu yaṃkiñci	388	
PA_atk-vin02_a3:388_3	vippakatatacchanakammaṃ aniṭṭhitameva bhājanīyaṃ, tacchitamaṭṭhaṃ pana garubhaṇḍaṃ	388	
PA_atk-vin02_a3:388_4	hoti. Anuññātavāsiyā pana daṇḍo chattamuṭṭhipaṇṇaṃ kattarayaṭṭhi upāhanā araṇisahitaṃ	388	
PA_atk-vin02_a3:388_5	dhammakaraṇo pādagaṇhanakato anatirittaṃ āmalakatumbaṃ āmalakaghaṭo lābukatumbaṃ	388	
PA_atk-vin02_a3:388_6	lābughaṭo visāṇakatumbanti sabbametaṃ bhājanīyaṃ, tato mahantataraṃ garubhaṇḍaṃ.	388	
PA_atk-vin02_a3:389_0	Hatthidanto vā yaṃkiñci visāṇaṃ vā atacchitaṃ yathājātameva bhājanīyaṃ, tehi katamañcapādādīsu	389	
PA_atk-vin02_a3:389_1	purimasadisoyeva vinicchayo. Tacchitaniṭṭhitopi hiṅgukaraṇḍako añjanakaraṇḍako gaṇṭhikā	389	
PA_atk-vin02_a3:389_2	vidho añjanī añjanisalākā udakapuñchanīti idaṃ sabbaṃ bhājanīyameva.	389	
PA_atk-vin02_a3:390_0	Mattikābhaṇḍe sabbaṃ manussānaṃ upabhogaparibhogaṃ ghaṭapiṭharādikulālabhājanaṃ pattakaṭāhaṃ	390	
PA_atk-vin02_a3:390_1	aṅgārakaṭāhaṃ dhūmadānakaṃ dīparukkhako dīpakapallikā cayaniṭṭhakā chadaniṭṭhakā	390	
PA_atk-vin02_a3:390_2	thūpikāti saṅghassa dinnakālato paṭṭhāya garubhaṇḍaṃ, pādagaṇhanakato anatirittappamāṇo	390	
PA_atk-vin02_a3:390_3	pana ghaṭako pattaṃ thālakaṃ kañcanako kuṇḍikāti idamettha bhājanīyabhaṇḍaṃ. Yathā	390	
PA_atk-vin02_a3:390_4	ca mattikābhaṇḍe; evaṃ lohabhaṇḍepi kuṇḍikā bhājanīyakoṭṭhāsameva bhajatīti ayamettha anupubbikathā.	390	
PA_atk-vin02_a3:391	Avissajjiyavatthukathā niṭṭhitā.	39	
PA_atk-vin02_a3:392	Navakammadānakathā	39	
PA_atk-vin02_a3:393_0	323. Bhaṇḍikāṭṭhapanamattenāti dvārabāhānaṃ upari kapotabhaṇḍikayojanamattena. Paribhaṇḍakaraṇamattenāti	393	
PA_atk-vin02_a3:393_1	gomayaparibhaṇḍakasāvaparibhaṇḍakaraṇamattena. Dhūmakālikanti idaṃ yāvassa citakadhūmo	393	
PA_atk-vin02_a3:393_2	na paññāyati, tāva ayaṃ vihāro etassevāti evaṃ dhūmakāle apaloketvā katapariyositaṃ	393	
PA_atk-vin02_a3:393_3	vihāraṃ denti. Vippakatanti ettha vippakato nāma yāva gopānasiyo na ārohanti. Gopānasīsu	393	
PA_atk-vin02_a3:393_4	pana āruḷhāsu bahukato nāma hoti, tasmā tato paṭṭhāya na dātabbo, kiñcideva samādapetvā	393	
PA_atk-vin02_a3:393_5	kāressati. Khuddake vihāre kammaṃ oloketvā chappañcavassikanti kammaṃ oloketvā catuhatthavihāre	393	
PA_atk-vin02_a3:393_6	catuvassikaṃ, pañcahatthe pañcavassikaṃ, chahatthe chavassikaṃ dātabbaṃ. Aḍḍhayogo	393	
PA_atk-vin02_a3:393_7	pana yasmā sattaṭṭhahattho hoti, tasmā ettha “sattaṭṭhavassika”nti vuttaṃ. Sace pana	393	
PA_atk-vin02_a3:393_8	so navahattho hoti navavassikampi dātabbaṃ. Mahallake pana dasahatthe ekādasahatthe	393	
PA_atk-vin02_a3:393_9	vihāre vā pāsāde vā dasavassikaṃ vā ekādasavassikaṃ vā dātabbaṃ. Dvādasahatthe pana	393	
PA_atk-vin02_a3:393_10	tato adhike vā lohapāsādasadisepi dvādasavassikameva dātabbaṃ, na tato uttari.	3931	
PA_atk-vin02_a3:394_0	Navakammiko bhikkhu antovasse taṃ āvāsaṃ labhati, utukāle paṭibāhituṃ na labhati.	394	
PA_atk-vin02_a3:394_1	Sace so āvāso jīrati, āvāsasāmikassa vā tassa vaṃse uppannassa vā kassaci kathetabbaṃ	394	
PA_atk-vin02_a3:394_2	– “āvāso te nassati, jaggatha etaṃ āvāsa”nti. Sace so na sakkoti, bhikkhūhi ñātī	394	
PA_atk-vin02_a3:394_3	vā upaṭṭhāke vā samādapetvā jaggitabbo. Sace tepi na sakkonti, saṅghikena paccayena	394	
PA_atk-vin02_a3:394_4	jaggitabbo. Tasmimpi asati ekaṃ āvāsaṃ vissajjetvā avasesā jaggitabbā. Bahū vissajjetvā	394	
PA_atk-vin02_a3:394_5	ekaṃ saṇṭhāpetumpi vaṭṭatiyeva.	394	
PA_atk-vin02_a3:395_0	Dubbhikkhe bhikkhūsu pakkantesu sabbe āvāsā nassanti, tasmā ekaṃ vā dve vā tayo vā	395	
PA_atk-vin02_a3:395_1	āvāse vissajjetvā tato yāgubhattacīvarādīni paribhuñjantehi sesāvāsā jaggitabbāyeva.	395	
PA_atk-vin02_a3:395_2	Kurundiyaṃ pana vuttaṃ “saṅghike paccaye asati eko bhikkhu ‘tuyhaṃ ekaṃ mañcaṭṭhānaṃ	395	
PA_atk-vin02_a3:395_3	gahetvā jaggāhī’ti vattabbo. Sace bahutaraṃ icchati, tibhāgaṃ vā upaḍḍhabhāgaṃ vā	395	
PA_atk-vin02_a3:395_4	datvāpi jaggāpetabbaṃ. Atha ‘thambhamattamevettha avasiṭṭhaṃ, bahukammaṃ kātabba’nti	395	
PA_atk-vin02_a3:395_5	na icchati, ‘tuyhaṃ puggalikameva katvā jagga; evampi hi saṅghassa bhaṇḍakaṭṭhapanaṭṭhānaṃ	395	
PA_atk-vin02_a3:395_6	navakānañca vasanaṭṭhānaṃ labhissatī’ti jaggāpetabbo. Evaṃ jaggito pana tasmiṃ jīvante	395	
PA_atk-vin02_a3:395_7	puggaliko hoti, mate saṅghikoyeva. Sace saddhivihārikānaṃ dātukāmo hoti, kammaṃ oloketvā	395	
PA_atk-vin02_a3:395_8	tibhāgaṃ vā upaḍḍhaṃ vā puggalikaṃ katvā jaggāpetabbo. Evañhi saddhivihārikānaṃ dātuṃ	395	
PA_atk-vin02_a3:395_9	labhati. Evaṃ jagganake pana asati ‘ekaṃ āvāsaṃ vissajjetvā’tiādinā nayena jaggāpetabbo”ti.	395	
PA_atk-vin02_a3:396_0	Idampi ca aññaṃ tattheva vuttaṃ – dve bhikkhū saṅghikaṃ bhūmiṃ gahetvā sodhetvā saṅghikaṃ	396	
PA_atk-vin02_a3:396_1	senāsanaṃ karonti. Yena sā bhūmi paṭhamaṃ gahitā, so sāmī. Ubhopi puggalikaṃ karonti,	396	
PA_atk-vin02_a3:396_2	soyeva sāmī. So saṅghikaṃ karoti, itaro puggalikaṃ karoti, aññaṃ ce bahuṃ senāsanaṭṭhānaṃ	396	
PA_atk-vin02_a3:396_3	atthi, puggalikaṃ karontopi na vāretabbo. Aññasmiṃ pana tādise paṭirūpe ṭhāne asati	396	
PA_atk-vin02_a3:396_4	taṃ paṭibāhitvā saṅghikaṃ karonteneva kātabbaṃ. Yaṃ pana tassa tattha vayakammaṃ	396	
PA_atk-vin02_a3:396_5	kataṃ, taṃ dātabbaṃ. Sace pana katāvāse vā āvāsakaraṇaṭṭhāne vā chāyūpagaphalūpagarukkhā	396	
PA_atk-vin02_a3:396_6	honti, apaloketvā hāretabbā. Puggalikā ce honti, sāmikā āpucchitabbā; no ce denti,	396	
PA_atk-vin02_a3:396_7	yāvatatiyaṃ āpucchitvā “rukkhaagghanakamūlaṃ dassāmā”ti hāretabbā.	396	
PA_atk-vin02_a3:397_0	Yo pana saṅghikavallimattampi aggahetvā āharimena upakaraṇena saṅghikāya bhūmiyā	397	
PA_atk-vin02_a3:397_1	puggalikavihāraṃ kāreti, upaḍḍhaṃ saṅghikaṃ hoti; upaḍḍhaṃ puggalikaṃ. Pāsādo ce	397	
PA_atk-vin02_a3:397_2	hoti, heṭṭhāpāsādo saṅghiko; upari puggaliko. Sace so heṭṭhāpāsādaṃ icchati, tassa	397	
PA_atk-vin02_a3:397_3	hoti. Atha heṭṭhā ca upari ca icchati, ubhayattha upaḍḍhaṃ labhati. Dve senāsanāni	397	
PA_atk-vin02_a3:397_4	kāreti – ekaṃ saṅghikaṃ, ekaṃ puggalikaṃ. Sace vihāre uṭṭhitena dabbasambhārena kāreti,	397	
PA_atk-vin02_a3:397_5	tatiyabhāgaṃ labhati. Sace akataṭṭhāne cayaṃ vā pamukhaṃ vā karoti, bahikuṭṭe upaḍḍhaṃ	397	
PA_atk-vin02_a3:397_6	saṅghassa, upaḍḍhaṃ tassa. Atha mahantaṃ visamaṃ pūretvā apade padaṃ dassetvā kataṃ	397	
PA_atk-vin02_a3:397_7	hoti, anissaro tattha saṅgho.	397	
PA_atk-vin02_a3:398	Ekaṃ varaseyyanti ettha navakammadānaṭṭhāne vā vassaggena pattaṭṭhāne vā yaṃ icchati, taṃ ekaṃ varaseyyaṃ anujānāmīti attho.	39	
PA_atk-vin02_a3:399	Pariyosite pakkamati tassevetanti puna āgantvā vasantassa antovassaṃ tasseva taṃ; anāgacchantassa pana saddhivihārikādayo gahetuṃ na labhanti.	39	
PA_atk-vin02_a3:400	Navakammadānakathā niṭṭhitā.	40	
PA_atk-vin02_a3:401	Aññatrapaṭibhogapaṭikkhepādikathā	40	
PA_atk-vin02_a3:402_0	324. Nātiharantīti aññatra haritvā na paribhuñjanti. Guttatthāyāti yaṃ tattha mañcapīṭhādi,	402	
PA_atk-vin02_a3:402_1	tassa guttatthāya, taṃ aññatra harituṃ anujānāmīti attho. Tasmā taṃ aññatra haritvā	402	
PA_atk-vin02_a3:402_2	saṅghikaparibhogena paribhuñjantassa naṭṭhaṃ sunaṭṭhaṃ, jiṇṇaṃ sujiṇṇaṃ. Sace arogaṃ	402	
PA_atk-vin02_a3:402_3	tasmiṃ vihāre paṭisaṅkhate puna pākatikaṃ kātabbaṃ. Puggalikaparibhogena paribhuñjato	402	
PA_atk-vin02_a3:402_4	naṭṭhaṃ vā jiṇṇaṃ vā gīvā hoti, tasmiṃ paṭisaṅkhate dātabbameva. Sace tato gopānasiādīni	402	
PA_atk-vin02_a3:402_5	gahetvā aññasmiṃ saṅghikāvāse yojenti, suyojitāni. Puggalikāvāse yojentehi pana mūlaṃ	402	
PA_atk-vin02_a3:402_6	vā dātabbaṃ, paṭipākatikaṃ vā kātabbaṃ chaḍḍitavihārato mañcapīṭhādīni theyyacittena	402	
PA_atk-vin02_a3:402_7	gaṇhanto uddhāreyeva bhaṇḍagghena kāretabbo. Puna āvāsikakāle dassāmīti gahetvā saṅghikaparibhogena	402	
PA_atk-vin02_a3:402_8	paribhuñjantassa naṭṭhaṃ sunaṭṭhaṃ, jiṇṇaṃ sujiṇṇaṃ. Arogañce pākatikaṃ kātabbaṃ.	402	
PA_atk-vin02_a3:402_9	Puggalikaparibhogena paribhuñjantassa naṭṭhaṃ gīvā hoti. Tato dvāravātapānādīni saṅghikāvāse	402	
PA_atk-vin02_a3:402_10	vā puggalikāvāse vā yojitāni paṭidātabbāniyeva.	4021	
PA_atk-vin02_a3:403	Phātikammatthāyāti vaḍḍhikammatthāya. Phātikammañcettha samakaṃ vā atirekaṃ vā agghanakaṃ mañcapīṭhādisenāsanameva vaṭṭati.	40	
PA_atk-vin02_a3:404_0	Cakkalikanti kambalādīhi veṭhetvā katacakkalikaṃ. Allehi pādehīti yehi akkantaṭṭhāne	404	
PA_atk-vin02_a3:404_1	udakaṃ paññāyati, evarūpehi pādehi paribhaṇḍakatabhūmi vā senāsanaṃ vā na akkamitabbaṃ.	404	
PA_atk-vin02_a3:404_2	Sace pana udakasinehamattameva paññāyati, na udakaṃ, vaṭṭati. Pādapuñchaniṃ pana	404	
PA_atk-vin02_a3:404_3	allapādehipi akkamituṃ vaṭṭatiyeva. Saupāhanena dhotapādehi akkamitabbaṭṭhāneyeva na vaṭṭati.	404	
PA_atk-vin02_a3:405_0	Coḷakena paliveṭhetunti sudhābhūmiyaṃ vā paribhaṇḍabhūmiyaṃ vā sace taṭṭikā vā kaṭasārako	405	
PA_atk-vin02_a3:405_1	vā natthi, coḷakena pādā veṭhetabbā, tasmiṃ asati paṇṇampi attharituṃ vaṭṭati. Kiñci	405	
PA_atk-vin02_a3:405_2	anattharitvā ṭhapentassa pana dukkaṭaṃ. Yadi pana tattha nevāsikā anatthatāyapi bhūmiyā	405	
PA_atk-vin02_a3:405_3	ṭhapenti, adhotapādehipi vaḷañjenti, tatheva vaḷañjetuṃ vaṭṭati.	405	
PA_atk-vin02_a3:406_0	Na bhikkhave parikammakatā bhittīti setabhitti vā cittakammakatā vā. Na kevalañca	406	
PA_atk-vin02_a3:406_1	bhittimeva, dvārampi vātapānampi apassenaphalakampi pāsāṇatthambhampi rukkhatthambhampi	406	
PA_atk-vin02_a3:406_2	cīvarena vā kenaci vā appaṭicchādetvā apassayituṃ na labbhatiyeva.	406	
PA_atk-vin02_a3:407_0	Dhotapādakāti dhotapādakā hutvā dhotehi pādehi akkamitabbaṭṭhāne nipajjituṃ kukkuccāyanti.	407	
PA_atk-vin02_a3:407_1	“Dhotapādake”tipi pāṭho. Dhotehi pādehi akkamitabbaṭṭhānassetaṃ adhivacanaṃ. Paccattharitvāti	407	
PA_atk-vin02_a3:407_2	paribhaṇḍakataṃ bhūmiṃ vā bhūmattharaṇasenāsanaṃ vā saṅghikamañcapīṭhaṃ vā attano	407	
PA_atk-vin02_a3:407_3	santakena paccattharaṇena paccattharitvāva nipajjitabbaṃ. Sace niddāyatopi paccattharaṇe	407	
PA_atk-vin02_a3:407_4	saṅkuṭite koci sarīrāvayavo mañcaṃ vā pīṭhaṃ vā phusati, āpattiyeva. Lomesu pana	407	
PA_atk-vin02_a3:407_5	lomagaṇanāya āpattiyeva. Paribhogasīsena apassayantassāpi eseva nayo. Hatthatalapādatalehi	407	
PA_atk-vin02_a3:407_6	pana phusituṃ vā akkamituṃ vā vaṭṭati. Mañcapīṭhaṃ nīharantassa kāye paṭihaññati, anāpatti.	407	
PA_atk-vin02_a3:408	Aññatraparibhogapaṭikkhepādikathā niṭṭhitā.	40	
PA_atk-vin02_a3:409	Saṅghabhattādianujānanakathā	40	
PA_atk-vin02_a3:410_0	325. Na sakkonti saṅghabhattaṃ kātunti sakalassa saṅghassa bhattaṃ kātuṃ na sakkonti.	410	
PA_atk-vin02_a3:410_1	Uddesabhattantiādīsu “ekaṃ vā dve vā…pe… dasa vā bhikkhū saṅghato uddisitvā dethā”ti	410	
PA_atk-vin02_a3:410_2	evaṃ uddesena laddhabhikkhūnaṃ bhattaṃ kātuṃ icchanti. Apare tatheva bhikkhū paricchinditvā	410	
PA_atk-vin02_a3:410_3	nimantetvā tesaṃ bhattaṃ kātuṃ icchanti. Apare salākāyo chinditvā, apare pakkhikaṃ	410	
PA_atk-vin02_a3:410_4	uposathikaṃ pāṭipadikanti evaṃ niyāmetvā, ekassa vā dvinnaṃ vā…pe… dasannaṃ vā bhikkhūnaṃ	410	
PA_atk-vin02_a3:410_5	bhattaṃ kātuṃ icchanti. Iti etāni bhattāni uddesabhattaṃ nimantananti imaṃ vohāraṃ	410	
PA_atk-vin02_a3:410_6	pattāni. Yasmā pana te sacepi dubbhikkhe na sakkonti, subhikkhe jāte pana puna saṅghabhattaṃ	410	
PA_atk-vin02_a3:410_7	kātuṃ sakkhissanti, tasmā bhagavā tampi anto katvā “anujānāmi, bhikkhave, saṅghabhattaṃ	410	
PA_atk-vin02_a3:410_8	uddesabhatta”ntiādimāha.	410	
PA_atk-vin02_a3:411_0	Tattha saṅghabhatte ṭhitikā nāma natthi, tasmā “amhākaṃ ajja dasa dvādasa divasā	411	
PA_atk-vin02_a3:411_1	bhuñjantānaṃ idāni aññato bhikkhū ānethā”ti na evaṃ tattha vattabbaṃ. “Purimadivasesu	411	
PA_atk-vin02_a3:411_2	amhehi na laddhaṃ, idāni taṃ amhākaṃ gāhethā”ti evampi vattuṃ na labbhati. Tañhi	411	
PA_atk-vin02_a3:411_3	āgatāgatānaṃ pāpuṇātiyeva.	411	
PA_atk-vin02_a3:412	Saṅghabhattādianujānanakathā niṭṭhitā.	41	
PA_atk-vin02_a3:413	Uddesabhattakathā	41	
PA_atk-vin02_a3:414_0	Uddesabhattādīsu pana ayaṃ nayo – raññā vā rājamahāmattena vā saṅghato uddisitvā	414	
PA_atk-vin02_a3:414_1	“ettake bhikkhū ānethā”ti pahite kālaṃ ghosetvā ṭhitikā pucchitabbā. Sace atthi,	414	
PA_atk-vin02_a3:414_2	tato paṭṭhāya gāhetabbaṃ; no ce, therāsanato paṭṭhāya gāhetabbaṃ. Uddesakena piṇḍapātikānampi	414	
PA_atk-vin02_a3:414_3	na atikkāmetabbaṃ. Te pana dhutaṅgaṃ rakkhantā sayameva atikkamissanti; evaṃ gāhiyamāne	414	
PA_atk-vin02_a3:414_4	alasajātikā mahātherā pacchā āgacchanti, “bhante, vīsativassānaṃ gāhiyati, tumhākaṃ	414	
PA_atk-vin02_a3:414_5	ṭhitikā atikkantā”ti na vattabbā, ṭhitikaṃ ṭhapetvā tesaṃ gāhetvā pacchā ṭhitikāya	414	
PA_atk-vin02_a3:414_6	gāhetabbaṃ. “Asukavihāre bahuṃ uddesabhattaṃ uppanna”nti sutvā yojanantarikavihāratopi	414	
PA_atk-vin02_a3:414_7	bhikkhū āgacchanti, sampattasampattānaṃ ṭhitaṭṭhānato paṭṭhāya gāhetabbaṃ. Asampattānampi	414	
PA_atk-vin02_a3:414_8	upacārasīmaṃ paviṭṭhānaṃ antevāsikādīsu gaṇhantesu gāhetabbameva. Bahiupacārasīmāya	414	
PA_atk-vin02_a3:414_9	ṭhitānaṃ gāhethāti vadanti, na gāhetabbaṃ. Sace pana upacārasīmaṃ okkantehi ekābaddhā	414	
PA_atk-vin02_a3:414_10	hutvā attano vihāradvāre vā antovihāreyeva vā honti, parisāvasena vaḍḍhitā nāma sīmā	4141	
PA_atk-vin02_a3:414_11	hoti, tasmā gāhetabbaṃ. Saṅghanavakassa dinnepi pacchā āgatānaṃ gāhetabbameva. Dutiyabhāge	4141	
PA_atk-vin02_a3:414_12	pana therāsanaṃ āruḷhe puna āgatānaṃ paṭhamabhāgo na pāpuṇāti, dutiyabhāgato vassaggena gāhetabbaṃ.	4141	
PA_atk-vin02_a3:415_0	Ekasmiṃ vihāre ekaṃ bhattuddesaṭṭhānaṃ paricchinditvā gāvutappamāṇāyapi upacārasīmāya	415	
PA_atk-vin02_a3:415_1	yattha katthaci ārocitaṃ uddesabhattaṃ, tasmiṃyeva bhattuddesaṭṭhāne gāhetabbaṃ.	415	
PA_atk-vin02_a3:415_2	Eko ekassa bhikkhuno pahiṇāti “svepi saṅghato uddisitvā dasa bhikkhū pahiṇathā”ti,	415	
PA_atk-vin02_a3:415_3	tena so attho bhattuddesakassa ārocetabbo. Sace taṃ divasaṃ pamussati, dutiyadivase	415	
PA_atk-vin02_a3:415_4	pātova ārocetabbo. Atha pamussitvāva piṇḍāya pavisanto sarati, yāva upacārasīmaṃ	415	
PA_atk-vin02_a3:415_5	nātikkamati, tāva yā bhojanasālāya pakatiṭṭhitikā, tassāyeva vasena gāhetabbaṃ. Sacepi	415	
PA_atk-vin02_a3:415_6	upacārasīmaṃ atikkantā bhikkhū ca upacārasīmaṭṭhakehi ekābaddhā honti, aññamaññaṃ	415	
PA_atk-vin02_a3:415_7	dvādasahatthantaraṃ avijahitvā gacchanti, pakatiṭṭhitikāya vasena gāhetabbaṃ. Bhikkhūnaṃ	415	
PA_atk-vin02_a3:415_8	pana tādise ekābaddhe asati bahiupacārasīmāya yasmiṃ ṭhāne sarati, tattha navaṃ ṭhitikaṃ	415	
PA_atk-vin02_a3:415_9	katvā gāhetabbaṃ. Antogāme āsanasālāya sarantena āsanasālāya ṭhitikāya gāhetabbaṃ.	415	
PA_atk-vin02_a3:415_10	Yattha katthaci saritvā gāhetabbameva, agāhetuṃ na vaṭṭati. Na hi etaṃ dutiyadivase labbhatīti.	4151	
PA_atk-vin02_a3:416_0	Sace sakavihārato aññaṃ vihāraṃ gacchante bhikkhū disvā koci uddesabhattaṃ uddisāpeti,	416	
PA_atk-vin02_a3:416_1	yāva antoupacāre vā upacārasīmaṭṭhakehi saddhiṃ vuttanayena ekābaddhā vā honti, tāva	416	
PA_atk-vin02_a3:416_2	sakavihāre ṭhitikāvaseneva gāhetabbaṃ. Bahiupacāre ṭhitānaṃ dinnaṃ pana “saṅghato	416	
PA_atk-vin02_a3:416_3	bhante ettake nāma bhikkhū uddisathā”ti vutte sampattānaṃ gāhetabbaṃ. Tattha dvādasahatthantaraṃ	416	
PA_atk-vin02_a3:416_4	avijahitvā ekābaddhanayena dūre ṭhitāpi sampattāyevāti veditabbaṃ. Sace yaṃ vihāraṃ	416	
PA_atk-vin02_a3:416_5	gacchanti, tattha paviṭṭhānaṃ ārocenti, tassa vihārassa ṭhitikāvasena gāhetabbaṃ.	416	
PA_atk-vin02_a3:416_6	Sacepi gāmadvāre vā vīthiyaṃ vā catukke vā antaraghare vā bhikkhū disvā koci saṅghuddesaṃ	416	
PA_atk-vin02_a3:416_7	āroceti, tasmiṃ tasmiṃ ṭhāne antoupacāragatānaṃ gāhetabbaṃ.	416	
PA_atk-vin02_a3:417_0	Gharūpacāro cettha “ekaṃ gharaṃ ekūpacāraṃ, ekaṃ gharaṃ nānūpacāraṃ, nānāgharaṃ ekūpacāraṃ,	417	
PA_atk-vin02_a3:417_1	nānāgharaṃ nānūpacāra”nti imesaṃ vasena veditabbo. Tattha yaṃ ekakulassa gharaṃ ekavaḷañjaṃ	417	
PA_atk-vin02_a3:417_2	hoti, taṃ suppapātaparicchedassa anto ekūpacāraṃ nāma. Tatthuppanno uddesalābho tasmiṃ	417	
PA_atk-vin02_a3:417_3	upacāre bhikkhācāravattenapi ṭhitānaṃ sabbesaṃ pāpuṇāti, etaṃ “ekaṃ gharaṃ ekūpacāraṃ” nāma.	417	
PA_atk-vin02_a3:418_0	Yaṃ pana ekaṃ gharaṃ dvinnaṃ bhariyānaṃ sukhavihāratthāya majjhe bhittiṃ uṭṭhāpetvā	418	
PA_atk-vin02_a3:418_1	nānādvāravaḷañjaṃ kataṃ, tatthuppanno uddesalābho bhittiantarikassa na pāpuṇāti,	418	
PA_atk-vin02_a3:418_2	tasmiṃ tasmiṃ ṭhāne nisinnasseva pāpuṇāti, etaṃ “ekaṃ gharaṃ nānūpacāraṃ” nāma.	418	
PA_atk-vin02_a3:419_0	Yasmiṃ pana ghare bahū bhikkhū nimantetvā antogehato paṭṭhāya ekābaddhe katvā paṭivissakagharānipi	419	
PA_atk-vin02_a3:419_1	pūretvā nisīdāpenti, tatthuppanno uddesalābho sabbesaṃ pāpuṇāti. Yampi nānākulassa	419	
PA_atk-vin02_a3:419_2	nivesanaṃ majjhe bhittiṃ akatvā ekadvāreneva vaḷañjanti, tatrāpi eseva nayo. Etaṃ	419	
PA_atk-vin02_a3:419_3	“nānāgharaṃ ekūpacāraṃ” nāma.	419	
PA_atk-vin02_a3:420_0	Yo pana nānānivesanesu nisinnānaṃ bhikkhūnaṃ uddesalābho uppajjati, kiñcāpi bhitticchiddena	420	
PA_atk-vin02_a3:420_1	bhikkhū dissanti, tasmiṃ tasmiṃ nivesane nisinnānaṃyeva pāpuṇāti, etaṃ “nānāgharaṃ nānūpacāraṃ” nāma.	420	
PA_atk-vin02_a3:421_0	Yo pana gāmadvāravīthicatukkesu aññatarasmiṃ ṭhāne uddesabhattaṃ labhitvā aññasmiṃ	421	
PA_atk-vin02_a3:421_1	bhikkhusmiṃ asati attanova pāpuṇāpetvā dutiyadivasepi tasmiṃyeva ṭhāne aññaṃ labhati,	421	
PA_atk-vin02_a3:421_2	tena yaṃ aññaṃ navakaṃ vā vuḍḍhaṃ vā bhikkhuṃ passati, tassa gāhetabbaṃ. Sace koci	421	
PA_atk-vin02_a3:421_3	natthi, attanova pāpetvā bhuñjitabbaṃ.	421	
PA_atk-vin02_a3:422_0	Sace āsanasālāya nisīditvā kālaṃ paṭimānentesu bhikkhūsu koci āgantvā “saṅghuddesapattaṃ	422	
PA_atk-vin02_a3:422_1	detha, uddesapattaṃ detha, saṅghato uddisitvā pattaṃ detha, saṅghikaṃ pattaṃ dethā”ti	422	
PA_atk-vin02_a3:422_2	vā vadati, uddesapattaṃ ṭhitikāya gāhetvā dātabbaṃ. “Saṅghuddesabhikkhuṃ detha, saṅghato	422	
PA_atk-vin02_a3:422_3	uddisitvā bhikkhuṃ detha, saṅghikaṃ bhikkhuṃ dethā”ti vuttepi eseva nayo.	422	
PA_atk-vin02_a3:423_0	Uddesako panettha pesalo lajjī medhāvī icchitabbo, tena tikkhattuṃ ṭhitikaṃ pucchitvā	423	
PA_atk-vin02_a3:423_1	sace koci ṭhitikaṃ jānanto natthi, therāsanato gāhetabbaṃ. Sace pana “ahaṃ jānāmi,	423	
PA_atk-vin02_a3:423_2	dasavassena laddha”nti koci bhaṇati, “atthāvuso, dasavassā bhikkhū”ti pucchitabbaṃ.	423	
PA_atk-vin02_a3:423_3	Sace tassa sutvā “dasavassamha dasavassamhā”ti bahū āgacchanti, “tuyhaṃ pāpuṇāti,	423	
PA_atk-vin02_a3:423_4	tuyhaṃ pāpuṇātī”ti avatvā “sabbe appasaddā hothā”ti vatvā paṭipāṭiyā ṭhapetabbā.	423	
PA_atk-vin02_a3:423_5	Ṭhapetvā “kati icchathā”ti upāsako pucchitabbo. “Ettake nāma, bhante, bhikkhū”ti	423	
PA_atk-vin02_a3:423_6	vutte “tuyhaṃ pāpuṇāti, tuyhaṃ pāpuṇātī”ti avatvā sabbanavakassa vassaggañca utu	423	
PA_atk-vin02_a3:423_7	ca divasabhāgo ca chāyā ca pucchitabbā. Sace chāyāyapi pucchiyamānāya añño vuḍḍhataro	423	
PA_atk-vin02_a3:423_8	āgacchati, tassa dātabbaṃ. Atha chāyaṃ pucchitvā “tuyhaṃ pāpuṇātī”ti vutte vuḍḍhataro	423	
PA_atk-vin02_a3:423_9	āgacchati, na labhati. Kathāpapañcena hi nisinnassāpi niddāyantassāpi gāhitaṃ suggāhitaṃ,	423	
PA_atk-vin02_a3:423_10	atikkantaṃ suatikkantaṃ, bhājanīyabhaṇḍañhi nāmetaṃ sampattasseva pāpuṇāti, tattha	4231	
PA_atk-vin02_a3:423_11	sampattabhāvo upacārena paricchinditabbo. Āsanasālāya ca antoparikkhepo upacāro,	4231	
PA_atk-vin02_a3:423_12	tasmiṃ ṭhitassa lābho pāpuṇātīti.	4231	
PA_atk-vin02_a3:424_0	Koci āsanasālato aṭṭha uddesapatte āharāpetvā satta patte paṇītabhojanānaṃ ekaṃ udakassa	424	
PA_atk-vin02_a3:424_1	pūretvā āsanasālāyaṃ pahiṇāti, gahetvā āgatā kiñci avatvā bhikkhūnaṃ hatthesu patiṭṭhāpetvā	424	
PA_atk-vin02_a3:424_2	pakkamanti. Yena yaṃ laddhaṃ, tasseva taṃ hoti. Yena pana udakaṃ laddhaṃ, tassa atikkantampi	424	
PA_atk-vin02_a3:424_3	ṭhitikaṃ ṭhapetvā aññaṃ uddesabhattaṃ gāhetabbaṃ. Tañca lūkhaṃ vā labhatu paṇītaṃ	424	
PA_atk-vin02_a3:424_4	vā ticīvaraparivāraṃ vā, tassevetaṃ. Īdiso hissa puññaviseso. Udakaṃ pana yasmā āmisaṃ	424	
PA_atk-vin02_a3:424_5	na hoti, tasmā aññaṃ uddesabhattaṃ labbhati.	424	
PA_atk-vin02_a3:425_0	Sace pana te gahetvā āgatā “idaṃ kira bhante sabbaṃ bhājetvā bhuñjathā”ti vatvā gacchanti,	425	
PA_atk-vin02_a3:425_1	sabbehi bhājetvā bhuñjitvā udakaṃ pātabbaṃ. Saṅghato uddisitvā “aṭṭha mahāthere detha,	425	
PA_atk-vin02_a3:425_2	majjhime detha, navake detha, paripuṇṇavassasāmaṇere detha, majjhimabhāṇakādayo detha,	425	
PA_atk-vin02_a3:425_3	mayhaṃ ñātibhikkhū dethā”ti vadantassa pana “upāsaka, tvaṃ evaṃ vadasi, ṭhitikāya	425	
PA_atk-vin02_a3:425_4	pana tesaṃ na pāpuṇātī”ti vatvā ṭhitikāvaseneva dātabbā. Daharasāmaṇerehi pana uddesabhattesu	425	
PA_atk-vin02_a3:425_5	laddhesu sace dāyakānaṃ ghare maṅgalaṃ hoti, “tumhākaṃ ācariyupajjhāye pesethā”ti vattabbaṃ.	425	
PA_atk-vin02_a3:426_0	Yasmiṃ pana uddesabhatte paṭhamabhāgo sāmaṇerānaṃ pāpuṇāti, anubhāgo mahātherānaṃ,	426	
PA_atk-vin02_a3:426_1	na tattha sāmaṇerā “mayaṃ paṭhamabhāgaṃ labhimhā”ti purato gantuṃ labhanti, yathāpaṭipāṭiyā	426	
PA_atk-vin02_a3:426_2	eva gantabbaṃ. “Saṅghato uddisitvā ‘tumhe ethā’ti vutte ‘mayhaṃ aññadāpi jānissasi,	426	
PA_atk-vin02_a3:426_3	ṭhitikā pana evaṃ gacchatī”’ti ṭhitikāvaseneva gāhetabbaṃ. Atha “saṅghuddesapattaṃ	426	
PA_atk-vin02_a3:426_4	dethā”ti vatvā agāhiteyeva patte yassa kassaci pattaṃ gahetvā pūretvā āharati, āhaṭampi	426	
PA_atk-vin02_a3:426_5	ṭhitikāya eva gāhetabbaṃ.	426	
PA_atk-vin02_a3:427_0	Eko “saṅghuddesapattaṃ āharā”ti pesito “bhante, ekaṃ pattaṃ detha, nimantanabhattaṃ	427	
PA_atk-vin02_a3:427_1	āharissāmī”ti vadati, so ce uddesabhattagharato ayaṃ āgatoti ñatvā bhikkhūhi “nanu	427	
PA_atk-vin02_a3:427_2	tvaṃ asukagharato āgato”ti vutto “āma, bhante, na nimantanabhattaṃ, uddesabhatta”nti	427	
PA_atk-vin02_a3:427_3	bhaṇati, ṭhitikāya gahetabbaṃ. Yo pana “ekaṃ pattaṃ āharā”ti vutto “‘ki’nti vatvā	427	
PA_atk-vin02_a3:427_4	āharāmī”ti vatvā “yathā te ruccatī”ti vutto āgacchati, ayaṃ vissaṭṭhadūto nāma. Uddesapattaṃ	427	
PA_atk-vin02_a3:427_5	vā paṭipāṭipattaṃ vā puggalikapattaṃ vā yaṃ icchati, taṃ tassa dātabbaṃ. Eko bālo	427	
PA_atk-vin02_a3:427_6	abyatto “uddesapattaṃ āharā”ti pesito vattuṃ na jānāti, tuṇhībhūto tiṭṭhati, so “kassa	427	
PA_atk-vin02_a3:427_7	santikaṃ āgatosī”ti vā “kassa pattaṃ harissasī”ti vā na vattabbo. Evañhi vutto pucchāsabhāgena	427	
PA_atk-vin02_a3:427_8	“tumhākaṃ santikaṃ āgatomhī”ti “tumhākaṃ pattaṃ harissāmī”ti vā vadeyya, tato taṃ	427	
PA_atk-vin02_a3:427_9	bhikkhuṃ aññe bhikkhū jigucchantā na olokeyyuṃ. “Kuhiṃ gacchasi, kiṃ karonto āhiṇḍasī”ti	427	
PA_atk-vin02_a3:427_10	pana vattabbo. Tassa “uddesapattatthāya āgatomhī”ti vadantassa gāhetvā patto dātabbo.	4271	
PA_atk-vin02_a3:428_0	Ekā kūṭaṭṭhitikā nāma hoti. Rañño vā hi rājamahāmattassa vā gehe atipaṇītāni aṭṭha	428	
PA_atk-vin02_a3:428_1	uddesabhattāni niccaṃ diyyanti, tāni ekacārikabhattāni katvā bhikkhū visuṃ ṭhitikāya	428	
PA_atk-vin02_a3:428_2	paribhuñjanti. Ekacce bhikkhū “sve dāni amhākaṃ pāpuṇissantī”ti attano ṭhitikaṃ sallakkhetvā	428	
PA_atk-vin02_a3:428_3	gatā, tesu anāgatesuyeva aññe āgantukā bhikkhū āgantvā āsanasālāya nisīdanti; taṅkhaṇaññeva	428	
PA_atk-vin02_a3:428_4	rājapurisā āgantvā “paṇītabhattapatte dethā”ti vadanti. Āgantukā ṭhitikaṃ ajānantā	428	
PA_atk-vin02_a3:428_5	gāhenti. Taṅkhaṇaññeva ca ṭhitikaṃ jānanakabhikkhū āgantvā “kiṃ gāhethā”ti vadanti.	428	
PA_atk-vin02_a3:428_6	“Rājagehe paṇītabhatta”nti. “Kativassato paṭṭhāyā”ti? “Ettakavassato nāmā”ti. “Mā	428	
PA_atk-vin02_a3:428_7	gāhethā”ti nivāretvā ṭhitikāya gāhetabbaṃ. Gāhite āgatehipi pattadānakāle āgatehipi	428	
PA_atk-vin02_a3:428_8	dinnakāle āgatehipi rājagehato patte pūretvā āhaṭakāle āgatehipi rājā “ajja bhikkhūyeva	428	
PA_atk-vin02_a3:428_9	āgacchantū”ti pesetvā bhikkhūnaṃyeva hatthe piṇḍapātaṃ deti; evaṃ dinnapiṇḍapātaṃ	428	
PA_atk-vin02_a3:428_10	gahetvā āgatakāle āgatehipi ṭhitikaṃ jānanakabhikkhūhi “mā bhuñjitthā”ti vāretvā	4281	
PA_atk-vin02_a3:428_11	ṭhitikāyameva gāhetabbaṃ.	4281	
PA_atk-vin02_a3:429_0	Atha ne rājā bhojetvā pattepi nesaṃ pūretvā deti, yaṃ āhaṭaṃ taṃ ṭhitikāya gāhetabbaṃ.	429	
PA_atk-vin02_a3:429_1	Sace pana “mā tucchahatthā gacchantū”ti thokameva pattesu pakkhittaṃ hoti, taṃ na	429	
PA_atk-vin02_a3:429_2	gāhetabbaṃ. Atha bhuñjitvā tucchapattāva āgacchanti, yaṃ tehi bhuttaṃ, taṃ nesaṃ	429	
PA_atk-vin02_a3:429_3	gīvā hotīti mahāsumatthero āha. Mahāpadumatthero panāha – “gīvākiccaṃ ettha natthi,	429	
PA_atk-vin02_a3:429_4	ṭhitikaṃ pana ajānantehi yāva jānanakā āgacchanti, tāva nisīditabbaṃ siyā; evaṃ santepi	429	
PA_atk-vin02_a3:429_5	bhuttaṃ subhuttaṃ, idāni pattaṭṭhānena gāhetabba”nti.	429	
PA_atk-vin02_a3:430_0	Eko ticīvaraparivāro satagghanako piṇḍapāto avassikassa bhikkhuno patto, vihāre ca	430	
PA_atk-vin02_a3:430_1	“evarūpo piṇḍapāto avassikassa patto”ti likhitvā ṭhapesuṃ. Atha saṭṭhivassaccayena	430	
PA_atk-vin02_a3:430_2	añño tathārūpo piṇḍapāto uppanno, ayaṃ kiṃ avassikaṭṭhitikāya gāhetabbo, udāhu saṭṭhivassikaṭṭhitikāyāti.	430	
PA_atk-vin02_a3:430_3	Saṭṭhivassikaṭṭhitikāyāti vuttaṃ, ayañhi bhikkhu ṭhitikaṃ gahetvāyeva vaḍḍhitoti.	430	
PA_atk-vin02_a3:431_0	Eko uddesabhattaṃ bhuñjitvā sāmaṇero jāto, puna taṃ bhattaṃ sāmaṇeraṭṭhitikāya pattaṃ	431	
PA_atk-vin02_a3:431_1	gaṇhituṃ labhati. Ayaṃ kira antarābhaṭṭhako nāma. Yo pana paripuṇṇavasso sāmaṇero	431	
PA_atk-vin02_a3:431_2	“sve uddesabhattaṃ labhissatī”ti ajjeva upasampajjati, atikkantā tassa ṭhitikā. Ekassa	431	
PA_atk-vin02_a3:431_3	bhikkhuno uddesabhattaṃ pattaṃ, patto cassa na tuccho hoti, so aññassa samīpe nisinnassa	431	
PA_atk-vin02_a3:431_4	pattaṃ dāpeti, tañce theyyāya haranti, gīvā hoti. Sace pana so bhikkhu “mayhaṃ pattaṃ	431	
PA_atk-vin02_a3:431_5	dammī”ti sayameva deti, assa gīvā na hoti. Athāpi tena bhattena anatthiko hutvā “alaṃ	431	
PA_atk-vin02_a3:431_6	mayhaṃ, tavetaṃ bhattaṃ dammi, pattaṃ pesetvā āharāpehī”ti aññaṃ vadati, yaṃ tato	431	
PA_atk-vin02_a3:431_7	āharīyati sabbaṃ pattasāmikassa hoti. Pattañce theyyāya haranti, suhaṭo; bhattassa	431	
PA_atk-vin02_a3:431_8	dinnattā gīvā na hoti.	431	
PA_atk-vin02_a3:432_0	Vihāre dasa bhikkhū honti, tesu nava piṇḍapātikā, eko sādiyanako. “Dasa uddesapatte	432	
PA_atk-vin02_a3:432_1	dethā”ti vutte piṇḍapātikā gahetuṃ na icchanti. Itaro bhikkhu “sabbāni mayhaṃ pāpuṇantī”ti	432	
PA_atk-vin02_a3:432_2	gaṇhāti, ṭhitikā na hoti. Ekekaṃ ce pāpetvā gaṇhāti, ṭhitikā tiṭṭhati. Evaṃ gāhetvā	432	
PA_atk-vin02_a3:432_3	dasahipi pattehi āharāpetvā “bhante, mayhaṃ saṅgahaṃ karothā”ti nava patte piṇḍapātikānaṃ	432	
PA_atk-vin02_a3:432_4	deti, bhikkhudattiyaṃ nāmetaṃ, gaṇhituṃ vaṭṭati.	432	
PA_atk-vin02_a3:433_0	Sace so upāsako “bhante, gharaṃ āgantabba”nti vadati, so ca bhikkhu te bhikkhū “etha,	433	
PA_atk-vin02_a3:433_1	bhante, mayhaṃ sahāyā hothā”ti tassa gharaṃ gacchati. Yaṃ tattha labhati, sabbaṃ	433	
PA_atk-vin02_a3:433_2	tasseva hoti. Itare tena dinnaṃ labhanti. Atha nesaṃ ghareyeva nisīdāpetvā dakkhiṇodakaṃ	433	
PA_atk-vin02_a3:433_3	datvā yāgukhajjakādīni denti, “bhante, yaṃ manussā denti, taṃ gaṇhathā”ti tassa bhikkhuno	433	
PA_atk-vin02_a3:433_4	vacaneneva itaresaṃ vaṭṭati. Bhuttāvīnaṃ patte pūretvā gaṇhitvā gamanatthāya denti,	433	
PA_atk-vin02_a3:433_5	sabbaṃ tasseva bhikkhuno hoti, tena dinnaṃ itaresaṃ vaṭṭati.	433	
PA_atk-vin02_a3:434_0	Yadi pana te vihāreyeva tena bhikkhunā “bhante, mayhaṃ bhikkhaṃ gaṇhatha, manussānañca	434	
PA_atk-vin02_a3:434_1	vacanaṃ kātuṃ vaṭṭatī”ti vuttā gacchanti, yaṃ tattha bhuñjanti ceva nīharanti ca,	434	
PA_atk-vin02_a3:434_2	sabbaṃ taṃ tasseva santakaṃ. Athāpi “mayhaṃ bhikkhaṃ gaṇhathā”ti avuttā “manussānaṃ	434	
PA_atk-vin02_a3:434_3	vacanaṃ kātuṃ vaṭṭatī”ti gacchanti, tatra ce ekassa madhurena sarena anumodanaṃ karontassa	434	
PA_atk-vin02_a3:434_4	sutvā therānañca upasame pasīditvā bahuṃ samaṇaparikkhāraṃ denti, ayaṃ theresu pasādena	434	
PA_atk-vin02_a3:434_5	uppanno “akatabhāgo” nāma, tasmā sabbesaṃ pāpuṇāti.	434	
PA_atk-vin02_a3:435_0	Eko saṅghato uddisāpetvā ṭhitikāya gāhitaṃ pattaṃ haritvā paṇītassa khādanīyabhojanīyassa	435	
PA_atk-vin02_a3:435_1	pūretvā āharitvā “imaṃ, bhante, sabbo saṅgho paribhuñjatū”ti deti, sabbehi bhājetvā	435	
PA_atk-vin02_a3:435_2	paribhuñjitabbaṃ. Pattasāmikassa pana atikkantampi ṭhitikaṃ ṭhapetvā aññaṃ uddesabhattaṃ	435	
PA_atk-vin02_a3:435_3	dātabbaṃ. Atha “paṭhamaṃyeva sabbaṃ saṅghikaṃ pattaṃ dethā”ti vadati, ekassa lajjibhikkhuno	435	
PA_atk-vin02_a3:435_4	santako patto dātabbo. Āharitvā ca “sabbo saṅgho paribhuñjatū”ti vutte bhājetvā paribhuñjitabbaṃ.	435	
PA_atk-vin02_a3:436_0	Eko pātiyā bhattaṃ āharitvā “saṅghuddesaṃ dammī”ti vadati, ekekaṃ ālopaṃ adatvā ṭhitikāya	436	
PA_atk-vin02_a3:436_1	ekassa yāpanamattaṃ katvā dātabbaṃ. Atha so bhattaṃ āharitvā kiñci vattuṃ ajānanto	436	
PA_atk-vin02_a3:436_2	tuṇhībhūto acchati, “kassa te ānītaṃ, kassa dātukāmosī”ti na vattabbaṃ. Pucchāsabhāgena	436	
PA_atk-vin02_a3:436_3	hi “tumhākaṃ ānītaṃ, tumhākaṃ dātukāmomhī”ti vadeyya, tato taṃ bhikkhuṃ aññe bhikkhū	436	
PA_atk-vin02_a3:436_4	jigucchantā gīvaṃ parivattetvā oloketabbampi na maññeyyuṃ. Sace pana “kuhiṃ yāsi,	436	
PA_atk-vin02_a3:436_5	kiṃ karonto āhiṇḍasī”ti vutte “uddesabhattaṃ gahetvā āgatomhī”ti vadati, ekena lajjibhikkhunā	436	
PA_atk-vin02_a3:436_6	ṭhitikāya gāhetabbaṃ. Sace ābhataṃ bahu hoti, sabbesaṃ pahoti, ṭhitikākiccaṃ natthi,	436	
PA_atk-vin02_a3:436_7	therāsanato paṭṭhāya pattaṃ pūretvā dātabbaṃ.	436	
PA_atk-vin02_a3:437_0	“Saṅghuddesapattaṃ dethā”ti vutte “kiṃ āharissasī”ti avatvā pakatiṭṭhitikāya eva	437	
PA_atk-vin02_a3:437_1	gāhetabbaṃ. Yo pana pāyāso vā rasapiṇḍapāto vā niccaṃ labbhati; evarūpānaṃ paṇītabhojanānaṃ	437	
PA_atk-vin02_a3:437_2	āveṇikā ṭhitikā kātabbā, tathā saparivārāya yāguyā mahagghānaṃ phalānaṃ paṇītānañca	437	
PA_atk-vin02_a3:437_3	khajjakānaṃ. Pakatibhattayāguphalakhajjakānaṃ pana ekāva ṭhitikā kātabbā. “Sappiṃ	437	
PA_atk-vin02_a3:437_4	āharissāmī”ti vutte sabbasappīnaṃ ekāva ṭhitikā vaṭṭati, tathā sabbatelānaṃ. “Madhuṃ	437	
PA_atk-vin02_a3:437_5	āharissāmī”ti vutte pana madhuno ekāva ṭhitikā vaṭṭati, tathā phāṇitassa laṭṭhimadhukādīnañca	437	
PA_atk-vin02_a3:437_6	bhesajjānaṃ. Sace pana gandhamālaṃ saṅghuddesaṃ denti, piṇḍapātikassa vaṭṭati, na	437	
PA_atk-vin02_a3:437_7	vaṭṭatīti. Āmisasseva paṭikkhittattā vaṭṭati, saṅghaṃ uddissa dinnattā pana na gahetabbanti vadanti.	437	
PA_atk-vin02_a3:438	Uddesabhattakathā niṭṭhitā.	43	
PA_atk-vin02_a3:439	Nimantanabhattakathā	43	
PA_atk-vin02_a3:440_0	Nimantanaṃ puggalikañce, sayameva issaro. Saṅghikaṃ pana uddesabhatte vuttanayeneva	440	
PA_atk-vin02_a3:440_1	gāhetabbaṃ. Sace panettha dūto byatto hoti, “bhante, rājagehe bhikkhusaṅghassa bhattaṃ	440	
PA_atk-vin02_a3:440_2	gaṇhathā”ti avatvā “bhikkhaṃ gaṇhathā”ti vadati, piṇḍapātikānampi vaṭṭati. Atha dūto	440	
PA_atk-vin02_a3:440_3	abyatto “bhattaṃ gaṇhathā”ti vadati, bhattuddesako byatto “bhatta”nti avatvā “bhante,	440	
PA_atk-vin02_a3:440_4	tumhe yāthā”ti vadati; evampi piṇḍapātikānampi vaṭṭati. Tumhākaṃ paṭipāṭiyā “bhattaṃ	440	
PA_atk-vin02_a3:440_5	pāpuṇātī”ti vutte pana na vaṭṭati. Sace nimantetuṃ āgatamanusso āsanasālaṃ pavisitvā	440	
PA_atk-vin02_a3:440_6	“aṭṭha bhikkhū dethā”ti vā “aṭṭha patte dethā”ti vā vadati; evampi piṇḍapātikānaṃ	440	
PA_atk-vin02_a3:440_7	vaṭṭati, “tumhe ca tumhe ca gacchathā”ti vattabbaṃ. Sace pana “aṭṭha bhikkhū detha;	440	
PA_atk-vin02_a3:440_8	bhattaṃ gaṇhatha, aṭṭha patte detha; bhattaṃ gaṇhathā”ti vadati, paṭipāṭiyā gāhetabbaṃ.	440	
PA_atk-vin02_a3:440_9	Gāhentena pana vicchinditvā “bhatta”nti avadantena “tumhe ca tumhe ca gacchathā”ti	440	
PA_atk-vin02_a3:440_10	vutte piṇḍapātikānaṃ vaṭṭati. “Bhante, tumhākaṃ pattaṃ detha, tumhe ethā”ti vutte	4401	
PA_atk-vin02_a3:440_11	pana “sādhu, upāsakā”ti gantabbaṃ. Saṅghato uddisitvā “tumhe ethā”ti vuttepi yathāṭhitikāya gāhetabbaṃ.	4401	
PA_atk-vin02_a3:441_0	Nimantanabhattagharato pana pattatthāya āgatassa uddesabhatte vuttanayeneva ṭhitikāya	441	
PA_atk-vin02_a3:441_1	patto dātabbo. Eko “saṅghato paṭipāṭiyā patta”nti avatvā kevalaṃ “ekaṃ pattaṃ dethā”ti	441	
PA_atk-vin02_a3:441_2	vatvā agāhiteyeva patte yassa kassaci pattaṃ gahetvā pūretvā āharati, taṃ pattasāmikasseva	441	
PA_atk-vin02_a3:441_3	hoti, uddesabhatte viya ṭhitikāya na gāhetabbaṃ. Idhāpi yo āgantvā tuṇhībhūto tiṭṭhati,	441	
PA_atk-vin02_a3:441_4	so “kassa santikaṃ āgatosī”ti vā “kassa pattaṃ harissasī”ti vā na vattabbo.	441	
PA_atk-vin02_a3:442_0	Pucchāsabhāgena hi “tumhākaṃ santikaṃ āgato, tumhākaṃ pattaṃ harissāmī”ti vadeyya,	442	
PA_atk-vin02_a3:442_1	tato so bhikkhu bhikkhūhi jigucchanīyo assa. “Kuhiṃ gacchasi, kiṃ karonto āhiṇḍasī”ti	442	
PA_atk-vin02_a3:442_2	pana vutte “tassa pattatthāya āgatomhī”ti vadantassa paṭipāṭiyā bhattaṭṭhitikāya	442	
PA_atk-vin02_a3:442_3	gāhetvā patto dātabbo. “Bhattāharaṇakapattaṃ dethā”ti vuttepi paṭipāṭiyā bhattaṭṭhitikāya	442	
PA_atk-vin02_a3:442_4	eva dātabbo. Sace āharitvā “sabbo saṅgho bhuñjatū”ti vadati, bhājetvā bhuñjitabbaṃ.	442	
PA_atk-vin02_a3:442_5	Pattasāmikassa atikkantampi ṭhitikaṃ ṭhapetvā aññaṃ paṭipāṭibhattaṃ gāhetabbaṃ.	442	
PA_atk-vin02_a3:443_0	Eko pātiyā bhattaṃ āharitvā “saṅghassa dammī”ti vadati, ālopabhattaṭṭhitikato paṭṭhāya	443	
PA_atk-vin02_a3:443_1	ālopasaṅkhepena bhājetabbaṃ. Sace pana tuṇhībhūto acchati, “kassa te ābhataṃ, kassa	443	
PA_atk-vin02_a3:443_2	dātukāmosī”ti na vattabbo. Sace pana “kuhiṃ gacchasi, kiṃ karonto āhiṇḍasī”ti vutte	443	
PA_atk-vin02_a3:443_3	“saṅghassa me bhattaṃ ābhataṃ, therānaṃ me bhattaṃ ābhata”nti vadati, gahetvā ālopabhattaṭṭhitikāya	443	
PA_atk-vin02_a3:443_4	bhājetabbaṃ. Sace pana evaṃ ābhataṃ bahuṃ hoti, sakalassa saṅghassa bahu hoti, abhihaṭabhikkhā	443	
PA_atk-vin02_a3:443_5	nāma piṇḍapātikānampi vaṭṭati, ṭhitikāpucchanakiccaṃ natthi, therāsanato paṭṭhāya	443	
PA_atk-vin02_a3:443_6	pattaṃ pūretvā dātabbaṃ.	443	
PA_atk-vin02_a3:444_0	Upāsako saṅghattherassa vā ganthadhutaṅgavasena abhiññātassa vā bhattuddesakassa	444	
PA_atk-vin02_a3:444_1	vā pahiṇāti “amhākaṃ bhattagahaṇatthāya aṭṭha bhikkhū gahetvā āgacchathā”ti, sacepi	444	
PA_atk-vin02_a3:444_2	ñātiupaṭṭhākehi pesitaṃ hoti, ime tayo janā pucchituṃ na labhanti, āruḷhāyeva mātikaṃ,	444	
PA_atk-vin02_a3:444_3	saṅghato aṭṭha bhikkhū uddisāpetvā attanavamehi gantabbaṃ. Kasmā? Bhikkhusaṅghassa	444	
PA_atk-vin02_a3:444_4	hi ete bhikkhū nissāya lābho uppajjatīti. Ganthadhutaṅgādīhi pana anabhiññāto āvāsikabhikkhu	444	
PA_atk-vin02_a3:444_5	pucchituṃ labhati, tasmā tena “kiṃ saṅghato gaṇhāmi, udāhu ye jānāmi, tehi saddhiṃ	444	
PA_atk-vin02_a3:444_6	āgacchāmī”ti mātikaṃ āropetvā yathā dāyakā vadanti, tathā paṭipajjitabbaṃ. “Tumhākaṃ	444	
PA_atk-vin02_a3:444_7	nissitake vā ye vā jānātha, te gahetvā ethā”ti vutte pana ye icchanti, tehi saddhiṃ	444	
PA_atk-vin02_a3:444_8	gantuṃ labhati. Sace “aṭṭha bhikkhū pahiṇathā”ti pesenti, saṅghatova pesetabbā. Attanā	444	
PA_atk-vin02_a3:444_9	sace aññasmiṃ gāme sakkā hoti bhikkhā labhituṃ, añño gāmo gantabbo. Na sakkā ce hoti	444	
PA_atk-vin02_a3:444_10	labhituṃ, soyeva gāmo piṇḍāya pavisitabbo.	4441	
PA_atk-vin02_a3:445_0	Nimantitabhikkhū āsanasālāya nisinnā honti, tatra ce manussā “patte dethā”ti āgacchanti,	445	
PA_atk-vin02_a3:445_1	animantitehi na dātabbā. “Ete nimantitabhikkhū”ti vattabbaṃ. “Tumhepi dethā”ti vutte	445	
PA_atk-vin02_a3:445_2	pana dātuṃ vaṭṭati. Ussavādīsu manussā sayameva pariveṇāni ca padhānagharāni ca gantvā	445	
PA_atk-vin02_a3:445_3	tipiṭake ca dhammakathike ca bhikkhusatenapi saddhiṃ nimantenti. Tadā yepi jānanti,	445	
PA_atk-vin02_a3:445_4	te gahetvā gantuṃ vaṭṭati. Kasmā? Na hi mahābhikkhusaṅghena atthikā manussā pariveṇāni	445	
PA_atk-vin02_a3:445_5	ca padhānagharāni gacchanti, sannipātaṭṭhānatova yathāsatti yathābalaṃ bhikkhū gaṇhitvā gacchantīti.	445	
PA_atk-vin02_a3:446_0	Sace pana saṅghatthero vā ganthadhutaṅgavasena abhiññātako vā bhattuddesako vā aññatra	446	
PA_atk-vin02_a3:446_1	vā vassaṃ vasitvā katthaci vā gantvā puna sakaṭṭhānaṃ āgacchanti, manussā ca āgantukassa	446	
PA_atk-vin02_a3:446_2	sakkāraṃ karonti, ekavāraṃ ye jānanti, te gahetvā gantabbaṃ. Paṭibaddhakālato pana	446	
PA_atk-vin02_a3:446_3	paṭṭhāya dutiyavāre āraddhe saṅghatoyeva gahetvā gantabbaṃ. Abhinavaāgantukāva hutvā	446	
PA_atk-vin02_a3:446_4	ñātī vā upaṭṭhāke vā passissāmāti gacchanti, tatra tesaṃ ñātī ca upaṭṭhākā ca sakkāraṃ	446	
PA_atk-vin02_a3:446_5	karonti. Ettha pana ye jānanti, te gahetvā gantuṃ vaṭṭati.	446	
PA_atk-vin02_a3:447_0	Yo pana atilābhī hoti, sakaṭṭhānañca āgantukaṭṭhānañca ekasadisaṃ, sabbattha manussā	447	
PA_atk-vin02_a3:447_1	saṅghabhattaṃ sajjetvāva nisīdanti, tena saṅghatova gahetvā gantabbanti ayaṃ nimantane	447	
PA_atk-vin02_a3:447_2	viseso. Avaseso sabbapañho uddesabhatte vuttanayeneva veditabbo. Kurundiyaṃ pana	447	
PA_atk-vin02_a3:447_3	“aṭṭha mahāthere dethā”ti vutte “aṭṭha mahātherāva dātabbā”ti vuttaṃ. Esa nayo majjhimādīsu.	447	
PA_atk-vin02_a3:447_4	Sace pana avisesetvā “aṭṭha bhikkhū dethā”ti vadati, saṅghato dātabbā.	447	
PA_atk-vin02_a3:448	Nimantanabhattakathā niṭṭhitā.	44	
PA_atk-vin02_a3:449	Salākabhattakathā	44	
PA_atk-vin02_a3:450_0	Salākabhatte pana “anujānāmi, bhikkhave, salākāya vā paṭṭikāya vā upanibandhitvā	450	
PA_atk-vin02_a3:450_1	opuñjitvā uddisitu”nti vacanato rukkhasāramayāya salākāya vā veḷuvilīvatālapaṇṇādimayāya	450	
PA_atk-vin02_a3:450_2	paṭṭikāya vā “asukassa nāma salākabhatta”nti evaṃ akkharāni upanibandhitvā pacchiyaṃ	450	
PA_atk-vin02_a3:450_3	vā cīvarabhoge vā katvā sabbā salākāyo opuñjitvā punappunaṃ heṭṭhuparivaseneva āloḷetvā	450	
PA_atk-vin02_a3:450_4	pañcaṅgasamannāgatena bhattuddesakena sace ṭhitikā atthi, ṭhitikato paṭṭhāya; no	450	
PA_atk-vin02_a3:450_5	ce atthi, therāsanato paṭṭhāya salākā dātabbā. Pacchā āgatānampi ekābaddhavasena	450	
PA_atk-vin02_a3:450_6	dūre ṭhitānampi uddesabhatte vuttanayeneva dātabbā.	450	
PA_atk-vin02_a3:451_0	Sace vihārassa samantato bahū gocaragāmā, bhikkhū pana na bahukā, gāmavasenapi salākāyo	451	
PA_atk-vin02_a3:451_1	pāpuṇanti, “tumhākaṃ asukagāme salākabhattaṃ pāpuṇātī”ti gāmavaseneva gāhetabbā.	451	
PA_atk-vin02_a3:451_2	Evaṃ gāhentena sacepi ekekasmiṃ gāme nānappakārāni saṭṭhisalākabhattāni, sabbāni	451	
PA_atk-vin02_a3:451_3	gāhitāneva honti, tassa pattagāmasamīpe aññānipi dve tīṇi salākabhattāni honti, tānipi	451	
PA_atk-vin02_a3:451_4	tasseva dātabbāni. Na hi sakkā tesaṃ kāraṇā aññaṃ bhikkhuṃ pahiṇitunti.	451	
PA_atk-vin02_a3:452_0	Sace ekaccesu gāmesu bahūni salākabhattāni sallakkhetvā sattannampi aṭṭhannampi bhikkhūnaṃ	452	
PA_atk-vin02_a3:452_1	dātabbāni. Dadantena pana catunnaṃ pañcannaṃ bhattānaṃ salākāyo ekato bandhitvā dātabbā.	452	
PA_atk-vin02_a3:452_2	Sace taṃ gāmaṃ atikkamitvā añño gāmo hoti, tasmiñca ekameva salākabhattaṃ, taṃ pana	452	
PA_atk-vin02_a3:452_3	pātova denti, tampi etesu bhikkhūsu ekassa niggahena datvā “pātova taṃ gahetvā pacchā	452	
PA_atk-vin02_a3:452_4	orimagāme itarāni bhattāni gaṇhāhī”ti vattabbo. Sace orimagāme salākabhattesu agāhitesveva	452	
PA_atk-vin02_a3:452_5	gāhitasaññāya gacchati, parabhāgagāme salākabhattaṃ gāhetvā puna vihāraṃ āgantvā	452	
PA_atk-vin02_a3:452_6	itarāni gāhetvā orimagāmo gantabbo. “Na hi bahisīmāya saṅghalābho gāhetuṃ labbhatī”ti	452	
PA_atk-vin02_a3:452_7	ayaṃ nayo kurundiyaṃ vutto.	452	
PA_atk-vin02_a3:453_0	Sace pana bhikkhū bahū honti, gāmavasena salākā na pāpuṇanti, vīthivasena vā vīthiyaṃ	453	
PA_atk-vin02_a3:453_1	ekagehavasena vā kulavasena vā gāhetabbā. Vīthiādīsu ca yattha bahūni bhattāni, tattha	453	
PA_atk-vin02_a3:453_2	gāme vuttanayeneva bahūnaṃ bhikkhūnaṃ gāhetabbāni. Salākāsu asati uddisitvāpi gāhetabbāni.	453	
PA_atk-vin02_a3:454_0	Salākadāyakena pana vattaṃ jānitabbaṃ. Tena hi kālasseva vuṭṭhāya pattacīvaraṃ gahetvā	454	
PA_atk-vin02_a3:454_1	bhojanasālaṃ gantvā asammaṭṭhaṭṭhānaṃ sammajjitvā pānīyaṃ paribhojanīyaṃ upaṭṭhāpetvā	454	
PA_atk-vin02_a3:454_2	“idāni bhikkhūhi vattaṃ kataṃ bhavissatī”ti kālaṃ sallakkhetvā ghaṇṭiṃ paharitvā	454	
PA_atk-vin02_a3:454_3	bhikkhūsu sannipatitesu paṭhamameva vāragāme salākabhattaṃ gāhetabbaṃ. “Tuyhaṃ asukasmiṃ	454	
PA_atk-vin02_a3:454_4	nāma vāragāme salākā pāpuṇāti tatra gacchā”ti vattabbaṃ.	454	
PA_atk-vin02_a3:455_0	Sace atirekagāvute gāmo hoti, taṃ divasaṃ gacchantā kilamanti, “sve tuyhaṃ vāragāme	455	
PA_atk-vin02_a3:455_1	pāpuṇātī”ti ajjeva gāhetabbaṃ. Yo vāragāmaṃ pesiyamāno na gacchati, aññaṃ salākaṃ	455	
PA_atk-vin02_a3:455_2	maggati, na dātabbā. Saddhānañhi manussānaṃ puññahāni saṅghassa ca lābhacchedo hoti,	455	
PA_atk-vin02_a3:455_3	tasmā tassa dutiyepi tatiyepi divase aññā salākā na dātabbā, “attano pattaṭṭhānaṃ	455	
PA_atk-vin02_a3:455_4	gantvā bhuñjāhī”ti vattabbo, tīṇi pana divasāni agacchantassa vāragāmato orimavāragāme	455	
PA_atk-vin02_a3:455_5	salākā gāhetabbā. Tañce na gaṇhāti, tato paṭṭhāya tassa aññaṃ salākaṃ dātuṃ na vaṭṭati,	455	
PA_atk-vin02_a3:455_6	daṇḍakammaṃ pana gāḷhaṃ kātabbaṃ, saṭṭhito vā paṇṇāsato vā na parihāpetabbaṃ. Vāragāme	455	
PA_atk-vin02_a3:455_7	gāhetvā vihāravāro gāhetabbo, “tuyhaṃ vihāravāro pāpuṇātī”ti vattabbaṃ. Vihāravārikassa	455	
PA_atk-vin02_a3:455_8	dve tisso yāgusalākāyo tisso catasso vā bhattasalākāyo ca dātabbā, nibaddhaṃ katvā	455	
PA_atk-vin02_a3:455_9	pana na dātabbā. Yāgubhattadāyakā hi “amhākaṃ yāgubhattaṃ vihāragopakāva bhuñjantī”ti	455	
PA_atk-vin02_a3:455_10	aññathattaṃ āpajjeyyuṃ, tasmā aññesu kulesu dātabbā.	4551	
PA_atk-vin02_a3:456_0	Sace vihāravārikānaṃ sabhāgā āharitvā denti, iccetaṃ kusalaṃ; no ce, vāraṃ gāhetvā	456	
PA_atk-vin02_a3:456_1	tesaṃ yāgubhattaṃ āharāpetabbaṃ. Tāva nesaṃ salākā phātikammameva bhavanti, vassaggena	456	
PA_atk-vin02_a3:456_2	pattaṭṭhāne pana aññampi paṇītabhattasalākaṃ gaṇhituṃ labhantiyeva. Atirekauttaribhaṅgassa	456	
PA_atk-vin02_a3:456_3	ekacārikabhattassa visuṃ ṭhitikaṃ katvā salākā dātabbā.	456	
PA_atk-vin02_a3:457_0	Sace yena salākā laddhā, so taṃdivasaṃ taṃ bhattaṃ na labhati, punadivase gāhetabbaṃ.	457	
PA_atk-vin02_a3:457_1	Bhattameva labhati, na uttaribhaṅgaṃ; evampi puna gāhetabbaṃ. Khīrabhattassa salākāyapi	457	
PA_atk-vin02_a3:457_2	eseva nayo. Sace pana khīrameva labhati, na bhattaṃ; khīralābhato paṭṭhāya puna na	457	
PA_atk-vin02_a3:457_3	gāhetabbaṃ. Dve tīṇi ekacārikabhattāni ekasseva pāpuṇanti, dubbhikkhasamaye saṅghanavakena	457	
PA_atk-vin02_a3:457_4	laddhakāle vijaṭetvā visuṃ gāhetabbāni, pākatikasalākabhattaṃ aladdhassāpi punadivase gāhetabbaṃ.	457	
PA_atk-vin02_a3:458_0	Sace khuddako vihāro hoti, sabbe bhikkhū ekasambhogā, ucchusalākaṃ gāhentena yassa	458	
PA_atk-vin02_a3:458_1	kassaci sammukhībhūtassa pāpetvā mahātherādīnaṃ divā tacchetvā dātuṃ vaṭṭati. Rasasalākaṃ	458	
PA_atk-vin02_a3:458_2	pāpetvā pacchābhattaṃ parissāvetvā vā phāṇitaṃ vā kāretvā piṇḍapātikādīnampi dātabbaṃ.	458	
PA_atk-vin02_a3:458_3	Āgantukānaṃ āgatānāgatabhāvaṃ ñatvā gāhetabbā, mahāāvāse ṭhitikaṃ katvā gāhetabbā.	458	
PA_atk-vin02_a3:459_0	Takkasalākampi sabhāgaṭṭhāne pāpetvā vā pacāpetvā vā dhūmāpetvā vā therānaṃ dātuṃ	459	
PA_atk-vin02_a3:459_1	vaṭṭati. Mahāāvāse vuttanayeneva paṭipajjitabbaṃ phalasalākapūvasalākabhesajjagandhamālasalākāyopi	459	
PA_atk-vin02_a3:459_2	visuṃ ṭhitikāya gāhetabbā. Bhesajjādisalākāyo cettha kiñcāpi piṇḍapātikānampi vaṭṭanti,	459	
PA_atk-vin02_a3:459_3	salākavasena gāhitattā pana na sāditabbā. Aggabhikkhāmattaṃ salākabhattaṃ denti,	459	
PA_atk-vin02_a3:459_4	ṭhitikaṃ pucchitvā gāhetabbaṃ. Asatiyā ṭhitikāya therāsanato paṭṭhāya gāhetabbaṃ.	459	
PA_atk-vin02_a3:459_5	Sace tādisāni bhattāni bahūni honti, ekekassa bhikkhuno dve tīṇi dātabbāni; no ce,	459	
PA_atk-vin02_a3:459_6	ekekameva datvā paṭipāṭiyā gatāya puna therāsanato paṭṭhāya dātabbaṃ. Sace antarāva	459	
PA_atk-vin02_a3:459_7	upacchijjati, ṭhitikā sallakkhetabbā. Yadi pana tādisaṃ bhattaṃ nibaddhameva hoti,	459	
PA_atk-vin02_a3:459_8	yassa pāpuṇāti, so vattabbo “laddhā vā aladdhā vā svepi gaṇheyyāsī”ti. Ekaṃ anibaddhaṃ	459	
PA_atk-vin02_a3:459_9	hoti, labhanadivase pana yāvadatthaṃ labhati, alabhanadivasā bahutarā honti, taṃ	459	
PA_atk-vin02_a3:459_10	yassa pāpuṇāti, so alabhitvā “sve gaṇheyyāsī”ti vattabbo.	4591	
PA_atk-vin02_a3:460_0	Yo salākāsu gāhitāsu pacchā āgacchati, tassa atikkantāva salākā na upaṭṭhāpetvā dātabbā.	460	
PA_atk-vin02_a3:460_1	Salākaṃ nāma ghaṇṭippaharaṇato paṭṭhāya āgantvā hatthaṃ pasārentova labhati. Aññassa	460	
PA_atk-vin02_a3:460_2	āgantvā samīpe ṭhitassāpi atikkantā atikkantāva hoti. Sace panassa añño gaṇhanto	460	
PA_atk-vin02_a3:460_3	atthi, sayaṃ anāgatopi labhati. Sabhāgaṭṭhāne asuko anāgatoti ñatvā “ayaṃ tassa salākā”ti	460	
PA_atk-vin02_a3:460_4	ṭhapetuṃ vaṭṭati. Sace “anāgatassa na dātabbā”ti katikaṃ karonti, adhammikā hoti.	460	
PA_atk-vin02_a3:460_5	Antoupacāre ṭhitassa hi bhājanīyabhaṇḍaṃ pāpuṇāti. Sace pana “anāgatassa dethā”ti	460	
PA_atk-vin02_a3:460_6	mahāsaddaṃ karonti, daṇḍakammaṃ ṭhapetabbaṃ, “āgantvā gaṇhantū”ti vattabbaṃ.	460	
PA_atk-vin02_a3:461_0	Chappañcasalākā naṭṭhā honti, bhattuddesako dāyakānaṃ nāmaṃ nassarati, so ce naṭṭhasalākā	461	
PA_atk-vin02_a3:461_1	mahātherassa vā attano vā pāpetvā bhikkhū vadeyya, “mayā asukagāme salākabhattaṃ	461	
PA_atk-vin02_a3:461_2	mayhaṃ pāpitaṃ, tumhe tattha laddhaṃ salākabhattaṃ bhuñjeyyāthā”ti, vaṭṭati. Vihāre	461	
PA_atk-vin02_a3:461_3	apāpitaṃ pana āsanasālāya taṃ bhattaṃ labhitvā tattheva pāpetvā bhuñjituṃ na vaṭṭati.	461	
PA_atk-vin02_a3:461_4	“Ajja paṭṭhāya mayhaṃ salākabhattaṃ gaṇhathā”ti vutte tatra āsanasālāya gāhetuṃ na	461	
PA_atk-vin02_a3:461_5	vaṭṭati, vihāraṃ ānetvā gāhetabbaṃ. “Sve paṭṭhāyā”ti vutte pana bhattuddesakassa	461	
PA_atk-vin02_a3:461_6	ācikkhitabbaṃ “sve paṭṭhāya asukakulaṃ nāma salākabhattaṃ deti, salākaggāhaṇakāle	461	
PA_atk-vin02_a3:461_7	sareyyāsī”ti. Dubbhikkhe salākabhattaṃ pacchinditvā subhikkhe jāte kiñci disvā “ajja	461	
PA_atk-vin02_a3:461_8	paṭṭhāya amhākaṃ salākabhattaṃ gaṇhathā”ti puna paṭṭhapenti, antogāme agāhetvā vihāraṃ	461	
PA_atk-vin02_a3:461_9	ānetvāva gāhetabbaṃ. Idañhi “salākabhattaṃ” nāma. Uddesabhattasadisaṃ na hoti, vihārameva	461	
PA_atk-vin02_a3:461_10	sandhāya diyyati, tasmā bahiupacāre gāhetuṃ na vaṭṭati. “Sve paṭṭhāyā”ti vutte pana	4611	
PA_atk-vin02_a3:461_11	vihāre gāhetabbameva.	4611	
PA_atk-vin02_a3:462_0	Gamiko bhikkhu yaṃ disābhāgaṃ gantukāmo, tattha aññena vāragāmasalākā laddhā hoti,	462	
PA_atk-vin02_a3:462_1	taṃ gahetvā itaraṃ bhikkhuṃ “mayhaṃ pattasalākaṃ tvaṃ gaṇhāhī”ti vatvā gantuṃ vaṭṭati.	462	
PA_atk-vin02_a3:462_2	Tena pana upacārasīmaṃ anatikkanteyeva tasmiṃ tassa salākā gāhetabbā.	462	
PA_atk-vin02_a3:463_0	Chaḍḍitavihāre manussā bodhicetiyādīni jaggitvā bhuñjantūti salākabhattaṃ paṭṭhapenti,	463	
PA_atk-vin02_a3:463_1	bhikkhū sakaṭṭhānesu vasitvā kālasseva gantvā tattha vattaṃ karitvā taṃ bhattaṃ bhuñjanti,	463	
PA_atk-vin02_a3:463_2	vaṭṭati. Sace tesu svātanāya attano pāpetvā gatesu āgantuko bhikkhu chaḍḍitavihāre	463	
PA_atk-vin02_a3:463_3	vasitvā kālasseva vattaṃ katvā ghaṇṭiṃ paharitvā salākabhattaṃ attano pāpetvā āsanasālaṃ	463	
PA_atk-vin02_a3:463_4	gacchati, sova tassa bhattassa issaro. Yo pana bhikkhūsu vattaṃ karontesuyeva bhūmiyaṃ	463	
PA_atk-vin02_a3:463_5	dve tayo sammuñjanippahāre datvā ghaṇṭiṃ paharitvā “dhuragāme salākabhattaṃ mayhaṃ	463	
PA_atk-vin02_a3:463_6	pāpuṇātī”ti gacchati, tassa taṃ corikāya gahitattā na pāpuṇāti, vattaṃ katvā pāpetvā	463	
PA_atk-vin02_a3:463_7	pacchā gatabhikkhūnaṃyeva hoti.	463	
PA_atk-vin02_a3:464_0	Eko gāmo atidūre hoti, bhikkhū niccaṃ gantuṃ na icchanti, manussā “mayaṃ puññena	464	
PA_atk-vin02_a3:464_1	paribāhirā homā”ti vadanti, ye tassa gāmassa āsannavihāre sabhāgabhikkhū, te vattabbā	464	
PA_atk-vin02_a3:464_2	“imesaṃ bhikkhūnaṃ anāgatadivase tumhe bhuñjathā”ti. Salākā pana devasikaṃ pāpetabbā,	464	
PA_atk-vin02_a3:464_3	tā ca kho pana ghaṇṭippaharaṇamattena vā pacchicālanamattena vā pāpitā na honti,	464	
PA_atk-vin02_a3:464_4	pacchiṃ pana gahetvā salākā pīṭhake ākiritabbā, pacchi pana mukhavaṭṭiyaṃ na gahetabbā.	464	
PA_atk-vin02_a3:464_5	Sace hi tattha ahi vā vicchiko vā bhaveyya, dukkhaṃ uppādeyya; tasmā heṭṭhā gahetvā	464	
PA_atk-vin02_a3:464_6	pacchiṃ parammukhaṃ katvā salākā ākiritabbā “sacepi sappo bhavissati, ettova palāyissatī”ti.	464	
PA_atk-vin02_a3:464_7	Evaṃ salākā ākiritvā gāmādivasena pubbe vuttanayeneva gāhetabbā. Apica ekaṃ mahātherassa	464	
PA_atk-vin02_a3:464_8	pāpetvā “avasesā mayhaṃ pāpuṇantī”ti attano pāpetvā vattaṃ katvā cetiyaṃ vanditvā	464	
PA_atk-vin02_a3:464_9	vitakkamāḷake ṭhitehi bhikkhūhi “pāpitā, āvuso, salākā”ti vutte “āma, bhante, tumhe	464	
PA_atk-vin02_a3:464_10	gatagatagāme salākabhattaṃ gaṇhathā”ti vattabbaṃ; evaṃ pāpitāpi hi supāpitāva honti.	4641	
PA_atk-vin02_a3:465_0	Bhikkhū sabbarattiṃ dhammasavanatthaṃ aññaṃ vihāraṃ gacchantā “mayaṃ tattha dānaṃ	465	
PA_atk-vin02_a3:465_1	aggahetvāva amhākaṃ gocaragāmeva piṇḍāya caritvā āgamissāmā”ti salākā aggahetvāva	465	
PA_atk-vin02_a3:465_2	gatā, vihāre therassa pattasalākabhattaṃ bhuñjituṃ āgacchanti, vaṭṭati. Atha mahātheropi	465	
PA_atk-vin02_a3:465_3	“ahaṃ idha kiṃ karomī”ti tehiyeva saddhiṃ gacchati, tehi gatavihāre abhuñjitvāva	465	
PA_atk-vin02_a3:465_4	gocaragāmaṃ anuppattehi “detha, bhante, patte salākayāguādīni āharissāmā”ti vutte	465	
PA_atk-vin02_a3:465_5	pattā na dātabbā. “Kasmā, bhante, na dethā”ti “vihāraṭṭhakaṃ bhattaṃ vihāre vutthānaṃ	465	
PA_atk-vin02_a3:465_6	pāpuṇāti, mayaṃ aññasmiṃ vihāre vutthā”ti. “Detha, bhante, na mayaṃ vihāre pālikāya	465	
PA_atk-vin02_a3:465_7	dema, tumhākaṃ dema, gaṇhatha amhākaṃ bhikkha”nti vutte pana vaṭṭati.	465	
PA_atk-vin02_a3:466	Salākabhattakathā niṭṭhitā.	46	
PA_atk-vin02_a3:467	Pakkhikabhattādikathā	46	
PA_atk-vin02_a3:468_0	Pakkhikādīsu pana yaṃ abhilakkhitesu cātuddasī pañcadasī pañcamī aṭṭhamīti imesu	468	
PA_atk-vin02_a3:468_1	pakkhesu kammappasutehi uposathaṃ kātuṃ satikaraṇatthāya diyyati, taṃ pakkhikaṃ nāma.	468	
PA_atk-vin02_a3:468_2	Taṃ salākabhattagatikameva hoti, gāhetvā bhuñjitabbaṃ. Sace salākabhattampi pakkhikabhattampi	468	
PA_atk-vin02_a3:468_3	bahu sabbesaṃ vinivijjhitvā gacchati, dvepi bhattāni visuṃ visuṃ gāhetabbāni. Sace	468	
PA_atk-vin02_a3:468_4	bhikkhusaṅgho mahā, pakkhikaṃ gāhetvā tassa ṭhitikāya salākabhattaṃ gāhetabbaṃ, salākabhattaṃ	468	
PA_atk-vin02_a3:468_5	vā gāhāpetvā tassa ṭhitikāya pakkhikaṃ gāhetabbaṃ. Yesaṃ na pāpuṇāti, te piṇḍāya	468	
PA_atk-vin02_a3:468_6	carissanti. Sace dvepi bhattāni bahūni, bhikkhū mandā; salākabhattaṃ nāma devasikaṃ	468	
PA_atk-vin02_a3:468_7	labbhati, tasmā taṃ ṭhapetvā “pakkhikaṃ āvuso bhuñjathā”ti pakkhikameva gāhetabbaṃ.	468	
PA_atk-vin02_a3:468_8	Pakkhikaṃ paṇītaṃ denti, visuṃ ṭhitikā kātabbā. “Sve pakkho”ti ajja pakkhikaṃ na	468	
PA_atk-vin02_a3:468_9	gāhetabbaṃ. Sace pana dāyakā vadanti “sve amhākaṃ ghare lūkhabhattaṃ bhavissati,	468	
PA_atk-vin02_a3:468_10	ajjeva pakkhikabhattaṃ uddisathā”ti, evaṃ vaṭṭati.	4681	
PA_atk-vin02_a3:469_0	Uposathikaṃ nāma anvaḍḍhamāse uposathaṅgāni samādiyitvā yaṃ attanā bhuñjati, tadeva	469	
PA_atk-vin02_a3:469_1	diyyati. Pāṭipadikaṃ nāma “uposathe bahū saddhā pasannā bhikkhūnaṃ sakkāraṃ karonti,	469	
PA_atk-vin02_a3:469_2	pāṭipade pana bhikkhū kilamanti, pāṭipade dinnaṃ dubbhikkhadānasadisaṃ mahapphalaṃ	469	
PA_atk-vin02_a3:469_3	hoti, uposathakammena vā parisuddhasīlānaṃ dutiyadivase dinnaṃ mahapphalaṃ hotī”ti	469	
PA_atk-vin02_a3:469_4	sallakkhetvā pāṭipade diyyanakadānaṃ, tampi ubhayaṃ salākabhattagatikameva. Iti imāni	469	
PA_atk-vin02_a3:469_5	sattapi bhattāni piṇḍapātikānaṃ na vaṭṭanti, dhutaṅgabhedaṃ karontiyeva.	469	
PA_atk-vin02_a3:470_0	Aparānipi cīvarakkhandhake visākhāya varaṃ yācitvā dinnāni āgantukabhattaṃ gamiyabhattaṃ	470	
PA_atk-vin02_a3:470_1	gilānabhattaṃ gilānupaṭṭhākabhattanti cattāri bhattāni pāḷiyaṃ āgatāneva, tattha	470	
PA_atk-vin02_a3:470_2	āgantukānaṃ dinnaṃ bhattaṃ “āgantukabhattaṃ”. Esa nayo sesesu. Sace panettha āgantukabhattānipi	470	
PA_atk-vin02_a3:470_3	āgantukāpi bahū honti, sabbesaṃ ekekaṃ gāhetabbaṃ, bhattesu appahontesu ṭhitikāya	470	
PA_atk-vin02_a3:470_4	gāhetabbaṃ. Eko āgantuko paṭhamameva āgantvā sabbaṃ āgantukabhattaṃ attano gāhetvā	470	
PA_atk-vin02_a3:470_5	nisīdati, sabbaṃ tasseva hoti, pacchā āgatehi āgantukehi tena dinnāni paribhuñjitabbāni.	470	
PA_atk-vin02_a3:470_6	Tenapi ekaṃ attano gahetvā sesāni dātabbāni. Ayaṃ uḷāro.	470	
PA_atk-vin02_a3:471_0	Sace pana yo paṭhamaṃ āgantvāpi attano aggahetvā tuṇhībhūto nisīdati, pacchā āgatehi	471	
PA_atk-vin02_a3:471_1	saddhiṃ paṭipāṭiyā gaṇhitabbaṃ. Sace niccaṃ āgantukā āgacchanti, āgatadivaseyeva	471	
PA_atk-vin02_a3:471_2	bhuñjitabbaṃ, antarantarā ce āgacchanti, dve tīṇi divasāni bhuñjitabbaṃ. Mahāpaccariyaṃ	471	
PA_atk-vin02_a3:471_3	pana “satta divasāni bhuñjituṃ vaṭṭatī”ti vuttaṃ.	471	
PA_atk-vin02_a3:472_0	Āvāsiko katthaci gantvā āgato, tenāpi āgantukabhattaṃ paribhuñjitabbaṃ. Sace pana	472	
PA_atk-vin02_a3:472_1	taṃ vihāre nibandhāpitaṃ hoti, vihāre gāhetabbaṃ. Atha vihāro dūre hoti, āsanasālāya	472	
PA_atk-vin02_a3:472_2	nibandhāpitaṃ āsanasālāya gāhetabbaṃ. Sace pana dāyakā “āgantukesu asati āvāsikāpi	472	
PA_atk-vin02_a3:472_3	paribhuñjantū”ti vadanti, vaṭṭati.	472	
PA_atk-vin02_a3:473_0	Gamiyabhattepi ayameva kathāmaggo. Ayaṃ pana viseso – āgantuko āgantukabhattameva	473	
PA_atk-vin02_a3:473_1	labhati, gamiko āgantukabhattampi gamiyabhattampi. Āvāsikopi pakkamitukāmo gamiko	473	
PA_atk-vin02_a3:473_2	hoti; gamiyabhattaṃ labhati. Yathā pana āgantukabhattaṃ; evamidaṃ dve vā tīṇi vā	473	
PA_atk-vin02_a3:473_3	satta vā divasāni na labbhati. “Gamissāmī”ti bhutto taṃdivasaṃ kenacideva kāraṇena	473	
PA_atk-vin02_a3:473_4	na gato, punadivasepi bhuñjituṃ vaṭṭati, saussāhattā. “Gamissāmī”ti bhuttassa corā	473	
PA_atk-vin02_a3:473_5	vā panthaṃ rundhanti udakaṃ vā, devo vā vassati, sattho vā na gacchati, saussāhena	473	
PA_atk-vin02_a3:473_6	bhuñjitabbaṃ. Ete upaddave olokentena “dve tayo divase bhuñjituṃ vaṭṭatī”ti mahāpaccariyaṃ	473	
PA_atk-vin02_a3:473_7	vuttaṃ. “Gamissāmī”ti pana lesaṃ oḍḍetvā bhuñjituṃ na labhati.	473	
PA_atk-vin02_a3:474_0	Gilānabhattampi sace sabbesaṃ gilānānaṃ pahoti, sabbesaṃ dātabbaṃ; no ce, ṭhitikaṃ	474	
PA_atk-vin02_a3:474_1	katvā gāhetabbaṃ. Eko gilāno arogarūpo sakkoti antogāmaṃ gantuṃ, eko na sakkoti,	474	
PA_atk-vin02_a3:474_2	ayaṃ “mahāgilāno” nāma. Etassa gilānabhattaṃ dātabbaṃ. Dve mahāgilānā – eko lābhī	474	
PA_atk-vin02_a3:474_3	abhiññāto bahuṃ khādanīyaṃ bhojanīyaṃ labhati, eko anātho appalābhatāya antogāmaṃ	474	
PA_atk-vin02_a3:474_4	pavisati – etassa gilānabhattaṃ dātabbaṃ. Gilānabhatte pana divasaparicchedo natthi.	474	
PA_atk-vin02_a3:474_5	Yāva rogo na vūpasammati, sappāyabhojanaṃ abhuñjanto na yāpeti, tāva bhuñjitabbaṃ.	474	
PA_atk-vin02_a3:474_6	Yadā pana missakayāguṃ vā missakabhattaṃ vā bhuttassāpi rogo na kuppati, tato paṭṭhāya na bhuñjitabbaṃ.	474	
PA_atk-vin02_a3:475_0	Gilānupaṭṭhākabhattampi yaṃ sabbesaṃ pahoti, taṃ sabbesaṃ dātabbaṃ; no ce pahoti,	475	
PA_atk-vin02_a3:475_1	ṭhitikaṃ katvā gāhetabbaṃ. Idampi dvīsu gilānesu mahāgilānupaṭṭhākassa gāhetabbaṃ,	475	
PA_atk-vin02_a3:475_2	dvīsu mahāgilānesu anāthagilānupaṭṭhākassa. Yaṃ kulaṃ gilānabhattampi deti gilānupaṭṭhākabhattampi,	475	
PA_atk-vin02_a3:475_3	tattha yassa gilānassa bhattaṃ pāpuṇāti tadupaṭṭhākassāpi tattheva gāhetabbaṃ. Gilānupaṭṭhākabhattepi	475	
PA_atk-vin02_a3:475_4	divasaparicchedo natthi, yāva gilāno labhati, tāvassa upaṭṭhākopi labhatīti. Imāni	475	
PA_atk-vin02_a3:475_5	cattāri bhattāni sace evaṃ dinnāni honti “āgantukagamikagilānupaṭṭhākā mama bhikkhaṃ	475	
PA_atk-vin02_a3:475_6	gaṇhantū”ti, piṇḍapātikānampi vaṭṭati. Sace pana āgantukādīnaṃ bhattaṃ nibandhāpemi,	475	
PA_atk-vin02_a3:475_7	“mama bhattaṃ gaṇhantū”ti evaṃ dinnāni honti, piṇḍapātikānaṃ na vaṭṭati.	475	
PA_atk-vin02_a3:476_0	Aparānipi “dhurabhattaṃ, kuṭibhattaṃ, vārabhatta”nti tīṇi bhattāni. Tattha dhurabhattanti	476	
PA_atk-vin02_a3:476_1	niccabhattaṃ vuccati, taṃ duvidhaṃ – saṅghikaṃ puggalikañca. Tattha yaṃ “saṅghassa	476	
PA_atk-vin02_a3:476_2	dhurabhattaṃ demā”ti nibandhāpitaṃ, taṃ salākabhattagatikaṃ. “Mama nibaddhaṃ bhikkhaṃ	476	
PA_atk-vin02_a3:476_3	gaṇhantū”ti vatvā dinnaṃ pana piṇḍapātikānampi vaṭṭati. Puggalikepi “tumhākaṃ dhurabhattaṃ	476	
PA_atk-vin02_a3:476_4	dammī”ti vutte piṇḍapātiko ce, na vaṭṭati. “Mama nibaddhaṃ bhikkhaṃ gaṇhathā”ti vutte	476	
PA_atk-vin02_a3:476_5	pana vaṭṭati, sāditabbaṃ. Sacepi pacchā katipāhe vītivatte “dhurabhattaṃ gaṇhathā”ti	476	
PA_atk-vin02_a3:476_6	vadati, mūle suṭṭhu sampaṭicchitattā vaṭṭati.	476	
PA_atk-vin02_a3:477_0	Kuṭibhattaṃ nāma yaṃ saṅghassa āvāsaṃ kāretvā “amhākaṃ senāsanavāsino amhākaṃyeva	477	
PA_atk-vin02_a3:477_1	bhattaṃ gaṇhantū”ti evaṃ nibandhāpitaṃ, taṃ salākabhattagatikameva hoti, gahetvā	477	
PA_atk-vin02_a3:477_2	bhuñjitabbaṃ. “Amhākaṃ senāsanavāsino amhākaṃyeva bhikkhaṃ gaṇhantū”ti vutte pana	477	
PA_atk-vin02_a3:477_3	piṇḍapātikānampi vaṭṭati. Yaṃ pana puggale pasīditvā tassa vā āvāsaṃ katvā “tumhākaṃ	477	
PA_atk-vin02_a3:477_4	demā”ti dinnaṃ, taṃ tasseva hoti, tasmiṃ katthaci gate nissitakehi bhuñjitabbaṃ.	477	
PA_atk-vin02_a3:478_0	Vārabhattaṃ nāma dubbhikkhasamaye “vārena bhikkhū jaggissāmā”ti dhuragehato paṭṭhāya	478	
PA_atk-vin02_a3:478_1	dinnaṃ, tampi bhikkhāvacanena dinnaṃ piṇḍapātikānaṃ vaṭṭati. “Vārabhatta”nti vutte	478	
PA_atk-vin02_a3:478_2	pana salākabhattagatikaṃ hoti. Sace taṇḍulādīni pesenti, “sāmaṇerā pacitvā dentū”ti,	478	
PA_atk-vin02_a3:478_3	piṇḍapātikānaṃ vaṭṭati. Iti imāni ca tīṇi āgantukabhattādīni ca cattārīti satta,	478	
PA_atk-vin02_a3:478_4	tāni saṅghabhattādīhi saha cuddasa bhattāni honti.	478	
PA_atk-vin02_a3:479_0	Aṭṭhakathāyaṃ pana vihārabhattaṃ, aṭṭhakabhattaṃ, catukkabhattaṃ, guḷhakabhattanti	479	
PA_atk-vin02_a3:479_1	aññānipi cattāri bhattāni vuttāni. Tattha vihārabhattaṃ nāma vihāre tatruppādabhattaṃ,	479	
PA_atk-vin02_a3:479_2	taṃ saṅghabhattena gahitaṃ. Taṃ pana tissamahāvihāracittalapabbatādīsu paṭisambhidāpattehi	479	
PA_atk-vin02_a3:479_3	khīṇāsavehi yathā piṇḍapātikānampi sakkā hoti paribhuñjituṃ, tathā paṭiggahitattā	479	
PA_atk-vin02_a3:479_4	tādisesu ṭhānesu piṇḍapātikānampi vaṭṭati. “Aṭṭhannaṃ bhikkhūnaṃ dema, catunnaṃ demā”ti	479	
PA_atk-vin02_a3:479_5	evaṃ dinnaṃ pana aṭṭhakabhattañceva catukkabhattañca; tampi bhikkhāvacanena dinnaṃ	479	
PA_atk-vin02_a3:479_6	piṇḍapātikānaṃ vaṭṭati. Mahābhisaṅkhārikena atirasakapūvena pattaṃ pūretvā thaketvā	479	
PA_atk-vin02_a3:479_7	dinnaṃ guḷhakabhattaṃ nāma. Imāni tīṇi salākabhattagatikāneva.	479	
PA_atk-vin02_a3:480_0	Aparampi guḷakabhattaṃ nāma atthi, idhekacce manussā mahādhammasavanañca vihārapūjañca	480	
PA_atk-vin02_a3:480_1	kāretvā sakalasaṅghassa dātuṃ na sakkomāti, “dve tīṇi bhikkhusatāni amhākaṃ bhikkhaṃ	480	
PA_atk-vin02_a3:480_2	gaṇhantū”ti bhikkhuparicchedajānanatthaṃ guḷake denti, idaṃ piṇḍapātikānampi vaṭṭati.	480	
PA_atk-vin02_a3:480_3	Iti cīvarakkhandhake cīvarabhājanīyaṃ, imasmiṃ pana senāsanakkhandhake senāsanabhājanīyañceva	480	
PA_atk-vin02_a3:480_4	piṇḍapātabhājanīyañca vuttaṃ.	480	
PA_atk-vin02_a3:481_0	Gilānapaccayabhājanīyaṃ pana evaṃ veditabbaṃ – sappiādīsu bhesajjesu rājarājamahāmattā	481	
PA_atk-vin02_a3:481_1	sappissa tāva kumbhasatampi kumbhasahassampi vihāraṃ pesenti, ghaṇṭiṃ paharitvā therāsanato	481	
PA_atk-vin02_a3:481_2	paṭṭhāya gahitabhājanaṃ pūretvā dātabbaṃ, piṇḍapātikānampi vaṭṭati. Sace alasajātikā	481	
PA_atk-vin02_a3:481_3	mahātherā pacchā āgacchanti, “bhante, vīsativassānaṃ diyyati, tumhākaṃ ṭhitikā atikkantā”ti	481	
PA_atk-vin02_a3:481_4	na vattabbā, ṭhitikaṃ ṭhapetvā tesaṃ datvā pacchā ṭhitikāya dātabbaṃ.	481	
PA_atk-vin02_a3:482_0	“Asukavihāre bahu sappi uppanna”nti sutvā yojanantaravihāratopi bhikkhū āgacchanti,	482	
PA_atk-vin02_a3:482_1	sampattasampattānaṃ ṭhitaṭṭhānato paṭṭhāya dātabbaṃ. Asampattānampi upacārasīmaṃ	482	
PA_atk-vin02_a3:482_2	paviṭṭhānaṃ antevāsikādīsu gaṇhantesu dātabbameva. “Bahiupacārasīmāya ṭhitānaṃ dethā”ti	482	
PA_atk-vin02_a3:482_3	vadanti, na dātabbaṃ. Sace pana upacārasīmaṃ okkantehi ekābaddhā hutvā attano vihāradvāre	482	
PA_atk-vin02_a3:482_4	vā antovihāreyeva vā honti, parisāvasena vaḍḍhitā nāma sīmā hoti, tasmā dātabbaṃ.	482	
PA_atk-vin02_a3:482_5	Saṅghanavakassa dinnepi pacchā āgatānaṃ dātabbameva. Dutiyabhāge pana therāsanaṃ	482	
PA_atk-vin02_a3:482_6	āruḷhe pacchā āgatānaṃ paṭhamabhāgo na pāpuṇāti, dutiyabhāgato vassaggena dātabbaṃ.	482	
PA_atk-vin02_a3:482_7	Upacārasīmaṃ pavisitvā yattha katthaci dinnaṃ hoti, sabbasannipātaṭṭhāneyeva bhājetabbaṃ.	482	
PA_atk-vin02_a3:483_0	Yasmiṃ vihāre dasa bhikkhū, daseva ca sappikumbhā diyyanti, ekekakumbhavaseneva bhājetabbaṃ.	483	
PA_atk-vin02_a3:483_1	Eko sappikumbho hoti, dasa bhikkhūhi bhājetvā gahetabbaṃ. Sace yathāṭhitaṃyeva “amhākaṃ	483	
PA_atk-vin02_a3:483_2	pāpuṇātī”ti gaṇhanti, duggahitaṃ; gatagataṭṭhāne saṅghikameva hoti. Kumbhaṃ pana	483	
PA_atk-vin02_a3:483_3	āvajjetvā thālake thokaṃ sappiṃ katvā “idaṃ mahātherassa pāpuṇāti, avasesaṃ amhākaṃ	483	
PA_atk-vin02_a3:483_4	pāpuṇātī”ti vatvā tampi kumbheyeva ākiritvā yathicchitaṃ gahetvā gantuṃ vaṭṭati.	483	
PA_atk-vin02_a3:483_5	Sace thinaṃ sappi hoti, lekhaṃ katvā “lekhato parabhāgo mahātherassa pāpuṇāti, avasesaṃ	483	
PA_atk-vin02_a3:483_6	amhāka”nti gahitampi suggahitaṃ, vuttaparicchedato ūnādhikesupi bhikkhūsu ca sappikumbhesu	483	
PA_atk-vin02_a3:483_7	ca etenevupāyena bhājetabbaṃ.	483	
PA_atk-vin02_a3:484_0	Sace paneko bhikkhu, ekopi kumbho hoti, ghaṇṭiṃ paharitvā “ayaṃ mayhaṃ pāpuṇātī”tipi	484	
PA_atk-vin02_a3:484_1	gahetuṃ vaṭṭati. “Ayaṃ paṭhamabhāgo mayhaṃ pāpuṇāti, ayaṃ dutiyabhāgo”ti evaṃ thokaṃ	484	
PA_atk-vin02_a3:484_2	thokampi pāpetuṃ vaṭṭati. Esa nayo navanītādīsupi. Yasmiṃ pana vippasanne tilatelādimhi	484	
PA_atk-vin02_a3:484_3	lekhā na santiṭṭhati, taṃ uddharitvā bhājetabbaṃ. Siṅgiveramaricādibhesajjampi avasesapattathālakādisamaṇaparikkhāropi	484	
PA_atk-vin02_a3:484_4	sabbo vuttānurūpeneva nayena suṭṭhu sallakkhetvā bhājetabboti.	484	
PA_atk-vin02_a3:485	Pāḷiṃ aṭṭhakathañceva, oloketvā vicakkhaṇo;	48	
PA_atk-vin02_a3:486	Saṅghike paccaye evaṃ, appamattova bhājayeti.	48	
PA_atk-vin02_a3:487	Iti sabbākārena paccayabhājanīyakathā niṭṭhitā.	48	
PA_atk-vin02_a3:488_0	Sammannitvā ṭhapitayāgubhājakādīhi bhājanīyaṭṭhānaṃ āgatamanussānaṃ anāpucchitvāva	488	
PA_atk-vin02_a3:488_1	upaḍḍhabhāgo dātabbo, asammatehi pana apaloketvā dātabbo. Sammatena appamattakavissajjanakena	488	
PA_atk-vin02_a3:488_2	bhikkhunā cīvarakammaṃ karontassa “sūciṃ dehī”ti vadato ekā dīghā, ekā rassāti dve	488	
PA_atk-vin02_a3:488_3	sūciyo dātabbā. “Avibhattaṃ saṅghikaṃ bhaṇḍa”nti pucchitabbakiccaṃ natthi. Pipphalakatthikassa	488	
PA_atk-vin02_a3:488_4	eko pipphalako, addhānakantāraṃ paṭipajjitukāmassa upāhanayugaḷaṃ, kāyabandhanatthikassa	488	
PA_atk-vin02_a3:488_5	kāyabandhanaṃ, “aṃsabaddhako me jiṇṇo”ti āgatassa aṃsabaddhako, parissāvanatthikassa	488	
PA_atk-vin02_a3:488_6	parissāvanaṃ dātabbaṃ. Dhammakaraṇatthikassa dhammakaraṇo. Sace paṭako na hoti, dhammakaraṇo	488	
PA_atk-vin02_a3:488_7	paṭakena saddhiṃ dātabbo. “Āgantukapaṭṭaṃ āropessāmī”ti yācantassa kusiyā ca aḍḍhakusiyā	488	
PA_atk-vin02_a3:488_8	ca pahonakaṃ dātabbaṃ. “Maṇḍalaṃ nappahotī”ti āgatassa maṇḍalaṃ ekaṃ dātabbaṃ, aḍḍhamaṇḍalāni	488	
PA_atk-vin02_a3:488_9	dve dātabbāni. Dve maṇḍalāni yācantassa na dātabbāni. Anuvātaparibhaṇḍatthikassa	488	
PA_atk-vin02_a3:488_10	ekassa cīvarassa pahonakaṃ dātabbaṃ. Sappinavanītādiatthikassa gilānassa ekaṃ bhesajjaṃ	4881	
PA_atk-vin02_a3:488_11	nāḷimattaṃ katvā tato tatiyakoṭṭhāso dātabbo. Evaṃ tīṇi divasāni datvā nāḷiyā paripuṇṇāya	4881	
PA_atk-vin02_a3:488_12	catutthadivasato paṭṭhāya saṅghaṃ pucchitvā dātabbaṃ. Guḷapiṇḍepi ekadivasaṃ tatiyabhāgo	4881	
PA_atk-vin02_a3:488_13	dātabbo. Evaṃ tīhi divasehi niṭṭhite piṇḍe tato paraṃ saṅghaṃ pucchitvā dātabbaṃ.	4881	
PA_atk-vin02_a3:488_14	Sesaṃ sabbattha uttānamevāti.	4881	
PA_atk-vin02_a3:489	Pakkhikabhattādikathā niṭṭhitā.	48	
PA_atk-vin02_a3:490	Senāsanakkhandhakavaṇṇanā niṭṭhitā.	49	
PA_atk-vin02_a3:491	7. Saṅghabhedakakkhandhakaṃ	49	
PA_atk-vin02_a3:492	Chasakyapabbajjākathā	49	
PA_atk-vin02_a3:493_0	330. Saṅghabhedakakkhandhake abhiññātā abhiññātāti pākaṭā pākaṭā. Sakyakumārā nāma	493	
PA_atk-vin02_a3:493_1	kāḷudāyippabhutayo dasa dūtā saddhiṃ parivārehi aññe ca bahū janā. Amhākanti amhesu;	493	
PA_atk-vin02_a3:493_2	amhākaṃ kulatoti vā vuttaṃ hoti. Gharāvāsatthaṃ anusāsissāmīti gharāvāse yaṃ kattabbaṃ,	493	
PA_atk-vin02_a3:493_3	taṃ jānāpessāmi. Udakaṃ ninnetabbanti yathā udakaṃ sabbaṭṭhāne samaṃ hoti, evaṃ kātabbaṃ.	493	
PA_atk-vin02_a3:493_4	Niddhāpetabbanti tiṇāni uddharitabbāni. Bhusikā uddharāpetabbāti sukhumapalālamissadhaññā	493	
PA_atk-vin02_a3:493_5	palālikā palāpetabbā. Opunāpetabbanti sukhumapalālaṃ apanetabbaṃ. Tvaññeva gharāvāsatthena	493	
PA_atk-vin02_a3:493_6	upajānāhīti tvaññeva gharāvāsatthaṃ jānāhi. Ahaṃ tayā yathāsukhaṃ pabbajāhīti ettha	493	
PA_atk-vin02_a3:493_7	ahaṃ tayā saddhiṃ pabbajissāmīti sahāyasinehena sahasā vattukāmo hutvā puna rajjasirilobhena	493	
PA_atk-vin02_a3:493_8	parikaḍḍhiyamānahadayo “ahaṃ tayā”ti ettakameva vatvā sesaṃ vattuṃ nāsakkhīti evamattho veditabbo.	493	
PA_atk-vin02_a3:494	331. Nippātitāti nikkhamitā. Mānassinoti mānassayino; mānanissitāti vuttaṃ hoti.	49	
PA_atk-vin02_a3:495_0	332. Yassantarato na santi kopāti tatiyamaggena samūhatattā yassa citte kopā na santi.	495	
PA_atk-vin02_a3:495_1	Yasmā pana bhavoti sampatti, vibhavoti vipatti; tathā bhavoti vuḍḍhi, vibhavoti hāni;	495	
PA_atk-vin02_a3:495_2	bhavoti sassataṃ, vibhavoti ucchedo; bhavoti puññaṃ, vibhavoti pāpaṃ; vibhavoti ca	495	
PA_atk-vin02_a3:495_3	abhavoti ca atthato ekameva, tasmā itibhavābhavatañca vītivattoti ettha yā esā sampattivipattivuḍḍhihānisassatucchedapuññapāpavasena	495	
PA_atk-vin02_a3:495_4	iti anekappakārā bhavābhavatā vuccati; catūhipi maggehi yathāsambhavaṃ tena tena	495	
PA_atk-vin02_a3:495_5	nayena taṃ itibhavābhavatañca vītivattoti evamattho daṭṭhabbo. Nānubhavantīti na	495	
PA_atk-vin02_a3:495_6	sampāpuṇanti; tassa dassanaṃ devānampi dullabhanti adhippāyo.	495	
PA_atk-vin02_a3:496	333. Ahimekhalikāti ahiṃ kaṭiyaṃ bandhitvā. Ucchaṅgeti aṅke.	49	
PA_atk-vin02_a3:497	334. Sammannatīti sammāneti. Yaṃ tumo karissatīti yaṃ so karissati.	49	
PA_atk-vin02_a3:498	Chasakyapabbajjākathā niṭṭhitā.	49	
PA_atk-vin02_a3:499	Pakāsanīyakammādikathā	49	
PA_atk-vin02_a3:500	336. Kheḷāsakassāti ettha micchājīvena uppannapaccayā ariyehi vantabbā kheḷasadisā, tathārūpe paccaye ayaṃ ajjhoharatīti katvā kheḷāsakoti bhagavatā vutto.	50	
PA_atk-vin02_a3:501	340. Patthaddhena kāyenāti potthakarūpasadisena niccalena kāyena.	50	
PA_atk-vin02_a3:502	342. Mayaṃ kho bhaṇe rājañātakā nāmāti rājā amhe jānātīti rājañātakassa bhāvena attānaṃ ukkaṃsanto āha. Pahaṭṭhakaṇṇavāloti bandhane niccale katvā.	50	
PA_atk-vin02_a3:503	Dukkhañhi kuñjara nāgamāsadoti bho kuñjara buddhanāgaṃ āsādanaṃ vadhakacittena upagamanaṃ nāma dukkhaṃ. Nāgahatassāti buddhanāgaṃ ghātakassa.	50	
PA_atk-vin02_a3:504_0	Paṭikuṭiyova osakkīti tathāgatābhimukhoyeva piṭṭhimehi pādehi avasakki. Alakkhikoti	504	
PA_atk-vin02_a3:504_1	ettha na lakkhetīti alakkhiko; na jānātīti attho, ahaṃ pāpakammaṃ karomīti na jānāti.	504	
PA_atk-vin02_a3:504_2	Na lakkhitabboti vā alakkhiko; na passitabboti attho.	504	
PA_atk-vin02_a3:505_0	343. Tikabhojananti ettha tīhi janehi bhuñjitabbabhojanaṃ. Taṃ paññāpessāmīti taṃ	505	
PA_atk-vin02_a3:505_1	anujānissāmi. Gaṇabhojane pana yathādhammo kāretabboti. Pañcavatthuyācanakathā saṅghādisesavaṇṇanāyaṃ	505	
PA_atk-vin02_a3:505_2	vuttā. Kappanti āyukappaṃ. Brahmaṃ puññanti seṭṭhaṃ puññaṃ. Kappaṃ saggamhīti āyukappameva.	505	
PA_atk-vin02_a3:506	Pakāsanīyakammādikathā niṭṭhitā.	50	
PA_atk-vin02_a3:507	Saṅghabhedakakathā	50	
PA_atk-vin02_a3:508	344. Atha kho devadatto saṅghaṃ bhinditvāti so kira evaṃ salākaṃ gāhetvā tattheva āveṇikaṃ uposathaṃ katvā gato, tenetaṃ vuttaṃ.	50	
PA_atk-vin02_a3:509_0	345. Piṭṭhi me āgilāyatīti ciranisajjāya vedanābhibhūtā bādhati. Tamahaṃ āyamissāmīti	509	
PA_atk-vin02_a3:509_1	taṃ ahaṃ pasāressāmi. Ādesanāpāṭihāriyānusāsanī nāma “evampi te mano, tathāpi te	509	
PA_atk-vin02_a3:509_2	mano”ti evaṃ parassa cittaṃ jānitvā tadanurūpā dhammadesanā.	509	
PA_atk-vin02_a3:510_0	346. Mamānukubbanti mamānukiriyaṃ kurumāno. Kapaṇoti dukkhito. Mahāvarāhassāti mahānāgassa.	510	
PA_atk-vin02_a3:510_1	Mahiṃ vikubbatoti pathaviṃ padālentassa. Bhisaṃ ghasamānassāti bhisaṃ khādantassa.	510	
PA_atk-vin02_a3:510_2	Nadīsu jaggatoti ettha so kira hatthināgo sāyanhasamayaṃ taṃ nadināmakaṃ pokkharaṇiṃ	510	
PA_atk-vin02_a3:510_3	ogāhetvā kilanto sabbarattiṃ vītināmesi, jālikaṃ karoti, tena vuttaṃ “nadīsu jaggato”ti.	510	
PA_atk-vin02_a3:511	347. Sutāti sotā. Asandiddho ca akkhātīti nissandeho hutvā akkhāti anusandhivasena yojetvā yojetvā.	51	
PA_atk-vin02_a3:512	350. Apāye nibbattissatīti āpāyiko. Evaṃ nerayiko. Kappaṃ ṭhassatīti kappaṭṭho. Idāni buddhasahassenāpi tikicchituṃ na sakkāti atekiccho.	51	
PA_atk-vin02_a3:513_0	Mā jātu koci lokasminti mā kadācipi koci satto lokasmiṃ. Udapajjathāti upapajjatha.	513	
PA_atk-vin02_a3:513_1	Jalaṃva yasasā aṭṭhāti yasasā jalanto viya ṭhito. Devadattoti me sutanti “īdiso devadatto”ti	513	
PA_atk-vin02_a3:513_2	bhagavatā sutampi atthi, tadeva gahetvā idaṃ vuttaṃ. So pamādamanuciṇṇoti ettha pamādaṃ	513	
PA_atk-vin02_a3:513_3	anucinātīti anuciṇṇo, pamādo appahīnoti attho. Āsajja nanti pāpakena cittena patvā,	513	
PA_atk-vin02_a3:513_4	visosetvāti vā attho. Avīcinirayaṃ pattoti idaṃ pana āsīsāyaṃ atītavacanaṃ. Bhesmāti bhayānako.	513	
PA_atk-vin02_a3:514	Saṅghabhedakakathā niṭṭhitā.	51	
PA_atk-vin02_a3:515	Upālipañhākathā	51	
PA_atk-vin02_a3:516_0	351. Ekato upāli ekoti dhammavādipakkhe eko. Ekato dveti adhammavādipakkhe dve. Catuttho	516	
PA_atk-vin02_a3:516_1	anussāvetīti saṅghaṃ bhindissāmīti adhammavādicatuttho hutvā anussāveti; anunayanto	516	
PA_atk-vin02_a3:516_2	sāveti “na tumhākaṃyeva narakabhayaṃ atthi, amhākampi atthi, na amhākaṃ avīcimaggo	516	
PA_atk-vin02_a3:516_3	pihito, na mayaṃ akusalā na bhāyāma. Yadi hi ayaṃ adhammo avinayo asatthusāsanaṃ	516	
PA_atk-vin02_a3:516_4	vā bhaveyya, na mayaṃ gaṇheyyāmā”tiādinā nayena “adhammaṃ dhammo”ti evaṃ aṭṭhārasa	516	
PA_atk-vin02_a3:516_5	bhedakaravatthūni bodhetīti attho. Salākaṃ gāhetīti evaṃ anussāvetvā pana “idaṃ gaṇhatha,	516	
PA_atk-vin02_a3:516_6	idaṃ rocethā”ti vadanto salākaṃ gāheti.	516	
PA_atk-vin02_a3:517	Ekato upāli dve hontītiādīsupi eseva nayo. Evaṃ kho upāli saṅgharāji ceva hoti saṅghabhedo cāti evaṃ hoti; na pana ettāvatā saṅgho bhinno hoti.	51	
PA_atk-vin02_a3:518_0	Bhikkhu kho upāli pakatatto samānasaṃvāsako samānasīmāyaṃ ṭhito saṅghaṃ bhindatīti	518	
PA_atk-vin02_a3:518_1	ettha siyā evaṃ “devadatto kathaṃ pakatatto”ti. Kathaṃ tāva na pakatatto, rañño ghātāpitattā	518	
PA_atk-vin02_a3:518_2	ruhiruppādassa ca katattāti? Tattha vadāma – āṇattiyā tāva viraddhattā rañño ghātāpanaṃ	518	
PA_atk-vin02_a3:518_3	natthi. “Tena hi tvaṃ, kumāra, pitaraṃ hantvā rājā hohi, ahaṃ bhagavantaṃ hantvā	518	
PA_atk-vin02_a3:518_4	buddho bhavissāmī”ti evañhi tassa āṇatti. Kumāro pana rājā hutvā pacchā pitaraṃ māresi;	518	
PA_atk-vin02_a3:518_5	evaṃ tāva āṇattiyā viraddhattā rañño ghātāpanaṃ natthi. Ruhiruppāde pana katamatteyeva	518	
PA_atk-vin02_a3:518_6	ruhiruppādapaccayā bhagavatā abhabbatā na vuttā, na ca sakkā bhagavato vacanaṃ vināyeva	518	
PA_atk-vin02_a3:518_7	tassa abhabbatā āropetuṃ.	518	
PA_atk-vin02_a3:519	“Ruhiruppādako, bhikkhave, anupasampanno na upasampādetabbo, upasampanno nāsetabbo”ti –	51	
PA_atk-vin02_a3:520	Idaṃ pana bhagavatā saṅghabhedato pacchā vuttaṃ, tasmā pakatatteneva tena saṅgho bhinnoti.	52	
PA_atk-vin02_a3:521_0	Adhammaṃ dhammoti dīpentītiādīsu aṭṭhārasasu bhedakaravatthūsu suttantapariyāyena	521	
PA_atk-vin02_a3:521_1	tāva dasa kusalakammapathā dhammo, dasa akusalakammapathā adhammo. Tathā cattāro	521	
PA_atk-vin02_a3:521_2	satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,	521	
PA_atk-vin02_a3:521_3	satta bojjhaṅgā, ariyo aṭṭhaṅgiko maggoti sattatiṃsa bodhipakkhiyadhammā dhammo nāma;	521	
PA_atk-vin02_a3:521_4	tayo satipaṭṭhānā, tayo sammappadhānā, tayo iddhipādā, cha indriyāni, cha balāni,	521	
PA_atk-vin02_a3:521_5	aṭṭha bojjhaṅgā, navaṅgiko maggoti ca cattāro upādānā, pañca nīvaraṇā, satta anusayā,	521	
PA_atk-vin02_a3:521_6	aṭṭha micchattāti ca ayaṃ adhammo.	521	
PA_atk-vin02_a3:522_0	Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma;	522	
PA_atk-vin02_a3:522_1	evaṃ amhākaṃ ācariyakulaṃ nissāya niyyānikaṃ bhavissati, mayañca loke pākaṭā bhavissāmā”ti	522	
PA_atk-vin02_a3:522_2	taṃ adhammaṃ “dhammo aya”nti kathayantā adhammaṃ dhammoti dīpenti nāma. Tatheva dhammakoṭṭhāsesu	522	
PA_atk-vin02_a3:522_3	ca ekaṃ gahetvā ayaṃ adhammoti kathentā dhammaṃ adhammoti dīpenti nāma. Vinayapariyāyena	522	
PA_atk-vin02_a3:522_4	pana bhūtena vatthunā codetvā sāretvā yathāpaṭiññāya kātabbaṃ kammaṃ dhammo nāma,	522	
PA_atk-vin02_a3:522_5	abhūtena vatthunā acodetvā asāretvā apaṭiññāya kātabbaṃ kammaṃ adhammo nāma.	522	
PA_atk-vin02_a3:523_0	Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti	523	
PA_atk-vin02_a3:523_1	ayaṃ vinayo nāma, rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo	523	
PA_atk-vin02_a3:523_2	nāma. Vinayapariyāyena vatthusampatti ñattisampatti anussāvanasampatti sīmāsampatti	523	
PA_atk-vin02_a3:523_3	parisāsampattīti ayaṃ vinayo nāma, vatthuvipatti…pe… parisāvipattīti ayaṃ avinayo nāma.	523	
PA_atk-vin02_a3:524_0	Suttantapariyāyena cattāro satipaṭṭhānā… aṭṭhaṅgiko maggoti idaṃ bhāsitaṃ lapitaṃ	524	
PA_atk-vin02_a3:524_1	tathāgatena; tayo satipaṭṭhānā, tayo sammappadhānā, tayo iddhipādā, cha indriyāni,	524	
PA_atk-vin02_a3:524_2	cha balāni, aṭṭha bojjhaṅgā, navaṅgiko maggoti idaṃ abhāsitaṃ alapitaṃ tathāgatena.	524	
PA_atk-vin02_a3:524_3	Vinayapariyāyena cattāro pārājikā, terasa saṅghādisesā, dve aniyatā, tiṃsa nissaggiyā	524	
PA_atk-vin02_a3:524_4	pācittiyāti idaṃ bhāsitaṃ lapitaṃ tathāgatena; tayo pārājikā, cuddasa saṅghādisesā,	524	
PA_atk-vin02_a3:524_5	tayo aniyatā, ekattiṃsa nissaggiyā pācittiyāti idaṃ abhāsitaṃ alapitaṃ tathāgatena.	524	
PA_atk-vin02_a3:525_0	Suttantapariyāyena devasikaṃ phalasamāpattisamāpajjanaṃ, mahākaruṇāsamāpattisamāpajjanaṃ,	525	
PA_atk-vin02_a3:525_1	buddhacakkhunā lokavolokanaṃ, aṭṭhuppattivasena suttantadesanā, jātakakathāti idaṃ	525	
PA_atk-vin02_a3:525_2	āciṇṇaṃ; na devasikaṃ phalasamāpattisamāpajjanaṃ…pe… na jātakakathāti idaṃ anāciṇṇaṃ.	525	
PA_atk-vin02_a3:525_3	Vinayapariyāyena nimantitassa vassāvāsaṃ vasitvā apaloketvā cāriyapakkamanaṃ, pavāretvā	525	
PA_atk-vin02_a3:525_4	cāriyapakkamanaṃ, āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ;	525	
PA_atk-vin02_a3:525_5	tasseva āciṇṇassa akaraṇaṃ anāciṇṇaṃ nāma.	525	
PA_atk-vin02_a3:526_0	Suttantapariyāyena cattāro satipaṭṭhānā…pe… aṭṭhaṅgiko maggoti idaṃ paññattaṃ nāma;	526	
PA_atk-vin02_a3:526_1	tayo satipaṭṭhānā…pe… navaṅgiko maggoti idaṃ apaññattaṃ nāma. Vinayapariyāyena cattāro	526	
PA_atk-vin02_a3:526_2	pārājikā…pe… tiṃsa nissaggiyā pācittiyāti idaṃ paññattaṃ nāma; tayo pārājikā…pe…	526	
PA_atk-vin02_a3:526_3	ekattiṃsa nissaggiyā pācittiyāti idaṃ apaññattaṃ nāma.	526	
PA_atk-vin02_a3:527_0	“Anāpatti ajānantassa, atheyyacittassa, na maraṇādhippāyassa, anullapanādhippāyassa,	527	
PA_atk-vin02_a3:527_1	na mocanādhippāyassā”ti tattha tattha vuttā anāpatti anāpatti nāma. “Jānantassa,	527	
PA_atk-vin02_a3:527_2	theyyacittassā”tiādinā nayena vuttā āpatti āpatti nāma. Pañcāpattikkhandhā lahukāpatti	527	
PA_atk-vin02_a3:527_3	nāma, dve āpattikkhandhā garukāpatti nāma. Cha āpattikkhandhā sāvasesāpatti nāma,	527	
PA_atk-vin02_a3:527_4	eko pārājikāpattikkhandho anavasesāpatti nāma. Dve āpattikkhandhā duṭṭhullāpatti	527	
PA_atk-vin02_a3:527_5	nāma, pañcāpattikkhandhā aduṭṭhullāpatti nāma.	527	
PA_atk-vin02_a3:528_0	Purimanayeneva panettha vuttappakāraṃ dhammaṃ “adhammo aya”nti kathayantā “dhammaṃ	528	
PA_atk-vin02_a3:528_1	adhammo”ti dīpenti nāma. Avinayaṃ “vinayo aya”nti…pe… aduṭṭhullāpattiṃ “duṭṭhullāpatti	528	
PA_atk-vin02_a3:528_2	aya”nti kathayantā “aduṭṭhullāpattiṃ duṭṭhullāpattī”ti dīpenti nāma. Evaṃ “adhammaṃ	528	
PA_atk-vin02_a3:528_3	dhammo”ti vā…pe… “aduṭṭhullāpattiṃ duṭṭhullāpattī”ti vā dīpetvā pakkhaṃ labhitvā	528	
PA_atk-vin02_a3:528_4	catunnaṃ saṅghakammānaṃ aññataraṃ saṅghakammaṃ ekasīmāyaṃ visuṃ karontehi saṅgho	528	
PA_atk-vin02_a3:528_5	bhinno nāma hoti. Tena vuttaṃ – “te imehi aṭṭhārasahi vatthūhi apakassantī”tiādi.	528	
PA_atk-vin02_a3:529_0	Tattha apakassantīti parisaṃ ākaḍḍhanti, vijaṭenti, ekamantaṃ ussārenti ca. Avapakāsantīti	529	
PA_atk-vin02_a3:529_1	ati viya pakāsenti yathā visaṃsaṭṭhāva honti, evaṃ karonti. Āveninti visuṃ. Ettāvatā	529	
PA_atk-vin02_a3:529_2	kho upāli saṅgho bhinno hotīti evaṃ aṭṭhārasasu bhedakaravatthūsu yaṃkiñci ekampi	529	
PA_atk-vin02_a3:529_3	vatthuṃ dīpetvā tena tena kāraṇena “imaṃ gaṇhatha, imaṃ rocethā”ti saññāpetvā salākaṃ	529	
PA_atk-vin02_a3:529_4	gāhāpetvā visuṃ saṅghakamme kate saṅgho bhinno hoti. Parivāre pana “pañcahi upāli	529	
PA_atk-vin02_a3:529_5	ākārehi saṅgho bhijjatī”tiādi vuttaṃ, tassa iminā idha vuttena saṅghabhedalakkhaṇena	529	
PA_atk-vin02_a3:529_6	atthato nānākaraṇaṃ natthi. Taṃ panassa nānākaraṇābhāvaṃ tattheva pakāsayissāma.	529	
PA_atk-vin02_a3:529_7	Sesaṃ sabbattha uttānamevāti.	529	
PA_atk-vin02_a3:530	Upālipañhākathā niṭṭhitā.	53	
PA_atk-vin02_a3:531	Saṅghabhedakakkhandhakavaṇṇanā niṭṭhitā.	53	
PA_atk-vin02_a3:532	8. Vattakkhandhakaṃ	53	
PA_atk-vin02_a3:533	Āgantukavattakathā	53	
PA_atk-vin02_a3:534_0	357. Vattakkhandhake idāni ārāmaṃ pavisissāmīti iminā upacārasīmasamīpaṃ dasseti;	534	
PA_atk-vin02_a3:534_1	tasmā upacārasīmaṃ patvā upāhanāomuñcanādi sabbaṃ kātabbaṃ. Gahetvāti upāhanadaṇḍakena	534	
PA_atk-vin02_a3:534_2	gahetvā. Paṭikkamantīti sannipatanti. Vissajjetabbanti pattharitabbaṃ. Gocaro pucchitabboti	534	
PA_atk-vin02_a3:534_3	“gocaragāmo āsanne udāhu dūre, kālasseva piṇḍāya caritabbaṃ udāhu divā”ti evaṃ bhikkhācāro	534	
PA_atk-vin02_a3:534_4	pucchitabbo. Agocaro nāma micchādiṭṭhikānaṃ vā gāmo paricchinnabhikkho vā gāmo; yattha	534	
PA_atk-vin02_a3:534_5	ekassa vā dvinnaṃ vā bhikkhā diyyati, sopi pucchitabbo. Pānīyaṃ pucchitabbanti “kiṃ	534	
PA_atk-vin02_a3:534_6	imissā pokkharaṇiyā pānīyaṃyeva pivanti, nahānādiparibhogampi karontī”ti evaṃ pānīyañceva	534	
PA_atk-vin02_a3:534_7	paribhojanīyañca pucchitabbaṃ. Kesuci ṭhānesu vāḷamigā vā amanussā vā honti, tasmā	534	
PA_atk-vin02_a3:534_8	“kaṃ kālaṃ pavisitabbaṃ, kaṃ kālaṃ nikkhamitabba”nti pucchitabbaṃ.	534	
PA_atk-vin02_a3:535_0	Bahi ṭhitenāti bahi nikkhamantassa ahino vā amanussassa vā maggaṃ datvā ṭhitena nilloketabbo.	535	
PA_atk-vin02_a3:535_1	Sace ussahati sodhetabboti yadi sakkoti, sabbo vihāro sodhetabbo. Asakkontena attano	535	
PA_atk-vin02_a3:535_2	vasanokāso jaggitabbo. Sabbaṃ sodhetuṃ sakkontassa pana dassite vihārasodhanavatte	535	
PA_atk-vin02_a3:535_3	vinicchayo mahākhandhake vuttanayeneva veditabbo.	535	
PA_atk-vin02_a3:536	Āgantukavattakathā niṭṭhitā.	53	
PA_atk-vin02_a3:537	Āvāsikavattakathā	53	
PA_atk-vin02_a3:538_0	359. Āvāsikavatte – āsanaṃ paññapetabbanti evamādi sabbaṃ vuḍḍhatare āgate cīvarakammaṃ	538	
PA_atk-vin02_a3:538_1	vā navakammaṃ vā ṭhapetvāpi kātabbaṃ. Cetiyaṅgaṇaṃ sammajjantena sammajjaniṃ nikkhipitvā	538	
PA_atk-vin02_a3:538_2	tassa vattaṃ kātuṃ ārabhitabbaṃ. Paṇḍito hi āgantuko “sammajjāhi tāva cetiyaṅgaṇa”nti	538	
PA_atk-vin02_a3:538_3	vakkhati. Gilānabhesajjaṃ karontena pana sace nātiāturo gilāno hoti, bhesajjaṃ akatvā	538	
PA_atk-vin02_a3:538_4	vattameva kātabbaṃ. Mahāgilānassa pana bhesajjameva kātabbaṃ. Paṇḍito hi āgantuko	538	
PA_atk-vin02_a3:538_5	“karohi tāva bhesajja”nti vakkhati. Pānīyena pucchantena sace sakiṃ ānītaṃ pānīyaṃ	538	
PA_atk-vin02_a3:538_6	sabbaṃ pivati, “puna ānemī”ti pucchitabboyeva. Apica bījanenapi bījitabbo, bījantena	538	
PA_atk-vin02_a3:538_7	sakiṃ pādapiṭṭhiyaṃ bījitvā sakiṃ majjhe sakiṃ sīse bījitabbaṃ, “alaṃ hotū”ti vuttena	538	
PA_atk-vin02_a3:538_8	tato mandataraṃ bījitabbaṃ. Puna “ala”nti vuttena tato mandataraṃ bījitabbaṃ. Tatiyavāraṃ	538	
PA_atk-vin02_a3:538_9	vuttena bījanī ṭhapetabbā. Pādāpissa dhovitabbā, dhovitvā sace attano telaṃ atthi,	538	
PA_atk-vin02_a3:538_10	tena makkhetabbā. No ce atthi, tassa santakena makkhetabbā. Upāhanāpuñchanaṃ pana	5381	
PA_atk-vin02_a3:538_11	attano rucivasena kātabbaṃ. Teneva hettha “sace ussahatī”ti vuttaṃ. Tasmā upāhanā	5381	
PA_atk-vin02_a3:538_12	apuñchantassāpi anāpatti. “Kattha mayhaṃ senāsanaṃ pāpuṇātī”ti pucchitena senāsanaṃ	5381	
PA_atk-vin02_a3:538_13	paññapetabbaṃ, “etaṃ tumhākaṃ senāsanaṃ pāpuṇātī”ti evaṃ ācikkhitabbanti attho. Papphoṭetvā	5381	
PA_atk-vin02_a3:538_14	hi pattharituṃ pana vaṭṭatiyeva.	5381	
PA_atk-vin02_a3:539_0	Navakassa vatte – pānīyaṃ ācikkhitabbanti “etaṃ pānīyaṃ gahetvā pivāhī”ti ācikkhitabbaṃ.	539	
PA_atk-vin02_a3:539_1	Paribhojanīyepi eseva nayo. Sesaṃ purimasadisameva. Mahāāvāsepi attano santikaṃ sampattassa	539	
PA_atk-vin02_a3:539_2	āgantukassa vattaṃ akātuṃ na labhati.	539	
PA_atk-vin02_a3:540	Āvāsikavattakathā niṭṭhitā.	54	
PA_atk-vin02_a3:541	Gamikavattakathā	54	
PA_atk-vin02_a3:542_0	360. Gamikavattesu dārubhaṇḍanti senāsanakkhandhake vuttaṃ mañcapīṭhādi. Mattikābhaṇḍampi	542	
PA_atk-vin02_a3:542_1	rajanabhājanādi sabbaṃ tattha vuttappabhedameva. Taṃ sabbaṃ aggisālāya vā aññatarasmiṃ	542	
PA_atk-vin02_a3:542_2	vā guttaṭṭhāne paṭisāmetvā gantabbaṃ. Anovassake pabbhārepi ṭhapetuṃ vaṭṭati. Senāsanaṃ	542	
PA_atk-vin02_a3:542_3	āpucchitabbanti ettha yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ, yattha	542	
PA_atk-vin02_a3:542_4	upacikā nārohanti, taṃ anāpucchantassāpi anāpatti. Catūsu pāsāṇakesūtiādi upacikānaṃ	542	
PA_atk-vin02_a3:542_5	uppattiṭṭhāne paṇṇasālādisenāsane kattabbākāradassanatthaṃ vuttaṃ. Appeva nāma aṅgānipi	542	
PA_atk-vin02_a3:542_6	seseyyunti ayaṃ ajjhokāse ṭhapitamhi ānisaṃso. Ovassakagehe pana tiṇesu ca mattikāpiṇḍesu	542	
PA_atk-vin02_a3:542_7	ca upari patantesu mañcapīṭhānaṃ aṅgānipi vinassanti.	542	
PA_atk-vin02_a3:543	Gamikavattakathā niṭṭhitā.	54	
PA_atk-vin02_a3:544	Anumodanavattakathā	54	
PA_atk-vin02_a3:545_0	362. Anumodanavatthusmiṃ iddhaṃ ahosīti sampannaṃ ahosi. Catūhi pañcahīti saṅghattherena	545	
PA_atk-vin02_a3:545_1	anumodanatthāya nisinne heṭṭhā paṭipāṭiyā catūhi nisīditabbaṃ. Anuthere nisinne mahātherena	545	
PA_atk-vin02_a3:545_2	ca heṭṭhā ca tīhi nisīditabbaṃ. Pañcame nisinne upari catūhi nisīditabbaṃ. Saṅghattherena	545	
PA_atk-vin02_a3:545_3	heṭṭhā daharabhikkhusmiṃ ajjhiṭṭhepi saṅghattherato paṭṭhāya catūhi nisīditabbameva.	545	
PA_atk-vin02_a3:545_4	Sace pana anumodako bhikkhu “gacchatha bhante, āgametabbakiccaṃ natthī”ti vadati,	545	
PA_atk-vin02_a3:545_5	gantuṃ vaṭṭati. Mahātherena “gacchāma āvuso”ti vutte “gacchathā”ti vadati, evampi	545	
PA_atk-vin02_a3:545_6	vaṭṭati. “Bahigāme āgamessāmā”ti ābhogaṃ katvāpi bahigāmaṃ gantvā attano nissitake	545	
PA_atk-vin02_a3:545_7	“tumhe tassa āgamanaṃ āgamethā”ti vatvāpi gantuṃ vaṭṭatiyeva. Sace pana manussā attano	545	
PA_atk-vin02_a3:545_8	rucikena ekena anumodanaṃ kārenti, neva tassa anumodato āpatti, na mahātherassa bhāro	545	
PA_atk-vin02_a3:545_9	hoti. Upanisinnakathāyameva hi manussesu kathāpentesu mahāthero āpucchitabbo, mahātherena	545	
PA_atk-vin02_a3:545_10	ca anumodanāya ajjhiṭṭhova āgametabboti idamettha lakkhaṇaṃ. Vaccitoti sañjātavacco;	5451	
PA_atk-vin02_a3:545_11	vaccapīḷitoti adhippāyo.	5451	
PA_atk-vin02_a3:546	Anumodanavattakathā niṭṭhitā.	54	
PA_atk-vin02_a3:547	Bhattaggavattakathā	54	
PA_atk-vin02_a3:548_0	364. Bhattaggavatte “antogāmo vā hotu vihāro vā, manussānaṃ parivesanaṭṭhānaṃ gacchantena	548	
PA_atk-vin02_a3:548_1	cīvaraṃ pārupitvā kāyabandhanaṃ bandhanameva vaṭṭatī”ti aṭṭhakathāsu vuttaṃ. Na there	548	
PA_atk-vin02_a3:548_2	bhikkhū anupakhajjāti there bhikkhū atiallīyitvā na nisīditabbaṃ. Sace mahātherassa	548	
PA_atk-vin02_a3:548_3	nisinnāsanena samakaṃ āsanaṃ hoti, bahūsu āsanesu sati ekaṃ dve āsanāni ṭhapetvā	548	
PA_atk-vin02_a3:548_4	nisīditabbaṃ. Bhikkhū gaṇetvā paññattāsanesu anisīditvā mahātherena nisīdāti vuttena	548	
PA_atk-vin02_a3:548_5	nisīditabbaṃ. No ce mahāthero vadati, “idaṃ, bhante, āsanaṃ ucca”nti vattabbaṃ. “Nisīdā”ti	548	
PA_atk-vin02_a3:548_6	vutte nisīditabbaṃ. Sace pana evaṃ āpucchitepi na vadati, nisīdantassa anāpatti;	548	
PA_atk-vin02_a3:548_7	mahātherasseva āpatti. Navako hi evarūpe āsane anāpucchā nisīdanto āpajjati, thero	548	
PA_atk-vin02_a3:548_8	āpucchite ananujānanto. Na saṅghāṭiṃ ottharitvāti na saṅghāṭiṃ avattharitvā nisīditabbaṃ.	548	
PA_atk-vin02_a3:549	Ubhohi hatthehīti pattadhovanaudakaṃ sandhāya vuttaṃ. Dakkhiṇodakaṃ pana purato ādhārake pattaṃ ṭhapetvā gahetabbaṃ. Sādhukanti udakasaddaṃ akarontena.	54	
PA_atk-vin02_a3:550_0	Sūpassa okāsoti yathā sūpassa okāso hoti; evaṃ mattāya odano gaṇhitabboti attho.	550	
PA_atk-vin02_a3:550_1	Samakaṃ sampādehīti idaṃ na kevalaṃ sappiādīsuyeva odanepi vattabbaṃ. Sappiādīsu	550	
PA_atk-vin02_a3:550_2	pana yaṃ appaṃ hoti ekassa vā dvinnaṃ vā anurūpakaṃ, taṃ sabbesaṃ samakaṃ sampādehīti	550	
PA_atk-vin02_a3:550_3	vutte manussānaṃ vihasā hoti, tasmā tādisaṃ sakiṃ vā dvikkhattuṃ vā gahetvā sesaṃ na gahetabbaṃ.	550	
PA_atk-vin02_a3:551_0	Na tāva therena bhuñjitabbanti idaṃ yaṃ paricchinnabhikkhukaṃ bhattaggaṃ, yattha	551	
PA_atk-vin02_a3:551_1	manussā sabbesaṃ pāpetvā dātukāmā honti, taṃ sandhāya vuttaṃ. Yaṃ pana mahābhattaggaṃ	551	
PA_atk-vin02_a3:551_2	hoti, yattha ekasmiṃ padese bhuñjanti, ekasmiṃ padese udakaṃ diyyati, tattha yathāsukhaṃ bhuñjitabbaṃ.	551	
PA_atk-vin02_a3:552_0	Na tāva udakanti idaṃ hatthadhovanaudakaṃ sandhāya vuttaṃ. Antarā pipāsitena pana	552	
PA_atk-vin02_a3:552_1	gale vilaggāmisena vā pānīyaṃ pivitvā hatthā na dhovitabbā. Sace manussā “dhovatha	552	
PA_atk-vin02_a3:552_2	bhante pattañca hatthe cā”ti vadanti, bhikkhū vā “tumhe udakaṃ gaṇhathā”ti vadanti, vaṭṭati.	552	
PA_atk-vin02_a3:553_0	Nivattantenāti bhattaggato uṭṭhāya nivattantena saṅghena evaṃ nivattitabbanti dasseti.	553	
PA_atk-vin02_a3:553_1	Kathaṃ? “Navakehī”ti sabbaṃ daṭṭhabbaṃ. Sambādhesu hi gharesu mahātherānaṃ nikkhamanokāso	553	
PA_atk-vin02_a3:553_2	na hoti, tasmā evaṃ vuttaṃ. Evaṃ nivattantehi pana navakehi gehadvāre ṭhatvā theresu	553	
PA_atk-vin02_a3:553_3	nikkhantesu paṭipāṭiyā gantabbaṃ. Sace pana mahātherā dhure nisinnā honti, navakā	553	
PA_atk-vin02_a3:553_4	antogehe, therāsanato paṭṭhāya paṭipāṭiyā eva nikkhamitabbaṃ. Kāyena kāyaṃ aghaṭṭentena	553	
PA_atk-vin02_a3:553_5	yathā antarena manussā gantuṃ sakkonti, evaṃ viraḷāya paṭipāṭiyā gantabbaṃ.	553	
PA_atk-vin02_a3:554	Bhattaggavattakathā niṭṭhitā.	55	
PA_atk-vin02_a3:555	Piṇḍacārikavattakathā	55	
PA_atk-vin02_a3:556_0	366. Piṇḍacārikavatte – kammaṃ vā nikkhipatīti kappāsaṃ vā suppaṃ vā musalaṃ vā yaṃ	556	
PA_atk-vin02_a3:556_1	gahetvā kammaṃ karonti, ṭhitā vā nisinnā vā honti, taṃ nikkhipati. Na ca bhikkhādāyikāyāti	556	
PA_atk-vin02_a3:556_2	itthī vā hotu puriso vā, bhikkhādānasamaye mukhaṃ na ulloketabbaṃ.	556	
PA_atk-vin02_a3:557	Piṇḍacārikavattakathā niṭṭhitā.	55	
PA_atk-vin02_a3:558	Āraññikavattakathā	55	
PA_atk-vin02_a3:559	368. Āraññikavatte – senāsanā otaritabbanti vasanaṭṭhānato nikkhamitabbaṃ.	55	
PA_atk-vin02_a3:560_0	Pattaṃ thavikāya pakkhipitvāti ettha sace bahigāme udakaṃ natthi, antogāmeyeva bhattakiccaṃ	560	
PA_atk-vin02_a3:560_1	katvā atha bahigāme atthi, bahigāme bhattakiccaṃ katvā patto dhovitvā vodako katvā	560	
PA_atk-vin02_a3:560_2	thavikāya pakkhipitabbo.	560	
PA_atk-vin02_a3:561_0	Paribhojanīyaṃ upaṭṭhāpetabbanti sace bhājanāni nappahonti, pānīyameva paribhojanīyampi	561	
PA_atk-vin02_a3:561_1	katvā upaṭṭhāpetabbaṃ. Bhājanaṃ alabhantena veḷunāḷikāyapi upaṭṭhāpetabbaṃ. Tampi	561	
PA_atk-vin02_a3:561_2	alabhantassa yathā samīpe udakaāvāṭo hoti, evaṃ kātabbaṃ. Araṇisahite sati aggiṃ	561	
PA_atk-vin02_a3:561_3	akātumpi vaṭṭati. Yathā ca āraññikassa, evaṃ kantārappaṭipannassāpi araṇisahitaṃ	561	
PA_atk-vin02_a3:561_4	icchitabbaṃ. Gaṇavāsino pana tena vināpi vaṭṭati. Nakkhattāneva nakkhattapadāni.	561	
PA_atk-vin02_a3:562	Āraññikavattakathā niṭṭhitā.	56	
PA_atk-vin02_a3:563	Senāsanavattakathā	56	
PA_atk-vin02_a3:564_0	369. Senāsanavatte – dvāraṃ nāma yasmā mahāvaḷañjaṃ, tasmā tattha āpucchanakiccaṃ	564	
PA_atk-vin02_a3:564_1	natthi, sesāni pana uddesadānādīni āpucchitvāva kātabbāni. Devasikampi āpucchituṃ	564	
PA_atk-vin02_a3:564_2	vaṭṭati. Athāpi “bhante āpucchitameva hotū”ti vutte vuḍḍhataro “sādhū”ti sampaṭicchati,	564	
PA_atk-vin02_a3:564_3	sayameva vā “tvaṃ yathāsukhaṃ viharāhī”ti vadati; evampi vaṭṭati. Sabhāgassa vissāsenāpi	564	
PA_atk-vin02_a3:564_4	vaṭṭatiyeva. Yena vuḍḍho tena parivattitabbanti vuḍḍhābhimukhena parivattitabbaṃ.	564	
PA_atk-vin02_a3:564_5	Bhojanasālādīsupi evameva paṭipajjitabbaṃ.	564	
PA_atk-vin02_a3:565	Senāsanavattakathā niṭṭhitā.	56	
PA_atk-vin02_a3:566	Jantāgharavattādikathā	56	
PA_atk-vin02_a3:567	371. Jantāgharavatte – paribhaṇḍanti bahijagati.	56	
PA_atk-vin02_a3:568_0	373. Ācamanavatthusmiṃ – sati udaketi ettha sace udakaṃ atthi, paṭicchannaṭṭhānaṃ	568	
PA_atk-vin02_a3:568_1	pana natthi, bhājanena nīharitvā ācamitabbaṃ. Bhājane asati pattena nīharitabbaṃ.	568	
PA_atk-vin02_a3:568_2	Pattepi asati asantaṃ nāma hoti. “Idaṃ ativivaṭaṃ purato aññaṃ udakaṃ bhavissatī”ti	568	
PA_atk-vin02_a3:568_3	gatassa udakaṃ alabhantasseva bhikkhācāravelā hoti, kaṭṭhena vā kenaci vā puñchitvā	568	
PA_atk-vin02_a3:568_4	gantabbaṃ, bhuñjitumpi anumodanampi kātuṃ vaṭṭati. Āgatapaṭipāṭiyāti vaccakuṭiyaṃ	568	
PA_atk-vin02_a3:568_5	passāvaṭṭhāne nhānatittheti tīsupi āgatapaṭipāṭiyeva pamāṇaṃ.	568	
PA_atk-vin02_a3:569_0	374. Vaccakuṭivatte – na dantakaṭṭhaṃ khādantenāti ayaṃ vaccakuṭiyāpi avaccakuṭiyāpi	569	
PA_atk-vin02_a3:569_1	sabbattheva paṭikkhepo. Na pharusena kaṭṭhenāti phālitakaṭṭhena vā kharena vā gaṇṭhikena	569	
PA_atk-vin02_a3:569_2	vā kaṇṭakena vā susirena vā pūtinā vā na avalekhitabbaṃ. Avalekhanakaṭṭhaṃ pana aggahetvā	569	
PA_atk-vin02_a3:569_3	paviṭṭhassa āpatti natthi.	569	
PA_atk-vin02_a3:570_0	Na ācamanasarāvaketi sabbasādhāraṇaṭṭhānaṃ sandhāyetaṃ vuttaṃ. Tatra hi aññe aññe	570	
PA_atk-vin02_a3:570_1	āgacchanti, tasmā udakaṃ na sesetabbaṃ. Yaṃ pana saṅghikepi vihāre ekadese nibaddhagamanatthāya	570	
PA_atk-vin02_a3:570_2	kataṃ ṭhānaṃ hoti puggalikaṭṭhānaṃ vā, tasmiṃ vaṭṭati. Virecanaṃ pivitvā punappunaṃ	570	
PA_atk-vin02_a3:570_3	pavisantassāpi vaṭṭatiyeva.	570	
PA_atk-vin02_a3:571_0	Ūhatāti ūhaditā; bahi vaccamakkhitāti attho. Dhovitabbāti udakaṃ āharitvā dhovitabbā.	571	
PA_atk-vin02_a3:571_1	Udakaṃ atthi, bhājanaṃ natthi, asantaṃ nāma hoti. Bhājanaṃ atthi, udakaṃ natthi,	571	
PA_atk-vin02_a3:571_2	etampi asantaṃ. Ubhaye pana asati asantameva, kaṭṭhena vā kenaci vā puñchitvā gantabbaṃ.	571	
PA_atk-vin02_a3:571_3	Sesaṃ sabbattha uttānamevāti.	571	
PA_atk-vin02_a3:572	Jantāgharavattādikathā niṭṭhitā.	57	
PA_atk-vin02_a3:573	Vattakkhandhakavaṇṇanā niṭṭhitā.	57	
PA_atk-vin02_a3:574	9. Pātimokkhaṭṭhapanakkhandhakaṃ	57	
PA_atk-vin02_a3:575	Pātimokkhuddesayācanakathā	57	
PA_atk-vin02_a3:576_0	383. Pātimokkhaṭṭhapanakkhandhake – (nandimukhiyā rattiyāti aruṇuṭṭhitakālepi hi	576	
PA_atk-vin02_a3:576_1	nandimukhā viya ratti khāyati. Tenāha “nandimukhiyā rattiyā”ti. Antopūtinti attacittasantāne	576	
PA_atk-vin02_a3:576_2	kilesapūtibhāvena antopūtiṃ. Avassutanti kilesavassanavasena avassutaṃ. Kasambukajātanti	576	
PA_atk-vin02_a3:576_3	ākiṇṇadosatāya saṃkiliṭṭhajātaṃ.) Yāva bāhāgahaṇāpi nāmāti “aparisuddhā ānanda parisā”ti	576	
PA_atk-vin02_a3:576_4	vacanaṃ sutvāyeva hi tena pakkamitabbaṃ siyā, evaṃ apakkamitvā yāva bāhāgahaṇāpi	576	
PA_atk-vin02_a3:576_5	nāma so moghapuriso āgamessati, acchariyamidanti dasseti.	576	
PA_atk-vin02_a3:577_0	384. Na āyatakeneva papātoti na paṭhamameva gambhīro; anupubbena gambhīroti attho.	577	
PA_atk-vin02_a3:577_1	Ṭhitadhammo velaṃ nātivattatīti vīcīnaṃ osakkanakandaraṃ mariyādavelaṃ nātikkamati.	577	
PA_atk-vin02_a3:577_2	Tīraṃ vāhetīti tīrato appeti; ussāretīti attho. Aññāpaṭivedhoti arahattappatti.	577	
PA_atk-vin02_a3:578_0	385. Channamativassatīti āpattiṃ āpajjitvā paṭicchādento aññaṃ navaṃ āpattiṃ āpajjati	578	
PA_atk-vin02_a3:578_1	idametaṃ sandhāya vuttaṃ. Vivaṭaṃ nātivassatīti āpattiṃ āpajjitvā vivaranto aññaṃ	578	
PA_atk-vin02_a3:578_2	nāpajjati idametaṃ sandhāya vuttaṃ.	578	
PA_atk-vin02_a3:579	Pātimokkhuddesayācanakathā niṭṭhitā.	57	
PA_atk-vin02_a3:580	Pātimokkhasavanārahakathā	58	
PA_atk-vin02_a3:581_0	386. Ṭhapitaṃ hoti pātimokkhanti ettha pure vā pacchā vā ṭhapitampi aṭṭhapitaṃ hoti,	581	
PA_atk-vin02_a3:581_1	khette ṭhapitameva pana ṭhapitaṃ nāma hoti. Tasmā “suṇātu me, bhante saṅgho, ajjuposatho	581	
PA_atk-vin02_a3:581_2	pannaraso, yadi saṅghassa pattakallaṃ, saṅgho uposathaṃ kareyyā”ti ettha yāva re-kāraṃ	581	
PA_atk-vin02_a3:581_3	bhaṇati, tāva ṭhapetabbaṃ, idañhi khettaṃ. Yya-kāre pana vutte ṭhapentena pacchā	581	
PA_atk-vin02_a3:581_4	ṭhapitaṃ nāma hoti. “Suṇātu me”ti anāraddheyeva ṭhapentena pure ṭhapitaṃ hoti.	581	
PA_atk-vin02_a3:582	Pātimokkhasavanārahakathā niṭṭhitā.	58	
PA_atk-vin02_a3:583	Dhammikādhammikapātimokkhaṭṭhapanakathā	58	
PA_atk-vin02_a3:584_0	387. Amūlikāya sīlavipattiyā pātimokkhaṃ ṭhapeti akatāyāti tena puggalena sā vipatti	584	
PA_atk-vin02_a3:584_1	katā vā hotu akatā vā, pātimokkhaṭṭhapanakassa saññāamūlikavasena amūlikā hoti. Katākatāyāti	584	
PA_atk-vin02_a3:584_2	katañca akatañca ubhayaṃ gahetvā vuttaṃ.	584	
PA_atk-vin02_a3:585_0	Dhammikaṃ sāmaggiṃ na upetīti kammaṃ kopetukāmatāya saṅghassa kamme karīyamāne neva	585	
PA_atk-vin02_a3:585_1	āgacchati, na chandaṃ deti, sammukhībhūtova paṭikkosati, tena dukkaṭaṃ āpajjati.	585	
PA_atk-vin02_a3:585_2	Iccassāpi sāpattikasseva pātimokkhaṃ ṭhapitaṃ hoti. Paccādiyatīti “puna kātabbaṃ	585	
PA_atk-vin02_a3:585_3	kamma”nti paccādiyati, tena ukkoṭanakena pācittiyaṃ āpajjati. Iccassāpi sāpattikasseva	585	
PA_atk-vin02_a3:585_4	pātimokkhaṃ ṭhapitaṃ hoti.	585	
PA_atk-vin02_a3:586	Dhammikādhammikapātimokkhaṭṭhapanakathā niṭṭhitā.	58	
PA_atk-vin02_a3:587	Dhammikapātimokkhaṭṭhapanakathā	58	
PA_atk-vin02_a3:588_0	388. Yehi ākārehi yehi liṅgehi yehi nimittehīti ettha maggenamaggapaṭipādanādīsu	588	
PA_atk-vin02_a3:588_1	ākārādisaññā veditabbā. Tena diṭṭhena tena sutena tāya parisaṅkāyāti ettha diṭṭhañca	588	
PA_atk-vin02_a3:588_2	sutañca pāḷiyaṃ āgatameva. Sace pana tehi diṭṭhasutehi parisaṅkaṃ uppādeyya, taṃ	588	
PA_atk-vin02_a3:588_3	sandhāya vuttaṃ “tāya parisaṅkāyā”ti.	588	
PA_atk-vin02_a3:589	Dhammikapātimokkhaṭṭhapanakathā niṭṭhitā.	58	
PA_atk-vin02_a3:590	Attādānaaṅgakathā	59	
PA_atk-vin02_a3:591_0	398. Attādānaṃ ādātukāmenāti ettha sāsanaṃ sodhetukāmo bhikkhu yaṃ adhikaraṇaṃ attanā	591	
PA_atk-vin02_a3:591_1	ādiyati, taṃ attādānanti vuccati. Akālo imaṃ attādānaṃ ādātunti ettha rājabhayaṃ	591	
PA_atk-vin02_a3:591_2	corabhayaṃ dubbhikkhabhayaṃ vassārattoti ayaṃ akālo, viparīto kālo.	591	
PA_atk-vin02_a3:592_0	Abhūtaṃ idaṃ attādānanti asantamidaṃ, mayā adhammo vā dhammoti, dhammo vā adhammoti,	592	
PA_atk-vin02_a3:592_1	avinayo vā vinayoti, vinayo vā avinayoti, dussīlo vā puggalo sīlavāti, sīlavā vā	592	
PA_atk-vin02_a3:592_2	dussīloti gahitoti attho; vipariyāyena bhūtaṃ veditabbaṃ. Anatthasaṃhitaṃ idaṃ attādānanti	592	
PA_atk-vin02_a3:592_3	ettha yaṃ jīvitantarāyāya vā brahmacariyantarāyāya vā saṃvattati, idaṃ anatthasaṃhitaṃ,	592	
PA_atk-vin02_a3:592_4	viparītaṃ atthasaṃhitaṃ nāma.	592	
PA_atk-vin02_a3:593_0	Na labhissāmi sandiṭṭhe sambhatte bhikkhūti appekadā hi rājabhayādīsu evarūpā attano	593	
PA_atk-vin02_a3:593_1	pakkhassa upatthambhakā bhikkhū laddhuṃ na sakkā honti, taṃ sandhāya vuttaṃ “na labhissāmī”ti.	593	
PA_atk-vin02_a3:593_2	Appekadā pana khemasubhikkhādīsu laddhuṃ sakkā honti, taṃ sandhāya “labhissāmī”ti vuttaṃ.	593	
PA_atk-vin02_a3:594_0	Bhavissati saṅghassa tatonidānaṃ bhaṇḍananti kosambakānaṃ viya bhaṇḍanaṃ kalaho viggaho	594	
PA_atk-vin02_a3:594_1	vivādo saṅghabhedo ca bhavissatīti. Pacchāpi avippaṭisārakaraṃ bhavissatīti subhaddaṃ	594	
PA_atk-vin02_a3:594_2	vuḍḍhapabbajitaṃ niggahetvā pañcasatikasaṅgītiṃ karontassa mahākassapattherasseva,	594	
PA_atk-vin02_a3:594_3	dasavatthuke adhikaraṇe dasabhikkhusahassāni niggahetvā sattasatikasaṅgītiṃ karontassa	594	
PA_atk-vin02_a3:594_4	āyasmato yasasseva, saṭṭhibhikkhusahassāni niggahetvā sahassikasaṅgītiṃ karontassa	594	
PA_atk-vin02_a3:594_5	moggaliputtatissattherasseva ca pacchā samanussaraṇakaraṇaṃ hoti, sāsanassa ca vigatupakkilesacandimasūriyasassirikatāya saṃvattati.	594	
PA_atk-vin02_a3:595	Attādānaaṅgakathā niṭṭhitā.	59	
PA_atk-vin02_a3:596	Codakenapaccavekkhitabbadhammakathā	59	
PA_atk-vin02_a3:597_0	399. Acchiddena appaṭimaṃsenātiādīsu yena gahaṭṭhapabbajitesu yo koci pahaṭo vā hoti,	597	
PA_atk-vin02_a3:597_1	gihīnaṃ gaṇḍaphālanādīni vejjakammāni vā katāni, tassa kāyasamācāro upacikāhi khāyitatālapaṇṇamiva	597	
PA_atk-vin02_a3:597_2	chiddo ca paṭimāsituṃ yattha katthaci gahetvā ākaḍḍhituṃ sakkuṇeyyatāya sappaṭimaṃso	597	
PA_atk-vin02_a3:597_3	ca hoti, viparīto acchiddo appaṭimaṃsoti veditabboti. Vacīsamācāro pana musāvādaomasavādapesuññaamūlakānuddhaṃsanādīhi	597	
PA_atk-vin02_a3:597_4	chiddo ca sappaṭimaṃso ca hoti, viparīto acchiddo appaṭimaṃso.	597	
PA_atk-vin02_a3:598_0	Mettaṃ nu kho me cittanti palibodhe chinditvā kammaṭṭhānabhāvanānuyogena adhigataṃ	598	
PA_atk-vin02_a3:598_1	mettacittaṃ. Anāghātanti āghātavirahitaṃ, vikkhambhanavasena vihatāghātanti attho.	598	
PA_atk-vin02_a3:598_2	Idaṃ panāvuso kattha vuttaṃ bhagavatāti idaṃ sikkhāpadaṃ katarasmiṃ nagare vuttanti attho.	598	
PA_atk-vin02_a3:599	Codakenapaccavekkhitabbadhammakathā niṭṭhitā.	59	
PA_atk-vin02_a3:600	Codakenaupaṭṭhāpetabbakathā	60	
PA_atk-vin02_a3:601_0	400. Kālena vakkhāmītiādīsu eko ekaṃ okāsaṃ kāretvā codento kālena vadati nāma. Saṅghamajjhagaṇamajjhasalākaggayāguaggavitakkamāḷakabhikkhācāramaggaāsanasālādīsu	601	
PA_atk-vin02_a3:601_1	upaṭṭhākehi parivāritakkhaṇe vā codento akālena vadati nāma. Tacchena vadanto bhūtena	601	
PA_atk-vin02_a3:601_2	vadati nāma. “Ambho mahallaka, parisāvacara, paṃsukūlika, dhammakathika, patirūpaṃ	601	
PA_atk-vin02_a3:601_3	tava ida”nti vadanto pharusena vadati nāma. Kāraṇanissitaṃ pana katvā “bhante mahallakattha,	601	
PA_atk-vin02_a3:601_4	parisāvacarā, paṃsukūlikā, dhammakathikattha, patirūpaṃ tumhākaṃ ida”nti vadanto	601	
PA_atk-vin02_a3:601_5	saṇhena vadati nāma. Kāraṇanissitaṃ katvā vadanto atthasaṃhitena vadati nāma. Mettacitto	601	
PA_atk-vin02_a3:601_6	vakkhāmi no dosantaroti mettacittaṃ upaṭṭhapetvā vakkhāmi, na duṭṭhacitto hutvā.	601	
PA_atk-vin02_a3:602	Codakenaupaṭṭhāpetabbakathā niṭṭhitā.	60	
PA_atk-vin02_a3:603	Codakacuditakapaṭisaṃyuttakathā	60	
PA_atk-vin02_a3:604_0	401. Ajjhattaṃ manasikaritvāti attano citte uppādetvā. Kāruññatāti karuṇābhāvo. Iminā	604	
PA_atk-vin02_a3:604_1	karuṇañca karuṇāpubbabhāgañca dasseti. Hitesitāti hitagavesanatā. Anukampitāti tena	604	
PA_atk-vin02_a3:604_2	hitena saṃyojanatā. Dvīhipi mettañca mettāpubbabhāgañca dasseti. Āpattivuṭṭhānatāti	604	
PA_atk-vin02_a3:604_3	āpattito vuṭṭhāpetvā suddhante patiṭṭhāpanā. Vatthuṃ codetvā sāretvā paṭiññaṃ āropetvā	604	
PA_atk-vin02_a3:604_4	yathāpaṭiññāya kammakaraṇaṃ vinayapurekkhāratā nāma. Ime pañca dhammeti ye ete kāruññatātiādinā	604	
PA_atk-vin02_a3:604_5	nayena vuttā, ime pañca dhamme ajjhattaṃ manasi karitvā paro codetabboti.	604	
PA_atk-vin02_a3:605_0	Sacce ca akuppe cāti vacīsacce ca akuppanatāya ca. Cuditakena hi saccañca vattabbaṃ,	605	
PA_atk-vin02_a3:605_1	kopo ca na kātabbo. Neva attanā kujjhitabbo, na paro ghaṭṭetabboti attho. Sesaṃ sabbattha uttānamevāti.	605	
PA_atk-vin02_a3:606	Codakacuditakapaṭisaṃyuttakathā niṭṭhitā.	60	
PA_atk-vin02_a3:607	Pātimokkhaṭṭhapanakkhandhakavaṇṇanā niṭṭhitā.	60	
PA_atk-vin02_a3:608	10. Bhikkhunikkhandhakaṃ	60	
PA_atk-vin02_a3:609	Mahāpajāpatigotamīvatthukathā	60	
PA_atk-vin02_a3:610_0	402. Bhikkhunikkhandhake – alaṃ gotami mā te ruccīti kasmā paṭikkhipati, nanu sabbesampi	610	
PA_atk-vin02_a3:610_1	buddhānaṃ catasso parisā hontīti? Kāmaṃ honti, kilametvā pana anekakkhattuṃ yācitena	610	
PA_atk-vin02_a3:610_2	anuññātaṃ pabbajjaṃ “dukkhena laddhā ayaṃ amhehī”ti sammā paripālessantīti bhaddakaṃ	610	
PA_atk-vin02_a3:610_3	katvā anujānitukāmo paṭikkhipati. Aṭṭhagarudhammakathā mahāvibhaṅgeyeva kathitā.	610	
PA_atk-vin02_a3:611	403. Kumbhathenakehīti kumbhe dīpaṃ jāletvā tena ālokena paraghare bhaṇḍaṃ vicinitvā thenakacorehi.	61	
PA_atk-vin02_a3:612	Setaṭṭhikā nāma rogajātīti eko pāṇako nāḷimajjhagataṃ kaṇḍaṃ vijjhati, yena viddhattā nikkhantampi sālisīsaṃ khīraṃ gahetuṃ na sakkoti.	61	
PA_atk-vin02_a3:613_0	Mañjiṭṭhikā nāma rogajātīti ucchūnaṃ antorattabhāvo. Mahato taḷākassa paṭikacceva	613	
PA_atk-vin02_a3:613_1	āḷinti iminā pana etamatthaṃ dasseti – yathā mahato taḷākassa āḷiyā abaddhāyapi kiñci	613	
PA_atk-vin02_a3:613_2	udakaṃ tiṭṭheyya, paṭhamameva baddhāya pana yaṃ abaddhapaccayā na tiṭṭheyya, tampi	613	
PA_atk-vin02_a3:613_3	tiṭṭheyya; evameva ye ime anuppanne vatthusmiṃ paṭikacceva avītikkamanatthāya garudhammā	613	
PA_atk-vin02_a3:613_4	paññattā. Tesu apaññattesupi mātugāmassa pabbajitattā pañceva vassasatāni saddhammo	613	
PA_atk-vin02_a3:613_5	tiṭṭheyya. Paṭikacceva paññattattā pana aparānipi pañcavassasatāni ṭhassatīti evaṃ	613	
PA_atk-vin02_a3:613_6	paṭhamaṃ vuttaṃ vassasahassameva ṭhassatīti. Vassasahassanti cetaṃ paṭisambhidāpabhedappattakhīṇāsavavaseneva	613	
PA_atk-vin02_a3:613_7	vuttaṃ. Tato pana uttarimpi sukkhavipassakakhīṇāsavavasena vassasahassaṃ, anāgāmivasena	613	
PA_atk-vin02_a3:613_8	vassasahassaṃ, sakadāgāmivasena vassasahassaṃ, sotāpannavasena vassasahassanti evaṃ	613	
PA_atk-vin02_a3:613_9	pañcavassasahassāni paṭivedhasaddhammo ṭhassati. Pariyattidhammopi tāniyeva. Na hi	613	
PA_atk-vin02_a3:613_10	pariyattiyā asati paṭivedho atthi, nāpi pariyattiyā sati paṭivedho na hoti; liṅgaṃ	6131	
PA_atk-vin02_a3:613_11	pana pariyattiyā antarahitāyapi ciraṃ pavattissatīti.	6131	
PA_atk-vin02_a3:614	Mahāpajāpatigotamīvatthukathā niṭṭhitā.	61	
PA_atk-vin02_a3:615	Bhikkhunīupasampadānujānanakathā	61	
PA_atk-vin02_a3:616_0	404. Anujānāmi bhikkhave bhikkhūhi bhikkhuniyo upasampādetunti imāya anupaññattiyā	616	
PA_atk-vin02_a3:616_1	bhikkhū pañcasatā sākiyāniyo mahāpajāpatiyā saddhivihāriniyo katvā upasampādesuṃ.	616	
PA_atk-vin02_a3:616_2	Iti tā sabbāpi ekatoupasampannā nāma ahesuṃ. Ye kho tvaṃ gotamīti iminā ovādena gotamī arahattaṃ pattā.	616	
PA_atk-vin02_a3:617	409. Kammaṃ na karīyatīti tajjanīyādi sattavidhampi kammaṃ na karīyati. Khamāpentīti na puna evaṃ karissāmīti khamāpenti.	61	
PA_atk-vin02_a3:618_0	410. Anujānāmi, bhikkhave, bhikkhūhi bhikkhunīnaṃ kammaṃ ropetvā niyyādetunti ettha	618	
PA_atk-vin02_a3:618_1	tajjanīyādīsu “idaṃ nāma kammaṃ etissā kātabba”nti evaṃ ropetvā “taṃ dāni tumheva	618	
PA_atk-vin02_a3:618_2	karothā”ti niyyādetabbaṃ. Sace pana aññasmiṃ ropite aññaṃ karonti, “tajjanīyakammārahassa	618	
PA_atk-vin02_a3:618_3	niyassakammaṃ karotī”ti ettha vuttanayena kāretabbataṃ āpajjanti.	618	
PA_atk-vin02_a3:619_0	411. Kaddamodakenāti ettha na kevalaṃ kaddamodakena, vippasannaudakarajanakaddamādīsupi	619	
PA_atk-vin02_a3:619_1	yena kenaci osiñcantassa dukkaṭameva. Avandiyo so bhikkhave bhikkhu bhikkhunisaṅghena	619	
PA_atk-vin02_a3:619_2	kātabboti bhikkhunupassaye sannipatitvā “asuko nāma ayyo bhikkhunīnaṃ apasādanīyaṃ	619	
PA_atk-vin02_a3:619_3	dasseti, etassa ayyassa avandiyakaraṇaṃ ruccatī”ti evaṃ tikkhattuṃ sāvetabbaṃ. Ettāvatā	619	
PA_atk-vin02_a3:619_4	avandiyo kato hoti. Tato paṭṭhāya yathā sāmaṇere disvā na vandanti; evameva disvāpi	619	
PA_atk-vin02_a3:619_5	na vanditabbo. Tena bhikkhunā sammā vattantena bhikkhunupassayaṃ āgantvā vihāreyeva	619	
PA_atk-vin02_a3:619_6	saṅghaṃ vā gaṇaṃ vā ekapuggalaṃ vā upasaṅkamitvā ukkuṭikaṃ nisīditvā añjaliṃ paggahetvā	619	
PA_atk-vin02_a3:619_7	“bhikkhunisaṅgho mayhaṃ khamatū”ti khamāpetabbaṃ. Tena bhikkhunā bhikkhunīnaṃ santikaṃ	619	
PA_atk-vin02_a3:619_8	āgantvā “eso bhikkhu tumhe khamāpetī”ti vattabbaṃ. Tato paṭṭhāya so vanditabbo. Ayamettha	619	
PA_atk-vin02_a3:619_9	saṅkhepo, vitthāraṃ pana kammavibhaṅge vakkhāma.	619	
PA_atk-vin02_a3:620_0	Obhāsentīti asaddhammena obhāsenti. Bhikkhunīhi saddhiṃ sampayojentīti bhikkhunīhi	620	
PA_atk-vin02_a3:620_1	saddhiṃ purise asaddhammena sampayojenti. Avandiyakaraṇaṃ vuttanayameva. Āvaraṇanti	620	
PA_atk-vin02_a3:620_2	vihārappavesane nivāraṇaṃ. Ovādaṃ ṭhapetunti ettha na bhikkhunupassayaṃ gantvā ṭhapetabbo.	620	
PA_atk-vin02_a3:620_3	Ovādatthāya pana āgatā bhikkhuniyo vattabbā “asukā nāma bhikkhunī sāpattikā, tassā	620	
PA_atk-vin02_a3:620_4	ovādaṃ ṭhapemi, mā tāya saddhiṃ uposathaṃ karitthā”ti. Kāyavivaraṇādīsupi daṇḍakammaṃ vuttanayameva.	620	
PA_atk-vin02_a3:621	413. Na bhikkhave bhikkhuniyā ovādo na gantabbotiādi bhikkhunivibhaṅgavaṇṇanāyaṃ vuttameva.	62	
PA_atk-vin02_a3:622	416. Phāsukā namentīti gihidārikāyo viya ghanapaṭṭakena kāyabandhanena phāsukā namanatthāya bandhanti. Ekapariyākatanti ekavāraṃ parikkhipanakaṃ.	62	
PA_atk-vin02_a3:623_0	Vilīvena paṭṭenāti saṇhehi veḷuvilīvehi katapaṭṭena. Dussapaṭṭenāti setavatthapaṭṭena.	623	
PA_atk-vin02_a3:623_1	Dussaveṇiyāti dussena kataveṇiyā. Dussavaṭṭiyāti dussena katavaṭṭiyā. Coḷapaṭṭādīsu	623	
PA_atk-vin02_a3:623_2	coḷakāsāvaṃ coḷanti veditabbaṃ.	623	
PA_atk-vin02_a3:624_0	Aṭṭhillenāti gojaṅghaṭṭhikena. Jaghananti kaṭippadeso vuccati. Hatthaṃ koṭṭāpentīti	624	
PA_atk-vin02_a3:624_1	aggabāhaṃ koṭṭāpetvā morapattādīhi cittālaṅkāraṃ karonti. Hatthakocchanti piṭṭhihatthaṃ.	624	
PA_atk-vin02_a3:624_2	Pādanti jaṅghaṃ. Pādakocchanti piṭṭhipādaṃ.	624	
PA_atk-vin02_a3:625_0	417. Mukhalimpanādīni vuttanayāneva. Avaṅgaṃ karontīti akkhī añjantiyo avaṅgadese	625	
PA_atk-vin02_a3:625_1	adhomukhaṃ lekhaṃ karonti. Visesakanti gaṇḍappadese vicitrasaṇṭhānaṃ visesakaṃ karonti.	625	
PA_atk-vin02_a3:625_2	Olokentīti vātapānaṃ vivaritvā vīthiṃ olokenti. Sāloke tiṭṭhantīti dvāraṃ vivaritvā	625	
PA_atk-vin02_a3:625_3	upaḍḍhakāyaṃ dassentiyo tiṭṭhanti. Naccanti naṭasamajjaṃ kārenti. Vesiṃ vuṭṭhāpentīti	625	
PA_atk-vin02_a3:625_4	gaṇikaṃ vuṭṭhāpenti. Pānāgāraṃ ṭhapentīti suraṃ vikkiṇanti. Sūnaṃ ṭhapentīti maṃsaṃ	625	
PA_atk-vin02_a3:625_5	vikkiṇanti. Āpaṇanti nānābhaṇḍānaṃ anekavidhaṃ āpaṇaṃ pasārenti. Dāsaṃ upaṭṭhāpentīti	625	
PA_atk-vin02_a3:625_6	dāsaṃ gahetvā tena attano veyyāvaccaṃ kārenti. Dāsīādīsupi eseva nayo. Haritakapakkikaṃ	625	
PA_atk-vin02_a3:625_7	pakiṇantīti haritakañceva pakkañca pakiṇanti; pakiṇṇakāpaṇaṃ pasārentīti vuttaṃ hoti.	625	
PA_atk-vin02_a3:626	418. Sabbanīlakādikathā kathitāyeva.	62	
PA_atk-vin02_a3:627_0	419. Bhikkhunī ce, bhikkhave, kālaṃ karontītiādīsu ayaṃ pāḷimuttakavinicchayo – sace	627	
PA_atk-vin02_a3:627_1	hi pañcasu sahadhammikesu yo koci kālaṃ karonto “mamaccayena mayhaṃ parikkhāro upajjhāyassa	627	
PA_atk-vin02_a3:627_2	hotu, ācariyassa hotu, saddhivihārikassa hotu, antevāsikassa hotu, mātu hotu, pitu	627	
PA_atk-vin02_a3:627_3	hotu, aññassa vā yassa kassaci hotū”ti vadati tesaṃ na hoti, saṅghasseva hoti. Na	627	
PA_atk-vin02_a3:627_4	hi pañcannaṃ sahadhammikānaṃ accayadānaṃ ruhati, gihīnaṃ pana ruhati. Bhikkhu hi	627	
PA_atk-vin02_a3:627_5	bhikkhunivihāre kālaṃ karoti, tassa parikkhāro bhikkhūnaṃyeva hoti. Bhikkhunī bhikkhuvihāre	627	
PA_atk-vin02_a3:627_6	kālaṃ karoti, tassā parikkhāro bhikkhunīnaṃyeva hoti.	627	
PA_atk-vin02_a3:628_0	420. Purāṇamallīti purāṇe gihikāle mallakassa bhariyā. Purisabyañjananti purisanimittaṃ,	628	
PA_atk-vin02_a3:628_1	chinnaṃ vā hotu acchinnaṃ vā, paṭicchannaṃ vā appaṭicchannaṃ vā. Sace etasmiṃ ṭhāne	628	
PA_atk-vin02_a3:628_2	purisabyañjananti cittaṃ uppādetvā upanijjhāyati, dukkaṭaṃ.	628	
PA_atk-vin02_a3:629_0	421. Attano paribhogatthāya dinnaṃ nāma yaṃ “tumheyeva paribhuñjathā”ti vatvā dinnaṃ,	629	
PA_atk-vin02_a3:629_1	taṃ aññassa dadato dukkaṭaṃ. Aggaṃ gahetvā pana dātuṃ vaṭṭati. Sace asappāyaṃ, sabbaṃ	629	
PA_atk-vin02_a3:629_2	apanetuṃ vaṭṭati. Cīvaraṃ ekāhaṃ vā dvīhaṃ vā paribhuñjitvā dātuṃ vaṭṭati. Pattādīsupi eseva nayo.	629	
PA_atk-vin02_a3:630_0	Bhikkhūnaṃ sannidhiṃ bhikkhunīhi paṭiggāhāpetvāti hiyyo paṭiggahetvā ṭhapitamaṃsaṃ	630	
PA_atk-vin02_a3:630_1	ajja aññasmiṃ anupasampanne asati bhikkhūhi paṭiggāhāpetvā bhikkhunīhi paribhuñjitabbaṃ.	630	
PA_atk-vin02_a3:630_2	Bhikkhūhi paṭiggahitañhi bhikkhunīnaṃ appaṭiggahitakaṭṭhāne tiṭṭhati, bhikkhunīnaṃ	630	
PA_atk-vin02_a3:630_3	paṭiggahitampi bhikkhūsu eseva nayo.	630	
PA_atk-vin02_a3:631	426. Āsanaṃ saṃkasāyantiyo kālaṃ vītināmesunti aññaṃ vuṭṭhāpetvā aññaṃ nisīdāpentiyo bhojanakālaṃ atikkāmesuṃ.	63	
PA_atk-vin02_a3:632_0	Aṭṭhannaṃ bhikkhunīnaṃ yathāvuḍḍhanti ettha sace pure aṭṭhasu nisinnāsu tāsaṃ abbhantarimā	632	
PA_atk-vin02_a3:632_1	aññā āgacchati, sā attano navakaṃ uṭṭhāpetvā nisīdituṃ labhati. Yā pana aṭṭhahipi	632	
PA_atk-vin02_a3:632_2	navakatarā, sā sacepi saṭṭhivassā hoti, āgatapaṭipāṭiyāva nisīdituṃ labhati. Aññattha	632	
PA_atk-vin02_a3:632_3	sabbattha yathāvuḍḍhaṃ na paṭibāhitabbanti ṭhapetvā bhattaggaṃ aññasmiṃ catupaccayabhājanīyaṭṭhāne	632	
PA_atk-vin02_a3:632_4	“ahaṃ pubbe āgatā”ti vuḍḍhaṃ paṭibāhitvā kiñci na gahetabbaṃ; yathāvuḍḍhameva vaṭṭati.	632	
PA_atk-vin02_a3:632_5	Pavāraṇākathā kathitāyeva.	632	
PA_atk-vin02_a3:633	429. Itthiyuttantiādīhi sabbayānāni anuññātāni. Pāṭaṅkinti paṭapoṭṭalikaṃ.	63	
PA_atk-vin02_a3:634_0	430. Dūtena upasampadā dasannaṃ antarāyānaṃ yena kenaci vaṭṭati. Kammavācāpariyosāne	634	
PA_atk-vin02_a3:634_1	sā bhikkhunī bhikkhunupassaye ṭhitā vā hotu nipannā vā jāgarā vā niddaṃ okkantā vā,	634	
PA_atk-vin02_a3:634_2	upasampannāva hoti. Tāvadeva chāyādīni āgatāya dūtabhikkhuniyā ācikkhitabbāni.	634	
PA_atk-vin02_a3:635	431. Udositoti bhaṇḍasālā. Na sammatīti nappahoti. Upassayanti gharaṃ. Navakammanti saṅghassatthāya bhikkhuniyā navakammampi kātuṃ anujānāmīti attho.	63	
PA_atk-vin02_a3:636	432. Tassā pabbajitāyāti tassā pabbajitakāle. Yāva so dārako viññutaṃ pāpuṇātīti yāva khādituṃ bhuñjituṃ nahāyituñca maṇḍituñca attano dhammatāya sakkotīti attho.	63	
PA_atk-vin02_a3:637_0	Ṭhapetvā sāgāranti sahagāraseyyamattaṃ ṭhapetvā. Yathā aññasmiṃ purise; evaṃ dutiyikāya	637	
PA_atk-vin02_a3:637_1	bhikkhuniyā tasmiṃ dārake paṭipajjitabbanti dasseti. Mātā pana nahāpetuṃ pāyetuṃ	637	
PA_atk-vin02_a3:637_2	bhojetuṃ maṇḍetuṃ ure katvā sayituñca labhati.	637	
PA_atk-vin02_a3:638_0	434. Yadeva sā vibbhantāti yasmā sā vibbhantā attano ruciyā khantiyā odātāni vatthāni	638	
PA_atk-vin02_a3:638_1	nivatthā, tasmāyeva sā abhikkhunī, na sikkhāpaccakkhānenāti dasseti. Sā puna upasampadaṃ na labhati.	638	
PA_atk-vin02_a3:639	Sā āgatā na upasampādetabbāti na kevalaṃ na upasampādetabbā, pabbajjampi na labhati. Odātāni gahetvā vibbhantā pana pabbajjāmattaṃ labhati.	63	
PA_atk-vin02_a3:640_0	Abhivādanantiādīsu purisā pāde sambāhantā vandanti, kese chindanti, nakhe chindanti,	640	
PA_atk-vin02_a3:640_1	vaṇapaṭikammaṃ karonti, taṃ sabbaṃ kukkuccāyantā na sādiyantīti attho. Tatreke ācariyā	640	
PA_atk-vin02_a3:640_2	“sace ekato vā ubhato vā avassutā honti sārattā, yathāvatthukameva”. Eke ācariyā	640	
PA_atk-vin02_a3:640_3	“natthi ettha āpattī”ti vadanti. Evaṃ ācariyavādaṃ dassetvā idaṃ odissa anuññātaṃ	640	
PA_atk-vin02_a3:640_4	vaṭṭatīti aṭṭhakathāsu vuttaṃ. Taṃ pamāṇaṃ. “Anujānāmi bhikkhave sāditu”nti hi vacaneneva taṃ kappiyaṃ.	640	
PA_atk-vin02_a3:641_0	435. Pallaṅkena nisīdantīti pallaṅkaṃ ābhujitvā nisīdanti. Aḍḍhapallaṅkanti ekaṃ	641	
PA_atk-vin02_a3:641_1	pādaṃ ābhujitvā katapallaṅkaṃ. Heṭṭhā vivaṭe upari paṭicchanneti ettha sace kūpo	641	
PA_atk-vin02_a3:641_2	khato hoti, upari pana padaramattameva sabbadisāsu paññāyati, evarūpepi vaṭṭati.	641	
PA_atk-vin02_a3:642	436. Kukkusaṃ mattikanti kuṇḍakañceva mattikañca. Sesamettha uttānamevāti.	64	
PA_atk-vin02_a3:643	Bhikkhunīupasampadānujānanakathā niṭṭhitā.	64	
PA_atk-vin02_a3:644	Bhikkhunikkhandhakavaṇṇanā niṭṭhitā.	64	
PA_atk-vin02_a3:645	11. Pañcasatikakkhandhakaṃ	64	
PA_atk-vin02_a3:646	Khuddānukhuddakasikkhāpadakathā	64	
PA_atk-vin02_a3:647_0	441. Pañcasatikakkhandhake – cattāri pārājikāni ṭhapetvā avasesāni khuddānukhuddakānīti	647	
PA_atk-vin02_a3:647_1	evamādi ekasikkhāpadampi apariccajitvā sabbesaṃ saṅgahetabbabhāvadassanatthaṃ pariyāyena	647	
PA_atk-vin02_a3:647_2	vuttaṃ. Idaṃ vo samaṇānanti idaṃ samaṇānaṃ. Padapūraṇamatte vokāro.	647	
PA_atk-vin02_a3:648_0	443. Idampi te āvuso ānanda dukkaṭanti “idaṃ tayā duṭṭhu kata”nti kevalaṃ garahantehi	648	
PA_atk-vin02_a3:648_1	therehi vuttaṃ, na āpattiṃ sandhāya vuttaṃ. Na hi te āpattānāpattiṃ na jānanti. Idāneva	648	
PA_atk-vin02_a3:648_2	cetaṃ anussāvitaṃ – “saṅgho apaññattaṃ na paññapeti, paññattaṃ na samucchindatī”ti.	648	
PA_atk-vin02_a3:648_3	Desehi taṃ dukkaṭanti idampi ca “āma, bhante, duṭṭhu mayā kata”nti evaṃ paṭijānāhi,	648	
PA_atk-vin02_a3:648_4	taṃ dukkaṭanti idaṃ sandhāya vuttaṃ, na āpattidesanaṃ. Thero pana yasmā asatiyā na	648	
PA_atk-vin02_a3:648_5	pucchi na anādarena, tasmā tattha duṭṭhukatabhāvampi asallakkhento “nāhaṃ taṃ dukkaṭaṃ	648	
PA_atk-vin02_a3:648_6	passāmī”ti vatvā theresu gāravaṃ dassento “apicāyasmantānaṃ sandhāya desemi taṃ dukkaṭa”nti	648	
PA_atk-vin02_a3:648_7	āha. Yathā tumhe vadatha, tathā paṭijānāmīti vuttaṃ hoti. Eseva nayo avasesesu catūsu	648	
PA_atk-vin02_a3:648_8	ṭhānesu. Sesamettha yaṃ vattabbaṃ siyā, taṃ nidānavaṇṇanāyameva vuttaṃ.	648	
PA_atk-vin02_a3:649	Khuddānukhuddakasikkhāpadakathā niṭṭhitā.	64	
PA_atk-vin02_a3:650	Pañcasatikakkhandhakavaṇṇanā niṭṭhitā.	65	
PA_atk-vin02_a3:651	12. Sattasatikakkhandhakaṃ	65	
PA_atk-vin02_a3:652	Dasavatthukathā	65	
PA_atk-vin02_a3:653	446. Sattasatikakkhandhake – bhikkhaggenāti bhikkhuaggena, bhikkhū gaṇetvā tattake paṭivīse ṭhapesunti attho. Mahiyāti himapātasamaye himavalāhakā.	65	
PA_atk-vin02_a3:654_0	447. Avijjānivuṭāti avijjāpaṭicchannā. Posāti purisā. Piyarūpaṃ abhinandanti patthentīti	654	
PA_atk-vin02_a3:654_1	piyarūpābhinandino. Aviddasūti avijānantā. Rāgarajehi sarajā. Magasadisāti magā.	654	
PA_atk-vin02_a3:654_2	Saha nettiyāti sanettikā. Vaḍḍhenti kaṭasinti punappunaṃ kaḷevaraṃ nikkhipamānā bhūmiṃ	654	
PA_atk-vin02_a3:654_3	vaḍḍhenti. Evaṃ vaḍḍhentāva ghoraṃ ādiyanti punabbhavaṃ.	654	
PA_atk-vin02_a3:655	454. Pāpakaṃ no āvuso katanti āvuso amhehi pāpakaṃ katanti attho.	65	
PA_atk-vin02_a3:656	455. Katamena tvaṃ bhūmi vihārenāti ettha bhūmīti piyavacanametaṃ. Piyaṃ vattukāmo kira āyasmā sabbakāmī navake bhikkhū evaṃ āmanteti. Kullakavihārenāti uttānavihārena.	65	
PA_atk-vin02_a3:657_0	457. Sāvatthiyā suttavibhaṅgeti kathaṃ suttavibhaṅge paṭikkhittaṃ hoti? Tatra hi	657	
PA_atk-vin02_a3:657_1	“sannidhi nāma ajja paṭiggahitaṃ aparajjū”ti vatvā puna “sannidhikārake asannidhikārakasaññī	657	
PA_atk-vin02_a3:657_2	khādanīyaṃ vā bhojanīyaṃ vā khādati vā bhuñjati vā āpatti pācittiyassā”ti āpattiṃ	657	
PA_atk-vin02_a3:657_3	vadantena paṭikkhittaṃ hoti. Tatreke maññanti “yo pana bhikkhu sannidhikārakaṃ khādanīyaṃ	657	
PA_atk-vin02_a3:657_4	vā bhojanīyaṃ vā”ti hi vuttaṃ, idañca loṇaṃ nāma yāvajīvikattā sannidhibhāvaṃ nāpajjati.	657	
PA_atk-vin02_a3:657_5	Yampi aloṇakaṃ āmisaṃ paṭiggahetvā tena saddhiṃ paribhuñjati, taṃ tadahupaṭiggahitameva,	657	
PA_atk-vin02_a3:657_6	tasmā “‘yāvakālikena, bhikkhave, yāvajīvikaṃ tadahupaṭiggahitaṃ kāle kappati, vikāle	657	
PA_atk-vin02_a3:657_7	na kappatī’ti vacanato dukkaṭenettha bhavitabba”nti. Te vattabbā – “tumhākaṃ matena	657	
PA_atk-vin02_a3:657_8	dukkaṭenapi na bhavitabbaṃ, na hi ettha yāvajīvikaṃ tadahupaṭiggahitaṃ, yāvakālikameva	657	
PA_atk-vin02_a3:657_9	tadahupaṭiggahitaṃ, na ca taṃ vikāle paribhuttaṃ. Yadi vā “vikāle na kappatī”ti vacanena	657	
PA_atk-vin02_a3:657_10	tumhe dukkaṭaṃ maññetha, yāvajīvikamissaṃ yāvakālikaṃ vikāle bhuñjantassa vikālabhojanapācittiyaṃ	6571	
PA_atk-vin02_a3:657_11	na bhaveyya. Tasmā na byañjanamattaṃ gahetabbaṃ, attho upaparikkhitabbo.	6571	
PA_atk-vin02_a3:658_0	Ayañhettha attho – yāvakālikena yāvajīvikaṃ tadahupaṭiggahitaṃ yadi sambhinnarasaṃ	658	
PA_atk-vin02_a3:658_1	hoti, yāvakālikagatikameva hoti. Tasmā “yo pana bhikkhu vikāle khādanīyaṃ vā bhojanīyaṃ	658	
PA_atk-vin02_a3:658_2	vā”ti iminā sikkhāpadena kāle kappati, vikāle na kappati. Na idha “na kappatī”ti	658	
PA_atk-vin02_a3:658_3	vacanamattenettha dukkaṭaṃ hoti. Yatheva yāvajīvikaṃ tadahupaṭiggahitaṃ yāvakālikena	658	
PA_atk-vin02_a3:658_4	sambhinnarasaṃ vikāle na kappati, vikālabhojanapācittiyāvahaṃ hoti. Evaṃ ajja paṭiggahitampi	658	
PA_atk-vin02_a3:658_5	aparajju yāvakālikena sambhinnarasaṃ na kappati, sannidhibhojanapācittiyāvahaṃ hoti.	658	
PA_atk-vin02_a3:658_6	Taṃ “sannidhikataṃ ida”nti ajānantopi na muccati. Vuttañhetaṃ – “sannidhikārake asannidhikārakasaññī	658	
PA_atk-vin02_a3:658_7	khādanīyaṃ vā bhojanīyaṃ vā khādati vā bhuñjati vā āpatti pācittiyassā”ti. Tasmā	658	
PA_atk-vin02_a3:658_8	“kattha paṭikkhitta”nti imissā pucchāya “parisuddhamidaṃ byākaraṇaṃ sāvatthiyā suttavibhaṅge”ti.	658	
PA_atk-vin02_a3:659_0	Rājagahe uposathasaṃyutteti idaṃ “na bhikkhave ekasmiṃ āvāse dve uposathāgārāni sammannitabbāni;	659	
PA_atk-vin02_a3:659_1	yo sammanneyya, āpatti dukkaṭassā”ti etaṃ sandhāya vuttaṃ. Vinayātisāre dukkaṭanti	659	
PA_atk-vin02_a3:659_2	“na bhikkhave ekasmiṃ āvāse dve uposathāgārāni sammannitabbānī”ti etassa vinayassa	659	
PA_atk-vin02_a3:659_3	atisāre dukkaṭaṃ. Campeyyake vinayavatthusminti idaṃ “adhammena ce bhikkhave vaggakammaṃ,	659	
PA_atk-vin02_a3:659_4	akammaṃ na ca karaṇīya”nti evamādiṃ katvā campeyyakkhandhake āgataṃ vinayavatthuṃ sandhāya vuttaṃ.	659	
PA_atk-vin02_a3:660_0	Ekacco kappatīti idaṃ dhammikaṃ āciṇṇaṃ sandhāya vuttaṃ. Chedanake pācittiyanti suttavibhaṅge	660	
PA_atk-vin02_a3:660_1	hi “nisīdanaṃ nāma sadasaṃ vuccatī”ti āgataṃ, tasmā dvinnaṃ sugatavidatthīnaṃ upari	660	
PA_atk-vin02_a3:660_2	dasāyeva vidatthimattā labbhati. Dasāya vinā taṃ pamāṇaṃ karontassa idaṃ āgatameva	660	
PA_atk-vin02_a3:660_3	hoti – “taṃ atikkāmayato chedanakaṃ pācittiya”nti. Tasmā “kiṃ āpajjatī”ti puṭṭho	660	
PA_atk-vin02_a3:660_4	“chedanake pācittiya”nti āha. Chedanakasikkhāpade vuttapācittiyaṃ āpajjatīti attho.	660	
PA_atk-vin02_a3:660_5	Sesaṃ sabbattha uttānamevāti.	660	
PA_atk-vin02_a3:661	Dasavatthukathā niṭṭhitā.	66	
PA_atk-vin02_a3:662	Samantapāsādikāya vinayasaṃvaṇṇanāya	66	
PA_atk-vin02_a3:663	Sattasatikakkhandhakavaṇṇanā niṭṭhitā.	66	
PA_atk-vin02_a3:664	Dvivaggasaṅgahā vuttā, dvāvīsatipabhedanā;	66	
PA_atk-vin02_a3:665	Khandhakā sāsane pañcakkhandhadukkhappahāyino.	66	
PA_atk-vin02_a3:666	Yā tesaṃ vaṇṇanā esā, antarāyaṃ vinā yathā;	66	
PA_atk-vin02_a3:667	Siddhā sijjhantu kalyāṇā, evaṃ āsāpi pāṇinanti.	66	
PA_atk-vin02_a3:668	Cūḷavagga-aṭṭhakathā niṭṭhitā.	66	
