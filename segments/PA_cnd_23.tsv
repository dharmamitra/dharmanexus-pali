segmentnr	original	folio	analyzed
PA_cnd_23:0.1	Cūḷaniddesa	0	
PA_cnd_23:0.2	Khaggavisāṇasuttaniddesa	0	
PA_cnd_23:1.0.1	1. Paṭhamavagga	1	
PA_cnd_23:1.1	Sabbesu bhūtesu nidhāya daṇḍaṁ,	1	
PA_cnd_23:1.2	Aviheṭhayaṁ aññatarampi tesaṁ;	1	
PA_cnd_23:1.3	Na puttamiccheyya kuto sahāyaṁ,	1	
PA_cnd_23:1.4	Eko care khaggavisāṇakappo.	1	
PA_cnd_23:2.1	Sabbesu bhūtesu nidhāya daṇḍanti.	2	
PA_cnd_23:2.2	Sabbesūti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	2	
PA_cnd_23:2.3	sabbesūti.	2	
PA_cnd_23:2.4	Bhūtesūti bhūtā vuccanti tasā ca thāvarā ca.	2	
PA_cnd_23:2.5	Tasāti yesaṁ tasitataṇhā appahīnā, yesañca bhayabheravā appahīnā.	2	
PA_cnd_23:2.6	Kiṅkāraṇā vuccanti tasā?	2	
PA_cnd_23:2.7	Te tasanti uttasanti paritasanti bhāyanti santāsaṁ āpajjanti, taṅkāraṇā vuccanti tasā.	2	
PA_cnd_23:2.8	Thāvarāti yesaṁ tasitataṇhā pahīnā, yesañca bhayabheravā pahīnā.	2	
PA_cnd_23:2.9	Kiṅkāraṇā vuccanti thāvarā?	2	
PA_cnd_23:2.10	Te na tasanti na uttasanti na paritasanti na bhāyanti na santāsaṁ āpajjanti, taṅkāraṇā vuccanti thāvarā.	2	
PA_cnd_23:2.11	Daṇḍanti tayo daṇḍā—	2	
PA_cnd_23:2.12	kāyadaṇḍo vacīdaṇḍo manodaṇḍo.	2	
PA_cnd_23:2.13	Tividhaṁ kāyaduccaritaṁ kāyadaṇḍo, catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo.	2	
PA_cnd_23:2.14	Sabbesu bhūtesu nidhāya daṇḍanti sabbesu bhūtesu daṇḍaṁ nidhāya nidahitvā.	2	
PA_cnd_23:2.15	Oropayitvā samoropayitvā nikkhipitvā paṭippassambhitvāti sabbesu bhūtesu nidhāya daṇḍaṁ.	2	
PA_cnd_23:3.1_0	Aviheṭhayaṁ aññatarampi tesanti ekamekampi sattaṁ pāṇinā vā leḍḍunā vā daṇḍena vā	3	
PA_cnd_23:3.1_1	satthena vā anduyā vā rajjuyā vā aviheṭhayanto, sabbepi satte pāṇinā vā leḍḍunā vā	3	
PA_cnd_23:3.1_2	daṇḍena vā satthena vā anduyā vā rajjuyā vā aviheṭhayantoti—	3	
PA_cnd_23:3.2	aviheṭhayaṁ aññatarampi tesaṁ.	3	
PA_cnd_23:4.1	Na puttamiccheyya kuto sahāyanti.	4	
PA_cnd_23:4.2	Nāti paṭikkhepo;	4	
PA_cnd_23:4.3	puttāti cattāro puttā—	4	
PA_cnd_23:4.4	atrajo putto, khettajo putto, dinnako putto, antevāsiko putto.	4	
PA_cnd_23:4.5_0	Sahāyanti sahāyā vuccanti yehi saha āgamanaṁ phāsu, gamanaṁ phāsu, gamanāgamanaṁ	4	
PA_cnd_23:4.5_1	phāsu, ṭhānaṁ phāsu, nisajjanaṁ phāsu, sayanaṁ phāsu, ālapanaṁ phāsu, sallapanaṁ	4	
PA_cnd_23:4.5_2	phāsu, ullapanaṁ phāsu, samullapanaṁ phāsu.	4	
PA_cnd_23:4.6_0	Na puttamiccheyya kuto sahāyanti puttampi na iccheyya na sādiyeyya na patthayeyya	4	
PA_cnd_23:4.6_1	na pihayeyya nābhijappeyya, kuto mittaṁ vā sandiṭṭhaṁ vā sambhattaṁ vā sahāyaṁ vā	4	
PA_cnd_23:4.6_2	iccheyya sādiyeyya patthayeyya pihayeyya abhijappeyyāti—	4	
PA_cnd_23:4.7	na puttamiccheyya kuto sahāyaṁ.	4	
PA_cnd_23:5.1	Eko care khaggavisāṇakappoti.	5	
PA_cnd_23:5.2_0	Ekoti so paccekasambuddho pabbajjāsaṅkhātena eko, adutiyaṭṭhena eko, taṇhāya pahānaṭṭhena	5	
PA_cnd_23:5.2_1	eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti	5	
PA_cnd_23:5.2_2	eko, ekāyanamaggaṁ gatoti eko, eko anuttaraṁ paccekasambodhiṁ abhisambuddhoti eko.	5	
PA_cnd_23:6.1	Kathaṁ so paccekasambuddho pabbajjāsaṅkhātena eko?	6	
PA_cnd_23:6.2_0	So paccekasambuddho sabbaṁ gharāvāsapalibodhaṁ chinditvā puttadārapalibodhaṁ chinditvā	6	
PA_cnd_23:6.2_1	ñātipalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni	6	
PA_cnd_23:6.2_2	vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati	6	
PA_cnd_23:6.2_3	viharati iriyati vatteti pāleti yapeti yāpetīti—	6	
PA_cnd_23:6.3	evaṁ so paccekasambuddho pabbajjāsaṅkhātena eko.	6	
PA_cnd_23:7.1	Kathaṁ so paccekasambuddho adutiyaṭṭhena eko?	7	
PA_cnd_23:7.2	So evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.	7	
PA_cnd_23:7.3_0	So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya	7	
PA_cnd_23:7.3_1	pavisati, eko abhikkamati, eko paṭikkamati, eko raho nisīdati, eko caṅkamaṁ adhiṭṭhāti,	7	
PA_cnd_23:7.3_2	eko carati viharati iriyati vatteti pāleti yapeti yāpetīti—	7	
PA_cnd_23:7.4	evaṁ so paccekasambuddho adutiyaṭṭhena eko.	7	
PA_cnd_23:8.1	Kathaṁ so paccekasambuddho taṇhāya pahānaṭṭhena eko?	8	
PA_cnd_23:8.2_0	So evaṁ eko adutiyo appamatto ātāpī pahitatto viharanto mahāpadhānaṁ padahanto māraṁ	8	
PA_cnd_23:8.2_1	sasenakaṁ namuciṁ kaṇhaṁ pamattabandhuṁ vidhametvā ca taṇhājāliniṁ visaritaṁ visattikaṁ	8	
PA_cnd_23:8.2_2	pajahi vinodesi byantīakāsi anabhāvaṅgamesi.	8	
PA_cnd_23:9.1	“Taṇhādutiyo puriso,	9	
PA_cnd_23:9.2	dīghamaddhāna saṁsaraṁ;	9	
PA_cnd_23:9.3	Itthabhāvaññathābhāvaṁ,	9	
PA_cnd_23:9.4	saṁsāraṁ nātivattati.	9	
PA_cnd_23:10.1	Etamādīnavaṁ ñatvā,	10	
PA_cnd_23:10.2	Taṇhaṁ dukkhassa sambhavaṁ;	10	
PA_cnd_23:10.3	Vītataṇho anādāno,	10	
PA_cnd_23:10.4	Sato bhikkhu paribbaje”ti.	10	
PA_cnd_23:11.1	Evaṁ so paccekasambuddho taṇhāya pahānaṭṭhena eko.	11	
PA_cnd_23:12.1	Kathaṁ so paccekasambuddho ekantavītarāgoti eko?	12	
PA_cnd_23:12.2	Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.	12	
PA_cnd_23:12.3	Evaṁ so paccekasambuddho ekantavītarāgoti eko.	12	
PA_cnd_23:13.1	Kathaṁ so paccekasambuddho ekāyanamaggaṁ gatoti eko?	13	
PA_cnd_23:13.2	Ekāyanamaggo vuccati cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā ariyo aṭṭhaṅgiko maggo.	13	
PA_cnd_23:14.1	“Ekāyanaṁ jātikhayantadassī,	14	
PA_cnd_23:14.2	Maggaṁ pajānāti hitānukampī;	14	
PA_cnd_23:14.3	Etena maggena tariṁsu pubbe,	14	
PA_cnd_23:14.4	Tarissanti ye ca taranti oghan”ti.	14	
PA_cnd_23:15.1	Evaṁ so paccekasambuddho ekāyanamaggaṁ gatoti eko.	15	
PA_cnd_23:16.1	Kathaṁ so paccekasambuddho eko anuttaraṁ paccekasambodhiṁ abhisambuddhoti eko?	16	
PA_cnd_23:16.2	Bodhi vuccati catūsu maggesu ñāṇaṁ.	16	
PA_cnd_23:16.3	Paññā paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.	16	
PA_cnd_23:16.4	So paccekasambuddho maggapaccekasambuddho ñāṇapaccekasambuddho “sabbe saṅkhārā aniccā”ti bujjhi,	16	
PA_cnd_23:16.5	“sabbe saṅkhārā dukkhā”ti bujjhi,	16	
PA_cnd_23:16.6	“sabbe dhammā anattā”ti bujjhi,	16	
PA_cnd_23:16.7	“avijjāpaccayā saṅkhārā”ti bujjhi,	16	
PA_cnd_23:16.8	“saṅkhārapaccayā viññāṇan”ti bujjhi,	16	
PA_cnd_23:16.9	“viññāṇapaccayā nāmarūpan”ti bujjhi,	16	
PA_cnd_23:16.10	“nāmarūpapaccayā saḷāyatanan”ti bujjhi,	16	
PA_cnd_23:16.11	“saḷāyatanapaccayā phasso”ti bujjhi,	16	
PA_cnd_23:16.12	“phassapaccayā vedanā”ti bujjhi,	16	
PA_cnd_23:16.13	“vedanāpaccayā taṇhā”ti bujjhi,	16	
PA_cnd_23:16.14	“taṇhāpaccayā upādānan”ti bujjhi,	16	
PA_cnd_23:16.15	“upādānapaccayā bhavo”ti bujjhi,	16	
PA_cnd_23:16.16	“bhavapaccayā jātī”ti bujjhi,	16	
PA_cnd_23:16.17	“jātipaccayā jarāmaraṇan”ti bujjhi;	16	
PA_cnd_23:16.18	“avijjānirodhā saṅkhāranirodho”ti bujjhi,	16	
PA_cnd_23:16.19	“saṅkhāranirodhā viññāṇanirodho”ti bujjhi,	16	
PA_cnd_23:16.20	“viññāṇanirodhā nāmarūpanirodho”ti bujjhi,	16	
PA_cnd_23:16.21	“nāmarūpanirodhā saḷāyatananirodho”ti bujjhi,	16	
PA_cnd_23:16.22	“saḷāyatananirodhā phassanirodho”ti bujjhi,	16	
PA_cnd_23:16.23	“phassanirodhā vedanānirodho”ti bujjhi,	16	
PA_cnd_23:16.24	“vedanānirodhā taṇhānirodho”ti bujjhi,	16	
PA_cnd_23:16.25	“taṇhānirodhā upādānanirodho”ti bujjhi,	16	
PA_cnd_23:16.26	“upādānanirodhā bhavanirodho”ti bujjhi,	16	
PA_cnd_23:16.27	“bhavanirodhā jātinirodho”ti bujjhi,	16	
PA_cnd_23:16.28	“jātinirodhā jarāmaraṇanirodho”ti bujjhi;	16	
PA_cnd_23:16.29	“idaṁ dukkhan”ti bujjhi,	16	
PA_cnd_23:16.30	“ayaṁ dukkhasamudayo”ti bujjhi,	16	
PA_cnd_23:16.31	“ayaṁ dukkhanirodho”ti bujjhi,	16	
PA_cnd_23:16.32	“ayaṁ dukkhanirodhagāminī paṭipadā”ti bujjhi;	16	
PA_cnd_23:16.33	“ime āsavā”ti bujjhi,	16	
PA_cnd_23:16.34	“ayaṁ āsavasamudayo”ti bujjhi …pe…	16	
PA_cnd_23:16.35	“ayaṁ āsavanirodhagāminī paṭipadā”ti bujjhi;	16	
PA_cnd_23:16.36	“ime dhammā abhiññeyyā”ti bujjhi,	16	
PA_cnd_23:16.37	“ime dhammā pahātabbā”ti bujjhi,	16	
PA_cnd_23:16.38	“ime dhammā sacchikātabbā”ti bujjhi,	16	
PA_cnd_23:16.39	“ime dhammā bhāvetabbā”ti bujjhi;	16	
PA_cnd_23:16.40	channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjhi,	16	
PA_cnd_23:16.41	pañcannaṁ upādānakkhandhānaṁ samudayañca …pe… nissaraṇañca bujjhi,	16	
PA_cnd_23:16.42	catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjhi,	16	
PA_cnd_23:16.43	“yaṁ kiñci samudayadhammaṁ sabbaṁ taṁ nirodhadhamman”ti bujjhi.	16	
PA_cnd_23:17.1_0	Atha vā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ	17	
PA_cnd_23:17.1_1	phassitabbaṁ sacchikātabbaṁ, sabbaṁ taṁ tena paccekabodhiñāṇena bujjhi anubujjhi	17	
PA_cnd_23:17.1_2	paṭibujjhi sambujjhi adhigacchi phassesi sacchākāsīti evaṁ so paccekasambuddho eko	17	
PA_cnd_23:17.1_3	anuttaraṁ paccekasambodhiṁ abhisambuddhoti—	17	
PA_cnd_23:17.2	eko.	17	
PA_cnd_23:18.1	Careti aṭṭha cariyāyo—	18	
PA_cnd_23:18.2	iriyāpathacariyā, āyatanacariyā, saticariyā, samādhicariyā, ñāṇacariyā, maggacariyā, patticariyā, lokatthacariyā.	18	
PA_cnd_23:18.3	Iriyāpathacariyāti catūsu iriyāpathesu.	18	
PA_cnd_23:18.4	Āyatanacariyāti chasu ajjhattikabāhiresu āyatanesu.	18	
PA_cnd_23:18.5	Saticariyāti catūsu satipaṭṭhānesu.	18	
PA_cnd_23:18.6	Samādhicariyāti catūsu jhānesu.	18	
PA_cnd_23:18.7	Ñāṇacariyāti catūsu ariyasaccesu.	18	
PA_cnd_23:18.8	Maggacariyāti catūsu ariyamaggesu.	18	
PA_cnd_23:18.9	Patticariyāti catūsu sāmaññaphalesu.	18	
PA_cnd_23:18.10	Lokatthacariyāti tathāgatesu arahantesu sammāsambuddhesu padesato paccekasambuddhesu padesato sāvakesu.	18	
PA_cnd_23:18.11	Iriyāpathacariyā ca paṇidhisampannānaṁ,	18	
PA_cnd_23:18.12	āyatanacariyā ca indriyesu guttadvārānaṁ,	18	
PA_cnd_23:18.13	saticariyā ca appamādavihārīnaṁ,	18	
PA_cnd_23:18.14	samādhicariyā ca adhicittamanuyuttānaṁ,	18	
PA_cnd_23:18.15	ñāṇacariyā ca buddhisampannānaṁ,	18	
PA_cnd_23:18.16	maggacariyā ca sammāpaṭipannānaṁ,	18	
PA_cnd_23:18.17	patticariyā ca adhigataphalānaṁ,	18	
PA_cnd_23:18.18	lokatthacariyā ca tathāgatānaṁ arahantānaṁ sammāsambuddhānaṁ padesato paccekabuddhānaṁ padesato sāvakānaṁ.	18	
PA_cnd_23:18.19	Imā aṭṭha cariyāyo.	18	
PA_cnd_23:18.20	Aparāpi aṭṭha cariyāyo—	18	
PA_cnd_23:18.21	adhimuccanto saddhāya carati,	18	
PA_cnd_23:18.22	paggaṇhanto vīriyena carati,	18	
PA_cnd_23:18.23	upaṭṭhāpento satiyā carati,	18	
PA_cnd_23:18.24	avikkhepaṁ karonto samādhinā carati,	18	
PA_cnd_23:18.25	pajānanto paññāya carati,	18	
PA_cnd_23:18.26	vijānanto viññāṇacariyāya carati.	18	
PA_cnd_23:18.27	Evaṁ paṭipannassa kusalā dhammā āyāpentīti—	18	
PA_cnd_23:18.28	āyatanacariyāya carati.	18	
PA_cnd_23:18.29	Evaṁ paṭipanno visesamadhigacchatīti—	18	
PA_cnd_23:18.30	visesacariyāya carati.	18	
PA_cnd_23:18.31	Imā aṭṭha cariyāyo.	18	
PA_cnd_23:19.1	Aparāpi aṭṭha cariyāyo—	19	
PA_cnd_23:19.2	dassanacariyā ca sammādiṭṭhiyā,	19	
PA_cnd_23:19.3	abhiniropanacariyā ca sammāsaṅkappassa,	19	
PA_cnd_23:19.4	pariggahacariyā ca sammāvācāya,	19	
PA_cnd_23:19.5	samuṭṭhānacariyā ca sammākammantassa,	19	
PA_cnd_23:19.6	vodānacariyā ca sammāājīvassa,	19	
PA_cnd_23:19.7	paggahacariyā ca sammāvāyāmassa,	19	
PA_cnd_23:19.8	upaṭṭhānacariyā ca sammāsatiyā,	19	
PA_cnd_23:19.9	avikkhepacariyā ca sammāsamādhissa.	19	
PA_cnd_23:19.10	Imā aṭṭha cariyāyo.	19	
PA_cnd_23:20.1	Khaggavisāṇakappoti yathā khaggassa nāma visāṇaṁ ekaṁ hoti adutiyaṁ, evameva so paccekasambuddho takkappo tassadiso tappaṭibhāgo.	20	
PA_cnd_23:20.2	Yathā atiloṇaṁ vuccati loṇakappo,	20	
PA_cnd_23:20.3	atitittakaṁ vuccati tittakappo,	20	
PA_cnd_23:20.4	atimadhuraṁ vuccati madhurakappo,	20	
PA_cnd_23:20.5	atiuṇhaṁ vuccati aggikappo,	20	
PA_cnd_23:20.6	atisītalaṁ vuccati himakappo,	20	
PA_cnd_23:20.7	mahāudakakkhandho vuccati samuddakappo,	20	
PA_cnd_23:20.8	mahābhiññābalappatto sāvako vuccati satthukappoti;	20	
PA_cnd_23:20.9	evameva so paccekasambuddho tattha takkappo tassadiso tappaṭibhāgo eko adutiyo muttabandhano sammā loke carati viharati iriyati vatteti pāleti yapeti yāpetīti—	20	
PA_cnd_23:20.10	eko care khaggavisāṇakappo.	20	
PA_cnd_23:20.11	Tenāha so paccekasambuddho—	20	
PA_cnd_23:21.1	“Sabbesu bhūtesu nidhāya daṇḍaṁ,	21	
PA_cnd_23:21.2	Aviheṭhayaṁ aññatarampi tesaṁ;	21	
PA_cnd_23:21.3	Na puttamiccheyya kuto sahāyaṁ,	21	
PA_cnd_23:21.4	Eko care khaggavisāṇakappo”ti.	21	
PA_cnd_23:22.1	Saṁsaggajātassa bhavanti snehā,	22	
PA_cnd_23:22.2	Snehanvayaṁ dukkhamidaṁ pahoti;	22	
PA_cnd_23:22.3	Ādīnavaṁ snehajaṁ pekkhamāno,	22	
PA_cnd_23:22.4	Eko care khaggavisāṇakappo.	22	
PA_cnd_23:23.1	Saṁsaggajātassa bhavanti snehāti.	23	
PA_cnd_23:23.2	Saṁsaggāti dve saṁsaggā—	23	
PA_cnd_23:23.3	dassanasaṁsaggo ca savanasaṁsaggo ca.	23	
PA_cnd_23:23.4	Katamo dassanasaṁsaggo?	23	
PA_cnd_23:23.5	Idhekacco passati itthiṁ vā kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ.	23	
PA_cnd_23:23.6	Disvā passitvā anubyañjanaso nimittaṁ gaṇhāti—	23	
PA_cnd_23:23.7_0	kesā vā sobhanā mukhaṁ vā sobhanaṁ akkhī vā sobhanā kaṇṇā vā sobhanā nāsā vā sobhanā	23	
PA_cnd_23:23.7_1	oṭṭhā vā sobhanā dantā vā sobhanā mukhaṁ vā sobhanaṁ gīvā vā sobhanā thanā vā sobhanā	23	
PA_cnd_23:23.7_2	uraṁ vā sobhanaṁ udaraṁ vā sobhanaṁ kaṭi vā sobhanā ūrū vā sobhanā jaṅghā vā sobhanā	23	
PA_cnd_23:23.7_3	hatthā vā sobhanā pādā vā sobhanā aṅguliyo vā sobhanā nakhā vā sobhanāti.	23	
PA_cnd_23:23.8	Disvā passitvā abhinandati abhivadati abhipattheti anuppādeti anubandhati rāgabandhanaṁ—	23	
PA_cnd_23:23.9	ayaṁ dassanasaṁsaggo.	23	
PA_cnd_23:24.1	Katamo savanasaṁsaggo?	24	
PA_cnd_23:24.2	Idhekacco suṇāti—	24	
PA_cnd_23:24.3	“asukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā”ti.	24	
PA_cnd_23:24.4	Sutvā suṇitvā abhinandati abhivadati abhipattheti anuppādeti anubandhati rāgabandhanaṁ—	24	
PA_cnd_23:24.5	ayaṁ savanasaṁsaggo.	24	
PA_cnd_23:25.1	Snehāti dve snehā—	25	
PA_cnd_23:25.2	taṇhāsneho ca diṭṭhisneho ca.	25	
PA_cnd_23:25.3	Katamo taṇhāsneho?	25	
PA_cnd_23:25.4	Yāvatā taṇhāsaṅkhātena sīmakataṁ mariyādikataṁ odhikataṁ pariyantakataṁ pariggahitaṁ mamāyitaṁ—	25	
PA_cnd_23:25.5	idaṁ mama, etaṁ mama, ettakaṁ mama, ettāvatā mama.	25	
PA_cnd_23:25.6_0	Mama rūpā saddā gandhā rasā phoṭṭhabbā attharaṇā pāvuraṇā dāsidāsā ajeḷakā kukkuṭasūkarā	25	
PA_cnd_23:25.6_1	hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca	25	
PA_cnd_23:25.6_2	janapado ca koso ca koṭṭhāgārañca, kevalampi mahāpathaviṁ taṇhāvasena mamāyati, yāvatā	25	
PA_cnd_23:25.6_3	aṭṭhasataṁ taṇhāvicaritaṁ—	25	
PA_cnd_23:25.7	ayaṁ taṇhāsneho.	25	
PA_cnd_23:26.1	Katamo diṭṭhisneho?	26	
PA_cnd_23:26.2	Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikādiṭṭhi.	26	
PA_cnd_23:26.3_0	Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ	26	
PA_cnd_23:26.3_1	diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ	26	
PA_cnd_23:26.3_2	titthāyatanaṁ vipariyesaggāho viparītaggāho vipallāsaggāho micchāgāho ayāthāvakasmiṁ	26	
PA_cnd_23:26.3_3	yāthāvakanti gāho, yāvatā dvāsaṭṭhi diṭṭhigatāni—	26	
PA_cnd_23:26.4	ayaṁ diṭṭhisneho.	26	
PA_cnd_23:27.1_0	Saṁsaggajātassa bhavanti snehāti dassanasaṁsaggapaccayā ca savanasaṁsaggapaccayā	27	
PA_cnd_23:27.1_1	ca taṇhāsneho ca diṭṭhisneho ca bhavanti sambhavanti jāyanti sañjāyanti nibbattanti	27	
PA_cnd_23:27.1_2	abhinibbattanti pātubhavantīti—	27	
PA_cnd_23:27.2	saṁsaggajātassa bhavanti snehā.	27	
PA_cnd_23:28.1	Snehanvayaṁ dukkhamidaṁ pahotīti.	28	
PA_cnd_23:28.2	Snehoti dve snehā—	28	
PA_cnd_23:28.3	taṇhāsneho ca diṭṭhisneho ca …pe…	28	
PA_cnd_23:28.4	ayaṁ taṇhāsneho …pe…	28	
PA_cnd_23:28.5	ayaṁ diṭṭhisneho.	28	
PA_cnd_23:28.6_0	Dukkhamidaṁ pahotīti idhekacco kāyena duccaritaṁ carati, vācāya duccaritaṁ carati,	28	
PA_cnd_23:28.6_1	manasā duccaritaṁ carati, pāṇampi hanati, adinnampi ādiyati, sandhimpi chindati,	28	
PA_cnd_23:28.6_2	nillopampi harati, ekāgārikampi karoti, paripanthepi tiṭṭhati, paradārampi gacchati, musāpi bhaṇati.	28	
PA_cnd_23:28.7	Tamenaṁ gahetvā rañño dassenti—	28	
PA_cnd_23:28.8	“ayaṁ, deva, coro āgucārī.	28	
PA_cnd_23:28.9	Imassa yaṁ icchasi taṁ daṇḍaṁ paṇehī”ti.	28	
PA_cnd_23:28.10	Tamenaṁ rājā taṁ paribhāsati.	28	
PA_cnd_23:28.11	So paribhāsapaccayāpi dukkhaṁ domanassaṁ paṭisaṁvedeti.	28	
PA_cnd_23:28.12	Etaṁ bhayaṁ dukkhaṁ domanassaṁ kuto jātaṁ?	28	
PA_cnd_23:28.13	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	28	
PA_cnd_23:29.1	Ettakenapi rājā na tussati.	29	
PA_cnd_23:29.2	Tamenaṁ rājā bandhāpeti—	29	
PA_cnd_23:29.3_0	andubandhanena vā rajjubandhanena vā saṅkhalikabandhanena vā vettabandhanena vā latābandhanena	29	
PA_cnd_23:29.3_1	vā pakkhepabandhanena vā parikkhepabandhanena vā gāmabandhanena vā nigamabandhanena	29	
PA_cnd_23:29.3_2	vā nagarabandhanena vā raṭṭhabandhanena vā janapadabandhanena vā, antamaso savacanīyampi karoti—	29	
PA_cnd_23:29.4	“na te labbhā ito pakkamitun”ti.	29	
PA_cnd_23:29.5	So bandhanapaccayāpi dukkhaṁ domanassaṁ paṭisaṁvedeti.	29	
PA_cnd_23:29.6	Etaṁ bhayaṁ dukkhaṁ domanassaṁ kuto jātaṁ?	29	
PA_cnd_23:29.7	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	29	
PA_cnd_23:30.1	Ettakenapi rājā na tussati.	30	
PA_cnd_23:30.2	Tamenaṁ rājā tasseva dhanaṁ āharāpeti—	30	
PA_cnd_23:30.3	sataṁ vā sahassaṁ vā satasahassaṁ vā.	30	
PA_cnd_23:30.4	So dhanajānipaccayāpi dukkhaṁ domanassaṁ paṭisaṁvedeti.	30	
PA_cnd_23:30.5	Etaṁ bhayaṁ dukkhaṁ domanassaṁ kuto jātaṁ?	30	
PA_cnd_23:30.6	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	30	
PA_cnd_23:31.1	Ettakenapi rājā na tussati.	31	
PA_cnd_23:31.2	Tamenaṁ rājā vividhā kammakāraṇā kārāpeti—	31	
PA_cnd_23:31.3_0	kasāhipi tāḷeti, vettehipi tāḷeti, aḍḍhadaṇḍakehipi tāḷeti, hatthampi chindati, pādampi	31	
PA_cnd_23:31.3_1	chindati, hatthapādampi chindati, kaṇṇampi chindati, nāsampi chindati, kaṇṇanāsampi	31	
PA_cnd_23:31.3_2	chindati, bilaṅgathālikampi karoti, saṅkhamuṇḍikampi karoti, rāhumukhampi karoti,	31	
PA_cnd_23:31.3_3	jotimālikampi karoti, hatthapajjotikampi karoti, erakavattikampi karoti, cīrakavāsikampi	31	
PA_cnd_23:31.3_4	karoti, eṇeyyakampi karoti, baḷisamaṁsikampi karoti, kahāpaṇikampi karoti, khārāpatacchikampi	31	
PA_cnd_23:31.3_5	karoti, palighaparivattikampi karoti, palālapīṭhakampi karoti, tattenapi telena osiñcati,	31	
PA_cnd_23:31.3_6	sunakhehipi khādāpeti, jīvantampi sūle uttāseti, asināpi sīsaṁ chindati.	31	
PA_cnd_23:31.4	So kammakāraṇapaccayāpi dukkhaṁ domanassaṁ paṭisaṁvedeti.	31	
PA_cnd_23:31.5	Etaṁ bhayaṁ dukkhaṁ domanassaṁ kuto jātaṁ?	31	
PA_cnd_23:31.6	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	31	
PA_cnd_23:31.7	Rājā imesaṁ catunnaṁ daṇḍānaṁ issaro.	31	
PA_cnd_23:32.1	So sakena kammena kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	32	
PA_cnd_23:32.2	Tamenaṁ nirayapālā pañcavidhabandhanaṁ nāma kammakāraṇaṁ karonti—	32	
PA_cnd_23:32.3_0	tattaṁ ayokhilaṁ hatthe gamenti, tattaṁ ayokhilaṁ dutiye hatthe gamenti, tattaṁ ayokhilaṁ	32	
PA_cnd_23:32.3_1	pāde gamenti, tattaṁ ayokhilaṁ dutiye pāde gamenti, tattaṁ ayokhilaṁ majjhe urasmiṁ gamenti.	32	
PA_cnd_23:32.4	So tattha dukkhā tibbā kharā kaṭukā vedanā vedeti;	32	
PA_cnd_23:32.5	na ca tāva kālaṁ karoti yāva na taṁ pāpakammaṁ byantīhoti.	32	
PA_cnd_23:32.6	Etaṁ bhayaṁ dukkhaṁ domanassaṁ kuto jātaṁ?	32	
PA_cnd_23:32.7	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	32	
PA_cnd_23:33.1	Tamenaṁ nirayapālā saṁvesetvā kuṭhārīhi tacchanti …pe…	33	
PA_cnd_23:33.2	tamenaṁ nirayapālā uddhampādaṁ adhosiraṁ gahetvā vāsīhi tacchanti.	33	
PA_cnd_23:33.3	Tamenaṁ nirayapālā rathe yojetvā ādittāya pathaviyā sampajjalitāya sajotibhūtāya sārentipi paccāsārentipi.	33	
PA_cnd_23:33.4	Tamenaṁ nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi.	33	
PA_cnd_23:33.5	Tamenaṁ nirayapālā uddhampādaṁ adhosiraṁ gahetvā tattāya lohakumbhiyā pakkhipanti ādittāya sampajjalitāya sajotibhūtāya.	33	
PA_cnd_23:33.6	So tattha pheṇuddehakaṁ paccati.	33	
PA_cnd_23:33.7	So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati.	33	
PA_cnd_23:33.8	So tattha dukkhā tibbā kharā kaṭukā vedanā vedeti;	33	
PA_cnd_23:33.9	na ca tāva kālaṁ karoti yāva na taṁ pāpakammaṁ byantīhoti.	33	
PA_cnd_23:33.10	Etaṁ bhayaṁ dukkhaṁ domanassaṁ kuto jātaṁ?	33	
PA_cnd_23:33.11	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	33	
PA_cnd_23:34.1	Tamenaṁ nirayapālā mahāniraye pakkhipanti.	34	
PA_cnd_23:34.2	So kho pana mahānirayo—	34	
PA_cnd_23:35.1	Catukkaṇṇo catudvāro,	35	
PA_cnd_23:35.2	vibhatto bhāgaso mito;	35	
PA_cnd_23:35.3	Ayopākārapariyanto,	35	
PA_cnd_23:35.4	ayasā paṭikujjito.	35	
PA_cnd_23:36.1	Tassa ayomayā bhūmi,	36	
PA_cnd_23:36.2	jalitā tejasā yutā;	36	
PA_cnd_23:36.3	Samantā yojanasataṁ,	36	
PA_cnd_23:36.4	pharitvā tiṭṭhati sabbadā.	36	
PA_cnd_23:37.1	Kadariyātapanā ghorā,	37	
PA_cnd_23:37.2	accimanto durāsadā;	37	
PA_cnd_23:37.3	Lomahaṁsanarūpā ca,	37	
PA_cnd_23:37.4	bhesmā paṭibhayā dukhā.	37	
PA_cnd_23:38.1	Puratthimāya ca bhittiyā,	38	
PA_cnd_23:38.2	accikkhandho samuṭṭhito;	38	
PA_cnd_23:38.3	Ḍahanto pāpakammante,	38	
PA_cnd_23:38.4	pacchimāya paṭihaññati.	38	
PA_cnd_23:39.1	Pacchimāya ca bhittiyā,	39	
PA_cnd_23:39.2	accikkhandho samuṭṭhito;	39	
PA_cnd_23:39.3	Ḍahanto pāpakammante,	39	
PA_cnd_23:39.4	purimāya paṭihaññati.	39	
PA_cnd_23:40.1	Dakkhiṇāya ca bhittiyā,	40	
PA_cnd_23:40.2	accikkhandho samuṭṭhito;	40	
PA_cnd_23:40.3	Ḍahanto pāpakammante,	40	
PA_cnd_23:40.4	uttarāya paṭihaññati.	40	
PA_cnd_23:41.1	Uttarāya ca bhittiyā,	41	
PA_cnd_23:41.2	accikkhandho samuṭṭhito;	41	
PA_cnd_23:41.3	Ḍahanto pāpakammante,	41	
PA_cnd_23:41.4	dakkhiṇāya paṭihaññati.	41	
PA_cnd_23:42.1	Heṭṭhato ca samuṭṭhāya,	42	
PA_cnd_23:42.2	accikkhandho bhayānako;	42	
PA_cnd_23:42.3	Ḍahanto pāpakammante,	42	
PA_cnd_23:42.4	chadanasmiṁ paṭihaññati.	42	
PA_cnd_23:43.1	Chadanamhā samuṭṭhāya,	43	
PA_cnd_23:43.2	accikkhandho bhayānako;	43	
PA_cnd_23:43.3	Ḍahanto pāpakammante,	43	
PA_cnd_23:43.4	bhūmiyaṁ paṭihaññati.	43	
PA_cnd_23:44.1	Ayokapālamādittaṁ,	44	
PA_cnd_23:44.2	santattaṁ jalitaṁ yathā;	44	
PA_cnd_23:44.3	Evaṁ avīcinirayo,	44	
PA_cnd_23:44.4	heṭṭhā upari passato.	44	
PA_cnd_23:45.1	Tattha sattā mahāluddā,	45	
PA_cnd_23:45.2	mahākibbisakārino;	45	
PA_cnd_23:45.3	Accantapāpakammantā,	45	
PA_cnd_23:45.4	paccanti na ca miyyare.	45	
PA_cnd_23:46.1	Jātavedasamo kāyo,	46	
PA_cnd_23:46.2	tesaṁ nirayavāsinaṁ;	46	
PA_cnd_23:46.3	Passa kammānaṁ daḷhattaṁ,	46	
PA_cnd_23:46.4	na bhasmā hoti napi masi.	46	
PA_cnd_23:47.1	Puratthimenapi dhāvanti,	47	
PA_cnd_23:47.2	tato dhāvanti pacchimaṁ;	47	
PA_cnd_23:47.3	Uttarenapi dhāvanti,	47	
PA_cnd_23:47.4	tato dhāvanti dakkhiṇaṁ.	47	
PA_cnd_23:48.1	Yaṁ yaṁ disaṁ padhāvanti,	48	
PA_cnd_23:48.2	taṁ taṁ dvāraṁ pidhīyati;	48	
PA_cnd_23:48.3	Abhinikkhamitāsā te,	48	
PA_cnd_23:48.4	sattā mokkhagavesino.	48	
PA_cnd_23:49.1	Na te tato nikkhamituṁ,	49	
PA_cnd_23:49.2	labhanti kammapaccayā;	49	
PA_cnd_23:49.3	Tesañca pāpakammantaṁ,	49	
PA_cnd_23:49.4	avipakkaṁ kataṁ bahunti.	49	
PA_cnd_23:50.1	Etaṁ bhayaṁ dukkhaṁ domanassaṁ kuto jātaṁ?	50	
PA_cnd_23:50.2	Tassa snehapaccayā ca nandipaccayā ca rāgapaccayā ca nandirāgapaccayā ca jātaṁ.	50	
PA_cnd_23:51.1_0	Yāni ca nerayikāni dukkhāni yāni ca tiracchānayonikāni dukkhāni yāni ca pettivisayikāni	51	
PA_cnd_23:51.1_1	dukkhāni yāni ca mānusikāni dukkhāni, tāni kuto jātāni kuto sañjātāni kuto nibbattāni	51	
PA_cnd_23:51.1_2	kuto abhinibbattāni kuto pātubhūtāni?	51	
PA_cnd_23:51.2	Tassa snehapaccayā ca nandipaccayā ca rāgapaccayā ca nandirāgapaccayā ca bhavanti sambhavanti jāyanti sañjāyanti nibbattanti abhinibbattanti pātubhavantīti—	51	
PA_cnd_23:51.3	snehanvayaṁ dukkhamidaṁ pahoti.	51	
PA_cnd_23:52.1	Ādīnavaṁ snehajaṁ pekkhamānoti.	52	
PA_cnd_23:52.2	Snehoti dve snehā—	52	
PA_cnd_23:52.3	taṇhāsneho ca diṭṭhisneho ca …pe…	52	
PA_cnd_23:52.4	ayaṁ taṇhāsneho …pe…	52	
PA_cnd_23:52.5	ayaṁ diṭṭhisneho.	52	
PA_cnd_23:52.6	Ādīnavaṁ snehajaṁ pekkhamānoti taṇhāsneho ca diṭṭhisneho ca ādīnavaṁ snehajaṁ pekkhamāno dakkhamāno olokayamāno nijjhāyamāno upaparikkhamānoti—	52	
PA_cnd_23:52.7	ādīnavaṁ snehajaṁ pekkhamāno, eko care khaggavisāṇakappo.	52	
PA_cnd_23:52.8	Tenāha so paccekasambuddho—	52	
PA_cnd_23:53.1	“Saṁsaggajātassa bhavanti snehā,	53	
PA_cnd_23:53.2	Snehanvayaṁ dukkhamidaṁ pahoti;	53	
PA_cnd_23:53.3	Ādīnavaṁ snehajaṁ pekkhamāno,	53	
PA_cnd_23:53.4	Eko care khaggavisāṇakappo”ti.	53	
PA_cnd_23:54.1	Mitte suhajje anukampamāno,	54	
PA_cnd_23:54.2	Hāpeti atthaṁ paṭibaddhacitto;	54	
PA_cnd_23:54.3	Etaṁ bhayaṁ santhave pekkhamāno,	54	
PA_cnd_23:54.4	Eko care khaggavisāṇakappo.	54	
PA_cnd_23:55.1	Mitte suhajje anukampamāno, hāpeti atthaṁ paṭibaddhacittoti.	55	
PA_cnd_23:55.2	Mittāti dve mittā—	55	
PA_cnd_23:55.3	agārikamitto ca anāgārikamitto ca.	55	
PA_cnd_23:55.4	Katamo agārikamitto?	55	
PA_cnd_23:55.5_0	Idhekacco duddadaṁ dadāti, duccajaṁ cajati, dukkaraṁ karoti, dukkhamaṁ khamati, guyhamassa	55	
PA_cnd_23:55.5_1	ācikkhati, guyhamassa parigūhati, āpadāsu na vijahati, jīvitampissa atthāya pariccattaṁ	55	
PA_cnd_23:55.5_2	hoti, khīṇe nātimaññati—	55	
PA_cnd_23:55.6	ayaṁ agārikamitto.	55	
PA_cnd_23:56.1	Katamo anāgārikamitto?	56	
PA_cnd_23:56.2_0	Idha bhikkhu piyo ca hoti manāpo ca garu ca bhāvanīyo ca vattā ca vacanakkhamo ca	56	
PA_cnd_23:56.2_1	gambhīrañca kathaṁ kattā, no ca aṭṭhāne niyojeti adhisīle samādapeti, catunnaṁ satipaṭṭhānānaṁ	56	
PA_cnd_23:56.2_2	bhāvanānuyoge samādapeti, catunnaṁ sammappadhānānaṁ …pe…	56	
PA_cnd_23:56.3	catunnaṁ iddhipādānaṁ …	56	
PA_cnd_23:56.4	pañcannaṁ indriyānaṁ …	56	
PA_cnd_23:56.5	pañcannaṁ balānaṁ …	56	
PA_cnd_23:56.6	sattannaṁ bojjhaṅgānaṁ …	56	
PA_cnd_23:56.7	ariyassa aṭṭhaṅgikassa maggassa bhāvanānuyoge samādapeti—	56	
PA_cnd_23:56.8	ayaṁ anāgārikamitto.	56	
PA_cnd_23:57.1	Suhajjā vuccanti yehi saha āgamanaṁ phāsu gamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.	57	
PA_cnd_23:57.2_0	Mitte suhajje anukampamāno hāpeti atthanti mitte ca suhajje ca sandiṭṭhe ca sambhatte	57	
PA_cnd_23:57.2_1	ca sahāye ca anukampamāno anupekkhamāno anugaṇhamāno attatthampi paratthampi ubhayatthampi	57	
PA_cnd_23:57.2_2	hāpeti, diṭṭhadhammikampi atthaṁ hāpeti, samparāyikampi atthaṁ hāpeti, paramatthampi	57	
PA_cnd_23:57.2_3	hāpeti pahāpeti parihāpeti paridhaṁseti parivajjeti antaradhāpetīti—	57	
PA_cnd_23:57.3	mitte suhajje anukampamāno hāpeti atthaṁ.	57	
PA_cnd_23:58.1	Paṭibaddhacittoti dvīhi kāraṇehi paṭibaddhacitto hoti—	58	
PA_cnd_23:58.2	attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti.	58	
PA_cnd_23:58.3	Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti?	58	
PA_cnd_23:58.4	Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ.	58	
PA_cnd_23:58.5	Yampi me aññe dātuṁ vā kātuṁ vā maññanti tumhe nissāya tumhe sampassantā.	58	
PA_cnd_23:58.6	Yampi me porāṇaṁ mātāpettikaṁ nāmagottaṁ, tampi me antarahitaṁ.	58	
PA_cnd_23:58.7	Tumhehi ahaṁ ñāyāmi—	58	
PA_cnd_23:58.8	asukassa kulupako, asukāya kulupakoti.	58	
PA_cnd_23:58.9	Evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti.	58	
PA_cnd_23:59.1	Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti?	59	
PA_cnd_23:59.2_0	Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ	59	
PA_cnd_23:59.2_1	gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā	59	
PA_cnd_23:59.2_2	paṭiviratā, musāvādā paṭiviratā, surāmerayamajjapamādaṭṭhānā paṭiviratā;	59	
PA_cnd_23:59.3	ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi.	59	
PA_cnd_23:59.4	Atha pana tumhe maṁ ujjhitvā aññe sakkarotha garuṁ karotha mānetha pūjethāti.	59	
PA_cnd_23:59.5	Evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hotīti—	59	
PA_cnd_23:59.6	mitte suhajje anukampamāno, hāpeti atthaṁ paṭibaddhacitto.	59	
PA_cnd_23:60.1	Etaṁ bhayaṁ santhave pekkhamānoti.	60	
PA_cnd_23:60.2_0	Bhayanti jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ	60	
PA_cnd_23:60.2_1	udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ	60	
PA_cnd_23:60.2_2	kumbhilabhayaṁ āvaṭṭabhayaṁ susumārabhayaṁ ājīvikabhayaṁ asilokabhayaṁ parisasārajjabhayaṁ	60	
PA_cnd_23:60.2_3	madanabhayaṁ bhayānakaṁ chambhitattaṁ lomahaṁso cetaso ubbego utrāso.	60	
PA_cnd_23:60.3	Santhaveti dve santhavā—	60	
PA_cnd_23:60.4	taṇhāsanthavo ca diṭṭhisanthavo ca …pe…	60	
PA_cnd_23:60.5	ayaṁ taṇhāsanthavo …pe…	60	
PA_cnd_23:60.6	ayaṁ diṭṭhisanthavo.	60	
PA_cnd_23:60.7	Etaṁ bhayaṁ santhave pekkhamānoti etaṁ bhayaṁ santhave pekkhamāno dakkhamāno olokayamāno nijjhāyamāno upaparikkhamānoti—	60	
PA_cnd_23:60.8	etaṁ bhayaṁ santhave pekkhamāno, eko care khaggavisāṇakappo.	60	
PA_cnd_23:60.9	Tenāha so paccekasambuddho—	60	
PA_cnd_23:61.1	“Mitte suhajje anukampamāno,	61	
PA_cnd_23:61.2	Hāpeti atthaṁ paṭibaddhacitto;	61	
PA_cnd_23:61.3	Etaṁ bhayaṁ santhave pekkhamāno,	61	
PA_cnd_23:61.4	Eko care khaggavisāṇakappo”ti.	61	
PA_cnd_23:62.1	Vaṁso visālova yathā visatto,	62	
PA_cnd_23:62.2	Puttesu dāresu ca yā apekkhā;	62	
PA_cnd_23:62.3	Vaṁsakkaḷīrova asajjamāno,	62	
PA_cnd_23:62.4	Eko care khaggavisāṇakappo.	62	
PA_cnd_23:63.1	Vaṁso visālova yathā visattoti vaṁso vuccati veḷugumbo.	63	
PA_cnd_23:63.2	Yathā veḷugumbasmiṁ porāṇakā vaṁsā sattā visattā āsattā laggā laggitā palibuddhā, evameva visattikā vuccati taṇhā.	63	
PA_cnd_23:63.3_0	Yo rāgo sārāgo anunayo anurodho nandī nandirāgo cittassa sārāgo icchā mucchā ajjhosānaṁ	63	
PA_cnd_23:63.3_1	gedho paligedho saṅgo paṅko ejā māyā janikā sañjananī sibbinī jālinī saritā visattikā	63	
PA_cnd_23:63.3_2	suttaṁ visaṭā āyūhanī dutiyā paṇidhi bhavanetti vanaṁ vanatho santhavo sineho apekkhā	63	
PA_cnd_23:63.3_3	paṭibandhu āsā āsīsanā āsīsitattaṁ rūpāsā saddāsā gandhāsā rasāsā phoṭṭhabbāsā lābhāsā	63	
PA_cnd_23:63.3_4	dhanāsā puttāsā jīvitāsā jappā pajappā abhijappā jappanā jappitattaṁ loluppaṁ loluppāyanā	63	
PA_cnd_23:63.3_5	loluppāyitattaṁ pucchañjikatā sādhukamyatā adhammarāgo visamalobho nikanti nikāmanā	63	
PA_cnd_23:63.3_6	patthanā pihanā sampatthanā kāmataṇhā bhavataṇhā vibhavataṇhā rūpataṇhā arūpataṇhā	63	
PA_cnd_23:63.3_7	nirodhataṇhā rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā	63	
PA_cnd_23:63.3_8	ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo	63	
PA_cnd_23:63.3_9	pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ	63	
PA_cnd_23:63.3_10	māravisayo māranivāso mārabandhanaṁ taṇhānadī taṇhājālaṁ taṇhāgaddulaṁ taṇhāsamuddo	63	
PA_cnd_23:63.3_11	abhijjhā lobho akusalamūlaṁ.	63	
PA_cnd_23:64.1	Visattikāti kenaṭṭhena visattikā?	64	
PA_cnd_23:64.2	Visālāti visattikā visatāti visattikā,	64	
PA_cnd_23:64.3	visaṭāti visattikā,	64	
PA_cnd_23:64.4	visamāti visattikā,	64	
PA_cnd_23:64.5	visakkatīti visattikā,	64	
PA_cnd_23:64.6	visaṁharatīti visattikā,	64	
PA_cnd_23:64.7	visaṁvādikāti visattikā,	64	
PA_cnd_23:64.8	visamūlāti visattikā,	64	
PA_cnd_23:64.9	visaphalāti visattikā,	64	
PA_cnd_23:64.10	visaparibhogāti visattikā.	64	
PA_cnd_23:64.11_0	Visālā vā pana taṇhā rūpe sadde gandhe rase phoṭṭhabbe kule gaṇe āvāse lābhe yase	64	
PA_cnd_23:64.11_1	pasaṁsāya sukhe cīvare piṇḍapāte senāsane gilānapaccayabhesajjaparikkhāre kāmadhātuyā	64	
PA_cnd_23:64.11_2	rūpadhātuyā arūpadhātuyā kāmabhave rūpabhave arūpabhave saññābhave asaññābhave nevasaññānāsaññābhave	64	
PA_cnd_23:64.11_3	ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu	64	
PA_cnd_23:64.11_4	dhammesu visatā vitthatāti—	64	
PA_cnd_23:64.12	visattikāti—	64	
PA_cnd_23:64.13	vaṁso visālova yathā visatto.	64	
PA_cnd_23:65.1	Puttesu dāresu ca yā apekkhāti.	65	
PA_cnd_23:65.2	Puttāti cattāro puttā—	65	
PA_cnd_23:65.3	atrajo putto,	65	
PA_cnd_23:65.4	khettajo putto, dinnako putto, antevāsiko putto.	65	
PA_cnd_23:65.5	Dārā vuccanti bhariyāyo.	65	
PA_cnd_23:65.6	Apekkhā vuccanti taṇhā.	65	
PA_cnd_23:65.7	Yo rāgo sārāgo …pe… abhijjhā lobho akusalamūlanti—	65	
PA_cnd_23:65.8	puttesu dāresu ca yā apekkhā.	65	
PA_cnd_23:66.1	Vaṁsakkaḷīrova asajjamānoti vaṁso vuccati veḷugumbo.	66	
PA_cnd_23:66.2	Yathā veḷugumbasmiṁ taruṇakā kaḷīrakā asattā alaggā agadhitā apalibuddhā nikkhantā nissaṭā vippamuttā evameva.	66	
PA_cnd_23:66.3	Sajjāti dve sajjanā—	66	
PA_cnd_23:66.4	taṇhāsajjanā ca diṭṭhisajjanā ca …pe…	66	
PA_cnd_23:66.5	ayaṁ taṇhāsajjanā …pe…	66	
PA_cnd_23:66.6	ayaṁ diṭṭhisajjanā.	66	
PA_cnd_23:66.7	Tassa paccekasambuddhassa taṇhāsajjanā pahīnā, diṭṭhisajjanā paṭinissaṭṭhā.	66	
PA_cnd_23:66.8	Taṇhāsajjanāya pahīnattā diṭṭhisajjanāya paṭinissaṭṭhattā so paccekasambuddho rūpe na sajjati sadde na sajjati gandhe na sajjati rase na sajjati phoṭṭhabbe na sajjati kule …pe…	66	
PA_cnd_23:66.9	gaṇe …	66	
PA_cnd_23:66.10	āvāse …	66	
PA_cnd_23:66.11	lābhe …	66	
PA_cnd_23:66.12	yase …	66	
PA_cnd_23:66.13	pasaṁsāya …	66	
PA_cnd_23:66.14	sukhe …	66	
PA_cnd_23:66.15	cīvare …	66	
PA_cnd_23:66.16	piṇḍapāte …	66	
PA_cnd_23:66.17	senāsane …	66	
PA_cnd_23:66.18	gilānapaccayabhesajjaparikkhāre …	66	
PA_cnd_23:66.19	kāmadhātuyā …	66	
PA_cnd_23:66.20	rūpadhātuyā …	66	
PA_cnd_23:66.21	arūpadhātuyā …	66	
PA_cnd_23:66.22	kāmabhave …	66	
PA_cnd_23:66.23	rūpabhave …	66	
PA_cnd_23:66.24	arūpabhave …	66	
PA_cnd_23:66.25	saññābhave …	66	
PA_cnd_23:66.26	asaññābhave …	66	
PA_cnd_23:66.27	nevasaññānāsaññābhave …	66	
PA_cnd_23:66.28	ekavokārabhave …	66	
PA_cnd_23:66.29	catuvokārabhave …	66	
PA_cnd_23:66.30	pañcavokārabhave …	66	
PA_cnd_23:66.31	atīte …	66	
PA_cnd_23:66.32	anāgate …	66	
PA_cnd_23:66.33	paccuppanne …	66	
PA_cnd_23:66.34	diṭṭhasutamutaviññātabbesu dhammesu na sajjati na gaṇhāti na bajjhati na palibajjhati na mucchati;	66	
PA_cnd_23:66.35	nikkhanto nissaṭo vippamutto visaññutto vimariyādikatena cetasā viharatīti—	66	
PA_cnd_23:66.36	vaṁsakkaḷīrova asajjamāno, eko care khaggavisāṇakappo.	66	
PA_cnd_23:66.37	Tenāha so paccekasambuddho—	66	
PA_cnd_23:67.1	“Vaṁso visālova yathā visatto,	67	
PA_cnd_23:67.2	Puttesu dāresu ca yā apekkhā;	67	
PA_cnd_23:67.3	Vaṁsakkaḷīrova asajjamāno,	67	
PA_cnd_23:67.4	Eko care khaggavisāṇakappo”ti.	67	
PA_cnd_23:68.1	Migo araññamhi yathā abaddho,	68	
PA_cnd_23:68.2	Yenicchakaṁ gacchati gocarāya;	68	
PA_cnd_23:68.3	Viññū naro seritaṁ pekkhamāno,	68	
PA_cnd_23:68.4	Eko care khaggavisāṇakappo.	68	
PA_cnd_23:69.1	Migo araññamhi yathā abaddho, yenicchakaṁ gacchati gocarāyāti.	69	
PA_cnd_23:69.2	Migoti dve migā—	69	
PA_cnd_23:69.3	eṇimigo ca pasadamigo ca.	69	
PA_cnd_23:69.4	Yathā āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti.	69	
PA_cnd_23:70.1	Vuttañhetaṁ bhagavatā—	70	
PA_cnd_23:70.2	“seyyathāpi, bhikkhave, āraññiko migo araññe pavane caramāno vissattho gacchati vissattho tiṭṭhati vissattho nisīdati vissattho seyyaṁ kappeti.	70	
PA_cnd_23:70.3	Taṁ kissa hetu?	70	
PA_cnd_23:70.4	Anāpāthagato, bhikkhave, luddassa.	70	
PA_cnd_23:70.5	Evameva kho, bhikkhave, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	70	
PA_cnd_23:70.6	Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.	70	
PA_cnd_23:71.1	Puna caparaṁ, bhikkhave, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	71	
PA_cnd_23:71.2	Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.	71	
PA_cnd_23:72.1_0	Puna caparaṁ, bhikkhave, bhikkhu pītiyā ca virāgā upekkhako ca viharati sato ca sampajāno	72	
PA_cnd_23:72.1_1	sukhañca kāyena paṭisaṁvedeti, yaṁ taṁ ariyā ācikkhanti ‘upekkhako satimā sukhavihārī’ti	72	
PA_cnd_23:72.1_2	tatiyaṁ jhānaṁ upasampajja viharati.	72	
PA_cnd_23:72.2	Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.	72	
PA_cnd_23:73.1_0	Puna caparaṁ, bhikkhave, bhikkhu sukhassa ca pahānā dukkhassa ca pahānā pubbeva somanassadomanassānaṁ	73	
PA_cnd_23:73.1_1	atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	73	
PA_cnd_23:73.2	Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.	73	
PA_cnd_23:74.1	Puna caparaṁ, bhikkhave, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	74	
PA_cnd_23:74.2	Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’.	74	
PA_cnd_23:75.1	Puna caparaṁ, bhikkhave, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe….	75	
PA_cnd_23:76.1	Puna caparaṁ, bhikkhave, sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …pe….	76	
PA_cnd_23:77.1	Puna caparaṁ, bhikkhave, sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati …pe….	77	
PA_cnd_23:78.1	Puna caparaṁ, bhikkhave, sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati, paññāya cassa disvā āsavā parikkhīṇā honti.	78	
PA_cnd_23:78.2	Ayaṁ vuccati, bhikkhave, ‘bhikkhu andhamakāsi māraṁ, apadaṁ vadhitvā māracakkhuṁ adassanaṁ gato pāpimato’, tiṇṇo loke visattikaṁ.	78	
PA_cnd_23:78.3	So vissattho gacchati vissattho tiṭṭhati vissattho nisīdati vissattho seyyaṁ kappeti.	78	
PA_cnd_23:78.4	Taṁ kissa hetu?	78	
PA_cnd_23:78.5	Anāpāthagato, bhikkhave, pāpimato”ti—	78	
PA_cnd_23:78.6	migo araññamhi yathā abaddho, yenicchakaṁ gacchati gocarāya.	78	
PA_cnd_23:79.1	Viññū naro seritaṁ pekkhamānoti.	79	
PA_cnd_23:79.2	Viññūti paṇḍito paññavā buddhimā ñāṇī vibhāvī medhāvī.	79	
PA_cnd_23:79.3	Naroti satto māṇavo poso puggalo jīvo jāgu jantu indagu manujo.	79	
PA_cnd_23:79.4	Serīti dve serī—	79	
PA_cnd_23:79.5	dhammopi serī puggalopi serī.	79	
PA_cnd_23:79.6	Katamo dhammo serī?	79	
PA_cnd_23:79.7	Cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo—	79	
PA_cnd_23:79.8	ayaṁ dhammo serī.	79	
PA_cnd_23:79.9	Katamo puggalo serī?	79	
PA_cnd_23:79.10	Yo iminā serinā dhammena samannāgato, so vuccati puggalo serī.	79	
PA_cnd_23:79.11	Viññū naro seritaṁ pekkhamānoti viññū naro seritaṁ dhammaṁ pekkhamāno, dakkhamāno olokayamāno nijjhāyamāno upaparikkhamānoti—	79	
PA_cnd_23:79.12	viññū naro seritaṁ pekkhamāno, eko care khaggavisāṇakappo.	79	
PA_cnd_23:79.13	Tenāha so paccekasambuddho—	79	
PA_cnd_23:80.1	“Migo araññamhi yathā abaddho,	80	
PA_cnd_23:80.2	Yenicchakaṁ gacchati gocarāya;	80	
PA_cnd_23:80.3	Viññū naro seritaṁ pekkhamāno,	80	
PA_cnd_23:80.4	Eko care khaggavisāṇakappo”ti.	80	
PA_cnd_23:81.1	Āmantanā hoti sahāyamajjhe,	81	
PA_cnd_23:81.2	Vāse ṭhāne gamane cārikāya;	81	
PA_cnd_23:81.3	Anabhijjhitaṁ seritaṁ pekkhamāno,	81	
PA_cnd_23:81.4	Eko care khaggavisāṇakappo.	81	
PA_cnd_23:82.1_0	Āmantanā hoti sahāyamajjhe, vāse ṭhāne gamane cārikāyāti sahāyā vuccanti yehi saha	82	
PA_cnd_23:82.1_1	āgamanaṁ phāsu gamanaṁ phāsu gamanāgamanaṁ phāsu ṭhānaṁ phāsu nisajjanaṁ phāsu sayanaṁ	82	
PA_cnd_23:82.1_2	phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.	82	
PA_cnd_23:82.2_0	Āmantanā hoti sahāyamajjhe, vāse ṭhāne gamane cārikāyāti sahāyamajjhe vāsepi ṭhānepi	82	
PA_cnd_23:82.2_1	gamanepi cārikāyapi attatthamantanā paratthamantanā ubhayatthamantanā diṭṭhadhammikatthamantanā	82	
PA_cnd_23:82.2_2	samparāyikatthamantanā paramatthamantanā ti—	82	
PA_cnd_23:82.3	āmantanā hoti sahāyamajjhe, vāse ṭhāne gamane cārikāya.	82	
PA_cnd_23:83.1	Anabhijjhitaṁ seritaṁ pekkhamānoti anabhijjhitaṁ etaṁ vatthu bālānaṁ asappurisānaṁ titthiyānaṁ titthayasāvakānaṁ, yadidaṁ—	83	
PA_cnd_23:83.2	bhaṇḍukāsāyavatthavasanatā.	83	
PA_cnd_23:83.3	Abhijjhitaṁ etaṁ vatthu paṇḍitānaṁ sappurisānaṁ buddhasāvakānaṁ paccekabuddhānaṁ, yadidaṁ—	83	
PA_cnd_23:83.4	bhaṇḍukāsāyavatthavasanatā.	83	
PA_cnd_23:83.5	Serīti dve serī—	83	
PA_cnd_23:83.6	dhammopi serī puggalopi serī.	83	
PA_cnd_23:83.7	Katamo dhammo serī?	83	
PA_cnd_23:83.8	Cattāro satipaṭṭhānā …pe…	83	
PA_cnd_23:83.9	ariyo aṭṭhaṅgiko maggo—	83	
PA_cnd_23:83.10	ayaṁ dhammo serī.	83	
PA_cnd_23:83.11	Katamo puggalo serī?	83	
PA_cnd_23:83.12	Yo iminā serinā dhammena samannāgato, so vuccati puggalo serī.	83	
PA_cnd_23:83.13	Anabhijjhitaṁ seritaṁ pekkhamānoti seritaṁ dhammaṁ pekkhamāno dakkhamāno olokayamāno nijjhāyamāno upaparikkhamānoti—	83	
PA_cnd_23:83.14	anabhijjhitaṁ seritaṁ pekkhamāno, eko care khaggavisāṇakappo.	83	
PA_cnd_23:83.15	Tenāha so paccekasambuddho—	83	
PA_cnd_23:84.1	“Āmantanā hoti sahāyamajjhe,	84	
PA_cnd_23:84.2	Vāse ṭhāne gamane cārikāya;	84	
PA_cnd_23:84.3	Anabhijjhitaṁ seritaṁ pekkhamāno,	84	
PA_cnd_23:84.4	Eko care khaggavisāṇakappo”ti.	84	
PA_cnd_23:85.1	Khiḍḍā ratī hoti sahāyamajjhe,	85	
PA_cnd_23:85.2	Puttesu ca vipulaṁ hoti pemaṁ;	85	
PA_cnd_23:85.3	Piyavippayogaṁ vijigucchamāno,	85	
PA_cnd_23:85.4	Eko care khaggavisāṇakappo.	85	
PA_cnd_23:86.1	Khiḍḍā ratī hoti sahāyamajjheti.	86	
PA_cnd_23:86.2	Khiḍḍāti dve khiḍḍā—	86	
PA_cnd_23:86.3	kāyikā ca khiḍḍā vācasikā ca khiḍḍā.	86	
PA_cnd_23:86.4	Katamā kāyikā khiḍḍā?	86	
PA_cnd_23:86.5_0	Hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, tharūhipi	86	
PA_cnd_23:86.5_1	kīḷanti, aṭṭhapadehipi kīḷanti, dasapadehipi kīḷanti, ākāsepi kīḷanti, parihārapathepi	86	
PA_cnd_23:86.5_2	kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salākahatthenapi	86	
PA_cnd_23:86.5_3	kīḷanti, akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi	86	
PA_cnd_23:86.5_4	kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi	86	
PA_cnd_23:86.5_5	kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti.	86	
PA_cnd_23:86.6	Ayaṁ kāyikā khiḍḍā.	86	
PA_cnd_23:87.1	Katamā vācasikā khiḍḍā?	87	
PA_cnd_23:87.2	Mukhabherikaṁ mukhālambaraṁ mukhaḍiṇḍimakaṁ mukhacalimakaṁ mukhakerakaṁ mukhadaddarikaṁ nāṭakaṁ lāsaṁ gītaṁ davakammaṁ.	87	
PA_cnd_23:87.3	Ayaṁ vācasikā khiḍḍā.	87	
PA_cnd_23:88.1	Ratīti anukkaṇṭhitādhivacanametaṁ ratīti.	88	
PA_cnd_23:88.2_0	Sahāyā vuccanti yehi saha āgamanaṁ phāsu gamanaṁ phāsu gamanāgamanaṁ phāsu ṭhānaṁ	88	
PA_cnd_23:88.2_1	phāsu nisajjanaṁ phāsu sayanaṁ phāsu ālapanaṁ phāsu sallapanaṁ phāsu ullapanaṁ phāsu samullapanaṁ phāsu.	88	
PA_cnd_23:88.3	Khiḍḍā ratī hoti sahāyamajjheti khiḍḍā ca rati ca sahāyamajjhe hotīti—	88	
PA_cnd_23:88.4	khiḍḍā ratī hoti sahāyamajjhe.	88	
PA_cnd_23:89.1	Puttesu ca vipulaṁ hoti pemanti.	89	
PA_cnd_23:89.2	Puttāti cattāro puttā—	89	
PA_cnd_23:89.3	atrajo putto, khettajo putto, dinnako putto, antevāsiko putto.	89	
PA_cnd_23:89.4	Puttesu ca vipulaṁ hoti pemanti puttesu ca adhimattaṁ hoti pemanti—	89	
PA_cnd_23:89.5	puttesu ca vipulaṁ hoti pemaṁ.	89	
PA_cnd_23:90.1	Piyavippayogaṁ vijigucchamānoti dve piyā—	90	
PA_cnd_23:90.2	sattā vā saṅkhārā vā.	90	
PA_cnd_23:90.3	Katame sattā piyā?	90	
PA_cnd_23:90.4	Idha yassa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā, ime sattā piyā.	90	
PA_cnd_23:91.1	Katame saṅkhārā piyā?	91	
PA_cnd_23:91.2	Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, ime saṅkhārā piyā.	91	
PA_cnd_23:91.3	Piyavippayogaṁ vijigucchamānoti piyānaṁ vippayogaṁ vijigucchamāno aṭṭiyamāno harāyamānoti—	91	
PA_cnd_23:91.4	piyavippayogaṁ vijigucchamāno, eko care khaggavisāṇakappo.	91	
PA_cnd_23:91.5	Tenāha so paccekasambuddho—	91	
PA_cnd_23:92.1	“Khiḍḍā ratī hoti sahāyamajjhe,	92	
PA_cnd_23:92.2	Puttesu ca vipulaṁ hoti pemaṁ;	92	
PA_cnd_23:92.3	Piyavippayogaṁ vijigucchamāno,	92	
PA_cnd_23:92.4	Eko care khaggavisāṇakappo”ti.	92	
PA_cnd_23:93.1	Cātuddiso appaṭigho ca hoti,	93	
PA_cnd_23:93.2	Santussamāno itarītarena;	93	
PA_cnd_23:93.3	Parissayānaṁ sahitā achambhī,	93	
PA_cnd_23:93.4	Eko care khaggavisāṇakappo.	93	
PA_cnd_23:94.1	Cātuddiso appaṭigho ca hotīti.	94	
PA_cnd_23:94.2_0	Cātuddisoti so paccekasambuddho mettāsahagatena cetasā ekaṁ disaṁ pharitvā viharati,	94	
PA_cnd_23:94.2_1	tathā dutiyaṁ, tathā tatiyaṁ, tathā catutthaṁ. Iti uddhamadho tiriyaṁ sabbadhi sabbattatāya	94	
PA_cnd_23:94.2_2	sabbāvantaṁ lokaṁ mettāsahagatena cetasā vipulena mahaggatena appamāṇena averena	94	
PA_cnd_23:94.2_3	abyāpajjena pharitvā viharati.	94	
PA_cnd_23:94.3	Karuṇāsahagatena …pe…	94	
PA_cnd_23:94.4	muditāsahagatena …pe…	94	
PA_cnd_23:94.5	upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ …pe… abyāpajjena pharitvā viharati.	94	
PA_cnd_23:94.6_0	Cātuddiso appaṭigho ca hotīti mettāya bhāvitattā ye puratthimāya disāya sattā te	94	
PA_cnd_23:94.6_1	appaṭikūlā honti, ye dakkhiṇāya disāya sattā te appaṭikūlā honti, ye pacchimāya disāya	94	
PA_cnd_23:94.6_2	sattā te appaṭikūlā honti, ye uttarāya disāya sattā te appaṭikūlā honti, ye puratthimāya	94	
PA_cnd_23:94.6_3	anudisāya sattā te appaṭikūlā honti, ye dakkhiṇāya anudisāya sattā te appaṭikūlā	94	
PA_cnd_23:94.6_4	honti, ye pacchimāya anudisāya sattā te appaṭikūlā honti, ye uttarāya anudisāya sattā	94	
PA_cnd_23:94.6_5	te appaṭikūlā honti, ye heṭṭhimāya disāya sattā te appaṭikūlā honti, ye uparimāya	94	
PA_cnd_23:94.6_6	disāya sattā te appaṭikūlā honti, ye disāsu vidisāsu sattā te appaṭikūlā honti;	94	
PA_cnd_23:94.7	karuṇāya bhāvitattā muditāya bhāvitattā upekkhāya bhāvitattā ye puratthimāya disāya sattā te appaṭikūlā honti …pe…	94	
PA_cnd_23:94.8	ye disāsu vidisāsu sattā te appaṭikūlā hontīti—	94	
PA_cnd_23:94.9	cātuddiso appaṭigho ca hoti.	94	
PA_cnd_23:95.1	Santussamāno itarītarenāti so paccekasambuddho santuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī, na ca cīvarahetu anesanaṁ appatirūpaṁ āpajjati.	95	
PA_cnd_23:95.2	Aladdhā ca cīvaraṁ na paritassati, laddhā ca cīvaraṁ agadhito amucchito anajjhosanno ādīnavadassāvī nissaraṇapañño paribhuñjati.	95	
PA_cnd_23:95.3	Tāya ca pana itarītaracīvarasantuṭṭhiyā nevattānukkaṁseti na paraṁ vambheti.	95	
PA_cnd_23:95.4	Yo hi tattha dakkho analaso sampajāno patissato, ayaṁ vuccati paccekasambuddho porāṇe aggaññe ariyavaṁse ṭhito.	95	
PA_cnd_23:95.5	Santuṭṭho hoti itarītarena piṇḍapātena …pe…	95	
PA_cnd_23:96.1	Santuṭṭho hoti itarītarena senāsanena …pe…	96	
PA_cnd_23:96.2_0	santuṭṭho hoti itarītarena gilānapaccayabhesajjaparikkhārena, itarītaragilānapaccayabhesajjaparikkhārasantuṭṭhiyā	96	
PA_cnd_23:96.2_1	ca vaṇṇavādī, na ca gilānapaccayabhesajjaparikkhārahetu anesanaṁ appatirūpaṁ āpajjati.	96	
PA_cnd_23:96.3	Aladdhā ca gilānapaccayabhesajjaparikkhārānaṁ na paritassati.	96	
PA_cnd_23:96.4	Laddhā ca gilānapaccayabhesajjaparikkhāraṁ agadhito amucchito anajjhosanno ādīnavadassāvī nissaraṇapañño paribhuñjati.	96	
PA_cnd_23:96.5	Tāya ca itarītaragilānapaccayabhesajjaparikkhārasantuṭṭhiyā nevattānukkaṁseti na paraṁ vambheti.	96	
PA_cnd_23:96.6	Yo hi tattha dakkho analaso sampajāno patissato, ayaṁ vuccati paccekasambuddho porāṇe aggaññe ariyavaṁse ṭhitoti—	96	
PA_cnd_23:96.7	santussamāno itarītarena.	96	
PA_cnd_23:97.1	Parissayānaṁ sahitā achambhīti.	97	
PA_cnd_23:97.2	Parissayāti dve parissayā—	97	
PA_cnd_23:97.3	pākaṭaparissayā ca paṭicchannaparissayā ca.	97	
PA_cnd_23:97.4	Katame pākaṭaparissayā?	97	
PA_cnd_23:97.5_0	Sīhā byagghā dīpī acchā taracchā kokā mahiṁsā hatthī ahī vicchikā satapadī, corā	97	
PA_cnd_23:97.5_1	vā assu mānavā vā katakammā vā akatakammā vā, cakkhurogo sotarogo ghānarogo jivhārogo	97	
PA_cnd_23:97.5_2	kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo	97	
PA_cnd_23:97.5_3	mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu	97	
PA_cnd_23:97.5_4	rakhasā vitacchikā lohitapittaṁ madhumeho aṁsā piḷakā bhagandalā, pittasamuṭṭhānā	97	
PA_cnd_23:97.5_5	ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā	97	
PA_cnd_23:97.5_6	ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ	97	
PA_cnd_23:97.5_7	jighacchā pipāsā uccāro passāvo ḍaṁsamakasavātātapasarīsapasamphassā iti vā.	97	
PA_cnd_23:97.6	Ime vuccanti pākaṭaparissayā.	97	
PA_cnd_23:98.1	Katame paṭicchannaparissayā?	98	
PA_cnd_23:98.2_0	Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ	98	
PA_cnd_23:98.2_1	thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho	98	
PA_cnd_23:98.2_2	kodho upanāho makkho paḷāso issā macchariyaṁ māyā sāṭheyyaṁ thambho sārambho māno	98	
PA_cnd_23:98.2_3	atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe	98	
PA_cnd_23:98.2_4	santāpā sabbākusalābhisaṅkhārā.	98	
PA_cnd_23:98.3	Ime vuccanti paṭicchannaparissayā.	98	
PA_cnd_23:99.1	Parissayāti kenaṭṭhena parissayā?	99	
PA_cnd_23:99.2	Parisahantīti parissayā, parihānāya saṁvattantīti parissayā, tatrāsayāti parissayā.	99	
PA_cnd_23:99.3	Kathaṁ parisahantīti parissayā?	99	
PA_cnd_23:99.4	Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.	99	
PA_cnd_23:99.5	Evaṁ parisahantīti—	99	
PA_cnd_23:99.6	parissayā.	99	
PA_cnd_23:100.1	Kathaṁ parihānāya saṁvattantīti parissayā?	100	
PA_cnd_23:100.2	Te parissayā kusalānaṁ dhammānaṁ antarāyāya parihānāya saṁvattanti.	100	
PA_cnd_23:100.3	Katamesaṁ kusalānaṁ dhammānaṁ?	100	
PA_cnd_23:100.4_0	Sammāpaṭipadāya anulomapaṭipadāya apaccanīkapaṭipadāya anvatthapaṭipadāya dhammānudhammapaṭipadāya	100	
PA_cnd_23:100.4_1	sīlesu paripūrakāritāya indriyesu guttadvāratāya bhojane mattaññutāya jāgariyānuyogassa	100	
PA_cnd_23:100.4_2	satisampajaññassa catunnaṁ satipaṭṭhānānaṁ bhāvanānuyogassa, catunnaṁ sammappadhānānaṁ …	100	
PA_cnd_23:100.5	catunnaṁ iddhipādānaṁ …	100	
PA_cnd_23:100.6	pañcannaṁ indriyānaṁ …	100	
PA_cnd_23:100.7	pañcannaṁ balānaṁ …	100	
PA_cnd_23:100.8	sattannaṁ bojjhaṅgānaṁ …	100	
PA_cnd_23:100.9	ariyassa aṭṭhaṅgikassa maggassa bhāvanānuyogassa—	100	
PA_cnd_23:100.10	imesaṁ kusalānaṁ dhammānaṁ antarāyāya parihānāya saṁvattanti.	100	
PA_cnd_23:100.11	Evaṁ parihānāya saṁvattantīti—	100	
PA_cnd_23:100.12	parissayā.	100	
PA_cnd_23:101.1	Kathaṁ tatrāsayāti parissayā?	101	
PA_cnd_23:101.2	Tatthete pāpakā akusalā dhammā uppajjanti attabhāvasannissayā.	101	
PA_cnd_23:101.3	Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti;	101	
PA_cnd_23:101.4	evameva tatthete pāpakā akusalā dhammā uppajjanti attabhāvasannissayāti.	101	
PA_cnd_23:101.5	Evampi tatrāsayāti—	101	
PA_cnd_23:101.6	parissayā.	101	
PA_cnd_23:102.1	Vuttañhetaṁ bhagavatā—	102	
PA_cnd_23:102.2	“sāntevāsiko, bhikkhave, bhikkhu sācariyako dukkhaṁ na phāsu viharati.	102	
PA_cnd_23:102.3	Kathañca, bhikkhave, bhikkhu sāntevāsiko sācariyako dukkhaṁ na phāsu viharati?	102	
PA_cnd_23:102.4	Idha, bhikkhave, bhikkhu cakkhunā rūpaṁ disvā uppajjanti ye pāpakā akusalā dhammā, sarasaṅkappā saṁyojanīyā, tyassa anto vasanti anvāssavanti pāpakā akusalā dhammāti.	102	
PA_cnd_23:102.5	Tasmā sāntevāsiko vuccati.	102	
PA_cnd_23:102.6	Tena samudācarena samudācaranti naṁ pāpakā akusalā dhammāti.	102	
PA_cnd_23:102.7	Tasmā sācariyakoti vuccati.	102	
PA_cnd_23:103.1	Puna caparaṁ, bhikkhave, bhikkhuno sotena saddaṁ sutvā …pe…	103	
PA_cnd_23:103.2	ghānena gandhaṁ ghāyitvā …pe…	103	
PA_cnd_23:103.3	jivhāya rasaṁ sāyitvā …pe…	103	
PA_cnd_23:103.4	kāyena phoṭṭhabbaṁ phusitvā …pe…	103	
PA_cnd_23:103.5	manasā dhammaṁ viññāya uppajjanti ye pāpakā akusalā dhammā sarasaṅkappā saṁyojanīyā, tyassa anto vasanti anvāssavanti pāpakā akusalā dhammāti.	103	
PA_cnd_23:103.6	Tasmā sāntevāsikoti vuccati.	103	
PA_cnd_23:103.7	Tena samudācarena samudācaranti naṁ pāpakā akusalā dhammāti.	103	
PA_cnd_23:103.8	Tasmā sācariyakoti vuccati.	103	
PA_cnd_23:103.9	Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.	103	
PA_cnd_23:103.10	Evampi, tatrāsayāti—	103	
PA_cnd_23:103.11	parissayā.	103	
PA_cnd_23:104.1	Vuttañhetaṁ bhagavatā—	104	
PA_cnd_23:104.2	“tayome, bhikkhave, antarāmalā antarāamittā antarāsapattā antarāvadhakā antarāpaccatthikā.	104	
PA_cnd_23:104.3	Katame tayo?	104	
PA_cnd_23:104.4	Lobho, bhikkhave, antarāmalo antarāamitto antarāsapatto antarāvadhako antarāpaccatthiko, doso, bhikkhave …pe…	104	
PA_cnd_23:104.5	moho, bhikkhave, antarāmalo antarāamitto antarāsapatto antarāvadhako antarāpaccatthiko.	104	
PA_cnd_23:104.6	Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti.	104	
PA_cnd_23:105.1	Anatthajanano lobho,	105	
PA_cnd_23:105.2	lobho cittappakopano;	105	
PA_cnd_23:105.3	Bhayamantarato jātaṁ,	105	
PA_cnd_23:105.4	taṁ jano nāvabujjhati.	105	
PA_cnd_23:106.1	Luddho atthaṁ na jānāti,	106	
PA_cnd_23:106.2	luddho dhammaṁ na passati;	106	
PA_cnd_23:106.3	Andhatamaṁ tadā hoti,	106	
PA_cnd_23:106.4	yaṁ lobho sahate naraṁ.	106	
PA_cnd_23:107.1	Anatthajanano doso,	107	
PA_cnd_23:107.2	doso cittappakopano;	107	
PA_cnd_23:107.3	Bhayamantarato jātaṁ,	107	
PA_cnd_23:107.4	taṁ jano nāvabujjhati.	107	
PA_cnd_23:108.1	Duṭṭho atthaṁ na jānāti,	108	
PA_cnd_23:108.2	duṭṭho dhammaṁ na passati;	108	
PA_cnd_23:108.3	Andhatamaṁ tadā hoti,	108	
PA_cnd_23:108.4	yaṁ doso sahate naraṁ.	108	
PA_cnd_23:109.1	Anatthajanano moho,	109	
PA_cnd_23:109.2	moho cittappakopano;	109	
PA_cnd_23:109.3	Bhayamantarato jātaṁ,	109	
PA_cnd_23:109.4	taṁ jano nāvabujjhati.	109	
PA_cnd_23:110.1	Mūḷho atthaṁ na jānāti,	110	
PA_cnd_23:110.2	mūḷho dhammaṁ na passati;	110	
PA_cnd_23:110.3	Andhatamaṁ tadā hoti,	110	
PA_cnd_23:110.4	yaṁ moho sahate naran”ti.	110	
PA_cnd_23:111.1	Evampi, tatrāsayāti—	111	
PA_cnd_23:111.2	parissayā.	111	
PA_cnd_23:112.1	Vuttañhetaṁ bhagavatā—	112	
PA_cnd_23:112.2	“tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.	112	
PA_cnd_23:112.3	Katame tayo?	112	
PA_cnd_23:112.4	Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;	112	
PA_cnd_23:112.5	doso kho, mahārāja …pe…	112	
PA_cnd_23:112.6	moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.	112	
PA_cnd_23:112.7	Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.	112	
PA_cnd_23:113.1	Lobho doso ca moho ca,	113	
PA_cnd_23:113.2	purisaṁ pāpacetasaṁ;	113	
PA_cnd_23:113.3	Hiṁsanti attasambhūtā,	113	
PA_cnd_23:113.4	tacasāraṁva samphalan”ti.	113	
PA_cnd_23:114.1	Evampi, tatrāsayāti—	114	
PA_cnd_23:114.2	parissayā.	114	
PA_cnd_23:115.1	Vuttañhetaṁ bhagavatā—	115	
PA_cnd_23:116.1	“Rāgo ca doso ca itonidānā,	116	
PA_cnd_23:116.2	Aratī ratī lomahaṁso itojā;	116	
PA_cnd_23:116.3	Ito samuṭṭhāya manovitakkā,	116	
PA_cnd_23:116.4	Kumārakā dhaṅkamivossajantī”ti.	116	
PA_cnd_23:117.1	Evampi, tatrāsayāti—	117	
PA_cnd_23:117.2	parissayā.	117	
PA_cnd_23:118.1	Parissayānaṁ sahitāti parissaye sahitā ārādhitā ajjhottharitā pariyāditā paṭinissatāti—	118	
PA_cnd_23:118.2	parissayānaṁ sahitā.	118	
PA_cnd_23:119.1	Achambhīti so paccekasambuddho abhīrū acchambhī anutrāsī apalāyī pahīnabhayabheravo vigatalomahaṁso viharatīti—	119	
PA_cnd_23:119.2	parissayānaṁ sahitā acchambhī, eko care khaggavisāṇakappo.	119	
PA_cnd_23:119.3	Tenāha so paccekasambuddho—	119	
PA_cnd_23:120.1	“Cātuddiso appaṭigho ca hoti,	120	
PA_cnd_23:120.2	Santussamāno itarītarena;	120	
PA_cnd_23:120.3	Parissayānaṁ sahitā achambhī,	120	
PA_cnd_23:120.4	Eko care khaggavisāṇakappo”ti.	120	
PA_cnd_23:121.1	Dussaṅgahā pabbajitāpi eke,	121	
PA_cnd_23:121.2	Atho gahaṭṭhā gharamāvasantā;	121	
PA_cnd_23:121.3	Appossukko paraputtesu hutvā,	121	
PA_cnd_23:121.4	Eko care khaggavisāṇakappo.	121	
PA_cnd_23:122.1_0	Dussaṅgahā pabbajitāpi eketi pabbajitāpi idhekacce nissayepi diyyamāne uddesepi diyyamāne	122	
PA_cnd_23:122.1_1	paripucchāyapi diyyamāne cīvarepi diyyamāne pattepi diyyamāne lohathālakepi diyyamāne	122	
PA_cnd_23:122.1_2	dhammakaraṇepi diyyamāne parissāvanepi diyyamāne thavikepi diyyamāne upāhanepi diyyamāne	122	
PA_cnd_23:122.1_3	kāyabandhanepi diyyamāne na suṇanti na sotaṁ odahanti na aññācittaṁ upaṭṭhapenti,	122	
PA_cnd_23:122.1_4	anassavā avacanakarā paṭilomavuttino aññeneva mukhaṁ karontīti—	122	
PA_cnd_23:122.2	dussaṅgahā pabbajitāpi eke.	122	
PA_cnd_23:123.1	Atho gahaṭṭhā gharamāvasantāti gahaṭṭhāpi idhekacce hatthimhipi diyyamāne …pe…	123	
PA_cnd_23:123.2	rathepi khettepi vatthumhipi hiraññepi suvaṇṇepi diyyamāne gāmepi …pe…	123	
PA_cnd_23:123.3	nigamepi nagarepi …	123	
PA_cnd_23:123.4	raṭṭhepi …	123	
PA_cnd_23:123.5	janapadepi diyyamāne na suṇanti na sotaṁ odahanti na aññācittaṁ upaṭṭhapenti, anassavā avacanakarā paṭilomavuttino aññeneva mukhaṁ karontīti—	123	
PA_cnd_23:123.6	atho gahaṭṭhā gharamāvasantā.	123	
PA_cnd_23:124.1	Appossukko paraputtesu hutvāti attānaṁ ṭhapetvā sabbe imasmiṁ atthe paraputtā.	124	
PA_cnd_23:124.2	Tesu paraputtesu appossukko hutvā abyāvaṭo hutvā anapekkho hutvāti—	124	
PA_cnd_23:124.3	appossukko paraputtesu hutvā, eko care khaggavisāṇakappo.	124	
PA_cnd_23:124.4	Tenāha so paccekasambuddho—	124	
PA_cnd_23:125.1	“Dussaṅgahā pabbajitāpi eke,	125	
PA_cnd_23:125.2	Atho gahaṭṭhā gharamāvasantā;	125	
PA_cnd_23:125.3	Appossukko paraputtesu hutvā,	125	
PA_cnd_23:125.4	Eko care khaggavisāṇakappo”ti.	125	
PA_cnd_23:126.1	Oropayitvā gihibyañjanāni,	126	
PA_cnd_23:126.2	Sañchinnapatto yathā koviḷāro;	126	
PA_cnd_23:126.3	Chetvāna vīro gihibandhanāni,	126	
PA_cnd_23:126.4	Eko care khaggavisāṇakappo.	126	
PA_cnd_23:127.1_0	Oropayitvā gihibyañjanānīti gihibyañjanāni vuccanti kesā ca massū ca mālā ca gandhañca	127	
PA_cnd_23:127.1_1	vilepanañca ābharaṇañca pilandhanañca vatthañca pārupanañca veṭhanañca ucchādanaṁ	127	
PA_cnd_23:127.1_2	parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ mukhacuṇṇaṁ mukhalepanaṁ	127	
PA_cnd_23:127.1_3	hatthabandhaṁ sikhābandhaṁ daṇḍaṁ nāḷikaṁ khaggaṁ chattaṁ citrupāhanaṁ uṇhīsaṁ maṇiṁ	127	
PA_cnd_23:127.1_4	vāḷabījaniṁ odātāni vatthāni dīghadasāni iti vā.	127	
PA_cnd_23:127.2	Oropayitvā gihibyañjanānīti gihibyañjanāni oropayitvā samoropayitvā nikkhipitvā paṭipassambhayitvāti—	127	
PA_cnd_23:127.3	oropayitvā gihibyañjanāni.	127	
PA_cnd_23:128.1_0	Sañchinnapatto yathā koviḷāroti yathā koviḷārassa pattāni chinnāni sañchinnāni patitāni	128	
PA_cnd_23:128.1_1	paripatitāni, evameva tassa paccekasambuddhassa gihibyañjanāni chinnāni sañchinnāni patitānīti—	128	
PA_cnd_23:128.2	sañchinnapatto yathā koviḷāro.	128	
PA_cnd_23:129.1	Chetvāna vīro gihibandhanānīti.	129	
PA_cnd_23:129.2	Vīroti vīriyavāti vīro, pahūti vīro, visavīti vīro, alamattoti vīro, sūroti vīro, vikkanto abhīrū acchambhī anutrāsī apalāyī pahīnabhayabheravoti vīro, vigatalomahaṁsoti vīro.	129	
PA_cnd_23:130.1	Virato idha sabbapāpakehi,	130	
PA_cnd_23:130.2	Nirayadukkhaṁ aticca vīriyavāso;	130	
PA_cnd_23:130.3	So vīriyavā padhānavā,	130	
PA_cnd_23:130.4	Dhīro tādi pavuccate tathattā.	130	
PA_cnd_23:131.1_0	Gihibandhanāni vuccanti puttā ca bhariyā ca dāsā ca dāsī ca ajeḷakā ca kukkuṭasūkarā	131	
PA_cnd_23:131.1_1	ca hatthigavāssavaḷavā ca khettañca vatthu ca hiraññañca suvaṇṇañca gāmanigamarājadhāniyo	131	
PA_cnd_23:131.1_2	ca raṭṭhañca janapado ca koso ca koṭṭhāgārañca, yaṁ kiñci rajanīyavatthu.	131	
PA_cnd_23:132.1	Chetvāna vīro gihibandhanānīti so paccekasambuddho vīro gihibandhanāni chinditvā samucchinditvā jahitvā vinodetvā byantīkaritvā anabhāvaṁ gametvāti—	132	
PA_cnd_23:132.2	chetvāna vīro gihibandhanāni, eko care khaggavisāṇakappo.	132	
PA_cnd_23:132.3	Tenāha so paccekasambuddho—	132	
PA_cnd_23:133.1	“Oropayitvā gihibyañjanāni,	133	
PA_cnd_23:133.2	Sañchinnapatto yathā koviḷāro;	133	
PA_cnd_23:133.3	Chetvāna vīro gihibandhanāni,	133	
PA_cnd_23:133.4	Eko care khaggavisāṇakappo”ti.	133	
PA_cnd_23:133.5	Paṭhamo vaggo.	133	
PA_cnd_23:134.0	2. Dutiyavagga	134	
PA_cnd_23:134.1	Sace labhetha nipakaṁ sahāyaṁ,	134	
PA_cnd_23:134.2	Saddhiṁ caraṁ sādhuvihāri dhīraṁ;	134	
PA_cnd_23:134.3	Abhibhuyya sabbāni parissayāni,	134	
PA_cnd_23:134.4	Careyya tenattamano satīmā.	134	
PA_cnd_23:135.1	Sace labhetha nipakaṁ sahāyanti sace nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti—	135	
PA_cnd_23:135.2	sace labhetha nipakaṁ sahāyaṁ.	135	
PA_cnd_23:136.1	Saddhiṁ caraṁ sādhuvihāri dhīranti.	136	
PA_cnd_23:136.2	Saddhiṁ caranti ekato caraṁ.	136	
PA_cnd_23:136.3	Sādhuvihārinti paṭhamenapi jhānena sādhuvihāriṁ, dutiyenapi jhānena …	136	
PA_cnd_23:136.4	tatiyenapi jhānena …	136	
PA_cnd_23:136.5	catutthenapi jhānena sādhuvihāriṁ, mettāyapi cetovimuttiyā sādhuvihāriṁ, karuṇāyapi …pe…	136	
PA_cnd_23:136.6	muditāyapi …	136	
PA_cnd_23:136.7	upekkhāyapi cetovimuttiyā sādhuvihāriṁ, ākāsānañcāyatanasamāpattiyāpi sādhuvihāriṁ, viññāṇañcāyatanasamāpattiyāpi …pe…	136	
PA_cnd_23:136.8	ākiñcaññāyatanasamāpattiyāpi …pe…	136	
PA_cnd_23:136.9	nevasaññānāsaññāyatanasamāpattiyāpi sādhuvihāriṁ, nirodhasamāpattiyāpi sādhuvihāriṁ, phalasamāpattiyāpi sādhuvihāriṁ.	136	
PA_cnd_23:136.10	Dhīranti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti—	136	
PA_cnd_23:136.11	saddhiṁ caraṁ sādhuvihāri dhīraṁ.	136	
PA_cnd_23:137.1	Abhibhuyya sabbāni parissayānīti.	137	
PA_cnd_23:137.2	Parissayāti dve parissayā—	137	
PA_cnd_23:137.3	pākaṭaparissayā ca paṭicchannaparissayā ca …pe…	137	
PA_cnd_23:137.4	ime vuccanti pākaṭaparissayā …pe…	137	
PA_cnd_23:137.5	ime vuccanti paṭicchannaparissayā …pe…	137	
PA_cnd_23:137.6	evampi, tatrāsayāti—	137	
PA_cnd_23:137.7	parissayā.	137	
PA_cnd_23:137.8	Abhibhuyya sabbāni parissayānīti sabbe parissaye abhibhuyya abhibhavitvā ajjhottharitvā pariyādiyitvā madditvāti—	137	
PA_cnd_23:137.9	abhibhuyya sabbāni parissayāni.	137	
PA_cnd_23:138.1_0	Careyya tenattamano satīmāti so paccekasambuddho tena nipakena paṇḍitena paññavantena	138	
PA_cnd_23:138.1_1	buddhimantena ñāṇinā vibhāvinā medhāvinā sahāyena saddhiṁ attamano tuṭṭhamano haṭṭhamano	138	
PA_cnd_23:138.1_2	pahaṭṭhamano udaggamano muditamano careyya vihareyya iriyeyya vatteyya pāleyya yapeyya yāpeyyāti—	138	
PA_cnd_23:138.2	careyya tenattamano.	138	
PA_cnd_23:138.3	Satīmāti so paccekasambuddho satimā hoti paramena satinepakkena samannāgato, cirakatampi cirabhāsitampi saritā anussaritāti—	138	
PA_cnd_23:138.4	careyya tenattamano satīmā.	138	
PA_cnd_23:138.5	Tenāha so paccekasambuddho—	138	
PA_cnd_23:139.1	“Sace labhetha nipakaṁ sahāyaṁ,	139	
PA_cnd_23:139.2	Saddhiṁ caraṁ sādhuvihāri dhīraṁ;	139	
PA_cnd_23:139.3	Abhibhuyya sabbāni parissayāni,	139	
PA_cnd_23:139.4	Careyya tenattamano satīmā”ti.	139	
PA_cnd_23:140.1	No ce labhetha nipakaṁ sahāyaṁ,	140	
PA_cnd_23:140.2	Saddhiṁ caraṁ sādhuvihāri dhīraṁ;	140	
PA_cnd_23:140.3	Rājāva raṭṭhaṁ vijitaṁ pahāya,	140	
PA_cnd_23:140.4	Eko care khaggavisāṇakappo.	140	
PA_cnd_23:141.1	No ce labhetha nipakaṁ sahāyanti no ce nipakaṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya paṭilabheyya adhigaccheyya vindeyyāti—	141	
PA_cnd_23:141.2	no ce labhetha nipakaṁ sahāyaṁ.	141	
PA_cnd_23:142.1	Saddhiṁ caraṁ sādhuvihāri dhīranti.	142	
PA_cnd_23:142.2	Saddhiṁ caranti ekato caraṁ.	142	
PA_cnd_23:142.3	Sādhuvihārinti paṭhamenapi jhānena sādhuvihāriṁ …pe…	142	
PA_cnd_23:142.4	nirodhasamāpattiyāpi sādhuvihāriṁ,	142	
PA_cnd_23:142.5	phalasamāpattiyāpi sādhuvihāriṁ.	142	
PA_cnd_23:142.6	Dhīranti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti—	142	
PA_cnd_23:142.7	saddhiṁ caraṁ sādhuvihāri dhīraṁ.	142	
PA_cnd_23:143.1_0	Rājāva raṭṭhaṁ vijitaṁ pahāyāti rājā khattiyo muddhābhisitto vijitasaṅgāmo nihatapaccāmitto	143	
PA_cnd_23:143.1_1	laddhādhippāyo paripuṇṇakosakoṭṭhāgāro raṭṭhañca janapadañca kosañca koṭṭhāgārañca	143	
PA_cnd_23:143.1_2	pahūtahiraññasuvaṇṇaṁ nagarañca pariccajitvā kesamassuṁ ohāretvā kāsāyāni vatthāni	143	
PA_cnd_23:143.1_3	acchādetvā agārasmā anagāriyaṁ pabbajitvā akiñcanabhāvaṁ upagantvā eko carati viharati	143	
PA_cnd_23:143.1_4	iriyati vatteti pāleti yapeti yāpeti.	143	
PA_cnd_23:143.2_0	Evaṁ paccekasambuddhopi sabbaṁ gharāvāsapalibodhaṁ chinditvā puttadārapalibodhaṁ	143	
PA_cnd_23:143.2_1	chinditvā ñātipalibodhaṁ chinditvā mittāmaccapalibodhaṁ chinditvā kesamassuṁ ohāretvā	143	
PA_cnd_23:143.2_2	kāsāyāni vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā	143	
PA_cnd_23:143.2_3	eko carati viharati iriyati vatteti pāleti yapeti yāpetīti—	143	
PA_cnd_23:143.3	rājāva raṭṭhaṁ vijitaṁ pahāya, eko care khaggavisāṇakappo.	143	
PA_cnd_23:143.4	Tenāha so paccekasambuddho—	143	
PA_cnd_23:144.1	“No ce labhetha nipakaṁ sahāyaṁ,	144	
PA_cnd_23:144.2	Saddhiṁ caraṁ sādhuvihāri dhīraṁ;	144	
PA_cnd_23:144.3	Rājāva raṭṭhaṁ vijitaṁ pahāya,	144	
PA_cnd_23:144.4	Eko care khaggavisāṇakappo”ti.	144	
PA_cnd_23:145.1	Addhā pasaṁsāma sahāyasampadaṁ,	145	
PA_cnd_23:145.2	Seṭṭhā samā sevitabbā sahāyā;	145	
PA_cnd_23:145.3	Ete aladdhā anavajjabhojī,	145	
PA_cnd_23:145.4	Eko care khaggavisāṇakappo.	145	
PA_cnd_23:146.1	Addhā pasaṁsāma sahāyasampadanti.	146	
PA_cnd_23:146.2	Addhāti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ aviraddhavacanaṁ avatthāpanavacanametaṁ—	146	
PA_cnd_23:146.3	addhāti.	146	
PA_cnd_23:146.4	Sahāyasampadanti sahāyasampadā vuccati yo so sahāyo asekkhena sīlakkhandhena samannāgato hoti, asekkhena samādhikkhandhena …	146	
PA_cnd_23:146.5	asekkhena paññākkhandhena …	146	
PA_cnd_23:146.6	asekkhena vimuttikkhandhena …	146	
PA_cnd_23:146.7	asekkhena vimuttiñāṇadassanakkhandhena samannāgato hoti.	146	
PA_cnd_23:146.8	Addhā pasaṁsāma sahāyasampadanti sahāyasampadaṁ pasaṁsāma thomema kittema vaṇṇemāti—	146	
PA_cnd_23:146.9	addhā pasaṁsāma sahāyasampadaṁ.	146	
PA_cnd_23:147.1	Seṭṭhā samā sevitabbā sahāyāti seṭṭhā honti sahāyā sīlena samādhinā paññāya vimuttiyā vimuttiñāṇadassanena;	147	
PA_cnd_23:147.2	samā sadisā honti sahāyā sīlena samādhinā paññāya vimuttiyā vimuttiñāṇadassanena.	147	
PA_cnd_23:147.3	Seṭṭhā vā sahāyā sadisā vā sahāyā sevitabbā bhajitabbā payirupāsitabbā paripucchitabbā paripañhitabbāti—	147	
PA_cnd_23:147.4	seṭṭhā samā sevitabbā sahāyā.	147	
PA_cnd_23:148.1	Ete aladdhā anavajjabhojīti atthi puggalo sāvajjabhojī atthi puggalo anavajjabhojīti.	148	
PA_cnd_23:148.2	Katamo ca puggalo sāvajjabhojī?	148	
PA_cnd_23:148.3_0	Idhekacco puggalo kuhanāya lapanāya nemittikatāya nippesikatāya lābhena lābhaṁ nijigīsanatāya	148	
PA_cnd_23:148.3_1	dārudānena veḷudānena pattadānena pupphadānena phaladānena sinānadānena cuṇṇadānena	148	
PA_cnd_23:148.3_2	mattikādānena dantakaṭṭhadānena mukhodakadānena cāṭukamyatāya muggasūpyatāya pāribhaṭyatāya	148	
PA_cnd_23:148.3_3	pīṭhamaddikatāya vatthuvijjāya tiracchānavijjāya aṅgavijjāya nakkhattavijjāya dūtagamanena	148	
PA_cnd_23:148.3_4	pahiṇagamanena jaṅghapesaniyena vejjakammena navakammena piṇḍapaṭipiṇḍakena dānānuppadānena,	148	
PA_cnd_23:148.3_5	adhammena visamena laddhā labhitvā adhigantvā vinditvā paṭilabhitvā jīvikaṁ kappeti.	148	
PA_cnd_23:148.4	Ayaṁ vuccati puggalo sāvajjabhojī.	148	
PA_cnd_23:149.1	Katamo ca puggalo anavajjabhojī?	149	
PA_cnd_23:149.2_0	Idhekacco puggalo na kuhanāya na lapanāya na nemittikatāya na nippesikatāya na lābhena	149	
PA_cnd_23:149.2_1	lābhaṁ nijigīsanatāya na dārudānena na veḷudānena na pattadānena na pupphadānena	149	
PA_cnd_23:149.2_2	na phaladānena na sinānadānena na cuṇṇadānena na mattikādānena na dantakaṭṭhadānena	149	
PA_cnd_23:149.2_3	na mukhodakadānena na cāṭukamyatāya na muggasūpyatāya na pāribhaṭyatāya na pīṭhamaddikatāya	149	
PA_cnd_23:149.2_4	na vatthuvijjāya na tiracchānavijjāya na aṅgavijjāya na nakkhattavijjāya na dūtagamanena	149	
PA_cnd_23:149.2_5	na pahiṇagamanena na jaṅghapesaniyena na vejjakammena na navakammena na piṇḍapaṭipiṇḍakena	149	
PA_cnd_23:149.2_6	na dānānuppadānena, dhammena samena laddhā labhitvā adhigantvā vinditvā paṭilabhitvā jīvikaṁ kappeti.	149	
PA_cnd_23:149.3	Ayaṁ vuccati puggalo anavajjabhojī.	149	
PA_cnd_23:150.1	Ete aladdhā anavajjabhojīti ete anavajjabhojī aladdhā alabhitvā anadhigantvā avinditvā appaṭilabhitvāti—	150	
PA_cnd_23:150.2	ete aladdhā anavajjabhojī, eko care khaggavisāṇakappo.	150	
PA_cnd_23:150.3	Tenāha so paccekasambuddho—	150	
PA_cnd_23:151.1	“Addhā pasaṁsāma sahāyasampadaṁ,	151	
PA_cnd_23:151.2	Seṭṭhā samā sevitabbā sahāyā;	151	
PA_cnd_23:151.3	Ete aladdhā anavajjabhojī,	151	
PA_cnd_23:151.4	Eko care khaggavisāṇakappo”ti.	151	
PA_cnd_23:152.1	Disvā suvaṇṇassa pabhassarāni,	152	
PA_cnd_23:152.2	Kammāraputtena suniṭṭhitāni;	152	
PA_cnd_23:152.3	Saṅghaṭṭayantāni duve bhujasmiṁ,	152	
PA_cnd_23:152.4	Eko care khaggavisāṇakappo.	152	
PA_cnd_23:153.1	Disvā suvaṇṇassa pabhassarānīti disvā passitvā tulayitvā tīrayitvā vibhāvayitvā vibhūtaṁ katvā.	153	
PA_cnd_23:153.2	Suvaṇṇassāti jātarūpassa.	153	
PA_cnd_23:153.3	Pabhassarānīti parisuddhāni pariyodātānīti—	153	
PA_cnd_23:153.4	disvā suvaṇṇassa pabhassarāni.	153	
PA_cnd_23:154.1	Kammāraputtena suniṭṭhitānīti kammāraputto vuccati suvaṇṇakāro.	154	
PA_cnd_23:154.2	Kammāraputtena suniṭṭhitānīti kammāraputtena suniṭṭhitāni sukatāni suparikammakatānīti—	154	
PA_cnd_23:154.3	kammāraputtena suniṭṭhitāni.	154	
PA_cnd_23:155.1	Saṅghaṭṭayantāni duve bhujasminti bhujo vuccati hattho.	155	
PA_cnd_23:155.2	Yathā ekasmiṁ hatthe dve nūpurāni ghaṭṭenti;	155	
PA_cnd_23:155.3_0	evameva sattā taṇhāvasena diṭṭhivasena niraye ghaṭṭenti, tiracchānayoniyaṁ ghaṭṭenti,	155	
PA_cnd_23:155.3_1	pettivisaye ghaṭṭenti, manussaloke ghaṭṭenti, devaloke ghaṭṭenti, gatiyā gatiṁ upapattiyā	155	
PA_cnd_23:155.3_2	upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena vaṭṭaṁ	155	
PA_cnd_23:155.3_3	ghaṭṭenti saṅghaṭṭenti saṅghaṭṭentā caranti viharanti iriyanti vattenti pālenti yapenti yāpentīti—	155	
PA_cnd_23:155.4	saṅghaṭṭayantāni duve bhujasmiṁ, eko care khaggavisāṇakappo.	155	
PA_cnd_23:155.5	Tenāha so paccekasambuddho—	155	
PA_cnd_23:156.1	“Disvā suvaṇṇassa pabhassarāni,	156	
PA_cnd_23:156.2	Kammāraputtena suniṭṭhitāni;	156	
PA_cnd_23:156.3	Saṅghaṭṭayantāni duve bhujasmiṁ,	156	
PA_cnd_23:156.4	Eko care khaggavisāṇakappo”.	156	
PA_cnd_23:157.1	Evaṁ dutīyena sahā mamassa,	157	
PA_cnd_23:157.2	Vācābhilāpo abhisajjanā vā;	157	
PA_cnd_23:157.3	Etaṁ bhayaṁ āyatiṁ pekkhamāno,	157	
PA_cnd_23:157.4	Eko care khaggavisāṇakappo.	157	
PA_cnd_23:158.1	Evaṁ dutīyena sahā mamassāti taṇhādutiyo vā hoti puggaladutiyo vā.	158	
PA_cnd_23:158.2	Kathaṁ taṇhādutiyo hoti?	158	
PA_cnd_23:158.3	Taṇhāti rūpataṇhā …pe… dhammataṇhā.	158	
PA_cnd_23:158.4	Yassesā taṇhā appahīnā, so vuccati taṇhādutiyo.	158	
PA_cnd_23:159.1	Taṇhādutiyo puriso,	159	
PA_cnd_23:159.2	dīghamaddhāna saṁsaraṁ;	159	
PA_cnd_23:159.3	Itthabhāvaññathābhāvaṁ,	159	
PA_cnd_23:159.4	saṁsāraṁ nātivattatīti.	159	
PA_cnd_23:160.1	Evaṁ taṇhādutiyo vā hoti.	160	
PA_cnd_23:161.1	Kathaṁ puggaladutiyo hoti?	161	
PA_cnd_23:161.2	Idhekacco na atthahetu na kāraṇahetu uddhato avūpasantacitto ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti.	161	
PA_cnd_23:161.3	Tattha bahuṁ samphappalāpaṁ palapati;	161	
PA_cnd_23:161.4	seyyathidaṁ—	161	
PA_cnd_23:161.5_0	rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ	161	
PA_cnd_23:161.5_1	pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ	161	
PA_cnd_23:161.5_2	gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ	161	
PA_cnd_23:161.5_3	kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ katheti.	161	
PA_cnd_23:161.6	Evaṁ puggaladutiyo hotīti—	161	
PA_cnd_23:161.7	evaṁ dutīyena sahā mamassa.	161	
PA_cnd_23:162.1	Vācābhilāpo abhisajjanā vāti vācābhilāpo vuccati bāttiṁsa tiracchānakathā, seyyathidaṁ—	162	
PA_cnd_23:162.2	rājakathaṁ …pe…	162	
PA_cnd_23:162.3	itibhavābhavakathaṁ.	162	
PA_cnd_23:162.4	Abhisajjanā vāti dve sajjanā—	162	
PA_cnd_23:162.5	taṇhāsajjanā ca diṭṭhisajjanā ca …pe…	162	
PA_cnd_23:162.6	ayaṁ taṇhāsajjanā …pe…	162	
PA_cnd_23:162.7	ayaṁ diṭṭhisajjanāti—	162	
PA_cnd_23:162.8	vācābhilāpo abhisajjanā vā.	162	
PA_cnd_23:163.1	Etaṁ bhayaṁ āyatiṁ pekkhamānoti.	163	
PA_cnd_23:163.2_0	Bhayanti jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ	163	
PA_cnd_23:163.2_1	udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ	163	
PA_cnd_23:163.2_2	kumbhilabhayaṁ āvaṭṭabhayaṁ susumārabhayaṁ ājīvikabhayaṁ asilokabhayaṁ parisasārajjabhayaṁ	163	
PA_cnd_23:163.2_3	madanabhayaṁ bhayānakaṁ chambhitattaṁ lomahaṁso cetaso ubbego utrāso.	163	
PA_cnd_23:163.3	Etaṁ bhayaṁ āyatiṁ pekkhamānoti etaṁ bhayaṁ āyatiṁ pekkhamāno dakkhamāno olokayamāno nijjhāyamāno upaparikkhamānoti—	163	
PA_cnd_23:163.4	etaṁ bhayaṁ āyatiṁ pekkhamāno, eko care khaggavisāṇakappo.	163	
PA_cnd_23:163.5	Tenāha so paccekasambuddho—	163	
PA_cnd_23:164.1	“Evaṁ dutīyena sahā mamassa,	164	
PA_cnd_23:164.2	Vācābhilāpo abhisajjanā vā;	164	
PA_cnd_23:164.3	Etaṁ bhayaṁ āyatiṁ pekkhamāno,	164	
PA_cnd_23:164.4	Eko care khaggavisāṇakappo”.	164	
PA_cnd_23:165.1	Kāmā hi citrā madhurā manoramā,	165	
PA_cnd_23:165.2	Virūparūpena mathenti cittaṁ;	165	
PA_cnd_23:165.3	Ādīnavaṁ kāmaguṇesu disvā,	165	
PA_cnd_23:165.4	Eko care khaggavisāṇakappo.	165	
PA_cnd_23:166.1	Kāmā hi citrā madhurā manoramāti.	166	
PA_cnd_23:166.2	Kāmāti uddānato dve kāmā—	166	
PA_cnd_23:166.3	vatthukāmā ca kilesakāmā ca …pe…	166	
PA_cnd_23:166.4	ime vuccanti vatthukāmā …pe…	166	
PA_cnd_23:166.5	ime vuccanti kilesakāmā.	166	
PA_cnd_23:166.6	Citrāti nānāvaṇṇā rūpā nānāvaṇṇā saddā nānāvaṇṇā gandhā nānāvaṇṇā rasā nānāvaṇṇā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	166	
PA_cnd_23:166.7	Madhurāti vuttañhetaṁ bhagavatā—	166	
PA_cnd_23:166.8	“pañcime, bhikkhave, kāmaguṇā.	166	
PA_cnd_23:166.9	Katame pañca?	166	
PA_cnd_23:166.10	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	166	
PA_cnd_23:166.11	sotaviññeyyā saddā …pe…	166	
PA_cnd_23:166.12	ghānaviññeyyā gandhā …	166	
PA_cnd_23:166.13	jivhāviññeyyā rasā …	166	
PA_cnd_23:166.14	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	166	
PA_cnd_23:166.15	Ime kho, bhikkhave, pañca kāmaguṇā.	166	
PA_cnd_23:166.16_0	Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ	166	
PA_cnd_23:166.16_1	vuccati kāmasukhaṁ miḷhasukhaṁ puthujjanasukhaṁ anariyasukhaṁ, ‘na sevitabbaṁ na	166	
PA_cnd_23:166.16_2	bhāvetabbaṁ na bahulīkātabbaṁ, bhāyitabbaṁ etassa sukhassā’ti vadāmī”ti—	166	
PA_cnd_23:166.17	kāmā hi citrā madhurā.	166	
PA_cnd_23:166.18	Manoramāti.	166	
PA_cnd_23:166.19	Manoti yaṁ cittaṁ …pe… tajjā manoviññāṇadhātu.	166	
PA_cnd_23:166.20	Mano ramenti thomenti tosenti pahāsentīti—	166	
PA_cnd_23:166.21	kāmā hi citrā madhurā manoramā.	166	
PA_cnd_23:167.1	Virūparūpena mathenti cittanti nānāvaṇṇehi rūpehi …pe…	167	
PA_cnd_23:167.2	nānāvaṇṇehi phoṭṭhabbehi cittaṁ mathenti tosenti pahāsentīti—	167	
PA_cnd_23:167.3	virūparūpena mathenti cittaṁ.	167	
PA_cnd_23:168.1	Ādīnavaṁ kāmaguṇesu disvāti.	168	
PA_cnd_23:168.2	Vuttañhetaṁ bhagavatā—	168	
PA_cnd_23:168.3	“ko ca, bhikkhave, kāmānaṁ ādīnavo?	168	
PA_cnd_23:168.4_0	Idha, bhikkhave, kulaputto yena sippaṭṭhānena jīvikaṁ kappeti, yadi muddāya yadi	168	
PA_cnd_23:168.4_1	gaṇanāya yadi saṅkhānena yadi kasiyā yadi vaṇijjāya yadi gorakkhena yadi issatthena	168	
PA_cnd_23:168.4_2	yadi rājaporisena yadi sippaññatarena, sītassa purakkhato uṇhassa purakkhato ḍaṁsamakasavātātapasarīsapasamphassehi	168	
PA_cnd_23:168.4_3	samphassamāno khuppipāsāya mīyamāno;	168	
PA_cnd_23:168.5	ayaṁ, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	168	
PA_cnd_23:169.1	Tassa ce, bhikkhave, kulaputtassa evaṁ uṭṭhahato ghaṭato vāyamato te bhogā nābhinipphajjanti, so socati kilamati paridevati urattāḷiṁ kandati, sammohaṁ āpajjati—	169	
PA_cnd_23:169.2	‘moghaṁ vata me uṭṭhānaṁ, aphalo vata me vāyāmo’ti.	169	
PA_cnd_23:169.3	Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	169	
PA_cnd_23:170.1	Tassa ce, bhikkhave, kulaputtassa evaṁ uṭṭhahato ghaṭato vāyamato te bhogā abhinipphajjanti, so tesaṁ bhogānaṁ ārakkhādhikaraṇaṁ dukkhaṁ domanassaṁ paṭisaṁvedeti—	170	
PA_cnd_23:170.2	‘kinti me bhoge neva rājāno hareyyuṁ, na corā hareyyuṁ, na aggi ḍaheyya, na udakaṁ vaheyya, na appiyā dāyādā hareyyun’ti.	170	
PA_cnd_23:170.3	Tassa evaṁ ārakkhato gopayato te bhoge rājāno vā haranti corā vā haranti aggi vā ḍahati udakaṁ vā vahati appiyā vā dāyādā haranti.	170	
PA_cnd_23:170.4	So socati …pe…	170	
PA_cnd_23:170.5	sammohaṁ āpajjati—	170	
PA_cnd_23:170.6	‘yampi me ahosi tampi no natthī’ti.	170	
PA_cnd_23:170.7	Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	170	
PA_cnd_23:171.1_0	Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu rājānopi	171	
PA_cnd_23:171.1_1	rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti,	171	
PA_cnd_23:171.1_2	gahapatīpi gahapatīhi vivadanti, mātāpi puttena vivadati, puttopi mātarā vivadati,	171	
PA_cnd_23:171.1_3	pitāpi puttena vivadati, puttopi pitarā vivadati, bhātāpi bhaginiyā vivadati, bhaginīpi	171	
PA_cnd_23:171.1_4	bhātarā vivadati, sahāyopi sahāyena vivadati.	171	
PA_cnd_23:171.2	Te tattha kalahaviggahavivādāpannā aññamaññaṁ pāṇīhipi upakkamanti leḍḍūhipi upakkamanti daṇḍehipi upakkamanti satthehipi upakkamanti.	171	
PA_cnd_23:171.3	Te tattha maraṇampi nigacchanti maraṇamattampi dukkhaṁ.	171	
PA_cnd_23:171.4	Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	171	
PA_cnd_23:172.1_0	Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu asicammaṁ	172	
PA_cnd_23:172.1_1	gahetvā dhanukalāpaṁ sannayhitvā ubhatobyūḷhaṁ saṅgāmaṁ pakkhandanti, usūsupi khippamānesu	172	
PA_cnd_23:172.1_2	sattīsupi khippamānāsu asīsupi vijjotalantesu.	172	
PA_cnd_23:172.2	Te tattha usūhipi vijjhanti sattīhipi vijjhanti asināpi sīsaṁ chindanti.	172	
PA_cnd_23:172.3	Te tattha maraṇampi nigacchanti maraṇamattampi dukkhaṁ.	172	
PA_cnd_23:172.4	Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	172	
PA_cnd_23:173.1_0	Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu asicammaṁ	173	
PA_cnd_23:173.1_1	gahetvā dhanukalāpaṁ sannayhitvā addāvalepanā upakāriyo pakkhandanti, usūsupi khippamānesu	173	
PA_cnd_23:173.1_2	sattīsupi khippamānāsu, asīsupi vijjotalantesu.	173	
PA_cnd_23:173.2	Te tattha usūhipi vijjhanti sattīhipi vijjhanti chakaṇakāyapi osiñcanti abhivaggenapi omaddanti asināpi sīsaṁ chindanti.	173	
PA_cnd_23:173.3	Te tattha maraṇampi nigacchanti maraṇamattampi dukkhaṁ.	173	
PA_cnd_23:173.4	Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	173	
PA_cnd_23:174.1_0	Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu sandhimpi	174	
PA_cnd_23:174.1_1	chindanti nillopampi haranti ekāgārikampi karonti paripanthepi tiṭṭhanti paradārampi gacchanti.	174	
PA_cnd_23:174.2	Tamenaṁ rājāno gahetvā vividhā kammakāraṇā kārenti—	174	
PA_cnd_23:174.3	kasāhipi tāḷenti, vettehipi tāḷenti, aḍḍhadaṇḍakehipi tāḷenti, hatthampi chindanti …pe… asināpi sīsaṁ chindanti.	174	
PA_cnd_23:174.4	Te tattha maraṇampi nigacchanti maraṇamattampi dukkhaṁ.	174	
PA_cnd_23:174.5	Ayampi, bhikkhave, kāmānaṁ ādīnavo sandiṭṭhiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu.	174	
PA_cnd_23:175.1	Puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva hetu kāyena duccaritaṁ caranti vācāya duccaritaṁ caranti manasā duccaritaṁ caranti.	175	
PA_cnd_23:175.2	Te kāyena duccaritaṁ caritvā vācāya duccaritaṁ caritvā manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	175	
PA_cnd_23:175.3	Ayampi, bhikkhave, kāmānaṁ ādīnavo samparāyiko dukkhakkhandho kāmahetu kāmanidānaṁ kāmādhikaraṇaṁ kāmānameva hetu”.	175	
PA_cnd_23:176.1	Ādīnavaṁ kāmaguṇesu disvāti kāmaguṇesu ādīnavaṁ disvā passitvā tulayitvā tīrayitvā vibhāvayitvā vibhūtaṁ katvāti—	176	
PA_cnd_23:176.2	ādīnavaṁ kāmaguṇesu disvā, eko care khaggavisāṇakappo.	176	
PA_cnd_23:176.3	Tenāha so paccekasambuddho—	176	
PA_cnd_23:177.1	“Kāmā hi citrā madhurā manoramā,	177	
PA_cnd_23:177.2	Virūparūpena mathenti cittaṁ;	177	
PA_cnd_23:177.3	Ādīnavaṁ kāmaguṇesu disvā,	177	
PA_cnd_23:177.4	Eko care khaggavisāṇakappo”ti.	177	
PA_cnd_23:178.1	Ītī ca gaṇḍo ca upaddavo ca,	178	
PA_cnd_23:178.2	Rogo ca sallañca bhayañca metaṁ;	178	
PA_cnd_23:178.3	Etaṁ bhayaṁ kāmaguṇesu disvā,	178	
PA_cnd_23:178.4	Eko care khaggavisāṇakappo.	178	
PA_cnd_23:179.1	Ītī ca gaṇḍo ca upaddavo ca, rogo ca sallañca bhayañca metanti vuttañhetaṁ bhagavatā—	179	
PA_cnd_23:179.2	“bhayanti, bhikkhave, kāmānametaṁ adhivacanaṁ.	179	
PA_cnd_23:179.3	Dukkhanti, bhikkhave, kāmānametaṁ adhivacanaṁ.	179	
PA_cnd_23:179.4	Rogoti, bhikkhave, kāmānametaṁ adhivacanaṁ.	179	
PA_cnd_23:179.5	Gaṇḍoti, bhikkhave, kāmānametaṁ adhivacanaṁ.	179	
PA_cnd_23:179.6	Sallanti, bhikkhave, kāmānametaṁ adhivacanaṁ.	179	
PA_cnd_23:179.7	Saṅgoti, bhikkhave, kāmānametaṁ adhivacanaṁ.	179	
PA_cnd_23:179.8	Paṅkoti, bhikkhave, kāmānametaṁ adhivacanaṁ.	179	
PA_cnd_23:179.9	Gabbhoti, bhikkhave, kāmānametaṁ adhivacanaṁ.	179	
PA_cnd_23:179.10	Kasmā ca, bhikkhave, bhayanti kāmānametaṁ adhivacanaṁ?	179	
PA_cnd_23:179.11	Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā bhayanti kāmānametaṁ adhivacanaṁ.	179	
PA_cnd_23:179.12	Kasmā ca, bhikkhave, dukkhanti …pe…	179	
PA_cnd_23:179.13	rogoti …	179	
PA_cnd_23:179.14	gaṇḍoti …	179	
PA_cnd_23:179.15	sallanti …	179	
PA_cnd_23:179.16	saṅgoti …	179	
PA_cnd_23:179.17	paṅkoti …	179	
PA_cnd_23:179.18	gabbhoti kāmānametaṁ adhivacanaṁ?	179	
PA_cnd_23:179.19	Yasmā ca kāmarāgarattāyaṁ, bhikkhave, chandarāgavinibaddho diṭṭhadhammikāpi gabbhā na parimuccati, samparāyikāpi gabbhā na parimuccati, tasmā gabbhoti kāmānametaṁ adhivacanan”ti.	179	
PA_cnd_23:180.1	Bhayaṁ dukkhañca rogo ca,	180	
PA_cnd_23:180.2	gaṇḍo sallañca saṅgo ca;	180	
PA_cnd_23:180.3	Paṅko gabbho ca ubhayaṁ,	180	
PA_cnd_23:180.4	ete kāmā pavuccanti;	180	
PA_cnd_23:180.5	Yattha satto puthujjano.	180	
PA_cnd_23:181.1	Otiṇṇo sātarūpena,	181	
PA_cnd_23:181.2	puna gabbhāya gacchati;	181	
PA_cnd_23:181.3	Yato ca bhikkhu ātāpī,	181	
PA_cnd_23:181.4	sampajaññaṁ na riccati.	181	
PA_cnd_23:182.1	So imaṁ palipathaṁ duggaṁ,	182	
PA_cnd_23:182.2	atikkamma tathāvidho;	182	
PA_cnd_23:182.3	Pajaṁ jātijarūpetaṁ,	182	
PA_cnd_23:182.4	phandamānaṁ avekkhatīti.	182	
PA_cnd_23:183.1	Ītī ca gaṇḍo ca upaddavo ca,	183	
PA_cnd_23:183.2	Rogo ca sallañca bhayañca metaṁ.	183	
PA_cnd_23:184.1	Etaṁ bhayaṁ kāmaguṇesu disvāti etaṁ bhayaṁ kāmaguṇesu disvā passitvā tulayitvā tīrayitvā vibhāvayitvā vibhūtaṁ katvāti—	184	
PA_cnd_23:184.2	etaṁ bhayaṁ kāmaguṇesu disvā, eko care khaggavisāṇakappo.	184	
PA_cnd_23:184.3	Tenāha so paccekasambuddho—	184	
PA_cnd_23:185.1	“Ītī ca gaṇḍo ca upaddavo ca,	185	
PA_cnd_23:185.2	Rogo ca sallañca bhayañca metaṁ;	185	
PA_cnd_23:185.3	Etaṁ bhayaṁ kāmaguṇesu disvā,	185	
PA_cnd_23:185.4	Eko care khaggavisāṇakappo”ti.	185	
PA_cnd_23:186.1	Sītañca uṇhañca khudaṁ pipāsaṁ,	186	
PA_cnd_23:186.2	Vātātape ḍaṁsasarīsape ca;	186	
PA_cnd_23:186.3	Sabbānipetāni abhisambhavitvā,	186	
PA_cnd_23:186.4	Eko care khaggavisāṇakappo.	186	
PA_cnd_23:187.1	Sītañca uṇhañca khudaṁ pipāsanti.	187	
PA_cnd_23:187.2	Sītanti dvīhi kāraṇehi sītaṁ hoti—	187	
PA_cnd_23:187.3	abbhantaradhātuppakopavasena vā sītaṁ hoti bahiddhā utuvasena vā sītaṁ hoti.	187	
PA_cnd_23:187.4	Uṇhanti dvīhi kāraṇehi uṇhaṁ hoti—	187	
PA_cnd_23:187.5	abbhantaradhātuppakopavasena vā uṇhaṁ hoti bahiddhā utuvasena vā uṇhaṁ hoti.	187	
PA_cnd_23:187.6	Khudā vuccati chātako.	187	
PA_cnd_23:187.7	Pipāsā vuccati udakapipāsāti—	187	
PA_cnd_23:187.8	sītañca uṇhañca khudaṁ pipāsaṁ.	187	
PA_cnd_23:188.1	Vātātape ḍaṁsasarīsape cāti.	188	
PA_cnd_23:188.2_0	Vātāti puratthimā vātā pacchimā vātā uttarā vātā dakkhiṇā vātā sarajā vātā arajā	188	
PA_cnd_23:188.2_1	vātā sītā vātā uṇhā vātā parittā vātā adhimattā vātā verambhavātā pakkhavātā supaṇṇavātā	188	
PA_cnd_23:188.2_2	tālapaṇṇavātā vidhūpanavātā.	188	
PA_cnd_23:188.3	Ātapo vuccati sūriyasantāpo.	188	
PA_cnd_23:188.4	Ḍaṁsā vuccanti piṅgalamakkhikā.	188	
PA_cnd_23:188.5	Sarīsapā vuccanti ahīti—	188	
PA_cnd_23:188.6	vātātape ḍaṁsasarīsape ca.	188	
PA_cnd_23:189.1	Sabbānipetāni abhisambhavitvāti abhibhavitvā ajjhottharitvā pariyādiyitvā madditvāti—	189	
PA_cnd_23:189.2	sabbānipetāni abhisambhavitvā, eko care khaggavisāṇakappo.	189	
PA_cnd_23:189.3	Tenāha so paccekasambuddho—	189	
PA_cnd_23:190.1	“Sītañca uṇhañca khudaṁ pipāsaṁ,	190	
PA_cnd_23:190.2	Vātātape ḍaṁsasarīsape ca;	190	
PA_cnd_23:190.3	Sabbānipetāni abhisambhavitvā,	190	
PA_cnd_23:190.4	Eko care khaggavisāṇakappo”ti.	190	
PA_cnd_23:191.1	Nāgova yūthāni vivajjayitvā,	191	
PA_cnd_23:191.2	Sañjātakhandho padumī uḷāro;	191	
PA_cnd_23:191.3	Yathābhirantaṁ vihare araññe,	191	
PA_cnd_23:191.4	Eko care khaggavisāṇakappo.	191	
PA_cnd_23:192.1	Nāgova yūthāni vivajjayitvāti nāgo vuccati hatthināgo.	192	
PA_cnd_23:192.2	Paccekasambuddhopi nāgo.	192	
PA_cnd_23:192.3	Kiṅkāraṇā paccekasambuddho nāgo?	192	
PA_cnd_23:192.4	Āguṁ na karotīti nāgo;	192	
PA_cnd_23:192.5	na gacchatīti nāgo;	192	
PA_cnd_23:192.6	na āgacchatīti nāgo.	192	
PA_cnd_23:192.7	Kathaṁ so paccekasambuddho āguṁ na karotīti nāgo?	192	
PA_cnd_23:192.8	Āgu vuccati pāpakā akusalā dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.	192	
PA_cnd_23:193.1	Āguṁ na karoti kiñci loke,	193	
PA_cnd_23:193.2	Sabbasaṁyoge visajja bandhanāni;	193	
PA_cnd_23:193.3	Sabbattha na sajjatī vimutto,	193	
PA_cnd_23:193.4	Nāgo tādi pavuccate tathattā.	193	
PA_cnd_23:194.1	Evaṁ so paccekasambuddho āguṁ na karotīti nāgo.	194	
PA_cnd_23:195.1	Kathaṁ so paccekasambuddho na gacchatīti nāgo?	195	
PA_cnd_23:195.2	So paccekasambuddho na chandāgatiṁ gacchati,	195	
PA_cnd_23:195.3	na dosāgatiṁ gacchati,	195	
PA_cnd_23:195.4	na mohāgatiṁ gacchati,	195	
PA_cnd_23:195.5	na bhayāgatiṁ gacchati,	195	
PA_cnd_23:195.6	na rāgavasena gacchati,	195	
PA_cnd_23:195.7	na dosavasena gacchati,	195	
PA_cnd_23:195.8	na mohavasena gacchati,	195	
PA_cnd_23:195.9	na mānavasena gacchati,	195	
PA_cnd_23:195.10	na diṭṭhivasena gacchati,	195	
PA_cnd_23:195.11	na uddhaccavasena gacchati,	195	
PA_cnd_23:195.12	na vicikicchāvasena gacchati,	195	
PA_cnd_23:195.13	na anusayavasena gacchati,	195	
PA_cnd_23:195.14	na vaggehi dhammehi yāyati nīyati vuyhati saṁharīyati.	195	
PA_cnd_23:195.15	Evaṁ so paccekasambuddho na gacchatīti nāgo.	195	
PA_cnd_23:196.1	Kathaṁ so paccekasambuddho na āgacchatīti nāgo?	196	
PA_cnd_23:196.2	Sotāpattimaggena ye kilesā pahīnā te kilese na puneti na pacceti na paccāgacchati,	196	
PA_cnd_23:196.3	sakadāgāmimaggena …pe…	196	
PA_cnd_23:196.4	anāgāmimaggena …pe…	196	
PA_cnd_23:196.5	arahattamaggena ye kilesā pahīnā te kilese na puneti na pacceti na paccāgacchati.	196	
PA_cnd_23:196.6	Evaṁ so paccekasambuddho na āgacchatīti nāgo.	196	
PA_cnd_23:197.1_0	Nāgova yūthāni vivajjayitvāti yathā so hatthināgo yūthāni vivajjetvā parivajjetvā	197	
PA_cnd_23:197.1_1	abhinivajjetvā ekova araññavanamajjhogāhetvā carati viharati iriyati vatteti pāleti	197	
PA_cnd_23:197.1_2	yapeti yāpeti, paccekasambuddhopi gaṇaṁ vivajjetvā parivajjetvā abhivajjetvā eko	197	
PA_cnd_23:197.1_3	araññavanapatthāni pantāni senāsanāni paṭisevati appasaddāni appanigghosāni vijanavātāni	197	
PA_cnd_23:197.1_4	manussarāhasseyyakāni paṭisallānasāruppāni.	197	
PA_cnd_23:197.2_0	So eko gacchati eko tiṭṭhati eko nisīdati eko seyyaṁ kappeti eko gāmaṁ piṇḍāya pavisati	197	
PA_cnd_23:197.2_1	eko paṭikkamati eko raho nisīdati eko caṅkamaṁ adhiṭṭhāti eko carati viharati iriyati	197	
PA_cnd_23:197.2_2	vatteti pāleti yapeti yāpetīti—	197	
PA_cnd_23:197.3	nāgova yūthāni vivajjayitvā.	197	
PA_cnd_23:198.1_0	Sañjātakhandho padumī uḷāroti yathā so hatthināgo sañjātakkhandho sattaratano vā	198	
PA_cnd_23:198.1_1	hoti aṭṭharatano vā, paccekasambuddhopi sañjātakkhandho asekkhena sīlakkhandhena	198	
PA_cnd_23:198.1_2	asekkhena samādhikkhandhena asekkhena paññākkhandhena asekkhena vimuttikkhandhena	198	
PA_cnd_23:198.1_3	asekkhena vimuttiñāṇadassanakkhandhena.	198	
PA_cnd_23:198.2_0	Yathā so hatthināgo padumī, paccekasambuddhopi sattahi bojjhaṅgapupphehi padumī,	198	
PA_cnd_23:198.2_1	satisambojjhaṅgapupphena dhammavicayasambojjhaṅgapupphena vīriyasambojjhaṅgapupphena	198	
PA_cnd_23:198.2_2	pītisambojjhaṅgapupphena passaddhisambojjhaṅgapupphena samādhisambojjhaṅgapupphena	198	
PA_cnd_23:198.2_3	upekkhāsambojjhaṅgapupphena.	198	
PA_cnd_23:198.3	Yathā so hatthināgo uḷāro thāmena balena javena sūrena, paccekasambuddhopi uḷāro sīlena samādhinā paññāya vimuttiyā vimuttiñāṇadassanenāti—	198	
PA_cnd_23:198.4	sañjātakhandho padumī uḷāro.	198	
PA_cnd_23:199.1	Yathābhirantaṁ vihare araññeti yathā so hatthināgo yathābhirantaṁ araññe viharati, paccekasambuddhopi yathābhirantaṁ araññe viharati.	199	
PA_cnd_23:199.2	Paṭhamenapi jhānena yathābhirantaṁ araññe viharati,	199	
PA_cnd_23:199.3	dutiyenapi jhānena …pe…	199	
PA_cnd_23:199.4	tatiyenapi jhānena …	199	
PA_cnd_23:199.5	catutthenapi jhānena yathābhirantaṁ araññe viharati;	199	
PA_cnd_23:199.6	mettāyapi cetovimuttiyā yathābhirantaṁ araññe viharati,	199	
PA_cnd_23:199.7	karuṇāyapi cetovimuttiyā …	199	
PA_cnd_23:199.8	muditāyapi cetovimuttiyā …	199	
PA_cnd_23:199.9	upekkhāyapi cetovimuttiyā yathābhirantaṁ araññe viharati;	199	
PA_cnd_23:199.10	ākāsānañcāyatanasamāpattiyāpi yathābhirantaṁ araññe viharati,	199	
PA_cnd_23:199.11	viññāṇañcāyatanasamāpattiyāpi …	199	
PA_cnd_23:199.12	ākiñcaññāyatanasamāpattiyāpi …	199	
PA_cnd_23:199.13	nevasaññānāsaññāyatanasamāpattiyāpi …	199	
PA_cnd_23:199.14	nirodhasamāpattiyāpi …	199	
PA_cnd_23:199.15	phalasamāpattiyāpi yathābhirantaṁ araññe viharatīti—	199	
PA_cnd_23:199.16	yathābhirantaṁ vihare araññe, eko care khaggavisāṇakappo.	199	
PA_cnd_23:199.17	Tenāha so paccekasambuddho—	199	
PA_cnd_23:200.1	“Nāgova yūthāni vivajjayitvā,	200	
PA_cnd_23:200.2	Sañjātakhandho padumī uḷāro;	200	
PA_cnd_23:200.3	Yathābhirantaṁ vihare araññe,	200	
PA_cnd_23:200.4	Eko care khaggavisāṇakappo”ti.	200	
PA_cnd_23:201.1	Aṭṭhānataṁ saṅgaṇikāratassa,	201	
PA_cnd_23:201.2	Yaṁ phassaye sāmayikaṁ vimuttiṁ;	201	
PA_cnd_23:201.3	Ādiccabandhussa vaco nisamma,	201	
PA_cnd_23:201.4	Eko care khaggavisāṇakappo.	201	
PA_cnd_23:202.1	Aṭṭhānataṁ saṅgaṇikāratassa, yaṁ phassaye sāmayikaṁ vimuttinti vuttañhetaṁ bhagavatā—	202	
PA_cnd_23:202.2_0	“yāvatānanda, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo	202	
PA_cnd_23:202.2_1	gaṇarato gaṇasammudito gaṇārāmataṁ anuyutto, yaṁ taṁ nekkhammasukhaṁ pavivekasukhaṁ	202	
PA_cnd_23:202.2_2	upasamasukhaṁ sambodhisukhaṁ, tassa sukhassa nikāmalābhī bhavissati akicchalābhī akasiralābhīti—	202	
PA_cnd_23:202.3	netaṁ ṭhānaṁ vijjati.	202	
PA_cnd_23:202.4	Yo ca kho so, ānanda, bhikkhu eko gaṇasmā vūpakaṭṭho viharati, tassetaṁ bhikkhuno pāṭikaṅkhaṁ.	202	
PA_cnd_23:202.5	Yaṁ taṁ nekkhammasukhaṁ pavivekasukhaṁ upasamasukhaṁ sambodhisukhaṁ, tassa sukhassa nikāmalābhī bhavissati akicchalābhī akasiralābhīti—	202	
PA_cnd_23:202.6	ṭhānametaṁ vijjati.	202	
PA_cnd_23:202.7_0	Yāvatānanda, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo	202	
PA_cnd_23:202.7_1	gaṇarato gaṇasammudito (gaṇārāmataṁ anuyutto) sāmāyikaṁ vā kantaṁ cetovimuttiṁ upasampajja	202	
PA_cnd_23:202.7_2	viharissati, asāmāyikaṁ vā akuppanti—	202	
PA_cnd_23:202.8	netaṁ ṭhānaṁ vijjati.	202	
PA_cnd_23:202.9_0	Yo ca kho so, ānanda, bhikkhu eko gaṇasmā vūpakaṭṭho viharati, tassetaṁ bhikkhuno	202	
PA_cnd_23:202.9_1	pāṭikaṅkhaṁ sāmāyikaṁ vā kantaṁ cetovimuttiṁ upasampajja viharissati, asāmāyikaṁ	202	
PA_cnd_23:202.9_2	vā akuppanti, ṭhānametaṁ vijjatī”ti—	202	
PA_cnd_23:202.10	aṭṭhānataṁ saṅgaṇikāratassa, yaṁ phassaye sāmayikaṁ vimuttiṁ.	202	
PA_cnd_23:203.1	Ādiccabandhussa vaco nisammāti ādicco vuccati sūriyo.	203	
PA_cnd_23:203.2	So gotamo gottena.	203	
PA_cnd_23:203.3	Paccekasambuddhopi gotamo gottena.	203	
PA_cnd_23:203.4	So paccekasambuddho sūriyassa gottañātako gottabandhu, tasmā paccekasambuddho ādiccabandhu.	203	
PA_cnd_23:203.5	Ādiccabandhussa vaco nisammāti ādiccabandhussa vacanaṁ byappathaṁ desanaṁ anusāsanaṁ anusiṭṭhaṁ sutvā suṇitvā uggahetvā upadhārayitvā upalakkhayitvāti—	203	
PA_cnd_23:203.6	ādiccabandhussa vaco nisamma, eko care khaggavisāṇakappo.	203	
PA_cnd_23:203.7	Tenāha so paccekasambuddho—	203	
PA_cnd_23:204.1	“Aṭṭhānataṁ saṅgaṇikāratassa,	204	
PA_cnd_23:204.2	Yaṁ phassaye sāmayikaṁ vimuttiṁ;	204	
PA_cnd_23:204.3	Ādiccabandhussa vaco nisamma,	204	
PA_cnd_23:204.4	Eko care khaggavisāṇakappo”ti.	204	
PA_cnd_23:204.5	Dutiyo vaggo.	204	
PA_cnd_23:205.0	3. Tatiyavagga	205	
PA_cnd_23:205.1	Diṭṭhīvisūkāni upātivatto,	205	
PA_cnd_23:205.2	Patto niyāmaṁ paṭiladdhamaggo;	205	
PA_cnd_23:205.3	Uppannañāṇomhi anaññaneyyo,	205	
PA_cnd_23:205.4	Eko care khaggavisāṇakappo.	205	
PA_cnd_23:206.1	Diṭṭhīvisūkāni upātivattoti diṭṭhivisūkāni vuccanti vīsativatthukā sakkāyadiṭṭhī.	206	
PA_cnd_23:206.2_0	Idha assutavā puthujjano ariyānaṁ adassāvī ariyadhammassa akovido ariyadhamme avinīto	206	
PA_cnd_23:206.2_1	sappurisānaṁ adassāvī sappurisadhammassa akovido sappurisadhamme avinīto rūpaṁ attato	206	
PA_cnd_23:206.2_2	samanupassati rūpavantaṁ vā attānaṁ attani vā rūpaṁ rūpasmiṁ vā attānaṁ,	206	
PA_cnd_23:206.3	vedanaṁ …pe…	206	
PA_cnd_23:206.4	saññaṁ …	206	
PA_cnd_23:206.5	saṅkhāre …	206	
PA_cnd_23:206.6	viññāṇaṁ attato samanupassati viññāṇavantaṁ vā attānaṁ attani vā viññāṇaṁ viññāṇasmiṁ vā attānaṁ.	206	
PA_cnd_23:206.7_0	Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ	206	
PA_cnd_23:206.7_1	diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ	206	
PA_cnd_23:206.7_2	titthāyatanaṁ vipariyesaggāho viparītaggāho vipallāsaggāho micchāgāho, ayāthāvakasmiṁ	206	
PA_cnd_23:206.7_3	yāthāvakanti gāho, yāvatā dvāsaṭṭhi diṭṭhigatāni—	206	
PA_cnd_23:206.8	imāni diṭṭhivisūkāni.	206	
PA_cnd_23:206.9	Diṭṭhīvisūkāni upātivattoti diṭṭhivisūkāni upātivatto atikkanto samatikkanto vītivattoti—	206	
PA_cnd_23:206.10	diṭṭhīvisūkāni upātivatto.	206	
PA_cnd_23:207.1	Patto niyāmaṁ paṭiladdhamaggoti niyāmā vuccanti cattāro maggā;	207	
PA_cnd_23:207.2	ariyo aṭṭhaṅgiko maggo, seyyathidaṁ—	207	
PA_cnd_23:207.3	sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.	207	
PA_cnd_23:207.4	Catūhi ariyamaggehi samannāgato niyāmaṁ patto sampatto adhigato phassito sacchikatoti—	207	
PA_cnd_23:207.5	patto niyāmaṁ.	207	
PA_cnd_23:207.6	Paṭiladdhamaggoti laddhamaggo paṭiladdhamaggo adhigatamaggo phassitamaggo sacchikatamaggoti—	207	
PA_cnd_23:207.7	patto niyāmaṁ paṭiladdhamaggo.	207	
PA_cnd_23:208.1	Uppannañāṇomhi anaññaneyyoti tassa paccekasambuddhassa ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ.	208	
PA_cnd_23:208.2	“Sabbe saṅkhārā aniccā”ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtaṁ,	208	
PA_cnd_23:208.3	“sabbe saṅkhārā dukkhā”ti …pe…	208	
PA_cnd_23:208.4	“sabbe dhammā anattā”ti …	208	
PA_cnd_23:208.5	“yaṁ kiñci samudayadhammaṁ sabbaṁ taṁ nirodhadhamman”ti ñāṇaṁ uppannaṁ samuppannaṁ nibbattaṁ abhinibbattaṁ pātubhūtanti—	208	
PA_cnd_23:208.6	uppannañāṇomhi.	208	
PA_cnd_23:208.7	Anaññaneyyoti so paccekasambuddho na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissato.	208	
PA_cnd_23:208.8	“Sabbe saṅkhārā aniccā”ti na paraneyyo na parappattiyo na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissato.	208	
PA_cnd_23:208.9	“Sabbe saṅkhārā dukkhā”ti …pe…	208	
PA_cnd_23:208.10	“sabbe dhammā anattā”ti …pe…	208	
PA_cnd_23:208.11_0	“yaṁ kiñci samudayadhammaṁ sabbaṁ taṁ nirodhadhamman”ti na paraneyyo na parappattiyo	208	
PA_cnd_23:208.11_1	na parappaccayo na parapaṭibaddhagū, yathābhūtaṁ jānāti passati asammūḷho sampajāno paṭissatoti—	208	
PA_cnd_23:208.12	uppannañāṇomhi anaññaneyyo, eko care khaggavisāṇakappo.	208	
PA_cnd_23:208.13	Tenāha so paccekasambuddho—	208	
PA_cnd_23:209.1	“Diṭṭhīvisūkāni upātivatto,	209	
PA_cnd_23:209.2	Patto niyāmaṁ paṭiladdhamaggo;	209	
PA_cnd_23:209.3	Uppannañāṇomhi anaññaneyyo,	209	
PA_cnd_23:209.4	Eko care khaggavisāṇakappo”ti.	209	
PA_cnd_23:210.1	Nillolupo nikkuho nippipāso,	210	
PA_cnd_23:210.2	Nimmakkho niddhantakasāvamoho;	210	
PA_cnd_23:210.3	Nirāsaso sabbaloke bhavitvā,	210	
PA_cnd_23:210.4	Eko care khaggavisāṇakappo.	210	
PA_cnd_23:211.1	Nillolupo nikkuho nippipāsoti loluppaṁ vuccati taṇhā.	211	
PA_cnd_23:211.2	Yo rāgo sārāgo …pe… abhijjhā lobho akusalamūlaṁ.	211	
PA_cnd_23:211.3	Sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	211	
PA_cnd_23:211.4	Tasmā paccekasambuddho nillolupo.	211	
PA_cnd_23:212.1	Nikkuhoti tīṇi kuhanavatthūni—	212	
PA_cnd_23:212.2	paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.	212	
PA_cnd_23:213.1	Katamaṁ paccayapaṭisevanasaṅkhātaṁ kuhanavatthu?	213	
PA_cnd_23:213.2_0	Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi,	213	
PA_cnd_23:213.2_1	so pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ	213	
PA_cnd_23:213.2_2	bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti,	213	
PA_cnd_23:213.2_3	gilānapaccayabhesajjaparikkhāraṁ paccakkhāti.	213	
PA_cnd_23:213.3	So evamāha—	213	
PA_cnd_23:213.4	“kiṁ samaṇassa mahagghena cīvarena.	213	
PA_cnd_23:213.5	Etaṁ sāruppaṁ yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭikaṁ karitvā dhāreyya.	213	
PA_cnd_23:213.6	Kiṁ samaṇassa mahagghena piṇḍapātena.	213	
PA_cnd_23:213.7	Etaṁ sāruppaṁ yaṁ samaṇo uñchācariyāya piṇḍiyālopena jīvikaṁ kappeyya.	213	
PA_cnd_23:213.8	Kiṁ samaṇassa mahagghena senāsanena.	213	
PA_cnd_23:213.9	Etaṁ sāruppaṁ yaṁ samaṇo rukkhamūliko vā assa sosāniko vā abbhokāsiko vā.	213	
PA_cnd_23:213.10	Kiṁ samaṇassa mahagghena gilānapaccayabhesajjaparikkhārena.	213	
PA_cnd_23:213.11	Etaṁ sāruppaṁ yaṁ samaṇo pūtimuttena vā haritakīkhaṇḍena vā osadhaṁ kareyyā”ti.	213	
PA_cnd_23:213.12	Tadupādāya lūkhaṁ cīvaraṁ dhāreti lūkhaṁ piṇḍapātaṁ paribhuñjati lūkhaṁ senāsanaṁ paṭisevati lūkhaṁ gilānapaccayabhesajjaparikkhāraṁ paṭisevati.	213	
PA_cnd_23:213.13	Tamenaṁ gahapatikā evaṁ jānanti—	213	
PA_cnd_23:213.14	“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti.	213	
PA_cnd_23:213.15	Bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi.	213	
PA_cnd_23:213.16	So evamāha—	213	
PA_cnd_23:213.17_0	“tiṇṇaṁ sammukhībhāvā saddho kulaputto bahuṁ puññaṁ pasavati, saddhāya sammukhībhāvā	213	
PA_cnd_23:213.17_1	saddho kulaputto bahuṁ puññaṁ pasavati, deyyadhammassa sammukhībhāvā saddho kulaputto	213	
PA_cnd_23:213.17_2	bahuṁ puññaṁ pasavati, dakkhiṇeyyānaṁ sammukhībhāvā saddho kulaputto bahuṁ puññaṁ pasavati.	213	
PA_cnd_23:213.18	Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako.	213	
PA_cnd_23:213.19	Sacehaṁ na paṭiggahessāmi, evaṁ tumhe puññena paribāhirā bhavissatha.	213	
PA_cnd_23:213.20	Na mayhaṁ iminā attho.	213	
PA_cnd_23:213.21	Api ca tumhākaṁyeva anukampāya paṭiggaṇhāmī”ti.	213	
PA_cnd_23:213.22	Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti.	213	
PA_cnd_23:213.23	Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—	213	
PA_cnd_23:213.24	idaṁ paccayapaṭisevanasaṅkhātaṁ kuhanavatthu.	213	
PA_cnd_23:214.1	Katamaṁ iriyāpathasaṅkhātaṁ kuhanavatthu?	214	
PA_cnd_23:214.2_0	Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti	214	
PA_cnd_23:214.2_1	gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ saṇṭhapeti, paṇidhāya	214	
PA_cnd_23:214.2_2	gacchati paṇidhāya tiṭṭhati paṇidhāya nisīdati paṇidhāya seyyaṁ kappeti samāhito	214	
PA_cnd_23:214.2_3	viya gacchati samāhito viya tiṭṭhati samāhito viya nisīdati samāhito viya seyyaṁ	214	
PA_cnd_23:214.2_4	kappeti, āpāthakajjhāyīva hoti.	214	
PA_cnd_23:214.3	Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—	214	
PA_cnd_23:214.4	idaṁ iriyāpathasaṅkhātaṁ kuhanavatthu.	214	
PA_cnd_23:215.1	Katamaṁ sāmantajappanasaṅkhātaṁ kuhanavatthu?	215	
PA_cnd_23:215.2	Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti ariyadhamme sannissitavācaṁ bhāsati.	215	
PA_cnd_23:215.3	“Yo evarūpaṁ cīvaraṁ dhāreti so samaṇo mahesakkho”ti bhaṇati;	215	
PA_cnd_23:215.4	“yo evarūpaṁ pattaṁ dhāreti …pe…	215	
PA_cnd_23:215.5	lohathālakaṁ dhāreti …	215	
PA_cnd_23:215.6	dhammakaraṇaṁ dhāreti …	215	
PA_cnd_23:215.7	parissāvanaṁ dhāreti …	215	
PA_cnd_23:215.8	kuñcikaṁ dhāreti …	215	
PA_cnd_23:215.9	upāhanaṁ dhāreti …	215	
PA_cnd_23:215.10	kāyabandhanaṁ dhāreti …	215	
PA_cnd_23:215.11	āyogaṁ dhāreti so samaṇo mahesakkho”ti bhaṇati;	215	
PA_cnd_23:215.12	“yassa evarūpo upajjhāyo so samaṇo mahesakkho”ti bhaṇati;	215	
PA_cnd_23:215.13	“yassa evarūpo ācariyo …pe…	215	
PA_cnd_23:215.14	evarūpā samānupajjhāyakā …	215	
PA_cnd_23:215.15	samānācariyakā …	215	
PA_cnd_23:215.16	mittā …	215	
PA_cnd_23:215.17	sandiṭṭhā …	215	
PA_cnd_23:215.18	sambhattā …	215	
PA_cnd_23:215.19	sahāyā so samaṇo mahesakkho”ti bhaṇati;	215	
PA_cnd_23:215.20	“yo evarūpe vihāre vasati …	215	
PA_cnd_23:215.21	aḍḍhayoge vasati …	215	
PA_cnd_23:215.22	pāsāde vasati …	215	
PA_cnd_23:215.23	hammiye vasati …	215	
PA_cnd_23:215.24	guhāyaṁ vasati …	215	
PA_cnd_23:215.25	leṇe vasati …	215	
PA_cnd_23:215.26	kuṭiyaṁ vasati …	215	
PA_cnd_23:215.27	kūṭāgāre vasati …	215	
PA_cnd_23:215.28	aṭṭe vasati …	215	
PA_cnd_23:215.29	māḷe vasati …	215	
PA_cnd_23:215.30	uddaṇḍe vasati …	215	
PA_cnd_23:215.31	upaṭṭhānasālāyaṁ vasati …	215	
PA_cnd_23:215.32	maṇḍape vasati …	215	
PA_cnd_23:215.33	rukkhamūle vasati so samaṇo mahesakkho”ti bhaṇati.	215	
PA_cnd_23:216.1_0	Atha vā korajikakorajiko bhākuṭikabhākuṭiko kuhakakuhako lapakalapako mukhasambhāviko	216	
PA_cnd_23:216.1_1	“ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī”ti tādisaṁ gambhīraṁ	216	
PA_cnd_23:216.1_2	gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti.	216	
PA_cnd_23:216.2	Yā evarūpā bhākuṭikā bhākuṭiyaṁ kuhanā kuhāyanā kuhitattaṁ, idaṁ sāmantajappanasaṅkhātaṁ kuhanavatthu.	216	
PA_cnd_23:216.3	Tassa paccekasambuddhassa imāni tīṇi kuhanavatthūni pahīnāni samucchinnāni vūpasantāni paṭippassaddhāni abhabbuppattikāni ñāṇagginā daḍḍhāni.	216	
PA_cnd_23:216.4	Tasmā so paccekasambuddho nikkuho.	216	
PA_cnd_23:217.1	Nippipāsoti pipāsā vuccati taṇhā.	217	
PA_cnd_23:217.2	Yo rāgo sārāgo …pe… abhijjhā lobho akusalamūlaṁ.	217	
PA_cnd_23:217.3	Sā pipāsā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	217	
PA_cnd_23:217.4	Tasmā paccekasambuddho nippipāsoti—	217	
PA_cnd_23:217.5	nillolupo nikkuho nippipāso.	217	
PA_cnd_23:218.1	Nimmakkho niddhantakasāvamohoti.	218	
PA_cnd_23:218.2	Makkhoti yo makkho makkhāyanā makkhāyitattaṁ niṭṭhuriyaṁ niṭṭhuriyakammaṁ.	218	
PA_cnd_23:218.3	Kasāvoti rāgo kasāvo, doso kasāvo, moho kasāvo, kodho …pe… upanāho … makkho … paḷāso … sabbākusalābhisaṅkhārā kasāvā.	218	
PA_cnd_23:218.4_0	Mohoti dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā	218	
PA_cnd_23:218.4_1	paṭipadāya aññāṇaṁ, pubbante aññāṇaṁ, aparante aññāṇaṁ, pubbantāparante aññāṇaṁ,	218	
PA_cnd_23:218.4_2	idappaccayatāpaṭiccasamuppannesu dhammesu aññāṇaṁ.	218	
PA_cnd_23:218.5_0	Yaṁ evarūpaṁ aññāṇaṁ adassanaṁ anabhisamayo ananubodho appaṭivedho asaṅgāhanā apariyogāhanā	218	
PA_cnd_23:218.5_1	asamapekkhanā apaccavekkhaṇā apaccakkhakammaṁ dummejjhaṁ bālyaṁ asampajaññaṁ moho	218	
PA_cnd_23:218.5_2	pamoho sammoho avijjā avijjogho avijjāyogo avijjānusayo avijjāpariyuṭṭhānaṁ avijjālaṅgī moho akusalamūlaṁ.	218	
PA_cnd_23:218.6	Tassa paccekasambuddhassa makkho ca kasāvo ca moho ca vantā saṁvantā niddhantā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhāti.	218	
PA_cnd_23:218.7	So paccekasambuddho nimmakkho niddhantakasāvamoho.	218	
PA_cnd_23:219.1	Nirāsaso sabbaloke bhavitvāti āsā vuccati taṇhā.	219	
PA_cnd_23:219.2	Yo rāgo sārāgo …pe… abhijjhā lobho akusalamūlaṁ.	219	
PA_cnd_23:219.3	Sabbaloketi sabbaapāyaloke sabbamanussaloke sabbadevaloke sabbakhandhaloke sabbadhātuloke sabbaāyatanaloke.	219	
PA_cnd_23:219.4	Nirāsaso sabbaloke bhavitvāti sabbaloke nirāsaso bhavitvā nittaṇho bhavitvā nippipāso bhavitvāti—	219	
PA_cnd_23:219.5	nirāsaso sabbaloke bhavitvā, eko care khaggavisāṇakappo.	219	
PA_cnd_23:219.6	Tenāha so paccekasambuddho—	219	
PA_cnd_23:220.1	“Nillolupo nikkuho nippipāso,	220	
PA_cnd_23:220.2	Nimmakkho niddhantakasāvamoho;	220	
PA_cnd_23:220.3	Nirāsaso sabbaloke bhavitvā,	220	
PA_cnd_23:220.4	Eko care khaggavisāṇakappo”ti.	220	
PA_cnd_23:221.1	Pāpaṁ sahāyaṁ parivajjayetha,	221	
PA_cnd_23:221.2	Anatthadassiṁ visame niviṭṭhaṁ;	221	
PA_cnd_23:221.3	Sayaṁ na seve pasutaṁ pamattaṁ,	221	
PA_cnd_23:221.4	Eko care khaggavisāṇakappo.	221	
PA_cnd_23:222.1	Pāpaṁ sahāyaṁ parivajjayethāti.	222	
PA_cnd_23:222.2	Pāpasahāyo vuccati yo so sahāyo dasavatthukāya micchādiṭṭhiyā samannāgato—	222	
PA_cnd_23:222.3_0	natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ kammānaṁ phalaṁ	222	
PA_cnd_23:222.3_1	vipāko, natthi ayaṁ loko, natthi paro loko, natthi mātā, natthi pitā, natthi sattā	222	
PA_cnd_23:222.3_2	opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca	222	
PA_cnd_23:222.3_3	lokaṁ sayaṁ abhiññā sacchikatvā pavedentīti.	222	
PA_cnd_23:222.4	Ayaṁ pāpasahāyo.	222	
PA_cnd_23:222.5	Pāpaṁ sahāyaṁ parivajjayethāti.	222	
PA_cnd_23:222.6	Pāpaṁ sahāyaṁ vajjeyya parivajjeyyāti—	222	
PA_cnd_23:222.7	pāpaṁ sahāyaṁ parivajjayetha.	222	
PA_cnd_23:223.1	Anatthadassiṁ visame niviṭṭhanti anatthadassī vuccati yo so sahāyo dasavatthukāya micchādiṭṭhiyā samannāgato—	223	
PA_cnd_23:223.2	natthi dinnaṁ, natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentīti.	223	
PA_cnd_23:223.3_0	Visame niviṭṭhanti visame kāyakamme niviṭṭhaṁ, visame vacīkamme niviṭṭhaṁ, visame	223	
PA_cnd_23:223.3_1	manokamme niviṭṭhaṁ, visame pāṇātipāte niviṭṭhaṁ, visame adinnādāne niviṭṭhaṁ, visame	223	
PA_cnd_23:223.3_2	kāmesumicchācāre niviṭṭhaṁ, visame musāvāde niviṭṭhaṁ, visamāya pisuṇāya vācāya niviṭṭhaṁ,	223	
PA_cnd_23:223.3_3	visamāya pharusāya vācāya niviṭṭhaṁ, visame samphappalāpe niviṭṭhaṁ, visamāya abhijjhāya	223	
PA_cnd_23:223.3_4	niviṭṭhaṁ, visame byāpāde niviṭṭhaṁ, visamāya micchādiṭṭhiyā niviṭṭhaṁ, visamesu	223	
PA_cnd_23:223.3_5	saṅkhāresu niviṭṭhaṁ visamesu pañcasu kāmaguṇesu niviṭṭhaṁ, visamesu pañcasu nīvaraṇesu	223	
PA_cnd_23:223.3_6	niviṭṭhaṁ viniviṭṭhaṁ sattaṁ allīnaṁ upagataṁ ajjhositaṁ adhimuttanti—	223	
PA_cnd_23:223.4	anatthadassiṁ visame niviṭṭhaṁ.	223	
PA_cnd_23:224.1	Sayaṁ na seve pasutaṁ pamattanti.	224	
PA_cnd_23:224.2	Pasutanti yopi kāme esati gavesati pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.	224	
PA_cnd_23:224.3	Yopi taṇhāvasena rūpe pariyesati,	224	
PA_cnd_23:224.4	sadde …pe…	224	
PA_cnd_23:224.5	gandhe …	224	
PA_cnd_23:224.6	rase …	224	
PA_cnd_23:224.7	phoṭṭhabbe pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.	224	
PA_cnd_23:224.8	Yopi taṇhāvasena rūpe paṭilabhati,	224	
PA_cnd_23:224.9	sadde …pe…	224	
PA_cnd_23:224.10	gandhe …	224	
PA_cnd_23:224.11	rase …	224	
PA_cnd_23:224.12	phoṭṭhabbe paṭilabhati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.	224	
PA_cnd_23:224.13	Yopi taṇhāvasena rūpe paribhuñjati,	224	
PA_cnd_23:224.14	sadde …pe…	224	
PA_cnd_23:224.15	gandhe …	224	
PA_cnd_23:224.16	rase …	224	
PA_cnd_23:224.17	phoṭṭhabbe paribhuñjati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.	224	
PA_cnd_23:224.18	Yathā kalahakārako kalahappasuto, kammakārako kammappasuto, gocare caranto gocarappasuto, jhāyī jhānappasuto;	224	
PA_cnd_23:224.19	evameva yo kāme esati gavesati pariyesati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.	224	
PA_cnd_23:224.20	Yopi taṇhāvasena rūpe pariyesati …pe…	224	
PA_cnd_23:224.21	yopi taṇhāvasena rūpe paṭilabhati …pe…	224	
PA_cnd_23:224.22	yopi taṇhāvasena rūpe paribhuñjati,	224	
PA_cnd_23:224.23	sadde …pe…	224	
PA_cnd_23:224.24	gandhe …	224	
PA_cnd_23:224.25	rase …	224	
PA_cnd_23:224.26	phoṭṭhabbe paribhuñjati taccarito tabbahulo taggaruko tanninno tappoṇo tappabbhāro tadadhimutto tadadhipateyyo, sopi kāmappasuto.	224	
PA_cnd_23:224.27	Pamattanti.	224	
PA_cnd_23:224.28_0	Pamādo vattabbo kāyaduccarite vā vacīduccarite vā manoduccarite vā pañcasu kāmaguṇesu	224	
PA_cnd_23:224.28_1	vā cittassa vosaggo vosaggānuppadānaṁ kusalānaṁ dhammānaṁ bhāvanāya asakkaccakiriyatā	224	
PA_cnd_23:224.28_2	asātaccakiriyatā anaṭṭhitakiriyatā olīnavuttitā nikkhittacchandatā nikkhittadhuratā	224	
PA_cnd_23:224.28_3	anāsevanā abhāvanā abahulīkammaṁ anadhiṭṭhānaṁ ananuyogo, yo evarūpo pamādo pamajjanā pamajjitattaṁ—	224	
PA_cnd_23:224.29	ayaṁ vuccati pamādo.	224	
PA_cnd_23:225.1_0	Sayaṁ na seve pasutaṁ pamattanti pasutaṁ na seveyya pamattañca sayaṁ na seveyya sāmaṁ	225	
PA_cnd_23:225.1_1	na seveyya na niseveyya na saṁseveyya na parisaṁseveyya na ācareyya na samācareyya	225	
PA_cnd_23:225.1_2	na samādāya vatteyyāti—	225	
PA_cnd_23:225.2	sayaṁ na seve pasutaṁ pamattaṁ, eko care khaggavisāṇakappo.	225	
PA_cnd_23:225.3	Tenāha so paccekasambuddho—	225	
PA_cnd_23:226.1	“Pāpaṁ sahāyaṁ parivajjayetha,	226	
PA_cnd_23:226.2	Anatthadassiṁ visame niviṭṭhaṁ;	226	
PA_cnd_23:226.3	Sayaṁ na seve pasutaṁ pamattaṁ,	226	
PA_cnd_23:226.4	Eko care khaggavisāṇakappo”ti.	226	
PA_cnd_23:227.1	Bahussutaṁ dhammadharaṁ bhajetha,	227	
PA_cnd_23:227.2	Mittaṁ uḷāraṁ paṭibhānavantaṁ;	227	
PA_cnd_23:227.3	Aññāya atthāni vineyya kaṅkhaṁ,	227	
PA_cnd_23:227.4	Eko care khaggavisāṇakappo.	227	
PA_cnd_23:228.1	Bahussutaṁ dhammadharaṁ bhajethāti bahussuto hoti mitto sutadharo sutasannicayo.	228	
PA_cnd_23:228.2_0	Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ	228	
PA_cnd_23:228.2_1	parisuddhaṁ brahmacariyaṁ abhivadanti, tathārūpāssa dhammā bahussutā honti dhātā	228	
PA_cnd_23:228.2_2	vacasā paricitā manasānupekkhitā diṭṭhiyā suppaṭividdhā.	228	
PA_cnd_23:228.3	Dhammadharanti dhammaṁ dhārentaṁ—	228	
PA_cnd_23:228.4	suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.	228	
PA_cnd_23:228.5	Bahussutaṁ dhammadharaṁ bhajethāti bahussutañca dhammadharañca mittaṁ bhajeyya sambhajeyya seveyya niseveyya saṁseveyya paṭiseveyyāti—	228	
PA_cnd_23:228.6	bahussutaṁ dhammadharaṁ bhajetha.	228	
PA_cnd_23:229.1	Mittaṁ uḷāraṁ paṭibhānavantanti uḷāro hoti mitto sīlena samādhinā paññāya vimuttiyā vimuttiñāṇadassanena.	229	
PA_cnd_23:229.2	Paṭibhānavantanti tayo paṭibhānavanto—	229	
PA_cnd_23:229.3	pariyattipaṭibhānavā, paripucchāpaṭibhānavā, adhigamapaṭibhānavā.	229	
PA_cnd_23:229.4	Katamo pariyattipaṭibhānavā?	229	
PA_cnd_23:229.5	Idhekaccassa buddhavacanaṁ pariyāputaṁ hoti suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ.	229	
PA_cnd_23:229.6	Tassa pariyattiṁ nissāya paṭibhāti—	229	
PA_cnd_23:229.7	ayaṁ pariyattipaṭibhānavā.	229	
PA_cnd_23:230.1	Katamo paripucchāpaṭibhānavā?	230	
PA_cnd_23:230.2	Idhekacco paripucchitopi hoti atthe ca ñāye ca lakkhaṇe ca kāraṇe ca ṭhānāṭhāne ca.	230	
PA_cnd_23:230.3	Tassa paripucchaṁ nissāya paṭibhāti—	230	
PA_cnd_23:230.4	ayaṁ paripucchāpaṭibhānavā.	230	
PA_cnd_23:231.1	Katamo adhigamapaṭibhānavā?	231	
PA_cnd_23:231.2_0	Idhekaccassa adhigatā honti cattāro satipaṭṭhānā cattāro sammappadhānā cattāro iddhipādā	231	
PA_cnd_23:231.2_1	pañcindriyāni pañca balāni satta bojjhaṅgā ariyo aṭṭhaṅgiko maggo cattāro ariyamaggā	231	
PA_cnd_23:231.2_2	cattāri sāmaññaphalāni catasso paṭisambhidāyo cha abhiññāyo.	231	
PA_cnd_23:231.3	Tassa attho ñāto dhammo ñāto nirutti ñātā.	231	
PA_cnd_23:231.4	Atthe ñāte attho paṭibhāti, dhamme ñāte dhammo paṭibhāti, niruttiyā ñātāya nirutti paṭibhāti.	231	
PA_cnd_23:231.5	Imesu tīsu ñāṇaṁ paṭibhānapaṭisambhidā.	231	
PA_cnd_23:231.6	So paccekasambuddho imāya paṭibhānapaṭisambhidāya upeto samupeto upāgato samupāgato upapanno samupapanno samannāgato.	231	
PA_cnd_23:231.7	Tasmā paccekasambuddho paṭibhānavā.	231	
PA_cnd_23:231.8	Yassa pariyatti natthi paripucchā natthi adhigamo natthi, kiṁ tassa paṭibhāyissatīti—	231	
PA_cnd_23:231.9	mittaṁ uḷāraṁ paṭibhānavantaṁ.	231	
PA_cnd_23:232.1_0	Aññāya atthāni vineyya kaṅkhanti attatthaṁ aññāya paratthaṁ aññāya ubhayatthaṁ aññāya	232	
PA_cnd_23:232.1_1	diṭṭhadhammikatthaṁ aññāya samparāyikatthaṁ aññāya paramatthaṁ aññāya abhiññāya jānitvā	232	
PA_cnd_23:232.1_2	tulayitvā tīrayitvā vibhāvayitvā vibhūtaṁ katvā kaṅkhaṁ vineyya paṭivineyya pajaheyya	232	
PA_cnd_23:232.1_3	vinodeyya byantīkareyya anabhāvaṁ gameyyāti—	232	
PA_cnd_23:232.2	aññāya atthāni vineyya kaṅkhaṁ, eko care khaggavisāṇakappo.	232	
PA_cnd_23:232.3	Tenāha so paccekasambuddho—	232	
PA_cnd_23:233.1	“Bahussutaṁ dhammadharaṁ bhajetha,	233	
PA_cnd_23:233.2	Mittaṁ uḷāraṁ paṭibhānavantaṁ;	233	
PA_cnd_23:233.3	Aññāya atthāni vineyya kaṅkhaṁ,	233	
PA_cnd_23:233.4	Eko care khaggavisāṇakappo”ti.	233	
PA_cnd_23:234.1	Khiḍḍaṁ ratiṁ kāmasukhañca loke,	234	
PA_cnd_23:234.2	Analaṅkaritvā anapekkhamāno;	234	
PA_cnd_23:234.3	Vibhūsaṭṭhānā virato saccavādī,	234	
PA_cnd_23:234.4	Eko care khaggavisāṇakappo.	234	
PA_cnd_23:235.1	Khiḍḍaṁ ratiṁ kāmasukhañca loketi.	235	
PA_cnd_23:235.2	Khiḍḍāti dve khiḍḍā—	235	
PA_cnd_23:235.3	kāyikā khiḍḍā ca vācasikā khiḍḍā ca …pe…	235	
PA_cnd_23:235.4	ayaṁ kāyikā khiḍḍā …pe…	235	
PA_cnd_23:235.5	ayaṁ vācasikā khiḍḍā.	235	
PA_cnd_23:235.6	Ratīti anukkaṇṭhitādhivacanametaṁ—	235	
PA_cnd_23:235.7	ratīti.	235	
PA_cnd_23:235.8	Kāmasukhanti vuttañhetaṁ bhagavatā—	235	
PA_cnd_23:235.9	“pañcime, bhikkhave, kāmaguṇā.	235	
PA_cnd_23:235.10	Katame pañca?	235	
PA_cnd_23:235.11	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	235	
PA_cnd_23:235.12	sotaviññeyyā saddā …pe…	235	
PA_cnd_23:235.13	ghānaviññeyyā gandhā …	235	
PA_cnd_23:235.14	jivhāviññeyyā rasā …	235	
PA_cnd_23:235.15	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	235	
PA_cnd_23:235.16	Ime kho, bhikkhave, pañca kāmaguṇā.	235	
PA_cnd_23:235.17	Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ”.	235	
PA_cnd_23:235.18	Loketi manussaloketi—	235	
PA_cnd_23:235.19	khiḍḍaṁ ratiṁ kāmasukhañca loke.	235	
PA_cnd_23:236.1	Analaṅkaritvā anapekkhamānoti khiḍḍañca ratiñca kāmasukhañca loke analaṅkaritvā anapekkho hutvā pajahitvā vinodetvā byantīkaritvā anabhāvaṁ gametvāti—	236	
PA_cnd_23:236.2	analaṅkaritvā anapekkhamāno.	236	
PA_cnd_23:237.1	Vibhūsaṭṭhānā virato saccavādīti.	237	
PA_cnd_23:237.2	Vibhūsāti dve vibhūsā—	237	
PA_cnd_23:237.3	atthi agārikavibhūsā atthi anāgārikavibhūsā.	237	
PA_cnd_23:237.4	Katamā agārikavibhūsā?	237	
PA_cnd_23:237.5_0	Kesā ca massū ca mālāgandhañca vilepanañca ābharaṇañca pilandhanañca vatthañca pārupanañca	237	
PA_cnd_23:237.5_1	veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ mālāgandhavilepanaṁ	237	
PA_cnd_23:237.5_2	mukhacuṇṇaṁ mukhalepanaṁ hatthabandhaṁ sikhābandhaṁ daṇḍaṁ nāḷikaṁ khaggaṁ chattaṁ	237	
PA_cnd_23:237.5_3	citrupāhanaṁ uṇhīsaṁ maṇiṁ vāḷabījaniṁ odātāni vatthāni dīghadasāni iti vā—	237	
PA_cnd_23:237.6	ayaṁ agārikavibhūsā.	237	
PA_cnd_23:238.1	Katamā anāgārikavibhūsā?	238	
PA_cnd_23:238.2	Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gaddhikatā gaddhikattaṁ capalatā cāpalyaṁ—	238	
PA_cnd_23:238.3	ayaṁ anāgārikavibhūsā.	238	
PA_cnd_23:239.1_0	Saccavādīti so paccekasambuddho saccavādī saccasandho theto paccayiko avisaṁvādako	239	
PA_cnd_23:239.1_1	lokassa, vibhūsaṭṭhānā ārato virato paṭivirato nikkhanto nissaṭo vippamutto visaññutto,	239	
PA_cnd_23:239.1_2	vimariyādikatena cetasā viharatīti—	239	
PA_cnd_23:239.2	vibhūsaṭṭhānā virato saccavādī, eko care khaggavisāṇakappo.	239	
PA_cnd_23:239.3	Tenāha so paccekasambuddho—	239	
PA_cnd_23:240.1	“Khiḍḍaṁ ratiṁ kāmasukhañca loke,	240	
PA_cnd_23:240.2	Analaṅkaritvā anapekkhamāno;	240	
PA_cnd_23:240.3	Vibhūsaṭṭhānā virato saccavādī,	240	
PA_cnd_23:240.4	Eko care khaggavisāṇakappo”ti.	240	
PA_cnd_23:241.1	Puttañca dāraṁ pitarañca mātaraṁ,	241	
PA_cnd_23:241.2	Dhanāni dhaññāni ca bandhavāni;	241	
PA_cnd_23:241.3	Hitvāna kāmāni yathodhikāni,	241	
PA_cnd_23:241.4	Eko care khaggavisāṇakappo.	241	
PA_cnd_23:242.1	Puttañca dāraṁ pitarañca mātaranti.	242	
PA_cnd_23:242.2	Puttāti cattāro puttā—	242	
PA_cnd_23:242.3	atrajo putto, khettajo putto, dinnako putto, antevāsiko putto.	242	
PA_cnd_23:242.4	Dārā vuccanti bhariyāyo.	242	
PA_cnd_23:242.5	Pitāti yo so janako.	242	
PA_cnd_23:242.6	Mātāti yā sā janikāti—	242	
PA_cnd_23:242.7	puttañca dāraṁ pitarañca mātaraṁ.	242	
PA_cnd_23:243.1	Dhanāni dhaññāni ca bandhavānīti dhanāni vuccanti hiraññaṁ suvaṇṇaṁ muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅgo masāragallaṁ.	243	
PA_cnd_23:243.2	Dhaññāni vuccanti pubbaṇṇaṁ aparaṇṇaṁ.	243	
PA_cnd_23:243.3	Pubbaṇṇaṁ nāma sāli vīhi yavo godhumo kaṅgu varako kudrūsako.	243	
PA_cnd_23:243.4	Aparaṇṇaṁ nāma sūpeyyaṁ.	243	
PA_cnd_23:243.5	Bandhavānīti cattāro bandhavā—	243	
PA_cnd_23:243.6	ñātibandhavāpi bandhu, gottabandhavāpi bandhu, mittabandhavāpi bandhu, sippabandhavāpi bandhūti—	243	
PA_cnd_23:243.7	dhanāni dhaññāni ca bandhavāni.	243	
PA_cnd_23:244.1	Hitvāna kāmāni yathodhikānīti.	244	
PA_cnd_23:244.2	Kāmāti uddānato dve kāmā—	244	
PA_cnd_23:244.3	vatthukāmā ca kilesakāmā ca …pe…	244	
PA_cnd_23:244.4	ime vuccanti vatthukāmā …pe…	244	
PA_cnd_23:244.5	ime vuccanti kilesakāmā.	244	
PA_cnd_23:244.6	Hitvāna kāmānīti vatthukāme parijānitvā, kilesakāme pahāya pajahitvā vinodetvā byantīkaritvā anabhāvaṁ gametvā.	244	
PA_cnd_23:244.7	Hitvāna kāmāni yathodhikānīti sotāpattimaggena ye kilesā pahīnā, te kilese na puneti na pacceti na paccāgacchati;	244	
PA_cnd_23:244.8	sakadāgāmimaggena ye kilesā pahīnā …pe…	244	
PA_cnd_23:244.9	anāgāmimaggena ye kilesā pahīnā …	244	
PA_cnd_23:244.10	arahattamaggena ye kilesā pahīnā, te kilese na puneti na pacceti na paccāgacchatīti—	244	
PA_cnd_23:244.11	hitvāna kāmāni yathodhikāni, eko care khaggavisāṇakappo.	244	
PA_cnd_23:244.12	Tenāha so paccekasambuddho—	244	
PA_cnd_23:245.1	“Puttañca dāraṁ pitarañca mātaraṁ,	245	
PA_cnd_23:245.2	Dhanāni dhaññāni ca bandhavāni;	245	
PA_cnd_23:245.3	Hitvāna kāmāni yathodhikāni,	245	
PA_cnd_23:245.4	Eko care khaggavisāṇakappo”ti.	245	
PA_cnd_23:246.1	Saṅgo eso parittamettha sokhyaṁ,	246	
PA_cnd_23:246.2	Appassādo dukkhamettha bhiyyo;	246	
PA_cnd_23:246.3	Gaḷo eso iti ñatvā matimā,	246	
PA_cnd_23:246.4	Eko care khaggavisāṇakappo.	246	
PA_cnd_23:247.1	Saṅgo eso parittamettha sokhyanti saṅgoti vā baḷisanti vā āmisanti vā laggananti vā palibodhoti vā, pañcannetaṁ kāmaguṇānaṁ adhivacanaṁ.	247	
PA_cnd_23:247.2	Parittamettha sokhyanti vuttañhetaṁ bhagavatā—	247	
PA_cnd_23:247.3	“pañcime, bhikkhave, kāmaguṇā.	247	
PA_cnd_23:247.4	Katame pañca?	247	
PA_cnd_23:247.5	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā …pe…	247	
PA_cnd_23:247.6	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	247	
PA_cnd_23:247.7	Ime kho, bhikkhave, pañca kāmaguṇā.	247	
PA_cnd_23:247.8	Yaṁ kho, bhikkhave, ime pañca kāmaguṇe paṭicca uppajjati sukhaṁ somanassaṁ, idaṁ vuccati kāmasukhaṁ.	247	
PA_cnd_23:247.9	Appakaṁ etaṁ sukhaṁ, parittakaṁ etaṁ sukhaṁ, thokakaṁ etaṁ sukhaṁ, omakaṁ etaṁ sukhaṁ, lāmakaṁ etaṁ sukhaṁ, chatukkaṁ etaṁ sukhan”ti—	247	
PA_cnd_23:247.10	saṅgo eso parittamettha sokhyaṁ.	247	
PA_cnd_23:248.1	Appassādo dukkhamettha bhiyyoti appassādā kāmā vuttā bhagavatā bahudukkhā bahupāyāsā;	248	
PA_cnd_23:248.2	ādīnavo ettha bhiyyo.	248	
PA_cnd_23:248.3_0	Aṭṭhikaṅkalūpamā kāmā vuttā bhagavatā, maṁsapesūpamā kāmā vuttā bhagavatā, tiṇukkūpamā	248	
PA_cnd_23:248.3_1	kāmā vuttā bhagavatā, aṅgārakāsūpamā kāmā vuttā bhagavatā, supinakūpamā kāmā vuttā	248	
PA_cnd_23:248.3_2	bhagavatā, yācitakūpamā kāmā vuttā bhagavatā, rukkhaphalūpamā kāmā vuttā bhagavatā,	248	
PA_cnd_23:248.3_3	asisūnūpamā kāmā vuttā bhagavatā, sattisūlūpamā kāmā vuttā bhagavatā, sappasirūpamā	248	
PA_cnd_23:248.3_4	kāmā vuttā bhagavatā bahudukkhā bahupāyāsā, ādīnavo ettha bhiyyoti—	248	
PA_cnd_23:248.4	appassādo dukkhamettha bhiyyo.	248	
PA_cnd_23:249.1	Gaḷo eso iti ñatvā matimāti gaḷoti vā baḷisanti vā āmisanti vā laggananti vā bandhananti vā palibodhoti vā, pañcannetaṁ kāmaguṇānaṁ adhivacanaṁ.	249	
PA_cnd_23:249.2	Itīti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ itīti.	249	
PA_cnd_23:249.3	Matimāti paṇḍito paññavā buddhimā ñāṇī vibhāvī medhāvī.	249	
PA_cnd_23:249.4_0	Gaḷo eso iti ñatvā matimāti matimā gaḷoti ñatvā baḷisanti ñatvā āmisanti ñatvā laggananti	249	
PA_cnd_23:249.4_1	ñatvā bandhananti ñatvā palibodhoti ñatvā jānitvā tulayitvā tīrayitvā vibhāvayitvā vibhūtaṁ katvāti—	249	
PA_cnd_23:249.5	gaḷo eso iti ñatvā matimā, eko care khaggavisāṇakappo.	249	
PA_cnd_23:249.6	Tenāha so paccekasambuddho—	249	
PA_cnd_23:250.1	“Saṅgo eso parittamettha sokhyaṁ,	250	
PA_cnd_23:250.2	Appassādo dukkhamettha bhiyyo;	250	
PA_cnd_23:250.3	Gaḷo eso iti ñatvā matimā,	250	
PA_cnd_23:250.4	Eko care khaggavisāṇakappo”ti.	250	
PA_cnd_23:251.1	Sandālayitvāna saṁyojanāni,	251	
PA_cnd_23:251.2	Jālaṁva bhetvā salilambucārī;	251	
PA_cnd_23:251.3	Aggīva daḍḍhaṁ anivattamāno,	251	
PA_cnd_23:251.4	Eko care khaggavisāṇakappo.	251	
PA_cnd_23:252.1	Sandālayitvāna saṁyojanānīti dasa saṁyojanāni—	252	
PA_cnd_23:252.2_0	kāmarāgasaṁyojanaṁ, paṭighasaṁyojanaṁ, mānasaṁyojanaṁ, diṭṭhisaṁyojanaṁ, vicikicchāsaṁyojanaṁ,	252	
PA_cnd_23:252.2_1	sīlabbataparāmāsasaṁyojanaṁ, bhavarāgasaṁyojanaṁ, issāsaṁyojanaṁ, macchariyasaṁyojanaṁ, avijjāsaṁyojanaṁ.	252	
PA_cnd_23:252.3	Sandālayitvāna saṁyojanānīti dasa saṁyojanāni dālayitvā sandālayitvā pajahitvā vinodetvā byantīkaritvā anabhāvaṁ gametvāti—	252	
PA_cnd_23:252.4	sandālayitvāna saṁyojanāni.	252	
PA_cnd_23:253.1	Jālaṁva bhetvā salilambucārīti jālaṁ vuccati suttajālaṁ.	253	
PA_cnd_23:253.2	Salilaṁ vuccati udakaṁ.	253	
PA_cnd_23:253.3	Ambucārī vuccati maccho.	253	
PA_cnd_23:253.4	Yathā maccho jālaṁ bhinditvā pabhinditvā dālayitvā padālayitvā sampadālayitvā carati viharati iriyati vatteti pāleti yapeti yāpeti, evameva dve jālā—	253	
PA_cnd_23:253.5	taṇhājālañca diṭṭhijālañca …pe…	253	
PA_cnd_23:253.6	idaṁ taṇhājālaṁ …pe…	253	
PA_cnd_23:253.7	idaṁ diṭṭhijālaṁ.	253	
PA_cnd_23:253.8	Tassa paccekasambuddhassa taṇhājālaṁ pahīnaṁ, diṭṭhijālaṁ paṭinissaṭṭhaṁ.	253	
PA_cnd_23:253.9	Taṇhājālassa pahīnattā diṭṭhijālassa paṭinissaṭṭhattā so paccekasambuddho rūpe na sajjati sadde na sajjati gandhe na sajjati …pe…	253	
PA_cnd_23:253.10	diṭṭhasutamutaviññātabbesu dhammesu na sajjati na gaṇhāti na bajjhati na palibajjhati, nikkhanto nissaṭo vippamutto visaññutto vimariyādikatena cetasā viharatīti—	253	
PA_cnd_23:253.11	jālaṁva bhetvā salilambucārī.	253	
PA_cnd_23:254.1_0	Aggīva daḍḍhaṁ anivattamānoti yathā aggi tiṇakaṭṭhupādānaṁ dahanto gacchati anivattanto,	254	
PA_cnd_23:254.1_1	evameva tassa paccekasambuddhassa sotāpattimaggena ye kilesā pahīnā te kilese na	254	
PA_cnd_23:254.1_2	puneti na pacceti na paccāgacchati, sakadāgāmimaggena …pe…	254	
PA_cnd_23:254.2	anāgāmimaggena …	254	
PA_cnd_23:254.3	arahattamaggena ye kilesā pahīnā te kilese na puneti na pacceti na paccāgacchatīti—	254	
PA_cnd_23:254.4	aggīva daḍḍhaṁ anivattamāno, eko care khaggavisāṇakappo.	254	
PA_cnd_23:254.5	Tenāha so paccekasambuddho—	254	
PA_cnd_23:255.1	“Sandālayitvāna saṁyojanāni,	255	
PA_cnd_23:255.2	Jālaṁva bhetvā salilambucārī;	255	
PA_cnd_23:255.3	Aggīva daḍḍhaṁ anivattamāno,	255	
PA_cnd_23:255.4	Eko care khaggavisāṇakappo”ti.	255	
PA_cnd_23:256.1	Okkhittacakkhu na ca pādalolo,	256	
PA_cnd_23:256.2	Guttindriyo rakkhitamānasāno;	256	
PA_cnd_23:256.3	Anavassuto apariḍayhamāno,	256	
PA_cnd_23:256.4	Eko care khaggavisāṇakappo.	256	
PA_cnd_23:257.1	Okkhittacakkhu na ca pādaloloti kathaṁ khittacakkhu hoti?	257	
PA_cnd_23:257.2	Idhekacco bhikkhu cakkhulolo cakkhuloliyena samannāgato hoti.	257	
PA_cnd_23:257.3	Adiṭṭhaṁ dakkhitabbaṁ diṭṭhaṁ samatikkamitabbanti—	257	
PA_cnd_23:257.4	ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto hoti rūpadassanāya.	257	
PA_cnd_23:257.5	Evaṁ khittacakkhu hoti.	257	
PA_cnd_23:258.1	Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati.	258	
PA_cnd_23:258.2_0	Hatthiṁ olokento assaṁ olokento rathaṁ olokento pattiṁ olokento kumārake olokento	258	
PA_cnd_23:258.2_1	kumārikāyo olokento itthiyo olokento purise olokento antarāpaṇaṁ olokento gharamukhāni	258	
PA_cnd_23:258.2_2	olokento uddhaṁ olokento adho olokento disāvidisaṁ vipekkhamāno gacchati.	258	
PA_cnd_23:258.3	Evampi khittacakkhu hoti.	258	
PA_cnd_23:259.1	Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.	259	
PA_cnd_23:259.2_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	259	
PA_cnd_23:259.2_1	dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ,	259	
PA_cnd_23:259.2_2	cakkhundriye na saṁvaraṁ āpajjati.	259	
PA_cnd_23:259.3	Evampi khittacakkhu hoti.	259	
PA_cnd_23:260.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—	260	
PA_cnd_23:260.2_0	naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ	260	
PA_cnd_23:260.2_1	caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ	260	
PA_cnd_23:260.2_2	meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ	260	
PA_cnd_23:260.2_3	uyyodhikaṁ balaggaṁ senābyūhaṁ anīkadassanaṁ iti vā.	260	
PA_cnd_23:260.3	Iti evarūpaṁ visūkadassanaṁ anuyutto hoti.	260	
PA_cnd_23:260.4	Evampi khittacakkhu hoti.	260	
PA_cnd_23:261.1	Kathaṁ okkhittacakkhu hoti?	261	
PA_cnd_23:261.2	Idhekacco bhikkhu na cakkhulolo na cakkhuloliyena samannāgato hoti.	261	
PA_cnd_23:261.3	Adiṭṭhaṁ dakkhitabbaṁ diṭṭhaṁ samatikkamitabbanti—	261	
PA_cnd_23:261.4_0	na ārāmena ārāmaṁ na uyyānena uyyānaṁ na gāmena gāmaṁ na nigamena nigamaṁ na nagarena	261	
PA_cnd_23:261.4_1	nagaraṁ na raṭṭhena raṭṭhaṁ na janapadena janapadaṁ dīghacārikaṁ anavaṭṭhitacārikaṁ	261	
PA_cnd_23:261.4_2	anuyutto hoti rūpadassanāya.	261	
PA_cnd_23:261.5	Evaṁ okkhittacakkhu hoti.	261	
PA_cnd_23:262.1	Atha vā bhikkhu antaragharaṁ paviṭṭho vīthiṁ paṭipanno saṁvuto gacchati.	262	
PA_cnd_23:262.2_0	Na hatthiṁ olokento na assaṁ olokento na rathaṁ olokento na pattiṁ olokento na kumārake	262	
PA_cnd_23:262.2_1	olokento na kumārikāyo olokento na itthiyo olokento na purise olokento na antarāpaṇaṁ	262	
PA_cnd_23:262.2_2	olokento na gharamukhāni olokento na uddhaṁ olokento na adho olokento na disāvidisaṁ	262	
PA_cnd_23:262.2_3	vipekkhamāno gacchati.	262	
PA_cnd_23:262.3	Evampi okkhittacakkhu hoti.	262	
PA_cnd_23:263.1	Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī.	263	
PA_cnd_23:263.2_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	263	
PA_cnd_23:263.2_1	dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	263	
PA_cnd_23:263.3	Evampi okkhittacakkhu hoti.	263	
PA_cnd_23:264.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—	264	
PA_cnd_23:264.2	naccaṁ gītaṁ vāditaṁ …pe… anīkadassanaṁ iti vā.	264	
PA_cnd_23:264.3	Iti evarūpā visūkadassanā paṭivirato.	264	
PA_cnd_23:264.4	Evampi okkhittacakkhu hoti.	264	
PA_cnd_23:265.1	Na ca pādaloloti kathaṁ pādalolo hoti?	265	
PA_cnd_23:265.2	Idhekacco bhikkhu pādalolo pādaloliyena samannāgato hoti—	265	
PA_cnd_23:265.3	ārāmena ārāmaṁ uyyānena uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ anuyutto hoti.	265	
PA_cnd_23:265.4	Evampi pādalolo hoti.	265	
PA_cnd_23:266.1_0	Atha vā bhikkhu antosaṅghārāme pādalolo pādaloliyena samannāgato hoti, na atthahetu	266	
PA_cnd_23:266.1_1	na kāraṇahetu uddhato avūpasantacitto pariveṇato pariveṇaṁ gacchati, vihārato vihāraṁ	266	
PA_cnd_23:266.1_2	gacchati, aḍḍhayogato aḍḍhayogaṁ gacchati, pāsādato pāsādaṁ gacchati, hammiyato hammiyaṁ	266	
PA_cnd_23:266.1_3	gacchati, guhato guhaṁ gacchati, leṇato leṇaṁ gacchati, kuṭiyā kuṭiṁ gacchati, kūṭāgārato	266	
PA_cnd_23:266.1_4	kūṭāgāraṁ gacchati, aṭṭato aṭṭaṁ gacchati, māḷato māḷaṁ gacchati, uddaṇḍato uddaṇḍaṁ	266	
PA_cnd_23:266.1_5	gacchati, upaṭṭhānasālato upaṭṭhānasālaṁ gacchati, maṇḍapato maṇḍapaṁ gacchati, rukkhamūlato	266	
PA_cnd_23:266.1_6	rukkhamūlaṁ gacchati, yattha vā pana bhikkhū nisīdanti vā gacchanti vā, tattha ekassa	266	
PA_cnd_23:266.1_7	vā dutiyo hoti, dvinnaṁ vā tatiyo hoti, tiṇṇaṁ vā catuttho hoti.	266	
PA_cnd_23:266.2	Tattha bahuṁ samphappalāpaṁ palapati, seyyathidaṁ—	266	
PA_cnd_23:266.3	rājakathaṁ corakathaṁ …pe…	266	
PA_cnd_23:266.4	iti bhavābhavakathaṁ katheti.	266	
PA_cnd_23:266.5	Evampi pādalolo hoti.	266	
PA_cnd_23:267.1_0	Na ca pādaloloti so paccekasambuddho pādaloliyā ārato virato paṭivirato nikkhanto	267	
PA_cnd_23:267.1_1	nissaṭo vippamutto visaññutto vimariyādikatena cetasā paṭisallānārāmo hoti paṭisallānarato	267	
PA_cnd_23:267.1_2	ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ	267	
PA_cnd_23:267.1_3	jhāyī jhānarato ekattamanuyutto sadatthagarukoti—	267	
PA_cnd_23:267.2	okkhittacakkhu na ca pādalolo.	267	
PA_cnd_23:268.1	Guttindriyo rakkhitamānasānoti.	268	
PA_cnd_23:268.2	Guttindriyoti so paccekasambuddho cakkhunā rūpaṁ disvā na nimittaggāhī hoti nānubyañjanaggāhī.	268	
PA_cnd_23:268.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	268	
PA_cnd_23:268.3_1	dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	268	
PA_cnd_23:268.4	Sotena saddaṁ sutvā …pe…	268	
PA_cnd_23:268.5	ghānena gandhaṁ ghāyitvā …	268	
PA_cnd_23:268.6	jivhāya rasaṁ sāyitvā …	268	
PA_cnd_23:268.7	kāyena phoṭṭhabbaṁ phusitvā …	268	
PA_cnd_23:268.8	manasā dhammaṁ viññāya na nimittaggāhī hoti nānubyañjanaggāhī.	268	
PA_cnd_23:268.9_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	268	
PA_cnd_23:268.9_1	dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye	268	
PA_cnd_23:268.9_2	saṁvaraṁ āpajjatīti—	268	
PA_cnd_23:268.10	guttindriyo.	268	
PA_cnd_23:268.11	Rakkhitamānasānoti gopitamānasānoti—	268	
PA_cnd_23:268.12	guttindriyo rakkhitamānasāno.	268	
PA_cnd_23:269.1	Anavassuto pariḍayhamānoti vuttañhetaṁ āyasmatā mahāmoggallānena—	269	
PA_cnd_23:269.2	“avassutapariyāyañca vo, āvuso, desessāmi anavassutapariyāyañca.	269	
PA_cnd_23:269.3	Taṁ suṇātha, sādhukaṁ manasi karotha, bhāsissāmī”ti.	269	
PA_cnd_23:269.4	“Evamāvuso”ti kho te bhikkhū āyasmato mahāmoggallānassa paccassosuṁ.	269	
PA_cnd_23:269.5	Āyasmā mahāmoggallāno etadavoca—	269	
PA_cnd_23:270.1	“Kathañcāvuso, avassuto hoti?	270	
PA_cnd_23:270.2	Idhāvuso, bhikkhu cakkhunā rūpaṁ disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati ca viharati parittacetaso.	270	
PA_cnd_23:270.3	Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti.	270	
PA_cnd_23:270.4	Sotena saddaṁ sutvā …pe…	270	
PA_cnd_23:270.5	manasā dhammaṁ viññāya piyarūpe dhamme adhimuccati, appiyarūpe dhamme byāpajjati, anupaṭṭhitakāyassati ca viharati parittacetaso.	270	
PA_cnd_23:270.6	Tañca cetovimuttiṁ paññāvimuttiṁ yathābhūtaṁ nappajānāti, yatthassa te uppannā pāpakā akusalā dhammā aparisesā nirujjhanti.	270	
PA_cnd_23:270.7	Ayaṁ vuccatāvuso, bhikkhu avassuto cakkhuviññeyyesu rūpesu …pe…	270	
PA_cnd_23:270.8	avassuto manoviññeyyesu dhammesu.	270	
PA_cnd_23:270.9	Evaṁvihāriñcāvuso, bhikkhuṁ cakkhuto cepi naṁ māro upasaṅkamati, labhetheva māro otāraṁ labhetha māro ārammaṇaṁ,	270	
PA_cnd_23:270.10	sotato cepi naṁ …pe…	270	
PA_cnd_23:270.11	manato cepi naṁ māro upasaṅkamati, labhetheva māro otāraṁ labhetha māro ārammaṇaṁ.	270	
PA_cnd_23:271.1	Seyyathāpi, āvuso, naḷāgāraṁ vā tiṇāgāraṁ vā sukkhaṁ koḷāpaṁ terovassikaṁ.	271	
PA_cnd_23:271.2	Puratthimāya cepi naṁ disāya puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ;	271	
PA_cnd_23:271.3	pacchimāya cepi naṁ disāya …pe…	271	
PA_cnd_23:271.4	uttarāya cepi naṁ disāya …	271	
PA_cnd_23:271.5	dakkhiṇāya cepi naṁ disāya …	271	
PA_cnd_23:271.6	heṭṭhimato cepi naṁ disāya …	271	
PA_cnd_23:271.7	uparimato cepi naṁ disāya …	271	
PA_cnd_23:271.8	yato kutoci cepi naṁ puriso ādittāya tiṇukkāya upasaṅkameyya, labhetheva aggi otāraṁ labhetha aggi ārammaṇaṁ.	271	
PA_cnd_23:271.9	Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, labhetheva māro otāraṁ labhetha māro ārammaṇaṁ,	271	
PA_cnd_23:271.10	sotato cepi naṁ …pe…	271	
PA_cnd_23:271.11	manato cepi naṁ māro upasaṅkamati, labhetheva māro otāraṁ labhetha māro ārammaṇaṁ.	271	
PA_cnd_23:272.1	Evaṁvihāriñcāvuso, bhikkhuṁ rūpā adhibhaṁsu, na bhikkhu rūpe adhibhosi;	272	
PA_cnd_23:272.2	saddā bhikkhuṁ adhibhaṁsu, na bhikkhu sadde adhibhosi;	272	
PA_cnd_23:272.3	gandhā bhikkhuṁ adhibhaṁsu, na bhikkhu gandhe adhibhosi;	272	
PA_cnd_23:272.4	rasā bhikkhuṁ adhibhaṁsu, na bhikkhu rase adhibhosi;	272	
PA_cnd_23:272.5	phoṭṭhabbā bhikkhuṁ adhibhaṁsu, na bhikkhu phoṭṭhabbe adhibhosi;	272	
PA_cnd_23:272.6	dhammā bhikkhuṁ adhibhaṁsu, na bhikkhu dhamme adhibhosi.	272	
PA_cnd_23:272.7_0	Ayaṁ vuccatāvuso, bhikkhu rūpādhibhūto saddādhibhūto gandhādhibhūto rasādhibhūto	272	
PA_cnd_23:272.7_1	phoṭṭhabbādhibhūto dhammādhibhūto adhibhū anadhibhūto adhibhaṁsu naṁ pāpakā akusalā	272	
PA_cnd_23:272.7_2	dhammā saṅkilesikā ponobhavikā sadarā dukkhavipākā āyatiṁ jātijarāmaraṇiyā.	272	
PA_cnd_23:272.8	Evaṁ kho, āvuso, avassuto hoti.	272	
PA_cnd_23:273.1	Kathañcāvuso, anavassuto hoti?	273	
PA_cnd_23:273.2	Idhāvuso, bhikkhu cakkhunā rūpaṁ disvā piyarūpe rūpe nādhimuccati, appiyarūpe rūpe na byāpajjati, upaṭṭhitakāyassati ca viharati appamāṇacetaso.	273	
PA_cnd_23:273.3	Tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti;	273	
PA_cnd_23:273.4	sotena saddaṁ sutvā …pe…	273	
PA_cnd_23:273.5	manasā dhammaṁ viññāya piyarūpe dhamme nādhimuccati, appiyarūpe dhamme na byāpajjati, upaṭṭhitakāyassati ca viharati appamāṇacetaso.	273	
PA_cnd_23:273.6	Tañca cetovimuttiṁ paññāvimuttiṁ yathābhūtaṁ pajānāti, yatthassa te uppannā pāpakā akusalā dhammā aparisesā nirujjhanti.	273	
PA_cnd_23:273.7	Ayaṁ vuccatāvuso, bhikkhu anavassuto cakkhuviññeyyesu rūpesu …pe…	273	
PA_cnd_23:273.8	anavassuto manoviññeyyesu dhammesu.	273	
PA_cnd_23:273.9	Evaṁvihāriñcāvuso, bhikkhuṁ cakkhuto cepi naṁ māro upasaṅkamati, neva labhetha māro otāraṁ, na labhetha māro ārammaṇaṁ;	273	
PA_cnd_23:273.10	sotato cepi naṁ …pe…	273	
PA_cnd_23:273.11	manato cepi naṁ māro upasaṅkamati, neva labhetha māro otāraṁ, na labhetha māro ārammaṇaṁ.	273	
PA_cnd_23:274.1_0	Seyyathāpi, āvuso, kūṭāgārā vā kūṭāgārasālā vā bahalamattikā addāvalepanā puratthimāya	274	
PA_cnd_23:274.1_1	cepi naṁ disāya puriso ādittāya tiṇukkāya upasaṅkameyya, neva labhetha aggi otāraṁ,	274	
PA_cnd_23:274.1_2	na labhetha aggi ārammaṇaṁ;	274	
PA_cnd_23:274.2	pacchimāya cepi naṁ disāya …	274	
PA_cnd_23:274.3	uttarāya cepi naṁ disāya …	274	
PA_cnd_23:274.4	dakkhiṇāya cepi naṁ disāya …	274	
PA_cnd_23:274.5	heṭṭhimato cepi naṁ disāya …	274	
PA_cnd_23:274.6	uparimato cepi naṁ disāya …	274	
PA_cnd_23:274.7	yato kutoci cepi naṁ puriso ādittāya tiṇukkāya upasaṅkameyya, neva labhetha aggi otāraṁ na labhetha aggi ārammaṇaṁ.	274	
PA_cnd_23:274.8	Evameva kho, āvuso, evaṁvihāriṁ bhikkhuṁ cakkhuto cepi naṁ māro upasaṅkamati, neva labhetha māro otāraṁ na labhetha māro ārammaṇaṁ;	274	
PA_cnd_23:274.9	sotato cepi naṁ …pe…	274	
PA_cnd_23:274.10	manato cepi naṁ māro upasaṅkamati neva labhetha māro otāraṁ na labhetha māro ārammaṇaṁ.	274	
PA_cnd_23:275.1	Evaṁvihārī cāvuso, bhikkhu rūpe adhibhosi, na rūpā bhikkhuṁ adhibhaṁsu;	275	
PA_cnd_23:275.2	sadde bhikkhu adhibhosi, na saddā bhikkhuṁ adhibhaṁsu;	275	
PA_cnd_23:275.3	gandhe bhikkhu adhibhosi, na gandhā bhikkhuṁ adhibhaṁsu;	275	
PA_cnd_23:275.4	rase bhikkhu adhibhosi, na rasā bhikkhuṁ adhibhaṁsu;	275	
PA_cnd_23:275.5	phoṭṭhabbe bhikkhu adhibhosi, na phoṭṭhabbā bhikkhuṁ adhibhaṁsu;	275	
PA_cnd_23:275.6	dhamme bhikkhu adhibhosi, na dhammā bhikkhuṁ adhibhaṁsu.	275	
PA_cnd_23:275.7	Ayaṁ vuccatāvuso, bhikkhu rūpādhibhū saddādhibhū gandhādhibhū rasādhibhū phoṭṭhabbādhibhū dhammādhibhū adhibhū anadhibhūto.	275	
PA_cnd_23:275.8	Adhibhosi te pāpake akusale dhamme saṅkilesike ponobhavike sadare dukkhavipāke āyatiṁ jātijarāmaraṇiye.	275	
PA_cnd_23:275.9	Evaṁ kho, āvuso, anavassuto hotī”ti—	275	
PA_cnd_23:275.10	anavassuto.	275	
PA_cnd_23:276.1	Apariḍayhamānoti rāgajena pariḷāhena apariḍayhamāno, dosajena pariḷāhena apariḍayhamāno, mohajena pariḷāhena apariḍayhamānoti—	276	
PA_cnd_23:276.2	anavassuto apariḍayhamāno, eko care khaggavisāṇakappo.	276	
PA_cnd_23:276.3	Tenāha so paccekasambuddho—	276	
PA_cnd_23:277.1	“Okkhittacakkhu na ca pādalolo,	277	
PA_cnd_23:277.2	Guttindriyo rakkhitamānasāno;	277	
PA_cnd_23:277.3	Anavassuto apariḍayhamāno,	277	
PA_cnd_23:277.4	Eko care khaggavisāṇakappo”ti.	277	
PA_cnd_23:278.1	Ohārayitvā gihibyañjanāni,	278	
PA_cnd_23:278.2	Sañchannapatto yathā pārichattako;	278	
PA_cnd_23:278.3	Kāsāyavattho abhinikkhamitvā,	278	
PA_cnd_23:278.4	Eko care khaggavisāṇakappo.	278	
PA_cnd_23:279.1	Ohārayitvā gihibyañjanānīti gihibyañjanāni vuccanti kesā ca massū ca …pe…	279	
PA_cnd_23:279.2	dīghadasāni iti vā.	279	
PA_cnd_23:279.3	Ohārayitvā gihibyañjanānīti gihibyañjanāni oropayitvā samoropayitvā nikkhipitvā paṭippassambhitvāti—	279	
PA_cnd_23:279.4	ohārayitvā gihibyañjanāni.	279	
PA_cnd_23:280.1	Sañchannapatto yathā pārichattakoti yathā so pārichattako koviḷāro bahalapattapalāso sandacchāyo, evameva so paccekasambuddho paripuṇṇapattacīvaradharoti—	280	
PA_cnd_23:280.2	sañchannapatto yathā pārichattako.	280	
PA_cnd_23:281.1_0	Kāsāyavattho abhinikkhamitvāti so paccekasambuddho sabbaṁ gharāvāsapalibodhaṁ chinditvā	281	
PA_cnd_23:281.1_1	puttadārapalibodhaṁ chinditvā ñātipalibodhaṁ chinditvā mittāmaccapalibodhaṁ chinditvā	281	
PA_cnd_23:281.1_2	sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā	281	
PA_cnd_23:281.1_3	anagāriyaṁ pabbajitvā akiñcanabhāvaṁ upagantvā eko carati viharati iriyati vatteti	281	
PA_cnd_23:281.1_4	pāleti yapeti yāpetīti—	281	
PA_cnd_23:281.2	kāsāyavattho abhinikkhamitvā, eko care khaggavisāṇakappo.	281	
PA_cnd_23:281.3	Tenāha so paccekasambuddho—	281	
PA_cnd_23:282.1	“Ohārayitvā gihibyañjanāni,	282	
PA_cnd_23:282.2	Sañchannapatto yathā pārichattako;	282	
PA_cnd_23:282.3	Kāsāyavattho abhinikkhamitvā,	282	
PA_cnd_23:282.4	Eko care khaggavisāṇakappo”ti.	282	
PA_cnd_23:282.5	Tatiyo vaggo.	282	
PA_cnd_23:283.0	4. Catutthavagga	283	
PA_cnd_23:283.1	Rasesu gedhaṁ akaraṁ alolo,	283	
PA_cnd_23:283.2	Anaññaposī sapadānacārī;	283	
PA_cnd_23:283.3	Kule kule appaṭibaddhacitto,	283	
PA_cnd_23:283.4	Eko care khaggavisāṇakappo.	283	
PA_cnd_23:284.1	Rasesu gedhaṁ akaraṁ aloloti.	284	
PA_cnd_23:284.2	Rasoti mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ.	284	
PA_cnd_23:284.3	Santeke samaṇabrāhmaṇā rasagiddhā.	284	
PA_cnd_23:284.4	Te jivhaggena rasaggāni pariyesantā āhiṇḍanti.	284	
PA_cnd_23:284.5	Te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti;	284	
PA_cnd_23:284.6	madhuraṁ labhitvā amadhuraṁ pariyesanti, amadhuraṁ labhitvā madhuraṁ pariyesanti;	284	
PA_cnd_23:284.7	tittakaṁ labhitvā atittakaṁ pariyesanti, atittakaṁ labhitvā tittakaṁ pariyesanti;	284	
PA_cnd_23:284.8	kaṭukaṁ labhitvā akuṭakaṁ pariyesanti, akuṭakaṁ labhitvā kaṭukaṁ pariyesanti;	284	
PA_cnd_23:284.9	loṇikaṁ labhitvā aloṇikaṁ pariyesanti, aloṇikaṁ labhitvā loṇikaṁ pariyesanti;	284	
PA_cnd_23:284.10	khārikaṁ labhitvā akhārikaṁ pariyesanti, akhārikaṁ labhitvā khārikaṁ pariyesanti;	284	
PA_cnd_23:284.11	kasāvaṁ labhitvā akasāvaṁ pariyesanti, akasāvaṁ labhitvā kasāvaṁ pariyesanti;	284	
PA_cnd_23:284.12	lambikaṁ labhitvā alambikaṁ pariyesanti, alambikaṁ labhitvā lambikaṁ pariyesanti;	284	
PA_cnd_23:284.13	sāduṁ labhitvā asāduṁ pariyesanti, asāduṁ labhitvā sāduṁ pariyesanti;	284	
PA_cnd_23:284.14	sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti.	284	
PA_cnd_23:284.15	Te yaṁ yaṁ labhanti tena tena na tussanti, aparāparaṁ pariyesanti.	284	
PA_cnd_23:284.16	Manāpikesu rasesu rattā giddhā gathitā mucchitā ajjhosannā laggā laggitā palibuddhā.	284	
PA_cnd_23:284.17	Sā rasataṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	284	
PA_cnd_23:284.18	Tasmā so paccekasambuddho paṭisaṅkhā yoniso āhāraṁ āhāreti—	284	
PA_cnd_23:284.19	“neva davāya na madāya na maṇḍanāya na vibhūsanāya;	284	
PA_cnd_23:284.20	yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.	284	
PA_cnd_23:284.21	Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro cā”ti.	284	
PA_cnd_23:285.1_0	Yathā vaṇaṁ ālimpeyya yāvadeva āruhaṇatthāya, yathā vā akkhaṁ abbhañjeyya yāvadeva	285	
PA_cnd_23:285.1_1	bhārassa nittharaṇatthāya, yathā puttamaṁsaṁ āhāraṁ āhareyya yāvadeva kantārassa nittharaṇatthāya;	285	
PA_cnd_23:285.2	evameva so paccekasambuddho paṭisaṅkhā yoniso āhāraṁ āhāreti—	285	
PA_cnd_23:285.3	“neva davāya na madāya na maṇḍanāya na vibhūsanāya;	285	
PA_cnd_23:285.4	yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.	285	
PA_cnd_23:285.5	Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro cā”ti.	285	
PA_cnd_23:285.6	Rasataṇhāya ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—	285	
PA_cnd_23:285.7	rasesu gedhaṁ akaraṁ.	285	
PA_cnd_23:286.1	Aloloti loluppaṁ vuccati taṇhā.	286	
PA_cnd_23:286.2	Yo rāgo sārāgo …pe… abhijjhā lobho akusalamūlaṁ.	286	
PA_cnd_23:286.3	Sā loluppā taṇhā tassa paccekasambuddhassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	286	
PA_cnd_23:286.4	Tasmā paccekasambuddho aloloti—	286	
PA_cnd_23:286.5	rasesu gedhaṁ akaraṁ alolo.	286	
PA_cnd_23:287.1	Anaññaposī sapadānacārīti	287	
PA_cnd_23:287.2	anaññaposīti so paccekasambuddho attānaññeva poseti, na paranti.	287	
PA_cnd_23:288.1	Anaññaposimaññātaṁ,	288	
PA_cnd_23:288.2	dantaṁ sāre patiṭṭhitaṁ;	288	
PA_cnd_23:288.3	Khīṇāsavaṁ vantadosaṁ,	288	
PA_cnd_23:288.4	tamahaṁ brūmi brāhmaṇanti.	288	
PA_cnd_23:289.1_0	Anaññaposī sapadānacārīti so paccekasambuddho pubbaṇhasamayaṁ nivāsetvā pattacīvaramādāya	289	
PA_cnd_23:289.1_1	gāmaṁ vā nigamaṁ vā piṇḍāya pavisati rakkhiteneva kāyena rakkhitāya vācāya rakkhitena	289	
PA_cnd_23:289.1_2	cittena upaṭṭhitāya satiyā saṁvutehi indriyehi.	289	
PA_cnd_23:289.2	Okkhittacakkhu iriyāpathasampanno kulā kulaṁ anatikkamanto piṇḍāya caratīti—	289	
PA_cnd_23:289.3	anaññaposī sapadānacārī.	289	
PA_cnd_23:290.1	Kule kule appaṭibaddhacittoti dvīhi kāraṇehi paṭibaddhacitto hoti—	290	
PA_cnd_23:290.2	attānaṁ vā nīcaṁ ṭhapento paraṁ uccaṁ ṭhapento paṭibaddhacitto hoti, attānaṁ vā uccaṁ ṭhapento paraṁ nīcaṁ ṭhapento paṭibaddhacitto hoti.	290	
PA_cnd_23:290.3	Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti?	290	
PA_cnd_23:290.4	“Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ.	290	
PA_cnd_23:290.5	Yampi me aññe dātuṁ vā kātuṁ vā maññanti tumhe nissāya tumhe passantā.	290	
PA_cnd_23:290.6	Yampi me porāṇaṁ mātāpettikaṁ nāmagottaṁ tampi me antarahitaṁ tumhehi ahaṁ ñāyāmi—	290	
PA_cnd_23:290.7	‘asukassa kulupako, asukāya kulupako’”ti.	290	
PA_cnd_23:290.8	Evaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto hoti.	290	
PA_cnd_23:291.1	Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti?	291	
PA_cnd_23:291.2_0	“Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā dhammaṁ saraṇaṁ	291	
PA_cnd_23:291.2_1	gatā saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā	291	
PA_cnd_23:291.2_2	paṭiviratā, musāvādā paṭiviratā, surāmerayamajjapamādaṭṭhānā paṭiviratā, tumhākaṁ	291	
PA_cnd_23:291.2_3	ahaṁ uddesaṁ demi paripucchaṁ demi uposathaṁ ācikkhāmi navakammaṁ adhiṭṭhāmi;	291	
PA_cnd_23:291.3	atha ca pana tumhe maṁ ujjhitvā aññe sakkarotha garuṁ karotha mānetha pūjethā”ti.	291	
PA_cnd_23:291.4	Evaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto hoti.	291	
PA_cnd_23:292.1_0	Kule kule appaṭibaddhacittoti so paccekasambuddho kulapalibodhena appaṭibaddhacitto	292	
PA_cnd_23:292.1_1	hoti, gaṇapalibodhena appaṭibaddhacitto hoti, āvāsapalibodhena appaṭibaddhacitto	292	
PA_cnd_23:292.1_2	hoti, cīvarapalibodhena appaṭibaddhacitto hoti, piṇḍapātapalibodhena appaṭibaddhacitto	292	
PA_cnd_23:292.1_3	hoti, senāsanapalibodhena appaṭibaddhacitto hoti, gilānapaccayabhesajjaparikkhārapalibodhena	292	
PA_cnd_23:292.1_4	appaṭibaddhacitto hotīti—	292	
PA_cnd_23:292.2	kule kule appaṭibaddhacitto hoti, eko care khaggavisāṇakappo.	292	
PA_cnd_23:292.3	Tenāha so paccekasambuddho—	292	
PA_cnd_23:293.1	“Rasesu gedhaṁ akaraṁ alolo,	293	
PA_cnd_23:293.2	Anaññaposī sapadānacārī;	293	
PA_cnd_23:293.3	Kule kule appaṭibaddhacitto,	293	
PA_cnd_23:293.4	Eko care khaggavisāṇakappo”ti.	293	
PA_cnd_23:294.1	Pahāya pañcāvaraṇāni cetaso,	294	
PA_cnd_23:294.2	Upakkilese byapanujja sabbe;	294	
PA_cnd_23:294.3	Anissito chetva sinehadosaṁ,	294	
PA_cnd_23:294.4	Eko care khaggavisāṇakappo.	294	
PA_cnd_23:295.1	Pahāya pañcāvaraṇāni cetasoti so paccekasambuddho kāmacchandanīvaraṇaṁ pahāya pajahitvā vinodetvā byantīkaritvā anabhāvaṁ gametvā, byāpādanīvaraṇaṁ …	295	
PA_cnd_23:295.2	thinamiddhanīvaraṇaṁ …	295	
PA_cnd_23:295.3	uddhaccakukkuccanīvaraṇaṁ …	295	
PA_cnd_23:295.4_0	vicikicchānīvaraṇaṁ pahāya pajahitvā vinodetvā byantīkaritvā anabhāvaṁ gametvā vivicceva	295	
PA_cnd_23:295.4_1	kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ	295	
PA_cnd_23:295.4_2	jhānaṁ upasampajja viharatīti—	295	
PA_cnd_23:295.5	pahāya pañcāvaraṇāni cetaso.	295	
PA_cnd_23:296.1	Upakkilese byapanujja sabbeti rāgo cittassa upakkileso, doso cittassa upakkileso, moho cittassa upakkileso, kodho … upanāho …pe… sabbākusalābhisaṅkhārā cittassa upakkilesā.	296	
PA_cnd_23:296.2	Upakkilese byapanujja sabbeti sabbe cittassa upakkilese byapanujja panuditvā pajahitvā vinodetvā byantīkaritvā anabhāvaṁ gametvāti—	296	
PA_cnd_23:296.3	upakkilese byapanujja sabbe.	296	
PA_cnd_23:297.1	Anissito chetva sinehadosanti.	297	
PA_cnd_23:297.2	Anissitoti dve nissayā—	297	
PA_cnd_23:297.3	taṇhānissayo ca diṭṭhinissayo ca …pe…	297	
PA_cnd_23:297.4	ayaṁ taṇhānissayo …pe…	297	
PA_cnd_23:297.5	ayaṁ diṭṭhinissayo.	297	
PA_cnd_23:297.6	Sinehoti dve snehā—	297	
PA_cnd_23:297.7	taṇhāsneho ca diṭṭhisneho ca …pe…	297	
PA_cnd_23:297.8	ayaṁ taṇhāsneho …pe…	297	
PA_cnd_23:297.9	ayaṁ diṭṭhisneho.	297	
PA_cnd_23:297.10_0	Dosoti yo cittassa āghāto paṭighāto paṭighaṁ paṭivirodho kopo pakopo sampakopo doso	297	
PA_cnd_23:297.10_1	padoso sampadoso cittassa byāpatti manopadoso kodho kujjhanā kujjhitattaṁ doso dussanā	297	
PA_cnd_23:297.10_2	dussitattaṁ byāpatti byāpajjanā byāpajjitattaṁ caṇḍikkaṁ asuropo anattamanatā cittassa.	297	
PA_cnd_23:297.11_0	Anissito chetva sinehadosanti so paccekasambuddho taṇhāsnehañca diṭṭhisnehañca dosañca	297	
PA_cnd_23:297.11_1	chetvā ucchinditvā samucchinditvā pajahitvā vinodetvā byantīkaritvā anabhāvaṁ gametvā cakkhuṁ anissito,	297	
PA_cnd_23:297.12	sotaṁ anissito …pe…	297	
PA_cnd_23:297.13	diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—	297	
PA_cnd_23:297.14	anissito chetva sinehadosaṁ, eko care khaggavisāṇakappo.	297	
PA_cnd_23:297.15	Tenāha so paccekasambuddho—	297	
PA_cnd_23:298.1	“Pahāya pañcāvaraṇāni cetaso,	298	
PA_cnd_23:298.2	Upakkilese byapanujja sabbe;	298	
PA_cnd_23:298.3	Anissito chetva sinehadosaṁ,	298	
PA_cnd_23:298.4	Eko care khaggavisāṇakappo”ti.	298	
PA_cnd_23:299.1	Vipiṭṭhikatvāna sukhaṁ dukhañca,	299	
PA_cnd_23:299.2	Pubbeva ca somanassadomanassaṁ;	299	
PA_cnd_23:299.3	Laddhānupekkhaṁ samathaṁ visuddhaṁ,	299	
PA_cnd_23:299.4	Eko care khaggavisāṇakappo.	299	
PA_cnd_23:300.1_0	Vipiṭṭhikatvāna sukhaṁ dukhañca, pubbeva ca somanassadomanassanti so paccekasambuddho	300	
PA_cnd_23:300.1_1	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ	300	
PA_cnd_23:300.1_2	upekkhāsatipārisuddhiṁ catutthaṁ jhānaṁ upasampajja viharatīti—	300	
PA_cnd_23:300.2	vipiṭṭhikatvāna sukhaṁ dukhañca, pubbeva ca somanassadomanassaṁ.	300	
PA_cnd_23:301.1	Laddhānupekkhaṁ samathaṁ visuddhanti.	301	
PA_cnd_23:301.2	Upekkhāti yā catutthajjhāne upekkhā upekkhanā ajjhupekkhanā cittasamatā cittappassaddhatā majjhattatā cittassa.	301	
PA_cnd_23:301.3	Samathoti yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi;	301	
PA_cnd_23:301.4	catutthajjhāne upekkhā ca samatho ca suddhā honti visuddhā pariyodātā anaṅgaṇā vigatūpakkilesā mudubhūtā kammaniyā ṭhitā āneñjappattā.	301	
PA_cnd_23:301.5	Laddhānupekkhaṁ samathaṁ visuddhanti catutthajjhānaṁ upekkhañca samathañca laddhā labhitvā vinditvā paṭilabhitvāti—	301	
PA_cnd_23:301.6	laddhānupekkhaṁ samathaṁ visuddhaṁ, eko care khaggavisāṇakappo.	301	
PA_cnd_23:301.7	Tenāha so paccekasambuddho—	301	
PA_cnd_23:302.1	“Vipiṭṭhikatvāna sukhaṁ dukhañca,	302	
PA_cnd_23:302.2	Pubbeva ca somanassadomanassaṁ;	302	
PA_cnd_23:302.3	Laddhānupekkhaṁ samathaṁ visuddhaṁ,	302	
PA_cnd_23:302.4	Eko care khaggavisāṇakappo”ti.	302	
PA_cnd_23:303.1	Āraddhaviriyo paramatthapattiyā,	303	
PA_cnd_23:303.2	Alīnacitto akusītavutti;	303	
PA_cnd_23:303.3	Daḷhanikkamo thāmabalūpapanno,	303	
PA_cnd_23:303.4	Eko care khaggavisāṇakappo.	303	
PA_cnd_23:304.1	Āraddhaviriyo paramatthapattiyāti paramatthaṁ vuccati amataṁ nibbānaṁ.	304	
PA_cnd_23:304.2	Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	304	
PA_cnd_23:304.3_0	Paramatthassa pattiyā lābhāya paṭilābhāya adhigamāya phassanāya sacchikiriyāya āraddhavīriyo	304	
PA_cnd_23:304.3_1	viharati akusalānaṁ dhammānaṁ pahānāya kusalānaṁ dhammānaṁ sampadāya thāmavā daḷhaparakkamo	304	
PA_cnd_23:304.3_2	anikkhittadhuro kusalesu dhammesūti—	304	
PA_cnd_23:304.4	āraddhaviriyo paramatthapattiyā.	304	
PA_cnd_23:305.1_0	Alīnacitto akusītavuttīti so paccekasambuddho anuppannānaṁ pāpakānaṁ akusalānaṁ dhammānaṁ	305	
PA_cnd_23:305.1_1	anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati, uppannānaṁ	305	
PA_cnd_23:305.1_2	pāpakānaṁ akusalānaṁ dhammānaṁ pahānāya …pe…	305	
PA_cnd_23:305.2	anuppannānaṁ kusalānaṁ dhammānaṁ uppādāya …pe…	305	
PA_cnd_23:305.3	uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahatīti—	305	
PA_cnd_23:305.4	evaṁ alīnacitto akusītavutti.	305	
PA_cnd_23:306.1_0	Atha vā “kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ,	306	
PA_cnd_23:306.1_1	yaṁ taṁ purisathāmena purisabalena purisavīriyena purisaparakkamena pattabbaṁ na	306	
PA_cnd_23:306.1_2	taṁ apāpuṇitvā vīriyassa saṇṭhānaṁ bhavissatī”ti cittaṁ paggaṇhāti padahati.	306	
PA_cnd_23:306.2	Evampi alīnacitto akusītavutti.	306	
PA_cnd_23:307.1	Nāsissaṁ na pivissāmi,	307	
PA_cnd_23:307.2	vihārato na nikkhame;	307	
PA_cnd_23:307.3	Napi passaṁ nipātessaṁ,	307	
PA_cnd_23:307.4	taṇhāsalle anūhateti.	307	
PA_cnd_23:308.1	Cittaṁ paggaṇhāti padahati.	308	
PA_cnd_23:308.2	Evampi alīnacitto akusītavutti.	308	
PA_cnd_23:309.1	“Na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati.	309	
PA_cnd_23:309.2	Evampi alīnacitto akusītavutti.	309	
PA_cnd_23:310.1	“Na tāvāhaṁ imamhā āsanā vuṭṭhahissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati.	310	
PA_cnd_23:310.2	Evampi alīnacitto akusītavutti.	310	
PA_cnd_23:311.1	“Na tāvāhaṁ imamhā caṅkamā orohissāmi …pe…	311	
PA_cnd_23:311.2	vihārā nikkhamissāmi …	311	
PA_cnd_23:311.3	aḍḍhayogā nikkhamissāmi …	311	
PA_cnd_23:311.4	pāsādā nikkhamissāmi …	311	
PA_cnd_23:311.5	hammiyā nikkhamissāmi …	311	
PA_cnd_23:311.6	guhāya nikkhamissāmi …	311	
PA_cnd_23:311.7	leṇā nikkhamissāmi …	311	
PA_cnd_23:311.8	kuṭiyā nikkhamissāmi …	311	
PA_cnd_23:311.9	kūṭāgārā nikkhamissāmi …	311	
PA_cnd_23:311.10	aṭṭā nikkhamissāmi …	311	
PA_cnd_23:311.11	māḷā nikkhamissāmi …	311	
PA_cnd_23:311.12	uddaṇḍā nikkhamissāmi …	311	
PA_cnd_23:311.13	upaṭṭhānasālāya nikkhamissāmi …	311	
PA_cnd_23:311.14	maṇḍapā nikkhamissāmi …	311	
PA_cnd_23:311.15	rukkhamūlā nikkhamissāmi yāva me na anupādāya āsavehi cittaṁ vimuccissatī”ti cittaṁ paggaṇhāti padahati.	311	
PA_cnd_23:311.16	Evampi alīnacitto akusītavutti.	311	
PA_cnd_23:312.1	“Imasmiṁyeva pubbaṇhasamaye ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti cittaṁ paggaṇhāti padahati.	312	
PA_cnd_23:312.2	Evampi alīnacitto akusītavutti.	312	
PA_cnd_23:312.3	“Imasmiṁyeva majjhanhikasamaye …pe…	312	
PA_cnd_23:312.4	sāyanhasamaye …pe…	312	
PA_cnd_23:312.5	purebhattaṁ …	312	
PA_cnd_23:312.6	pacchābhattaṁ …	312	
PA_cnd_23:312.7	purimayāmaṁ …	312	
PA_cnd_23:312.8	majjhimayāmaṁ …	312	
PA_cnd_23:312.9	pacchimayāmaṁ …	312	
PA_cnd_23:312.10	kāḷe …	312	
PA_cnd_23:312.11	juṇhe …	312	
PA_cnd_23:312.12	vasse …	312	
PA_cnd_23:312.13	hemante …	312	
PA_cnd_23:312.14	gimhe …	312	
PA_cnd_23:312.15	purime vayokhandhe …	312	
PA_cnd_23:312.16	majjhime vayokhandhe …	312	
PA_cnd_23:312.17	pacchime vayokhandhe ariyadhammaṁ āharissāmi samāharissāmi adhigacchissāmi phassayissāmi sacchikarissāmī”ti cittaṁ paggaṇhāti padahati.	312	
PA_cnd_23:312.18	Evampi alīnacitto akusītavutti.	312	
PA_cnd_23:313.1_0	Daḷhanikkamo thāmabalūpapannoti so paccekasambuddho daḷhasamādāno ahosi kusalesu	313	
PA_cnd_23:313.1_1	dhammesu avaṭṭhitasamādāno kāyasucarite vacīsucarite manosucarite dānasaṁvibhāge	313	
PA_cnd_23:313.1_2	sīlasamādāne uposathupavāse matteyyatāya petteyyatāya sāmaññatāya brahmaññatāya kulejeṭṭhāpacāyitāya	313	
PA_cnd_23:313.1_3	aññataraññataresu adhikusalesu dhammesūti—	313	
PA_cnd_23:313.2	daḷhanikkamo.	313	
PA_cnd_23:313.3	Thāmabalūpapannoti so paccekasambuddho thāmena ca balena ca vīriyena ca parakkamena ca paññāya ca upeto hoti samupeto upāgato samupāgato upapanno samupapanno samannāgatoti—	313	
PA_cnd_23:313.4	daḷhanikkamo thāmabalūpapanno, eko care khaggavisāṇakappo.	313	
PA_cnd_23:313.5	Tenāha so paccekasambuddho—	313	
PA_cnd_23:314.1	“Āraddhaviriyo paramatthapattiyā,	314	
PA_cnd_23:314.2	Alīnacitto akusītavutti;	314	
PA_cnd_23:314.3	Daḷhanikkamo thāmabalūpapanno,	314	
PA_cnd_23:314.4	Eko care khaggavisāṇakappo”ti.	314	
PA_cnd_23:315.1	Paṭisallānaṁ jhānamariñcamāno,	315	
PA_cnd_23:315.2	Dhammesu niccaṁ anudhammacārī;	315	
PA_cnd_23:315.3	Ādīnavaṁ sammasitā bhavesu,	315	
PA_cnd_23:315.4	Eko care khaggavisāṇakappo.	315	
PA_cnd_23:316.1_0	Paṭisallānaṁ jhānamariñcamānoti so paccekasambuddho paṭisallānārāmo hoti paṭisallānarato	316	
PA_cnd_23:316.1_1	ajjhattaṁ cetosamathamanuyutto anirākatajjhāno vipassanāya samannāgato brūhetā suññāgāraṁ	316	
PA_cnd_23:316.1_2	jhāyī jhānarato ekattamanuyutto sadatthagarukoti paṭisallānaṁ.	316	
PA_cnd_23:316.2	Jhānamariñcamānoti so paccekasambuddho dvīhi kāraṇehi jhānaṁ na riñcati—	316	
PA_cnd_23:316.3	anuppannassa vā paṭhamassa jhānassa uppādāya yutto payutto saṁyutto āyutto samāyutto, anuppannassa vā dutiyassa jhānassa …pe…	316	
PA_cnd_23:316.4	anuppannassa vā tatiyassa jhānassa …	316	
PA_cnd_23:316.5	anuppannassa vā catutthassa jhānassa uppādāya yutto payutto saṁyutto āyutto samāyuttoti—	316	
PA_cnd_23:316.6	evampi jhānaṁ na riñcati.	316	
PA_cnd_23:317.1	Atha vā uppannaṁ vā paṭhamaṁ jhānaṁ āsevati bhāveti bahulīkaroti, uppannaṁ vā dutiyaṁ jhānaṁ …pe…	317	
PA_cnd_23:317.2	uppannaṁ vā tatiyaṁ jhānaṁ …	317	
PA_cnd_23:317.3	uppannaṁ vā catutthaṁ jhānaṁ āsevati bhāveti bahulīkaroti.	317	
PA_cnd_23:317.4	Evampi jhānaṁ na riñcatīti—	317	
PA_cnd_23:317.5	paṭisallānaṁ jhānamariñcamāno.	317	
PA_cnd_23:318.1	Dhammesu niccaṁ anudhammacārīti dhammā vuccanti cattāro satipaṭṭhānā …pe…	318	
PA_cnd_23:318.2	ariyo aṭṭhaṅgiko maggo.	318	
PA_cnd_23:318.3	Katame anudhammā?	318	
PA_cnd_23:318.4	Sammāpaṭipadā apaccanīkapaṭipadā anvatthapaṭipadā dhammānudhammapaṭipadā sīlesu paripūrakāritā indriyesu guttadvāratā bhojane mattaññutā jāgariyānuyogo satisampajaññaṁ—	318	
PA_cnd_23:318.5	ime vuccanti anudhammā.	318	
PA_cnd_23:318.6	Dhammesu niccaṁ anudhammacārīti dhammesu niccakālaṁ dhuvakālaṁ satataṁ samitaṁ avokiṇṇaṁ poṅkhānupoṅkhaṁ udakūmikajātaṁ	318	
PA_cnd_23:319.1_0	Avīcisantatisahitaṁ phassitaṁ purebhattaṁ pacchābhattaṁ purimayāmaṁ majjhimayāmaṁ	319	
PA_cnd_23:319.1_1	pacchimayāmaṁ kāḷe juṇhe vasse hemante gimhe purime vayokhandhe majjhime vayokhandhe	319	
PA_cnd_23:319.1_2	pacchime vayokhandhe carati viharati iriyati vatteti pāleti yapeti yāpetīti—	319	
PA_cnd_23:319.2	dhammesu niccaṁ anudhammacārī.	319	
PA_cnd_23:320.1	Ādīnavaṁ sammasitā bhavesūti “sabbe saṅkhārā aniccā”ti ādīnavaṁ sammasitā bhavesu,	320	
PA_cnd_23:320.2	“sabbe saṅkhārā dukkhā”ti …pe…	320	
PA_cnd_23:320.3	“sabbe dhammā anattā”ti …pe…	320	
PA_cnd_23:320.4	“yaṁ kiñci samudayadhammaṁ, sabbaṁ taṁ nirodhadhamman”ti ādīnavaṁ sammasitā bhavesūti—	320	
PA_cnd_23:320.5	ādīnavaṁ sammasitā bhavesu, eko care khaggavisāṇakappo.	320	
PA_cnd_23:320.6	Tenāha so paccekasambuddho—	320	
PA_cnd_23:321.1	“Paṭisallānaṁ jhānamariñcamāno,	321	
PA_cnd_23:321.2	Dhammesu niccaṁ anudhammacārī;	321	
PA_cnd_23:321.3	Ādīnavaṁ sammasitā bhavesu,	321	
PA_cnd_23:321.4	Eko care khaggavisāṇakappo”ti.	321	
PA_cnd_23:322.1	Taṇhakkhayaṁ patthayamappamatto,	322	
PA_cnd_23:322.2	Aneḷamūgo sutavā satīmā;	322	
PA_cnd_23:322.3	Saṅkhātadhammo niyato padhānavā,	322	
PA_cnd_23:322.4	Eko care khaggavisāṇakappo.	322	
PA_cnd_23:323.1	Taṇhakkhayaṁ patthayamappamattoti.	323	
PA_cnd_23:323.2	Taṇhāti rūpataṇhā …pe… dhammataṇhā.	323	
PA_cnd_23:323.3_0	Taṇhakkhayanti rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ	323	
PA_cnd_23:323.3_1	bhavakkhayaṁ saṁsārakkhayaṁ vaṭṭakkhayaṁ patthayanto icchanto sādiyanto pihayanto abhijappantoti—	323	
PA_cnd_23:323.4	taṇhakkhayaṁ patthayaṁ.	323	
PA_cnd_23:323.5	Appamattoti so paccekasambuddho sakkaccakārī sātaccakārī …pe… appamādo kusalesu dhammesūti—	323	
PA_cnd_23:323.6	taṇhakkhayaṁ patthayamappamatto.	323	
PA_cnd_23:324.1	Aneḷamūgo sutavā satīmāti.	324	
PA_cnd_23:324.2	Aneḷamūgoti so paccekasambuddho paṇḍito paññavā buddhimā ñāṇī vibhāvī medhāvī.	324	
PA_cnd_23:324.3	Sutavāti so paccekasambuddho bahussuto hoti sutadharo sutasannicayo.	324	
PA_cnd_23:324.4_0	Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ	324	
PA_cnd_23:324.4_1	parisuddhaṁ brahmacariyaṁ abhivadanti, tathārūpāssa dhammā bahussutā honti dhātā	324	
PA_cnd_23:324.4_2	vacasā paricitā manasānupekkhitā diṭṭhiyā suppaṭividdhā.	324	
PA_cnd_23:324.5	Satīmāti so paccekasambuddho satimā hoti paramena satinepakkena samannāgatattā cirakatampi cirabhāsitampi saritā anussaritāti—	324	
PA_cnd_23:324.6	aneḷamūgo sutavā satīmā.	324	
PA_cnd_23:325.1	Saṅkhātadhammo niyato padhānavāti saṅkhātadhammo vuccati ñāṇaṁ.	325	
PA_cnd_23:325.2	Yā paññā pajānanā …pe… amoho dhammavicayo sammādiṭṭhi.	325	
PA_cnd_23:325.3	Saṅkhātadhammoti so paccekasambuddho saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo “sabbe saṅkhārā aniccā”ti saṅkhātadhammo …pe…	325	
PA_cnd_23:325.4	“yaṁ kiñci samudayadhammaṁ sabbaṁ taṁ nirodhadhamman”ti saṅkhātadhammo ñātadhammo tulitadhammo tīritadhammo vibhūtadhammo vibhāvitadhammo.	325	
PA_cnd_23:325.5_0	Atha vā tassa paccekasambuddhassa ca khandhā saṅkhittā dhātuyo saṅkhittā āyatanāni	325	
PA_cnd_23:325.5_1	saṅkhittāni gatiyo saṅkhittā upapattiyo saṅkhittā paṭisandhiyo saṅkhittā bhavā saṅkhittā	325	
PA_cnd_23:325.5_2	saṁsārā saṅkhittā vaṭṭā saṅkhittā.	325	
PA_cnd_23:325.6_0	Atha vā so paccekasambuddho khandhapariyante ṭhito dhātupariyante ṭhito āyatanapariyante	325	
PA_cnd_23:325.6_1	ṭhito gatipariyante ṭhito upapattipariyante ṭhito paṭisandhipariyante ṭhito bhavapariyante	325	
PA_cnd_23:325.6_2	ṭhito saṁsārapariyante ṭhito vaṭṭapariyante ṭhito saṅkhārapariyante ṭhito antimabhave	325	
PA_cnd_23:325.6_3	ṭhito antimasamussaye ṭhito antimadehadharo paccekasambuddho.	325	
PA_cnd_23:326.1	Tassāyaṁ pacchimako bhavo,	326	
PA_cnd_23:326.2	carimoyaṁ samussayo;	326	
PA_cnd_23:326.3	Jātimaraṇasaṁsāro,	326	
PA_cnd_23:326.4	natthi tassa punabbhavoti.	326	
PA_cnd_23:327.1	Taṅkāraṇā paccekasambuddho saṅkhātadhammo.	327	
PA_cnd_23:327.2	Niyatoti niyāmā vuccanti cattāro ariyamaggā.	327	
PA_cnd_23:327.3	Catūhi ariyamaggehi samannāgatoti niyato.	327	
PA_cnd_23:327.4	Niyāmaṁ patto sampatto adhigato phassito sacchikato patto niyāmaṁ.	327	
PA_cnd_23:327.5	Padhānavāti padhānaṁ vuccati vīriyaṁ.	327	
PA_cnd_23:327.6_0	So cetaso vīriyārambho nikkamo parakkamo uyyāmo vāyāmo ussāho ussoḷhī thāmo dhiti	327	
PA_cnd_23:327.6_1	asithilaparakkamo anikkhittacchandatā anikkhittadhuratā dhurasampaggāho vīriyaṁ vīriyindriyaṁ	327	
PA_cnd_23:327.6_2	vīriyabalaṁ sammāvāyāmo.	327	
PA_cnd_23:327.7	So paccekasambuddho iminā padhānena upeto samupeto upāgato samupāgato upapanno samupapanno samannāgato.	327	
PA_cnd_23:327.8	Tasmā so paccekasambuddho padhānavāti—	327	
PA_cnd_23:327.9	saṅkhātadhammo niyato padhānavā, eko care khaggavisāṇakappo.	327	
PA_cnd_23:327.10	Tenāha so paccekasambuddho—	327	
PA_cnd_23:328.1	“Taṇhakkhayaṁ patthayamappamatto,	328	
PA_cnd_23:328.2	Aneḷamūgo sutavā satīmā;	328	
PA_cnd_23:328.3	Saṅkhātadhammo niyato padhānavā,	328	
PA_cnd_23:328.4	Eko care khaggavisāṇakappo”ti.	328	
PA_cnd_23:329.1	Sīhova saddesu asantasanto,	329	
PA_cnd_23:329.2	Vātova jālamhi asajjamāno;	329	
PA_cnd_23:329.3	Padumaṁva toyena alimpamāno,	329	
PA_cnd_23:329.4	Eko care khaggavisāṇakappo.	329	
PA_cnd_23:330.1_0	Sīhova saddesu asantasantoti yathā sīho migarājā saddesu asantāsī aparisantāsī anutrāsī	330	
PA_cnd_23:330.1_1	anubbiggo anussaṅkī anutrāso abhīrū acchambhī anutrāsī apalāyī, paccekasambuddhopi	330	
PA_cnd_23:330.1_2	saddesu asantāsī aparisantāsī anutrāsī anubbiggo anussaṅkī anutrāso abhīrū acchambhī	330	
PA_cnd_23:330.1_3	anutrāsī apalāyī pahīnabhayabheravo vigatalomahaṁso viharatīti—	330	
PA_cnd_23:330.2	sīhova saddesu asantasanto.	330	
PA_cnd_23:331.1	Vātova jālamhi asajjamānoti.	331	
PA_cnd_23:331.2_0	Vātoti puratthimā vātā pacchimā vātā uttarā vātā dakkhiṇā vātā sarajā vātā arajā	331	
PA_cnd_23:331.2_1	vātā sītā vātā uṇhā vātā parittā vātā adhimattā vātā verambhavātā pakkhavātā supaṇṇavātā	331	
PA_cnd_23:331.2_2	tālapaṇṇavātā vidhūpanavātā.	331	
PA_cnd_23:331.3	Jālaṁ vuccati suttajālaṁ.	331	
PA_cnd_23:331.4	Yathā vāto jālamhi na sajjati na gaṇhāti na bajjhati na palibajjhati, evameva dve jālā—	331	
PA_cnd_23:331.5	taṇhājālañca diṭṭhijālañca …pe…	331	
PA_cnd_23:331.6	idaṁ taṇhājālaṁ …pe…	331	
PA_cnd_23:331.7	idaṁ diṭṭhijālaṁ.	331	
PA_cnd_23:331.8_0	Tassa paccekasambuddhassa taṇhājālaṁ pahīnaṁ diṭṭhijālaṁ paṭinissaṭṭhaṁ, taṇhājālassa	331	
PA_cnd_23:331.8_1	pahīnattā diṭṭhijālassa paṭinissaṭṭhattā so paccekasambuddho rūpe na sajjati sadde na sajjati …pe…	331	
PA_cnd_23:331.9	diṭṭhasutamutaviññātabbesu dhammesu na sajjati na gaṇhāti na bajjhati na palibajjhati nikkhanto nissaṭo vippamutto visaññutto vimariyādikatena cetasā viharatīti—	331	
PA_cnd_23:331.10	vātova jālamhi asajjamāno.	331	
PA_cnd_23:332.1	Padumaṁva toyena alimpamānoti padumaṁ vuccati padumapupphaṁ.	332	
PA_cnd_23:332.2	Toyaṁ vuccati udakaṁ.	332	
PA_cnd_23:332.3	Yathā padumapupphaṁ toyena na limpati na palimpati na upalimpati, alittaṁ apalittaṁ anupalittaṁ, evameva dve lepā—	332	
PA_cnd_23:332.4	taṇhālepo ca diṭṭhilepo ca …pe…	332	
PA_cnd_23:332.5	ayaṁ taṇhālepo …pe…	332	
PA_cnd_23:332.6	ayaṁ diṭṭhilepo.	332	
PA_cnd_23:332.7	Tassa paccekasambuddhassa taṇhālepo pahīno, diṭṭhilepo paṭinissaṭṭho.	332	
PA_cnd_23:332.8	Taṇhālepassa pahīnattā diṭṭhilepassa paṭinisaṭṭhattā so paccekasambuddho rūpe na limpati sadde na limpati …pe…	332	
PA_cnd_23:332.9	diṭṭhasutamutaviññātabbesu dhammesu na limpati na palimpati na upalimpati, alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—	332	
PA_cnd_23:332.10	padumaṁva toyena alimpamāno, eko care khaggavisāṇakappo.	332	
PA_cnd_23:332.11	Tenāha so paccekasambuddho—	332	
PA_cnd_23:333.1	“Sīhova saddesu asantasanto,	333	
PA_cnd_23:333.2	Vātova jālamhi asajjamāno;	333	
PA_cnd_23:333.3	Padumaṁva toyena alimpamāno,	333	
PA_cnd_23:333.4	Eko care khaggavisāṇakappo”ti.	333	
PA_cnd_23:334.1	Sīho yathā dāṭhabalī pasayha,	334	
PA_cnd_23:334.2	Rājā migānaṁ abhibhuyya cārī;	334	
PA_cnd_23:334.3	Sevetha pantāni senāsanāni,	334	
PA_cnd_23:334.4	Eko care khaggavisāṇakappo.	334	
PA_cnd_23:335.1_0	Sīho yathā dāṭhabalī pasayha, rājā migānaṁ abhibhuyya cārīti yathā sīho migarājā	335	
PA_cnd_23:335.1_1	dāṭhabalī dāṭhāvudho sabbe tiracchānagate pāṇe abhibhuyya abhibhavitvā ajjhottharitvā	335	
PA_cnd_23:335.1_2	pariyādiyitvā madditvā carati viharati iriyati vatteti pāleti yapeti yāpeti, paccekasambuddhopi	335	
PA_cnd_23:335.1_3	paññābalī paññāvudho sabbapāṇabhūte puggale paññāya abhibhuyya abhibhavitvā ajjhottharitvā	335	
PA_cnd_23:335.1_4	pariyādiyitvā madditvā carati viharati iriyati vatteti pāleti yapeti yāpetīti—	335	
PA_cnd_23:335.2	sīho yathā dāṭhabalī pasayha, rājā migānaṁ abhibhuyya cārī.	335	
PA_cnd_23:336.1_0	Sevetha pantāni senāsanānīti yathā sīho migarājā araññavanamajjhogāhetvā carati viharati	336	
PA_cnd_23:336.1_1	iriyati vatteti pāleti yapeti yāpeti, paccekasambuddhopi araññavanapatthāni pantāni	336	
PA_cnd_23:336.1_2	senāsanāni paṭisevati appasaddāni appanigghosāni vijanavātāni manussarāhasseyyakāni	336	
PA_cnd_23:336.1_3	paṭisallānasāruppāni.	336	
PA_cnd_23:336.2_0	So eko gacchati eko tiṭṭhati eko nisīdati eko seyyaṁ kappeti eko gāmaṁ piṇḍāya pavisati	336	
PA_cnd_23:336.2_1	eko paṭikkamati eko raho nisīdati eko caṅkamaṁ adhiṭṭhāti eko carati viharati iriyati	336	
PA_cnd_23:336.2_2	vatteti pāleti yapeti yāpetīti—	336	
PA_cnd_23:336.3	sevetha pantāni senāsanāni, eko care khaggavisāṇakappo.	336	
PA_cnd_23:336.4	Tenāha so paccekasambuddho—	336	
PA_cnd_23:337.1	“Sīho yathā dāṭhabalī pasayha,	337	
PA_cnd_23:337.2	Rājā migānaṁ abhibhuyya cārī;	337	
PA_cnd_23:337.3	Sevetha pantāni senāsanāni,	337	
PA_cnd_23:337.4	Eko care khaggavisāṇakappo”ti.	337	
PA_cnd_23:338.1	Mettaṁ upekkhaṁ karuṇaṁ vimuttiṁ,	338	
PA_cnd_23:338.2	Āsevamāno muditañca kāle;	338	
PA_cnd_23:338.3	Sabbena lokena avirujjhamāno,	338	
PA_cnd_23:338.4	Eko care khaggavisāṇakappo.	338	
PA_cnd_23:339.1_0	Mettaṁ upekkhaṁ karuṇaṁ vimuttiṁ, āsevamāno muditañca kāleti so paccekasambuddho	339	
PA_cnd_23:339.1_1	mettāsahagatena cetasā ekaṁ disaṁ pharitvā viharati tathā dutiyaṁ … tathā tatiyaṁ	339	
PA_cnd_23:339.1_2	… tathā catutthaṁ … iti uddhamadho tiriyaṁ sabbadhi sabbattatāya sabbāvantaṁ lokaṁ	339	
PA_cnd_23:339.1_3	mettāsahagatena cetasā vipulena mahaggatena appamāṇena averena abyāpajjena pharitvā viharati;	339	
PA_cnd_23:339.2	karuṇāsahagatena cetasā …pe…	339	
PA_cnd_23:339.3	muditāsahagatena cetasā …pe…	339	
PA_cnd_23:339.4	upekkhāsahagatena cetasā vipulena mahaggatena appamāṇena averena abyāpajjena pharitvā viharatīti—	339	
PA_cnd_23:339.5	mettaṁ upekkhaṁ karuṇaṁ vimuttiṁ, āsevamāno muditañca kāle.	339	
PA_cnd_23:340.1	Sabbena lokena avirujjhamānoti mettāya bhāvitattā ye puratthimāya disāya sattā te appaṭikūlā honti, ye pacchimāya disāya sattā …pe…	340	
PA_cnd_23:340.2	ye uttarāya disāya sattā …	340	
PA_cnd_23:340.3	ye dakkhiṇāya disāya sattā …	340	
PA_cnd_23:340.4	ye puratthimāya anudisāya sattā …	340	
PA_cnd_23:340.5	ye pacchimāya anudisāya sattā …	340	
PA_cnd_23:340.6	ye uttarāya anudisāya sattā …	340	
PA_cnd_23:340.7	ye dakkhiṇāya anudisāya sattā …	340	
PA_cnd_23:340.8	ye heṭṭhimāya disāya sattā …	340	
PA_cnd_23:340.9	ye uparimāya disāya sattā …	340	
PA_cnd_23:340.10	ye dasasu disāsu sattā te appaṭikūlā honti.	340	
PA_cnd_23:340.11	Karuṇāya bhāvitattā …	340	
PA_cnd_23:340.12	muditāya bhāvitattā …	340	
PA_cnd_23:340.13	upekkhāya bhāvitattā ye puratthimāya disāya sattā …pe…	340	
PA_cnd_23:340.14	ye dasasu disāsu sattā te appaṭikūlā honti.	340	
PA_cnd_23:340.15	Sabbena lokena avirujjhamānoti sabbena lokena avirujjhamāno, appaṭivirujjhamāno anāghātiyamāno appaṭihaññamānoti—	340	
PA_cnd_23:340.16	sabbena lokena avirujjhamāno, eko care khaggavisāṇakappo.	340	
PA_cnd_23:340.17	Tenāha so paccekasambuddho—	340	
PA_cnd_23:341.1	“Mettaṁ upekkhaṁ karuṇaṁ vimuttiṁ,	341	
PA_cnd_23:341.2	Āsevamāno muditañca kāle;	341	
PA_cnd_23:341.3	Sabbena lokena avirujjhamāno,	341	
PA_cnd_23:341.4	Eko care khaggavisāṇakappo”ti.	341	
PA_cnd_23:342.1	Rāgañca dosañca pahāya mohaṁ,	342	
PA_cnd_23:342.2	Sandālayitvāna saṁyojanāni;	342	
PA_cnd_23:342.3	Asantasaṁ jīvitasaṅkhayamhi,	342	
PA_cnd_23:342.4	Eko care khaggavisāṇakappo.	342	
PA_cnd_23:343.1	Rāgañca dosañca pahāya mohanti.	343	
PA_cnd_23:343.2	Rāgoti yo rāgo sārāgo …pe… abhijjhā lobho akusalamūlaṁ.	343	
PA_cnd_23:343.3	Dosoti yo cittassa āghāto …pe… caṇḍikkaṁ asuropo anattamanatā cittassa.	343	
PA_cnd_23:343.4	Mohoti dukkhe aññāṇaṁ …pe… avijjālaṅgī moho akusalamūlaṁ.	343	
PA_cnd_23:343.5	Rāgañca dosañca pahāya mohanti so paccekasambuddho rāgañca dosañca mohañca pahāya pajahitvā vinodetvā byantīkaritvā anabhāvaṁ gametvāti—	343	
PA_cnd_23:343.6	rāgañca dosañca pahāya mohaṁ.	343	
PA_cnd_23:344.1	Sandālayitvāna saṁyojanānīti.	344	
PA_cnd_23:344.2	Dasa saṁyojanāni—	344	
PA_cnd_23:344.3	kāmarāgasaṁyojanaṁ paṭighasaṁyojanaṁ …pe… avijjāsaṁyojanaṁ.	344	
PA_cnd_23:344.4	Sandālayitvāna saṁyojanānīti dasa saṁyojanāni sandālayitvā padālayitvā sampadālayitvā pajahitvā vinodetvā byantīkaritvā anabhāvaṁ gametvāti—	344	
PA_cnd_23:344.5	sandālayitvāna saṁyojanāni.	344	
PA_cnd_23:345.1_0	Asantasaṁ jīvitasaṅkhayamhīti so paccekasambuddho jīvitapariyosāne asantāsī anutrāsī	345	
PA_cnd_23:345.1_1	anubbiggo anussaṅkī anutrāso abhīrū acchambhī anutrāsī apalāyī pahīnabhayabheravo	345	
PA_cnd_23:345.1_2	vigatalomahaṁso viharatīti—	345	
PA_cnd_23:345.2	asantasaṁ jīvitasaṅkhayamhi, eko care khaggavisāṇakappo.	345	
PA_cnd_23:345.3	Tenāha so paccekasambuddho—	345	
PA_cnd_23:346.1	“Rāgañca dosañca pahāya mohaṁ,	346	
PA_cnd_23:346.2	Sandālayitvāna saṁyojanāni;	346	
PA_cnd_23:346.3	Asantasaṁ jīvitasaṅkhayamhi,	346	
PA_cnd_23:346.4	Eko care khaggavisāṇakappo”ti.	346	
PA_cnd_23:347.1	Bhajanti sevanti ca kāraṇatthā,	347	
PA_cnd_23:347.2	Nikkāraṇā dullabhā ajja mittā;	347	
PA_cnd_23:347.3	Attatthapaññā asucī manussā,	347	
PA_cnd_23:347.4	Eko care khaggavisāṇakappo.	347	
PA_cnd_23:348.1_0	Bhajanti sevanti ca kāraṇatthāti attatthakāraṇā paratthakāraṇā ubhayatthakāraṇā diṭṭhadhammikatthakāraṇā	348	
PA_cnd_23:348.1_1	samparāyikatthakāraṇā paramatthakāraṇā bhajanti sambhajanti sevanti nisevanti saṁsevanti paṭisevantīti—	348	
PA_cnd_23:348.2	bhajanti sevanti ca kāraṇatthā.	348	
PA_cnd_23:349.1	Nikkāraṇā dullabhā ajja mittāti dve mittā—	349	
PA_cnd_23:349.2	agārikamitto ca anāgārikamitto ca …pe…	349	
PA_cnd_23:349.3	ayaṁ agārikamitto …pe…	349	
PA_cnd_23:349.4	ayaṁ anāgārikamitto.	349	
PA_cnd_23:349.5	Nikkāraṇā dullabhā ajja mittāti ime dve mittā akāraṇā nikkāraṇā ahetū appaccayā dullabhā dulladdhā sudulladdhā ti—	349	
PA_cnd_23:349.6	nikkāraṇā dullabhā ajja mittā.	349	
PA_cnd_23:350.1	Attatthapaññā asucī manussāti.	350	
PA_cnd_23:350.2_0	Attatthapaññāti attano atthāya attano hetu attano paccayā attano kāraṇā bhajanti	350	
PA_cnd_23:350.2_1	sambhajanti sevanti nisevanti saṁsevanti paṭisevanti ācaranti samācaranti payirupāsanti	350	
PA_cnd_23:350.2_2	paripucchanti paripañhantīti—	350	
PA_cnd_23:350.3	attatthapaññā.	350	
PA_cnd_23:350.4_0	Asucī manussāti asucinā kāyakammena samannāgatāti asucī manussā, asucinā vacīkammena	350	
PA_cnd_23:350.4_1	samannāgatāti asucī manussā, asucinā manokammena samannāgatāti asucī manussā, asucinā pāṇātipātena …pe…	350	
PA_cnd_23:350.5	asucinā adinnādānena …	350	
PA_cnd_23:350.6	asucinā kāmesumicchācārena …	350	
PA_cnd_23:350.7	asucinā musāvādena …	350	
PA_cnd_23:350.8	asuciyā pisuṇāya vācāya samannāgatā …	350	
PA_cnd_23:350.9	asuciyā pharusāya vācāya samannāgatā …	350	
PA_cnd_23:350.10	asucinā samphappalāpena samannāgatā …	350	
PA_cnd_23:350.11	asuciyā abhijjhāya samannāgatā …	350	
PA_cnd_23:350.12_0	asucinā byāpādena samannāgatāti asucī manussā, asuciyā micchādiṭṭhiyā samannāgatāti	350	
PA_cnd_23:350.12_1	asucī manussā, asuciyā cetanāya samannāgatāti asucī manussā, asuciyā patthanāya samannāgatāti	350	
PA_cnd_23:350.12_2	asucī manussā, asucinā paṇidhinā samannāgatāti asucī manussā, asucī hīnā nihīnā omakā	350	
PA_cnd_23:350.12_3	lāmakā chatukkā parittāti—	350	
PA_cnd_23:350.13	attatthapaññā asucī manussā.	350	
PA_cnd_23:351.1	Eko care khaggavisāṇakappoti.	351	
PA_cnd_23:351.2	Ekoti so paccekasambuddho pabbajjāsaṅkhātena eko …pe…	351	
PA_cnd_23:351.3	careti aṭṭha cariyāyo …pe…	351	
PA_cnd_23:351.4	khaggavisāṇakappoti yathā khaggassa nāma visāṇaṁ ekaṁ hoti adutiyaṁ …pe…	351	
PA_cnd_23:351.5	eko care khaggavisāṇakappo.	351	
PA_cnd_23:351.6	Tenāha so paccekasambuddho—	351	
PA_cnd_23:352.1	“Bhajanti sevanti ca kāraṇatthā,	352	
PA_cnd_23:352.2	Nikkāraṇā dullabhā ajja mittā;	352	
PA_cnd_23:352.3	Attatthapaññā asucī manussā,	352	
PA_cnd_23:352.4	Eko care khaggavisāṇakappo”ti.	352	
PA_cnd_23:352.5	Catuttho vaggo.	352	
PA_cnd_23:352.6	Khaggavisāṇasuttaniddeso ekūnavīsatimo.	352	
PA_cnd_23:353.1	Ajito tissametteyyo,	353	
PA_cnd_23:353.2	puṇṇako atha mettagū;	353	
PA_cnd_23:353.3	Dhotako upasīvo ca,	353	
PA_cnd_23:353.4	nando ca atha hemako.	353	
PA_cnd_23:354.1	Todeyyakappā dubhayo,	354	
PA_cnd_23:354.2	jatukaṇṇī ca paṇḍito;	354	
PA_cnd_23:354.3	Bhadrāvudho udayo ca,	354	
PA_cnd_23:354.4	posālo cāpi brāhmaṇo;	354	
PA_cnd_23:354.5	Mogharājā ca medhāvī,	354	
PA_cnd_23:354.6	piṅgiyo ca mahāisi.	354	
PA_cnd_23:355.1	Soḷasānaṁ panetesaṁ,	355	
PA_cnd_23:355.2	brāhmaṇānaṁva sāsanaṁ;	355	
PA_cnd_23:355.3	Pārāyanānaṁ niddesā,	355	
PA_cnd_23:355.4	tattakā ca bhavanti hi.	355	
PA_cnd_23:356.1	Khaggavisāṇasuttānaṁ,	356	
PA_cnd_23:356.2	niddesāpi tatheva ca;	356	
PA_cnd_23:356.3	Niddesā duvidhā ñeyyā,	356	
PA_cnd_23:356.4	paripuṇṇā sulakkhitāti.	356	
PA_cnd_23:356.5	Cūḷaniddesapāḷi niṭṭhitā.	356	
