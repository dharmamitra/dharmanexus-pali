segmentnr	original	folio	analyzed
PA_atk-s05_14a3:0	Namo tassa bhagavato arahato sammāsambuddhassa	0	
PA_atk-s05_14a3:1	Khuddakanikāye	0	
PA_atk-s05_14a3:2	Jātaka-aṭṭhakathā	0	
PA_atk-s05_14a3:3	(Sattamo bhāgo)	0	
PA_atk-s05_14a3:4	22. Mahānipāto	0	
PA_atk-s05_14a3:6	[543] 6. Bhūridattajātakavaṇṇanā	0	
PA_atk-s05_14a3:7	Nagarakaṇḍaṃ	0	
PA_atk-s05_14a3:8_0	Yaṃ kiñci ratanaṃ atthīti idaṃ satthā sāvatthiṃ upanissāya jetavane viharanto uposathike	8	
PA_atk-s05_14a3:8_1	upāsake ārabbha kathesi. Te kira uposathadivase pātova uposathaṃ adhiṭṭhāya dānaṃ	8	
PA_atk-s05_14a3:8_2	datvā pacchābhattaṃ gandhamālādihatthā jetavanaṃ gantvā dhammassavanavelāya ekamantaṃ	8	
PA_atk-s05_14a3:8_3	nisīdiṃsu. Satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ	8	
PA_atk-s05_14a3:8_4	oloketvā bhikkhuādīsu pana ye ārabbha dhammakathā samuṭṭhāti, tehi saddhiṃ tathāgatā	8	
PA_atk-s05_14a3:8_5	sallapanti, tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti	8	
PA_atk-s05_14a3:8_6	ñatvā upāsakehi saddhiṃ sallapanto “uposathikattha, upāsakā”ti upāsake pucchitvā	8	
PA_atk-s05_14a3:8_7	“āma, bhante”ti vutte “sādhu, upāsakā, kalyāṇaṃ vo kataṃ, apica anacchariyaṃ kho	8	
PA_atk-s05_14a3:8_8	panetaṃ, yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha.	8	
PA_atk-s05_14a3:8_9	Porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevā”ti vatvā	8	
PA_atk-s05_14a3:8_10	tehi yācito atītaṃ āhari.	81	
PA_atk-s05_14a3:9_0	Atīte bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa	9	
PA_atk-s05_14a3:9_1	mahantaṃ yasaṃ disvā “rajjampi me gaṇheyyā”ti uppannāsaṅko “tāta, tvaṃ ito nikkhamitvā	9	
PA_atk-s05_14a3:9_2	yattha te ruccati, tattha vasitvā mama accayena kulasantakaṃ rajjaṃ gaṇhāhī”ti āha.	9	
PA_atk-s05_14a3:9_3	So “sādhū”ti sampaṭicchitvā pitaraṃ vanditvā nikkhamitvā anupubbena yamunaṃ gantvā	9	
PA_atk-s05_14a3:9_4	yamunāya ca samuddassa ca pabbatassa ca antare paṇṇasālaṃ māpetvā vanamūlaphalāhāro	9	
PA_atk-s05_14a3:9_5	paṭivasati. Tadā samuddassa heṭṭhime nāgabhavane ekā matapatikā nāgamāṇavikā aññāsaṃ	9	
PA_atk-s05_14a3:9_6	sapatikānaṃ yasaṃ oloketvā kilesaṃ nissāya nāgabhavanā nikkhamitvā samuddatīre vicarantī	9	
PA_atk-s05_14a3:9_7	rājaputtassa padavalañjaṃ disvā padānusārena gantvā taṃ paṇṇasālaṃ addasa. Tadā rājaputto	9	
PA_atk-s05_14a3:9_8	phalāphalatthāya gato hoti. Sā paṇṇasālaṃ pavisitvā kaṭṭhattharaṇañceva sesaparikkhāre	9	
PA_atk-s05_14a3:9_9	ca disvā cintesi “idaṃ ekassa pabbajitassa vasanaṭṭhānaṃ, vīmaṃsissāmi naṃ ‘saddhāya	9	
PA_atk-s05_14a3:9_10	pabbajito nu kho no’ti, sace hi saddhāya pabbajito bhavissati nekkhammādhimutto,	91	
PA_atk-s05_14a3:9_11	na me alaṅkatasayanaṃ sādiyissati. Sace kāmābhirato bhavissati, na saddhāpabbajito,	91	
PA_atk-s05_14a3:9_12	mama sayanasmiṃyeva nipajjissati. Atha naṃ gahetvā attano sāmikaṃ katvā idheva vasissāmī”ti.	91	
PA_atk-s05_14a3:9_13	Sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ	91	
PA_atk-s05_14a3:9_14	sajjetvā paṇṇasālāyaṃ pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā	91	
PA_atk-s05_14a3:9_15	nāgabhavanameva gatā.	91	
PA_atk-s05_14a3:10_0	Rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā “kena nu	10	
PA_atk-s05_14a3:10_1	kho imaṃ sayanaṃ sajjita”nti phalāphalaṃ paribhuñjitvā “aho sugandhāni pupphāni,	10	
PA_atk-s05_14a3:10_2	manāpaṃ vata katvā sayanaṃ paññatta”nti na saddhāpabbajitabhāvena somanassajāto pupphasayane	10	
PA_atk-s05_14a3:10_3	parivattitvā nipanno niddaṃ okkamitvā punadivase sūriyuggamane uṭṭhāya paṇṇasālaṃ	10	
PA_atk-s05_14a3:10_4	asammajjitvā phalāphalatthāya agamāsi. Nāgamāṇavikā tasmiṃ khaṇe āgantvā milātāni	10	
PA_atk-s05_14a3:10_5	pupphāni disvā “kāmādhimutto esa, na saddhāpabbajito, sakkā naṃ gaṇhitu”nti ñatvā	10	
PA_atk-s05_14a3:10_6	purāṇapupphāni nīharitvā aññāni pupphāni āharitvā tatheva navapupphasayanaṃ sajjetvā	10	
PA_atk-s05_14a3:10_7	paṇṇasālaṃ alaṅkaritvā caṅkame pupphāni vikiritvā nāgabhavanameva gatā. So taṃ divasampi	10	
PA_atk-s05_14a3:10_8	pupphasayane sayitvā punadivase cintesi “ko nu kho imaṃ paṇṇasālaṃ alaṅkarotī”ti?	10	
PA_atk-s05_14a3:10_9	So phalāphalatthāya agantvā paṇṇasālato avidūre paṭicchanno aṭṭhāsi. Itarāpi bahū	10	
PA_atk-s05_14a3:10_10	gandhe ceva pupphāni ca ādāya assamapadaṃ agamāsi. Rājaputto uttamarūpadharaṃ nāgamāṇavikaṃ	101	
PA_atk-s05_14a3:10_11	disvāva paṭibaddhacitto attānaṃ adassetvā tassā paṇṇasālaṃ pavisitvā sayanaṃ sajjanakāle	101	
PA_atk-s05_14a3:10_12	pavisitvā “kāsi tva”nti pucchi. “Ahaṃ nāgamāṇavikā, sāmī”ti. “Sasāmikā assāmikāsī”ti.	101	
PA_atk-s05_14a3:10_13	“Sāmi, ahaṃ pubbe sasāmikā, idāni pana assāmikā vidhavā”. “Tvaṃ pana kattha vāsikosī”ti?	101	
PA_atk-s05_14a3:10_14	“Ahaṃ bārāṇasirañño putto brahmadattakumāro nāma”. “Tvaṃ nāgabhavanaṃ pahāya kasmā	101	
PA_atk-s05_14a3:10_15	idha vicarasī”ti? “Sāmi, ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ	101	
PA_atk-s05_14a3:10_16	nissāya ukkaṇṭhitvā tato nikkhamitvā sāmikaṃ pariyesantī vicarāmī”ti. “Tena hi bhadde,	101	
PA_atk-s05_14a3:10_17	sādhu, ahampi na saddhāya pabbajito, pitarā pana me nīharitattā idha vasāmi, tvaṃ	101	
PA_atk-s05_14a3:10_18	mā cintayi, ahaṃ te sāmiko bhavissāmi, ubhopi idha samaggavāsaṃ vasissāmā”ti. Sā	101	
PA_atk-s05_14a3:10_19	“sādhū”ti sampaṭicchi. Tato paṭṭhāya te ubhopi tattheva samaggavāsaṃ vasiṃsu. Sā	101	
PA_atk-s05_14a3:10_20	attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi.	102	
PA_atk-s05_14a3:10_21	Tato paṭṭhāya mūlaphalāphalaṃ na khādi, dibbaannapānameva bhuñjitvā jīvikaṃ kappesi.	102	
PA_atk-s05_14a3:11_0	Aparabhāge nāgamāṇavikā gabbhaṃ paṭilabhitvā puttaṃ vijāyi, sāgaratīre jātattā tassa	11	
PA_atk-s05_14a3:11_1	“sāgarabrahmadatto”ti nāmaṃ kariṃsu. Tassa padasā gamanakāle nāgamāṇavikā dhītaraṃ	11	
PA_atk-s05_14a3:11_2	vijāyi, tassā samuddatīre jātattā “samuddajā”ti nāmaṃ kariṃsu. Atheko bārāṇasivāsiko	11	
PA_atk-s05_14a3:11_3	vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha	11	
PA_atk-s05_14a3:11_4	vasitvā “deva, ahaṃ tumhākaṃ idha vasanabhāvaṃ rājakulassa ārocessāmī”ti taṃ vanditvā	11	
PA_atk-s05_14a3:11_5	nikkhamitvā nagaraṃ agamāsi. Tadā rājā kālamakāsi. Amaccā tassa sarīrakiccaṃ katvā	11	
PA_atk-s05_14a3:11_6	sattame divase sannipatitvā “arājakaṃ rajjaṃ nāma na saṇṭhāti, rājaputtassa vasanaṭṭhānaṃ	11	
PA_atk-s05_14a3:11_7	vā atthibhāvaṃ vā na jānāma, phussarathaṃ vissajjetvā rājānaṃ gaṇhissāmā”ti mantayiṃsu.	11	
PA_atk-s05_14a3:11_8	Tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā	11	
PA_atk-s05_14a3:11_9	“ahaṃ rājaputtassa santike tayo cattāro divase vasitvā āgatomhī”ti taṃ pavattiṃ ācikkhi.	11	
PA_atk-s05_14a3:11_10	Amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā	111	
PA_atk-s05_14a3:11_11	rañño kālakatabhāvaṃ ārocetvā “deva, rajjaṃ paṭipajjāhī”ti āhaṃsu.	111	
PA_atk-s05_14a3:12_0	So “nāgamāṇavikāya cittaṃ jānissāmī”ti taṃ upasaṅkamitvā “bhadde, pitā me kālakato,	12	
PA_atk-s05_14a3:12_1	amaccā mayhaṃ chattaṃ ussāpetuṃ āgatā, gacchāma, bhadde, ubhopi dvādasayojanikāya	12	
PA_atk-s05_14a3:12_2	bārāṇasiyā rajjaṃ kāressāma, tvaṃ soḷasannaṃ itthisahassānaṃ jeṭṭhikā bhavissasī”ti	12	
PA_atk-s05_14a3:12_3	āha. “Sāmi, na sakkā mayā gantu”nti. “Kiṃkāraṇā”ti? “Mayaṃ ghoravisā khippakopā appamattakenapi	12	
PA_atk-s05_14a3:12_4	kujjhāma, sapattiroso ca nāma bhāriyo. Sacāhaṃ kiñci disvā vā sutvā vā kuddhā olokessāmi,	12	
PA_atk-s05_14a3:12_5	bhasmāmuṭṭhi viya vippakirissati. Iminā kāraṇena na sakkā mayā gantu”nti. Rājaputto	12	
PA_atk-s05_14a3:12_6	punadivasepi yācateva. Atha naṃ sā evamāha – “ahaṃ tāva kenaci pariyāyena na gamissāmi,	12	
PA_atk-s05_14a3:12_7	ime pana me puttā nāgakumārā tava sambhavena jātattā manussajātikā. Sace te mayi	12	
PA_atk-s05_14a3:12_8	sineho atthi, imesu appamatto bhava. Ime kho pana udakabījakā sukhumālā maggaṃ gacchantā	12	
PA_atk-s05_14a3:12_9	vātātapena kilamitvā mareyyuṃ, tasmā ekaṃ nāvaṃ khaṇāpetvā udakassa pūrāpetvā tāya	12	
PA_atk-s05_14a3:12_10	dve puttake udakakīḷaṃ kīḷāpetvā nagarepi antovatthusmiṃyeva pokkharaṇiṃkāreyyāsi,	121	
PA_atk-s05_14a3:12_11	evaṃ te na kilamissantī”ti.	121	
PA_atk-s05_14a3:13_0	Sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare	13	
PA_atk-s05_14a3:13_1	nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā	13	
PA_atk-s05_14a3:13_2	nāgabhavanaṃ agamāsi. Rājaputtopi domanassappatto assupuṇṇehi nettehi nivesanā nikkhamitvā	13	
PA_atk-s05_14a3:13_3	akkhīni puñchitvā amacce upasaṅkami. Te taṃ tattheva abhisiñcitvā “deva, amhākaṃ	13	
PA_atk-s05_14a3:13_4	nagaraṃ gacchāmā”ti vadiṃsu. Tena hi sīghaṃ nāvaṃ khaṇitvā sakaṭaṃ āropetvā udakassa	13	
PA_atk-s05_14a3:13_5	pūretvā udakapiṭṭhe vaṇṇagandhasampannāni nānāpupphāni vikiratha, mama puttā udakabījakā,	13	
PA_atk-s05_14a3:13_6	te tattha kīḷantā sukhaṃ gamissantī”ti. Amaccā tathā kariṃsu. Rājā bārāṇasiṃ patvā	13	
PA_atk-s05_14a3:13_7	alaṅkatanagaraṃ pavisitvā soḷasasahassāhi nāṭakitthīhi amaccādīhi ca parivuto mahātale	13	
PA_atk-s05_14a3:13_8	nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi. Te nibaddhaṃ tattha kīḷiṃsu.	13	
PA_atk-s05_14a3:14_0	Athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ	14	
PA_atk-s05_14a3:14_1	apassanto pokkharaṇitale nipajjitvā dārakānaṃ kīḷanakāle udakato uṭṭhāya sīsaṃ nīharitvā	14	
PA_atk-s05_14a3:14_2	te oloketvā puna udake nimujji. Te taṃ disvā bhītā pitu santikaṃ gantvā “tāta, pokkharaṇiyaṃ	14	
PA_atk-s05_14a3:14_3	eko yakkho amhe tāsetī”ti āhaṃsu. Rājā “gacchatha naṃ gaṇhathā”ti purise āṇāpesi.	14	
PA_atk-s05_14a3:14_4	Te jālaṃ khipitvā kacchapaṃ ādāya rañño dassesuṃ. Kumārā taṃ disvā “esa, tāta, pisāco”ti	14	
PA_atk-s05_14a3:14_5	viraviṃsu. Rājā puttasinehena kacchapassa kujjhitvā “gacchathassa kammakāraṇaṃ karothā”ti	14	
PA_atk-s05_14a3:14_6	āṇāpesi. Tatra ekacce “ayaṃ rājaveriko, etaṃ udukkhale musalehi cuṇṇavicuṇṇaṃ kātuṃ	14	
PA_atk-s05_14a3:14_7	vaṭṭatī”ti āhaṃsu, ekacce “tīhi pākehi pacitvā khādituṃ”, ekacce “aṅgāresu uttāpetuṃ,”	14	
PA_atk-s05_14a3:14_8	ekacce “antokaṭāheyeva naṃ pacituṃ vaṭṭatī”ti āhaṃsu. Eko pana udakabhīruko amacco	14	
PA_atk-s05_14a3:14_9	“imaṃ yamunāya āvaṭṭe khipituṃ vaṭṭati, so tattha mahāvināsaṃ pāpuṇissati. Evarūpā	14	
PA_atk-s05_14a3:14_10	hissa kammakāraṇā natthī”ti āha. Kacchapo tassa kathaṃ sutvā sīsaṃ nīharitvā evamāha	141	
PA_atk-s05_14a3:14_11	– “ambho, kiṃ te mayā aparādho kato, kena maṃ evarūpaṃ kammakāraṇaṃ vicāresi. Mayā	141	
PA_atk-s05_14a3:14_12	hi sakkā itarā kammakāraṇā sahituṃ, ayaṃ pana atikakkhaḷo, mā evaṃ avacā”ti. Taṃ	141	
PA_atk-s05_14a3:14_13	sutvā rājā “imaṃ etadeva kāretuṃ vaṭṭatī”ti yamunāya āvaṭṭe khipāpesi. Puriso tathā	141	
PA_atk-s05_14a3:14_14	akāsi. So ekaṃ nāgabhavanagāmiṃ udakavāhaṃ patvā nāgabhavanaṃ agamāsi.	141	
PA_atk-s05_14a3:15_0	Atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā “gaṇhatha	15	
PA_atk-s05_14a3:15_1	naṃ dāsa”nti āhaṃsu. So cintesi “ahaṃ bārāṇasirañño hatthā muccitvā evarūpānaṃ pharusānaṃ	15	
PA_atk-s05_14a3:15_2	nāgānaṃ hatthaṃ patto, kena nu kho upāyena mucceyya”nti. So “attheso upāyo”ti musāvādaṃ	15	
PA_atk-s05_14a3:15_3	katvā “tumhe dhataraṭṭhassa nāgarañño santakā hutvā kasmā evaṃ vadetha, ahaṃ cittacūḷo	15	
PA_atk-s05_14a3:15_4	nāma kacchapo bārāṇasirañño dūto, dhataraṭṭhassa santikaṃ āgato, amhākaṃ rājā dhataraṭṭhassa	15	
PA_atk-s05_14a3:15_5	dhītaraṃ dātukāmo maṃ pahiṇi, tassa maṃ dassethā”ti āha. Te somanassajātā taṃ ādāya	15	
PA_atk-s05_14a3:15_6	rañño santikaṃ gantvā tamatthaṃ ārocesuṃ. Rājā “ānetha na”nti taṃ pakkosāpetvā disvāva	15	
PA_atk-s05_14a3:15_7	anattamano hutvā “evaṃ lāmakasarīro dūtakammaṃ kātuṃ na sakkotī”ti āha. Taṃ sutvā	15	
PA_atk-s05_14a3:15_8	kacchapo “kiṃ pana, mahārāja, dūtehi nāma tālappamāṇehi bhavitabbaṃ, sarīrañhi khuddakaṃ	15	
PA_atk-s05_14a3:15_9	vā mahantaṃ vā appamāṇaṃ, gatagataṭṭhāne kammanipphādanameva pamāṇaṃ. Mahārāja, amhākaṃ	15	
PA_atk-s05_14a3:15_10	rañño bahū dūtā. Thale kammaṃ manussā karonti, ākāse pakkhino, udake ahameva. Ahañhi	151	
PA_atk-s05_14a3:15_11	cittacūḷo nāma kacchapo ṭhānantarappatto rājavallabho, mā maṃ paribhāsathā”ti attano	151	
PA_atk-s05_14a3:15_12	guṇaṃ vaṇṇesi. Atha naṃ dhataraṭṭho pucchi “kena panatthena raññā pesitosī”ti. Mahārāja,	151	
PA_atk-s05_14a3:15_13	rājā maṃ evamāha “mayā sakalajambudīpe rājūhi saddhiṃ mittadhammo kato, idāni dhataraṭṭhena	151	
PA_atk-s05_14a3:15_14	nāgaraññā saddhiṃ mittadhammaṃ kātuṃ mama dhītaraṃ samuddajaṃ dammī”ti vatvā maṃ	151	
PA_atk-s05_14a3:15_15	pahiṇi. “Tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā	151	
PA_atk-s05_14a3:15_16	dārikaṃ gaṇhathā”ti. So tussitvā tassa sakkāraṃ katvā tena saddhiṃ cattāro nāgamāṇavake	151	
PA_atk-s05_14a3:15_17	pesesi “gacchatha, rañño vacanaṃ sutvā divasaṃ vavatthapetvā ethā”ti. Te “sādhū”ti	151	
PA_atk-s05_14a3:15_18	vatvā kacchapaṃ gahetvā nāgabhavanā nikkhamiṃsu.	151	
PA_atk-s05_14a3:16_0	Kacchapo yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo	16	
PA_atk-s05_14a3:16_1	evamāha – “bho nāgamāṇavakā, amhākaṃ rājā puttadārā cassa maṃ udake gocarattā rājanivesanaṃ	16	
PA_atk-s05_14a3:16_2	āgataṃ disvāva padumāni no dehi, bhisamūlāni dehīti yācanti. Ahaṃ tesaṃ atthāya tāni	16	
PA_atk-s05_14a3:16_3	gaṇhissāmi, ettha maṃ vissajjetvā maṃ apassantāpi puretaraṃ rañño santikaṃ gacchatha,	16	
PA_atk-s05_14a3:16_4	ahaṃ vo tattheva passissāmī”ti. Te tassa saddahitvā taṃ vissajjesuṃ. So tattha ekamante	16	
PA_atk-s05_14a3:16_5	nilīyi. Itarepi naṃ adisvā “rañño santikaṃ gato bhavissatī”ti māṇavakavaṇṇena rājānaṃ	16	
PA_atk-s05_14a3:16_6	upasaṅkamiṃsu. Rājā paṭisanthāraṃ katvā “kuto āgatatthā”ti pucchi. “Dhataraṭṭhassa	16	
PA_atk-s05_14a3:16_7	santikā, mahārājā”ti. “Kiṃkāraṇā idhāgatā”ti? “Mahārāja, mayaṃ tassa dūtā, dhataraṭṭho	16	
PA_atk-s05_14a3:16_8	vo ārogyaṃ pucchati. Sace yaṃ vo icchatha, taṃ no vadetha. Tumhākaṃ kira dhītaraṃ	16	
PA_atk-s05_14a3:16_9	samuddajaṃ amhākaṃ rañño pādaparicārikaṃ katvā dethā”ti imamatthaṃ pakāsentā paṭhamaṃ gāthamāhaṃsu –	16	
PA_atk-s05_14a3:18	“Yaṃ kiñci ratanaṃ atthi, dhataraṭṭhanivesane;	1	
PA_atk-s05_14a3:19	Sabbāni te upayantu, dhītaraṃ dehi rājino”ti.	1	
PA_atk-s05_14a3:20	Tattha sabbāni te upayantūti tassa nivesane sabbāni ratanāni tava nivesanaṃ upagacchantu.	2	
PA_atk-s05_14a3:21	Taṃ sutvā rājā dutiyaṃ gāthamāha –	2	
PA_atk-s05_14a3:23	“Na no vivāho nāgehi, katapubbo kudācanaṃ;	2	
PA_atk-s05_14a3:24	Taṃ vivāhaṃ asaṃyuttaṃ, kathaṃ amhe karomase”ti.	2	
PA_atk-s05_14a3:25	Tattha asaṃyuttanti ayuttaṃ tiracchānehi saddhiṃ saṃsaggaṃ ananucchavikaṃ. Amheti amhe manussajātikā samānā kathaṃ tiracchānagatasambandhaṃ karomāti.	2	
PA_atk-s05_14a3:26_0	Taṃ sutvā nāgamāṇavakā “sace te dhataraṭṭhena saddhiṃ sambandho ananucchaviko, atha	26	
PA_atk-s05_14a3:26_1	kasmā attano upaṭṭhākaṃ cittacūḷaṃ nāma kacchapaṃ ‘samuddajaṃ nāma te dhītaraṃ dammī’ti	26	
PA_atk-s05_14a3:26_2	amhākaṃ rañño pesesi? Evaṃ pesetvā idāni te amhākaṃ rājānaṃ paribhavaṃ karontassa	26	
PA_atk-s05_14a3:26_3	kattabbayuttakaṃ mayaṃ jānissāma. Mayañhi nāgamāṇavakā”ti vatvā rājānaṃ tajjentā	26	
PA_atk-s05_14a3:26_4	dve gāthā abhāsiṃsu –	26	
PA_atk-s05_14a3:28	“Jīvitaṃ nūna te cattaṃ, raṭṭhaṃ vā manujādhipa;	2	
PA_atk-s05_14a3:29	Na hi nāge kupitamhi, ciraṃ jīvanti tādisā.	2	
PA_atk-s05_14a3:31	“Yo tvaṃ deva manussosi, iddhimantaṃ aniddhimā;	3	
PA_atk-s05_14a3:32	Varuṇassa niyaṃ puttaṃ, yāmunaṃ atimaññasī”ti.	3	
PA_atk-s05_14a3:33_0	Tattha raṭṭhaṃ vāti ekaṃsena tayā jīvitaṃ vā raṭṭhaṃ vā cattaṃ. Tādisāti tumhādisā	33	
PA_atk-s05_14a3:33_1	evaṃ mahānubhāve nāge kupite ciraṃ jīvituṃ na sakkonti, antarāva antaradhāyanti.	33	
PA_atk-s05_14a3:33_2	Yo tvaṃ, deva, manussosīti deva, yo tvaṃ manusso samāno. Varuṇassāti varuṇanāgarājassa.	33	
PA_atk-s05_14a3:33_3	Niyaṃ puttanti ajjhattikaputtaṃ. Yāmunanti yamunāya heṭṭhā jātaṃ.	33	
PA_atk-s05_14a3:34	Tato rājā dve gāthā abhāsi –	3	
PA_atk-s05_14a3:36	“Nātimaññāmi rājānaṃ, dhataraṭṭhaṃ yasassinaṃ;	3	
PA_atk-s05_14a3:37	Dhataraṭṭho hi nāgānaṃ, bahūnamapi issaro.	3	
PA_atk-s05_14a3:39	“Ahi mahānubhāvopi, na me dhītaramāraho;	3	
PA_atk-s05_14a3:40	Khattiyo ca videhānaṃ, abhijātā samuddajā”ti.	4	
PA_atk-s05_14a3:41_0	Tattha bahūnamapīti pañcayojanasatikassa nāgabhavanassa issarabhāvaṃ sandhāyevamāha.	41	
PA_atk-s05_14a3:41_1	Na me dhītaramārahoti evaṃ mahānubhāvopi pana so ahijātikattā mama dhītaraṃ araho	41	
PA_atk-s05_14a3:41_2	na hoti. “Khattiyo ca videhāna”nti idaṃ mātipakkhe ñātake dassento āha. Samuddajāti	41	
PA_atk-s05_14a3:41_3	so ca videharājaputto mama dhītā samuddajā cāti ubhopi abhijātā. Te aññamaññaṃ saṃvāsaṃ	41	
PA_atk-s05_14a3:41_4	arahanti. Na hesā maṇḍūkabhakkhassa sappassa anucchavikāti āha.	41	
PA_atk-s05_14a3:42_0	Nāgamāṇavakā taṃ tattheva nāsāvātena māretukāmā hutvāpi “amhākaṃ divasaṃ vavatthāpanatthāya	42	
PA_atk-s05_14a3:42_1	pesitā, imaṃ māretvā gantuṃ na yuttaṃ, gantvā rañño ācikkhitvā jānissāmā”ti tattheva	42	
PA_atk-s05_14a3:42_2	antarahitā “kiṃ, tātā, laddhā vo rājadhītā”ti raññā pucchitā kujjhitvā “kiṃ, deva,	42	
PA_atk-s05_14a3:42_3	amhe akāraṇā yattha vā tattha vā pesesi. Sacepi māretukāmo, idheva no mārehi. So	42	
PA_atk-s05_14a3:42_4	tumhe akkosati paribhāsati, attano dhītaraṃ jātimānena ukkhipatī”ti tena vuttañca	42	
PA_atk-s05_14a3:42_5	avuttañca vatvā rañño kodhaṃ uppādayiṃsu. So attano parisaṃ sannipātetuṃ āṇāpento āha –	42	
PA_atk-s05_14a3:44	“Kambalassatarā uṭṭhentu, sabbe nāge nivedaya;	4	
PA_atk-s05_14a3:45	Bārāṇasiṃ pavajjantu, mā ca kañci viheṭhayu”nti.	4	
PA_atk-s05_14a3:46_0	Tattha kambalassatarā uṭṭhentūti kambalassatarā nāma tassa mātupakkhikā sinerupāde	46	
PA_atk-s05_14a3:46_1	vasananāgā, te ca uṭṭhahantu. Aññe ca catūsu disāsu anudisāsu yattakā vā mayhaṃ vacanakarā,	46	
PA_atk-s05_14a3:46_2	te sabbe nāge nivedaya, gantvā jānāpetha, khippaṃ kira sannipātethāti āṇāpento evamāha.	46	
PA_atk-s05_14a3:46_3	Tato sabbeheva sīghaṃ sannipatitehi “kiṃ karoma, devā”ti vutte “sabbepi te nāgā bārāṇasiṃ	46	
PA_atk-s05_14a3:46_4	pavajjantū”ti āha. “Tattha gantvā kiṃ kātabbaṃ, deva, taṃ nāsāvātappahārena bhasmaṃ	46	
PA_atk-s05_14a3:46_5	karomā”ti ca vutte rājadhītari paṭibaddhacittatāya tassā vināsaṃ anicchanto “mā ca	46	
PA_atk-s05_14a3:46_6	kañci viheṭhayu”nti āha, tumhesu koci kañci mā viheṭhayāti attho. Ayameva vā pāṭho.	46	
PA_atk-s05_14a3:47	Atha naṃ nāgā “sace koci manusso na viheṭhetabbo, tattha gantvā kiṃ karissāmā”ti āhaṃsu. Atha ne “idañcidañca karotha, ahampi idaṃ nāma karissāmī”ti ācikkhanto gāthādvayamāha –	4	
PA_atk-s05_14a3:49	“Nivesanesu sobbhesu, rathiyā caccaresu ca;	4	
PA_atk-s05_14a3:50	Rukkhaggesu ca lambantu, vitatā toraṇesu ca.	5	
PA_atk-s05_14a3:52	“Ahampi sabbasetena, mahatā sumahaṃ puraṃ;	5	
PA_atk-s05_14a3:53	Parikkhipissaṃ bhogehi, kāsīnaṃ janayaṃ bhaya”nti.	5	
PA_atk-s05_14a3:54_0	Tattha sobbhesūti pokkharaṇīsu. Rathiyāti rathikāya. Vitatāti vitatasarīrā mahāsarīrā	54	
PA_atk-s05_14a3:54_1	hutvā etesu ceva nivesanādīsu dvāratoraṇesu ca olambantu, ettakaṃ nāgā karontu, karontā	54	
PA_atk-s05_14a3:54_2	ca nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ	54	
PA_atk-s05_14a3:54_3	udakapiṭṭhe rathikādīnaṃ passesu ceva thalesu ca mahantāni sarīrāni māpetvā mahante	54	
PA_atk-s05_14a3:54_4	phaṇe katvā kammāragaggarī viya dhamamānā “susū”ti saddaṃ karontā olambatha ca nipajjatha	54	
PA_atk-s05_14a3:54_5	ca. Attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ	54	
PA_atk-s05_14a3:54_6	catunnaṃ mā dassayittha. Ahampi sabbasetena mahantena sarīrena gantvā sumahantaṃ	54	
PA_atk-s05_14a3:54_7	kāsipuraṃ sattakkhattuṃ bhogehi parikkhipissaṃ, mahantena phaṇena naṃ chādetvā ekandhakāraṃ	54	
PA_atk-s05_14a3:54_8	katvā kāsīnaṃ bhayaṃ janayanto “susū”ti saddaṃ muñcissāmīti.	54	
PA_atk-s05_14a3:55	Atha sabbe nāgā tathā akaṃsu. Tamatthaṃ pakāsento satthā āha –	5	
PA_atk-s05_14a3:57	“Tassa taṃ vacanaṃ sutvā, uragānekavaṇṇino;	5	
PA_atk-s05_14a3:58	Bārāṇasiṃ pavajjiṃsu, na ca kañci viheṭhayuṃ.	5	
PA_atk-s05_14a3:60	“Nivesanesu sobbhesu, rathiyā caccaresu ca;	6	
PA_atk-s05_14a3:61	Rukkhaggesu ca lambiṃsu, vitatā toraṇesu ca.	6	
PA_atk-s05_14a3:63	“Tesu disvāna lambante, puthū kandiṃsu nāriyo;	6	
PA_atk-s05_14a3:64	Nāge soṇḍikate disvā, passasante muhuṃ muhuṃ.	6	
PA_atk-s05_14a3:66	“Bārāṇasī pabyathitā, āturā samapajjatha;	6	
PA_atk-s05_14a3:67	Bāhā paggayha pakkanduṃ, dhītaraṃ dehi rājino”ti.	6	
PA_atk-s05_14a3:68_0	Tattha anekavaṇṇinoti nīlādivasena anekavaṇṇā. Evarūpāni hi te rūpāni māpayiṃsu.	68	
PA_atk-s05_14a3:68_1	Pavajjiṃsūti aḍḍharattasamaye pavisiṃsu. Lambiṃsūti dhataraṭṭhena vuttaniyāmeneva	68	
PA_atk-s05_14a3:68_2	te sabbesu ṭhānesu manussānaṃ sañcāraṃ pacchinditvā olambiṃsu. Dūtā hutvā āgatā pana	68	
PA_atk-s05_14a3:68_3	cattāro nāgamāṇavakā raño sayanassa cattāro pāde parikkhipitvā uparisīse mahante	68	
PA_atk-s05_14a3:68_4	phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu. Dhataraṭṭhopi	68	
PA_atk-s05_14a3:68_5	attanā vuttaniyāmena nagaraṃ paṭicchādesi. Pabujjhamānā purisā yato yato hatthaṃ	68	
PA_atk-s05_14a3:68_6	vā pādaṃ vā pasārenti, tattha tattha sappe chupitvā “sappo, sappo”ti viravanti. Puthū	68	
PA_atk-s05_14a3:68_7	kandiṃsūti yesu gehesu dīpā jalanti, tesu itthiyo pabuddhā dvāratoraṇagopānasiyo	68	
PA_atk-s05_14a3:68_8	oloketvā olambante nāge disvā bahū ekappahāreneva kandiṃsu. Evaṃ sakalanagaraṃ ekakolāhalaṃ	68	
PA_atk-s05_14a3:68_9	ahosi. Soṇḍikateti kataphaṇe.	68	
PA_atk-s05_14a3:69_0	Pakkandunti vibhātāya rattiyā nāgānaṃ assāsavātena sakalanagare rājanivesane ca uppātiyamāne	69	
PA_atk-s05_14a3:69_1	viya bhītā manussā “nāgarājāno kissa no viheṭhathā”ti vatvā tumhākaṃ rājā “dhītaraṃ	69	
PA_atk-s05_14a3:69_2	dassāmī”ti dhataraṭṭhassa dūtaṃ pesetvā puna tassa dūtehi āgantvā “dehī”ti vutto	69	
PA_atk-s05_14a3:69_3	amhākaṃ rājānaṃ akkosati paribhāsati. “Sace amhākaṃ rañño dhītaraṃ na dassati, sakalanagarassa	69	
PA_atk-s05_14a3:69_4	jīvitaṃ natthī”ti vutte “tena hi no, sāmi, okāsaṃ detha, mayaṃ gantvā rājānaṃ yācissāmā”ti	69	
PA_atk-s05_14a3:69_5	yācantā okāsaṃ labhitvā rājadvāraṃ gantvā mahantena ravena pakkantiṃsu. Bhariyāyopissa	69	
PA_atk-s05_14a3:69_6	attano attano gabbhesu nipannakāva “deva, dhītaraṃ dhataraṭṭharañño dehī”ti ekappahārena	69	
PA_atk-s05_14a3:69_7	kandiṃsu. Tepi cattāro nāgamāṇavakā “dehī”ti tuṇhehi sīsaṃ paharantā viya dāṭhā vivaritvā	69	
PA_atk-s05_14a3:69_8	passasantā aṭṭhaṃsu.	69	
PA_atk-s05_14a3:70_0	So nipannakova nagaravāsīnañca attano ca bhariyānaṃ paridevitasaddaṃ sutvā catūhi	70	
PA_atk-s05_14a3:70_1	ca nāgamāṇavakehi tajjitattā maraṇabhayabhīto “mama dhītaraṃ samuddajaṃ dhataraṭṭhassa	70	
PA_atk-s05_14a3:70_2	dammī”ti tikkhattuṃ avaca. Taṃ sutvā sabbepi nāgarājāno tigāvutamattaṃ paṭikkamitvā	70	
PA_atk-s05_14a3:70_3	devanagaraṃ viya ekaṃ nagaraṃ māpetvā tattha ṭhitā “dhītaraṃ kira no pesetū”ti paṇṇākāraṃ	70	
PA_atk-s05_14a3:70_4	pahiṇiṃsu. Rājā tehi ābhataṃ paṇṇākāraṃ gahetvā “tumhe gacchatha, ahaṃ dhītaraṃ amaccānaṃ	70	
PA_atk-s05_14a3:70_5	hatthe pahiṇissāmī”ti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ	70	
PA_atk-s05_14a3:70_6	vivaritvā “amma, passetaṃ alaṅkatanagaraṃ, tvaṃ ettha etassa rañño aggamahesī bhavissasi,	70	
PA_atk-s05_14a3:70_7	na dūre ito taṃ nagaraṃ, ukkaṇṭhitakāleyeva idha āgantuṃ sakkā, ettha gantabba”nti	70	
PA_atk-s05_14a3:70_8	saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā	70	
PA_atk-s05_14a3:70_9	amaccānaṃ hatthe datvā pāhesi. Nāgarājāno paccuggamanaṃ katvā mahāsakkāraṃ kariṃsu.	70	
PA_atk-s05_14a3:70_10	Amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu. Te rājadhītaraṃ	701	
PA_atk-s05_14a3:70_11	pāsādaṃ āropetvā alaṅkatadibbasayane nipajjāpesuṃ. Taṅkhaṇaññeva naṃ nāgamāṇavikā	701	
PA_atk-s05_14a3:70_12	khujjādivesaṃ gahetvā manussaparicārikā viya parivārayiṃsu. Sā dibbasayane nipannamattāva	701	
PA_atk-s05_14a3:70_13	dibbaphassaṃ phusitvā niddaṃ okkami.	701	
PA_atk-s05_14a3:71_0	Dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi.	71	
PA_atk-s05_14a3:71_1	Rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo	71	
PA_atk-s05_14a3:71_2	alaṅkatadevanagaraṃ viya nāgabhavanaṃ disvā khujjādiparicārikāyo pucchi “idaṃ nagaraṃ	71	
PA_atk-s05_14a3:71_3	ativiya alaṅkataṃ, na amhākaṃ nagaraṃ viya, kasseta”nti. “Sāmikassa te santakaṃ,	71	
PA_atk-s05_14a3:71_4	devi, na appapuññā evarūpaṃ sampattiṃ labhanti, mahāpuññatāya te ayaṃ laddhā”ti.	71	
PA_atk-s05_14a3:71_5	Dhataraṭṭhopi pañcayojanasatike nāgabhavane bheriṃ carāpesi “yo samuddajāya sappavaṇṇaṃ	71	
PA_atk-s05_14a3:71_6	dasseti, tassa rājadaṇḍo bhavissatī”ti. Tasmā ekopi tassā sappavaṇṇaṃ dassetuṃ samattho	71	
PA_atk-s05_14a3:71_7	nāma nāhosi. Sā manussalokasaññāya eva tattha tena saddhiṃ sammodamānā piyasaṃvāsaṃ vasi.	71	
PA_atk-s05_14a3:72	Nagarakaṇḍaṃ niṭṭhitaṃ.	7	
PA_atk-s05_14a3:73	Uposathakaṇḍaṃ	7	
PA_atk-s05_14a3:74_0	Sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi, tassa piyadassanattā	74	
PA_atk-s05_14a3:74_1	“sudassano”ti nāmaṃ kariṃsu. Punāparaṃ puttaṃ vijāyi, tassa “datto”ti nāmaṃ akaṃsu.	74	
PA_atk-s05_14a3:74_2	So pana bodhisatto. Punekaṃ puttaṃ vijāyi, tassa “subhogo”ti nāmaṃ kariṃsu. Aparampi	74	
PA_atk-s05_14a3:74_3	puttaṃ vijāyi, tassa “ariṭṭho”ti nāmaṃ kariṃsu. Iti sā cattāro putte vijāyitvāpi	74	
PA_atk-s05_14a3:74_4	nāgabhavanabhāvaṃ na jānāti. Athekadivasaṃ taruṇanāgā ariṭṭhassa ācikkhiṃsu “tava	74	
PA_atk-s05_14a3:74_5	mātā manussitthī, na nāginī”ti. Ariṭṭho “vīmaṃsissāmi na”nti ekadivasaṃ thanaṃ pivantova	74	
PA_atk-s05_14a3:74_6	sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi. Sā tassa sappasarīraṃ	74	
PA_atk-s05_14a3:74_7	disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi.	74	
PA_atk-s05_14a3:74_8	Tato lohitaṃ pagghari. Rājā tassā saddaṃ sutvā “kissesā viravatī”ti pucchitvā ariṭṭhena	74	
PA_atk-s05_14a3:74_9	katakiriyaṃ sutvā “gaṇhatha, naṃ dāsaṃ gahetvā jīvitakkhayaṃ pāpethā”ti tajjento	74	
PA_atk-s05_14a3:74_10	āgacchi. Rājadhītā tassa kuddhabhāvaṃ ñatvā puttasinehena “deva, puttassa me akkhi	741	
PA_atk-s05_14a3:74_11	bhinnaṃ, khamathetassāparādha”nti āha. Rājā etāya evaṃ vadantiyā “kiṃ sakkā kātu”nti	741	
PA_atk-s05_14a3:74_12	khami. Taṃ divasaṃ sā “idaṃ nāgabhavana”nti aññāsi. Tato ca paṭṭhāya ariṭṭho kāṇāriṭṭho	741	
PA_atk-s05_14a3:74_13	nāma jāto. Cattāropi puttā viññutaṃ pāpuṇiṃsu.	741	
PA_atk-s05_14a3:75_0	Atha nesaṃ pitā yojanasatikaṃ yojanasatikaṃ katvā rajjamadāsi, mahanto yaso ahosi.	75	
PA_atk-s05_14a3:75_1	Soḷasa soḷasa nāgakaññāsahassāni parivārayiṃsu. Pitu ekayojanasatikameva rajjaṃ ahosi.	75	
PA_atk-s05_14a3:75_2	Tayo puttā māse māse mātāpitaro passituṃ āgacchanti, bodhisatto pana anvaddhamāsaṃ	75	
PA_atk-s05_14a3:75_3	āgacchati. Nāgabhavane samuṭṭhitaṃ pañhaṃ bodhisattova katheti. Pitarā saddhiṃ virūpakkhamahārājassapi	75	
PA_atk-s05_14a3:75_4	upaṭṭhānaṃ gacchati, tassa santike samuṭṭhitaṃ pañhampi sova katheti. Athekadivasaṃ	75	
PA_atk-s05_14a3:75_5	virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ	75	
PA_atk-s05_14a3:75_6	antare pañho samuṭṭhāsi. Taṃ koci kathetuṃ nāsakkhi, pallaṅkavaragato pana hutvā	75	
PA_atk-s05_14a3:75_7	mahāsattova kathesi. Atha naṃ devarājā dibbagandhapupphehi pūjetvā “datta, tvaṃ pathavisamāya	75	
PA_atk-s05_14a3:75_8	vipulāya paññāya samannāgato, ito paṭṭhāya bhūridatto nāma hohī”ti “bhūridatto” tissa	75	
PA_atk-s05_14a3:75_9	nāmaṃ akāsi. So tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ	75	
PA_atk-s05_14a3:75_10	devaccharāhi ākiṇṇaṃ atimanoharaṃ sakkassa sampattiṃ disvā devaloke piyaṃ katvā “kiṃ	751	
PA_atk-s05_14a3:75_11	me iminā maṇḍūkabhakkhena attabhāvena, nāgabhavanaṃ gantvā uposathavāsaṃ vasitvā	751	
PA_atk-s05_14a3:75_12	imasmiṃ devaloke uppattikāraṇaṃ karissāmī”ti cintetvā nāgabhavanaṃ gantvā mātāpitaro	751	
PA_atk-s05_14a3:75_13	āpucchi “ammatātā, ahaṃ uposathakammaṃ karissāmī”ti. “Sādhu, tāta, karohi, karonto	751	
PA_atk-s05_14a3:75_14	pana bahi agantvā imasmiññeva nāgabhavane ekasmiṃ suññavimāne karohi, bahigatānaṃ	751	
PA_atk-s05_14a3:75_15	pana nāgānaṃ mahantaṃ bhaya”nti.	751	
PA_atk-s05_14a3:76_0	So “sādhū”ti paṭissuṇitvā tattheva suññavimāne rājuyyāne uposathavāsaṃ vasati. Atha	76	
PA_atk-s05_14a3:76_1	naṃ nānātūriyahatthā nāgakaññā parivārenti. So “na mayhaṃ idha vasantassa uposathakammaṃ	76	
PA_atk-s05_14a3:76_2	matthakaṃ pāpuṇissati, manussapathaṃ gantvā karissāmī”ti cintetvā nivāraṇabhayena	76	
PA_atk-s05_14a3:76_3	mātāpitūnaṃ anārocetvā attano bhariyāyo āmantetvā “bhadde, ahaṃ manussalokaṃ gantvā	76	
PA_atk-s05_14a3:76_4	yamunātīre nigrodharukkho atthi, tassāvidūre vammikamatthake bhoge ābhujitvā caturaṅgasamannāgataṃ	76	
PA_atk-s05_14a3:76_5	uposathaṃ adhiṭṭhāya nipajjitvā uposathakammaṃ karissāmi. Mayā sabbarattiṃ nipajjitvā	76	
PA_atk-s05_14a3:76_6	uposathakamme kate aruṇuggamanavelāyameva tumhe dasa dasa itthiyo ādāya vārena vārena	76	
PA_atk-s05_14a3:76_7	tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā	76	
PA_atk-s05_14a3:76_8	maṃ ādāya nāgabhavanameva āgacchathā”ti vatvā tattha gantvā vammikamatthake bhoge	76	
PA_atk-s05_14a3:76_9	ābhujitvā “yo mama cammaṃ vā nhāruṃ vā aṭṭhiṃ vā ruhiraṃ vā icchati, so āharatū”ti	76	
PA_atk-s05_14a3:76_10	caturaṅgasamannāgataṃ uposathaṃ adhiṭṭhāya naṅgalasīsappamāṇaṃ sarīraṃ māpetvā nipanno	761	
PA_atk-s05_14a3:76_11	uposathakammamakāsi. Aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ	761	
PA_atk-s05_14a3:76_12	paṭipajjitvā nāgabhavanaṃ ānenti. Tassa iminā niyāmena uposathaṃ karontassa dīgho addhā vītivatto.	761	
PA_atk-s05_14a3:77	Uposathakhaṇḍaṃ niṭṭhitaṃ.	7	
PA_atk-s05_14a3:78	Garuḷakhaṇḍaṃ	7	
PA_atk-s05_14a3:79_0	Tadā eko bārāṇasidvāragāmavāsī brāhmaṇo somadattena nāma puttena saddhiṃ araññaṃ	79	
PA_atk-s05_14a3:79_1	gantvā sūlayantapāsavāgurādīhi oḍḍetvā mige vadhitvā maṃsaṃ kājenāharitvā vikkiṇanto	79	
PA_atk-s05_14a3:79_2	jīvikaṃ kappesi. So ekadivasaṃ antamaso godhāmattampi alabhitvā “tāta somadatta,	79	
PA_atk-s05_14a3:79_3	sace tucchahatthā gamissāma, mātā te kujjhissati, yaṃ kiñci gahetvā gamissāmā”ti	79	
PA_atk-s05_14a3:79_4	vatvā bodhisattassa nipannavammikaṭṭhānābhimukho gantvā pānīyaṃ pātuṃ yamunaṃ otarantānaṃ	79	
PA_atk-s05_14a3:79_5	migānaṃ padavalañjaṃ disvā “tāta, migamaggo paññāyati, tvaṃ paṭikkamitvā tiṭṭhāhi,	79	
PA_atk-s05_14a3:79_6	ahaṃ pānīyatthāya āgataṃ migaṃ vijjhissāmī”ti dhanuṃ ādāya migaṃ olokento ekasmiṃ	79	
PA_atk-s05_14a3:79_7	rukkhamūle aṭṭhāsi. Atheko migo sāyanhasamaye pānīyaṃ pātuṃ āgato. So taṃ vijjhi.	79	
PA_atk-s05_14a3:79_8	Migo tattha apatitvā saravegena tajjito lohitena paggharantena palāyi. Pitāputtā	79	
PA_atk-s05_14a3:79_9	naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya	79	
PA_atk-s05_14a3:79_10	taṃ nigrodhaṃ patvā “idāni akālo, na sakkā gantuṃ, idheva vasissāmā”ti maṃsaṃ ekamante	791	
PA_atk-s05_14a3:79_11	ṭhapetvā rukkhaṃ āruyha viṭapantare nipajjiṃsu. Brāhmaṇo paccūsasamaye pabujjhitvā	791	
PA_atk-s05_14a3:79_12	migasaddasavanāya sotaṃ odahi.	791	
PA_atk-s05_14a3:80_0	Tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ. So ahisarīraṃ	80	
PA_atk-s05_14a3:80_1	antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane	80	
PA_atk-s05_14a3:80_2	nisīdi. Nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ	80	
PA_atk-s05_14a3:80_3	paṭṭhapesuṃ. Brāhmaṇo taṃ saddaṃ sutvā “ko nu kho esa, jānissāmi na”nti cintetvā	80	
PA_atk-s05_14a3:80_4	“putta, puttā”ti vatvāpi puttaṃ pabodhetuṃ asakkonto “sayatu esa, kilanto bhavissati,	80	
PA_atk-s05_14a3:80_5	ahameva gamissāmī”ti rukkhā oruyha tassa santikaṃ agamāsi. Nāgamāṇavikā taṃ disvā	80	
PA_atk-s05_14a3:80_6	saddhiṃ tūriyehi bhūmiyaṃ nimujjitvā attano nāgabhavanameva gatā. Bodhisatto ekakova	80	
PA_atk-s05_14a3:80_7	ahosi. Brāhmaṇo tassa santikaṃ gantvā pucchanto gāthādvayamāha –	80	
PA_atk-s05_14a3:82	“Pupphābhihārassa vanassa majjhe, ko lohitakkho vitatantaraṃso;	8	
PA_atk-s05_14a3:83	Kā kambukāyūradharā suvatthā, tiṭṭhanti nāriyo dasa vandamānā.	8	
PA_atk-s05_14a3:85	“Ko tvaṃ brahābāhu vanassa majjhe, virocasi ghatasittova aggi;	8	
PA_atk-s05_14a3:86	Mahesakkho aññatarosi yakkho, udāhu nāgosi mahānubhāvo”ti.	8	
PA_atk-s05_14a3:87_0	Tattha pupphābhihārassāti bodhisattassa pūjanatthāya ābhatena dibbapupphābhihārena	87	
PA_atk-s05_14a3:87_1	samannāgatassa. Koti ko nāma tvaṃ. Lohitakkhoti rattakkho. Vitatantaraṃsoti puthulaantaraṃso.	87	
PA_atk-s05_14a3:87_2	Kambukāyūradharāti suvaṇṇālaṅkāradharā. Brahābāhūti mahābāhu.	87	
PA_atk-s05_14a3:88_0	Taṃ sutvā mahāsatto “sacepi ‘sakkādīsu aññatarohamasmī’ti vakkhāmi, saddahissatevāyaṃ	88	
PA_atk-s05_14a3:88_1	brāhmaṇo, ajja pana mayā saccameva kathetuṃ vaṭṭatī”ti cintetvā attano nāgarājabhāvaṃ kathento āha –	88	
PA_atk-s05_14a3:90	“Nāgohamasmi iddhimā, tejassī duratikkamo;	9	
PA_atk-s05_14a3:91	Ḍaṃseyyaṃ tejasā kuddho, phītaṃ janapadaṃ api.	9	
PA_atk-s05_14a3:93	“Samuddajā hi me mātā, dhataraṭṭho ca me pitā;	9	
PA_atk-s05_14a3:94	Sudassanakaniṭṭhosmi, bhūridattoti maṃ vidū”ti.	9	
PA_atk-s05_14a3:95_0	Tattha tejassīti visatejena tejavā. Duratikkamoti aññena atikkamituṃ asakkuṇeyyo.	95	
PA_atk-s05_14a3:95_1	Ḍaṃseyyanti sacāhaṃ kuddho phītaṃ janapadaṃ api ḍaṃseyyaṃ, pathaviyaṃ mama dāṭhāya	95	
PA_atk-s05_14a3:95_2	patitamattāya saddhiṃ pathaviyā mama tejena so sabbo janapado bhasmā bhaveyyāti vadati.	95	
PA_atk-s05_14a3:95_3	Sudassanakaniṭṭhosmīti ahaṃ mama bhātu sudassanassa kaniṭṭho asmi. Vidūti evaṃ mamaṃ	95	
PA_atk-s05_14a3:95_4	pañcayojanasatike nāgabhavane jānantīti.	95	
PA_atk-s05_14a3:96_0	Idañca pana vatvā mahāsatto cintesi “ayaṃ brāhmaṇo caṇḍo pharuso, ahituṇḍikassa ārocetvā	96	
PA_atk-s05_14a3:96_1	uposathakammassa me antarāyampi kareyya, yaṃ nūnāhaṃ imaṃ nāgabhavanaṃ netvā mahantaṃ	96	
PA_atk-s05_14a3:96_2	yasaṃ datvā uposathakammaṃ addhaniyaṃ kareyya”nti. Atha naṃ āha “brāhmaṇa, mahantaṃ	96	
PA_atk-s05_14a3:96_3	te yasaṃ dassāmi, ramaṇīyaṃ nāgabhavanaṃ, ehi tattha gacchāmā”ti. “Sāmi, putto me	96	
PA_atk-s05_14a3:96_4	atthi, tasmiṃ gacchante āgamissāmī”ti. Atha naṃ mahāsatto “gaccha, brāhmaṇa, ānehi	96	
PA_atk-s05_14a3:96_5	na”nti vatvā attano āvāsaṃ ācikkhanto āha –	96	
PA_atk-s05_14a3:98	“Yaṃ gambhīraṃ sadāvaṭṭaṃ, rahadaṃ bhesmaṃ pekkhasi;	9	
PA_atk-s05_14a3:99	Esa dibyo mamāvāso, anekasataporiso.	9	
PA_atk-s05_14a3:101	“Mayūrakoñcābhirudaṃ, nīlodaṃ vanamajjhato;	10	
PA_atk-s05_14a3:102	Yamunaṃ pavisa mā bhīto, khemaṃ vattavataṃ siva”nti.	10	
PA_atk-s05_14a3:103_0	Tattha sadāvaṭṭanti sadā pavattaṃ āvaṭṭaṃ. Bhesmanti bhayānakaṃ. Pekkhasīti yaṃ evarūpaṃ	103	
PA_atk-s05_14a3:103_1	rahadaṃ passasi. Mayūrakoñcābhirudanti ubhosu tīresu vanaghaṭāyaṃ vasantehi mayūrehi	103	
PA_atk-s05_14a3:103_2	ca koñcehi ca abhirudaṃ upakūjitaṃ. Nīlodanti nīlasalilaṃ. Vanamajjhatoti vanamajjhena	103	
PA_atk-s05_14a3:103_3	sandamānaṃ. Pavisa mā bhītoti evarūpaṃ yamunaṃ abhīto hutvā pavisa. Vattavatanti	103	
PA_atk-s05_14a3:103_4	vattasampannānaṃ ācāravantānaṃ vasanabhūmiṃ pavisa, gaccha, brāhmaṇa, puttaṃ ānehīti.	103	
PA_atk-s05_14a3:104	Brāhmaṇo gantvā puttassa tamatthaṃ ārocetvā puttaṃ ānesi. Mahāsatto te ubhopi ādāya yamunātīraṃ gantvā tīre ṭhito āha –	10	
PA_atk-s05_14a3:106	“Tattha patto sānucaro, saha puttena brāhmaṇa;	10	
PA_atk-s05_14a3:107	Pūjito mayhaṃ kāmehi, sukhaṃ brāhmaṇa vacchasī”ti.	10	
PA_atk-s05_14a3:108	Tattha tattha pattoti tvaṃ amhākaṃ nāgabhavanaṃ patto hutvā. Mayhanti mama santakehi kāmehi pūjito. Vacchasīti tattha nāgabhavane sukhaṃ vasissati.	10	
PA_atk-s05_14a3:109_0	Evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi. Tesaṃ	109	
PA_atk-s05_14a3:109_1	tattha dibbo attabhāvo pātubhavi. Atha nesaṃ mahāsatto dibbasampattiṃ datvā cattāri	109	
PA_atk-s05_14a3:109_2	cattāri nāgakaññāsatāni adāsi. Te mahāsampattiṃ anubhaviṃsu. Bodhisattopi appamatto	109	
PA_atk-s05_14a3:109_3	uposathakammaṃ akāsi. Anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā	109	
PA_atk-s05_14a3:109_4	tato ca brāhmaṇassa santikaṃ gantvā ārogyaṃ pucchitvā “yena te attho, taṃ vadeyyāsi,	109	
PA_atk-s05_14a3:109_5	anukkaṇṭhamāno abhiramā”ti vatvā somadattenapi saddhiṃ paṭisanthāraṃ katvā attano	109	
PA_atk-s05_14a3:109_6	nivesanaṃ agacchi. Brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito	109	
PA_atk-s05_14a3:109_7	manussalokaṃ gantukāmo ahosi. Nāgabhavanamassa lokantaranirayo viya alaṅkatapāsādo	109	
PA_atk-s05_14a3:109_8	bandhanāgāraṃ viya alaṅkatanāgakaññā yakkhiniyo viya upaṭṭhahiṃsu. So “ahaṃ tāva	109	
PA_atk-s05_14a3:109_9	ukkaṇṭhito, somadattassapi cittaṃ jānissāmī”ti tassa santikaṃ gantvā āha “kiṃ, tāta,	109	
PA_atk-s05_14a3:109_10	ukkaṇṭhasī”ti? “Kasmā ukkaṇṭhissāmi na ukkaṇṭhāmi, tvaṃ pana ukkaṇṭhasi, tātā”ti?	1091	
PA_atk-s05_14a3:109_11	“Āma tātā”ti. “Kiṃkāraṇā”ti. “Tava mātu ceva bhātubhaginīnañca adassanena ukkaṇṭhāmi,	1091	
PA_atk-s05_14a3:109_12	ehi, tāta somadatta, gacchāmā”ti. So “na gacchāmī”ti vatvāpi punappunaṃ pitarā yāciyamāno	1091	
PA_atk-s05_14a3:109_13	“sādhū”ti sampaṭicchi.	1091	
PA_atk-s05_14a3:110_0	Brāhmaṇo “puttassa tāva me mano laddho, sace panāhaṃ bhūridattassa ‘ukkaṇṭhitomhī’ti	110	
PA_atk-s05_14a3:110_1	vakkhāmi, atirekataraṃ me yasaṃ dassati, evaṃ me gamanaṃ na bhavissati. Ekena pana	110	
PA_atk-s05_14a3:110_2	upāyena tassa sampattiṃ vaṇṇetvā ‘tvaṃ evarūpaṃ sampattiṃ pahāya kiṃkāraṇā manussalokaṃ	110	
PA_atk-s05_14a3:110_3	gantvā uposathakammaṃ karosī’ti pucchitvā ‘saggatthāyā’ti vutte ‘tvaṃ tāva evarūpaṃ	110	
PA_atk-s05_14a3:110_4	sampattiṃ pahāya saggatthāya uposathakammaṃ karosi, kimaṅgaṃ pana mayaṃyeva paradhanena	110	
PA_atk-s05_14a3:110_5	jīvikaṃ kappema, ahampi manussalokaṃ gantvā ñātake disvā pabbajitvā samaṇadhammaṃ	110	
PA_atk-s05_14a3:110_6	karissāmī’ti naṃ saññāpessāmi. Atha me so gamanaṃ anujānissatī”ti cintetvā ekadivasaṃ	110	
PA_atk-s05_14a3:110_7	tenāgantvā “kiṃ, brāhmaṇa, ukkaṇṭhasī”ti pucchito “tumhākaṃ santikā amhākaṃ na kiñci	110	
PA_atk-s05_14a3:110_8	parihāyatī”ti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha –	110	
PA_atk-s05_14a3:112	“Samā samantaparito, pahūtatagarā mahī;	11	
PA_atk-s05_14a3:113	Indagopakasañchannā, sobhati harituttamā.	11	
PA_atk-s05_14a3:115	“Rammāni vanacetyāni, rammā haṃsūpakūjitā;	11	
PA_atk-s05_14a3:116	Opupphapaddhā tiṭṭhanti, pokkharañño sunimmitā.	11	
PA_atk-s05_14a3:118	“Aṭṭhaṃsā sukatā thambhā, sabbe veḷuriyāmayā;	11	
PA_atk-s05_14a3:119	Sahassathambhā pāsādā, pūrā kaññāhi jotare.	11	
PA_atk-s05_14a3:121	“Vimānaṃ upapannosi, dibyaṃ puññehi attano;	12	
PA_atk-s05_14a3:122	Asambādhaṃ sivaṃ rammaṃ, accantasukhasaṃhitaṃ.	12	
PA_atk-s05_14a3:124	“Maññe sahassanettassa, vimānaṃ nābhikaṅkhasi;	12	
PA_atk-s05_14a3:125	Iddhī hi tyāyaṃ vipulā, sakkasseva jutīmato”ti.	12	
PA_atk-s05_14a3:126_0	Tattha samā samantaparitoti parisamantato sabbadisābhāgesu ayaṃ tava nāgabhavane	126	
PA_atk-s05_14a3:126_1	mahī suvaṇṇarajatamaṇi muttāvālukāparikiṇṇā samatalā. Pahūtatagarā mahīti bahukehi	126	
PA_atk-s05_14a3:126_2	tagaragacchehi samannāgatā. Indagopakasañchannāti suvaṇṇaindagopakehi sañchannā.	126	
PA_atk-s05_14a3:126_3	Sobhati harituttamāti haritavaṇṇadabbatiṇasañchannā sobhatīti attho. Vanacetyānīti	126	
PA_atk-s05_14a3:126_4	vanaghaṭā. Opupphapaddhāti pupphitvā patitehi padumapattehi sañchannā udakapiṭṭhā.	126	
PA_atk-s05_14a3:126_5	Sunimmitāti tava puññasampattiyā suṭṭhu nimmitā. Aṭṭhaṃsāti tava vasanapāsādesu aṭṭhaṃsā	126	
PA_atk-s05_14a3:126_6	sukatā veḷuriyamayā thambhā. Tehi thambhehi sahassathambhā tava pāsādā nāgakaññāhi	126	
PA_atk-s05_14a3:126_7	pūrā vijjotanti. Upapannosīti evarūpe vimāne nibbattosīti attho. Sahassanettassa	126	
PA_atk-s05_14a3:126_8	vimānanti sakkassa vejayantapāsādaṃ. Iddhī hi tyāyaṃ vipulāti yasmā tavāyaṃ vipulā	126	
PA_atk-s05_14a3:126_9	iddhi, tasmā tvaṃ tena uposathakammena sakkassa vimānampi na patthesi, aññaṃ tato	126	
PA_atk-s05_14a3:126_10	uttari mahantaṃ ṭhānaṃ patthesīti maññāmi.	1261	
PA_atk-s05_14a3:127	Taṃ sutvā mahāsatto “mā hevaṃ, brāhmaṇa, avaca, sakkassa yasaṃ paṭicca amhākaṃ yaso sinerusantike sāsapo viya, mayaṃ tassa paricārakepi na agghāmā”ti vatvā gāthamāha –	12	
PA_atk-s05_14a3:129	“Manasāpi na pattabbo, ānubhāvo jutīmato;	12	
PA_atk-s05_14a3:130	Paricārayamānānaṃ, saindānaṃ vasavattina”nti.	13	
PA_atk-s05_14a3:131_0	Tassattho – brāhmaṇa, sakkassa yaso nāma ekaṃ dve tayo cattāro vā divase “ettako	131	
PA_atk-s05_14a3:131_1	siyā”ti manasā cintentenapi na abhipattabbo. Yepi naṃ cattāro mahārājāno paricārenti,	131	
PA_atk-s05_14a3:131_2	tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ	131	
PA_atk-s05_14a3:131_3	catunnaṃ lokapālānaṃ yasassapi amhākaṃ tiracchānagatānaṃ yaso soḷasiṃ kalaṃ nagghatīti.	131	
PA_atk-s05_14a3:132_0	Evañca pana vatvā “idaṃ te maññe sahassanettassa vimāna”nti vacanaṃ sutvā ahaṃ taṃ	132	
PA_atk-s05_14a3:132_1	anussariṃ. “Ahañhi vejayantaṃ patthento uposathakammaṃ karomī”ti tassa attano patthanaṃ ācikkhanto āha –	132	
PA_atk-s05_14a3:134	“Taṃ vimānaṃ abhijjhāya, amarānaṃ sukhesinaṃ;	13	
PA_atk-s05_14a3:135	Uposathaṃ upavasanto, semi vammikamuddhanī”ti.	13	
PA_atk-s05_14a3:136	Tattha abhijjhāyāti patthetvā. Amarānanti dīghāyukānaṃ devānaṃ. Sukhesinanti esitasukhānaṃ sukhe patiṭṭhitānaṃ.	13	
PA_atk-s05_14a3:137	Kaṃ sutvā brāhmaṇo “idāni me okāso laddho”ti somanassappatto gantuṃ āpucchanto gāthādvayamāha –	13	
PA_atk-s05_14a3:139	“Ahañca migamesāno, saputto pāvisiṃ vanaṃ;	13	
PA_atk-s05_14a3:140	Taṃ maṃ mataṃ vā jīvaṃ vā, nābhivedenti ñātakā.	14	
PA_atk-s05_14a3:142	“Āmantaye bhūridattaṃ, kāsiputtaṃ yasassinaṃ;	14	
PA_atk-s05_14a3:143	Tayā no samanuññātā, api passemu ñātake”ti.	14	
PA_atk-s05_14a3:144	Tattha nābhivedentīti na jānanti, kathentopi nesaṃ natthi. Āmantayeti āmantayāmi. Kāsiputtanti kāsirājadhītāya puttaṃ.	14	
PA_atk-s05_14a3:145	Tato bodhisatto āha –	14	
PA_atk-s05_14a3:147	“Eso hi vata me chando, yaṃ vasesi mamantike;	14	
PA_atk-s05_14a3:148	Na hi etādisā kāmā, sulabhā honti mānuse.	14	
PA_atk-s05_14a3:150	“Sace tvaṃ nicchase vatthuṃ, mama kāmehi pūjito;	15	
PA_atk-s05_14a3:151	Mayā tvaṃ samanuññāto, sotthiṃ passāhi ñātake”ti.	15	
PA_atk-s05_14a3:152	Mahāsatto gāthādvayaṃ vatvā cintesi – “ayaṃ maṇiṃ nissāya sukhaṃ jīvanto kassaci nācikkhissati, etassa sabbakāmadadaṃ maṇiṃ dassāmī”ti. Athassa taṃ dadanto āha –	15	
PA_atk-s05_14a3:154	“Dhārayimaṃ maṇiṃ dibyaṃ, pasuṃ putte ca vindati;	15	
PA_atk-s05_14a3:155	Arogo sukhito hoti, gacchevādāya brāhmaṇā”ti.	15	
PA_atk-s05_14a3:156	Tattha pasuṃ putte ca vindatīti imaṃ maṇiṃ dhārayamāno imassānubhāvena pasuñca putte ca aññañca yaṃ icchati, taṃ sabbaṃ labhati.	15	
PA_atk-s05_14a3:157	Tato brāhmaṇo gāthamāha –	15	
PA_atk-s05_14a3:159	“Kusalaṃ paṭinandāmi, bhūridatta vaco tava;	15	
PA_atk-s05_14a3:160	Pabbajissāmi jiṇṇosmi, na kāme abhipatthaye”ti.	16	
PA_atk-s05_14a3:161	Tassattho – bhūridatta, tava vacanaṃ kusalaṃ anavajjaṃ, taṃ paṭinandāmi na paṭikkhipāmi. Ahaṃ pana jiṇṇo asmi, tasmā pabbajissāmi, na kāme abhipatthayāmi, kiṃ me maṇināti.	16	
PA_atk-s05_14a3:162	Bodhisatto āha –	16	
PA_atk-s05_14a3:164	“Brahmacariyassa ce bhaṅgo, hoti bhogehi kāriyaṃ;	16	
PA_atk-s05_14a3:165	Avikampamāno eyyāsi, bahuṃ dassāmi te dhana”nti.	16	
PA_atk-s05_14a3:166_0	Tattha ce bhaṅgoti brahmacariyavāso nāma dukkaro, anabhiratassa brahmacariyassa ce	166	
PA_atk-s05_14a3:166_1	bhaṅgo hoti, tadā gihibhūtassa bhogehi kāriyaṃ hoti, evarūpe kāle tvaṃ nirāsaṅko	166	
PA_atk-s05_14a3:166_2	hutvā mama santikaṃ āgaccheyyāsi, bahuṃ te dhanaṃ dassāmīti.	166	
PA_atk-s05_14a3:167	Brāhmaṇo āha –	16	
PA_atk-s05_14a3:169	“Kusalaṃ paṭinandāmi, bhūridatta vaco tava;	16	
PA_atk-s05_14a3:170	Punapi āgamissāmi, sace attho bhavissatī”ti.	17	
PA_atk-s05_14a3:171	Tattha punapīti puna api, ayameva vā pāṭho.	17	
PA_atk-s05_14a3:172	Athassa tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi. Tamatthaṃ pakāsento satthā āha –	17	
PA_atk-s05_14a3:174	“Idaṃ vatvā bhūridatto, pesesi caturo jane;	17	
PA_atk-s05_14a3:175	Etha gacchatha uṭṭhetha, khippaṃ pāpetha brāhmaṇaṃ.	17	
PA_atk-s05_14a3:177	“Tassa taṃ vacanaṃ sutvā, uṭṭhāya caturo janā;	17	
PA_atk-s05_14a3:178	Pesitā bhūridattena, khippaṃ pāpesu brāhmaṇa”nti.	17	
PA_atk-s05_14a3:179	Tattha pāpesūti yamunāto uttāretvā bārāṇasimaggaṃ pāpayiṃsu, pāpayitvā ca pana “tumhe gacchathā”ti vatvā nāgabhavanameva paccāgamiṃsu.	17	
PA_atk-s05_14a3:180_0	Brāhmaṇopi “tāta somadatta, imasmiṃ ṭhāne migaṃ vijjhimhā, imasmiṃ sūkara”nti puttassa	180	
PA_atk-s05_14a3:180_1	ācikkhanto antarāmagge pokkharaṇiṃ disvā “tāta somadatta, nhāyāmā”ti vatvā “sādhu,	180	
PA_atk-s05_14a3:180_2	tātā”ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā	180	
PA_atk-s05_14a3:180_3	pokkharaṇītīre ṭhapetvā otaritvā nhāyiṃsu. Tasmiṃ khaṇe tāni antaradhāyitvā nāgabhavanameva	180	
PA_atk-s05_14a3:180_4	agamaṃsu. Paṭhamaṃ nivatthakāsāvapilotikāva nesaṃ sarīre paṭimuñciṃsu, dhanusarasattiyopi	180	
PA_atk-s05_14a3:180_5	pākatikāva ahesuṃ. Somadatto “nāsitāmhā tayā, tātā”ti paridevi. Atha naṃ pitā “mā	180	
PA_atk-s05_14a3:180_6	cintayi, migesu santesu araññe mige vadhitvā jīvikaṃ kappessāmā”ti assāsesi. Somadattassa	180	
PA_atk-s05_14a3:180_7	mātā tesaṃ āgamanaṃ sutvā paccuggantvā gharaṃ netvā annapānena santappesi. Brāhmaṇo	180	
PA_atk-s05_14a3:180_8	bhuñjitvā niddaṃ okkami. Itarā puttaṃ pucchi “tāta, ettakaṃ kālaṃ kuhiṃ gatatthā”ti?	180	
PA_atk-s05_14a3:180_9	“Amma, bhūridattanāgarājena amhe nāgabhavanaṃ nītā, tato ukkaṇṭhitvā idāni āgatā”ti.	180	
PA_atk-s05_14a3:180_10	“Kiñci pana vo ratanaṃ ābhata”nti. “Nābhataṃ ammā”ti. “Kiṃ tumhākaṃ tena kiñci na	1801	
PA_atk-s05_14a3:180_11	dinna”nti. “Amma, bhūridattena me pitu sabbakāmadado maṇi dinno ahosi, iminā pana	1801	
PA_atk-s05_14a3:180_12	na gahito”ti. “Kiṃkāraṇā”ti. “Pabbajissati kirā”ti. Sā “ettakaṃ kālaṃ dārake mama	1801	
PA_atk-s05_14a3:180_13	bhāraṃ karonto nāgabhavane vasitvā idāni kira pabbajissatī”ti kujjhitvā vīhibhañjanadabbiyā	1801	
PA_atk-s05_14a3:180_14	piṭṭhiṃ pothentī “are, duṭṭhabrāhmaṇa, pabbajissāmīti kira maṇiratanaṃ na gaṇhasi,	1801	
PA_atk-s05_14a3:180_15	atha kasmā apabbajitvā idhāgatosi, nikkhama mama gharā sīgha”nti santajjesi. Atha	1801	
PA_atk-s05_14a3:180_16	naṃ “bhadde, mā kujjhi, araññe migesu santesu ahaṃ taṃ posessāmī”ti vatvā puttena	1801	
PA_atk-s05_14a3:180_17	saddhiṃ araññaṃ gantvā purimaniyāmeneva jīvikaṃ kappesi.	1801	
PA_atk-s05_14a3:181_0	Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde	181	
PA_atk-s05_14a3:181_1	udakaṃ viyūhitvā ekaṃ nāgarājānaṃ sīse gaṇhi. Tadāhi supaṇṇā nāgaṃ gahetuṃ ajānanakāyeva,	181	
PA_atk-s05_14a3:181_2	pacchā paṇḍarajātake jāniṃsu. So pana taṃ sīse gahetvāpi udake anottharanteyeva ukkhipitvā	181	
PA_atk-s05_14a3:181_3	olambantaṃ ādāya himavantamatthakena pāyāsi. Tadā ceko kāsiraṭṭhavāsī brāhmaṇo isipabbajjaṃ	181	
PA_atk-s05_14a3:181_4	pabbajitvā himavantappadese paṇṇasālaṃ māpetvā paṭivasati. Tassa caṅkamanakoṭiyaṃ	181	
PA_atk-s05_14a3:181_5	mahānigrodharukkho atthi. So tassa mūle divāvihāraṃ karoti. Supaṇṇo nigrodhamatthakena	181	
PA_atk-s05_14a3:181_6	nāgaṃ harati. Nāgo olambanto mokkhatthāya naṅguṭṭhena nigrodhaviṭapaṃ veṭhesi. Supaṇṇo	181	
PA_atk-s05_14a3:181_7	taṃ ajānantova mahabbalatāya ākāse pakkhandiyeva. Nigrodharukkho samūlo uppāṭito.	181	
PA_atk-s05_14a3:181_8	Supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ khāditvā	181	
PA_atk-s05_14a3:181_9	sarīraṃ samuddakucchimhi chaḍḍesi. Nigrodharukkho patanto mahāsaddamakāsi. Supaṇṇo	181	
PA_atk-s05_14a3:181_10	“kissa eso saddo”ti adho olokento nigrodharukkhaṃ disvā “kuto esa mayā uppāṭito”ti	1811	
PA_atk-s05_14a3:181_11	cintetvā “tāpasassa caṅkamanakoṭiyā nigrodho eso”ti tathato ñatvā “ayaṃ tassa bahūpakāro,	1811	
PA_atk-s05_14a3:181_12	‘akusalaṃ nu kho me pasutaṃ, udāhu no’ti tameva pucchitvā jānissāmī”ti māṇavakavesena	1811	
PA_atk-s05_14a3:181_13	tassa santikaṃ agamāsi.	1811	
PA_atk-s05_14a3:182_0	Tasmiṃ khaṇe tāpaso taṃ ṭhānaṃ samaṃ karoti. Supaṇṇarājā tāpasaṃ vanditvā ekamantaṃ	182	
PA_atk-s05_14a3:182_1	nisinno ajānanto viya “kissa ṭhānaṃ, bhante, ida”nti pucchi. “Upāsaka, eko supaṇṇo	182	
PA_atk-s05_14a3:182_2	bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi	182	
PA_atk-s05_14a3:182_3	attano mahabbalatāya pakkhantitvā gato, atha nigrodharukkho uppāṭito, idaṃ tassa	182	
PA_atk-s05_14a3:182_4	uppāṭitaṭṭhāna”nti. “Kiṃ pana, bhante, tassa supaṇṇassa akusalaṃ hoti, udāhu no”ti?	182	
PA_atk-s05_14a3:182_5	“Sace na jānāti, acetanakammaṃ nāma akusalaṃ na hotī”ti. “Kiṃ nāgassa pana, bhante”ti?	182	
PA_atk-s05_14a3:182_6	“So imaṃ nāsetuṃ na gaṇhi, mokkhatthāya gaṇhi, tasmā tassapi na hotiyevā”ti. Supaṇṇo	182	
PA_atk-s05_14a3:182_7	tāpasassa tussitvā “bhante, ahaṃ so supaṇṇarājā, tumhākañhi pañhaveyyākaraṇena tuṭṭho.	182	
PA_atk-s05_14a3:182_8	Tumhe araññe vasatha, ahañcekaṃ alampāyanamantaṃ jānāmi, anaggho manto. Tamahaṃ tumhākaṃ	182	
PA_atk-s05_14a3:182_9	ācariyabhāgaṃ katvā dammi, paṭiggaṇhatha na”nti āha. “Alaṃ mayhaṃ mantena, gacchatha	182	
PA_atk-s05_14a3:182_10	tumhe”ti. So taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi.	1821	
PA_atk-s05_14a3:183	Garuḷakaṇḍaṃ niṭṭhitaṃ.	18	
PA_atk-s05_14a3:184	Kīḷanakaṇḍaṃ	18	
PA_atk-s05_14a3:185_0	Tasmiṃ kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno	185	
PA_atk-s05_14a3:185_1	“kiṃ me idha vāsena, araññaṃ pavisitvā mataṃ seyyo”ti nikkhamitvā vanaṃ pavisitvā	185	
PA_atk-s05_14a3:185_2	anupubbena taṃ assamapadaṃ patvā tāpasaṃ vattasampadāya ārādhesi. Tāpaso “ayaṃ brāhmaṇo	185	
PA_atk-s05_14a3:185_3	mayhaṃ ativiya upakārako, supaṇṇarājena dinnaṃ dibbamantamassa dassāmī”ti cintetvā	185	
PA_atk-s05_14a3:185_4	“brāhmaṇa, ahaṃ alampāyanamantaṃ jānāmi, taṃ te dammi, gaṇhāhi na”nti vatvā “alaṃ,	185	
PA_atk-s05_14a3:185_5	bhante, na mayhaṃ mantenattho”ti vuttepi punappunaṃ vatvā nippīḷetvā sampaṭicchāpetvā	185	
PA_atk-s05_14a3:185_6	adāsiyeva. Tassa ca mantassa anucchavikāni osadhāni ceva mantupacārañca sabbaṃ kathesi.	185	
PA_atk-s05_14a3:185_7	Brāhmaṇo “laddho me jīvitupāyo”ti katipāhaṃ vasitvā “vātābādho me, bhante, bādhatī”ti	185	
PA_atk-s05_14a3:185_8	apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena	185	
PA_atk-s05_14a3:185_9	yamunāya tīraṃ patvā taṃ mantaṃ sajjhāyanto mahāmaggaṃ gacchati.	185	
PA_atk-s05_14a3:186_0	Tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ	186	
PA_atk-s05_14a3:186_1	maṇiratanaṃ ādāya nāgabhavanā nikkhamitvā yamunātīre vālukarāsimhi ṭhapetvā tassa	186	
PA_atk-s05_14a3:186_2	obhāsena sabbarattiṃ udakakīḷaṃ kīḷitvā aruṇuggamane sabbālaṅkārena alaṅkaritvā maṇiratanaṃ	186	
PA_atk-s05_14a3:186_3	parivāretvā siriṃ pavesayamānā nisīdiṃsu. Brāhmaṇopi mantaṃ sajjhāyanto taṃ ṭhānaṃ	186	
PA_atk-s05_14a3:186_4	pāpuṇi. Tā mantasaddaṃ sutvāva “iminā supaṇṇena bhavitabba”nti maraṇabhayatajjitā	186	
PA_atk-s05_14a3:186_5	maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu. Brāhmaṇopi maṇiratanaṃ	186	
PA_atk-s05_14a3:186_6	disvā “idāneva me manto samiddho”ti tuṭṭhamānaso maṇiratanaṃ ādāya pāyāsi. Tasmiṃ	186	
PA_atk-s05_14a3:186_7	khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe	186	
PA_atk-s05_14a3:186_8	taṃ maṇiratanaṃ disvā puttaṃ āha “tāta, nanu eso amhākaṃ bhūridattena dinno maṇī”ti?	186	
PA_atk-s05_14a3:186_9	“Āma, tāta, eso maṇī”ti. “Tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ	186	
PA_atk-s05_14a3:186_10	maṇiratana”nti. “Tāta, pubbe bhūridattena dīyamānaṃ na gaṇhi, idāni panesa brāhmaṇo	1861	
PA_atk-s05_14a3:186_11	taññeva vañcessati, tuṇhī hohī”ti. Brāhmaṇo “hotu, tāta, passasi etassa vā mama vā	1861	
PA_atk-s05_14a3:186_12	vañcanabhāva”nti alampāyanena saddhiṃ sallapanto āha –	1861	
PA_atk-s05_14a3:188	“Maṇiṃ paggayha maṅgalyaṃ, sādhuvittaṃ manoramaṃ;	18	
PA_atk-s05_14a3:189	Selaṃ byañjanasampannaṃ, ko imaṃ maṇimajjhagā”ti.	18	
PA_atk-s05_14a3:190	Tattha maṅgalyanti maṅgalasammataṃ sabbakāmadadaṃ. Ko imanti kuhiṃ imaṃ maṇiṃ adhigatosi.	19	
PA_atk-s05_14a3:191	Tato alampāyano gāthamāha –	19	
PA_atk-s05_14a3:193	“Lohitakkhasahassāhi, samantā parivāritaṃ;	19	
PA_atk-s05_14a3:194	Ajja kālaṃ pathaṃ gacchaṃ, ajjhagāhaṃ maṇiṃ ima”nti.	19	
PA_atk-s05_14a3:195_0	Tassattho – ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi	195	
PA_atk-s05_14a3:195_1	nāgamāṇavikāhi samantā parivāritaṃ imaṃ maṇiṃ ajjhagā. Maṃ disvā hi sabbāva etā bhayatajjitā	195	
PA_atk-s05_14a3:195_2	imaṃ chaḍḍetvā palātāti.	195	
PA_atk-s05_14a3:196	Nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi –	19	
PA_atk-s05_14a3:198	“Sūpaciṇṇo ayaṃ selo, accito mānito sadā;	19	
PA_atk-s05_14a3:199	Sudhārito sunikkhitto, sabbatthamabhisādhaye.	19	
PA_atk-s05_14a3:201	“Upacāravipannassa, nikkhepe dhāraṇāya vā;	20	
PA_atk-s05_14a3:202	Ayaṃ selo vināsāya, pariciṇṇo ayoniso.	20	
PA_atk-s05_14a3:204	“Na imaṃ akusalo dibyaṃ, maṇiṃ dhāretumāraho;	20	
PA_atk-s05_14a3:205	Paṭipajja sataṃ nikkhaṃ, dehimaṃ ratanaṃ mama”nti.	20	
PA_atk-s05_14a3:206_0	Tattha sabbatthanti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ	206	
PA_atk-s05_14a3:206_1	suṭṭhu dhāretuṃ suṭṭhu nikkhipituṃ jānāti, tasseva sūpaciṇṇo accito mānito sudhārito	206	
PA_atk-s05_14a3:206_2	sunikkhitto ayaṃ selo sabbaṃ atthaṃ sādhetīti attho. Upacāravipannassāti yo pana	206	
PA_atk-s05_14a3:206_3	upacāravipanno hoti, tasseso anupāyena pariciṇṇo vināsameva vahatīti vadati. Dhāretumārahoti	206	
PA_atk-s05_14a3:206_4	dhāretuṃ araho. Paṭipajja sataṃ nikkhanti amhākaṃ gehe bahū maṇī, mayametaṃ gahetuṃ	206	
PA_atk-s05_14a3:206_5	jānāma. Ahaṃ te nikkhasataṃ dassāmi, taṃ paṭipajja, dehi imaṃ maṇiratanaṃ mamanti.	206	
PA_atk-s05_14a3:206_6	Tassa hi gehe ekopi suvaṇṇanikkho natthi. So pana tassa maṇino sabbakāmadadabhāvaṃ	206	
PA_atk-s05_14a3:206_7	jānāti. Tenassa etadahosi “ahaṃ sasīsaṃ nhatvā maṇiṃ udakena paripphositvā ‘nikkhasataṃ	206	
PA_atk-s05_14a3:206_8	me dehī’ti vakkhāmi, athesa me dassati, tamahaṃ etassa dassāmī”ti. Tasmā sūro hutvā evamāha.	206	
PA_atk-s05_14a3:207	Tato alampāyano gāthamāha –	20	
PA_atk-s05_14a3:209	“Na ca myāyaṃ maṇī keyyo, gohi vā ratanehi vā;	20	
PA_atk-s05_14a3:210	Selo byañjanasampanno, neva keyyo maṇi mamā”ti.	21	
PA_atk-s05_14a3:211_0	Tattha na ca myāyanti ayaṃ maṇi mama santako kenaci vikkiṇitabbo nāma na hoti. Neva	211	
PA_atk-s05_14a3:211_1	keyyoti ayañca mama maṇi lakkhaṇasampanno, tasmā neva keyyo kenaci vatthunāpi vikkiṇitabbo nāma na hotīti.	211	
PA_atk-s05_14a3:212	Nesādabrāhmaṇo āha –	21	
PA_atk-s05_14a3:214	“No ce tayā maṇī keyyo, gohi vā ratanehi vā;	21	
PA_atk-s05_14a3:215	Atha kena maṇī keyyo, taṃ me akkhāhi pucchito”ti.	21	
PA_atk-s05_14a3:216	Alampāyano āha –	21	
PA_atk-s05_14a3:218	“Yo me saṃse mahānāgaṃ, tejassiṃ duratikkamaṃ;	21	
PA_atk-s05_14a3:219	Tassa dajjaṃ imaṃ selaṃ, jalantamiva tejasā”ti.	21	
PA_atk-s05_14a3:220	Tattha jalantamiva tejasāti pabhāya jalantaṃ viya.	22	
PA_atk-s05_14a3:221	Nesādabrāhmaṇo āha –	22	
PA_atk-s05_14a3:223	“Ko nu brāhmaṇavaṇṇena, supaṇṇo patataṃ varo;	22	
PA_atk-s05_14a3:224	Nāgaṃ jigīsamanvesi, anvesaṃ bhakkhamattano”ti.	22	
PA_atk-s05_14a3:225	Tattha ko nūti idaṃ nesādabrāhmaṇo “attano bhakkhaṃ anvesantena garuḷena bhavitabba”nti cintetvā evamāha.	22	
PA_atk-s05_14a3:226	Alampāyano evamāha –	22	
PA_atk-s05_14a3:228	“Nāhaṃ dijādhipo homi, adiṭṭho garuḷo mayā;	22	
PA_atk-s05_14a3:229	Āsīvisena vittoti, vejjo brāhmaṇa maṃ vidū”ti.	22	
PA_atk-s05_14a3:230	Tattha maṃ vidūti maṃ “esa āsīvisena vittako alampāyano nāma vejjo”ti jānanti.	23	
PA_atk-s05_14a3:231	Nesādabrāhmaṇo āha –	23	
PA_atk-s05_14a3:233	“Kiṃ nu tuyhaṃ phalaṃ atthi, kiṃ sippaṃ vijjate tava;	23	
PA_atk-s05_14a3:234	Kismiṃ vā tvaṃ paratthaddho, uragaṃ nāpacāyasī”ti.	23	
PA_atk-s05_14a3:235	Tattha kismiṃ vā tvaṃ paratthaddhoti tvaṃ kismiṃ vā upatthaddho hutvā, kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati.	23	
PA_atk-s05_14a3:236	So attano balaṃ dīpento āha –	23	
PA_atk-s05_14a3:238	“Āraññikassa isino, cirarattaṃ tapassino;	23	
PA_atk-s05_14a3:239	Supaṇṇo kosiyassakkhā, visavijjaṃ anuttaraṃ.	23	
PA_atk-s05_14a3:241	“Taṃ bhāvitattaññataraṃ, sammantaṃ pabbatantare;	24	
PA_atk-s05_14a3:242	Sakkaccaṃ taṃ upaṭṭhāsiṃ, rattindivamatandito.	24	
PA_atk-s05_14a3:244	“So tadā pariciṇṇo me, vattavā brahmacariyavā;	24	
PA_atk-s05_14a3:245	Dibbaṃ pātukarī mantaṃ, kāmasā bhagavā mama.	24	
PA_atk-s05_14a3:247	“Tyāhaṃ mante paratthaddho, nāhaṃ bhāyāmi bhoginaṃ;	24	
PA_atk-s05_14a3:248	Ācariyo visaghātānaṃ, alampānoti maṃ vidū”ti.	24	
PA_atk-s05_14a3:249_0	Tattha kosiyassakkhāti kosiyagottassa isino supaṇṇo ācikkhi. Tena akkhātakāraṇaṃ	249	
PA_atk-s05_14a3:249_1	pana sabbaṃ vitthāretvā kathetabbaṃ. Bhāvitattaññataranti bhāvitattānaṃ isīnaṃ aññataraṃ.	249	
PA_atk-s05_14a3:249_2	Sammantanti vasantaṃ. Kāmasāti attano icchāya. Mamāti taṃ mantaṃ mayhaṃ pakāsesi.	249	
PA_atk-s05_14a3:249_3	Tyāhaṃ mante, paratthaddhoti ahaṃ te mante upatthaddho nissito. Bhoginanti nāgānaṃ.	249	
PA_atk-s05_14a3:249_4	Visaghātānanti visaghātakavejjānaṃ.	249	
PA_atk-s05_14a3:250_0	Taṃ sutvā nesādabrāhmaṇo cintesi “ayaṃ alampāyano yvāssa nāgaṃ dasseti, tassa maṇiratanaṃ	250	
PA_atk-s05_14a3:250_1	dassati, bhūridattamassa dassetvā maṇiṃ gaṇhissāmī”ti. Tato puttena saddhiṃ mantento gāthamāha –	250	
PA_atk-s05_14a3:252	“Gaṇhāmase maṇiṃ tāta, somadatta vijānahi;	25	
PA_atk-s05_14a3:253	Mā daṇḍena siriṃ pattaṃ, kāmasā pajahimhase”ti.	25	
PA_atk-s05_14a3:254	Tattha gaṇhāmaseti gaṇhāma. Kāmasāti attano ruciyā daṇḍena paharitvā mā jahāma.	25	
PA_atk-s05_14a3:255	Somadatto āha –	25	
PA_atk-s05_14a3:257	“Sakaṃ nivesanaṃ pattaṃ, yo taṃ brāhmaṇa pūjayi;	25	
PA_atk-s05_14a3:258	Evaṃ kalyāṇakārissa, kiṃ mohā dubbhimicchasi.	25	
PA_atk-s05_14a3:260	“Sace tvaṃ dhanakāmosi, bhūridatto padassati;	26	
PA_atk-s05_14a3:261	Tameva gantvā yācassu, bahuṃ dassati te dhana”nti.	26	
PA_atk-s05_14a3:262	Tattha pūjayīti dibbakāmehi pūjayittha. Dubbhimicchasīti kiṃ tathārūpassa mittassa dubbhikammaṃ kātuṃ icchasi tātāti.	26	
PA_atk-s05_14a3:263	Brāhmaṇo āha –	26	
PA_atk-s05_14a3:265	“Hatthagataṃ pattagataṃ, nikiṇṇaṃ khādituṃ varaṃ;	26	
PA_atk-s05_14a3:266	Mā no sandiṭṭhiko attho, somadatta upaccagā”ti.	26	
PA_atk-s05_14a3:267_0	Tattha hatthagatanti tāta somadatta, tvaṃ taruṇako lokapavattiṃ na jānāsi. Yañhi	267	
PA_atk-s05_14a3:267_1	hatthagataṃ vā hoti pattagataṃ vā purato vā nikiṇṇaṃ ṭhapitaṃ, tadeva me khādituṃ	267	
PA_atk-s05_14a3:267_2	varaṃ, na dūre ṭhitaṃ.	267	
PA_atk-s05_14a3:268	Somadatto āha –	26	
PA_atk-s05_14a3:270	“Paccati niraye ghore, mahissamapi vivarati;	27	
PA_atk-s05_14a3:271	Mittadubbhī hitaccāgī, jīvarevāpi sussati.	27	
PA_atk-s05_14a3:273	“Sace tvaṃ dhanakāmosi, bhūridatto padassati;	27	
PA_atk-s05_14a3:274	Maññe attakataṃ veraṃ, na ciraṃ vedayissasī”ti.	27	
PA_atk-s05_14a3:275_0	Tattha mahissamapi vivaratīti tāta, mittadubbhino jīvantasseva pathavī bhijjitvā	275	
PA_atk-s05_14a3:275_1	vivaraṃ deti. Hitaccāgīti attano hitapariccāgī. Jīvarevāpi sussatīti jīvamānova sussati,	275	
PA_atk-s05_14a3:275_2	manussapeto hoti. Attakataṃ veranti attanā kataṃ pāpaṃ. Na ciranti na cirasseva vedayissasīti maññāmi.	275	
PA_atk-s05_14a3:276	Brāhmaṇo āha –	27	
PA_atk-s05_14a3:278	“Mahāyaññaṃ yajitvāna, evaṃ sujjhanti brāhmaṇā;	27	
PA_atk-s05_14a3:279	Mahāyaññaṃ yajissāma, evaṃ mokkhāma pāpakā”ti.	27	
PA_atk-s05_14a3:280	Tattha sujjhantīti tāta somadatta, tvaṃ daharo na kiñci jānāsi, brāhmaṇā nāma yaṃ kiñci pāpaṃ katvā yaññena sujjhantīti dassento evamāha.	28	
PA_atk-s05_14a3:281	Somadatto āha –	28	
PA_atk-s05_14a3:283	“Handa dāni apāyāmi, nāhaṃ ajja tayā saha;	28	
PA_atk-s05_14a3:284	Padampekaṃ na gaccheyyaṃ, evaṃ kibbisakārinā”ti.	28	
PA_atk-s05_14a3:285	Tattha apāyāmīti apagacchāmi, palāyāmīti attho.	28	
PA_atk-s05_14a3:286_0	Evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena	286	
PA_atk-s05_14a3:286_1	saddena devatā ujjhāpetvā “evarūpena pāpakārinā saddhiṃ na gamissāmī”ti pitu passantasseva	286	
PA_atk-s05_14a3:286_2	palāyitvā himavantaṃ pavisitvā pabbajitvā abhiññā ca samāpattiyo ca nibbattetvā aparihīnajjhāno	286	
PA_atk-s05_14a3:286_3	brahmaloke uppajji. Tamatthaṃ pakāsento satthā āha –	286	
PA_atk-s05_14a3:288	“Idaṃ vatvāna pitaraṃ, somadatto bahussuto;	28	
PA_atk-s05_14a3:289	Ujjhāpetvāna bhūtāni, tamhā ṭhānā apakkamī”ti.	28	
PA_atk-s05_14a3:290_0	Nesādabrāhmaṇo “somadatto ṭhapetvā attano gehaṃ kuhiṃ gamissatī”ti cintento alampāyanaṃ	290	
PA_atk-s05_14a3:290_1	thokaṃ anattamanaṃ disvā “alampāyana, mā cintayi, dassessāmi te bhūridatta”nti taṃ	290	
PA_atk-s05_14a3:290_2	ādāya nāgarājassa uposathakaraṇaṭṭhānaṃ gantvā vammikamatthake bhoge ābhujitvā nipannaṃ	290	
PA_atk-s05_14a3:290_3	nāgarājānaṃ disvā avidūre ṭhito hatthaṃ pasāretvā dve gāthā abhāsi –	290	
PA_atk-s05_14a3:292	“Gaṇhāhetaṃ mahānāgaṃ, āharetaṃ maṇiṃ mama;	29	
PA_atk-s05_14a3:293	Indagopakavaṇṇābho, yassa lohitako siro.	29	
PA_atk-s05_14a3:295	“Kappāsapicurāsīva, eso kāyo padissati;	29	
PA_atk-s05_14a3:296	Vammikaggagato seti, taṃ tvaṃ gaṇhāhi brāhmaṇā”ti.	29	
PA_atk-s05_14a3:297	Tattha indagopakavaṇṇābhoti indagopakavaṇṇo viya ābhāsati. Kappāsapicurāsīvāti suvihitassa kappāsapicuno rāsi viya.	29	
PA_atk-s05_14a3:298_0	Atha mahāsatto akkhīni ummīletvā nesādabrāhmaṇaṃ disvā “ayaṃ uposathassa me antarāyaṃ	298	
PA_atk-s05_14a3:298_1	kareyyāti imaṃ nāgabhavanaṃ netvā mahāsampattiyā patiṭṭhāpesiṃ. Mayā dīyamānaṃ maṇiṃ	298	
PA_atk-s05_14a3:298_2	gaṇhituṃ na icchi. Idāni pana ahituṇḍikaṃ gahetvā āgacchati. Sacāhaṃ imassa mittadubbhino	298	
PA_atk-s05_14a3:298_3	kujjheyyaṃ, sīlaṃ me khaṇḍaṃ bhavissati. Mayā kho pana paṭhamaññeva caturaṅgasamannāgato	298	
PA_atk-s05_14a3:298_4	uposatho adhiṭṭhito, so yathādhiṭṭhitova hotu, alampāyano maṃ chindatu vā pacatu	298	
PA_atk-s05_14a3:298_5	vā, sūlena vā vijjhatu, nevassa kujjhissāmī”ti cintetvā “sace kho panāhaṃ ime olokessāmi,	298	
PA_atk-s05_14a3:298_6	bhasmā bhaveyyuṃ. Maṃ pothentepi na kujjhissāmi na olokessāmī”ti akkhīni nimīletvā	298	
PA_atk-s05_14a3:298_7	adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā	298	
PA_atk-s05_14a3:298_8	nipajji. Nesādabrāhmaṇopi “bho alampāyana, imaṃ nāgaṃ gaṇhāhi, dehi me maṇi”nti āha.	298	
PA_atk-s05_14a3:298_9	Alampāyano nāgaṃ disvā tuṭṭho maṇiṃ kismiñci agaṇetvā “gaṇha, brāhmaṇā”ti tassa hatthe	298	
PA_atk-s05_14a3:298_10	khipi. So tassa hatthato gaḷitvā pathaviyaṃ pati. Patitamattova pathaviṃ pavisitvā	2981	
PA_atk-s05_14a3:298_11	nāgabhavanameva gato.	2981	
PA_atk-s05_14a3:299_0	Brāhmaṇo maṇiratanato bhūridattena saddhiṃ mittabhāvato puttatoti tīhi parihāyi.	299	
PA_atk-s05_14a3:299_1	So “nippaccayo jātomhi, puttassa me vacanaṃ na kata”nti paridevanto gehaṃ agamāsi.	299	
PA_atk-s05_14a3:299_2	Alampāyanopi dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā	299	
PA_atk-s05_14a3:299_3	dibbamantaṃ jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ	299	
PA_atk-s05_14a3:299_4	daḷhaṃ gaṇhanto mukhamassa vivaritvā osadhaṃ khāditvā mukhe kheḷaṃ opi. Sucijātiko	299	
PA_atk-s05_14a3:299_5	nāgarājā sīlabhedabhayena akujjhitvā akkhīnipi na ummīlesi. Atha naṃ osadhamantaṃ	299	
PA_atk-s05_14a3:299_6	katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā bhūmiyaṃ	299	
PA_atk-s05_14a3:299_7	dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni	299	
PA_atk-s05_14a3:299_8	viya ahesuṃ. Puna naṅguṭṭhe gahetvā dussaṃ pothento viya pothesi. Mahāsatto evarūpaṃ	299	
PA_atk-s05_14a3:299_9	dukkhaṃ anubhavantopi neva kujjhi. Tamatthaṃ pakāsento satthā āha –	299	
PA_atk-s05_14a3:301	“Athosadhehi dibbehi, jappaṃ mantapadāni ca;	30	
PA_atk-s05_14a3:302	Evaṃ taṃ asakkhi satthuṃ, katvā parittamattano”ti.	30	
PA_atk-s05_14a3:303	Tattha asakkhīti sakkhi. Satthunti gaṇhituṃ.	30	
PA_atk-s05_14a3:304_0	Iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi,	304	
PA_atk-s05_14a3:304_1	sarīrassa mahantatāya tattha na pavisati. Atha naṃ paṇhiyā koṭṭento pavesetvā peḷaṃ	304	
PA_atk-s05_14a3:304_2	ādāya ekaṃ gāmaṃ gantvā gāmamajjhe otāretvā “nāgassa naccaṃ daṭṭhukāmā āgacchantū”ti	304	
PA_atk-s05_14a3:304_3	saddamakāsi. Sakalagāmavāsino sannipatiṃsu. Tasmiṃ khaṇe alampāyano “nikkhama mahānāgā”ti	304	
PA_atk-s05_14a3:304_4	āha. Mahāsatto cintesi “ajja mayā parisaṃ tosentena kīḷituṃ vaṭṭati. Evaṃ alampāyano	304	
PA_atk-s05_14a3:304_5	bahuṃ dhanaṃ labhitvā tuṭṭho maṃ vissajjessati. Yaṃ yaṃ esa maṃ kāreti, taṃ taṃ karissāmī”ti.	304	
PA_atk-s05_14a3:304_6	Atha naṃ so peḷato nīharitvā “mahā hohī”ti āha. So mahā ahosi, “khuddako, vaṭṭo,	304	
PA_atk-s05_14a3:304_7	vammito, ekapphaṇo, dviphaṇo, tipphaṇo, catupphaṇo, pañca, cha, satta, aṭṭha, nava,	304	
PA_atk-s05_14a3:304_8	dasa vīsati, tiṃsati, cattālīsa, paṇṇāsapphaṇo, satapphaṇo, ucco, nīco, dissamānakāyo,	304	
PA_atk-s05_14a3:304_9	adissamānakāyo, dissamānaupaḍḍhakāyo, nīlo, pīto, lohito, odāto, mañjaṭṭhiko hohi,	304	
PA_atk-s05_14a3:304_10	aggijālaṃ vissajjehi, udakaṃ, dhūmaṃ vissajjehī”ti. Mahāsatto imesupi ākāresu vuttavutte	3041	
PA_atk-s05_14a3:304_11	attabhāve nimminitvā naccaṃ dassesi. Taṃ disvā koci assūni sandhāretuṃ nāsakkhi.	3041	
PA_atk-s05_14a3:305_0	Manussā bahūni hiraññasuvaṇṇavatthālaṅkārādīni adaṃsu. Iti tasmiṃ gāme sahassamattaṃ	305	
PA_atk-s05_14a3:305_1	labhi. So kiñcāpi mahāsattaṃ gaṇhanto “sahassaṃ labhitvā taṃ vissajjessāmī”ti āha,	305	
PA_atk-s05_14a3:305_2	taṃ pana dhanaṃ labhitvā “gāmakepi tāva mayā ettakaṃ dhanaṃ laddhaṃ, nagare kira	305	
PA_atk-s05_14a3:305_3	bahuṃ labhissāmī”ti dhanalobhena taṃ na muñci. So tasmiṃ gāme kuṭumbaṃ saṇṭhapetvā	305	
PA_atk-s05_14a3:305_4	ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ āruyha mahantena	305	
PA_atk-s05_14a3:305_5	parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi.	305	
PA_atk-s05_14a3:305_6	Nāgarājassa pana madhulāje deti, maṇḍūke māretvā deti, so gocaraṃ na gaṇhāti avissajjanabhayena.	305	
PA_atk-s05_14a3:305_7	Gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ	305	
PA_atk-s05_14a3:305_8	kīḷāpesi. Pannarasauposathadivase pana “ajja tumhākaṃ santike kīḷāpessāmī”ti rañño	305	
PA_atk-s05_14a3:305_9	ārocāpesi. Rājā nagare bheriṃ carāpetvā mahājanaṃ sannipātāpesi. Rājaṅgaṇe mañcātimañcaṃ bandhiṃsu.	305	
PA_atk-s05_14a3:306	Kīḷanakhaṇḍaṃ niṭṭhitaṃ.	30	
PA_atk-s05_14a3:307	Nagarapavesanakaṇḍaṃ	30	
PA_atk-s05_14a3:308_0	Alampāyanena pana bodhisattassa gahitadivaseyeva mahāsattassa mātā supinante addasa	308	
PA_atk-s05_14a3:308_1	kāḷena rattakkhinā purisena asinā dakkhiṇabāhuṃ chinditvā lohitena paggharantena	308	
PA_atk-s05_14a3:308_2	nīyamānaṃ. Sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni. Athassā	308	
PA_atk-s05_14a3:308_3	etadahosi “mayā kakkhaḷo pāpasupino diṭṭho, catunnaṃ vā me puttānaṃ dhataraṭṭhassa	308	
PA_atk-s05_14a3:308_4	rañño vā mama vā paripanthena bhavitabba”nti. Apica kho pana mahāsattameva ārabbha	308	
PA_atk-s05_14a3:308_5	atirekataraṃ cintesi. Kiṃkāraṇā? Sesā attano nāgabhavane vasanti, itaro pana sīlajjhāsayattā	308	
PA_atk-s05_14a3:308_6	manussalokaṃ gantvā uposathakammaṃ karoti. Tasmā “kacci nu kho me puttaṃ ahituṇḍiko	308	
PA_atk-s05_14a3:308_7	vā supaṇṇo vā gaṇheyyā”ti tasseva atirekataraṃ cintesi. Tato aḍḍhamāse atikkante	308	
PA_atk-s05_14a3:308_8	“mama putto aḍḍhamāsātikkamena maṃ vinā vattituṃ na sakkoti, addhāssa kiñci bhayaṃ	308	
PA_atk-s05_14a3:308_9	uppannaṃ bhavissatī”ti domanassappattā ahosi. Māsātikkamena panassā sokena assūnaṃ	308	
PA_atk-s05_14a3:308_10	apaggharaṇakālo nāma nāhosi, hadayaṃ sussi, akkhīni upacciṃsu. Sā “idāni āgamissati,	3081	
PA_atk-s05_14a3:308_11	idāni āgamissatī”ti tassāgamanamaggameva olokentī nisīdi. Athassā jeṭṭhaputto sudassano	3081	
PA_atk-s05_14a3:308_12	māsaccayena mahatiyā parisāya saddhiṃ mātāpitūnaṃ dassanatthāya āgato, parisaṃ bahi	3081	
PA_atk-s05_14a3:308_13	ṭhapetvā pāsādaṃ āruyha mātaraṃ vanditvā ekamantaṃ aṭṭhāsi. Sā bhūridattaṃ anusocantī	3081	
PA_atk-s05_14a3:308_14	tena saddhiṃ na kiñci sallapi. So cintesi “mayhaṃ mātā mayi pubbe āgate tussati,	3081	
PA_atk-s05_14a3:308_15	paṭisanthāraṃ karoti, ajja pana domanassappattā, kiṃ nu kho kāraṇa”nti? Atha naṃ pucchanto āha –	3081	
PA_atk-s05_14a3:310	“Mamaṃ disvāna āyantaṃ, sabbakāmasamiddhinaṃ;	31	
PA_atk-s05_14a3:311	Indriyāni ahaṭṭhāni, sāvaṃ jātaṃ mukhaṃ tava.	31	
PA_atk-s05_14a3:313	“Paddhaṃ yathā hatthagataṃ, pāṇinā parimadditaṃ;	31	
PA_atk-s05_14a3:314	Sāvaṃ jātaṃ mukhaṃ tuyhaṃ, mamaṃ disvāna edisa”nti.	31	
PA_atk-s05_14a3:315_0	Tattha ahaṭṭhānīti na vippasannāni. Sāvanti kañcanādāsavaṇṇaṃ te mukhaṃ pītakāḷakaṃ	315	
PA_atk-s05_14a3:315_1	jātaṃ. Hatthagatanti hatthena chinditaṃ. Edisanti evarūpaṃ mahantena sirisobhaggena	315	
PA_atk-s05_14a3:315_2	tumhākaṃ dassanatthāya āgataṃ maṃ disvā.	315	
PA_atk-s05_14a3:316	Sā evaṃ vuttepi neva kathesi. Sudassano cintesi “kiṃ nu kho kenaci kuddhā vā paribaddhā vā bhaveyyā”ti. Atha naṃ pucchanto itaraṃ gāthamāha –	31	
PA_atk-s05_14a3:318	“Kacci nu te nābhisasi, kacci te atthi vedanā;	31	
PA_atk-s05_14a3:319	Yena sāvaṃ mukhaṃ tuyhaṃ, mamaṃ disvāna āgata”nti.	31	
PA_atk-s05_14a3:320_0	Tattha kacci nu te nābhisasīti kacci nu taṃ koci na abhisasi akkosena vā paribhāsāya	320	
PA_atk-s05_14a3:320_1	vā vihiṃsīti pucchati. Tuyhanti tava pubbe mamaṃ disvā āgataṃ edisaṃ mukhaṃ na hoti.	320	
PA_atk-s05_14a3:320_2	Yena pana kāraṇena ajja tava mukhaṃ sāvaṃ jātaṃ, taṃ me ācikkhāti pucchati.	320	
PA_atk-s05_14a3:321	Athassa sā ācikkhantī āha –	32	
PA_atk-s05_14a3:323	“Supinaṃ tāta addakkhiṃ, ito māsaṃ adhogataṃ;	32	
PA_atk-s05_14a3:324	‘Dakkhiṇaṃ viya me bāhuṃ, chetvā ruhiramakkhitaṃ;	32	
PA_atk-s05_14a3:325	Puriso ādāya pakkāmi, mama rodantiyā sati’.	32	
PA_atk-s05_14a3:327	“Yatohaṃ supinamaddakkhiṃ, sudassana vijānahi;	32	
PA_atk-s05_14a3:328	Tato divā vā rattiṃ vā, sukhaṃ me nopalabbhatī”ti.	32	
PA_atk-s05_14a3:329_0	Tattha ito māsaṃ adhogatanti ito heṭṭhā māsātikkantaṃ. Ajja me diṭṭhasupinassa māso	329	
PA_atk-s05_14a3:329_1	hotīti dasseti. Purisoti eko kāḷo rattakkhi puriso. Rodantiyā satīti rodamānāya satiyā.	329	
PA_atk-s05_14a3:329_2	Sukhaṃ me nopalabbhatīti mama sukhaṃ nāma na vijjati.	329	
PA_atk-s05_14a3:330	Evañca pana vatvā “tāta, piyaputtako me tava kaniṭṭho na dissati, bhayenassa uppannena bhavitabba”nti paridevantī āha –	33	
PA_atk-s05_14a3:332	“Yaṃ pubbe parivāriṃsu, kaññā ruciraviggahā;	33	
PA_atk-s05_14a3:333	Hemajālappaṭicchannā, bhūridatto na dissati.	33	
PA_atk-s05_14a3:335	“Yaṃ pubbe parivāriṃsu, nettiṃsavaradhārino;	33	
PA_atk-s05_14a3:336	Kaṇikārāva samphullā, bhūridatto na dissati.	33	
PA_atk-s05_14a3:338	“Handa dāni gamissāma, bhūridattanivesanaṃ;	33	
PA_atk-s05_14a3:339	Dhammaṭṭhaṃ sīlasampannaṃ, passāma tava bhātara”nti.	33	
PA_atk-s05_14a3:340	Tattha samphullāti suvaṇṇavatthālaṅkāradhāritāya samphullā kaṇikārā viya. Handāti vavassaggatthe nipāto, ehi, tāta, bhūridattassa nivesanaṃ gacchāmāti vadati.	34	
PA_atk-s05_14a3:341_0	Evañca pana vatvā tassa ceva attano ca parisāya saddhiṃ tattha agamāsi. Bhūridattassa	341	
PA_atk-s05_14a3:341_1	bhariyāyo pana taṃ vammikamatthake adisvā “mātu nivesane vasissatī”ti abyāvaṭā ahesuṃ.	341	
PA_atk-s05_14a3:341_2	Tā “sassu kira no puttaṃ apassantī āgacchatī”ti sutvā paccuggamanaṃ katvā “ayye,	341	
PA_atk-s05_14a3:341_3	puttassa te adissamānassa ajja māso atīto”ti mahāparidevaṃ paridevamānā tassā pādamūle	341	
PA_atk-s05_14a3:341_4	patiṃsu. Tamatthaṃ pakāsento satthā āha –	341	
PA_atk-s05_14a3:343	“Tañca disvāna āyantiṃ, bhūridattassa mātaraṃ;	34	
PA_atk-s05_14a3:344	Bāhā paggayha pakkanduṃ, bhūridattassa nāriyo.	34	
PA_atk-s05_14a3:346	“Puttaṃ teyye na jānāma, ito māsaṃ adhogataṃ;	34	
PA_atk-s05_14a3:347	Mataṃ vā yadi vā jīvaṃ, bhūridattaṃ yasassina”nti.	34	
PA_atk-s05_14a3:348	Tattha “puttaṃ teyye”ti ayaṃ tāsaṃ paridevanakathā.	34	
PA_atk-s05_14a3:349	Bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha –	34	
PA_atk-s05_14a3:351	“Sakuṇī hataputtāva, suññaṃ disvā kulāvakaṃ;	35	
PA_atk-s05_14a3:352	Ciraṃ dukkhena jhāyissaṃ, bhūridattaṃ apassatī.	35	
PA_atk-s05_14a3:354	“Kurarī hatachāpāva, suññaṃ disvā kulāvakaṃ;	35	
PA_atk-s05_14a3:355	Ciraṃ dukkhena jhāyissaṃ, bhūridattaṃ apassatī.	35	
PA_atk-s05_14a3:357	“Sā nūna cakkavākīva, pallalasmiṃ anodake;	35	
PA_atk-s05_14a3:358	Ciraṃ dukkhena jhāyissaṃ, bhūridattaṃ apassatī.	35	
PA_atk-s05_14a3:360	“Kammārānaṃ yathā ukkā, anto jhāyati no bahi;	36	
PA_atk-s05_14a3:361	Evaṃ jhāyāmi sokena, bhūridattaṃ apassatī”ti.	36	
PA_atk-s05_14a3:362	Tattha apassatīti apassantī. Hatachāpāvāti hatapotakāva.	36	
PA_atk-s05_14a3:363_0	Evaṃ bhūridattamātari vilapamānāya bhūridattanivesanaṃ aṇṇavakucchi viya ekasaddaṃ	363	
PA_atk-s05_14a3:363_1	ahosi. Ekopi sakabhāvena saṇṭhātuṃ nāsakkhi. Sakalanivesanaṃ yugandharavātappahaṭaṃ	363	
PA_atk-s05_14a3:363_2	viya sālavanaṃ ahosi. Tamatthaṃ pakāsento satthā āha –	363	
PA_atk-s05_14a3:365	“Sālāva sampamathitā, mālutena pamadditā;	36	
PA_atk-s05_14a3:366	Senti puttā ca dārā ca, bhūridattanivesane”ti.	36	
PA_atk-s05_14a3:367	Ariṭṭho ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu. Tamatthaṃ pakāsento satthā āha –	36	
PA_atk-s05_14a3:369	“Idaṃ sutvāna nigghosaṃ, bhūridattanivesane;	36	
PA_atk-s05_14a3:370	Ariṭṭho ca subhogo ca, padhāviṃsu anantarā.	37	
PA_atk-s05_14a3:372	“Amma assāsa mā soci, evaṃdhammā hi pāṇino;	37	
PA_atk-s05_14a3:373	Cavanti upapajjanti, esāssa pariṇāmitā”ti.	37	
PA_atk-s05_14a3:374	Tattha esāssa pariṇāmitāti esā cutūpapatti assa lokassa pariṇāmitā, evañhi so loko pariṇāmeti. Etehi dvīhi aṅgehi mutto nāma natthīti vadanti.	37	
PA_atk-s05_14a3:375	Samuddajā āha –	37	
PA_atk-s05_14a3:377	“Ahampi tāta jānāmi, evaṃdhammā hi pāṇino;	37	
PA_atk-s05_14a3:378	Sokena ca paretasmi, bhūridattaṃ apassatī.	37	
PA_atk-s05_14a3:380	“Ajja ce me imaṃ rattiṃ, sudassana vijānahi;	38	
PA_atk-s05_14a3:381	Bhūridattaṃ apassantī, maññe hissāmi jīvita”nti.	38	
PA_atk-s05_14a3:382	Tattha ajja ce meti tāta sudassana, sace ajja imaṃ rattiṃ bhūridatto mama dassanaṃ nāgamissati, athāhaṃ taṃ apassantī jīvitaṃ jahissāmīti maññāmi.	38	
PA_atk-s05_14a3:383	Puttā āhaṃsu –	38	
PA_atk-s05_14a3:385	“Amma assāsa mā soci, ānayissāma bhātaraṃ;	38	
PA_atk-s05_14a3:386	Disodisaṃ gamissāma, bhātupariyesanaṃ caraṃ.	38	
PA_atk-s05_14a3:388	“Pabbate giriduggesu, gāmesu nigamesu ca;	38	
PA_atk-s05_14a3:389	Orena sattarattassa, bhātaraṃ passa āgata”nti.	38	
PA_atk-s05_14a3:390	Tattha caranti amma, mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ.	39	
PA_atk-s05_14a3:391_0	Tato sudassano cintesi “sace tayopi ekaṃ disaṃ gamissāma, papañco bhavissati, tīhi	391	
PA_atk-s05_14a3:391_1	tīṇi ṭhānāni gantuṃ vaṭṭati – ekena devalokaṃ, ekena himavantaṃ, ekena manussalokaṃ.	391	
PA_atk-s05_14a3:391_2	Sace kho pana kāṇāriṭṭho manussalokaṃ gamissati, yattheva bhūridattaṃ passati. Taṃ	391	
PA_atk-s05_14a3:391_3	gāmaṃ vā nigamaṃ vā jhāpetvā essati, esa kakkhaḷo pharuso, na sakkā etaṃ tattha pesetu”nti.	391	
PA_atk-s05_14a3:391_4	Cintetvā ca pana “tāta ariṭṭha, tvaṃ devalokaṃ gaccha, sace devatāhi dhammaṃ sotukāmāhi	391	
PA_atk-s05_14a3:391_5	bhūridatto devalokaṃ nīto, tato naṃ ānehī”ti ariṭṭhaṃ devalokaṃ pahiṇi. Subhogaṃ	391	
PA_atk-s05_14a3:391_6	pana “tāta, tvaṃ himavantaṃ gantvā pañcasu mahānadīsu bhūridattaṃ upadhāretvā ehī”ti	391	
PA_atk-s05_14a3:391_7	himavantaṃ pahiṇi. Sayaṃ pana manussalokaṃ gantukāmo cintesi – “sacāhaṃ māṇavakavaṇṇena	391	
PA_atk-s05_14a3:391_8	gamissāmi, manussā neva me piyāyissanti, mayā tāpasavesena gantuṃ vaṭṭati, manussānañhi	391	
PA_atk-s05_14a3:391_9	pabbajitā piyā manāpā”ti. So tāpasavesaṃ gahetvā mātaraṃ vanditvā nikkhami.	391	
PA_atk-s05_14a3:392_0	Bodhisattassa pana ajamukhī nāma vemātikabhaginī atthi. Tassā bodhisatte adhimatto	392	
PA_atk-s05_14a3:392_1	sineho. Sā sudassanaṃ gacchantaṃ disvā āha – “bhātika, ativiya kilamāmi, ahampi tayā	392	
PA_atk-s05_14a3:392_2	saddhiṃ gamissāmī”ti. “Amma, na sakkā tayā gantuṃ, ahaṃ pabbajitavasena gacchāmī”ti.	392	
PA_atk-s05_14a3:392_3	“Ahaṃ pana khuddakamaṇḍūkī hutvā tava jaṭantare nipajjitvā gamissāmī”ti. “Tena hi	392	
PA_atk-s05_14a3:392_4	ehī”ti. Sā maṇḍūkapotikā hutvā tassa jaṭantare nipajji. Sudassano “mūlato paṭṭhāya	392	
PA_atk-s05_14a3:392_5	vicinanto gamissāmī”ti bodhisattassa bhariyāyo tassa uposathakaraṇaṭṭhānaṃ pucchitvā	392	
PA_atk-s05_14a3:392_6	paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca	392	
PA_atk-s05_14a3:392_7	disvā “bhūridatto ahituṇḍikena gahito”ti ñatvā samuppannasoko assupuṇṇehi nettehi	392	
PA_atk-s05_14a3:392_8	alampāyanassa gatamaggeneva paṭhamaṃ kīḷāpitagāmaṃ gantvā manasse pucchi “evarūpo	392	
PA_atk-s05_14a3:392_9	nāma nāgo kenacīdha ahituṇḍikena kīḷāpito”ti? “Āma, alampāyanena ito māsamatthake	392	
PA_atk-s05_14a3:392_10	kīḷāpito”ti. “Kiñci dhanaṃ tena laddha”nti? “Āma, idheva tena sahassamattaṃ laddha”nti.	3921	
PA_atk-s05_14a3:392_11	“Idāni so kuhiṃ gato”ti? “Asukagāmaṃ nāmā”ti. So tato paṭṭhāya pucchanto anupubbena rājadvāraṃ agamāsi.	3921	
PA_atk-s05_14a3:393_0	Tasmiṃ khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā	393	
PA_atk-s05_14a3:393_1	rājadvārameva gato. Mahājano sannipati, rañño āsanaṃ paññattaṃ. So antonivesane ṭhitova	393	
PA_atk-s05_14a3:393_2	“ahaṃ āgacchāmi, nāgarājānaṃ kīḷāpetū”ti pesesi. Alampāyano cittattharaṇe ratanapeḷaṃ	393	
PA_atk-s05_14a3:393_3	ṭhapetvā vivaritvā “ehi mahānāgā”ti saññamadāsi. Tasmiṃ samaye sudassanopi parisantare	393	
PA_atk-s05_14a3:393_4	ṭhāto. Atha mahāsatto sīsaṃ nīharitvā sabbāvantaṃ parisaṃ olokesi. Nāgā hi dvīhi	393	
PA_atk-s05_14a3:393_5	kāraṇehi parisaṃ olokenti supaṇṇaparipanthaṃ vā ñātake vā dassanatthāya. Te supaṇṇaṃ	393	
PA_atk-s05_14a3:393_6	disvā bhītā na naccanti, ñātake vā disvā lajjamānā na naccanti. Mahāsatto pana olokento	393	
PA_atk-s05_14a3:393_7	parisantare bhātaraṃ addasa. So akkhipūrāni assūni gahetvā peḷato nikkhamitvā bhātarābhimukho	393	
PA_atk-s05_14a3:393_8	pāyāsi. Mahājano taṃ āgacchantaṃ disvā bhīto paṭikkami, eko sudassanova aṭṭhāsi.	393	
PA_atk-s05_14a3:393_9	So gantvā tassa pādapiṭṭhiyaṃ sīsaṃ ṭhapetvā rodi, sudassanopi paridevi. Mahāsatto	393	
PA_atk-s05_14a3:393_10	roditvā nivattitvā peḷameva pāvisi. Alampāyanopi “iminā nāgena tāpaso ḍaṭṭho bhavissati,	3931	
PA_atk-s05_14a3:393_11	assāsessāmi na”nti upasaṅkamitvā āha –	3931	
PA_atk-s05_14a3:395	“Hatthā pamutto urago, pāde te nipatī bhusaṃ;	39	
PA_atk-s05_14a3:396	Kacci nu taṃ ḍaṃsī tāta, mā bhāyi sukhito bhavā”ti.	39	
PA_atk-s05_14a3:397	Tattha mā bhāyīti tāta tāpasa, ahaṃ alampāyano nāma, mā bhāyi, tava paṭijagganaṃ nāma mama bhāroti.	39	
PA_atk-s05_14a3:398	Sudassano tena saddhiṃ kathetukamyatāya gāthamāha –	39	
PA_atk-s05_14a3:400	“Neva mayhaṃ ayaṃ nāgo, alaṃ dukkhāya kāyaci;	40	
PA_atk-s05_14a3:401	Yāvatatthi ahiggāho, mayā bhiyyo na vijjatī”ti.	40	
PA_atk-s05_14a3:402	Tattha kāyacīti kassaci appamattakassapi dukkhassa uppādane ayaṃ mama asamattho. Mayā hi sadiso ahituṇḍiko nāma natthīti.	40	
PA_atk-s05_14a3:403	Alampāyano “asuko nāmeso”ti ajānanto kujjhitvā āha –	40	
PA_atk-s05_14a3:405	“Ko nu brāhmaṇavaṇṇena, ditto parisamāgato;	40	
PA_atk-s05_14a3:406	Avhāyantu suyuddhena, suṇantu parisā mamā”ti.	40	
PA_atk-s05_14a3:407_0	Tattha dittoti gabbito bālo andhañāṇo. Avhāyantūti avhāyanto, ayameva vā pāṭho. Idaṃ	407	
PA_atk-s05_14a3:407_1	vuttaṃ hoti – ayaṃ ko bālo ummattako viya maṃ suyuddhena avhāyanto attanā saddhiṃ	407	
PA_atk-s05_14a3:407_2	samaṃ karonto parisamāgato, parisā mama vacanaṃ suṇantu, mayhaṃ doso natthi, mā kho me kujjhitthāti.	407	
PA_atk-s05_14a3:408	Atha naṃ sudassano gāthāya ajjhabhāsi –	40	
PA_atk-s05_14a3:410	“Tvaṃ maṃ nāgena ālampa, ahaṃ maṇḍūkachāpiyā;	41	
PA_atk-s05_14a3:411	Hotu no abbhutaṃ tattha, ā sahassehi pañcahī”ti.	41	
PA_atk-s05_14a3:412	Tattha nāgenāti tvaṃ nāgena mayā saddhiṃ yujjha, ahaṃ maṇḍūkachāpiyā tayā saddhiṃ yujjhissāmi. Ā sahassehi pañcahīti tasmiṃ no yuddhe yāva pañcahi sahassehi abbhutaṃ hotūti.	41	
PA_atk-s05_14a3:413	Alampāyano āha –	41	
PA_atk-s05_14a3:415	“Ahañhi vasumā aḍḍho, tvaṃ daliddosi māṇava;	41	
PA_atk-s05_14a3:416	Ko nu te pāṭibhogatthi, upajūtañca kiṃ siyā.	41	
PA_atk-s05_14a3:418	“Upajūtañca me assa, pāṭibhogo ca tādiso;	41	
PA_atk-s05_14a3:419	Hotu no abbhutaṃ tattha, ā sahassehi pañcahī”ti.	41	
PA_atk-s05_14a3:420_0	Tattha ko nu teti tava pabbajitassa ko nu pāṭibhogo atthi. Upajūtañcāti imasmiṃ vā	420	
PA_atk-s05_14a3:420_1	jūte upanikkhepabhūtaṃ kiṃ nāma tava dhanaṃ siyā, dassehi meti vadati. Upajūtañca	420	
PA_atk-s05_14a3:420_2	meti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi,	420	
PA_atk-s05_14a3:420_3	tasmā no tattha yāva pañcahi sahassehi abbhutaṃ hotūti.	420	
PA_atk-s05_14a3:421	Sudassano tassa kathaṃ sutvā “pañcahi no sahassehi abbhutaṃ hotū”ti abhīto rājanivesanaṃ āruyha mātularañño santike ṭhito gāthamāha –	42	
PA_atk-s05_14a3:423	“Suṇohi me mahārāja, vacanaṃ bhaddamatthu te;	42	
PA_atk-s05_14a3:424	Pañcannaṃ me sahassānaṃ, pāṭibhogo hi kittimā”ti.	42	
PA_atk-s05_14a3:425	Tattha kittimāti guṇakittisampanna vividhaguṇācārakittisampanna.	42	
PA_atk-s05_14a3:426	Rājā “ayaṃ tāpaso maṃ atibahuṃ dhanaṃ yācati, kiṃ nu kho”ti cintetvā gāthamāha –	42	
PA_atk-s05_14a3:428	“Pettikaṃ vā iṇaṃ hoti, yaṃ vā hoti sayaṃkataṃ;	42	
PA_atk-s05_14a3:429	Kiṃ tvaṃ evaṃ bahuṃ mayhaṃ, dhanaṃ yācasi brāhmaṇā”ti.	42	
PA_atk-s05_14a3:430	Tattha pettikaṃ vāti pitarā vā gahetvā khāditaṃ, attanā vā kataṃ iṇaṃ nāma hoti, kiṃ mama pitarā tava hatthato gahitaṃ atthi, udāhu mayā, kiṃkāraṇā maṃ evaṃ bahuṃ dhanaṃ yācasīti?	43	
PA_atk-s05_14a3:431	Evaṃ vutte sudassano dve gāthā abhāsi –	43	
PA_atk-s05_14a3:433	“Alampāyano hi nāgena, mamaṃ abhijigīsati;	43	
PA_atk-s05_14a3:434	Ahaṃ maṇḍūkachāpiyā, ḍaṃsayissāmi brāhmaṇaṃ.	43	
PA_atk-s05_14a3:436	“Taṃ tvaṃ daṭṭhuṃ mahārāja, ajja raṭṭhābhivaḍḍhana;	43	
PA_atk-s05_14a3:437	Khattasaṅghaparibyūḷho, niyyāhi ahidassana”nti.	43	
PA_atk-s05_14a3:438_0	Tattha abhijigīsatīti yuddhe jinituṃ icchati. Tattha sace so jīyissati, mayhaṃ pañcasahassāni	438	
PA_atk-s05_14a3:438_1	dassati. Sacāhaṃ jīyissāmi, ahamassa dassāmi, tasmā taṃ bahuṃ dhanaṃ yācāmi. Tanti	438	
PA_atk-s05_14a3:438_2	tasmā tvaṃ mahārāja, ajja ahidassanaṃ daṭṭhuṃ niyyāhīti.	438	
PA_atk-s05_14a3:439_0	Rājā “tena hi gacchāmā”ti tāpasena saddhiṃyeva nikkhami. Taṃ disvā alampāyano “ayaṃ	439	
PA_atk-s05_14a3:439_1	tāpaso gantvā rājānaṃ gahetvā āgato, rājakulūpako bhavissatī”ti bhīto taṃ anuvattanto gāthamāha –	439	
PA_atk-s05_14a3:441	“Neva taṃ atimaññāmi, sippavādena māṇava;	44	
PA_atk-s05_14a3:442	Atimattosi sippena, uragaṃ nāpacāyasī”ti.	44	
PA_atk-s05_14a3:443	Tattha sippavādenāti māṇava, ahaṃ attano sippena taṃ nātimaññāmi, tvaṃ pana sippena atimatto imaṃ uragaṃ na pūjesi, nāgassa apacitiṃ na karosīti.	44	
PA_atk-s05_14a3:444	Tato sudassano dve gāthā abhāsi –	44	
PA_atk-s05_14a3:446	“Ahampi nātimaññāmi, sippavādena brāhmaṇa;	44	
PA_atk-s05_14a3:447	Avisena ca nāgena, bhusaṃ vañcayase janaṃ.	44	
PA_atk-s05_14a3:449	“Evañcetaṃ jano jaññā, yathā jānāmi taṃ ahaṃ;	44	
PA_atk-s05_14a3:450	Na tvaṃ labhasi ālampa, bhusamuṭṭhiṃ kuto dhana”nti.	45	
PA_atk-s05_14a3:451	Athassa alampāyano kujjhitvā āha –	45	
PA_atk-s05_14a3:453	“Kharājino jaṭī dummī, ditto parisamāgato;	45	
PA_atk-s05_14a3:454	Yo tvaṃ evaṃ gataṃ nāgaṃ, ‘aviso’ atimaññati.	45	
PA_atk-s05_14a3:456	“Āsajja kho naṃ jaññāsi, puṇṇaṃ uggassa tejaso;	45	
PA_atk-s05_14a3:457	Maññe taṃ bhasmarāsiṃva, khippamesa karissatī”ti.	45	
PA_atk-s05_14a3:458	Tattha dummīti anaññtinayano. Aviso atimaññasīti nibbisoti avajānāsi. Āsajjāti upagantvā. Jaññāsīti jāneyyāsi.	45	
PA_atk-s05_14a3:459	Atha tena saddhiṃ keḷiṃ karonto sudassano gāthamāha –	45	
PA_atk-s05_14a3:461	“Siyā visaṃ siluttassa, deḍḍubhassa silābhuno;	46	
PA_atk-s05_14a3:462	Neva lohitasīsassa, visaṃ nāgassa vijjatī”ti.	46	
PA_atk-s05_14a3:463	Tattha siluttassāti gharasappassa. Deḍḍubhassāti udakasappassa. Silābhunoti nīlavaṇṇasappassa. Iti nibbise sappe dassetvā etesaṃ visaṃ siyā, neva lohitasīsassa sappassāti āha.	46	
PA_atk-s05_14a3:464	Atha naṃ alampāyano dvīhi gāthāhi ajjhabhāsi –	46	
PA_atk-s05_14a3:466	“Sutametaṃ arahataṃ, saññatānaṃ tapassinaṃ;	46	
PA_atk-s05_14a3:467	Idha dānāni datvāna, saggaṃ gacchanti dāyakā;	46	
PA_atk-s05_14a3:468	Jīvanto dehi dānāni, yadi te atthi dātave.	46	
PA_atk-s05_14a3:470	“Ayaṃ nāgo mahiddhiko, tejassī duratikkamo;	47	
PA_atk-s05_14a3:471	Tena taṃ ḍaṃsayissāmi, so taṃ bhasmaṃ karissatī”ti.	47	
PA_atk-s05_14a3:472	Tattha dātaveti yadi te kiñci dātabbaṃ atthi, taṃ dehīti.	47	
PA_atk-s05_14a3:474	“Mayāpetaṃ sutaṃ samma, saññatānaṃ tapassinaṃ;	47	
PA_atk-s05_14a3:475	Idha dānāni datvāna, saggaṃ gacchanti dāyakā;	47	
PA_atk-s05_14a3:476	Tvameva dehi jīvanto, yadi te atthi dātave.	47	
PA_atk-s05_14a3:478	“Ayaṃ ajamukhī nāma, puṇṇā uggassa tejaso;	47	
PA_atk-s05_14a3:479	Tāya taṃ ḍaṃsayissāmi, sā taṃ bhasmaṃ karissati.	47	
PA_atk-s05_14a3:481	“Yā dhītā dhataraṭṭhassa, vemātā bhaginī mama;	48	
PA_atk-s05_14a3:482	Sā taṃ ḍaṃsatvajamukhī, puṇṇā uggassa tejaso”ti. –	48	
PA_atk-s05_14a3:483	Imā gāthā sudassanassa vacanaṃ. Tattha puṇṇā uggassa tejasoti uggena visena puṇṇā.	48	
PA_atk-s05_14a3:484_0	Evañca pana vatvā “amma ajamukhi, jaṭantarato me nikkhamitvā pāṇimhi patiṭṭhahā”ti	484	
PA_atk-s05_14a3:484_1	mahājanassa majjheyeva bhaginiṃ pakkositvā hatthaṃ pasāresi. Sā tassa saddaṃ sutvā	484	
PA_atk-s05_14a3:484_2	jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā	484	
PA_atk-s05_14a3:484_3	uppatitvā tassa hatthatale tīṇi visabindūni pātetvā puna tassa jaṭantarameva pāvisi.	484	
PA_atk-s05_14a3:484_4	Sudassano visaṃ gahetvā ṭhitova “nassissatāyaṃ janapado, nassissatāyaṃ janapado”ti	484	
PA_atk-s05_14a3:484_5	tikkhattuṃ mahāsaddaṃ abhāsi. Tassa so saddo dvādasayojanikaṃ bārāṇasiṃ chādetvā	484	
PA_atk-s05_14a3:484_6	aṭṭhāsi. Atha rājā taṃ saddaṃ sutvā “kimatthaṃ janapado nassissatī”ti pucchi. “Mahārāja,	484	
PA_atk-s05_14a3:484_7	imassa visassa nisiñcanaṭṭhānaṃ na passāmī”ti. “Tāta, mahantā ayaṃ pathavī, pathaviyaṃ	484	
PA_atk-s05_14a3:484_8	nisiñcā”ti. Atha naṃ “na sakkā pathaviyaṃ siñcituṃ, mahārājā”ti paṭikkhipanto gāthamāha –	484	
PA_atk-s05_14a3:486	“Chamāyaṃ ce nisiñcissaṃ, brahmadatta vijānahi;	48	
PA_atk-s05_14a3:487	Tiṇalatāni osadhyo, ussusseyyuṃ asaṃsaya”nti.	48	
PA_atk-s05_14a3:488	Tattha tiṇalatānīti pathavinissitāni tiṇāni ca latā ca sabbosadhiyo ca ussusseyyuṃ, tasmā na sakkā pathaviyaṃ nisiñcitunti.	48	
PA_atk-s05_14a3:489	Tena hi naṃ, tāta, uddhaṃ ākāsaṃ khipāti. Tatrāpi na sakkāti dassento gāthamāha –	48	
PA_atk-s05_14a3:491	“Uddhaṃ ce pātayissāmi, brahmadatta vijānahi;	49	
PA_atk-s05_14a3:492	Sattavassāniyaṃ devo, na vasse na himaṃ pate”ti.	49	
PA_atk-s05_14a3:493	Tattha na himaṃ pateti sattavassāni himabindumattampi na patissati.	49	
PA_atk-s05_14a3:494	Tena hi naṃ tāta udake siñcāti. Tatrāpi na sakkāti dassetuṃ gāthamāha –	49	
PA_atk-s05_14a3:496	“Udake ce nisiñcissaṃ, brahmadatta vijānahi;	49	
PA_atk-s05_14a3:497	Yāvantodakajā pāṇā, mareyyuṃ macchakacchapā”ti.	49	
PA_atk-s05_14a3:498_0	Atha naṃ rājā āha – “tāta, mayaṃ na kiñci jānāma, yathā amhākaṃ raṭṭhaṃ na nassati,	498	
PA_atk-s05_14a3:498_1	taṃ upāyaṃ tvameva jānāhī”ti. “Tena hi, mahārāja, imasmiṃ ṭhāne paṭipāṭiyā tayo āvāṭe	498	
PA_atk-s05_14a3:498_2	khaṇāpethā”ti. Rājā khaṇāpesi. Sudassano paṭhamaṃ āvāṭaṃ nānābhesajjānaṃ pūrāpesi,	498	
PA_atk-s05_14a3:498_3	dutiyaṃ gomayassa, tatiyaṃ dibbosadhānaññeva. Tato paṭhame āvāṭe visabindūni pātesi.	498	
PA_atk-s05_14a3:498_4	Taṅkhaṇaññeva dhūmāyitvā jālā uṭṭhahi. Sā gantvā gomaye āvāṭaṃ gaṇhi. Tatopi jālā	498	
PA_atk-s05_14a3:498_5	uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi. Alampāyano	498	
PA_atk-s05_14a3:498_6	tassa āvāṭassa avidūre aṭṭhāsi. Atha naṃ visausumā pahari, sarīracchavi uppāṭetvā	498	
PA_atk-s05_14a3:498_7	gatā, setakuṭṭhi ahosi. So bhayatajjito “nāgarājānaṃ vissajjemī”ti tikkhattuṃ vācaṃ	498	
PA_atk-s05_14a3:498_8	nicchāresi. Taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ	498	
PA_atk-s05_14a3:498_9	attabhāvaṃ māpetvā devarājalīlāya ṭhito. Sudassanopi ajamukhīpi tatheva aṭṭhaṃsu.	498	
PA_atk-s05_14a3:498_10	Tato sudassano rājānaṃ āha – “jānāsi no, mahārāja, kassete puttā”ti? “Na jānāmī”ti.	4981	
PA_atk-s05_14a3:498_11	“Tumhe tāva na jānāsi, kāsirañño pana dhītāya samuddajāya dhataraṭṭhassa dinnabhāvaṃ	4981	
PA_atk-s05_14a3:498_12	jānāsī”ti? “Āma, jānāmi, mayhaṃ sā kaniṭṭhabhaginī”ti. “Mayaṃ tassā puttā, tvaṃ no mātulo”ti.	4981	
PA_atk-s05_14a3:499_0	Taṃ sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ	499	
PA_atk-s05_14a3:499_1	sakkāraṃ kāretvā bhūridattena paṭisanthāraṃ karonto pucchi “tāta, taṃ evarūpaṃ uggatejaṃ	499	
PA_atk-s05_14a3:499_2	kathaṃ alampāyano gaṇhī”ti? So sabbaṃ vitthārena kathetvā rājānaṃ ovadanto “mahārāja,	499	
PA_atk-s05_14a3:499_3	raññā nāma iminā niyāmena rajjaṃ kāretuṃ vaṭṭatī”ti mātulassa dhammaṃ desesi. Atha	499	
PA_atk-s05_14a3:499_4	naṃ sudassano āha – “mātula, mama mātā bhūridattaṃ apassantī kilamati, na sakkā amhehi	499	
PA_atk-s05_14a3:499_5	papañcaṃ kātu”nti. “Sādhu, tātā, tumhe tāva gacchatha. Ahaṃ pana mama bhaginiṃ daṭṭhukāmomhi,	499	
PA_atk-s05_14a3:499_6	kathaṃ passissāmī”ti. “Mātula, kahaṃ pana no ayyako kāsirājā”ti? “Tāta, mama bhaginiyā	499	
PA_atk-s05_14a3:499_7	vinā vasituṃ asakkonto rajjaṃ pahāya pabbajitvā asuke vanasaṇḍe nāma vasatī”ti. “Mātula,	499	
PA_atk-s05_14a3:499_8	mama mātā tumhe ceva ayyakañca daṭṭhukāmā, tumhe asukadivase mama ayyakassa santikaṃ	499	
PA_atk-s05_14a3:499_9	gacchatha, mayaṃ mātaraṃ ādāya ayyakassa assamapadaṃ āgacchissāma. Tattha naṃ tumhepi	499	
PA_atk-s05_14a3:499_10	passissathā”ti. Iti te mātulassa divasaṃ vavatthapetvā rājanivesanā otariṃsu. Rājā	4991	
PA_atk-s05_14a3:499_11	bhāgineyye uyyojetvā roditvā nivatti. Tepi pathaviyaṃ nimujjitvā nāgabhavanaṃ gatā.	4991	
PA_atk-s05_14a3:500	Nagarapavesanakhaṇḍaṃ niṭṭhitaṃ.	50	
PA_atk-s05_14a3:501	Mahāsattassa pariyesanakhaṇḍaṃ	50	
PA_atk-s05_14a3:502_0	Mahāsatte sampatte sakalanāgabhavanaṃ ekaparidevasaddaṃ ahosi. Sopi māsaṃ peḷāya	502	
PA_atk-s05_14a3:502_1	vasitattā kilanto gilānaseyyaṃ sayi. Tassa santikaṃ āgacchantānaṃ nāgānaṃ pamāṇaṃ	502	
PA_atk-s05_14a3:502_2	natthi. So tehi saddhiṃ kathento kilamati. Kāṇāriṭṭho devalokaṃ gantvā mahāsattaṃ	502	
PA_atk-s05_14a3:502_3	adisvā paṭhamamevāgato. Atha naṃ “esa caṇḍo pharuso, sakkhissati nāgaparisaṃ vāretu”nti	502	
PA_atk-s05_14a3:502_4	mahāsattassa nisinnaṭṭhāne dovārikaṃ kariṃsu. Subhogopi sakalahimavantaṃ vicaritvā	502	
PA_atk-s05_14a3:502_5	tato mahāsamuddañca sesanadiyo ca upadhāretvā yamunaṃ upadhārento āgacchati. Nesādabrāhmaṇopi	502	
PA_atk-s05_14a3:502_6	alampāyanaṃ kuṭṭhiṃ disvā cintesi “ayaṃ bhūridattaṃ kilametvā kuṭṭhi jāto, ahaṃ pana	502	
PA_atk-s05_14a3:502_7	taṃ mayhaṃ tāva bahūpakāraṃ maṇilobhena alampāyanassa dassesiṃ, taṃ pāpaṃ mama āgamissati.	502	
PA_atk-s05_14a3:502_8	Yāva taṃ na āgacchati, tāvadeva yamunaṃ gantvā payāgatitthe pāpapavāhanaṃ karissāmī”ti.	502	
PA_atk-s05_14a3:502_9	So tattha gantvā “mayā bhūridatte mittadubbhikammaṃ kataṃ, taṃ pāpaṃ pavāhessāmī”ti	502	
PA_atk-s05_14a3:502_10	vatvā udakorohanakammaṃ karoti. Tasmiṃ khaṇe subhogo taṃ ṭhānaṃ patto. Tassa taṃ	5021	
PA_atk-s05_14a3:502_11	vacanaṃ sutvā “iminā kira pāpakena tāva mahantassa yasassa dāyako mama bhātā maṇiratanassa	5021	
PA_atk-s05_14a3:502_12	kāraṇā alampāyanassa dassito, nāssa jīvitaṃ dassāmī”ti naṅguṭṭhena tassa pādesu veṭhetvā	5021	
PA_atk-s05_14a3:502_13	ākaḍḍhitvā udake osidāpetvā nirassāsakāle thokaṃ sithilaṃ akāsi. So sīsaṃ ukkhipi.	5021	
PA_atk-s05_14a3:502_14	Atha naṃ punākaḍḍhitvā osīdāpesi. Evaṃ bahū vāre tena kilamiyamāno nesādabrāhmaṇo	5021	
PA_atk-s05_14a3:502_15	sīsaṃ ukkhipitvā gāthamāha –	5021	
PA_atk-s05_14a3:504	“Lokyaṃ sajantaṃ udakaṃ, payāgasmiṃ patiṭṭhitaṃ;	50	
PA_atk-s05_14a3:505	Ko maṃ ajjhoharī bhūto, ogāḷhaṃ yamunaṃ nadi”nti.	50	
PA_atk-s05_14a3:506	Tattha lokyanti evaṃ pāpavāhanasamatthanti lokasammataṃ. Sajantanti evarūpaṃ udakaṃ abhisiñcantaṃ. Payāgasminti payāgatitthe.	50	
PA_atk-s05_14a3:507	Atha naṃ subhogo gāthāya ajjhabhāsi –	50	
PA_atk-s05_14a3:509	“Yadesa lokādhipatī yasassī, bārāṇasiṃ pakriya samantato;	50	
PA_atk-s05_14a3:510	Tassāha putto uragūsabhassa, subhogoti maṃ brāhmaṇa vedayantī”ti.	51	
PA_atk-s05_14a3:511	Tattha yadesāti yo eso. Pakriya samantatoti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi.	51	
PA_atk-s05_14a3:512_0	Atha naṃ brāhmaṇo “ayaṃ bhūridattabhātā, na me jīvitaṃ dassati, yaṃnūnāhaṃ etassa	512	
PA_atk-s05_14a3:512_1	ceva mātāpitūnañcassa vaṇṇakittanena muducittataṃ katvā attano jīvitaṃ yāceyya”nti	512	
PA_atk-s05_14a3:512_2	cintetvā gāthamāha –	512	
PA_atk-s05_14a3:514	“Sace hi putto uragūsabhassa, kāsissa rañño amarādhipassa;	51	
PA_atk-s05_14a3:515	Mahesakkho aññataro pitā te, maccesu mātā pana te atulyā;	51	
PA_atk-s05_14a3:516	Na tādiso arahati brāhmaṇassa, dāsampi ohārituṃ mahānubhāvo”ti.	51	
PA_atk-s05_14a3:517_0	Tattha kāsissāti aparena nāmena evaṃnāmakassa. “Kāsikarañño”tipi paṭhantiyeva. Kāsirājadhītāya	517	
PA_atk-s05_14a3:517_1	gahitattā kāsirajjampi tasseva santakaṃ katvā vaṇṇeti. Amarādhipassāti dīghāyukatāya	517	
PA_atk-s05_14a3:517_2	amarasaṅkhātānaṃ nāgānaṃ adhipassa. Mahesakkhoti mahānubhāvo. Aññataroti mahesakkhānaṃ	517	
PA_atk-s05_14a3:517_3	aññataro. Dāsampīti tādiso hi mahānubhāvo ānubhāvarahitaṃ brāhmaṇassa dāsampi udake	517	
PA_atk-s05_14a3:517_4	oharituṃ nārahati, pageva mahānubhāvaṃ brāhmaṇanti.	517	
PA_atk-s05_14a3:518	Atha naṃ subhogo “are duṭṭhabrāhmaṇa, tvaṃ maṃ vañcetvā ‘muñcissāmī’ti maññasi, na te jīvitaṃ dassāmī”ti tena katakammaṃ pakāsento āha –	51	
PA_atk-s05_14a3:520	“Rukkhaṃ nissāya vijjhittho, eṇeyyaṃ pātumāgataṃ;	52	
PA_atk-s05_14a3:521	So viddho dūramacari, saravegena sīghavā.	52	
PA_atk-s05_14a3:523	“Taṃ tvaṃ patitamaddakkhi, araññasmiṃ brahāvane;	52	
PA_atk-s05_14a3:524	Sa maṃsakājamādāya, sāyaṃ nigrodhupāgami.	52	
PA_atk-s05_14a3:526	“Sukasāḷikasaṅghuṭṭhaṃ, piṅgalaṃ santhatāyutaṃ;	52	
PA_atk-s05_14a3:527	Kokilābhirudaṃ rammaṃ, dhuvaṃ haritasaddalaṃ.	52	
PA_atk-s05_14a3:529	“Tattha te so pāturahu, iddhiyā yasasā jalaṃ;	52	
PA_atk-s05_14a3:530	Mahānubhāvo bhātā me, kaññāhi parivārito.	53	
PA_atk-s05_14a3:532	“So tena pariciṇṇo tvaṃ, sabbakāmehi tappito;	53	
PA_atk-s05_14a3:533	Aduṭṭhassa tuvaṃ dubbhi, taṃ te veraṃ idhāgataṃ.	53	
PA_atk-s05_14a3:535	“Khippaṃ gīvaṃ pasārehi, na te dassāmi jīvitaṃ;	53	
PA_atk-s05_14a3:536	Bhātu parisaraṃ veraṃ, chedayissāmi te sira”nti.	53	
PA_atk-s05_14a3:537_0	Tattha sāyaṃ nigrodhupāgamīti vikāle nigrodhaṃ upagato asi. Piṅgalanti pakkānaṃ vaṇṇena	537	
PA_atk-s05_14a3:537_1	piṅgalaṃ. Santhatāyutanti pārohaparikiṇṇaṃ. Kokilābhirudanti kokilāhi abhirudaṃ.	537	
PA_atk-s05_14a3:537_2	Dhuvaṃ haritasaddalanti udakabhūmiyaṃ jātattā niccaṃ haritasaddalaṃ bhūmibhāgaṃ.	537	
PA_atk-s05_14a3:537_3	Pāturahūti tasmiṃ te nigrodhe ṭhitassa so mama bhātā pākaṭo ahosi. Iddhiyāti puññatejena.	537	
PA_atk-s05_14a3:537_4	So tenāti so tuvaṃ tena attano nāgabhavanaṃ netvā pariciṇṇo. Parisaranti tayā mama	537	
PA_atk-s05_14a3:537_5	bhātu kataṃ veraṃ pāpakammaṃ parisaranto anussaranto. Chedayissāmi te siranti tava	537	
PA_atk-s05_14a3:537_6	sīsaṃ chindissāmīti.	537	
PA_atk-s05_14a3:538	Atha brāhmaṇo “na mesa jīvitaṃ dassati, yaṃ kiñci pana vatvā mokkhatthāya vāyamituṃ vaṭṭatī”ti cintetvā gāthamāha –	53	
PA_atk-s05_14a3:540	“Ajjhāyako yācayogī, āhutaggi ca brāhmaṇo;	54	
PA_atk-s05_14a3:541	Etehi tīhi ṭhānehi, avajjho hoti brāhmaṇo”ti.	54	
PA_atk-s05_14a3:542	Tattha etehīti etehi ajjhāyakatādīhi tīhi kāraṇehi brāhmaṇo avajjho, na labbhā brāhmaṇaṃ vadhituṃ, kiṃ tvaṃ vadesi, yo hi brāhmaṇaṃ vadheti, so niraye nibbattatīti.	54	
PA_atk-s05_14a3:543	Taṃ sutvā subhogo saṃsayapakkhando hutvā “imaṃ nāgabhavanaṃ netvā bhātaro paṭipucchitvā jānissāmī”ti cintetvā dve gāthā abhāsi –	54	
PA_atk-s05_14a3:545	“Yaṃ puraṃ dhataraṭṭhassa, ogāḷhaṃ yamunaṃ nadiṃ;	54	
PA_atk-s05_14a3:546	Jotate sabbasovaṇṇaṃ, girimāhacca yāmunaṃ.	54	
PA_atk-s05_14a3:548	“Tattha te purisabyagghā, sodariyā mama bhātaro;	54	
PA_atk-s05_14a3:549	Yathā te tattha vakkhanti, tathā hessasi brāhmaṇā”ti.	54	
PA_atk-s05_14a3:550_0	Tattha puranti nāgapuraṃ. Ogāḷhanti anupaviṭṭhaṃ. Girimāhacca yāmunanti yamunāto	550	
PA_atk-s05_14a3:550_1	avidūre ṭhitaṃ himavantaṃ āhacca jotati. Tattha teti tasmiṃ nagare te mama bhātaro	550	
PA_atk-s05_14a3:550_2	vasanti, tattha nīte tayi yathā te vakkhanti, tathā bhavissasi. Sace hi saccaṃ kathesi,	550	
PA_atk-s05_14a3:550_3	jīvitaṃ te atthi. No ce, tattheva sīsaṃ chindissāmīti.	550	
PA_atk-s05_14a3:551	Iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi.	55	
PA_atk-s05_14a3:552	Mahāsattassa pariyesanayakaṇḍaṃ niṭṭhitaṃ.	55	
PA_atk-s05_14a3:553	Micchākathā	55	
PA_atk-s05_14a3:554_0	Atha naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ	554	
PA_atk-s05_14a3:554_1	gantvā “subhoga, mā viheṭhayi, brāhmaṇā nāma mahābrahmuno puttā. Sace hi mahābrahmā	554	
PA_atk-s05_14a3:554_2	jānissati, ‘mama puttaṃ viheṭhentī’ti kujjhitvā amhākaṃ sakalaṃ nāgabhavanaṃ vināsessati.	554	
PA_atk-s05_14a3:554_3	Lokasmiñhi brāhmaṇā nāma seṭṭhā mahānubhāvā, tvaṃ tesaṃ ānubhāvaṃ na jānāsi, ahaṃ	554	
PA_atk-s05_14a3:554_4	pana jānāmī”ti āha. Kāṇāriṭṭho kira atītānantarabhave yaññakārabrāhmaṇo ahosi, tasmā	554	
PA_atk-s05_14a3:554_5	evamāha. Vatvā ca pana anubhūtapubbavasena yajanasīlo hutvā subhogañca nāgaparisañca	554	
PA_atk-s05_14a3:554_6	āmantetvā “etha, bho, yaññakārakānaṃ vo guṇe vaṇṇessāmī”ti vatvā yaññavaṇṇanaṃ ārabhanto āha –	554	
PA_atk-s05_14a3:556	“Anittarā ittarasampayuttā, yaññā ca vedā ca subhoga loke;	55	
PA_atk-s05_14a3:557	Tadaggarayhañhi vinindamāno, jahāti vittañca satañca dhamma”nti.	55	
PA_atk-s05_14a3:558_0	Tattha anittarāti subhoga imasmiṃ loke yaññā ca vedā ca anittarā na lāmakā mahānubhāvā,	558	
PA_atk-s05_14a3:558_1	te ittarehi brāhmaṇehi sampayuttā, tasmā brāhmaṇāpi anittarāva jātā. Tadaggarayhanti	558	
PA_atk-s05_14a3:558_2	tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti. Idaṃ	558	
PA_atk-s05_14a3:558_3	kira so “iminā bhūridatte mittadubbhikammaṃ katanti vattuṃ nāgaparisā mā labhantū”ti avoca.	558	
PA_atk-s05_14a3:559	Atha naṃ kāṇāriṭṭho “subhoga jānāsi pana ayaṃ loko kena nimmito”ti vatvā “na jānāmī”ti vutte “brāhmaṇānaṃ pitāmahena mahābrahmunā nimmito”ti dassetuṃ itaraṃ gāthamāha –	55	
PA_atk-s05_14a3:561	“Ajjhenamariyā pathaviṃ janindā, vessā kasiṃ pāricariyañca suddā;	56	
PA_atk-s05_14a3:562	Upāgu paccekaṃ yathāpadesaṃ, katāhu ete vasināti āhū”ti.	56	
PA_atk-s05_14a3:563_0	Tattha upāgūti upagatā. Brahmā kira brāhmaṇādayo cattāro vaṇṇe nimminitvā ariye tāva	563	
PA_atk-s05_14a3:563_1	brāhmaṇe āha – “tumhe ajjhenameva upagacchatha, mā aññaṃ kiñci karitthā”ti, janinde	563	
PA_atk-s05_14a3:563_2	āha “tumhe pathaviṃyeva vijinatha”, vesse āha – “tumhe kasiṃyeva upetha”, sudde āha	563	
PA_atk-s05_14a3:563_3	“tumhe tiṇṇaṃ vaṇṇānaṃ pāricariyaṃyeva upethā”ti. Tato paṭṭhāya ariyā ajjhenaṃ, janindā	563	
PA_atk-s05_14a3:563_4	pathaviṃ, vessā kasiṃ, suddā pāricariyaṃ upāgatāti vadanti. Paccekaṃ yathāpadesanti	563	
PA_atk-s05_14a3:563_5	upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā.	563	
PA_atk-s05_14a3:563_6	Katāhu ete vasināti āhūti evaṃ kira ete vasinā mahābrahmunā katā ahesunti kathenti.	563	
PA_atk-s05_14a3:564	Evaṃ mahāguṇā ete brāhmaṇā nāma. Yo hi etesu cittaṃ pasādetvā dānaṃ deti, tassa aññattha paṭisandhi natthi, devalokameva gacchatīti vatvā āha –	56	
PA_atk-s05_14a3:566	“Dhātā vidhātā varuṇo kuvero, somo yamo candimā vāyu sūriyo;	56	
PA_atk-s05_14a3:567	Etepi yaññaṃ puthuso yajitvā, ajjhāyakānaṃ atho sabbakāme.	56	
PA_atk-s05_14a3:569	“Vikāsitā cāpasatāni pañca, yo ajjuno balavā bhīmaseno;	56	
PA_atk-s05_14a3:570	Sahassabāhu asamo pathabyā, sopi tadā ādahi jātaveda”nti.	57	
PA_atk-s05_14a3:571_0	Tattha etepīti ete dhātādayo devarājāno. Puthusoti anekappakāraṃ yaññaṃ yajitvā.	571	
PA_atk-s05_14a3:571_1	Atho sabbakāmeti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti	571	
PA_atk-s05_14a3:571_2	dasseti. Vikāsitāti ākaḍḍhitā. Cāpasatāni pañcāti na dhanupañcasatāni, pañcacāpasatappamāṇaṃ	571	
PA_atk-s05_14a3:571_3	pana mahādhanuṃ sayameva ākaḍḍhati. Bhīmasenoti bhayānakaseno. Sahassabāhūti na tassa	571	
PA_atk-s05_14a3:571_4	bāhūnaṃ sahassaṃ, pañcannaṃ pana dhanuggahasatānaṃ bāhusahassena ākaḍḍhitabbassa	571	
PA_atk-s05_14a3:571_5	dhanuno ākaḍḍhanenevaṃ vuttaṃ. Ādahi jātavedanti sopi rājā tasmiṃ kāle brāhmaṇe sabbakāmehi	571	
PA_atk-s05_14a3:571_6	santappetvā aggiṃ ādahi patiṭṭhāpetvā paricari, teneva kāraṇena devaloke nibbatto.	571	
PA_atk-s05_14a3:571_7	Tasmā brāhmaṇā nāma imasmiṃ loke jeṭṭhakāti āha.	571	
PA_atk-s05_14a3:572	So uttaripi brāhmaṇe vaṇṇento gāthamāha –	57	
PA_atk-s05_14a3:574	“Yo brāhmaṇe bhojayi dīgharattaṃ, annena pānena yathānubhāvaṃ;	57	
PA_atk-s05_14a3:575	Pasannacitto anumodamāno, subhoga devaññataro ahosī”ti.	57	
PA_atk-s05_14a3:576_0	Tattha yoti yo so porāṇako bārāṇasirājāti dasseti. Yathānubhāvanti yathābalaṃ yaṃ	576	
PA_atk-s05_14a3:576_1	tassa atthi, taṃ sabbaṃ pariccajitvā bhojesi. Devaññataroti so aññataro mahesakkhadevarājā	576	
PA_atk-s05_14a3:576_2	ahosi. Evaṃ brāhmaṇā nāma aggadakkhiṇeyyāti dasseti.	576	
PA_atk-s05_14a3:577	Athassa aparampi kāraṇaṃ āharitvā dassento gāthamāha –	57	
PA_atk-s05_14a3:579	“Mahāsanaṃ devamanomavaṇṇaṃ, yo sappinā asakkhi bhojetumaggiṃ;	57	
PA_atk-s05_14a3:580	Sa yaññatantaṃ varato yajitvā, dibbaṃ gatiṃ mucalindajjhagacchī”ti.	58	
PA_atk-s05_14a3:581	Tattha mahāsananti mahābhakkhaṃ. Bhojetunti santappetuṃ. Yaññatantanti yaññavidhānaṃ. Varatoti varassa aggidevassa yajitvā. Mucalindajjhagacchīti mucalindo adhigatoti.	58	
PA_atk-s05_14a3:582_0	Eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ	582	
PA_atk-s05_14a3:582_1	pucchi. Atha naṃ te “brāhmaṇānañca brāhmaṇadevatāya ca sakkāraṃ karohī”ti vatvā “kā	582	
PA_atk-s05_14a3:582_2	brāhmaṇadevatā”ti vutte “‘aggidevoti taṃ navanītasappinā santappehī”’ti āhaṃsu. So	582	
PA_atk-s05_14a3:582_3	tathā akāsi. Tamatthaṃ pakāsento esa imaṃ gāthamāha.	582	
PA_atk-s05_14a3:583	Aparampi kāraṇaṃ dassento gāthamāha –	58	
PA_atk-s05_14a3:585	“Mahānubhāvo vassasahassajīvī, yo pabbajī dassaneyyo uḷāro;	58	
PA_atk-s05_14a3:586	Hitvā apariyanta raṭṭhaṃ sasenaṃ, rājā dudīpopi jagāma sagga”nti.	58	
PA_atk-s05_14a3:587_0	Tattha pabbajīti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ	587	
PA_atk-s05_14a3:587_1	raṭṭhaṃ sasenaṃ hitvā pabbaji. Dudīpopīti so dudīpo nāma rājā brāhmaṇe pūjetvāva	587	
PA_atk-s05_14a3:587_2	saggaṃ gatoti vadati. “Dujīpo”tipi pāṭho.	587	
PA_atk-s05_14a3:588	Aparānipissa udāharaṇāni dassento āha –	58	
PA_atk-s05_14a3:590	“Yo sāgarantaṃ sāgaro vijitvā, yūpaṃ subhaṃ soṇṇamayaṃ uḷāraṃ;	59	
PA_atk-s05_14a3:591	Ussesi vessānaramādahāno, subhoga devaññataro ahosi.	59	
PA_atk-s05_14a3:593	“Yassānubhāvena subhoga gaṅgā, pavattatha dadhisannisinnaṃ samuddaṃ;	59	
PA_atk-s05_14a3:594	Sa lomapādo paricariya maggiṃ, aṅgo sahassakkhapurajjhagacchī”ti.	59	
PA_atk-s05_14a3:595_0	Tattha sāgarantanti sāgarapariyantaṃ pathaviṃ. Ussesīti brāhmaṇe saggamaggaṃ pucchitvā	595	
PA_atk-s05_14a3:595_1	“sovaṇṇayūpaṃ ussāpehī”ti vutto pasughātanatthāya ussāpesi. Vessānaramādahānoti vessānaraṃ	595	
PA_atk-s05_14a3:595_2	aggiṃ ādahanto. “Vesānari”ntipi pāṭho. Devaññataroti subhoga, so hi rājā aggiṃ juhitvā	595	
PA_atk-s05_14a3:595_3	aññataro mahesakkhadevo ahosīti vadati. Yassānubhāvenāti bho subhoga, gaṅgā ca mahāsamuddo	595	
PA_atk-s05_14a3:595_4	ca kena katoti jānāsīti. Na jānāmīti. Kiṃ tvaṃ jānissasi, brāhmaṇeyeva pothetuṃ jānāsīti.	595	
PA_atk-s05_14a3:595_5	Atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi “bho,	595	
PA_atk-s05_14a3:595_6	mahārāja, himavantaṃ pavisitvā brāhmaṇānaṃ sakkāraṃ katvā aggiṃ paricarāhī”ti vutte	595	
PA_atk-s05_14a3:595_7	aparimāṇā gāviyo ca mahiṃsiyo ca ādāya himavantaṃ pavisitvā tathā akāsi. “Brāhmaṇehi	595	
PA_atk-s05_14a3:595_8	bhuttātirittaṃ khīradadhiṃ kiṃ kātabba”nti ca vutte “chaḍḍethā”ti āha. Tattha thokassa	595	
PA_atk-s05_14a3:595_9	khīrassa chaḍḍitaṭṭhāne kunnadiyo ahesuṃ, bahukassa chaḍḍitaṭṭhāne gaṅgā pavattatha.	595	
PA_atk-s05_14a3:595_10	Taṃ pana khīraṃ yattha dadhi hutvā sannisinnaṃ ṭhitaṃ, taṃ samuddaṃ nāma jātaṃ. Iti	5951	
PA_atk-s05_14a3:595_11	so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi.	5951	
PA_atk-s05_14a3:596	Itissa idaṃ atītaṃ āharitvā imaṃ gāthamāha –	59	
PA_atk-s05_14a3:598	“Mahiddhiko devavaro yasassī, senāpati tidive vāsavassa;	59	
PA_atk-s05_14a3:599	So somayāgena malaṃ vihantvā, subhoga devaññataro ahosī”ti.	59	
PA_atk-s05_14a3:600_0	Tattha so somayāgena malaṃ vihantvāti bho subhoga, yo idāni sakkassa senāpati mahāyaso	600	
PA_atk-s05_14a3:600_1	devaputto, sopi pubbe eko bārāṇasirājā brāhmaṇe saggamaggaṃ pucchitvā tehi “somayāgena	600	
PA_atk-s05_14a3:600_2	attano malaṃ pavāhetvā devalokaṃ gacchāhī”ti vutte brāhmaṇānaṃ mahantaṃ sakkāraṃ	600	
PA_atk-s05_14a3:600_3	katvā tehi vuttavidhānena somayāgaṃ katvā tena attano malaṃ vihantvā devaññataro	600	
PA_atk-s05_14a3:600_4	jātoti imamatthaṃ pakāsento evamāha.	600	
PA_atk-s05_14a3:601	Aparānipissa udāharaṇāni dassento āha –	60	
PA_atk-s05_14a3:603	“Akārayi lokamimaṃ parañca, bhāgīrathiṃ himavantañca gijjhaṃ;	60	
PA_atk-s05_14a3:604	Yo iddhimā devavaro yasassī, sopi tadā ādahi jātavedaṃ.	60	
PA_atk-s05_14a3:606	“Mālāgirī himavā yo ca gijjho, sudassano nisabho kuveru;	60	
PA_atk-s05_14a3:607	Ete ca aññe ca nagā mahantā, cityā katā yaññakarehi māhū”ti.	60	
PA_atk-s05_14a3:608_0	Tattha sopi tadā ādahi jātavedanti bhātika subhoga, yena mahābrahmunā ayañca loko	608	
PA_atk-s05_14a3:608_1	paro ca loko bhāgīrathigaṅgā ca himavantapabbato ca gijjhapabbato ca kato, sopi yadā	608	
PA_atk-s05_14a3:608_2	brahmupapattito pubbe māṇavako ahosi, tadā aggimeva ādahi, aggiṃ juhitvā mahābrahmā	608	
PA_atk-s05_14a3:608_3	hutvā idaṃ sabbamakāsi. Evaṃmahiddhikā brāhmaṇāti dasseti.	608	
PA_atk-s05_14a3:609_0	Cityā katāti pubbe kireko bārāṇasirājā brāhmaṇe saggamaggaṃ pucchitvā “brāhmaṇānaṃ	609	
PA_atk-s05_14a3:609_1	sakkāraṃ karohī”ti vutte tesaṃ mahādānaṃ paṭṭhapetvā “mayhaṃ dāne kiṃ natthī”ti pucchitvā	609	
PA_atk-s05_14a3:609_2	“sabbaṃ, deva, atthi, brāhmaṇānaṃ pana āsanāni nappahontī”ti vutte iṭṭhakāhi cināpetvā	609	
PA_atk-s05_14a3:609_3	āsanāni kāresi. Tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo	609	
PA_atk-s05_14a3:609_4	pabbatā jātā. Evamete yaññakārehi brāhmaṇehi katāti kathentīti.	609	
PA_atk-s05_14a3:610_0	Atha naṃ puna āha “bhātika, jānāsi panāyaṃ samuddo kena kāraṇena apeyyo loṇodako	610	
PA_atk-s05_14a3:610_1	jāto”ti? “Na jānāmi, ariṭṭhā”ti. Atha naṃ “tvaṃ brāhmaṇeyeva vihiṃsituṃ jānāsi, suṇohī”ti vatvā gāthamāha –	610	
PA_atk-s05_14a3:612	“Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;	61	
PA_atk-s05_14a3:613	Tīre samuddassudakaṃ sajantaṃ, taṃ sāgarojjhohari tenāpeyyo”ti.	61	
PA_atk-s05_14a3:614_0	Tattha ‘yācayogotidhāhūti taṃ brāhmaṇaṃ yācayogoti idha loke āhu. Udakaṃ sajantati	614	
PA_atk-s05_14a3:614_1	so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā	614	
PA_atk-s05_14a3:614_2	attano upari sīse sajantaṃ abbhukirati. Atha naṃ evaṃ karontaṃ vaḍḍhitvā sāgaro ajjhohari.	614	
PA_atk-s05_14a3:614_3	Taṃ kāraṇaṃ mahābrahmā ñatvā “iminā kira me putto hato”ti kujjhitvā “samuddo apeyyo	614	
PA_atk-s05_14a3:614_4	loṇodako bhavatū”ti vatvā abhisapi, tena kāraṇena apeyyo jāto. Evarūpā ete brāhmaṇā nāma mahānubhāvāti.	614	
PA_atk-s05_14a3:615	Punapi āha –	61	
PA_atk-s05_14a3:617	“Āyāgavatthūni puthū pathabyā, saṃvijjanti brāhmaṇā vāsavassa;	61	
PA_atk-s05_14a3:618	Purimaṃ disaṃ pacchimaṃ dakkhiṇuttaraṃ, saṃvijjamānā janayanti veda”nti.	61	
PA_atk-s05_14a3:619_0	Tattha vāsavassāti pubbe brāhmaṇānaṃ dānaṃ datvā vāsavattaṃ pattassa vāsavassa. Āyāgavatthūnīti	619	
PA_atk-s05_14a3:619_1	puññakkhettabhūtā aggadakkhiṇeyyā pathabyā puthū brāhmaṇā saṃvijjanti. Purimaṃ disanti	619	
PA_atk-s05_14a3:619_2	te idānipi catūsu disāsu saṃvijjamānā tassa vāsavassa mahantaṃ vedaṃ janayanti, pītisomanassaṃ āvahanti.	619	
PA_atk-s05_14a3:620	Evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi.	62	
PA_atk-s05_14a3:621	Micchākathā niṭṭhitā.	62	
PA_atk-s05_14a3:622_0	Tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā “ayaṃ bhūtameva	622	
PA_atk-s05_14a3:622_1	kathetī”ti micchāgāhaṃ gaṇhanākārappattā jātā. Mahāsatto gilānaseyyāya nipannova	622	
PA_atk-s05_14a3:622_2	taṃ sabbaṃ assosi. Nāgāpissa ārocesuṃ. Tato mahāsatto cintesi “ariṭṭho micchāmaggaṃ	622	
PA_atk-s05_14a3:622_3	vaṇṇeti, vādamassa bhinditvā parisaṃ sammādiṭṭhikaṃ karissāmī”ti. So uṭṭhāya nhatvā	622	
PA_atk-s05_14a3:622_4	sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ	622	
PA_atk-s05_14a3:622_5	pakkosāpetvā “ariṭṭha, tvaṃ abhūtaṃ vatvā vede ca yaññe ca brāhmaṇe ca vaṇṇesi, brāhmaṇānañhi	622	
PA_atk-s05_14a3:622_6	vedavidhānena yaññayajanaṃ nāma anariyasammataṃ na saggāvahaṃ, tava vāde abhūtaṃ	622	
PA_atk-s05_14a3:622_7	passāhī”ti vatvā yaññabhedavādaṃ nāma ārabhanto āha –	622	
PA_atk-s05_14a3:624	“Kalī hi dhīrāna kaṭaṃ magānaṃ, bhavanti vedajjhagatānariṭṭha;	62	
PA_atk-s05_14a3:625	Marīcidhammaṃ asamekkhitattā, māyāguṇā nātivahanti paññaṃ.	62	
PA_atk-s05_14a3:627	“Vedā na tāṇāya bhavanti dassa, mittadduno bhūnahuno narassa;	62	
PA_atk-s05_14a3:628	Na tāyate pariciṇṇo ca aggi, dosantaraṃ maccamanariyakammaṃ.	62	
PA_atk-s05_14a3:630	“Sabbañca maccā sadhanaṃ sabhogaṃ, ādīpitaṃ dāru tiṇena missaṃ;	63	
PA_atk-s05_14a3:631	Dahaṃ na tappe asamatthatejo, ko taṃ subhikkhaṃ dvirasaññu kayirā.	63	
PA_atk-s05_14a3:633	“Yathāpi khīraṃ vipariṇāmadhammaṃ, dadhi bhavitvā navanītampi hoti;	63	
PA_atk-s05_14a3:634	Evampi aggi vipariṇāmadhammo, tejo samorohatī yogayutto.	63	
PA_atk-s05_14a3:636	“Na dissatī aggi manuppaviṭṭho, sukkhesu kaṭṭhesu navesu cāpi;	63	
PA_atk-s05_14a3:637	Nāmatthamāno araṇīnarena, nākammunā jāyati jātavedo.	63	
PA_atk-s05_14a3:639	“Sace hi aggi antarato vaseyya, sukkhesu kaṭṭhesu navesu cāpi;	63	
PA_atk-s05_14a3:640	Sabbāni susseyyu vanāni loke, sukkhāni kaṭṭhāni ca pajjaleyyuṃ.	64	
PA_atk-s05_14a3:642	“Karoti ce dārutiṇena puññaṃ, bhojaṃ naro dhūmasikhiṃ patāpavaṃ;	64	
PA_atk-s05_14a3:643	Aṅgārikā loṇakarā ca sūdā, sarīradāhāpi kareyyu puññaṃ.	64	
PA_atk-s05_14a3:645	“Atha ce hi ete na karonti puññaṃ, ajjhenamaggiṃ idha tappayitvā;	64	
PA_atk-s05_14a3:646	Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.	64	
PA_atk-s05_14a3:648	“Kathañhi lokāpacito samāno, amanuññagandhaṃ bahūnaṃ akantaṃ;	64	
PA_atk-s05_14a3:649	Yadeva maccā parivajjayanti, tadappasatthaṃ dvirasaññu bhuñje.	64	
PA_atk-s05_14a3:651	“Sikhimpi devesu vadanti heke, āpaṃ milakkhū pana devamāhu;	65	
PA_atk-s05_14a3:652	Sabbeva ete vitathaṃ bhaṇanti, aggī na devaññataro na cāpo.	65	
PA_atk-s05_14a3:654	“Anindriyabaddhamasaññakāyaṃ, vessānaraṃ kammakaraṃ pajānaṃ;	65	
PA_atk-s05_14a3:655	Paricariya maggiṃ sugatiṃ kathaṃ vaje, pāpāni kammāni pakubbamāno.	65	
PA_atk-s05_14a3:657	“Sabbābhibhū tāhudha jīvikatthā, aggissa brahmā paricārikoti;	65	
PA_atk-s05_14a3:658	Sabbānubhāvī ca vasī kimatthaṃ, animmito nimmitaṃ vanditassa.	65	
PA_atk-s05_14a3:660	“Hassaṃ anijjhānakkhamaṃ atacchaṃ, sakkārahetu pakiriṃsu pubbe;	66	
PA_atk-s05_14a3:661	Te lābhasakkāre apātubhonte, sandhāpitā jantubhi santidhammaṃ.	66	
PA_atk-s05_14a3:663	“Ajjhenamariyā pathaviṃ janindā, vessā kasiṃ pāricariyañca suddā;	66	
PA_atk-s05_14a3:664	Upāgu paccekaṃ yathāpadesaṃ, katāhu ete vasināti āhu.	66	
PA_atk-s05_14a3:666	“Etañca saccaṃ vacanaṃ bhaveyya, yathā idaṃ bhāsitaṃ brāhmaṇehi;	66	
PA_atk-s05_14a3:667	Nākhattiyo jātu labhetha rajjaṃ, nābrāhmaṇo mantapadāni sikkhe;	66	
PA_atk-s05_14a3:668	Nāññatra vessehi kasiṃ kareyya, suddo na mucce parapesanāya.	66	
PA_atk-s05_14a3:670	“Yasmā ca etaṃ vacanaṃ abhūtaṃ, musāvime odariyā bhaṇanti;	67	
PA_atk-s05_14a3:671	Tadappapaññā abhisaddahanti, passanti taṃ paṇḍitā attanāva.	67	
PA_atk-s05_14a3:673	“Khatyā hi vessānaṃ baliṃ haranti, ādāya satthāni caranti brāhmaṇā;	67	
PA_atk-s05_14a3:674	Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.	67	
PA_atk-s05_14a3:676	“Sace hi so issaro sabbaloke, brahmā bahūbhūtapatī pajānaṃ;	67	
PA_atk-s05_14a3:677	Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.	67	
PA_atk-s05_14a3:679	“Sace hi so issaro sabbaloke, brahmā bahūbhūtapatī pajānaṃ;	67	
PA_atk-s05_14a3:680	Māyā musāvajjamadena cāpi, lokaṃ adhammena kimatthamakāri.	68	
PA_atk-s05_14a3:682	“Sace hi so issaro sabbaloke, brahmā bahūbhūtapatī pajānaṃ;	68	
PA_atk-s05_14a3:683	Adhammiko bhūtapatī ariṭṭha, dhamme sati yo vidahī adhammaṃ.	68	
PA_atk-s05_14a3:685	“Kīṭā paṭaṅgā uragā ca bhekā, gantvā kimī sujjhati makkhikā ca;	68	
PA_atk-s05_14a3:686	Etepi dhammā anariyarūpā, kambojakānaṃ vitathā bahūna”nti.	68	
PA_atk-s05_14a3:687_0	Tattha vedajjhagatānariṭṭhāti ariṭṭha, imāni vedādhigamanāni nāma dhīrānaṃ parājayasaṅkhāto	687	
PA_atk-s05_14a3:687_1	kaliggāho, magānaṃ bālānaṃ jayasaṅkhāto kaṭaggāho. Marīcidhammanti idañhi vedattayaṃ	687	
PA_atk-s05_14a3:687_2	marīcidhammaṃ. Tayidaṃ asamekkhitattā yuttāyuttaṃ ajānantā bālā udakasaññāya magā	687	
PA_atk-s05_14a3:687_3	marīciṃ viya bhūtasaññāya anavajjasaññāya attano vināsaṃ upagacchanti. Paññanti evarūpā	687	
PA_atk-s05_14a3:687_4	pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti. Bhavanti	687	
PA_atk-s05_14a3:687_5	dassāti da-kāro byañjanasandhimattaṃ, assa bhūnahuno vuḍḍhighātakassa mittadubbhino	687	
PA_atk-s05_14a3:687_6	narassa vedā na tāṇatthāya bhavanti, patiṭṭhā hotuṃ na sakkontīti attho. Pariciṇṇo	687	
PA_atk-s05_14a3:687_7	ca aggīti aggi ca pariciṇṇo tividhena duccaritadosena sadosacittaṃ pāpakammaṃ purisaṃ	687	
PA_atk-s05_14a3:687_8	na tāyati na rakkhati.	687	
PA_atk-s05_14a3:688_0	Sabbañca maccāti sacepi hi maccā yattakaṃ loke dāru atthi, taṃ sabbaṃ sadhanaṃ sabhogaṃ	688	
PA_atk-s05_14a3:688_1	attano dhanena ca bhogehi ca saddhiṃ tiṇena missaṃ katvā ādīpeyyuṃ. Evaṃ sabbampi	688	
PA_atk-s05_14a3:688_2	taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya. Evaṃ	688	
PA_atk-s05_14a3:688_3	atappanīyaṃ, bhātika, dvirasaññu dvīhi jivhāhi rasajānanasamattho ko taṃ sappiādīhi	688	
PA_atk-s05_14a3:688_4	subhikkhaṃ suhītaṃ kayirā, ko sakkuṇeyya kātuṃ. Evaṃ atittaṃ panetaṃ mahagghasaṃ	688	
PA_atk-s05_14a3:688_5	santappetvā ko nāma devalokaṃ gamissati, passa yāvañcetaṃ dukkathitanti. Yogayuttoti	688	
PA_atk-s05_14a3:688_6	araṇimathanayogena yutto hutvā taṃ paccayaṃ labhitvāva aggi samorohati nibbattati.	688	
PA_atk-s05_14a3:688_7	Evaṃ paravāyāmena uppajjamānaṃ acetanaṃ taṃ tvaṃ “devo”ti vadesi. Idampi abhūtameva kathesīti.	688	
PA_atk-s05_14a3:689_0	Aggi manuppaviṭṭhoti aggi anupaviṭṭho. Nāmatthamānoti nāpi araṇihatthena narena amatthiyamāno	689	
PA_atk-s05_14a3:689_1	nibbattati. Nākammunā jāyati jātavedoti ekassa kiriyaṃ vinā attano dhammatāya eva	689	
PA_atk-s05_14a3:689_2	na jāyati. Susseyyunti anto agginā sosiyamānāni vanāni sukkheyyuṃ, allāneva na siyuṃ.	689	
PA_atk-s05_14a3:689_3	Bhojanti bhojento. Dhūmasikhiṃ patāpavanti dhūmasikhāya yuttaṃ patāpavantaṃ. Aṅgārikāti	689	
PA_atk-s05_14a3:689_4	aṅgārakammakarā. Loṇakarāti loṇodakaṃ pacitvā loṇakārakā. Sūdāti bhattakārakā. Sarīradāhāti	689	
PA_atk-s05_14a3:689_5	matasarīrajjhāpakā. Puññanti etepi sabbe puññameva kareyyuṃ.	689	
PA_atk-s05_14a3:690_0	Ajjhenamagginti ajjhenaaggiṃ. Na kocīti mantajjhāyakā brāhmaṇāpi hontu, koci naro	690	
PA_atk-s05_14a3:690_1	dhūmasikhiṃ patāpavantaṃ aggiṃ bhojento tappayitvāpi puññaṃ na karoti nāma. Lokāpacito	690	
PA_atk-s05_14a3:690_2	samānoti tava devolokassa apacito pūjito samāno. Yadevāti yaṃ ahikuṇapādiṃ paṭikulaṃ	690	
PA_atk-s05_14a3:690_3	jegucchaṃ maccā dūrato parivajjenti. Tadappasatthanti taṃ appasatthaṃ, samma, dvirasaññu	690	
PA_atk-s05_14a3:690_4	kathaṃ kena kāraṇena paribhuñjeyya. Devesūti eke manussā sikhimpi devesu aññataraṃ	690	
PA_atk-s05_14a3:690_5	devaṃ vadanti. Milakkhū panāti aññāṇā pana milakkhū udakaṃ “devo”ti vadanti. Asaññakāyanti	690	
PA_atk-s05_14a3:690_6	anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ	690	
PA_atk-s05_14a3:690_7	aggiṃ paricaritvā pāpāni kammāni karonto loko kathaṃ sugatiṃ gamissati. Idaṃ te ativiya dukkathitaṃ.	690	
PA_atk-s05_14a3:691_0	Sabbābhi bhūtāhudha jīvikatthāti ime brāhmaṇā attano jīvikatthaṃ mahābrahmā sabbābhibhūti	691	
PA_atk-s05_14a3:691_1	āhaṃsu, sabbo loko teneva nimmitoti vadanti. Puna aggissa brahmā paricārakotipi vadanti.	691	
PA_atk-s05_14a3:691_2	Sopi kira aggiṃ juhateva. Sabbānubhāvī ca vasīti so pana yadi sabbānubhāvī ca vasī	691	
PA_atk-s05_14a3:691_3	ca, atha kimatthaṃ sayaṃ animmito hutvā attanāva nimmitaṃ vanditā bhaveyya. Idampi	691	
PA_atk-s05_14a3:691_4	te dukkathitameva. Hassanti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ	691	
PA_atk-s05_14a3:691_5	na nijjhānakkhamaṃ. Pakiriṃsūti ime brāhmaṇā evarūpaṃ musāvādaṃ attano sakkārahetu	691	
PA_atk-s05_14a3:691_6	pubbe patthariṃsu. Sandhāpitā jantubhi santidhammanti te ettakena lābhasakkāre apātubhūte	691	
PA_atk-s05_14a3:691_7	jantūhi saddhiṃ yojetvā pāṇavadhapaṭisaṃyuttaṃ attano laddhidhammasaṅkhātaṃ santidhammaṃ	691	
PA_atk-s05_14a3:691_8	sandhāpitā, yaññasuttaṃ nāma ganthayiṃsūti attho.	691	
PA_atk-s05_14a3:692_0	Etañca saccanti yadetaṃ tayā “ajjhenamariyā”tiādi vuttaṃ, etañca saccaṃ bhaveyya.	692	
PA_atk-s05_14a3:692_1	Nākhattiyoti evaṃ sante akhattiyo rajjaṃ nāma na labheyya, abrāhmaṇopi mantapadāni	692	
PA_atk-s05_14a3:692_2	na sikkheyya. Musāvimeti musāva ime. Odariyāti udaranissitajīvikā, udarapūraṇahetu	692	
PA_atk-s05_14a3:692_3	vā. Tadappapaññāti taṃ tesaṃ vacanaṃ appapaññā. Attanāvāti paṇḍitā pana tesaṃ vacanaṃ	692	
PA_atk-s05_14a3:692_4	“sadosa”nti attanāva passanti. Tādisanti tathārūpaṃ. Saṅkhubhitanti saṅkhubhitvā	692	
PA_atk-s05_14a3:692_5	brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā	692	
PA_atk-s05_14a3:692_6	kasmā ujuṃ na karoti. Alakkhinti kiṃkāraṇā sabbaloke dukkhaṃ vidahi. Sukhinti kiṃ	692	
PA_atk-s05_14a3:692_7	nu ekantasukhimeva sabbalokaṃ na akāsi, lokavināsako coro maññe tava brahmāti. Māyāti	692	
PA_atk-s05_14a3:692_8	māyāya. Adhammena kimatthamakārīti iminā māyādinā adhammena kiṃkāraṇā lokaṃ anatthakiriyāyaṃ	692	
PA_atk-s05_14a3:692_9	saṃyojesīti attho. Ariṭṭhāti ariṭṭha, tava bhūtapati adhammiko, yo dasavidhe kusaladhamme	692	
PA_atk-s05_14a3:692_10	sati dhammameva avidahitvā adhammaṃ vidahi. Kīṭātiādi upayogatthe paccattaṃ. Ete	6921	
PA_atk-s05_14a3:692_11	kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ	6921	
PA_atk-s05_14a3:692_12	dhammā, te pana vitathā, adhammāva dhammāti vuttā. Tehipi tava brahmunāva nimmitehi bhavitabbanti.	6921	
PA_atk-s05_14a3:693	Idāni tesaṃ vitathabhāvaṃ dassento āha –	69	
PA_atk-s05_14a3:695	“Sace hi so sujjhati yo hanāti, hatopi so saggamupeti ṭhānaṃ;	69	
PA_atk-s05_14a3:696	Bhovādi bhovādina mārayeyyuṃ, ye cāpi tesaṃ abhisaddaheyyuṃ.	69	
PA_atk-s05_14a3:698	“Neva migā na pasū nopi gāvo, āyācanti attavadhāya keci;	69	
PA_atk-s05_14a3:699	Vipphandamāne idha jīvikatthā, yaññesu pāṇe pasumārabhanti.	69	
PA_atk-s05_14a3:701	“Yūpussane pasubandhe ca bālā, cittehi vaṇṇehi mukhaṃ nayanti;	70	
PA_atk-s05_14a3:702	Ayaṃ te yūpo kāmaduho parattha, bhavissati sassato samparāye.	70	
PA_atk-s05_14a3:704	“Sace ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;	70	
PA_atk-s05_14a3:705	Sukkhesu kaṭṭhesu navesu cāpi, sace duhe tidive sabbakāme;	70	
PA_atk-s05_14a3:706	Tevijjasaṅghāva puthū yajeyyuṃ, abrāhmaṇaṃ kañci na yājayeyyuṃ.	70	
PA_atk-s05_14a3:708	“Kuto ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;	70	
PA_atk-s05_14a3:709	Sukkhesu kaṭṭhesu navesu cāpi, kuto duhe tidive sabbakāme.	70	
PA_atk-s05_14a3:711	“Saṭhā ca luddā ca paluddhabālā, cittehi vaṇṇehi mukhaṃ nayanti;	71	
PA_atk-s05_14a3:712	Ādāya aggiṃ mama dehi vittaṃ, tato sukhī hohisi sabbakāme.	71	
PA_atk-s05_14a3:714	“Tamaggihuttaṃ saraṇaṃ pavissa, cittehi vaṇṇehi mukhaṃ nayanti;	71	
PA_atk-s05_14a3:715	Oropayitvā kesamassuṃ nakhañca, vedehi vittaṃ atigāḷhayanti.	71	
PA_atk-s05_14a3:717	“Kākā ulūkaṃva raho labhitvā, ekaṃ samānaṃ bahukā samecca;	71	
PA_atk-s05_14a3:718	Annāni bhutvā kuhakā kuhitvā, muṇḍaṃ karitvā yaññapathossajanti.	71	
PA_atk-s05_14a3:720	“Evañhi so vañcito brāhmaṇehi, eko samāno bahukā samecca;	72	
PA_atk-s05_14a3:721	Te yogayogena vilumpamānā, diṭṭhaṃ adiṭṭhena dhanaṃ haranti.	72	
PA_atk-s05_14a3:723	“Akāsiyā rājūhivānusiṭṭhā, tadassa ādāya dhanaṃ haranti;	72	
PA_atk-s05_14a3:724	Te tādisā corasamā asantā, vajjhā na haññanti ariṭṭha loke.	72	
PA_atk-s05_14a3:726	“Indassa bāhārasi dakkhiṇāti, yaññesu chindanti palāsayaṭṭhiṃ;	72	
PA_atk-s05_14a3:727	Taṃ cepi saccaṃ maghavā chinnabāhu, kenassa indo asure jināti.	72	
PA_atk-s05_14a3:729	“Tañceva tucchaṃ maghavā samaṅgī, hantā avajjho paramo sa devo;	72	
PA_atk-s05_14a3:730	Mantā ime brāhmaṇā tuccharūpā, sandiṭṭhikā vañcanā esa loke.	73	
PA_atk-s05_14a3:732	“Mālāgiri himavā yo ca gijjho, sudassano nisabho kuveru;	73	
PA_atk-s05_14a3:733	Ete ca aññe ca nagā mahantā, cityā katā yaññakarehi māhu.	73	
PA_atk-s05_14a3:735	“Yathāpakārāni hi iṭṭhakāni, cityā katā yaññakarehi māhu;	73	
PA_atk-s05_14a3:736	Na pabbatā honti tathāpakārā, aññā disā acalā tiṭṭhaselā.	73	
PA_atk-s05_14a3:738	“Na iṭṭhakā honti silā cirena, na tattha sañjāyati ayo na lohaṃ;	73	
PA_atk-s05_14a3:739	Yaññañca etaṃ parivaṇṇayantā, cityā katā yaññakarehi māhu.	73	
PA_atk-s05_14a3:741	“Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;	74	
PA_atk-s05_14a3:742	Tīre samuddassudakaṃ sajantaṃ, taṃ sāgarajjhohari tenāpeyyo.	74	
PA_atk-s05_14a3:744	“Parosahassampi samantavede, mantūpapanne nadiyo vahanti;	74	
PA_atk-s05_14a3:745	Na tena byāpannarasūdakā na, kasmā samuddo atulo apeyyo.	74	
PA_atk-s05_14a3:747	“Ye keci kūpā idha jīvaloke, loṇūdakā kūpakhaṇehi khātā;	74	
PA_atk-s05_14a3:748	Na brāhmaṇajjhoharaṇena tesu, āpo apeyyo dvirasaññu māhu.	74	
PA_atk-s05_14a3:750	“Pure puratthā kā kassa bhariyā, mano manussaṃ ajanesi pubbe;	75	
PA_atk-s05_14a3:751	Tenāpi dhammena na koci hīno, evampi vossaggavibhaṅgamāhu.	75	
PA_atk-s05_14a3:753	“Caṇḍālaputtopi adhicca vede, bhāseyya mante kusalo matīmā;	75	
PA_atk-s05_14a3:754	Na tassa muddhāpi phaleyya sattadhā, mantā ime attavadhāya katā.	75	
PA_atk-s05_14a3:756	“Vācākatā giddhikatā gahītā, dummocayā kabyapathānupannā;	75	
PA_atk-s05_14a3:757	Bālāna cittaṃ visame niviṭṭhaṃ, tadappapaññā abhisaddahanti.	75	
PA_atk-s05_14a3:759	“Sīhassa byagghassa ca dīpino ca, na vijjatī porisiyaṃ balena;	75	
PA_atk-s05_14a3:760	Manussabhāvo ca gavaṃva pekkho, jātī hi tesaṃ asamā samānā.	76	
PA_atk-s05_14a3:762	“Sace ca rājā pathaviṃ vijitvā, sajīvavā assavapārisajjo;	76	
PA_atk-s05_14a3:763	Sayameva so sattusaṅghaṃ vijeyya, tassappajā niccasukhī bhaveyya.	76	
PA_atk-s05_14a3:765	“Khattiyamantā ca tayo ca vedā, atthena ete samakā bhavanti;	76	
PA_atk-s05_14a3:766	Tesañca atthaṃ avinicchinitvā, na bujjhatī oghapathaṃva channaṃ.	76	
PA_atk-s05_14a3:768	“Khattiyamantā ca tayo ca vedā, atthena ete samakā bhavanti;	76	
PA_atk-s05_14a3:769	Lābho alābho ayaso yaso ca, sabbeva tesaṃ catunnañca dhammā.	76	
PA_atk-s05_14a3:771	“Yathāpi ibbhā dhanadhaññahetu, kammāni karonti puthū pathabyā;	77	
PA_atk-s05_14a3:772	Tevijjasaṅghā ca tatheva ajja, kammāni karonti puthū pathabyā.	77	
PA_atk-s05_14a3:774	“Ibbhehi ye te samakā bhavanti, niccussukā kāmaguṇesu yuttā;	77	
PA_atk-s05_14a3:775	Kammāni karonti puthū pathabyā, tadappapaññā dvirasaññurā te”ti.	77	
PA_atk-s05_14a3:776_0	Tattha bhovādīti brāhmaṇā. Bhovādina mārayeyyunti brāhmaṇameva māreyyuṃ. Ye cāpīti	776	
PA_atk-s05_14a3:776_1	yepi brāhmaṇānaṃ taṃ vacanaṃ saddaheyyuṃ, te attano upaṭṭhākeyeva ca brāhmaṇe ca	776	
PA_atk-s05_14a3:776_2	māreyyuṃ. Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva	776	
PA_atk-s05_14a3:776_3	mārenti. Iti tesaṃ vacanaṃ micchā. Kecīti yaññesu no māretha, mayaṃ saggaṃ gamissāmāti	776	
PA_atk-s05_14a3:776_4	āyācantā keci natthi. Pāṇe pasumārabhantīti migādayo pāṇe ca pasū ca vipphandamāne	776	
PA_atk-s05_14a3:776_5	jīvikatthāya mārenti. Mukhaṃ nayantīti etesu yūpussanesu pasubandhesu imasmiṃ te	776	
PA_atk-s05_14a3:776_6	yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ, ayaṃ te	776	
PA_atk-s05_14a3:776_7	yūpo parattha paraloke kāmaduho bhavissati, sassatabhāvaṃ āvahissatīti citrehi kāraṇehi	776	
PA_atk-s05_14a3:776_8	mukhaṃ pasādenti, taṃ taṃ vatvā micchāgāhaṃ gāhentīti attho.	776	
PA_atk-s05_14a3:777_0	Sace cāti sace ca yūpe vā sesakaṭṭhesu vā etaṃ maṇiādikaṃ bhaveyya, tidive vā sabbakāmaduho	777	
PA_atk-s05_14a3:777_1	assa, tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya	777	
PA_atk-s05_14a3:777_2	ca, aññaṃ abrāhmaṇaṃ na yājeyyuṃ. Yasmā pana attano dhanaṃ paccāsīsantā aññampi yajāpenti,	777	
PA_atk-s05_14a3:777_3	tasmā abhūtavādinoti veditabbā. Kuto cāti etasmiñca yūpe vā sesakaṭṭhesu vā kuto	777	
PA_atk-s05_14a3:777_4	etaṃ maṇiādikaṃ avijjamānameva, kuto tidive sabbakāme duhissati. Sabbathāpi abhūtameva tesaṃ vacanaṃ.	777	
PA_atk-s05_14a3:778_0	Saṭhā ca luddā ca paluddhabālāti ariṭṭha, ime brāhmaṇā nāma kerāṭikā ceva nikkaruṇā	778	
PA_atk-s05_14a3:778_1	ca, te bālā lokaṃ palobhetvā upalobhetvā citrehi kāraṇehi mukhaṃ pasādenti. Sabbakāmeti	778	
PA_atk-s05_14a3:778_2	aggiṃ ādāya tvañca jūha, amhākañca vittaṃ dehi, tato sabbakāme labhitvā sukhī hohisi.	778	
PA_atk-s05_14a3:779_0	Tamaggihuttaṃ saraṇaṃ pavissāti taṃ rājānaṃ vā rājamahāmattaṃ vā ādāya aggijuhanaṭṭhānaṃ	779	
PA_atk-s05_14a3:779_1	gehaṃ pavisitvā. Oropayitvāti citrāni kāraṇāni vadantā kesamassuṃ nakhe ca oropayitvā.	779	
PA_atk-s05_14a3:779_2	Atigāḷhayantīti vuttatāya tayo vede nissāya “idaṃ dātabbaṃ, idaṃ kattabba”nti vadantā	779	
PA_atk-s05_14a3:779_3	vedehi tassa santakaṃ vittaṃ atigāḷhayanti vināsenti viddhaṃsenti.	779	
PA_atk-s05_14a3:780_0	Annāni bhutvā kuhakā kuhitvāti te kuhakā nānappakāraṃ kuhakakammaṃ katvā samecca	780	
PA_atk-s05_14a3:780_1	samāgantvā yaññaṃ vaṇṇetvā vañcetvā tassa santakaṃ nānaggarasabhojanaṃ bhuñjitvā	780	
PA_atk-s05_14a3:780_2	atha naṃ muṇḍakaṃ katvā yaññapathe ossajanti, taṃ gahetvā bahiyaññāvāṭaṃ gacchantīti attho.	780	
PA_atk-s05_14a3:781_0	Yogayogenāti te brāhmaṇā taṃ ekaṃ bahukā samecca tena tena yogena tāya tāya yuttiyā	781	
PA_atk-s05_14a3:781_1	vilumpamānā diṭṭhaṃ paccakkhaṃ tassa dhanaṃ adiṭṭhena devalokena adiṭṭhaṃ devalokaṃ	781	
PA_atk-s05_14a3:781_2	vaṇṇetvā āharaṇaṭṭhānaṃ katvā haranti. Akāsiyā rājūhivānusiṭṭhāti “idañcidañca baliṃ	781	
PA_atk-s05_14a3:781_3	gaṇhathā”ti rājūhi anusiṭṭhā akāsiyasaṅkhātā rājapurisā viya. Tadassāti taṃ assa	781	
PA_atk-s05_14a3:781_4	dhanaṃ ādāya haranti. Corasamāti abhūtabaliggāhakā sandhicchedakacorasadisā asappurisā.	781	
PA_atk-s05_14a3:781_5	Vajjhāti vadhārahā evarūpā pāpadhammā udāni loke na haññanti.	781	
PA_atk-s05_14a3:782_0	Bāhārasīti bāhā asi. Idaṃ vuttaṃ hoti – idampi ariṭṭha, brāhmaṇānaṃ musāvādaṃ passa.	782	
PA_atk-s05_14a3:782_1	Te kira yaññesu mahatiṃ palāsayaṭṭhiṃ “indassa bāhā asi dakkhiṇā”ti vatvā chindanti.	782	
PA_atk-s05_14a3:782_2	Tañce etesaṃ vacanaṃ saccaṃ, atha chinnabāhu samāno kenassa bāhubalena indo asure	782	
PA_atk-s05_14a3:782_3	jinātīti. Samaṅgīti bāhusamaṅgī acchinnabāhu arogoyeva. Hantāti asurānaṃ hantā. Paramoti	782	
PA_atk-s05_14a3:782_4	uttamo puññiddhiyā samannāgato aññesaṃ avajjho. Brāhmaṇāti brāhmaṇānaṃ. Tuccharūpāti	782	
PA_atk-s05_14a3:782_5	tucchasabhāvā nipphalā. Vañcanāti ye ca te brāhmaṇānaṃ mantā nāma, esā loke sandiṭṭhikā vañcanā.	782	
PA_atk-s05_14a3:783_0	Yathāpakārānīti yādisāni iṭṭhakāni gahetvā yaññakarehi cityā katāti vadanti. Tiṭṭhaselāti	783	
PA_atk-s05_14a3:783_1	pabbatā hi acalā tiṭṭhā na upacitā ekagghanā silāmayā ca. Iṭṭhakāni calāni na ekagghanāni	783	
PA_atk-s05_14a3:783_2	na silāmayāni. Parivaṇṇayantāti etaṃ yaññaṃ vaṇṇentā brāhmaṇā.	783	
PA_atk-s05_14a3:784_0	Samantavedeti paripuṇṇavede brāhmaṇe. Vahantīti sotesupi āvaṭṭesupi patite vahanti,	784	
PA_atk-s05_14a3:784_1	nimujjāpetvā jīvitakkhayaṃ pāpenti. Na tena byāpannarasūdakā nāti ettha eko na-kāro	784	
PA_atk-s05_14a3:784_2	pucchanattho hoti. Nanu tena byāpannarasūdakā nadiyoti taṃ pucchanto evamāha. Kasmāti	784	
PA_atk-s05_14a3:784_3	kena kāraṇena tāva mahāsamuddova apeyyo kato, kiṃ mahābrahmā yamunādīsu nadīsu udakaṃ	784	
PA_atk-s05_14a3:784_4	apeyyaṃ kātuṃ na sakkoti, samuddeyeva sakkotīti. Dvirasaññu māhūti dvirasaññū ahu, jātoti attho.	784	
PA_atk-s05_14a3:785_0	Pure puratthāti ito pure pubbe puratthā paṭhamakappikakāle. Kā kassa bhariyāti kā	785	
PA_atk-s05_14a3:785_1	kassa bhariyā nāma. Tadā hi itthiliṅgameva natthi, pacchā methunadhammavasena mātāpitaro	785	
PA_atk-s05_14a3:785_2	nāma jātā. Mano manussanti tadā hi manoyeva manussaṃ janesi, manomayāva sattā nibbattiṃsūti	785	
PA_atk-s05_14a3:785_3	attho. Tenāpi dhammenāti tenāpi kāraṇena tena sabhāvena na koci jātiyā hīno. Na hi	785	
PA_atk-s05_14a3:785_4	tadā khattiyādibhedo atthi, tasmā yaṃ brāhmaṇā vadanti “brāhmaṇāva jātiyā seṭṭhā,	785	
PA_atk-s05_14a3:785_5	itare hīnā”ti, taṃ micchā. Evampīti evaṃ vattamāne loke porāṇakavattaṃ jahitvā pacchā	785	
PA_atk-s05_14a3:785_6	attanā sammannitvā katānaṃ vasena khattiyādayo cattāro koṭṭhāsā jātā, evampi vossaggavibhaṅgamāhu,	785	
PA_atk-s05_14a3:785_7	attanā katehi kammavossaggehi tesaṃ sattānaṃ ekacce khattiyā jātā, ekacce brāhmaṇādayoti	785	
PA_atk-s05_14a3:785_8	imaṃ vibhāgaṃ kathenti, tasmā “brāhmaṇāva seṭṭhā”ti vacanaṃ micchā.	785	
PA_atk-s05_14a3:786_0	Sattadhāti yadi mahābrahmunā brāhmaṇānaññeva tayo vedā dinnā, na aññesaṃ, caṇḍālassa	786	
PA_atk-s05_14a3:786_1	mante bhāsantassa muddhā sattadhā phaleyya, na ca phalati, tasmā imehi brāhmaṇehi	786	
PA_atk-s05_14a3:786_2	attavadhāya mantā katā, attanoyeva nesaṃ musāvāditaṃ pakāsentā guṇavadhaṃ karonti.	786	
PA_atk-s05_14a3:786_3	Vācākatāti ete mantā nāma musāvādena cintetvā katā. Giddhikatā gahītāti lābhagiddhikatāya	786	
PA_atk-s05_14a3:786_4	brāhmaṇehi gahitā. Dummocayāti macchena gilitabaliso viya dummocayā. Kabyapathānupannāti	786	
PA_atk-s05_14a3:786_5	kabyākārakabrāhmaṇānaṃ vacanapathaṃ anupannā anugatā. Te hi yathā icchanti, tathā	786	
PA_atk-s05_14a3:786_6	musā vatvā bandhanti. Bālānanti tesañhi bālānaṃ cittaṃ visame niviṭṭhaṃ, taṃ aññe	786	
PA_atk-s05_14a3:786_7	appapaññāva abhisaddahanti.	786	
PA_atk-s05_14a3:787_0	Porisiyaṃbalenāti porisiyasaṅkhātena balena. Idaṃ vuttaṃ hoti – yaṃ etesaṃ sīhādīnaṃ	787	
PA_atk-s05_14a3:787_1	purisathāmasaṅkhātaṃ porisiyabalaṃ, tena balena samannāgato brāhmaṇo nāma natthi,	787	
PA_atk-s05_14a3:787_2	sabbe imehi tiracchānehipi hīnāyevāti. Manussabhāvo ca gavaṃva pekkhoti apica yo	787	
PA_atk-s05_14a3:787_3	etesaṃ manussabhāvo, so gunnaṃ viya pekkhitabbo. Kiṃkāraṇā? Jāti hi tesaṃ asamā samānā.	787	
PA_atk-s05_14a3:787_4	Tesañhi brāhmaṇānaṃ duppaññatāya gohi saddhiṃ samānajātiyeva asamā. Aññameva hi gunnaṃ	787	
PA_atk-s05_14a3:787_5	saṇṭhānaṃ, aññaṃ tesanti. Etena brāhmaṇe tiracchānesu sīhādīhi samepi akatvā gorūpasameva karoti.	787	
PA_atk-s05_14a3:788_0	Sace ca rājāti ariṭṭha, yadi mahābrahmunā dinnabhāvena khattiyova pathaviṃ vijitvā.	788	
PA_atk-s05_14a3:788_1	Sajīvavāti sahajīvīhi amaccehi samannāgato. Assavapārisajjoti attano ovādakaraparisāvacarova	788	
PA_atk-s05_14a3:788_2	siyā, athassa parisāya yujjhitvā rajjaṃ kātabbaṃ nāma na bhaveyya. Sayameva so ekakova	788	
PA_atk-s05_14a3:788_3	sattusaṅghaṃ vijeyya, evaṃ sati yuddhe dukkhābhāvena tassa pajā niccasukhī bhaveyya,	788	
PA_atk-s05_14a3:788_4	etañca natthi. Tasmā tesaṃ vacanaṃ micchā.	788	
PA_atk-s05_14a3:789_0	Khattiyamantāti rājasatthañca tayo ca vedā attano āṇāya ruciyā “idameva kattabba”nti	789	
PA_atk-s05_14a3:789_1	pavattattā atthena ete samakā bhavanti. Avinicchinitvāti tesaṃ khattiyamantānaṃ khattiyopi	789	
PA_atk-s05_14a3:789_2	vedānaṃ brāhmaṇopi atthaṃ avinicchinitvā āṇāvaseneva uggaṇhanto taṃ atthaṃ udakoghena	789	
PA_atk-s05_14a3:789_3	channamaggaṃ viya na bujjhati.	789	
PA_atk-s05_14a3:790_0	Atthena eteti vañcanatthena ete samakā bhavanti. Kiṃkāraṇā? Brāhmaṇāva seṭṭhā, aññe	790	
PA_atk-s05_14a3:790_1	vaṇṇā hīnāti vadanti. Ye ca te lābhādayo lokadhammā, sabbeva tesaṃ catunnampi vaṇṇānaṃ	790	
PA_atk-s05_14a3:790_2	dhammā. Ekasattopi etehi muttako nāma natthi. Iti brāhmaṇā lokadhammehi aparimuttāva	790	
PA_atk-s05_14a3:790_3	samānā “seṭṭhā maya”nti musā kathenti.	790	
PA_atk-s05_14a3:791_0	Ibbhāti gahapatikā. Tevijjasaṅghā cāti brāhmaṇāpi tatheva puthūni kasigorakkhādīni	791	
PA_atk-s05_14a3:791_1	kammāni karonti. Niccussukāti niccaṃ ussukkajātā chandajātā. Tadappapaññā dvirasaññurā	791	
PA_atk-s05_14a3:791_2	teti tasmā bhātika, dvirasaññu nippaññā brāhmaṇā, ārā te dhammato. Porāṇakā hi brāhmaṇadhammā	791	
PA_atk-s05_14a3:791_3	etarahi sunakhesu sandissantīti.	791	
PA_atk-s05_14a3:792_0	Evaṃ mahāsatto tassa vādaṃ bhinditvā attano vādaṃ patiṭṭhāpesi. Tassa dhammakathaṃ	792	
PA_atk-s05_14a3:792_1	sutvā sabbā nāgaparisā somanassajātā ahesuṃ. Mahāsatto nesādabrāhmaṇaṃ nāgabhavanā	792	
PA_atk-s05_14a3:792_2	nīharāpesi, paribhāsamattampissa nākāsi. Sāgarabrahmadattopi ṭhapitadivasaṃ anatikkamitvā	792	
PA_atk-s05_14a3:792_3	caturaṅginiyā senāya saha pitu vasanaṭṭhānaṃ agamāsi. Mahāsattopi “mātulañca ayyakañca	792	
PA_atk-s05_14a3:792_4	passissāmī”ti bheriṃ carāpetvā mahantena sirisobhaggena yamunāto uttaritvā tameva	792	
PA_atk-s05_14a3:792_5	assamapadaṃ ārabbha pāyāsi. Avasesā bhātaro cassa mātāpitaro ca pacchato pāyiṃsu.	792	
PA_atk-s05_14a3:792_6	Tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā	792	
PA_atk-s05_14a3:792_7	pitaraṃ pucchanto āha –	792	
PA_atk-s05_14a3:794	“Kassa bherī mudiṅgā ca, saṅkhā paṇavadindimā;	79	
PA_atk-s05_14a3:795	Purato paṭipannāni, hāsayantā rathesabhaṃ.	79	
PA_atk-s05_14a3:797	“Kassa kañcanapaṭṭena, puthunā vijjuvaṇṇinā;	79	
PA_atk-s05_14a3:798	Yuvā kalāpasannaddho, ko eti siriyā jalaṃ.	79	
PA_atk-s05_14a3:800	“Ukkāmukhapahaṭṭhaṃva, khadiraṅgārasannibhaṃ;	80	
PA_atk-s05_14a3:801	Mukhañca rucirā bhāti, ko eti siriyā jalaṃ.	80	
PA_atk-s05_14a3:803	“Kassa jambonadaṃ chattaṃ, sasalākaṃ manoramaṃ;	80	
PA_atk-s05_14a3:804	Ādiccaraṃsāvaraṇaṃ, ko eti siriyā jalaṃ.	80	
PA_atk-s05_14a3:806	“Kassa aṅgaṃ pariggayha, vālabījanimuttamaṃ;	80	
PA_atk-s05_14a3:807	Ubhato varapuññassa, muddhani uparūpari.	80	
PA_atk-s05_14a3:809	“Kassa pekhuṇahatthāni, citrāni ca mudūni ca;	80	
PA_atk-s05_14a3:810	Kañcanamaṇidaṇḍāni, caranti dubhato mukhaṃ.	81	
PA_atk-s05_14a3:812	“Khadiraṅgāravaṇṇābhā, ukkāmukhapahaṃsitā;	81	
PA_atk-s05_14a3:813	Kassete kuṇḍalā vaggū, sobhanti dubhato mukhaṃ.	81	
PA_atk-s05_14a3:815	“Kassa vātena chupitā, niddhantā mudukāḷakā;	81	
PA_atk-s05_14a3:816	Sobhayanti nalāṭantaṃ, nabhā vijjurivuggatā.	81	
PA_atk-s05_14a3:818	“Kassa etāni akkhīni, āyatāni puthūni ca;	81	
PA_atk-s05_14a3:819	Ko sobhati visālakkho, kassetaṃ uṇṇajaṃ mukhaṃ.	81	
PA_atk-s05_14a3:821	“Kassete lapanajātā, suddhā saṅkhavarūpamā;	82	
PA_atk-s05_14a3:822	Bhāsamānassa sobhanti, dantā kuppilasādisā.	82	
PA_atk-s05_14a3:824	“Kassa lākhārasasamā, hatthapādā sukhedhitā;	82	
PA_atk-s05_14a3:825	Ko so bimboṭṭhasampanno, divā sūriyova bhāsati.	82	
PA_atk-s05_14a3:827	“Himaccaye himavati, mahāsālova pupphito;	82	
PA_atk-s05_14a3:828	Ko so odātapāvāro, jayaṃ indova sobhati.	82	
PA_atk-s05_14a3:830	“Suvaṇṇapīḷakākiṇṇaṃ, maṇidaṇḍavicittakaṃ;	83	
PA_atk-s05_14a3:831	Ko so parisamogayha, īsaṃ khaggaṃ pamuñcati.	83	
PA_atk-s05_14a3:833	“Suvaṇṇavikatā cittā, sukatā cittasibbanā;	83	
PA_atk-s05_14a3:834	Ko so omuñcate pādā, namo katvā mahesino”ti.	83	
PA_atk-s05_14a3:835_0	Tattha paṭipannānīti kassetāni tūriyāni purato paṭipannāni. Hāsayantāti etaṃ rājānaṃ	835	
PA_atk-s05_14a3:835_1	hāsayantā. Kassa kañcanapaṭṭenāti kassa nalāṭante bandhena uṇhīsapaṭṭena vijjuyā	835	
PA_atk-s05_14a3:835_2	meghamukhaṃ viya mukhaṃ pajjotatīti pucchati. Yuvā kalāpasannaddhoti taruṇo sannaddhakalāpo.	835	
PA_atk-s05_14a3:835_3	Ukkāmukhapahaṭṭhaṃvāti kammāruddhane pahaṭṭhasuvaṇṇaṃ viya. Khadiraṅgārasannibhanti	835	
PA_atk-s05_14a3:835_4	ādittakhadiraṅgārasannibhaṃ. Jambonadanti rattasuvaṇṇamayaṃ. Aṅgaṃ pariggayhāti cāmarigāhakena	835	
PA_atk-s05_14a3:835_5	aṅgena pariggahitā hutvā. Vālabījanimuttamanti uttamaṃ vālabījaniṃ. Pekhuṇahatthānīti	835	
PA_atk-s05_14a3:835_6	morapiñchahatthakāni. Citrānīti sattaratanacitrāni. Kañcanamaṇidaṇḍānīti tapanīyasuvaṇṇena	835	
PA_atk-s05_14a3:835_7	ca maṇīhi ca khaṇitadaṇḍāni. Dubhato mukhanti mukhassa ubhayapassesu caranti.	835	
PA_atk-s05_14a3:836_0	Vātena chupitāti vātapahaṭā. Niddhantāti siniddhaantā. Nalāṭantanti kassete evarūpā	836	
PA_atk-s05_14a3:836_1	kesā nalāṭantaṃ upasobhenti. Nabhā vijjurivuggatāti nabhato uggatā vijju viya. Uṇṇajanti	836	
PA_atk-s05_14a3:836_2	kañcanādāso viya paripuṇṇaṃ. Lapanajātāti mukhajātā. Kuppilasādisāti mandālakamakulasadisā.	836	
PA_atk-s05_14a3:836_3	Sukhedhitāti sukhaparihaṭā. Jayaṃ indovāti jayaṃ patto indo viya. Suvaṇṇapīḷakākiṇṇanti	836	
PA_atk-s05_14a3:836_4	suvaṇṇapīḷakāhi ākiṇṇaṃ. Maṇidaṇḍavicittakanti maṇīhi tharumhi vicittakaṃ. Suvaṇṇavikatāti	836	
PA_atk-s05_14a3:836_5	suvaṇṇakhacitā. Cittāti sattaratanavicittā. Sukatāti suṭṭhu niṭṭhitā. Cittasibbanāti	836	
PA_atk-s05_14a3:836_6	citrasibbiniyo. Ko so omuñcate pādāti ko esa pādato evarūpā pādukā omuñcatīti.	836	
PA_atk-s05_14a3:837	Evaṃ puttena sāgarabrahmadattena puṭṭho iddhimā abhiññālābhī tāpaso “tāta, ete dhataraṭṭharañño puttā tava bhāgineyyanāgā”ti ācikkhanto gāthamāha –	83	
PA_atk-s05_14a3:839	“Dhataraṭṭhā hi te nāgā, iddhimanto yasassino;	83	
PA_atk-s05_14a3:840	Samuddajāya uppannā, nāgā ete mahiddhikā”ti.	84	
PA_atk-s05_14a3:841_0	Evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu.	841	
PA_atk-s05_14a3:841_1	Samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā. Sāgarabrahmadattopi	841	
PA_atk-s05_14a3:841_2	tattheva katipāhaṃ vasitvā bārāṇasimeva gato. Samuddajā nāgabhavaneyeva kālamakāsi.	841	
PA_atk-s05_14a3:841_3	Bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi.	841	
PA_atk-s05_14a3:842_0	Satthā imaṃ dhammadesanaṃ āharitvā “evaṃ upāsakā porāṇakapaṇḍitā anuppannepi buddhe	842	
PA_atk-s05_14a3:842_1	evarūpaṃ nāma sampattiṃ pahāya uposathakammaṃ kariṃsuyevā”ti vatvā jātakaṃ samodhānesi.	842	
PA_atk-s05_14a3:842_2	Desanāpariyosāne upāsakā sotāpattiphale patiṭṭhahiṃsu. Tadā mātāpitaro mahārājakulāni	842	
PA_atk-s05_14a3:842_3	ahesuṃ, nesādabrāhmaṇo devadatto, somadatto ānando, ajamukhī uppalavaṇṇā, sudassano	842	
PA_atk-s05_14a3:842_4	sāriputto, subhogo moggallāno, kāṇāriṭṭho sunakkhatto, bhūridatto pana ahameva sammāsambuddho ahosinti.	842	
PA_atk-s05_14a3:843	Bhūridattajātakavaṇṇanā chaṭṭhāniṭṭhitā.	84	
PA_atk-s05_14a3:845	[544] 7. Candakumārajātakavaṇṇanā	84	
PA_atk-s05_14a3:846_0	Rājāsi luddakammoti idaṃ satthā gijjhakūṭe viharanto devadattaṃ ārabbha kathesi.	846	
PA_atk-s05_14a3:846_1	Tassa vatthu saṅghabhedakakkhandhake āgatameva. Taṃ tassa pabbajitakālato paṭṭhāya	846	
PA_atk-s05_14a3:846_2	yāva bimbisārarañño maraṇā tatthāgatanayeneva veditabbaṃ. Taṃ pana mārāpetvā devadatto	846	
PA_atk-s05_14a3:846_3	ajātasattuṃ upasaṅkamitvā “mahārāja, tava manoratho matthakaṃ patto, mama manoratho	846	
PA_atk-s05_14a3:846_4	tāva na pāpuṇātī”ti āha. “Ko pana te, bhante, manoratho”ti? “Nanu dasabalaṃ māretvā	846	
PA_atk-s05_14a3:846_5	buddho bhavissāmī”ti. “Amhehettha kiṃ kātabba”nti? “Mahārāja, dhanuggahe sannipātāpetuṃ	846	
PA_atk-s05_14a3:846_6	vaṭṭatī”ti. “Sādhu, bhante”ti rājā akkhaṇavedhīnaṃ dhanuggahānaṃ pañcasatāni sannipātāpetvā	846	
PA_atk-s05_14a3:846_7	tato ekatiṃsa jane uccinitvā therassa santikaṃ pāhesi. So tesaṃ jeṭṭhakaṃ āmantetvā	846	
PA_atk-s05_14a3:846_8	“āvuso samaṇo gotamo gijjhakūṭe viharati, asukasmiṃ nāma divāṭṭhāne caṅkamati. Tvaṃ	846	
PA_atk-s05_14a3:846_9	tattha gantvā taṃ visapītena sallena vijjhitvā jīvitakkhayaṃ pāpetvā asukena nāma	846	
PA_atk-s05_14a3:846_10	maggena ehī”ti vatvā pesetvā tasmiṃ magge dve dhanuggaheṭhapesi “tumhākaṃ ṭhitamaggena	8461	
PA_atk-s05_14a3:846_11	eko puriso āgamissati, taṃ tumhe jīvitā voropetvā asukena nāma maggena ethā”ti, tasmiṃ	8461	
PA_atk-s05_14a3:846_12	magge cattāro purise ṭhapesi “tumhākaṃ ṭhitamaggena dve purisā āgamissanti, tumhe	8461	
PA_atk-s05_14a3:846_13	te jīvitā voropetvā asukena nāma maggena ethā”ti, tasmiṃ magge aṭṭha jane ṭhapesi	8461	
PA_atk-s05_14a3:846_14	“tumhākaṃ ṭhitamaggena cattāro puriso āgamissanti, tumhe te jīvitā voropetvā asukena	8461	
PA_atk-s05_14a3:846_15	nāma maggena ethā”ti, tasmiṃ magge soḷasa purise ṭhapesi “tumhākaṃ ṭhitamaggena aṭṭha	8461	
PA_atk-s05_14a3:846_16	purisā āgamissanti, tumhe te jīvitā voropetvā asukena nāma maggena ethā”ti.	8461	
PA_atk-s05_14a3:847_0	Kasmā panesa evamakāsīti? Attano kammassa paṭicchādanatthaṃ. Atha so jeṭṭhakadhanuggaho	847	
PA_atk-s05_14a3:847_1	vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā tathāgatassa	847	
PA_atk-s05_14a3:847_2	santikaṃ gantvā “vijjhissāmi na”nti saññāya dhanuṃ āropetvā saraṃ sannayhitvā ākaḍḍhitvā	847	
PA_atk-s05_14a3:847_3	vissajjetuṃ nāsakkhi. So saraṃ oropetumpi asakkonto phāsukā bhijjantiyo viya mukhato	847	
PA_atk-s05_14a3:847_4	kheḷena paggharantena kilantarūpo ahosi, sakalasarīraṃ thaddhaṃ jātaṃ, yantena pīḷitākārappattaṃ	847	
PA_atk-s05_14a3:847_5	viya ahosi. So maraṇabhayatajjito aṭṭhāsi. Atha naṃ satthā disvā madhurassaraṃ nicchāretvā	847	
PA_atk-s05_14a3:847_6	etadavoca “mā bhāyi bho, purisa, ito ehī”ti. So tasmiṃ khaṇe āvudhāni chaḍḍetvā bhagavato	847	
PA_atk-s05_14a3:847_7	pādesu sirasā nipatitvā “accayo maṃ, bhante, accagamā yathābālaṃ yathāmūḷhaṃ yathāakusalaṃ,	847	
PA_atk-s05_14a3:847_8	svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ	847	
PA_atk-s05_14a3:847_9	āgatomhi, khamatha me, bhante”ti khamāpetvā ekamante nisīdi. Atha naṃ satthā dhammaṃ	847	
PA_atk-s05_14a3:847_10	desento saccāni pakāsetvā sotāpattiphale patiṭṭhāpetvā “āvuso, devadattena ācikkhitamaggaṃ	8471	
PA_atk-s05_14a3:847_11	appaṭipajjitvā aññena maggena yāhī”ti uyyojesi. Uyyojetvā ca pana caṅkamā oruyha	8471	
PA_atk-s05_14a3:847_12	aññatarasmiṃ rukkhamūle nisīdi.	8471	
PA_atk-s05_14a3:848_0	Atha tasmiṃ dhanuggahe anāgacchante itare dve janā “kiṃ nu kho so cirāyatī”ti paṭimaggena	848	
PA_atk-s05_14a3:848_1	gacchantā dasabalaṃ disvā upasaṅkamitvā vanditvā ekamantaṃ nisīdiṃsu. Satthā tesampi	848	
PA_atk-s05_14a3:848_2	dhammaṃ desetvā saccāni pakāsetvā sotāpattiphale patiṭṭhāpetvā “āvuso, devadattena	848	
PA_atk-s05_14a3:848_3	kathitamaggaṃ appaṭipajjitvā iminā maggena gacchathā”ti uyyojesi. Iminā upāyena itaresupi	848	
PA_atk-s05_14a3:848_4	āgantvā nisinnesu sotāpattiphale patiṭṭhāpetvā aññena maggena uyyojesi. Atha so paṭhamamāgato	848	
PA_atk-s05_14a3:848_5	jeṭṭhakadhanuggaho devadattaṃ upasaṅkamitvā “bhante, devadatta ahaṃ sammāsambuddhaṃ	848	
PA_atk-s05_14a3:848_6	jīvitā voropetuṃ nāsakkhiṃ, mahiddhiko so bhagavā mahānubhāvo”ti ārocesi. Te sabbepi	848	
PA_atk-s05_14a3:848_7	“sammāsambuddhaṃ nissāya amhehi jīvitaṃ laddha”nti satthu santike pabbajitvā arahattaṃ	848	
PA_atk-s05_14a3:848_8	pāpuṇiṃsu. Ayaṃ pavatti bhikkhusaṅghe pākaṭā ahosi. Bhikkhū dhammasabhāyaṃ kathaṃ	848	
PA_atk-s05_14a3:848_9	samuṭṭhāpesuṃ “āvuso devadatto kira ekasmiṃ tathāgate veracittena bahū jane jīvitā	848	
PA_atk-s05_14a3:848_10	voropetuṃ vāyāmamakāsi, te sabbepi satthāraṃ nissāya jīvitaṃ labhiṃsū”ti. Satthā	8481	
PA_atk-s05_14a3:848_11	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	8481	
PA_atk-s05_14a3:848_12	vutte “na, bhikkhave, idāneva, pubbepi devadatto maṃ ekakaṃ nissāya mayi veracittena	8481	
PA_atk-s05_14a3:848_13	bahū jane jīvitā voropetuṃ vāyāmaṃ akāsiyevā”ti vatvā tehi yācito atītaṃ āhari.	8481	
PA_atk-s05_14a3:849_0	Atīte ayaṃ bārāṇasī pupphavatī nāma ahosi. Tattha vasavattirañño putto ekarājā nāma	849	
PA_atk-s05_14a3:849_1	rajjaṃ kāresi, tassa putto candakumāro nāma oparajjaṃ kāresi. Khaṇḍahālo nāma brāhmaṇo	849	
PA_atk-s05_14a3:849_2	purohito ahosi. So rañño atthañca dhammañca anusāsi. Taṃ kira rājā “paṇḍito”ti vinicchaye	849	
PA_atk-s05_14a3:849_3	nisīdāpesi. So lañjavittako hutvā lañjaṃ gahetvā asāmike sāmike karoti, sāmike ca	849	
PA_atk-s05_14a3:849_4	asāmike. Athekadivasaṃ eko aḍḍaparājito puriso vinicchayaṭṭhānā upakkosento nikkhamitvā	849	
PA_atk-s05_14a3:849_5	rājupaṭṭhānaṃ āgacchantaṃ candakumāraṃ disvā dhāvitvā tassa pādesu nipatitvā rodi.	849	
PA_atk-s05_14a3:849_6	So “kiṃ, bho purisa, rodasī”ti āha. “Sāmi, khaṇḍahālo vinicchaye vilopaṃ khādati,	849	
PA_atk-s05_14a3:849_7	ahaṃ tena lañjaṃ gahetvā parājayaṃ pāpito”ti. Candakumāro “mā bhāyī”ti taṃ assāsetvā	849	
PA_atk-s05_14a3:849_8	vinicchayaṃ netvā sāmikameva sāmikaṃ, asāmikameva asāmikaṃ akāsi. Mahājano mahāsaddena	849	
PA_atk-s05_14a3:849_9	sādhukāramadāsi. Rājā taṃ sutvā “kiṃsaddo eso”ti pucchi. “Candakumārena kira aḍḍo	849	
PA_atk-s05_14a3:849_10	suvinicchito, tattheso sādhukārasaddo”ti. Taṃ sutvā rājā tussi. Kumāro āgantvā taṃ	8491	
PA_atk-s05_14a3:849_11	vanditvā ekamantaṃ nisīdi. Atha naṃ rājā “tāta, eko kira te aḍḍo vinicchito”ti āha.	8491	
PA_atk-s05_14a3:849_12	“Āma, devā”ti. “Tena hi, tāta, ito paṭṭhāya tvameva vinicchayaṃ paṭṭhapehī”ti vinicchayaṃ kumārassa adāsi.	8491	
PA_atk-s05_14a3:850_0	Tato paṭṭhāya khaṇḍahālassa āyo pacchijji. So tato paṭṭhāya kumāre āghātaṃ bandhitvā	850	
PA_atk-s05_14a3:850_1	okāsaṃ gavesanto antarāpekkho vicari. So pana rājā mandapañño. So ekadivasaṃ rattibhāge	850	
PA_atk-s05_14a3:850_2	supitvā paccūsasamaye supinante alaṅkatadvārakoṭṭhakaṃ, sattaratanamayapākāraṃ, saṭṭhiyojanikasuvaṇṇamayavālukamahāvīthiṃ,	850	
PA_atk-s05_14a3:850_3	yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ	850	
PA_atk-s05_14a3:850_4	ākiṇṇadevagaṇaṃ tāvatiṃsabhavanaṃ disvā pabujjhitvā tattha gantukāmo cintesi – “sve	850	
PA_atk-s05_14a3:850_5	ācariyakhaṇḍahālassāgamanavelāya devalokagāmimaggaṃ pucchitvā tena desitamaggena	850	
PA_atk-s05_14a3:850_6	devalokaṃ gamissāmī”ti khaṇḍahālopi pātova nhatvā bhuñjitvā rājupaṭṭhānaṃ āgantvā	850	
PA_atk-s05_14a3:850_7	rājanivesanaṃ pavisitvā rañño sukhaseyyaṃ pucchi. Athassa rājā āsanaṃ dāpetvā pañhaṃ	850	
PA_atk-s05_14a3:850_8	pucchi. Tamatthaṃ pakāsento satthā āha –	850	
PA_atk-s05_14a3:852	“Rājāsi luddakammo, ekarājā pupphavatīyā;	85	
PA_atk-s05_14a3:853	So pucchi brahmabandhuṃ, khaṇḍahālaṃ purohitaṃ mūḷhaṃ.	85	
PA_atk-s05_14a3:855	“Saggāna maggamācikkha, tvaṃsi brāhmaṇa dhammavinayakusalo;	85	
PA_atk-s05_14a3:856	Yathā ito vajanti sugatiṃ, narā puññāni katvānā”ti.	85	
PA_atk-s05_14a3:857_0	Tattha rājāsīti rājā āsi. Luddakammoti kakkhaḷapharusakammo. Saggāna magganti saggānaṃ	857	
PA_atk-s05_14a3:857_1	gamanamaggaṃ. Dhammavinayakusaloti sucaritadhamme ca ācāravinaye ca kusalo. Yathāti	857	
PA_atk-s05_14a3:857_2	yathā narā puññāni katvā ito sugatiṃ gacchanti, taṃ me sugatimaggaṃ ācikkhāhīti pucchi.	857	
PA_atk-s05_14a3:858_0	Imaṃ pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā	858	
PA_atk-s05_14a3:858_1	pucchituṃ vaṭṭati. Rājā pana yathā nāma sattāhaṃ maggamūḷho puriso aññaṃ māsamattaṃ	858	
PA_atk-s05_14a3:858_2	maggamūḷhaṃ maggaṃ puccheyya, evaṃ khaṇḍahālaṃ pucchi. So cintesi “ayaṃ me paccāmittassa	858	
PA_atk-s05_14a3:858_3	piṭṭhidassanakālo, idāni candakumāraṃ jīvitakkhayaṃ pāpetvā mama manorathaṃ pūressāmī”ti.	858	
PA_atk-s05_14a3:858_4	Atha rājānaṃ āmantetvā tatiyaṃ gāthamāha –	858	
PA_atk-s05_14a3:860	“Atidānaṃ daditvāna, avajjhe deva ghātetvā;	86	
PA_atk-s05_14a3:861	Evaṃ vajanti sugatiṃ, narā puññāni katvānā”ti.	86	
PA_atk-s05_14a3:862	Tassattho – mahārāja saggaṃ gacchantā nāma atidānaṃ dadanti, avajjhe ghātenti. Sacepi saggaṃ gantukāmosi, tvampi tatheva karohīti.	86	
PA_atk-s05_14a3:863	Atha naṃ rājā pañhassa atthaṃ pucchi –	86	
PA_atk-s05_14a3:865	“Kiṃ pana taṃ atidānaṃ, ke ca avajjhā imasmi lokasmiṃ;	86	
PA_atk-s05_14a3:866	Etañca kho no akkhāhi, yajissāmi dadāmi dānānī”ti.	86	
PA_atk-s05_14a3:867	Sopissa byākāsi –	86	
PA_atk-s05_14a3:869	“Puttehi deva yajitabbaṃ, mahesīhi negamehi ca;	86	
PA_atk-s05_14a3:870	Usabhehi ājāniyehi catūhi, sabbacatukkena deva yajitabba”nti.	87	
PA_atk-s05_14a3:871	Rañño pañhaṃ byākaronto ca devalokamaggaṃ puṭṭho nirayamaggaṃ byākāsi.	87	
PA_atk-s05_14a3:872_0	Tattha puttehīti attanā jātehi piyaputtehi ceva piyadhītāhi ca. Mahesīhīti piyabhariyāhi.	872	
PA_atk-s05_14a3:872_1	Negamehīti seṭṭhīhi. Usabhehīti sabbasetehi usabharājūhi. Ājāniyehīti maṅgalaassehi.	872	
PA_atk-s05_14a3:872_2	Catūhīti etehi sabbeheva aññehi ca hatthiādīhi catūhi catūhīti evaṃ sabbacatukkena,	872	
PA_atk-s05_14a3:872_3	deva, yajitabbaṃ. Etesañhi khaggena sīsaṃ chinditvā suvaṇṇapātiyā galalohitaṃ gahetvā	872	
PA_atk-s05_14a3:872_4	āvāṭe pakkhipitvā yaññassa yajanakarājāno sarīrena saha devalokaṃ gacchanti. Mahārāja,	872	
PA_atk-s05_14a3:872_5	samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva pavattati.	872	
PA_atk-s05_14a3:872_6	Ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi.	872	
PA_atk-s05_14a3:873_0	Iti so “sace candakumāraṃ ekaññeva gaṇhissāmi, veracittena karaṇaṃ maññissantī”ti	873	
PA_atk-s05_14a3:873_1	taṃ mahājanassa antare pakkhipi. Idaṃ pana tesaṃ kathentānaṃ kathaṃ sutvā sabbe antepurajanā	873	
PA_atk-s05_14a3:873_2	bhītatasitā saṃviggamānahadayā ekappahāreneva mahāravaṃ raviṃsu. Tamatthaṃ pakāsento satthā āha –	873	
PA_atk-s05_14a3:875	“Taṃ sutvā antepure, kumārā mahesiyo ca haññantu;	87	
PA_atk-s05_14a3:876	Eko ahosi nigghoso, bhikkhā accuggato saddo”ti.	87	
PA_atk-s05_14a3:877_0	Tattha tanti “kumārā ca mahesiyo ca haññantū”ti taṃ saddaṃ sutvā ekoti sakalarājanivesane	877	
PA_atk-s05_14a3:877_1	ekova nigghoso ahosi. Bhismāti bhayānako. Accuggatoti atiuggato ahosi, sakalarājakulaṃ	877	
PA_atk-s05_14a3:877_2	yugantavātappahaṭaṃ viya sālavanaṃ ahosi.	877	
PA_atk-s05_14a3:878_0	Brāhmaṇo rājānaṃ āha – “kiṃ pana, mahārāja, yaññaṃ yajituṃ sakkosi, na sakkosī”ti?	878	
PA_atk-s05_14a3:878_1	“Kiṃ kathesi, ācariya, yaññaṃ yajitvā devalokaṃ gamissāmī”ti. “Mahārāja, bhīrukā	878	
PA_atk-s05_14a3:878_2	dubbalajjhāsayā yaññaṃ yajituṃ samatthā nāma na honti, tumhe idha sabbe sannipātetha,	878	
PA_atk-s05_14a3:878_3	ahaṃ yaññāvāṭe kammaṃ karissāmī”ti attano pahonakaṃ balakāyaṃ gahetvā nagarā nikkhamma	878	
PA_atk-s05_14a3:878_4	yaññāvāṭaṃ samatalaṃ kāretvā vatiyā parikkhipi. Kasmā? Dhammiko hi samaṇo vā brāhmaṇo	878	
PA_atk-s05_14a3:878_5	vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi	878	
PA_atk-s05_14a3:878_6	ṭhapitaṃ. Rājāpi purise pakkosāpetvā “tātā, ahaṃ attano puttadhītaro ca bhariyāyo	878	
PA_atk-s05_14a3:878_7	ca māretvā yaññaṃ yajitvā devalokaṃ gamissāmi, gacchatha nesaṃ ācikkhitvā sabbe idhānethā”ti	878	
PA_atk-s05_14a3:878_8	puttānaṃ tāva ānayanatthāya āha –	878	
PA_atk-s05_14a3:880	“Gacchatha vadetha kumāre, candaṃ sūriyañca bhaddasenañca;	88	
PA_atk-s05_14a3:881	Sūrañca vāmagottañca, pacurā kira hotha yaññatthāyā”ti.	88	
PA_atk-s05_14a3:882_0	Tattha gacchatha vadetha kumāreti candakumāro ca sūriyakumāro cāti dve gotamideviyā	882	
PA_atk-s05_14a3:882_1	aggamahesiyā puttā, bhaddaseno ca sūro ca vāmagotto ca tesaṃ vemātikabhātaro. Pacurā	882	
PA_atk-s05_14a3:882_2	kira hothāti ekasmiṃ ṭhāne rāsī hothāti ācikkhathāti attho.	882	
PA_atk-s05_14a3:883_0	Te paṭhamaṃ candakumārassa santikaṃ gantvā āhaṃsu “kumāra, tumhe kira māretvā tumhākaṃ	883	
PA_atk-s05_14a3:883_1	pitā devalokaṃ gantukāmo, tumhākaṃ gaṇhanatthāya amhe pesesī”ti. “Kassa vacanena	883	
PA_atk-s05_14a3:883_2	maṃ gaṇhāpesī”ti? “Khaṇḍahālassa, devā”ti. “Kiṃ so maññeva gaṇhāpeti, udāhu aññepī”ti.	883	
PA_atk-s05_14a3:883_3	“Rājaputta, aññepi gaṇhāpeti, sabbacatukkaṃ kira yaññaṃ yajitukāmo”ti. So cintesi	883	
PA_atk-s05_14a3:883_4	“tassa aññehi saddhiṃ veraṃ natthi, ‘vinicchaye vilopaṃ kātuṃ na labhāmī’ti pana	883	
PA_atk-s05_14a3:883_5	mayi ekasmiṃ veracittena bahū mārāpeti, pitaraṃ daṭṭhuṃ labhantassa sabbesaṃ tesaṃ	883	
PA_atk-s05_14a3:883_6	mocāpanaṃ nāma mama bhāro”ti. Atha ne rājapurise āha “tena hi me pitu vacanaṃ karothā”ti.	883	
PA_atk-s05_14a3:883_7	Te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā	883	
PA_atk-s05_14a3:883_8	rañño ārocayiṃsu “ānītā te, deva, puttā”ti. So tesaṃ vacanaṃ sutvā “tātā, idāni me	883	
PA_atk-s05_14a3:883_9	dhītaro ānetvā tesaññeva bhātikānaṃ santike karothā”ti catasso dhītaro āharāpetuṃ itaraṃ gāthamāha –	883	
PA_atk-s05_14a3:885	“Kumāriyopi vadetha, upasenaṃ kokilañca muditañca;	88	
PA_atk-s05_14a3:886	Nandañcāpi kumāriṃ, pacurā kira hotha yaññatthāyā”ti.	88	
PA_atk-s05_14a3:887	Te “evaṃ karissāmā”ti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu. Tato rājā attano bhariyānaṃ gahaṇatthāya itaraṃ gāthamāha –	88	
PA_atk-s05_14a3:889	“Vijayampi mayhaṃ mahesiṃ, erāvatiṃ kesiniṃsunandañca;	88	
PA_atk-s05_14a3:890	Lakkhaṇavarūpapannā, pacurā kira hotha yaññatthāyā”ti.	89	
PA_atk-s05_14a3:891	Tattha lakkhaṇavarūpapannāti uttamehi catusaṭṭhiyā itthilakkhaṇehi upapannā etāpi vadethāti attho.	89	
PA_atk-s05_14a3:892	Te tāpi paridevamānā ānetvā kumārānaṃ santike kariṃsu. Atha rājā cattāro seṭṭhino gahaṇatthāya āṇāpento itaraṃ gāthamāha –	89	
PA_atk-s05_14a3:894	“Gahapatayo ca vadetha, puṇṇamukhaṃ bhaddiyaṃ siṅgālañca;	89	
PA_atk-s05_14a3:895	Vaḍḍhañcāpi gahapatiṃ, pacurā kira hotha yaññatthāyā”ti.	89	
PA_atk-s05_14a3:896_0	Rājapurisā gantvā tepi ānayiṃsu. Rañño puttadāre gayhamāne sakalanagaraṃ na kiñci	896	
PA_atk-s05_14a3:896_1	avoca. Seṭṭhikulāni pana mahāsambandhāni, tasmā tesaṃ gahitakāle sakalanagaraṃ saṅkhubhitvā	896	
PA_atk-s05_14a3:896_2	“rañño seṭṭhino māretvā yaññaṃ yajituṃ na dassāmā”ti seṭṭhino parivāretvāva tesaṃ	896	
PA_atk-s05_14a3:896_3	ñātivaggena saddhiṃ rājakulaṃ agami. Atha te seṭṭhino ñātigaṇaparivutā rājānaṃ vanditvā	896	
PA_atk-s05_14a3:896_4	attano jīvitaṃ yāciṃsu. Tamatthaṃ pakāsento satthā āha –	896	
PA_atk-s05_14a3:898	“Te tattha gahapatayo, avocisuṃ samāgatā puttadāraparikiṇṇā;	89	
PA_atk-s05_14a3:899	Sabbeva sikhino deva karohi, atha vā no dāse sāvehī”ti.	89	
PA_atk-s05_14a3:900_0	Tattha sabbeva sikhinoti sabbe amhe matthake cūḷaṃ bandhitvā attano ceṭake karohi,	900	
PA_atk-s05_14a3:900_1	mayaṃ te ceṭakakiccaṃ karissāma. Atha vā no dāse sāvehīti atha vā no asaddahanto	900	
PA_atk-s05_14a3:900_2	sabbaseniyo sannipātetvā rāsimajjhe amhe dāse sāvehi, mayaṃ te dāsattaṃ paṭissuṇissāmāti.	900	
PA_atk-s05_14a3:901	Te evaṃ yācantāpi jīvitaṃ laddhuṃ nāsakkhiṃsu. Rājapurisā sese paṭikkamāpetvā te gahetvā kumārānaññeva santike nisīdāpesuṃ. Tato pana rājā hatthiādīnaṃ gahaṇatthāya āṇāpento āha –	90	
PA_atk-s05_14a3:903	“Abhayaṅkarampi me hatthiṃ, nāḷāgiriṃ accuggataṃ varuṇadantaṃ;	90	
PA_atk-s05_14a3:904	Ānetha kho ne khippaṃ, yaññatthāya bhavissanti.	90	
PA_atk-s05_14a3:906	“Assaratanampi kesiṃ, surāmukhaṃ puṇṇakaṃ vinatakañca;	90	
PA_atk-s05_14a3:907	Ānetha kho ne khippaṃ, yaññatthāya bhavissanti.	90	
PA_atk-s05_14a3:909	“Usabhampi yūthapatiṃ anojaṃ, nisabhaṃ gavampatiṃ tepi mayhaṃ ānetha;	90	
PA_atk-s05_14a3:910	Samūha karontu sabbaṃ, yajissāmi dadāmi dānāni.	91	
PA_atk-s05_14a3:912	“Sabbaṃ paṭiyādetha, yaññaṃ pana uggatamhi sūriyamhi;	91	
PA_atk-s05_14a3:913	Āṇāpetha ca kumāre, abhiramantu imaṃ rattiṃ.	91	
PA_atk-s05_14a3:915	“Sabbaṃ upaṭṭhapetha, yaññaṃ pana uggatamhi sūriyamhi;	91	
PA_atk-s05_14a3:916	Vadetha dāni kumāre, ajja kho pacchimā rattī”ti.	91	
PA_atk-s05_14a3:917_0	Tattha samūha karontu sabbanti na kevalaṃ ettakameva, avasesampi catuppadagaṇañceva	917	
PA_atk-s05_14a3:917_1	pakkhigaṇañca sabbaṃ catukkaṃ katvā rāsiṃ karontu, sabbacatukkaṃ yaññaṃ yajissāmi,	917	
PA_atk-s05_14a3:917_2	yācakabrāhmaṇānañca dānaṃ dassāmīti. Sabbaṃ paṭiyādethāti evaṃ mayā vuttaṃ anavasesaṃ	917	
PA_atk-s05_14a3:917_3	upaṭṭhapetha. Uggatamhīti ahaṃ pana yaññaṃ uggate sūriye sve pātova yajissāmi. Sabbaṃ	917	
PA_atk-s05_14a3:917_4	upaṭṭhapethāti sesampi sabbaṃ yaññaupakaraṇaṃ upaṭṭhapethāti.	917	
PA_atk-s05_14a3:918_0	Rañño pana mātāpitaro dharantiyeva. Athassa amaccā gantvā mātuyā ārocesuṃ “ayye,	918	
PA_atk-s05_14a3:918_1	putto vo puttadāraṃ māretvā yaññaṃ yajitukāmo”ti. Sā “kiṃ kathetha, tātā”ti hatthena	918	
PA_atk-s05_14a3:918_2	hadayaṃ paharitvā rodamānā āgantvā “saccaṃ kira evarūpo te yañño bhavissatī”ti pucchi.	918	
PA_atk-s05_14a3:918_3	Tamatthaṃ pakāsento satthā āha –	918	
PA_atk-s05_14a3:920	“Taṃtaṃ mātā avaca, rodantī āgantvā vimānato;	92	
PA_atk-s05_14a3:921	Yañño kira te putta, bhavissati catūhi puttehī”ti.	92	
PA_atk-s05_14a3:922	Tattha taṃtanti taṃ etaṃ rājānaṃ. Vimānatoti attano vasanaṭṭhānato.	92	
PA_atk-s05_14a3:923	Rājā āha –	92	
PA_atk-s05_14a3:925	“Sabbepi mayhaṃ puttā cattā, candasmiṃ haññamānasmiṃ;	92	
PA_atk-s05_14a3:926	Puttehi yaññaṃ yajitvāna, sugatiṃ saggaṃ gamissāmī”ti.	92	
PA_atk-s05_14a3:927	Tattha cattāti candakumāre haññamāneyeva sabbepi yaññatthāya mayā pariccattā.	92	
PA_atk-s05_14a3:928	Atha naṃ mātā āha –	92	
PA_atk-s05_14a3:930	“Mā taṃ putta saddahesi, sugati kira hoti puttayaññena;	93	
PA_atk-s05_14a3:931	Nirayāneso maggo, neso maggo hi saggānaṃ.	93	
PA_atk-s05_14a3:933	“Dānāni dehi koṇḍañña, ahiṃsā sabbabhūtabhabyānaṃ;	93	
PA_atk-s05_14a3:934	Esa maggo sugatiyā, na ca maggo puttayaññenā”ti.	93	
PA_atk-s05_14a3:935_0	Tattha nirayānesoti nirassādatthena nirayānaṃ catunnaṃ apāyānaṃ esa maggo. Koṇḍaññāti	935	
PA_atk-s05_14a3:935_1	rājānaṃ gottenālapati. Bhūtabhabyānanti bhūtānañca bhavitabbasattānañca. Puttayaññenāti	935	
PA_atk-s05_14a3:935_2	evarūpena puttadhītaro māretvā yajakayaññena saggamaggo nāma natthīti.	935	
PA_atk-s05_14a3:936	Rājā āha –	93	
PA_atk-s05_14a3:938	“Ācariyānaṃ vacanā, ghātessaṃ candañca sūriyañca;	93	
PA_atk-s05_14a3:939	Puttehi yaññaṃ yajitvāna duccajehi, sugatiṃ saggaṃ gamissāmī”ti.	93	
PA_atk-s05_14a3:940_0	Tattha ācariyānaṃ vacananti amma, nesā mama attano mati, ācārasikkhāpanakassa pana	940	
PA_atk-s05_14a3:940_1	me khaṇḍahālācariyassa etaṃ vacanaṃ, esā anusiṭṭhi. Tasmā ahaṃ ete ghātessaṃ, duccajehi	940	
PA_atk-s05_14a3:940_2	puttehi yaññaṃ yajitvā saggaṃ gamissāmīti.	940	
PA_atk-s05_14a3:941	Athassa mātā attano vacanaṃ gāhāpetuṃ asakkontī apagatā. Pitā taṃ pavattiṃ pucchi. Tamatthaṃ pakāsento satthā āha –	94	
PA_atk-s05_14a3:943	“Taṃtaṃ pitāpi avaca, vasavattī orasaṃ sakaṃ puttaṃ;	94	
PA_atk-s05_14a3:944	Yañño kira te putta, bhavissati catūhi puttehī”ti.	94	
PA_atk-s05_14a3:945	Tattha vasavattīti tassa nāmaṃ.	94	
PA_atk-s05_14a3:946	Rājā āha –	94	
PA_atk-s05_14a3:948	“Sabbepi mayhaṃ puttā cattā, candasmiṃ haññamānasmiṃ;	94	
PA_atk-s05_14a3:949	Puttehi yaññaṃ yajitvāna, sugatiṃ saggaṃ gamissāmī”ti.	94	
PA_atk-s05_14a3:950	Atha naṃ pitā āha –	95	
PA_atk-s05_14a3:952	“Mā taṃ putta saddahesi, sugati kira hoti puttayaññena;	95	
PA_atk-s05_14a3:953	Nirayāneso maggo, neso maggo hi saggānaṃ.	95	
PA_atk-s05_14a3:955	“Dānāni dehi koṇḍañña, ahiṃsā sabbabhūtabhabyānaṃ;	95	
PA_atk-s05_14a3:956	Esa maggo sugatiyā, na ca maggo puttayaññenā”ti.	95	
PA_atk-s05_14a3:957	Rājā āha –	95	
PA_atk-s05_14a3:959	“Ācariyānaṃ vacanā, ghātessaṃ candañca sūriyañca;	95	
PA_atk-s05_14a3:960	Puttehi yaññaṃ yajitvāna duccajehi, sugatiṃ saggaṃ gamissāmī”ti.	96	
PA_atk-s05_14a3:961	Atha naṃ pitā āha –	96	
PA_atk-s05_14a3:963	“Dānāni dehi koṇḍañña, ahiṃsā sabbabhūtabhabyānaṃ;	96	
PA_atk-s05_14a3:964	Puttaparivuto tuvaṃ, raṭṭhaṃ janapadañca pālehī”ti.	96	
PA_atk-s05_14a3:965	Tattha puttaparivutoti puttehi parivuto. Raṭṭhaṃ janapadañcāti sakalakāsiraṭṭhañca tasseva taṃ taṃ koṭṭhāsabhūtaṃ janapadañca.	96	
PA_atk-s05_14a3:966_0	Sopi taṃ attano vacanaṃ gāhāpetuṃ nāsakkhi. Tato candakumāro cintesi “imassa ettakassa	966	
PA_atk-s05_14a3:966_1	janassa dukkhaṃ maṃ ekaṃ nissāya uppannaṃ, mama pitaraṃ yācitvā ettakaṃ janaṃ maraṇadukkhato	966	
PA_atk-s05_14a3:966_2	mocessāmī”ti. So pitarā saddhiṃ sallapanto āha –	966	
PA_atk-s05_14a3:968	“Mā no deva avadhi, dāse no dehi khaṇḍahālassa;	96	
PA_atk-s05_14a3:969	Api nigaḷabandhakāpi, hatthī asse ca pālema.	96	
PA_atk-s05_14a3:971	“Mā no deva avadhi, dāse no dehi khaṇḍahālassa;	97	
PA_atk-s05_14a3:972	Api nigaḷabandhakāpi, hatthichakaṇāni ujjhema.	97	
PA_atk-s05_14a3:974	“Mā no deva avadhi, dāse no dehi khaṇḍahālassa;	97	
PA_atk-s05_14a3:975	Api nigaḷabandhakāpi, assachakaṇāni ujjhema.	97	
PA_atk-s05_14a3:977	“Mā no deva avadhi, dāse no dehi khaṇḍahālassa;	97	
PA_atk-s05_14a3:978	Yassa honti tava kāmā, api raṭṭhā pabbājitā;	97	
PA_atk-s05_14a3:979	Bhikkhācariyaṃ carissāmā”ti.	97	
PA_atk-s05_14a3:980_0	Tattha api nigaḷabandhakāpīti api nāma mayaṃ mahānigaḷehi bandhakāpi hutvā. Yassa	980	
PA_atk-s05_14a3:980_1	honti tava kāmāti sacepi khaṇḍahālassa dātukāmosi, tassa no dāse katvā dehi, karissāmassa	980	
PA_atk-s05_14a3:980_2	dāsakammanti vadati. Api raṭṭhāti sace amhākaṃ koci doso atthi, raṭṭhā no pabbājehi.	980	
PA_atk-s05_14a3:980_3	Api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma,	980	
PA_atk-s05_14a3:980_4	mā no avadhi, dehi no jīvitanti vilapi.	980	
PA_atk-s05_14a3:981	Tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno “na me koci putte māretuṃ lacchati, na mamattho devalokenā”ti sabbe te mocetuṃ āha –	98	
PA_atk-s05_14a3:983	“Dukkhaṃ kho me janayatha, vilapantā jīvitassa kāmā hi;	98	
PA_atk-s05_14a3:984	Muñcetha dāni kumāre, alampi me hotu puttayaññenā”ti.	98	
PA_atk-s05_14a3:985_0	Taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ	985	
PA_atk-s05_14a3:985_1	vissajjesuṃ. Khaṇḍahālopi yaññāvāṭe kammaṃ saṃvidahati. Atha naṃ eko puriso “are	985	
PA_atk-s05_14a3:985_2	duṭṭha, khaṇḍahāla, raññā puttā vissajjitā, tvaṃ attano putte māretvā tesaṃ galalohitena	985	
PA_atk-s05_14a3:985_3	yaññaṃ yajassū”ti āha. So “kiṃ nāma raññā kata”nti kappuṭṭhānaggi viya avattharanto	985	
PA_atk-s05_14a3:985_4	uṭṭhāya turito dhāvitvā āha –	985	
PA_atk-s05_14a3:987	“Pubbeva khosi me vutto, dukkaraṃ durabhisambhavañcetaṃ;	98	
PA_atk-s05_14a3:988	Atha no upakkhaṭassa yaññassa, kasmā karosi vikkhepaṃ.	98	
PA_atk-s05_14a3:990	“Sabbe vajanti sugatiṃ, ye yajanti yepi yājenti;	99	
PA_atk-s05_14a3:991	Ye cāpi anumodanti, yajantānaṃ edisaṃ mahāyañña”nti.	99	
PA_atk-s05_14a3:992_0	Tattha pubbevāti mayā tvaṃ pubbeva vutto “na tumhādisena bhīrukajātikena sakkā yaññaṃ	992	
PA_atk-s05_14a3:992_1	yajituṃ, yaññayajanaṃ nāmetaṃ dukkaraṃ durabhisambhava”nti, atha no idāni upakkhaṭassa	992	
PA_atk-s05_14a3:992_2	paṭiyattassa yaññassa vikkhepaṃ karosi. “Vikkhambha”ntipi pāṭho, paṭisedhanti attho.	992	
PA_atk-s05_14a3:992_3	Mahārāja, kasmā evaṃ karosi. Yattakā hi yaññaṃ yajanti vā yājenti vā anumodanti vā,	992	
PA_atk-s05_14a3:992_4	sabbe sugatimeva vajantīti dasseti.	992	
PA_atk-s05_14a3:993	So andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi. Tato candakumāro pitaraṃ anubodhayamāno āha –	99	
PA_atk-s05_14a3:995	“Atha kissa jano pubbe, sotthānaṃ brāhmaṇe avācesi;	99	
PA_atk-s05_14a3:996	Atha no akāraṇasmā, yaññatthāya deva ghātesi.	99	
PA_atk-s05_14a3:998	“Pubbeva no daharakāle, na hanesi na ghātesi;	99	
PA_atk-s05_14a3:999	Daharamhā yobbanaṃ pattā, adūsakā tāta haññāma.	99	
PA_atk-s05_14a3:1001	“Hatthigate assagate, sannaddhe passa no mahārāja;	100	
PA_atk-s05_14a3:1002	Yuddhe vā yujjhamāne vā, na hi mādisā sūrā honti yaññatthāya.	100	
PA_atk-s05_14a3:1004	“Paccante vāpi kupite, aṭavīsu vā mādise niyojenti;	100	
PA_atk-s05_14a3:1005	Atha no akāraṇasmā, abhūmiyaṃ tāta haññāma.	100	
PA_atk-s05_14a3:1007	“Yāpi hi tā sakuṇiyo, vasanti tiṇagharāni katvāna;	100	
PA_atk-s05_14a3:1008	Tāsampi piyā puttā, atha no tvaṃ deva ghātesi.	100	
PA_atk-s05_14a3:1010	“Mā tassa saddahesi, na maṃ khaṇḍahālo ghāteyya;	101	
PA_atk-s05_14a3:1011	Mamañhi so ghātetvāna, anantarā tampi deva ghāteyya.	101	
PA_atk-s05_14a3:1013	“Gāmavaraṃ nigamavaraṃ dadanti, bhogampissa mahārāja;	101	
PA_atk-s05_14a3:1014	Athaggapiṇḍikāpi, kule kule hete bhuñjanti.	101	
PA_atk-s05_14a3:1016	“Tesampi tādisānaṃ, icchanti dubbhituṃ mahārāja;	101	
PA_atk-s05_14a3:1017	Yebhuyyena ete, akataññuno brāhmaṇā deva.	101	
PA_atk-s05_14a3:1019	“Mā no deva avadhi, dāse no dehi khaṇḍahālassa;	101	
PA_atk-s05_14a3:1020	Api nigaḷabandhakāpi, hatthī asse ca pālema.	102	
PA_atk-s05_14a3:1022	“Mā no deva avadhi, dāse no dehi khaṇḍahālassa;	102	
PA_atk-s05_14a3:1023	Api nigaḷabandhakāpi, hatthichakaṇāni ujjhema.	102	
PA_atk-s05_14a3:1025	“Mā no deva avadhi, dāse no dehi khaṇḍahālassa;	102	
PA_atk-s05_14a3:1026	Api nigaḷabandhakāpi, assachakaṇāni ujjhema.	102	
PA_atk-s05_14a3:1028	“Mā no deva avadhi, dāse no dehi khaṇḍahālassa;	102	
PA_atk-s05_14a3:1029	Yassa honti tava kāmā, api raṭṭhā pabbājitā;	102	
PA_atk-s05_14a3:1030	Bhikkhācariyaṃ carissāmā”ti.	103	
PA_atk-s05_14a3:1031_0	Tattha pubbeti tāta, yadi ahaṃ māretabbo, atha kasmā amhākaṃ ñātijano pubbe mama	1031	
PA_atk-s05_14a3:1031_1	jātakāle brāhmaṇe sotthānaṃ avācesi. Tadā kira khaṇḍahālova mama lakkhaṇāni upadhāretvā	1031	
PA_atk-s05_14a3:1031_2	“imassa kumārassa na koci antarāyo bhavissati, tumhākaṃ accayena rajjaṃ kāressatī”ti	1031	
PA_atk-s05_14a3:1031_3	āha. Iccassa purimena pacchimaṃ na sameti, musāvādī esa. Atha no etassa vacanaṃ gahetvā	1031	
PA_atk-s05_14a3:1031_4	akāraṇasmā nikkāraṇāyeva yaññatthāya, deva, ghātesi. Mā amhe ghātesi. Ayañhi mayi	1031	
PA_atk-s05_14a3:1031_5	ekasmiṃ verena mahājanaṃ māretukāmo, sādhukaṃ sallakkhehi narindāti. Pubbeva noti	1031	
PA_atk-s05_14a3:1031_6	mahārāja, sacepi amhe māretukāmo, pubbeva no kasmā sayaṃ vā na hanesi, aññehi vā	1031	
PA_atk-s05_14a3:1031_7	na ghātāpesi. Idāni pana mayaṃ daharamhā taruṇā, paṭhamavaye ṭhitā puttadhītāhi vaḍḍhāma,	1031	
PA_atk-s05_14a3:1031_8	evaṃbhūtā tava adūsakāva kiṃkāraṇā haññāmāti?	1031	
PA_atk-s05_14a3:1032_0	Passa noti amheva cattāro bhātike passa. Yujjhamāneti paccatthikānaṃ nagaraṃ parivāretvā	1032	
PA_atk-s05_14a3:1032_1	ṭhitakāle amhādise putte tehi saddhiṃ yujjhamāne passa. Aputtakā hi rājāno anāthā	1032	
PA_atk-s05_14a3:1032_2	nāma honti. Mādisāti amhādisā sūrā balavanto na yaññatthāya māretabbā honti. Niyojentīti	1032	
PA_atk-s05_14a3:1032_3	tesaṃ paccāmittānaṃ gaṇhanatthāya payojenti. Atha noti atha amhe akāraṇasmā akāraṇena	1032	
PA_atk-s05_14a3:1032_4	abhūmiyaṃ anokāseyeva kasmā, tāta, haññāmāti attho. Mā tassa saddahesīti mahārāja,	1032	
PA_atk-s05_14a3:1032_5	na maṃ khaṇḍahālo ghātaye, mā tassa saddaheyyāsi. Bhogampissāti bhogampi assa brāhmaṇassa	1032	
PA_atk-s05_14a3:1032_6	rājāno denti. Athaggapiṇḍikāpīti atha te aggodakaṃ aggapiṇḍaṃ labhantā aggapiṇḍikāpi	1032	
PA_atk-s05_14a3:1032_7	honti. Tesampīti yesaṃ kule bhuñjanti, tesampi evarūpānaṃ piṇḍadāyakānaṃ dubbhituṃ icchanti.	1032	
PA_atk-s05_14a3:1033	Rājā kumārassa vilāpaṃ sutvā –	103	
PA_atk-s05_14a3:1035	“Dukkhaṃ kho me janayatha, vilapantā jīvitassa kāmā hi;	103	
PA_atk-s05_14a3:1036	Muñcetha dāni kumāre, alampi me hotu puttayaññenā”ti. –	103	
PA_atk-s05_14a3:1037	Imaṃ gāthaṃ vatvā punapi mocesi. Khaṇḍahālo āgantvā punapi –	103	
PA_atk-s05_14a3:1039	“Pubbeva khosi me vutto, dukkaraṃ durabhisambhavañcetaṃ;	103	
PA_atk-s05_14a3:1040	Atha no upakkhaṭassa yaññassa, kasmā karosi vikkhepaṃ.	104	
PA_atk-s05_14a3:1042	“Sabbe vajanti sugatiṃ, ye yajanti yepi yājenti;	104	
PA_atk-s05_14a3:1043	Ye cāpi anumodanti, yajantānaṃ edisaṃ mahāyañña”nti. –	104	
PA_atk-s05_14a3:1044	Evaṃ vatvā puna gaṇhāpesi. Athassa anunayanatthaṃ kumāro āha –	104	
PA_atk-s05_14a3:1046	“Yadi kira yajitvā puttehi, devalokaṃ ito cutā yanti;	104	
PA_atk-s05_14a3:1047	Brāhmaṇo tāva yajatu, pacchāpi yajasi tuvaṃ rāja.	104	
PA_atk-s05_14a3:1049	“Yadi kira yajitvā puttehi, devalokaṃ ito cutā yanti;	104	
PA_atk-s05_14a3:1050	Esveva khaṇḍahālo, yajataṃ sakehi puttehi.	105	
PA_atk-s05_14a3:1052	“Evaṃ jānanto khaṇḍahālo, kiṃ puttake na ghātesi;	105	
PA_atk-s05_14a3:1053	Sabbañca ñātijanaṃ, attānañca na ghātesi.	105	
PA_atk-s05_14a3:1055	“Sabbe vajanti nirayaṃ, ye yajanti yepi yājenti;	105	
PA_atk-s05_14a3:1056	Ye cāpi anumodanti, yajantānaṃ edisaṃ mahāyaññaṃ.	105	
PA_atk-s05_14a3:1058	“Sace hi so sujjhati yo hanāti, hatopi so saggamupeti ṭhānaṃ;	105	
PA_atk-s05_14a3:1059	Bhovādi bhovādina mārayeyyuṃ, ye cāpi tesaṃ abhisaddaheyyu”nti.	105	
PA_atk-s05_14a3:1060_0	Tattha brāhmaṇo tāvāti paṭhamaṃ tāva khaṇḍahālo yajatu sakehi puttehi, atha tasmiṃ	1060	
PA_atk-s05_14a3:1060_1	evaṃ yajitvā devalokaṃ gate pacchā tvaṃ yajissasi. Deva, sādurasabhojanampi hi tvaṃ	1060	
PA_atk-s05_14a3:1060_2	aññehi vīmaṃsāpetvā bhuñjasi, puttadāramāraṇaṃyeva kasmā avīmaṃsitvā karosīti dīpento	1060	
PA_atk-s05_14a3:1060_3	evamāha. Evaṃ jānantoti “puttadhītaro māretvā devalokaṃ gacchatī”ti evaṃ jānanto	1060	
PA_atk-s05_14a3:1060_4	kiṃkāraṇā attano putte ca ñātī ca attānañca na ghātesi. Sace hi paraṃ māretvā devalokaṃ	1060	
PA_atk-s05_14a3:1060_5	gacchanti, attānaṃ māretvā brahmalokaṃ gantabbo bhavissati. Evaṃ yaññaguṇaṃ jānantena	1060	
PA_atk-s05_14a3:1060_6	paraṃ amāretvā attāva māretabbo siyā. Ayaṃ pana tathā akatvā maṃ mārāpeti. Imināpi	1060	
PA_atk-s05_14a3:1060_7	kāraṇena jānāhi, mahārāja “yathā esa vinicchaye vilopaṃ kātuṃ alabhanto evaṃ karotī”ti.	1060	
PA_atk-s05_14a3:1060_8	Edisanti evarūpaṃ puttaghātayaññaṃ.	1060	
PA_atk-s05_14a3:1061	Kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha –	106	
PA_atk-s05_14a3:1063	“Kathañca kira puttakāmāyo, gahapatayo gharaṇiyo ca;	106	
PA_atk-s05_14a3:1064	Nagaramhi na uparavanti rājānaṃ, mā ghātayi orasaṃ puttaṃ.	106	
PA_atk-s05_14a3:1066	“Kathañca kira puttakāmāyo, gahapatayo gharaṇiyo ca;	106	
PA_atk-s05_14a3:1067	Nagaramhi na uparavanti rājānaṃ, mā ghātayi atrajaṃ puttaṃ.	106	
PA_atk-s05_14a3:1069	“Rañño camhi atthakāmo, hito ca sabbajanapadassa;	106	
PA_atk-s05_14a3:1070	Na koci assa paṭighaṃ, mayā jānapado na pavedetī”ti.	107	
PA_atk-s05_14a3:1071_0	Tattha puttakāmāyoti gharaṇiyo sandhāya vuttaṃ. Gahapatayo pana puttakāmā nāma honti.	1071	
PA_atk-s05_14a3:1071_1	Na uparavantīti na upakkosanti na vadanti. Atrajanti attato jātaṃ. Evaṃ vuttepi koci	1071	
PA_atk-s05_14a3:1071_2	raññā saddhiṃ kathetuṃ samattho nāma nāhosi. Na koci assa paṭighaṃ mayāti iminā no	1071	
PA_atk-s05_14a3:1071_3	lañjo vā gahito, issariyamadena vā idaṃ nāma dukkhaṃ katanti koci ekopi mayā saddhiṃ	1071	
PA_atk-s05_14a3:1071_4	paṭighaṃ kattā nāma nāhosi. Jānapado na pavedetīti evaṃ rañño ca janapadassa ca atthakāmassa	1071	
PA_atk-s05_14a3:1071_5	mama pitaraṃ ayaṃ jānapado “guṇasampanno te putto”ti na pavedeti, na jānāpetīti attho.	1071	
PA_atk-s05_14a3:1072	Evaṃ vuttepi koci kiñci na kathesi. Tato candakumāro attano bhariyāyo taṃ yācanatthāya uyyojento āha –	107	
PA_atk-s05_14a3:1074	“Gacchatha vo gharaṇiyo, tātañca vadetha khaṇḍahālañca;	107	
PA_atk-s05_14a3:1075	Mā ghātetha kumāre, adūsake sīhasaṅkāse.	107	
PA_atk-s05_14a3:1077	“Gacchatha vo gharaṇiyo, tātañca vadetha khaṇḍahālañca;	107	
PA_atk-s05_14a3:1078	Mā ghātetha kumāre, apekkhite sabbalokassā”ti.	107	
PA_atk-s05_14a3:1079	Tā gantvā yāciṃsu. Tāpi rājā na olokesi. Tato kumāro anātho hutvā vilapanto –	107	
PA_atk-s05_14a3:1081	“Yaṃnūnāhaṃ jāyeyyaṃ, rathakārakulesu vā,	108	
PA_atk-s05_14a3:1082	Pukkusakulesu vā vessesu vā jāyeyyaṃ,	108	
PA_atk-s05_14a3:1083	Na hajja maṃ rāja yaññe ghāteyyā”ti. –	108	
PA_atk-s05_14a3:1084	Vatvā puna tā bhariyāyo uyyojento āha –	108	
PA_atk-s05_14a3:1086	“Sabbā sīmantiniyo gacchatha, ayyassa khaṇḍahālassa;	108	
PA_atk-s05_14a3:1087	Pādesu nipatatha, aparādhāhaṃ na passāmi.	108	
PA_atk-s05_14a3:1089	“Sabbā sīmantiniyo gacchatha, ayyassa khaṇḍahālassa;	108	
PA_atk-s05_14a3:1090	Pādesu nipatatha, kinte bhante mayaṃ adūsemā”ti.	109	
PA_atk-s05_14a3:1091_0	Tattha aparādhāhaṃ na passāmīti ahaṃ ācariyakhaṇḍahāle attano aparādhaṃ na passāmi.	1091	
PA_atk-s05_14a3:1091_1	Kinte bhanteti ayya khaṇḍahāla, mayaṃ tuyhaṃ kiṃ dūsayimhā, atha candakumārassa doso	1091	
PA_atk-s05_14a3:1091_2	atthi, taṃ khamathāti vadethāti.	1091	
PA_atk-s05_14a3:1092	Atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi. Tamatthaṃ pakāsento satthā āha –	109	
PA_atk-s05_14a3:1094	“Kapaṇā vilapati selā, disvāna bhātare upanītatte;	109	
PA_atk-s05_14a3:1095	Yañño kira me ukkhipito, tātena saggakāmenā”ti.	109	
PA_atk-s05_14a3:1096	Tattha upanītatteti upanītasabhāve. Ukkhipitoti ukkhitto. Saggakāmenoti mama bhātaro māretvā saggaṃ icchantena. Tāta, ime māretvā kiṃ saggena karissasīti vilapati.	109	
PA_atk-s05_14a3:1097_0	Rājā tassāpi kathaṃ na gaṇhi. Tato candakumārassa putto vasulo nāma pitaraṃ dukkhitaṃ	1097	
PA_atk-s05_14a3:1097_1	disvā “ahaṃ ayyakaṃ yācitvā mama pitu jīvitaṃ dāpessāmī”ti rañño pādamūle paridevi.	1097	
PA_atk-s05_14a3:1097_2	Tamatthaṃ pakāsento satthā āha –	1097	
PA_atk-s05_14a3:1099	“Āvatti parivatti ca, vasulo sammukhā rañño;	109	
PA_atk-s05_14a3:1100	Mā no pitaraṃ avadhi, daharamhāyobbanaṃ pattā”ti.	110	
PA_atk-s05_14a3:1101	Tattha daharamhāyobbanaṃ pattāti deva, mayaṃ taruṇadārakā, na tāva yobbanappattā, amhesupi tāva anukampāya amhākaṃ pitaraṃ mā avadhīti.	110	
PA_atk-s05_14a3:1102	Rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā “tāta, assāsaṃ paṭilabha, vissajjemi te pitara”nti vatvā gāthamāha –	110	
PA_atk-s05_14a3:1104	“Eso te vasula pitā, samehi pitarā saha;	110	
PA_atk-s05_14a3:1105	Dukkhaṃ kho me janayasi, vilapanto antepurasmiṃ;	110	
PA_atk-s05_14a3:1106	Muñcetha dāni kumāre, alampi me hotu puttayaññenā”ti.	110	
PA_atk-s05_14a3:1107	Tattha antepurasminti rājanivesanassa antare.	110	
PA_atk-s05_14a3:1108	Puna khaṇḍahālo āgantvā āha –	110	
PA_atk-s05_14a3:1110	“Pubbeva khosi me vutto, dukkaraṃ durabhisambhavañcetaṃ;	111	
PA_atk-s05_14a3:1111	Atha no upakkhaṭassa yaññassa, kasmā karosi vikkhepaṃ.	111	
PA_atk-s05_14a3:1113	“Sabbe vajanti sugatiṃ, ye yajanti yepi yājenti;	111	
PA_atk-s05_14a3:1114	Ye cāpi anumodanti, yajantānaṃ edisaṃ mahāyañña”nti.	111	
PA_atk-s05_14a3:1115_0	Rājā pana andhabālo puna tassa vacanena putte gaṇhāpesi. Tato khaṇḍahālo cintesi	1115	
PA_atk-s05_14a3:1115_1	– “ayaṃ rājā muducitto kālena gaṇhāpeti, kālena vissajjeti, punapi dārakānaṃ vacanena	1115	
PA_atk-s05_14a3:1115_2	putte vissajjeyya, yaññāvāṭaññeva naṃ nemī”ti. Athassa tattha gamanatthāya gāthamāha –	1115	
PA_atk-s05_14a3:1117	“Sabbaratanassa yañño upakkhaṭo, ekarāja tava paṭiyatto;	111	
PA_atk-s05_14a3:1118	Abhinikkhamassu deva, saggaṃ gato tvaṃ pamodissasī”ti.	111	
PA_atk-s05_14a3:1119	Tassattho – mahārāja, tava yañño sabbaratanehi upakkhaṭo paṭiyatto, idāni te abhinikkhamanakālo, tasmā abhinikkhama, yaññaṃ yajitvā saggaṃ gato pamodissasīti.	111	
PA_atk-s05_14a3:1120	Tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu. Tamatthaṃ pakāsento satthā āha –	112	
PA_atk-s05_14a3:1122	“Daharā sattasatā etā, candakumārassa bhariyāyo;	112	
PA_atk-s05_14a3:1123	Kese pakiritvāna, rodantiyo maggamanuyāyiṃsu.	112	
PA_atk-s05_14a3:1125	“Aparā pana sokena, nikkhantā nandane viya devā;	112	
PA_atk-s05_14a3:1126	Kese pakiritvāna, rodantiyo maggamanuyāyisu”nti.	112	
PA_atk-s05_14a3:1127	Tattha nandane viya devāti nandanavane cavanadevaputtaṃ parivāretvā nikkhantadevatā viya gatā.	112	
PA_atk-s05_14a3:1128	Ito paraṃ tāsaṃ vilāpagāthā honti –	112	
PA_atk-s05_14a3:1130	“Kāsikasucivatthadharā, kuṇḍalino agalucandanavilittā;	113	
PA_atk-s05_14a3:1131	Nīyanti candasūriyā, yaññatthāya ekarājassa.	113	
PA_atk-s05_14a3:1133	“Kāsikasucivatthadharā, kuṇḍalino agalucandanavilittā;	113	
PA_atk-s05_14a3:1134	Nīyanti candasūriyā, mātu katvā hadayasokaṃ.	113	
PA_atk-s05_14a3:1136	“Kāsikasucivatthadharā, kuṇḍalino agalucandanavilittā;	113	
PA_atk-s05_14a3:1137	Nīyanti candasūriyā, janassa katvā hadayasokaṃ.	113	
PA_atk-s05_14a3:1139	“Maṃsarasabhojanā nhāpakasunhāpitā, kuṇḍalino agalucandanavilittā;	113	
PA_atk-s05_14a3:1140	Nīyanti candasūriyā, yaññatthāya ekarājassa.	114	
PA_atk-s05_14a3:1142	“Maṃsarasabhojanā nhāpakasunhāpitā, kuṇḍalino agalucandanavilittā;	114	
PA_atk-s05_14a3:1143	Nīyanti candasūriyā, mātu katvā hadayasokaṃ.	114	
PA_atk-s05_14a3:1145	“Maṃsarasabhojanā nhāpakasunhāpitā, kuṇḍalino agalucandanavilittā;	114	
PA_atk-s05_14a3:1146	Nīyanti candasūriyā, janassa katvā hadayasokaṃ.	114	
PA_atk-s05_14a3:1148	“Yassu pubbe hatthivaradhuragate, hatthīhi anuvajanti;	114	
PA_atk-s05_14a3:1149	Tyajja candasūriyā, ubhova pattikā yanti.	114	
PA_atk-s05_14a3:1151	“Yassu pubbe assavaradhuragate, assehi anuvajanti;	115	
PA_atk-s05_14a3:1152	Tyajja candasūriyā, ubhova pattikā yanti.	115	
PA_atk-s05_14a3:1154	“Yassu pubbe rathavaradhuragate, rathehi anuvajanti;	115	
PA_atk-s05_14a3:1155	Tyajja candasūriyā, ubhova pattikā yanti.	115	
PA_atk-s05_14a3:1157	“Yehissu pubbe niyyaṃsu, tapanīyakappanehi turaṅgehi;	115	
PA_atk-s05_14a3:1158	Tyajja candasūriyā, ubhova pattikā yantī”ti.	115	
PA_atk-s05_14a3:1159_0	Tattha kāsikasucivatthadharāti kāsikāni sucivatthāni dhārayamānā. Candasūriyāti candakumāro	1159	
PA_atk-s05_14a3:1159_1	ca sūriyakumāro ca. Nhāpakasunhāpitāti candanacuṇṇena ubbaṭṭetvā nhāpakehi kataparikammatāya	1159	
PA_atk-s05_14a3:1159_2	sunhāpitā. Yassūti ye assu. Assūti nipātamattaṃ, ye kumāreti attho. Pubbeti ito pubbe.	1159	
PA_atk-s05_14a3:1159_3	Hatthivaradhuragateti hatthivarānaṃ dhuragate, alaṅkatahatthikkhandhavaragateti attho.	1159	
PA_atk-s05_14a3:1159_4	Assavaradhuragateti assavarapiṭṭhigate. Rathavaradhuragateti rathavaramajjhagate.	1159	
PA_atk-s05_14a3:1159_5	Niyyaṃsūti nikkhamiṃsu.	1159	
PA_atk-s05_14a3:1160_0	Evaṃ tāsu paridevantīsuyeva bodhisattaṃ nagarā nīhariṃsu. Sakalanagaraṃ saṅkhubhitvā	1160	
PA_atk-s05_14a3:1160_1	nikkhamituṃ ārabhi. Mahājane nikkhante dvārāni nappahonti. Brāhmaṇo atibahuṃ janaṃ	1160	
PA_atk-s05_14a3:1160_2	disvā “ko jānāti, kiṃ bhavissatī”ti nagaradvārāni thakāpesi. Mahājano nikkhamituṃ	1160	
PA_atk-s05_14a3:1160_3	alabhanto nagaradvārassa āsannaṭṭhāne uyyānaṃ atthi, tassa santike mahāviravaṃ ravi.	1160	
PA_atk-s05_14a3:1160_4	Tena ravena sakuṇasaṅgho saṅkhubhito ākāsaṃ pakkhandi. Mahājano taṃ taṃ sakuṇiṃ āmantetvā vilapanto āha –	1160	
PA_atk-s05_14a3:1162	“Yadi sakuṇi maṃsamicchasi, ḍayassu pubbena pupphavatiyā;	116	
PA_atk-s05_14a3:1163	Yajatettha ekarājā, sammūḷho catūhi puttehi.	116	
PA_atk-s05_14a3:1165	“Yadi sakuṇi maṃsamicchasi, ḍayassu pubbena pupphavatiyā;	116	
PA_atk-s05_14a3:1166	Yajatettha ekarājā, sammūḷho catūhi kaññāhi.	116	
PA_atk-s05_14a3:1168	“Yadi sakuṇi maṃsamicchasi, ḍayassu pubbena pupphavatiyā;	116	
PA_atk-s05_14a3:1169	Yajatettha ekarājā, sammūḷho catūhi mahesīti.	116	
PA_atk-s05_14a3:1171	“Yadi sakuṇi maṃsamicchasi, ḍayassu pubbena pupphavatiyā;	117	
PA_atk-s05_14a3:1172	Yajatettha ekarājā, sammūḷho catūhi gahapatīhi.	117	
PA_atk-s05_14a3:1174	“Yadi sakuṇi maṃsamicchasi, ḍayassu pubbena pupphavatiyā;	117	
PA_atk-s05_14a3:1175	Yajatettha ekarājā, sammūḷho catūhi hatthīhi.	117	
PA_atk-s05_14a3:1177	“Yadi sakuṇi maṃsamicchasi, ḍayassu pubbena pupphavatiyā;	117	
PA_atk-s05_14a3:1178	Yajatettha ekarājā, sammūḷho catūhi assehi.	117	
PA_atk-s05_14a3:1180	“Yadi sakuṇi maṃsamicchasi, ḍayassu pubbena pupphavatiyā;	118	
PA_atk-s05_14a3:1181	Yajatettha ekarājā, sammūḷho catūhi usabhehi.	118	
PA_atk-s05_14a3:1183	“Yadi sakuṇi maṃsamicchasi, ḍayassu pubbena pupphavatiyā;	118	
PA_atk-s05_14a3:1184	Yajatettha ekarājā, sammūḷho sabbacatukkenā”ti.	118	
PA_atk-s05_14a3:1185_0	Tattha maṃsamicchasīti ambho sakuṇi, sace maṃsaṃ icchasi, pupphavatiyā pubbena puratthimadisāyaṃ	1185	
PA_atk-s05_14a3:1185_1	yaññāvāṭo atthi, tattha gaccha. Yajatetthāti ettha khaṇḍahālassa vacanaṃ gahetvā	1185	
PA_atk-s05_14a3:1185_2	sammūḷho ekarājā catūhi puttehi yaññaṃ yajati. Sesagāthāsupi eseva nayo.	1185	
PA_atk-s05_14a3:1186	Evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto antepure kūṭāgārauyyānādīni passanto gāthāhi paridevi –	118	
PA_atk-s05_14a3:1188	“Ayamassa pāsādo, idaṃ antepuraṃ suramaṇīyaṃ;	118	
PA_atk-s05_14a3:1189	Tedāni ayyaputtā, cattāro vadhāya ninnītā.	118	
PA_atk-s05_14a3:1191	“Idamassa kūṭāgāraṃ, sovaṇṇaṃ pupphamalyavikiṇṇaṃ;	119	
PA_atk-s05_14a3:1192	Tedāni ayyaputtā, cattāro vadhāya ninnītā.	119	
PA_atk-s05_14a3:1194	“Idamassa uyyānaṃ, supupphitaṃ sabbakālikaṃ rammaṃ;	119	
PA_atk-s05_14a3:1195	Tedāni ayyaputtā, cattāro vadhāya ninnītā.	119	
PA_atk-s05_14a3:1197	“Idamassa asokavanaṃ, supupphitaṃ sabbakālikaṃ rammaṃ;	119	
PA_atk-s05_14a3:1198	Tedāni ayyaputtā, cattāro vadhāya ninnītā.	119	
PA_atk-s05_14a3:1200	“Idamassa kaṇikāravanaṃ, supupphitaṃ sabbakālikaṃ rammaṃ;	120	
PA_atk-s05_14a3:1201	Tedāni ayyaputtā, cattāro vadhāya ninnītā.	120	
PA_atk-s05_14a3:1203	“Idamassa pāṭalivanaṃ, supupphitaṃ sabbakālikaṃ rammaṃ;	120	
PA_atk-s05_14a3:1204	Tedāni ayyaputtā, cattāro vadhāya ninnītā.	120	
PA_atk-s05_14a3:1206	“Idamassa ambavanaṃ, supupphitaṃ sabbakālikaṃ rammaṃ;	120	
PA_atk-s05_14a3:1207	Tedāni ayyaputtā, cattāro vadhāya ninnītā.	120	
PA_atk-s05_14a3:1209	“Ayamassa pokkharaṇī, sañchannā padumapuṇḍarīkehi;	120	
PA_atk-s05_14a3:1210	Nāvā ca sovaṇṇavikatā, pupphavalliyā cittā suramaṇīyā;	121	
PA_atk-s05_14a3:1211	Tedāni ayyaputtā, cattāro vadhāya ninnītā”ti.	121	
PA_atk-s05_14a3:1212	Tattha tedānīti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti. Sovaṇṇavikatāti suvaṇṇakhacitā.	121	
PA_atk-s05_14a3:1213	Ettakesu ṭhānesu vilapantā puna hatthisālādīni upasaṅkamitvā āhaṃsu –	121	
PA_atk-s05_14a3:1215	“Idamassa hatthiratanaṃ, erāvaṇo gajo balī dantī;	121	
PA_atk-s05_14a3:1216	Tedāni ayyaputtā, cattāro vadhāya ninnītā.	121	
PA_atk-s05_14a3:1218	“Idamassa assaratanaṃ, ekakhuro asso;	121	
PA_atk-s05_14a3:1219	Tedāni ayyaputtā, cattāro vadhāya ninnītā.	121	
PA_atk-s05_14a3:1221	“Ayamassa assaratho, sāḷiyanigghoso subho ratanavicitto;	122	
PA_atk-s05_14a3:1222	Yatthassu ayyaputtā, sobhiṃsu nandane viya devā;	122	
PA_atk-s05_14a3:1223	Tedāni ayyaputtā, cattāro vadhāya ninnītā.	122	
PA_atk-s05_14a3:1225	“Kathaṃ nāma sāmasamasundarehi, candanamudukagattehi;	122	
PA_atk-s05_14a3:1226	Rājā yajissate yaññaṃ, sammūḷho catūhi puttehi.	122	
PA_atk-s05_14a3:1228	“Kathaṃ nāma sāmasamasundarāhi, candanamudukagattāhi;	122	
PA_atk-s05_14a3:1229	Rājā yajissate yaññaṃ, sammūḷho catūhi kaññāhi.	122	
PA_atk-s05_14a3:1231	“Kathaṃ nāma sāmasamasundarāhi, candanamudukagattāhi;	123	
PA_atk-s05_14a3:1232	Rājā yajissate yaññaṃ, sammūḷho catūhi mahesīhi.	123	
PA_atk-s05_14a3:1234	“Kathaṃ nāma sāmasamasundarehi, candanamudukagattehi;	123	
PA_atk-s05_14a3:1235	Rājā yajissate yaññaṃ, sammūḷho catūhi gahapatīhi.	123	
PA_atk-s05_14a3:1237	“Yathā honti gāmanigamā, suññā amanussakā brahāraññā;	123	
PA_atk-s05_14a3:1238	Tathā hessati pupphavatiyā, yiṭṭhesu candasūriyesū”ti.	123	
PA_atk-s05_14a3:1239_0	Tattha erāvaṇoti tassa hatthino nāmaṃ. Ekakhuroti abhinnakhuro. Sāḷiyanigghosoti	1239	
PA_atk-s05_14a3:1239_1	gamanakāle sāḷikānaṃ viya madhurena nigghosena samannāgato. Kathaṃ nāmāti kena nāma	1239	
PA_atk-s05_14a3:1239_2	kāraṇena. Sāmasamasundarehīti suvaṇṇasāmehi ca aññamaññaṃ jātiyā samehi ca niddosatāya	1239	
PA_atk-s05_14a3:1239_3	sundarehi. Candanamudukagattehīti lohitacandanalittagattehi. Brahāraññāti yathā te	1239	
PA_atk-s05_14a3:1239_4	gāmanigamā suññā nimmanussā brahāraññā honti, tathā pupphavatiyāpi yaññe yiṭṭhesu	1239	
PA_atk-s05_14a3:1239_5	rājaputtesu suññā araññasadisā bhavissatīti.	1239	
PA_atk-s05_14a3:1240_0	Atha mahājano bahi nikkhamituṃ alabhanto antonagareyeva vicaranto paridevi. Bodhisattopi	1240	
PA_atk-s05_14a3:1240_1	yaññāvāṭaṃ nīto. Athassa mātā gotamī nāma devī “puttānaṃ me jīvitaṃ dehi, devā”ti	1240	
PA_atk-s05_14a3:1240_2	rañño pādamūle parivattitvā paridevamānā āha –	1240	
PA_atk-s05_14a3:1242	“Ummattikā bhavissāmi, bhūnahatā paṃsunā ca parikiṇṇā;	124	
PA_atk-s05_14a3:1243	Sace candavaraṃ hanti, pāṇā me deva rujjhanti.	124	
PA_atk-s05_14a3:1245	“Ummattikā bhavissāmi, bhūnahatā paṃsunā ca parikiṇṇā;	124	
PA_atk-s05_14a3:1246	Sace sūriyavaraṃ hanti, pāṇā me deva rujjhantī”ti.	124	
PA_atk-s05_14a3:1247	Tattha bhūnahatāti hatavuḍḍhi. Paṃsunā ca parikiṇṇāti paṃsuparikiṇṇasarīrā ummattikā hutvā vicarissāmi.	124	
PA_atk-s05_14a3:1248_0	Sā evaṃ paridevantīpi rañño santikā kiñci kathaṃ alabhitvā “mama putto tumhākaṃ kujjhitvā	1248	
PA_atk-s05_14a3:1248_1	gato bhavissati, kissa naṃ tumhe na nivattethā”ti kumārassa catasso bhariyāyo āliṅgitvā paridevantī āha –	1248	
PA_atk-s05_14a3:1250	“Kinnumā na ramāpeyyuṃ, aññamaññaṃ piyaṃvadā;	125	
PA_atk-s05_14a3:1251	Ghaṭṭikā uparikkhī ca, pokkharaṇī ca bhārikā;	125	
PA_atk-s05_14a3:1252	Candasūriyesu naccantiyo, samā tāsaṃ na vijjatī”ti.	125	
PA_atk-s05_14a3:1253_0	Tattha kinnumā na ramāpeyyunti kena kāraṇena imā ghaṭṭikātiādikā catasso aññamaññaṃ	1253	
PA_atk-s05_14a3:1253_1	piyaṃvadā candasūriyakumārānaṃ santike naccantiyo mama putte na ramāpayiṃsu, ukkaṇṭhāpayiṃsu.	1253	
PA_atk-s05_14a3:1253_2	Sakalajambudīpasmiñhi nacce vā gīte vā samā aññā kāci tāsaṃ na vijjatīti attho.	1253	
PA_atk-s05_14a3:1254	Iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi –	125	
PA_atk-s05_14a3:1256	“Imaṃ mayhaṃ hadayasokaṃ, paṭimuñcatu khaṇḍahāla tava mātā;	125	
PA_atk-s05_14a3:1257	Yo mayhaṃ hadayasoko, candamhi vadhāya ninnīte.	125	
PA_atk-s05_14a3:1259	“Imaṃ mayhaṃ hadayasokaṃ, paṭimuñcatu khaṇḍahāla tava mātā;	125	
PA_atk-s05_14a3:1260	Yo mayhaṃ hadayasoko, sūriyamhi vadhāya ninnīte.	126	
PA_atk-s05_14a3:1262	“Imaṃ mayhaṃ hadayasokaṃ, paṭimuñcatu khaṇḍahāla tava jāyā;	126	
PA_atk-s05_14a3:1263	Yo mayhaṃ hadayasoko, candamhi vadhāya ninnīte.	126	
PA_atk-s05_14a3:1265	“Imaṃ mayhaṃ hadayasokaṃ, paṭimuñcatu khaṇḍahāla tava jāyā;	126	
PA_atk-s05_14a3:1266	Yo mayhaṃ hadayasoko, sūriyamhi vadhāya ninnīte.	126	
PA_atk-s05_14a3:1268	“Mā ca putte mā ca patiṃ, addakkhi khaṇḍahāla tava mātā;	126	
PA_atk-s05_14a3:1269	Yo ghātesi kumāre, adūsake sīhasaṅkāse.	126	
PA_atk-s05_14a3:1271	“Mā ca putte mā ca patiṃ, addakkhi khaṇḍahāla tava mātā;	127	
PA_atk-s05_14a3:1272	Yo ghātesi kumāre, apekkhite sabbalokassa.	127	
PA_atk-s05_14a3:1274	“Mā ca putte mā ca patiṃ, addakkhi khaṇḍahāla tava jāyā;	127	
PA_atk-s05_14a3:1275	Yo ghātesi kumāre, adūsake sīhasaṅkāse.	127	
PA_atk-s05_14a3:1277	“Mā ca putte mā ca patiṃ, addakkhi khaṇḍahāla tava jāyā;	127	
PA_atk-s05_14a3:1278	Yo ghātesi kumāre, apekkhite sabbalokassā”ti.	127	
PA_atk-s05_14a3:1279	Tattha imaṃ mayhanti mayhaṃ imaṃ hadayasokaṃ dukkhaṃ. Paṭimuñcatūti pavisatu pāpuṇātu. Yo ghātesīti yo tvaṃ ghātesi. Apekkhiteti sabbalokena olokite dissamāne māresīti attho.	127	
PA_atk-s05_14a3:1280	Bodhisatto yaññāvāṭepi pitaraṃ yācanto āha –	128	
PA_atk-s05_14a3:1282	“Mā no deva avadhi, dāse no dehi khaṇḍahālassa;	128	
PA_atk-s05_14a3:1283	Api nigaḷabandhakāpi, hatthī asse ca pālema.	128	
PA_atk-s05_14a3:1285	“Mā no deva avadhi, dāse no dehi khaṇḍahālassa;	128	
PA_atk-s05_14a3:1286	Api nigaḷabandhakāpi, hatthichakaṇāni ujjhema.	128	
PA_atk-s05_14a3:1288	“Mā no deva avadhi, dāse no dehi khaṇḍahālassa;	128	
PA_atk-s05_14a3:1289	Api nigaḷabandhakāpi, assachakaṇāni ujjhema.	128	
PA_atk-s05_14a3:1291	“Mā no deva avadhi, dāse no dehi khaṇḍahālassa;	129	
PA_atk-s05_14a3:1292	Yassa honti tava kāmā, api raṭṭhā pabbājitā;	129	
PA_atk-s05_14a3:1293	Bhikkhācariyaṃ carissāma.	129	
PA_atk-s05_14a3:1295	“Dibbaṃ deva upayācanti, puttatthikāpi daliddā;	129	
PA_atk-s05_14a3:1296	Paṭibhānānipi hitvā, putte na labhanti ekaccā.	129	
PA_atk-s05_14a3:1298	“Āsīsikāni karonti, puttā no jāyantu tato paputtā;	129	
PA_atk-s05_14a3:1299	Atha no akāraṇasmā, yaññatthāya deva ghātesi.	129	
PA_atk-s05_14a3:1301	“Upayācitakena puttaṃ labhanti, mā tāta no aghātesi;	130	
PA_atk-s05_14a3:1302	Mā kicchāladdhakehi puttehi, yajittho imaṃ yaññaṃ.	130	
PA_atk-s05_14a3:1304	“Upayācitakena puttaṃ labhanti, mā tāta no aghātesi;	130	
PA_atk-s05_14a3:1305	Mā kapaṇaladdhakehi puttehi, ammāya no vippavāsehī”ti.	130	
PA_atk-s05_14a3:1306_0	Tattha dibbanti deva, aputtikā daliddāpi nāriyo puttatthikā hutvā bahuṃ paṇṇākāraṃ	1306	
PA_atk-s05_14a3:1306_1	karitvā puttaṃ vā dhītaraṃ vā labhāmāti dibyaṃ upayācanti. Paṭibhānānipi hitvāti	1306	
PA_atk-s05_14a3:1306_2	dohaḷāni chaḍḍetvāpi, alabhitvāpīti attho. Idaṃ vuttaṃ hoti – mahārāja, nārīnañhi	1306	
PA_atk-s05_14a3:1306_3	uppannaṃ dohaḷaṃ alabhitvā gabbho sussitvā nassati. Tattha ekaccā yācantāpi putte	1306	
PA_atk-s05_14a3:1306_4	alabhamānā, kāci laddhampi dohaḷaṃ pahāya aparibhuñjitvā na labhanti, kāci dohaḷaṃ	1306	
PA_atk-s05_14a3:1306_5	alabhamānā na labhanti. Mayhaṃ pana mātā uppannaṃ dohaḷaṃ labhitvā paribhuñjitvā	1306	
PA_atk-s05_14a3:1306_6	uppannaṃ gabbhaṃ anāsetvā putte paṭilabhi. Evaṃ paṭiladdhe mā no avadhīti yācati.	1306	
PA_atk-s05_14a3:1307_0	Āsīsikānīti mahārāja, ime sattā āsīsaṃ karonti. Kinti? Puttā no jāyantūti. Tato paputtāti	1307	
PA_atk-s05_14a3:1307_1	puttānampi no puttā jāyantūti. Atha no akāraṇasmāti atha tvaṃ amhe akāraṇena yaññatthāya	1307	
PA_atk-s05_14a3:1307_2	ghātesi. Upayācitakenāti devatānaṃ āyācanena. Kapaṇaladdhakehīti kapaṇā viya hutvā	1307	
PA_atk-s05_14a3:1307_3	laddhakehi. Puttehīti amhehi saddhiṃ amhākaṃ ammāya mā vippavāsehi, mā no mātarā	1307	
PA_atk-s05_14a3:1307_4	saddhiṃ vippavāsaṃ karīti vadati.	1307	
PA_atk-s05_14a3:1308	So evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha –	130	
PA_atk-s05_14a3:1310	“Bahudukkhā posiya candaṃ, amma tuvaṃ jīyase puttaṃ;	131	
PA_atk-s05_14a3:1311	Vandāmi kho te pāde, labhataṃ tāto paralokaṃ.	131	
PA_atk-s05_14a3:1313	“Handa ca maṃ upagūha, pāde te amma vandituṃ dehi;	131	
PA_atk-s05_14a3:1314	Gacchāmi dāni pavāsaṃ, yaññatthāya ekarājassa.	131	
PA_atk-s05_14a3:1316	“Handa ca maṃ upagūha, pāde te amma vandituṃ dehi;	131	
PA_atk-s05_14a3:1317	Gacchāmi dāni pavāsaṃ, mātu katvā hadayasokaṃ.	131	
PA_atk-s05_14a3:1319	“Handa ca maṃ upagūha, pāde te amma vandituṃ dehi;	131	
PA_atk-s05_14a3:1320	Gacchāmi dāni pavāsaṃ, janassa katvā hadayasoka”nti.	132	
PA_atk-s05_14a3:1321_0	Tattha bahudukkhā posiyāti bahūhi dukkhehi posiya. Candanti maṃ candakumāraṃ evaṃ	1321	
PA_atk-s05_14a3:1321_1	posetvā idāni, amma, tvaṃ jīyase puttaṃ. Labhataṃ tāto paralokanti pitā me bhogasampannaṃ	1321	
PA_atk-s05_14a3:1321_2	paralokaṃ labhatu. Upagūhāti āliṅga parissaja. Pavāsanti puna anāgamanāya accantaṃ	1321	
PA_atk-s05_14a3:1321_3	vippavāsaṃ gacchāmi.	1321	
PA_atk-s05_14a3:1322	Athassa mātā paridevantī catasso gāthā abhāsi –	132	
PA_atk-s05_14a3:1324	“Handa ca padumapattānaṃ, moḷiṃ bandhassu gotamiputta;	132	
PA_atk-s05_14a3:1325	Campakadalamissāyo, esā te porāṇikā pakati.	132	
PA_atk-s05_14a3:1327	“Handa ca vilepanaṃ te, pacchimakaṃ candanaṃ vilimpassu;	132	
PA_atk-s05_14a3:1328	Yehi ca suvilitto, sobhasi rājaparisāyaṃ.	132	
PA_atk-s05_14a3:1330	“Handa ca mudukāni vatthāni, pacchimakaṃ kāsikaṃ nivāsehi;	133	
PA_atk-s05_14a3:1331	Yehi ca sunivattho, sobhasi rājaparisāyaṃ.	133	
PA_atk-s05_14a3:1333	“Muttāmaṇikanakavibhūsitāni, gaṇhassu hatthābharaṇāni;	133	
PA_atk-s05_14a3:1334	Yehi ca hatthābharaṇehi, sobhasi rājaparisāya”nti.	133	
PA_atk-s05_14a3:1335_0	Tattha padumapattānanti padumapattaveṭhanaṃ nāmekaṃ pasādhanaṃ, taṃ sandhāyevamāha.	1335	
PA_atk-s05_14a3:1335_1	Tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho. Gotamiputtāti	1335	
PA_atk-s05_14a3:1335_2	candakumāraṃ ālapati. Campakadalamissāyoti abbhantarimehi campakadalehi missitā vaṇṇagandhasampannā	1335	
PA_atk-s05_14a3:1335_3	nānāpupphamālā pilandhassu. Esā teti esā tava porāṇikā pakati, tameva gaṇhassu puttāti	1335	
PA_atk-s05_14a3:1335_4	paridevati. Yehi cāti yehi lohitacandanavilepanehi vilitto rājaparisāya sobhasi,	1335	
PA_atk-s05_14a3:1335_5	tāni vilimpassūti attho. Kāsikanti satasahassagghanakaṃ kāsikavatthaṃ. Gaṇhassūti pilandhassu.	1335	
PA_atk-s05_14a3:1336	Idānissa candā nāma aggamahesī tassa pādamūle nipatitvā paridevamānā āha –	133	
PA_atk-s05_14a3:1338	“Na hi nūnāyaṃ raṭṭhapālo, bhūmipati janapadassa dāyādo;	133	
PA_atk-s05_14a3:1339	Lokissaro mahanto, putte snehaṃ janayatī”ti.	133	
PA_atk-s05_14a3:1340	Taṃ sutvā rājā gāthamāha –	134	
PA_atk-s05_14a3:1342	“Mayhampi piyā puttā, attā ca piyo tumhe ca bhariyāyo;	134	
PA_atk-s05_14a3:1343	Saggañca patthayāno, tenāhaṃ ghātayissāmī”ti.	134	
PA_atk-s05_14a3:1344_0	Tassattho – kiṃkāraṇā puttasinehaṃ na janemi? Na kevalaṃ gotamiyā eva, atha kho mayhampi	1344	
PA_atk-s05_14a3:1344_1	piyā puttā, tathā attā ca tumhe ca suṇhāyo bhariyāyo ca piyāyeva. Evaṃ santepi saggañca	1344	
PA_atk-s05_14a3:1344_2	patthayāno ahaṃ saggaṃ patthento, tena kāraṇena ete ghātayissāmi, mā cintayittha,	1344	
PA_atk-s05_14a3:1344_3	sabbepete mayā saddhiṃ devalokaṃ ekato gamissantīti.	1344	
PA_atk-s05_14a3:1345	Candā āha –	134	
PA_atk-s05_14a3:1347	“Maṃ paṭhamaṃ ghātehi, mā me hadayaṃ dukkhaṃ phālesi;	134	
PA_atk-s05_14a3:1348	Alaṅkato sundarako, putto deva tava sukhumālo.	134	
PA_atk-s05_14a3:1350	“Handayya maṃ hanassu, paraloke candakena hessāmi;	135	
PA_atk-s05_14a3:1351	Puññaṃ karassu vipulaṃ, vicarāma ubhopi paraloke”ti.	135	
PA_atk-s05_14a3:1352_0	Tattha paṭhamanti deva, mama sāmikato paṭhamataraṃ maṃ ghātehi. Dukkhanti candassa	1352	
PA_atk-s05_14a3:1352_1	maraṇadukkhaṃ mama hadayaṃ mā phālesi. Alaṅkatoti ayaṃ mama ekova alaṃ pariyattoti	1352	
PA_atk-s05_14a3:1352_2	evaṃ alaṅkato. Evarūpaṃ nāma puttaṃ mā ghātayi, mahārājāti dīpeti. Handayyāti handa,	1352	
PA_atk-s05_14a3:1352_3	ayya, rājānaṃ ālapantī evamāha. Paraloke candakenāti candena saddhiṃ paraloke bhavissāmi.	1352	
PA_atk-s05_14a3:1352_4	Vicarāma ubhopi paraloketi tayā ekato ghātitā ubhopi paraloke sukhaṃ anubhavantā	1352	
PA_atk-s05_14a3:1352_5	vicarāma, mā no saggantarāyamakāsīti.	1352	
PA_atk-s05_14a3:1353	Rājā āha –	135	
PA_atk-s05_14a3:1355	“Mā tvaṃ cande rucci maraṇaṃ, bahukā tava devarā visālakkhi;	135	
PA_atk-s05_14a3:1356	Te taṃ ramayissanti, yiṭṭhasmiṃ gotamiputte”ti.	135	
PA_atk-s05_14a3:1357	Tattha mā tvaṃ cande ruccīti mā tvaṃ attano maraṇaṃ rocesi. “Mā ruddī”tipi pāṭho, mā rodīti attho. Devarāti patibhātukā.	135	
PA_atk-s05_14a3:1358	Tato paraṃ satthā –	135	
PA_atk-s05_14a3:1360	“Evaṃ vutte candā attānaṃ, hanti hatthatalakehī”ti. – upaḍḍhagāthamāha;	136	
PA_atk-s05_14a3:1361	Tato paraṃ tassāyeva vilāpo hoti –	136	
PA_atk-s05_14a3:1362	“Alamettha jīvitena, pissāmi visaṃ marissāmi.	136	
PA_atk-s05_14a3:1364	“Na hi nūnimassa rañño, mittāmaccā ca vijjare suhadā;	136	
PA_atk-s05_14a3:1365	Ye na vadanti rājānaṃ, ‘mā ghātayi orase putte’.	136	
PA_atk-s05_14a3:1367	“Na hi nūnimassa rañño, ñātī mittā ca vijjare suhadā;	136	
PA_atk-s05_14a3:1368	Ye na vadanti rājānaṃ, ‘mā ghātayi atraje putte’.	136	
PA_atk-s05_14a3:1370	“Ime tepi mayhaṃ puttā, guṇino kāyūradhārino rāja;	137	
PA_atk-s05_14a3:1371	Tehipi yajassu yaññaṃ, atha muñcatu gotamiputte.	137	
PA_atk-s05_14a3:1373	“Bilasataṃ maṃ katvāna, yajassu sattadhā mahārāja;	137	
PA_atk-s05_14a3:1374	Mā jeṭṭhaputtamavadhi, adūsakaṃ sīhasaṅkāsaṃ.	137	
PA_atk-s05_14a3:1376	“Bilasataṃ maṃ katvāna, yajassu sattadhā mahārāja;	137	
PA_atk-s05_14a3:1377	Mā jeṭṭhaputtamavadhi, apekkhitaṃ sabbalokassā”ti.	137	
PA_atk-s05_14a3:1378_0	Tattha evanti evaṃ andhabālena ekarājena vutte. Hantīti “kiṃ nāmetaṃ kathesī”ti vatvā	1378	
PA_atk-s05_14a3:1378_1	hatthatalehi attānaṃ hanti. Pissāmīti pivissāmi. Ime tepīti vasulakumāraṃ ādiṃ katvā	1378	
PA_atk-s05_14a3:1378_2	sesadārake hatthe gahetvā rañño pādamūle ṭhitā evamāha. Guṇinoti mālāguṇaābharaṇehi	1378	
PA_atk-s05_14a3:1378_3	samannāgatā. Kāyūradhārinoti kāyūrapasādhanadharā. Bilasatanti mahārāja, maṃ ghātetvā	1378	
PA_atk-s05_14a3:1378_4	koṭṭhāsasataṃ katvā sattadhā sattasu ṭhānesu yaññaṃ yajassu.	1378	
PA_atk-s05_14a3:1379_0	Iti sā rañño santike imāhi gāthāhi paridevitvā assāsaṃ alabhamānā bodhisattasseva	1379	
PA_atk-s05_14a3:1379_1	santikaṃ gantvā paridevamānā aṭṭhāsi. Atha naṃ so āha – “cande, mayā jīvamānena tuyhaṃ	1379	
PA_atk-s05_14a3:1379_2	tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni	1379	
PA_atk-s05_14a3:1379_3	dinnāni, ajja pana te idaṃ pacchimadānaṃ, sarīrāruḷhaṃ ābharaṇaṃ dammi, gaṇhāhi na”nti.	1379	
PA_atk-s05_14a3:1379_4	Imamatthaṃ pakāsento satthā āha –	1379	
PA_atk-s05_14a3:1381	“Bahukā tava dinnābharaṇā, uccāvacā subhaṇitamhi;	138	
PA_atk-s05_14a3:1382	Muttāmaṇiveḷuriyā, etaṃ te pacchimakaṃ dāna”nti.	138	
PA_atk-s05_14a3:1383	Candādevīpi taṃ sutvā tato parāhi navahi gāthāhi vilapi –	138	
PA_atk-s05_14a3:1385	“Yesaṃ pubbe khandhesu, phullā mālāguṇā vivattiṃsu;	138	
PA_atk-s05_14a3:1386	Tesajjapi sunisito, nettiṃso vivattissati khandhesu.	138	
PA_atk-s05_14a3:1388	“Yesaṃ pubbe khandhesu, cittā mālāguṇā vivattiṃsu;	138	
PA_atk-s05_14a3:1389	Tesajjapi sunisito, nettiṃso vivattissati khandhesu.	138	
PA_atk-s05_14a3:1391	“Aciraṃ vata nettiṃso, vivattissaki rājaputtānaṃ khandhesu;	139	
PA_atk-s05_14a3:1392	Atha mama hadayaṃ na phalati, tāva daḷhabandhañca me āsi.	139	
PA_atk-s05_14a3:1394	“Kāsikasucivatthadharā, kuṇḍalino agalucandanavilittā;	139	
PA_atk-s05_14a3:1395	Niyyātha candasūriyā, yaññatthāya ekarājassa.	139	
PA_atk-s05_14a3:1397	“Kāsikasucivatthadharā, kuṇḍalino agalucandanavilittā;	139	
PA_atk-s05_14a3:1398	Niyyātha candasūriyā, mātu katvā hadayasokaṃ.	139	
PA_atk-s05_14a3:1400	“Kāsikasucivatthadharā, kuṇḍalino agalucandanavilittā;	140	
PA_atk-s05_14a3:1401	Niyyātha candasūriyā, janassa katvā hadayasokaṃ.	140	
PA_atk-s05_14a3:1403	“Maṃsarasabhojanā nhāpakasunhāpitā, kuṇḍalino agalucandanavilittā;	140	
PA_atk-s05_14a3:1404	Niyyātha candasūriyā, yaññatthāya ekarājassa.	140	
PA_atk-s05_14a3:1406	“Maṃsarasabhojanā nhāpakasunhāpitā, kuṇḍalino agalucandanavilittā;	140	
PA_atk-s05_14a3:1407	Niyyātha candasūriyā, mātu katvā hadayasokaṃ.	140	
PA_atk-s05_14a3:1409	“Maṃsarasabhojanā nhāpakasunhāpitā, kuṇḍalino agalucandanavilittā;	140	
PA_atk-s05_14a3:1410	Niyyātha candasūriyā, janassa katvā hadayasoka”nti.	141	
PA_atk-s05_14a3:1411_0	Tattha mālāguṇāti pupphadāmāni. Tesajjāti tesaṃ ajja. Nettiṃsoti asi. Vivattissatīti	1411	
PA_atk-s05_14a3:1411_1	patissati. Aciraṃ vatāti acirena vata. Na phalatīti na bhijjati. Tāva daḷhabandhañca	1411	
PA_atk-s05_14a3:1411_2	me āsīti ativiya thirabandhanaṃ me hadayaṃ bhavissatīti attho. Niyyāthāti gacchatha.	1411	
PA_atk-s05_14a3:1412_0	Evaṃ tassā paridevantiyāva yaññāvāṭe sabbakammaṃ niṭṭhāsi. Rājaputtaṃ netvā gīvaṃ	1412	
PA_atk-s05_14a3:1412_1	onāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya “tassa gīvaṃ	1412	
PA_atk-s05_14a3:1412_2	chindissāmī”ti aṭṭhāsi. Taṃ disvā candādevī “aññaṃ me paṭisaraṇaṃ natthi, attano	1412	
PA_atk-s05_14a3:1412_3	saccabalena sāmikassa sotthiṃ karissāmī”ti añjaliṃ paggayha parisāya antare vicarantī	1412	
PA_atk-s05_14a3:1412_4	saccakiriyaṃ akāsi. Tamatthaṃ pakāsento satthā āha –	1412	
PA_atk-s05_14a3:1414	“Sabbasmiṃ upakkhaṭasmiṃ, nisīdite candasmiṃ yaññatthāya;	141	
PA_atk-s05_14a3:1415	Pañcālarājadhītā pañjalikā, sabbaparisāya samanupariyāyi.	141	
PA_atk-s05_14a3:1417	“Yena saccena khaṇḍahālo, pāpakammaṃ karoti dummedho;	141	
PA_atk-s05_14a3:1418	Etena saccavajjena, samaṅginī sāmikena homi.	141	
PA_atk-s05_14a3:1420	“Ye idhatthi amanussā, yāni ca yakkhabhūtabhabyāni;	142	
PA_atk-s05_14a3:1421	Karontu me veyyāvaṭikaṃ, samaṅginī sāmikena homi.	142	
PA_atk-s05_14a3:1423	“Yā devatā idhāgatā, yāni ca yakkhabhūtabhabyāni;	142	
PA_atk-s05_14a3:1424	Saraṇesiniṃ anāthaṃ tāyatha maṃ, yācāmahaṃ pati māhaṃ ajeyya”nti.	142	
PA_atk-s05_14a3:1425_0	Tattha upakkhaṭasminti sabbasmiṃ yaññasambhāre sajjite paṭiyatte. Samaṅginīti sampayuttā	1425	
PA_atk-s05_14a3:1425_1	ekasaṃvāsā. Ye idhatthīti ye idha atthi. Yakkhabhūtabhabyānīti devasaṅkhātā yakkhā	1425	
PA_atk-s05_14a3:1425_2	ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni	1425	
PA_atk-s05_14a3:1425_3	ca. Veyyāvaṭikanti mayhaṃ veyyāvaccaṃ karontu. Tāyatha manti rakkhatha maṃ. Yācāmahanti	1425	
PA_atk-s05_14a3:1425_4	ahaṃ vo yācāmi. Pati māhanti patiṃ ahaṃ mā ajeyyaṃ.	1425	
PA_atk-s05_14a3:1426	Atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi. Tamatthaṃ pakāsento satthā āha –	142	
PA_atk-s05_14a3:1428	“Taṃ sutvā amanusso, ayokūṭaṃ paribbhametvāna;	142	
PA_atk-s05_14a3:1429	Bhayamassa janayanto, rājānaṃ idamavoca.	142	
PA_atk-s05_14a3:1431	“Bujjhassu kho rājakali, mā tāhaṃ matthakaṃ nitāḷesiṃ;	143	
PA_atk-s05_14a3:1432	Mā jeṭṭhaputtamavadhi, adūsakaṃ sīhasaṅkāsaṃ.	143	
PA_atk-s05_14a3:1434	“Ko te diṭṭho rājakali, puttabhariyāyo haññamānāyo;	143	
PA_atk-s05_14a3:1435	Seṭṭhi ca gahapatayo, adūsakā saggakāmā hi.	143	
PA_atk-s05_14a3:1437	“Taṃ sutvā khaṇḍahālo, rājā ca abbhutamidaṃ disvāna;	143	
PA_atk-s05_14a3:1438	Sabbesaṃ bandhanāni mocesuṃ, yathā taṃ anupaghātaṃ.	143	
PA_atk-s05_14a3:1440	“Sabbesu vippamuttesu, ye tattha samāgatā tadā āsuṃ;	144	
PA_atk-s05_14a3:1441	Sabbe ekekaleḍḍukamadaṃsu, esa vadho khaṇḍahālassā”ti.	144	
PA_atk-s05_14a3:1442_0	Tattha amanussoti sakko devarājā. Bujjhassūti jānassu sallakkhehi. Rājakalīti rājakāḷakaṇṇi	1442	
PA_atk-s05_14a3:1442_1	rājalāmaka. Mā tāhanti pāparāja, bujjha, mā te ahaṃ matthakaṃ nitāḷesiṃ. Ko te diṭṭhoti	1442	
PA_atk-s05_14a3:1442_2	kuhiṃ tayā diṭṭhapubbo. Saggakāmā hīti ettha hīti nipātamattaṃ, saggakāmā saggaṃ	1442	
PA_atk-s05_14a3:1442_3	patthayamānāti attho. Taṃ sutvāti, bhikkhave, taṃ sakkassa vacanaṃ khaṇḍahālo sutvā.	1442	
PA_atk-s05_14a3:1442_4	Abbhutamidanti rājā ca idaṃ sakkassa dassanaṃ pubbe abhūtaṃ disvā. Yathā tanti yathā	1442	
PA_atk-s05_14a3:1442_5	anupaghātaṃ pāṇaṃ mocenti, evameva mocesuṃ. Ekekaleḍḍukamadaṃsūti bhikkhave, yattakā	1442	
PA_atk-s05_14a3:1442_6	tasmiṃ yaññāvāṭe samāgatā, sabbe ekakolāhalaṃ katvā khaṇḍahālassa ekekaleḍḍupahāraṃ	1442	
PA_atk-s05_14a3:1442_7	adaṃsu. Esa vadhoti esova khaṇḍahālassa vadho ahosi, tattheva naṃ jīvitakkhayaṃ pāpesunti attho.	1442	
PA_atk-s05_14a3:1443_0	Taṃ pana māretvā mahājano rājānaṃ māretuṃ ārabhi. Bodhisatto pitaraṃ parissajitvā	1443	
PA_atk-s05_14a3:1443_1	māretuṃ na adāsi. Mahājano “jīvitaṃ etassa pāparañño dema, chattaṃ panassa nagare	1443	
PA_atk-s05_14a3:1443_2	ca vāsaṃ na dassāma, caṇḍālaṃ katvā bahinagare vasāpessāmā”ti vatvā rājavesaṃ hāretvā	1443	
PA_atk-s05_14a3:1443_3	kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālavasanaṭṭhānaṃ	1443	
PA_atk-s05_14a3:1443_4	taṃ pahiṇi. Ye panetaṃ pasughātayaññaṃ yajiṃsu ceva yajāpesuñca anumodiṃsu ca, sabbe	1443	
PA_atk-s05_14a3:1443_5	nirayaparāyaṇāva ahesuṃ. Tamatthaṃ pakāsento satthā āha –	1443	
PA_atk-s05_14a3:1445	“Sabbe paviṭṭhā nirayaṃ, yathā taṃ pāpakaṃ karitvāna;	144	
PA_atk-s05_14a3:1446	Na hi pāpakammaṃ katvā, labbhā sugatiṃ ito gantu”nti.	144	
PA_atk-s05_14a3:1447	Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci. Tamatthaṃ pakāsento satthā āha –	144	
PA_atk-s05_14a3:1449	“Sabbesu vippamuttesu, ye tattha samāgatā tadā āsuṃ;	144	
PA_atk-s05_14a3:1450	Candaṃ abhisiñciṃsu, samāgatā rājaparisā ca.	145	
PA_atk-s05_14a3:1452	“Sabbesu vippamuttesu, ye tattha samāgatā tadā āsuṃ;	145	
PA_atk-s05_14a3:1453	Candaṃ abhisiñciṃsu, samāgatā rājakaññāyo ca.	145	
PA_atk-s05_14a3:1455	“Sabbesu vippamuttesu, ye tattha samāgatā tadā āsuṃ;	145	
PA_atk-s05_14a3:1456	Candaṃ abhisiñciṃsu, samāgatā devaparisā ca.	145	
PA_atk-s05_14a3:1458	“Sabbesu vippamuttesu, ye tattha samāgatā tadā āsuṃ;	145	
PA_atk-s05_14a3:1459	Candaṃ abhisiñciṃsu, samāgatā devakaññāyo ca.	145	
PA_atk-s05_14a3:1461	“Sabbesu vippamuttesu, ye tattha samāgatā tadā āsuṃ;	146	
PA_atk-s05_14a3:1462	Celukkhepamakaruṃ, samāgatā rājaparisā ca.	146	
PA_atk-s05_14a3:1464	“Sabbesu vippamuttesu, ye tattha samāgatā tadā āsuṃ;	146	
PA_atk-s05_14a3:1465	Celukkhepamakaruṃ, samāgatā rājakaññāyo ca.	146	
PA_atk-s05_14a3:1467	“Sabbesu vippamuttesu, ye tattha samāgatā tadā āsuṃ;	146	
PA_atk-s05_14a3:1468	Celukkhepamakaruṃ, samāgatā devaparisā ca.	146	
PA_atk-s05_14a3:1470	“Sabbesu vippamuttesu, ye tattha samāgatā tadā āsuṃ;	147	
PA_atk-s05_14a3:1471	Celukkhepamakaruṃ, samāgatā devakaññāyo ca.	147	
PA_atk-s05_14a3:1473	“Sabbesu vippamuttesu, bahū ānanditā ahuṃ;	147	
PA_atk-s05_14a3:1474	Nandiṃ pavesi nagaraṃ, bandhanā mokkho aghositthā”ti.	147	
PA_atk-s05_14a3:1475_0	Tattha rājaparisā cāti rājaparisāpi tīhi saṅkhehi abhisiñciṃsu. Rājakaññāyo cāti	1475	
PA_atk-s05_14a3:1475_1	khattiyadhītaropi naṃ abhisiñciṃsu. Devaparisā cāti sakko devarājā vijayuttarasaṅkhaṃ	1475	
PA_atk-s05_14a3:1475_2	gahetvā devaparisāya saddhiṃ abhisiñci. Devakaññāyo cāti sujāpi devadhītarāhi saddhiṃ	1475	
PA_atk-s05_14a3:1475_3	abhisiñci. Celukkhepamakarunti nānāvaṇṇehi vatthehi dhaje ussāpetvā uttarisāṭakāni	1475	
PA_atk-s05_14a3:1475_4	ākāse khipantā celukkhepaṃ kariṃsu. Rājaparisā ca itare tayo koṭṭhāsā cāti abhisekakārakā	1475	
PA_atk-s05_14a3:1475_5	cattāropi koṭṭhāsā kariṃsuyeva. Ānanditā ahunti āmoditā ahesuṃ. Nandiṃ pavesi nagaranti	1475	
PA_atk-s05_14a3:1475_6	candakumārassa chattaṃ ussāpetvā nagaraṃ paviṭṭhakāle nagare ānandabheri cari. “Kiṃ	1475	
PA_atk-s05_14a3:1475_7	vatvā”ti? Yathā “amhākaṃ candakumāro bandhanā mutto, evameva sabbe bandhanā muccantū”ti.	1475	
PA_atk-s05_14a3:1475_8	Tena vuttaṃ “bandhanā mokkho aghositthā”ti.	1475	
PA_atk-s05_14a3:1476_0	Bodhisatto pitu vattaṃ paṭṭhapesi. Antonagaraṃ pana pavisituṃ na labhati. Paribbayassa	1476	
PA_atk-s05_14a3:1476_1	khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā “patimhī”ti	1476	
PA_atk-s05_14a3:1476_2	na vandati, añjaliṃ pana katvā “ciraṃ jīva sāmī”ti vadati. “Kenattho”ti vutte ārocesi.	1476	
PA_atk-s05_14a3:1476_3	Athassa paribbayaṃ dāpesi. So dhammena rajjaṃ kāretvā āyupariyosāne devalokaṃ pūrayamāno agamāsi.	1476	
PA_atk-s05_14a3:1477_0	Satthā imaṃ dhammadesanaṃ āharitvā “na, bhikkhave, idāneva, pubbepi devadatto maṃ	1477	
PA_atk-s05_14a3:1477_1	ekaṃ nissāya bahū māretuṃ vāyāmamakāsī”ti vatvā jātakaṃ samodhānesi. Tadā khaṇḍahālo	1477	
PA_atk-s05_14a3:1477_2	devadatto ahosi, gotamīdevī mahāmāyā, candādevī rāhulamātā, vasulo rāhulo, selā uppalavaṇṇā,	1477	
PA_atk-s05_14a3:1477_3	sūro vāmagotto kassapo, bhaddaseno moggallāno, sūriyakumāro sāriputto, candarājā	1477	
PA_atk-s05_14a3:1477_4	pana ahameva sammāsambuddho ahosinti.	1477	
PA_atk-s05_14a3:1478	Candakumārajātakavaṇṇanā sattamā.	147	
PA_atk-s05_14a3:1480	[545] 8. Mahānāradakassapajātakavaṇṇanā	148	
PA_atk-s05_14a3:1481_0	Ahu rājā videhānanti idaṃ satthā laṭṭhivanuyyāne viharanto uruvelakassapadamanaṃ	1481	
PA_atk-s05_14a3:1481_1	ārabbha kathesi. Yadā hi satthā pavattitavaradhammacakko uruvelakassapādayo jaṭile	1481	
PA_atk-s05_14a3:1481_2	dametvā magadharājassa paṭissavaṃ locetuṃ purāṇajaṭilasahassaparivuto laṭṭhivanuyyānaṃ	1481	
PA_atk-s05_14a3:1481_3	agamāsi. Tadā dvādasanahutāya parisāya saddhiṃ āgantvā dasabalaṃ vanditvā nisinnassa	1481	
PA_atk-s05_14a3:1481_4	magadharañño parisantare brāhmaṇagahapatikānaṃ vitakko uppajji “kiṃ nu kho uruvelakassapo	1481	
PA_atk-s05_14a3:1481_5	mahāsamaṇe brahmacariyaṃ carati, udāhu mahāsamaṇo uruvelakassape”ti. Atha kho bhagavā	1481	
PA_atk-s05_14a3:1481_6	tesaṃ dvādasanahutānaṃ cetasā cetoparivitakkamaññāya “kassapassa mama santike pabbajitabhāvaṃ	1481	
PA_atk-s05_14a3:1481_7	jānāpessāmī”ti imaṃ gāthamāha –	1481	
PA_atk-s05_14a3:1482	“Kimeva disvā uruvelavāsi, pahāsi aggiṃ kisakovadāno;	148	
PA_atk-s05_14a3:1483	Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;	148	
PA_atk-s05_14a3:1484	Theropi bhagavato adhippāyaṃ viditvā –	148	
PA_atk-s05_14a3:1485	“Rūpe ca sadde ca atho rase ca, kāmitthiyo cābhivadanti yaññā;	148	
PA_atk-s05_14a3:1486	Etaṃ malanti upadhīsu ñatvā, tasmā na yiṭṭhe na hute arañji”nti. ; –	148	
PA_atk-s05_14a3:1487_0	Imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ	1487	
PA_atk-s05_14a3:1487_1	ṭhapetvā “satthā me, bhante, bhagavā, sāvakohamasmī”ti vatvā ekatālaṃ dvitālaṃ titālanti	1487	
PA_atk-s05_14a3:1487_2	yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā	1487	
PA_atk-s05_14a3:1487_3	ekamantaṃ nisīdi. Taṃ pāṭihāriyaṃ disvā mahājano “aho mahānubhāvo buddho, evaṃ thāmagatadiṭṭhiko	1487	
PA_atk-s05_14a3:1487_4	nāma attānaṃ ‘arahā’ti maññamāno uruvelakassapopi diṭṭhijālaṃ bhinditvā tathāgatena	1487	
PA_atk-s05_14a3:1487_5	damito”ti satthu guṇakathaññeva kathesi. Taṃ sutvā satthā “anacchariyaṃ idāni sabbaññutappattena	1487	
PA_atk-s05_14a3:1487_6	mayā imassa damanaṃ, svāhaṃ pubbe sarāgakālepi nārado nāma brahmā hutvā imassa diṭṭhijālaṃ	1487	
PA_atk-s05_14a3:1487_7	bhinditvā imaṃ nibbisevanamakāsi”nti vatvā tāya parisāya yācito atītaṃ āhari.	1487	
PA_atk-s05_14a3:1488_0	Atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā.	1488	
PA_atk-s05_14a3:1488_1	Tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā	1488	
PA_atk-s05_14a3:1488_2	mahāpuññā aggamahesiyā kucchismiṃ nibbattā. Sesā panassa soḷasasahassā itthiyo vañjhā	1488	
PA_atk-s05_14a3:1488_3	ahesuṃ. Tassa sā dhītā piyā ahosi manāpā. So tassā nānāpupphapūre pañcavīsatipupphasamugge	1488	
PA_atk-s05_14a3:1488_4	anagghāni sukhumāni vatthāni ca “imehi attānaṃ alaṅkarotū”ti devasikaṃ pahiṇi. Khādanīyabhojanīyassa	1488	
PA_atk-s05_14a3:1488_5	pana pamāṇaṃ natthi. Anvaḍḍhamāsaṃ “dānaṃ detū”ti sahassaṃ sahassaṃ pesesi. Tassa	1488	
PA_atk-s05_14a3:1488_6	kho pana vijayo ca sunāmo ca alāto cāti tayo amaccā ahesuṃ. So komudiyā cātumāsiniyā	1488	
PA_atk-s05_14a3:1488_7	chaṇe pavattamāne devanagaraṃ viya nagare ca antepure ca alaṅkate sunhāto suvilitto	1488	
PA_atk-s05_14a3:1488_8	sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto	1488	
PA_atk-s05_14a3:1488_9	visuddhaṃ gaganatalaṃ abhilaṅghamānaṃ candamaṇḍalaṃ disvā “ramaṇīyā vata bho dosinā	1488	
PA_atk-s05_14a3:1488_10	ratti, kāya nu kho ajja ratiyā abhirameyyāmā”ti amacce pucchi. Tamatthaṃ pakāsento satthā āha –	14881	
PA_atk-s05_14a3:1490	“Ahu rājā videhānaṃ, aṅgati nāma khattiyo;	149	
PA_atk-s05_14a3:1491	Pahūtayoggo dhanimā, anantabalaporiso.	149	
PA_atk-s05_14a3:1493	“So ca pannarasiṃ rattiṃ, purimayāme anāgate;	149	
PA_atk-s05_14a3:1494	Cātumāsā komudiyā, amacce sannipātayi.	149	
PA_atk-s05_14a3:1496	“Paṇḍite sutasampanne, mhitapubbe vicakkhaṇe;	149	
PA_atk-s05_14a3:1497	Vijayañca sunāmañca, senāpatiṃ alātakaṃ.	149	
PA_atk-s05_14a3:1499	“Tamanupucchi vedeho, paccekaṃ brūtha saṃ ruciṃ;	149	
PA_atk-s05_14a3:1500	Cātumāsā komudajja, juṇhaṃ byapahataṃ tamaṃ;	150	
PA_atk-s05_14a3:1501	Kāyajja ratiyā rattiṃ, viharemu imaṃ utu”nti.	150	
PA_atk-s05_14a3:1502_0	Tattha pahūtayoggoti bahukena hatthiyoggādinā samannāgato. Anantabalaporisoti anantabalakāyo.	1502	
PA_atk-s05_14a3:1502_1	Anāgateti pariyosānaṃ appatte, anatikkanteti attho. Cātumāsāti catunnaṃ vassikamāsānaṃ	1502	
PA_atk-s05_14a3:1502_2	pacchimadivasabhūtāya rattiyā. Komudiyāti phullakumudāya. Mhitapubbeti paṭhamaṃ sitaṃ	1502	
PA_atk-s05_14a3:1502_3	katvā pacchā kathanasīle. Tamanupucchīti taṃ tesu amaccesu ekekaṃ amaccaṃ anupucchi.	1502	
PA_atk-s05_14a3:1502_4	Paccekaṃ brūtha saṃ rucinti sabbepi tumhe attano attano ajjhāsayānurūpaṃ ruciṃ paccekaṃ	1502	
PA_atk-s05_14a3:1502_5	mayhaṃ kathetha. Komudajjāti komudī ajja. Juṇhanti juṇhāya nissayabhūtaṃ candamaṇḍalaṃ	1502	
PA_atk-s05_14a3:1502_6	abbhuggacchati. Byapahataṃ tamanti tena sabbaṃ andhakāraṃ vihataṃ. Utunti ajja rattiṃ	1502	
PA_atk-s05_14a3:1502_7	imaṃ evarūpaṃ utuṃ kāyaratiyā vihareyyāmāti.	1502	
PA_atk-s05_14a3:1503	Iti rājā amacce pucchi. Tena te pucchitā attano attano ajjhāsayānurūpaṃ kathaṃ kathayiṃsu. Tamatthaṃ pakāsento satthā āha –	150	
PA_atk-s05_14a3:1505	“Tato senāpati rañño, alāto etadabravi;	150	
PA_atk-s05_14a3:1506	‘Haṭṭhaṃ yoggaṃ balaṃ sabbaṃ, senaṃ sannāhayāmase.	150	
PA_atk-s05_14a3:1508	‘Niyyāma deva yuddhāya, anantabalaporisā;	150	
PA_atk-s05_14a3:1509	Ye te vasaṃ na āyanti, vasaṃ upanayāmase;	150	
PA_atk-s05_14a3:1510	Esā mayhaṃ sakā diṭṭhi, ajitaṃ ojināmase’.	151	
PA_atk-s05_14a3:1512	Alātassa vaco sutvā, sunāmo etadabravi;	151	
PA_atk-s05_14a3:1513	‘Sabbe tuyhaṃ mahārāja, amittā vasamāgatā.	151	
PA_atk-s05_14a3:1515	‘Nikkhittasatthā paccatthā, nivātamanuvattare;	151	
PA_atk-s05_14a3:1516	Uttamo ussavo ajja, na yuddhaṃ mama ruccati.	151	
PA_atk-s05_14a3:1518	‘Annapānañca khajjañca, khippaṃ abhiharantu te;	151	
PA_atk-s05_14a3:1519	Ramassu deva kāmehi, naccagīte suvādite’.	151	
PA_atk-s05_14a3:1521	Sunāmassa vaco sutvā, vijayo etadabravi;	152	
PA_atk-s05_14a3:1522	‘Sabbe kāmā mahārāja, niccaṃ tava mupaṭṭhitā.	152	
PA_atk-s05_14a3:1524	‘Na hete dullabhā deva, tava kāmehi modituṃ;	152	
PA_atk-s05_14a3:1525	Sadāpi kāmā sulabhā, netaṃ cittamataṃ mama.	152	
PA_atk-s05_14a3:1527	‘Samaṇaṃ brāhmaṇaṃ vāpi, upāsemu bahussutaṃ;	152	
PA_atk-s05_14a3:1528	Yo najja vinaye kaṅkhaṃ, atthadhammavidū ise’.	152	
PA_atk-s05_14a3:1530	Vijayassa vaco sutvā, rājā aṅgati mabravi;	153	
PA_atk-s05_14a3:1531	‘Yathā vijayo bhaṇati, mayhampetaṃva ruccati;	153	
PA_atk-s05_14a3:1533	‘Samaṇaṃ brāhmaṇaṃ vāpi, upāsemu bahussutaṃ;	153	
PA_atk-s05_14a3:1534	Yo najja vinaye kaṅkhaṃ, atthadhammavidū ise.	153	
PA_atk-s05_14a3:1536	‘Sabbeva santā karotha matiṃ, kaṃ upāsemu paṇḍitaṃ;	153	
PA_atk-s05_14a3:1537	Yo najja vinaye kaṅkhaṃ, atthadhammavidū ise’.	153	
PA_atk-s05_14a3:1539	Vedehassa vaco sutvā, alāto etadabravi;	153	
PA_atk-s05_14a3:1540	‘Atthāyaṃ migadāyasmiṃ, acelo dhīrasammato.	154	
PA_atk-s05_14a3:1542	‘Guṇo kassapagottāyaṃ, suto citrakathī gaṇī;	154	
PA_atk-s05_14a3:1543	Taṃ deva payirupāsemu, so no kaṅkhaṃ vinessati’.	154	
PA_atk-s05_14a3:1545	“Alātassa vaco sutvā, rājā codesi sārathiṃ;	154	
PA_atk-s05_14a3:1546	Migadāyaṃ gamissāma, yuttaṃ yānaṃ idhā nayā”ti.	154	
PA_atk-s05_14a3:1547_0	Tattha haṭṭhanti tuṭṭhapahaṭṭhaṃ. Ojināmaseti yaṃ no ajitaṃ, taṃ jināma. Eso mama	1547	
PA_atk-s05_14a3:1547_1	ajjhāsayoti. Rājā tassa kathaṃ neva paṭikkosi, nābhinandi. Etadabravīti rājānaṃ alātassa	1547	
PA_atk-s05_14a3:1547_2	vacanaṃ anabhinandantaṃ appaṭikkosantaṃ disvā “nāyaṃ yuddhajjhāsayo, ahamassa cittaṃ	1547	
PA_atk-s05_14a3:1547_3	gaṇhanto kāmaguṇābhiratiṃ vaṇṇayissāmī”ti cintetvā etaṃ “sabbe tuyha”ntiādivacanaṃ abravi.	1547	
PA_atk-s05_14a3:1548_0	Vijayo etadabravīti rājā sunāmassapi vacanaṃ nābhinandi, na paṭikkosi. Tato vijayo	1548	
PA_atk-s05_14a3:1548_1	“ayaṃ rājā imesaṃ dvinnampi vacanaṃ sutvā tuṇhīyeva ṭhito, paṇḍitā nāma dhammassavanasoṇḍā	1548	
PA_atk-s05_14a3:1548_2	honti, dhammassavanamassa vaṇṇayissāmī”ti cintetvā etaṃ “sabbe kāmā”tiādivacanaṃ	1548	
PA_atk-s05_14a3:1548_3	abravi. Tattha tava mupaṭṭhitāti tava upaṭṭhitā. Moditunti tava kāmehi modituṃ abhiramituṃ	1548	
PA_atk-s05_14a3:1548_4	icchāya sati na hi ete kāmā dullabhā. Netaṃ cittamataṃ mamāti etaṃ tava kāmehi abhiramaṇaṃ	1548	
PA_atk-s05_14a3:1548_5	mama cittamataṃ na hoti, na me ettha cittaṃ pakkhandati. Yo najjāti yo no ajja. Atthadhammavidūti	1548	
PA_atk-s05_14a3:1548_6	pāḷiatthañceva pāḷidhammañca jānanto. Iseti isi esitaguṇo.	1548	
PA_atk-s05_14a3:1549_0	Aṅgati mabravīti aṅgati abravi. Mayhampetaṃva ruccatīti mayhampi etaññeva ruccati.	1549	
PA_atk-s05_14a3:1549_1	Sabbeva santāti sabbeva tumhe idha vijjamānā matiṃ karotha cintetha. Alāto etadabravīti	1549	
PA_atk-s05_14a3:1549_2	rañño kathaṃ sutvā alāto “ayaṃ mama kulūpako guṇo nāma ājīvako rājuyyāne vasati,	1549	
PA_atk-s05_14a3:1549_3	taṃ pasaṃsitvā rājakulūpakaṃ karissāmī”ti cintetvā etaṃ “atthāya”ntiādivacanaṃ abravi.	1549	
PA_atk-s05_14a3:1549_4	Tattha dhīrasammatoti paṇḍitoti sammato. Kassapagottāyanti kassapagotto ayaṃ. Sutoti	1549	
PA_atk-s05_14a3:1549_5	bahussuto. Gaṇīti gaṇasatthā. Codesīti āṇāpesi.	1549	
PA_atk-s05_14a3:1550	Rañño taṃ kathaṃ sutvā sārathino tathā kariṃsu. Tamatthaṃ pakāsento satthā āha –	155	
PA_atk-s05_14a3:1552	“Tassa yānaṃ ayojesuṃ, dantaṃ rūpiyapakkharaṃ;	155	
PA_atk-s05_14a3:1553	Sukkamaṭṭhaparivāraṃ, paṇḍaraṃ dosinā mukhaṃ.	155	
PA_atk-s05_14a3:1555	“Tatrāsuṃ kumudāyuttā, cattāro sindhavā hayā;	155	
PA_atk-s05_14a3:1556	Anilūpamasamuppātā, sudantā soṇṇamālino.	155	
PA_atk-s05_14a3:1558	“Setacchattaṃ setaratho, setassā setabījanī;	155	
PA_atk-s05_14a3:1559	Vedeho sahamaccehi, niyyaṃ candova sobhati.	155	
PA_atk-s05_14a3:1561	“Tamanuyāyiṃsu bahavo, indikhaggadharā balī;	156	
PA_atk-s05_14a3:1562	Assapiṭṭhigatā vīrā, narā naravarādhipaṃ.	156	
PA_atk-s05_14a3:1564	“So muhuttaṃva yāyitvā, yānā oruyha khattiyo;	156	
PA_atk-s05_14a3:1565	Vedeho sahamaccehi, pattī guṇamupāgami.	156	
PA_atk-s05_14a3:1567	“Yepi tattha tadā āsuṃ, brāhmaṇibbhā samāgatā;	156	
PA_atk-s05_14a3:1568	Na te apanayī rājā, akataṃ bhūmimāgate”ti.	156	
PA_atk-s05_14a3:1569_0	Tattha tassa yānanti tassa rañño rathaṃ yojayiṃsu. Dantanti dantamayaṃ. Rūpiyapakkharanti	1569	
PA_atk-s05_14a3:1569_1	rajatamayaupakkharaṃ. Sukkamaṭṭhaparivāranti parisuddhāpharusaparivāraṃ. Dosinā mukhanti	1569	
PA_atk-s05_14a3:1569_2	vigatadosāya rattiyā mukhaṃ viya, candasadisanti attho. Tatrāsunti tatra ahesuṃ.	1569	
PA_atk-s05_14a3:1569_3	Kumudāti kumudavaṇṇā. Sindhavāti sindhavajātikā. Anilūpamasamuppātāti vātasadisavegā.	1569	
PA_atk-s05_14a3:1569_4	Setacchattanti tasmiṃ rathe samussāpitaṃ chattampi setaṃ ahosi. Setarathoti sopi	1569	
PA_atk-s05_14a3:1569_5	ratho setoyeva. Setassāti assāpi setā. Setabījanīti bījanīpi setā. Niyyanti tena	1569	
PA_atk-s05_14a3:1569_6	rathena niggacchanto amaccagaṇaparivuto vedeharājā cando viya sobhati.	1569	
PA_atk-s05_14a3:1570_0	Naravarādhipanti naravarānaṃ adhipatiṃ rājādhirājānaṃ. So muhuttaṃva yāyitvāti so	1570	
PA_atk-s05_14a3:1570_1	rājā muhutteneva uyyānaṃ gantvā. Pattī guṇamupāgamīti pattikova guṇaṃ ājīvakaṃ upāgami.	1570	
PA_atk-s05_14a3:1570_2	Yepi tattha tadā āsunti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā	1570	
PA_atk-s05_14a3:1570_3	nisinnā ahesuṃ. Na te apanayīti amhākameva doso, ye mayaṃ pacchā agamimhā, tumhe	1570	
PA_atk-s05_14a3:1570_4	mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ	1570	
PA_atk-s05_14a3:1570_5	samāgate na ussāraṇaṃ kāretvā apanayīti.	1570	
PA_atk-s05_14a3:1571	Tāya pana omissakaparisāya parivutova ekamantaṃ nisīditvā paṭisanthāramakāsi. Tamatthaṃ pakāsento satthā āha –	157	
PA_atk-s05_14a3:1573	“Tato so mudukā bhisiyā, muducittakasanthate;	157	
PA_atk-s05_14a3:1574	Mudupaccatthate rājā, ekamantaṃ upāvisi.	157	
PA_atk-s05_14a3:1576	“Nisajja rājā sammodi, kathaṃ sāraṇiyaṃ tato;	157	
PA_atk-s05_14a3:1577	‘Kacci yāpaniyaṃ bhante, vātānamaviyaggatā.	157	
PA_atk-s05_14a3:1579	‘Kacci akasirā vutti, labhasi piṇḍayāpanaṃ;	157	
PA_atk-s05_14a3:1580	Appābādho casi kacci, cakkhuṃ na parihāyati’.	158	
PA_atk-s05_14a3:1582	Taṃ guṇo paṭisammodi, vedehaṃ vinaye rataṃ;	158	
PA_atk-s05_14a3:1583	‘Yāpanīyaṃ mahārāja, sabbametaṃ tadūbhayaṃ.	158	
PA_atk-s05_14a3:1585	‘Kacci tuyhampi vedeha, paccantā na balīyare;	158	
PA_atk-s05_14a3:1586	Kacci arogaṃ yoggaṃ te, kacci vahati vāhanaṃ;	158	
PA_atk-s05_14a3:1587	Kacci te byādhayo natthi, sarīrassupatāpiyā’.	158	
PA_atk-s05_14a3:1589	“Paṭisammodito rājā, tato pucchi anantarā;	158	
PA_atk-s05_14a3:1590	Atthaṃ dhammañca ñāyañca, dhammakāmo rathesabho.	159	
PA_atk-s05_14a3:1592	‘Kathaṃ dhammaṃ care macco, mātāpitūsu kassapa;	159	
PA_atk-s05_14a3:1593	Kathaṃ care ācariye, puttadāre kathaṃ care.	159	
PA_atk-s05_14a3:1595	‘Kathaṃ careyya vuḍḍhesu, kathaṃ samaṇabrāhmaṇe;	159	
PA_atk-s05_14a3:1596	Kathañca balakāyasmiṃ, kathaṃ janapade care.	159	
PA_atk-s05_14a3:1598	‘Kathaṃ dhammaṃ caritvāna, maccā gacchanti suggatiṃ;	159	
PA_atk-s05_14a3:1599	Kathañceke adhammaṭṭhā, patanti nirayaṃ atho”’ti.	159	
PA_atk-s05_14a3:1600_0	Tattha mudukā bhisiyāti mudukāya sukhasamphassāya bhisiyā. Muducittakasanthateti	1600	
PA_atk-s05_14a3:1600_1	sukhasamphasse cittattharaṇe. Mudupaccatthateti mudunā paccattharaṇena paccatthate.	1600	
PA_atk-s05_14a3:1600_2	Sammodīti ājīvakena saddhiṃ sammodanīyaṃ kathaṃ kathesi. Tatoti tato nisajjanato	1600	
PA_atk-s05_14a3:1600_3	anantarameva sāraṇīyaṃ kathaṃ kathesīti attho. Tattha kacci yāpaniyanti kacci te,	1600	
PA_atk-s05_14a3:1600_4	bhante, sarīraṃ paccayehi yāpetuṃ sakkā. Vātānamaviyaggatāti kacci te sarīre dhātuyo	1600	
PA_atk-s05_14a3:1600_5	samappavattā, vātānaṃ byaggatā natthi, tattha tattha vaggavaggā hutvā vātā na bādhayantīti attho.	1600	
PA_atk-s05_14a3:1601_0	Akasirāti niddukkhā. Vuttīti jīvitavutti. Appābādhoti iriyāpathabhañjakenābādhena	1601	
PA_atk-s05_14a3:1601_1	virahito. Cakkhunti kacci te cakkhuādīni indriyāni na parihāyantīti pucchati. Paṭisammodīti	1601	
PA_atk-s05_14a3:1601_2	sammodanīyakathāya paṭikathesi. Tattha sabbametanti yaṃ tayā vuttaṃ vātānamaviyaggatādi,	1601	
PA_atk-s05_14a3:1601_3	taṃ sabbaṃ tatheva. Tadubhayanti yampi tayā “appābādho casi kacci, cakkhuṃ na parihāyatī”ti	1601	
PA_atk-s05_14a3:1601_4	vuttaṃ, tampi ubhayaṃ tatheva.	1601	
PA_atk-s05_14a3:1602_0	Na balīyareti nābhibhavanti na kuppanti. Anantarāti paṭisanthārato anantarā pañhaṃ	1602	
PA_atk-s05_14a3:1602_1	pucchi. Tattha atthaṃ dhammañca ñāyañcāti pāḷiatthañca pāḷiñca kāraṇayuttiñca. So	1602	
PA_atk-s05_14a3:1602_2	hi “kathaṃ dhammaṃ care”ti pucchanto mātāpituādīsu paṭipattidīpakaṃ pāḷiñca pāḷiatthañca	1602	
PA_atk-s05_14a3:1602_3	kāraṇayuttiñca me kathethāti imaṃ atthañca dhammañca ñāyañca pucchati. Tattha kathañceke	1602	
PA_atk-s05_14a3:1602_4	adhammaṭṭhāti ekacce adhamme ṭhitā kathaṃ nirayañceva atho sesaapāye ca patantīti	1602	
PA_atk-s05_14a3:1602_5	sabbaññubuddhapaccekabuddhabuddhasāvakamahābodhisattesu purimassa purimassa alābhena	1602	
PA_atk-s05_14a3:1602_6	pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ naggabhoggaṃ	1602	
PA_atk-s05_14a3:1602_7	nissirikaṃ andhabālaṃ ājīvakaṃ pucchi.	1602	
PA_atk-s05_14a3:1603_0	Sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto	1603	
PA_atk-s05_14a3:1603_1	viya bhattapātiyaṃ kacavaraṃ khipanto viya ca “suṇa, mahārājā”ti okāsaṃ kāretvā attano	1603	
PA_atk-s05_14a3:1603_2	micchāvādaṃ paṭṭhapesi. Tamatthaṃ pakāsento satthā āha –	1603	
PA_atk-s05_14a3:1605	“Vedehassa vaco sutvā, kassapo etadabravi;	160	
PA_atk-s05_14a3:1606	‘Suṇohi me mahārāja, saccaṃ avitathaṃ padaṃ.	160	
PA_atk-s05_14a3:1608	‘Natthi dhammacaritassa, phalaṃ kalyāṇapāpakaṃ;	160	
PA_atk-s05_14a3:1609	Natthi deva paro loko, ko tato hi idhāgato.	160	
PA_atk-s05_14a3:1611	‘Natthi deva pitaro vā, kuto mātā kuto pitā;	161	
PA_atk-s05_14a3:1612	Natthi ācariyo nāma, adantaṃ ko damessati.	161	
PA_atk-s05_14a3:1614	‘Samatulyāni bhūtāni, natthi jeṭṭhāpacāyikā;	161	
PA_atk-s05_14a3:1615	Natthi balaṃ vīriyaṃ vā, kuto uṭṭhānaporisaṃ;	161	
PA_atk-s05_14a3:1616	Niyatāni hi bhūtāni, yathā goṭaviso tathā.	161	
PA_atk-s05_14a3:1618	‘Laddheyyaṃ labhate macco, tattha dānaphalaṃ kuto;	161	
PA_atk-s05_14a3:1619	Natthi dānaphalaṃ deva, avaso devavīriyo.	161	
PA_atk-s05_14a3:1621	‘Bālehi dānaṃ paññattaṃ, paṇḍitehi paṭicchitaṃ;	162	
PA_atk-s05_14a3:1622	Avasā denti dhīrānaṃ, bālā paṇḍitamānino”’ti.	162	
PA_atk-s05_14a3:1623_0	Tattha idhāgatoti tato paralokato idhāgato nāma natthi. Natthi deva pitaro vāti deva,	1623	
PA_atk-s05_14a3:1623_1	ayyakapeyyakādayo vā natthi, tesu asantesu kuto mātā kuto pitā. Yathā goṭaviso tathāti	1623	
PA_atk-s05_14a3:1623_2	goṭaviso vuccati pacchābandho, yathā nāvāya pacchābandho nāvameva anugacchati, tathā	1623	
PA_atk-s05_14a3:1623_3	ime sattā niyatameva anugacchantīti vadati. Avaso devavīriyoti evaṃ dānaphale asati	1623	
PA_atk-s05_14a3:1623_4	yo koci bālo dānaṃ deti, so avaso avīriyo na attano vasena balena deti, dānaphalaṃ	1623	
PA_atk-s05_14a3:1623_5	pana atthīti saññāya aññesaṃ andhabālānaṃ saddahitvā detīti dīpeti. Bālehi dānaṃ	1623	
PA_atk-s05_14a3:1623_6	paññattanti “dānaṃ dātabba”nti andhabālehi paññattaṃ anuññātaṃ, taṃ dānaṃ bālāyeva	1623	
PA_atk-s05_14a3:1623_7	denti, paṇḍitā paṭiggaṇhanti.	1623	
PA_atk-s05_14a3:1624	Evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha –	162	
PA_atk-s05_14a3:1626	“Sattime sassatā kāyā, acchejjā avikopino;	162	
PA_atk-s05_14a3:1627	Tejo pathavī āpo ca, vāyo sukhaṃ dukhañcime;	162	
PA_atk-s05_14a3:1628	Jīve ca sattime kāyā, yesaṃ chettā na vijjati.	162	
PA_atk-s05_14a3:1630	“Natthi hantā va chettā vā, haññe yevāpi koci naṃ;	163	
PA_atk-s05_14a3:1631	Antareneva kāyānaṃ, satthāni vītivattare.	163	
PA_atk-s05_14a3:1633	“Yo cāpi siramādāya, paresaṃ nisitāsinā;	163	
PA_atk-s05_14a3:1634	Na so chindati te kāye, tattha pāpaphalaṃ kuto.	163	
PA_atk-s05_14a3:1636	“Cullāsītimahākappe, sabbe sujjhanti saṃsaraṃ;	163	
PA_atk-s05_14a3:1637	Anāgate tamhi kāle, saññatopi na sujjhati.	163	
PA_atk-s05_14a3:1639	“Caritvāpi bahuṃ bhadraṃ, neva sujjhantināgate;	163	
PA_atk-s05_14a3:1640	Pāpañcepi bahuṃ katvā, taṃ khaṇaṃ nātivattare.	164	
PA_atk-s05_14a3:1642	“Anupubbena no suddhi, kappānaṃ cullasītiyā;	164	
PA_atk-s05_14a3:1643	Niyatiṃ nātivattāma, velantamiva sāgaro”ti.	164	
PA_atk-s05_14a3:1644_0	Tattha kāyāti samūhā. Avikopinoti vikopetuṃ na sakkā. Jīveti jīvo. “Jīvo”tipi pāṭho,	1644	
PA_atk-s05_14a3:1644_1	ayameva attho. Sattime kāyāti ime satta kāyā. Haññe yevāpi koci nanti yo haññeyya,	1644	
PA_atk-s05_14a3:1644_2	sopi nattheva. Vītivattareti imesaṃ sattannaṃ kāyānaṃ antareyeva caranti, chindituṃ	1644	
PA_atk-s05_14a3:1644_3	na sakkonti. Siramādāyāti paresaṃ sīsaṃ gahetvā. Nisitāsināti nisitena asinā chindati,	1644	
PA_atk-s05_14a3:1644_4	na so chindatīti sopi te kāye na chindati, pathavī pathavimeva upeti, āpādayo āpādike,	1644	
PA_atk-s05_14a3:1644_5	sukhadukkhajīvā ākāsaṃ pakkhandantīti dasseti.	1644	
PA_atk-s05_14a3:1645_0	Saṃsaranti mahārāja, ime sattā imaṃ pathaviṃ ekamaṃsakhalaṃ katvāpi ettake kappe	1645	
PA_atk-s05_14a3:1645_1	saṃsarantā sujjhanti. Aññatra hi saṃsārā satte sodhetuṃ samattho nāma natthi, sabbe	1645	
PA_atk-s05_14a3:1645_2	saṃsāreneva sujjhanti. Anāgate tamhi kāleti yathāvutte pana etasmiṃ kāle anāgate	1645	
PA_atk-s05_14a3:1645_3	appatte antarā saññatopi parisuddhasīlopi na sujjhati. Taṃ khaṇanti taṃ vuttappakāraṃ	1645	
PA_atk-s05_14a3:1645_4	kālaṃ. Anupubbena no suddhīti amhākaṃ vāde anupubbena suddhi, sabbesaṃ amhākaṃ anupubbena	1645	
PA_atk-s05_14a3:1645_5	suddhi bhavissatīti attho. Iti so ucchedavādo attano thāmena sakavādaṃ nippadesato kathesīti.	1645	
PA_atk-s05_14a3:1647	“Kassapassa vaco sutvā, alāto etadabravi;	164	
PA_atk-s05_14a3:1648	“Yathā bhadanto bhaṇati, mayhampetaṃva ruccati.	164	
PA_atk-s05_14a3:1650	‘Ahampi purimaṃ jātiṃ, sare saṃsaritattano;	165	
PA_atk-s05_14a3:1651	Piṅgalo nāmahaṃ āsiṃ, luddo goghātako pure.	165	
PA_atk-s05_14a3:1653	‘Bārāṇasiyaṃ phītāyaṃ, bahuṃ pāpaṃ mayā kataṃ;	165	
PA_atk-s05_14a3:1654	Bahū mayā hatā pāṇā, mahiṃsā sūkarā ajā.	165	
PA_atk-s05_14a3:1656	‘Tato cuto idha jāto, iddhe senāpatīkule;	165	
PA_atk-s05_14a3:1657	Natthi nūna phalaṃ pāpaṃ, yohaṃ na nirayaṃ gato”’ti.	165	
PA_atk-s05_14a3:1658_0	Tattha alāto etadabravīti so kira kassapadasabalassa cetiye anojapupphadāmena pūjaṃ	1658	
PA_atk-s05_14a3:1658_1	katvā maraṇasamaye aññena kammena yathānubhāvaṃ khitto saṃsāre saṃsaranto ekassa	1658	
PA_atk-s05_14a3:1658_2	pāpakammassa nissandena goghātakakule nibbattitvā bahuṃ pāpamakāsi. Athassa maraṇakāle	1658	
PA_atk-s05_14a3:1658_3	bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi. So	1658	
PA_atk-s05_14a3:1658_4	tassānubhāvena idha nibbattitvā taṃ vibhūtiṃ patto, jātiṃ saranto pana atītānantarato	1658	
PA_atk-s05_14a3:1658_5	paraṃ parisarituṃ asakkonto “goghātakakammaṃ katvā idha nibbattosmī”ti saññāya tassa	1658	
PA_atk-s05_14a3:1658_6	vādaṃ upatthambhento idaṃ “yathā bhadanto bhaṇatī”tiādivacanaṃ abravi. Tattha sare	1658	
PA_atk-s05_14a3:1658_7	saṃsaritattanoti attano saṃsaritaṃ sarāmi. Senāpatīkuleti senāpatikulamhi.	1658	
PA_atk-s05_14a3:1660	“Athettha bījako nāma, dāso āsi paṭaccarī;	166	
PA_atk-s05_14a3:1661	Uposathaṃ upavasanto, guṇasantikupāgami.	166	
PA_atk-s05_14a3:1663	“Kassapassa vaco sutvā, alātassa ca bhāsitaṃ;	166	
PA_atk-s05_14a3:1664	Passasanto muhuṃ uṇhaṃ, rudaṃ assūni vattayī”ti.	166	
PA_atk-s05_14a3:1665	Tattha athetthāti atha ettha etissaṃ mithilāyaṃ. Paṭaccarīti daliddo kapaṇo ahosi. Guṇasantikupāgamīti guṇassa santikaṃ kiñcideva kāraṇaṃ sossāmīti upagatoti veditabbo.	166	
PA_atk-s05_14a3:1667	“Tamanupucchi vedeho, ‘kimatthaṃ samma rodasi;	166	
PA_atk-s05_14a3:1668	Kiṃ te sutaṃ vā diṭṭhaṃ vā, kiṃ maṃ vedesi vedana”’nti.	166	
PA_atk-s05_14a3:1669	Tattha kiṃ maṃ vedesi vedananti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ, evaṃ rodanto maṃ vedesi jānāpesi, uttānameva naṃ katvā mayhaṃ ācikkhāhīti.	166	
PA_atk-s05_14a3:1671	“Vedehassa vaco sutvā, bījako etadabravi;	167	
PA_atk-s05_14a3:1672	‘Natthi me vedanā dukkhā, mahārāja suṇohi me.	167	
PA_atk-s05_14a3:1674	‘Ahampi purimaṃ jātiṃ, sarāmi sukhamattano;	167	
PA_atk-s05_14a3:1675	Sāketāhaṃ pure āsiṃ, bhāvaseṭṭhi guṇe rato.	167	
PA_atk-s05_14a3:1677	‘Sammato brāhmaṇibbhānaṃ, saṃvibhāgarato suci;	167	
PA_atk-s05_14a3:1678	Na cāpi pāpakaṃ kammaṃ, sarāmi katamattano.	167	
PA_atk-s05_14a3:1680	‘Tato cutāhaṃ vedeha, idha jāto duritthiyā;	168	
PA_atk-s05_14a3:1681	Gabbhamhi kumbhadāsiyā, yato jāto suduggato.	168	
PA_atk-s05_14a3:1683	‘Evampi duggato santo, samacariyaṃ adhiṭṭhito;	168	
PA_atk-s05_14a3:1684	Upaḍḍhabhāgaṃ bhattassa, dadāmi yo me icchati.	168	
PA_atk-s05_14a3:1686	‘Cātuddasiṃ pañcadasiṃ, sadā upavasāmahaṃ;	168	
PA_atk-s05_14a3:1687	Na cāpi bhūte hiṃsāmi, theyyaṃ cāpi vivajjayiṃ.	168	
PA_atk-s05_14a3:1689	‘Sabbameva hi nūnetaṃ, suciṇṇaṃ bhavati nipphalaṃ;	168	
PA_atk-s05_14a3:1690	Niratthaṃ maññidaṃ sīlaṃ, alāto bhāsatī yathā.	169	
PA_atk-s05_14a3:1692	‘Kalimeva nūna gaṇhāmi, asippo dhuttako yathā;	169	
PA_atk-s05_14a3:1693	Kaṭaṃ alāto gaṇhāti, kitavosikkhito yathā.	169	
PA_atk-s05_14a3:1695	‘Dvāraṃ nappaṭipassāmi, yena gacchāmi suggatiṃ;	169	
PA_atk-s05_14a3:1696	Tasmā rāja parodāmi, sutvā kassapabhāsita”’nti.	169	
PA_atk-s05_14a3:1697_0	Tattha bhāvaseṭṭhīti evaṃnāmako asītikoṭivibhavo seṭṭhi. Guṇe ratoti guṇamhi rato.	1697	
PA_atk-s05_14a3:1697_1	Sammatoti sambhāvito saṃvaṇṇito. Sucīti sucikammo. Idha jāto duritthiyāti imasmiṃ	1697	
PA_atk-s05_14a3:1697_2	mithilanagare daliddiyā kapaṇāya kumbhadāsiyā kucchimhi jātosmīti. So kira pubbe	1697	
PA_atk-s05_14a3:1697_3	kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā	1697	
PA_atk-s05_14a3:1697_4	maggaṃ puṭṭho tuṇhī hutvā puna tena pucchito kujjhitvā “samaṇa, dāsā nāma mukharā	1697	
PA_atk-s05_14a3:1697_5	honti, dāsena tayā bhavitabbaṃ, atimukharosī”ti āha. Taṃ kammaṃ tadā vipākaṃ adatvā	1697	
PA_atk-s05_14a3:1697_6	bhasmacchanno viya pāvako ṭhitaṃ. Maraṇasamaye aññaṃ kammaṃ upaṭṭhāsi. So yathākammaṃ	1697	
PA_atk-s05_14a3:1697_7	saṃsāre saṃsaranto ekassa kusalakammassa balena sākete vuttappakāro seṭṭhi hutvā	1697	
PA_atk-s05_14a3:1697_8	dānādīni puññāni akāsi. Taṃ panassa kammaṃ pathaviyaṃ nihitanidhi viya ṭhitaṃ okāsaṃ	1697	
PA_atk-s05_14a3:1697_9	labhitvā vipākaṃ dassati. Yaṃ pana tena taṃ bhikkhuṃ akkosantena kataṃ pāpakammaṃ,	1697	
PA_atk-s05_14a3:1697_10	tamassa tasmiṃ attabhāve vipākaṃ adāsi. So ajānanto “itarassa kalyāṇakammassa balena	16971	
PA_atk-s05_14a3:1697_11	kumbhadāsiyā kucchimhi nibbattosmī”ti saññāya evamāha. Yato jāto suduggatoti sohaṃ	16971	
PA_atk-s05_14a3:1697_12	jātakālato paṭṭhāya atiduggatoti dīpeti.	16971	
PA_atk-s05_14a3:1698_0	Samacariyamadhiṭṭhitoti samacariyāyameva patiṭṭhitomhi. Nūnetanti ekaṃsena etaṃ.	1698	
PA_atk-s05_14a3:1698_1	Maññidaṃ sīlanti deva, idaṃ sīlaṃ nāma niratthakaṃ maññe. Alātoti yathā ayaṃ alātasenāpati	1698	
PA_atk-s05_14a3:1698_2	“mayā purimabhave bahuṃ pāṇātipātakammaṃ katvā senāpatiṭṭhānaṃ laddha”nti bhāsati,	1698	
PA_atk-s05_14a3:1698_3	tena kāraṇenāhaṃ niratthakaṃ sīlanti maññāmi. Kalimevāti yathā asippo asikkhito akkhadhutto	1698	
PA_atk-s05_14a3:1698_4	parājayaggāhaṃ gaṇhāti, tathā nūna gaṇhāmi, purimabhave attano sāpateyyaṃ nāsetvā	1698	
PA_atk-s05_14a3:1698_5	idāni dukkhaṃ anubhavāmi. Kassapabhāsitanti kassapagottassa acelakassa bhāsitaṃ sutvāti vadati.	1698	
PA_atk-s05_14a3:1700	“Bījakassa vaco sutvā, rājā aṅgati mabravi;	170	
PA_atk-s05_14a3:1701	‘Natthi dvāraṃ sugatiyā, niyatiṃ kaṅkha bījaka.	170	
PA_atk-s05_14a3:1703	‘Sukhaṃ vā yadi vā dukkhaṃ, niyatiyā kira labbhati;	170	
PA_atk-s05_14a3:1704	Saṃsārasuddhi sabbesaṃ, mā turittho anāgate.	170	
PA_atk-s05_14a3:1706	‘Ahampi pubbe kalyāṇo, brāhmaṇibbhesu byāvaṭo;	170	
PA_atk-s05_14a3:1707	Vohāramanusāsanto, ratihīno tadantarā”’ti.	170	
PA_atk-s05_14a3:1708_0	Tattha aṅgati mabravīti paṭhamameva itaresaṃ dvinnaṃ, pacchā bījakassāti tiṇṇaṃ vacanaṃ	1708	
PA_atk-s05_14a3:1708_1	sutvā daḷhaṃ micchādiṭṭhiṃ gahetvā etaṃ “natthi dvāra”ntiādivacanamabravi. Niyatiṃ	1708	
PA_atk-s05_14a3:1708_2	kaṅkhāti samma bījaka, niyatimeva olokehi. Cullāsītimahākappappamāṇo kāloyeva hi	1708	
PA_atk-s05_14a3:1708_3	satte sodheti, tvaṃ atituritoti adhippāyenevamāha. Anāgateti tasmiṃ kāle asampatte	1708	
PA_atk-s05_14a3:1708_4	antarāva devalokaṃ gacchāmīti mā turittho. Byāvaṭoti brāhmaṇesu ca gahapatikesu ca	1708	
PA_atk-s05_14a3:1708_5	tesaṃyeva kāyaveyyāvaccadānādikammakaraṇena byāvaṭo ahosiṃ. Vohāranti vinicchayaṭṭhāne	1708	
PA_atk-s05_14a3:1708_6	nisīditvā rājakiccaṃ vohāraṃ anusāsantova. Ratihīno tadantarāti ettakaṃ kālaṃ kāmaguṇaratiyā parihīnoti.	1708	
PA_atk-s05_14a3:1709_0	Evañca pana vatvā “bhante kassapa, mayaṃ ettakaṃ kālaṃ pamajjimhā, idāni pana amhehi	1709	
PA_atk-s05_14a3:1709_1	ācariyo laddho, ito paṭṭhāya kāmaratimeva anubhavissāma, tumhākaṃ santike ito uttari	1709	
PA_atk-s05_14a3:1709_2	dhammassavanampi no papañco bhavissati, tiṭṭhatha tumhe, mayaṃ gamissāmā”ti āpucchanto āha –	1709	
PA_atk-s05_14a3:1711	“Punapi bhante dakkhemu, saṅgati ce bhavissatī”ti.	171	
PA_atk-s05_14a3:1712	Tattha saṅgati ceti ekasmiṃ ṭhāne ce no samāgamo bhavissati,no ce, asati puññaphale kiṃ tayā diṭṭhenāti.	171	
PA_atk-s05_14a3:1713	“Idaṃ vatvāna vedeho, paccagā sanivesana”nti;	171	
PA_atk-s05_14a3:1714	Tattha sanivesananti bhikkhave, idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato.	171	
PA_atk-s05_14a3:1715_0	Rājā paṭhamaṃ guṇasantikaṃ gantvā taṃ vanditvā pañhaṃ pucchi. Āgacchanto pana avanditvāva	1715	
PA_atk-s05_14a3:1715_1	āgato. Guṇo attano aguṇatāya vandanampi nālattha, piṇḍādikaṃ sakkāraṃ kimeva lacchati.	1715	
PA_atk-s05_14a3:1715_2	Rājāpi taṃ rattiṃ vītināmetvā punadivase amacce sannipātetvā “kāmaguṇe me upaṭṭhāpetha,	1715	
PA_atk-s05_14a3:1715_3	ahaṃ ito paṭṭhāya kāmaguṇasukhameva anubhavissāmi, na me aññāni kiccāni ārocetabbāni,	1715	
PA_atk-s05_14a3:1715_4	vinicchayakiccaṃ asuko ca asuko ca karotū”ti vatvā kāmaratimatto ahosi. Tamatthaṃ	1715	
PA_atk-s05_14a3:1715_5	pakāsento satthā āha –	1715	
PA_atk-s05_14a3:1717	“Tato ratyā vivasāne, upaṭṭhānamhi aṅgati;	171	
PA_atk-s05_14a3:1718	Amacce sannipātetvā, idaṃ vacanamabravi.	171	
PA_atk-s05_14a3:1720	‘Candake me vimānasmiṃ, sadā kāme vidhentu me;	172	
PA_atk-s05_14a3:1721	Mā upagacchuṃ atthesu, guyhappakāsiyesu ca.	172	
PA_atk-s05_14a3:1723	‘Vijayo ca sunāmo ca, senāpati alātako;	172	
PA_atk-s05_14a3:1724	Ete atthe nisīdantu, vohārakusalā tayo’.	172	
PA_atk-s05_14a3:1726	“Idaṃ vatvāna vedeho, kāmeva bahumaññatha;	172	
PA_atk-s05_14a3:1727	Na cāpi brāhmaṇibbhesu, atthe kismiñci byāvaṭo”ti.	172	
PA_atk-s05_14a3:1728_0	Tattha upaṭṭhānamhīti attano upaṭṭhānaṭṭhāne. Candake meti mama santake candakapāsāde.	1728	
PA_atk-s05_14a3:1728_1	Vidhentu meti niccaṃ mayhaṃ kāme saṃvidahantu upaṭṭhapentu. Guyhappakāsiyesūti guyhesupi	1728	
PA_atk-s05_14a3:1728_2	pakāsiyesupi atthesu uppannesu maṃ keci mā upagacchuṃ. Attheti atthakaraṇe vinicchayaṭṭhāne.	1728	
PA_atk-s05_14a3:1728_3	Nisīdantūti mayā kattabbakiccassa karaṇatthaṃ sesaamaccehi saddhiṃ nisīdantūti.	1728	
PA_atk-s05_14a3:1730	“Tato dvesattarattassa, vedehassatrajā piyā;	173	
PA_atk-s05_14a3:1731	Rājadhītā rucā nāma, dhātimātaramabravi.	173	
PA_atk-s05_14a3:1733	“Alaṅkarotha maṃ khippaṃ, sakhiyo cālaṅkarontu me;	173	
PA_atk-s05_14a3:1734	Suve pannaraso dibyo, gacchaṃ issarasantike.	173	
PA_atk-s05_14a3:1736	“Tassā mālyaṃ abhihariṃsu, candanañca mahārahaṃ;	173	
PA_atk-s05_14a3:1737	Maṇisaṅkhamuttāratanaṃ, nānāratte ca ambare.	173	
PA_atk-s05_14a3:1739	“Tañca soṇṇamaye pīṭhe, nisinnaṃ bahukitthiyo;	173	
PA_atk-s05_14a3:1740	Parikiriya asobhiṃsu, rucaṃ ruciravaṇṇini”nti.	174	
PA_atk-s05_14a3:1741_0	Tattha tatoti tato rañño kāmapaṅke laggitadivasato paṭṭhāya. Dvesattarattassāti cuddasame	1741	
PA_atk-s05_14a3:1741_1	divase. Dhātimātaramabravīti pitu santikaṃ gantukāmā hutvā dhātimātaramāha. Sā kira	1741	
PA_atk-s05_14a3:1741_2	cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena	1741	
PA_atk-s05_14a3:1741_3	attano sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati.	1741	
PA_atk-s05_14a3:1741_4	Atha naṃ pitā disvā tuṭṭhamānaso hutvā mahāsakkāraṃ kāretvā uyyojento “amma, dānaṃ	1741	
PA_atk-s05_14a3:1741_5	dehī”ti sahassaṃ datvā uyyojeti. Sā attano nivesanaṃ āgantvā punadivase uposathikā	1741	
PA_atk-s05_14a3:1741_6	hutvā kapaṇaddhikavaṇibbakayācakānaṃ mahādānaṃ deti. Raññā kirassā eko janapadopi	1741	
PA_atk-s05_14a3:1741_7	dinno. Tato āyena sabbakiccāni karoti. Tadā pana “raññā kira guṇaṃ ājīvakaṃ nissāya	1741	
PA_atk-s05_14a3:1741_8	micchādassanaṃ gahita”nti sakalanagare ekakolāhalaṃ ahosi. Taṃ pavattiṃ rucāya dhātiyo	1741	
PA_atk-s05_14a3:1741_9	sutvā rājadhītāya ārocayiṃsu “ayye, pitarā kira te ājīvakassa kathaṃ sutvā micchādassanaṃ	1741	
PA_atk-s05_14a3:1741_10	gahitaṃ, so kira catūsu nagaradvāresu dānasālāyo viddhaṃsāpetvā parapariggahitā itthiyo	17411	
PA_atk-s05_14a3:1741_11	ca kumārikāyo ca pasayhakārena gaṇhituṃ āṇāpeti, rajjaṃ na vicāreti, kāmamattoyeva	17411	
PA_atk-s05_14a3:1741_12	kira jāto”ti. Sā taṃ kathaṃ sutvā anattamanā hutvā “kathañhi nāma me tāto apagatasukkadhammaṃ	17411	
PA_atk-s05_14a3:1741_13	nillajjaṃ naggabhoggaṃ upasaṅkamitvā pañhaṃ pucchissati, nanu dhammikasamaṇabrāhmaṇe	17411	
PA_atk-s05_14a3:1741_14	kammavādino upasaṅkamitvā pucchitabbo siyā, ṭhapetvā kho pana maṃ añño mayhaṃ pitaraṃ	17411	
PA_atk-s05_14a3:1741_15	micchādassanā apanetvā sammādassane patiṭṭhāpetuṃ samattho nāma natthi. Ahañhi atītā	17411	
PA_atk-s05_14a3:1741_16	satta, anāgatā sattāti cuddasa jātiyo anussarāmi, tasmā pubbe mayā kataṃ pāpakammaṃ	17411	
PA_atk-s05_14a3:1741_17	kathetvā pāpakammassa phalaṃ dassentī mama pitaraṃ micchādassanā mocessāmi. Sace	17411	
PA_atk-s05_14a3:1741_18	pana ajjeva gamissāmi, atha maṃ pitā ‘amma, tvaṃ pubbe aḍḍhamāse āgacchasi, ajja	17411	
PA_atk-s05_14a3:1741_19	kasmā evaṃ lahu āgatāsī’ti vakkhati. Tatra sace ahaṃ ‘tumhehi kira micchādassanaṃ	17411	
PA_atk-s05_14a3:1741_20	gahita’nti sutvā ‘āgatamhī’ti vakkhāmi, na me vacanaṃ garuṃ katvā gaṇhissati, tasmā	17412	
PA_atk-s05_14a3:1741_21	ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva	17412	
PA_atk-s05_14a3:1741_22	gantvā āgamanakāle dānavattatthāya sahassaṃ yācissāmi, tadā me pitā diṭṭhiyā gahitabhāvaṃ	17412	
PA_atk-s05_14a3:1741_23	kathessati. Atha naṃ ahaṃ attano balena micchādiṭṭhiṃ chaḍḍāpessāmī”ti cintesi. Tasmā	17412	
PA_atk-s05_14a3:1741_24	cuddasame divase pitu santikaṃ gantukāmā hutvā evamāha.	17412	
PA_atk-s05_14a3:1742_0	Tattha sakhiyo cāti sahāyikāyopi me pañcasatā kumārikāyo ekāyekaṃ asadisaṃ katvā	1742	
PA_atk-s05_14a3:1742_1	nānālaṅkārehi nānāvaṇṇehi pupphagandhavilepanehi alaṅkarontūti. Dibyoti dibbasadiso,	1742	
PA_atk-s05_14a3:1742_2	devatāsannipātapaṭimaṇḍitotipi dibbo. Gacchanti mama dānavattaṃ āharāpetuṃ videhissarassa	1742	
PA_atk-s05_14a3:1742_3	pitu santikaṃ gamissāmīti. Abhihariṃsūti soḷasahi gandhodakaghaṭehi nhāpetvā maṇḍanatthāya	1742	
PA_atk-s05_14a3:1742_4	abhihariṃsu. Parikiriyāti parivāretvā. Asobhiṃsūti sujaṃ parivāretvā ṭhitā devakaññā	1742	
PA_atk-s05_14a3:1742_5	viya taṃ divasaṃ ativiya asobhiṃsūti.	1742	
PA_atk-s05_14a3:1744	“Sā ca sakhimajjhagatā, sabbābharaṇabhūsitā;	174	
PA_atk-s05_14a3:1745	Sateratā abbhamiva, candakaṃ pāvisī rucā.	174	
PA_atk-s05_14a3:1747	“Upasaṅkamitvā vedehaṃ, vanditvā vinaye rataṃ;	174	
PA_atk-s05_14a3:1748	Suvaṇṇakhacite pīṭhe, ekamantaṃ upāvisī”ti.	174	
PA_atk-s05_14a3:1749	Tattha upāvisīti pitu vasanaṭṭhānaṃ candakapāsādaṃ pāvisi. Suvaṇṇakhaciteti sattaratanakhacite suvaṇṇamaye pīṭhe.	174	
PA_atk-s05_14a3:1751	“Tañca disvāna vedeho, accharānaṃva saṅgamaṃ;	175	
PA_atk-s05_14a3:1752	Rucaṃ sakhimajjhagataṃ, idaṃ vacanamabravi.	175	
PA_atk-s05_14a3:1754	“‘Kacci ramasi pāsāde, antopokkharaṇiṃ pati;	175	
PA_atk-s05_14a3:1755	Kacci bahuvidhaṃ khajjaṃ, sadā abhiharanti te.	175	
PA_atk-s05_14a3:1757	‘Kacci bahuvidhaṃ mālyaṃ, ocinitvā kumāriyo;	175	
PA_atk-s05_14a3:1758	Gharake karotha paccekaṃ, khiḍḍāratiratā muhuṃ.	175	
PA_atk-s05_14a3:1760	‘Kena vā vikalaṃ tuyhaṃ, kiṃ khippaṃ āharanti te;	176	
PA_atk-s05_14a3:1761	Mano karassu kuḍḍamukhī, api candasamamhipī”’ti.	176	
PA_atk-s05_14a3:1762_0	Tattha saṅgamanti accharānaṃ saṅgamaṃ viya samāgamaṃ disvā. Pāsādeti amma mayā tuyhaṃ	1762	
PA_atk-s05_14a3:1762_1	vejayantasadiso rativaḍḍhanapāsādo kārito, kacci tattha ramasi. Antopokkharaṇiṃ patīti	1762	
PA_atk-s05_14a3:1762_2	antovatthusmiññeva te mayā nandāpokkharaṇīpaṭibhāgāpokkharaṇī kāritā, kacci taṃ pokkharaṇiṃ	1762	
PA_atk-s05_14a3:1762_3	paṭicca udakakīḷaṃ kīḷantī ramasi. Mālyanti amma, ahaṃ tuyhaṃ devasikaṃ pañcavīsati	1762	
PA_atk-s05_14a3:1762_4	pupphasamugge pahiṇāmi, kacci tumhe sabbāpi kumārikāyo taṃ mālyaṃ ocinitvā ganthitvā	1762	
PA_atk-s05_14a3:1762_5	abhiṇhaṃ khiḍḍāratiratā hutvā paccekaṃ gharake karotha, “idaṃ sundaraṃ, idaṃ sundaratara”nti	1762	
PA_atk-s05_14a3:1762_6	pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni	1762	
PA_atk-s05_14a3:1762_7	ca kacci karothāti pucchati.	1762	
PA_atk-s05_14a3:1763_0	Vikalanti vekallaṃ. Mano karassūti cittaṃ uppādehi. Kuḍḍamukhīti sāsapakakkehi pasāditamukhatāya	1763	
PA_atk-s05_14a3:1763_1	taṃ evamāha. Itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ	1763	
PA_atk-s05_14a3:1763_2	paṭhamaṃ sāsapakakkena mukhaṃ vilimpanti, tato lohitassa samakaraṇatthaṃ mattikākakkena,	1763	
PA_atk-s05_14a3:1763_3	tato chavipasādanatthaṃ tilakakkena. Candasamamhipīti candato dullabhataro nāma natthi,	1763	
PA_atk-s05_14a3:1763_4	tādisepi ruciṃ katvā mamācikkha, sampādessāmi teti.	1763	
PA_atk-s05_14a3:1765	“Vedehassa vaco sutvā, rucā pitara mabravi;	176	
PA_atk-s05_14a3:1766	‘Sabbametaṃ mahārāja, labbhatissarasantike.	176	
PA_atk-s05_14a3:1768	‘Suve pannaraso dibyo, sahassaṃ āharantu me;	176	
PA_atk-s05_14a3:1769	Yathādinnañca dassāmi, dānaṃ sabbavaṇīsvaha”’nti.	176	
PA_atk-s05_14a3:1770	Tattha sabbavaṇīsvahanti sabbavaṇibbakesu ahaṃ dassāmi.	177	
PA_atk-s05_14a3:1772	“Rucāya vacanaṃ sutvā, rājā aṅgati mabravi;	177	
PA_atk-s05_14a3:1773	‘Bahuṃ vināsitaṃ vittaṃ, niratthaṃ aphalaṃ tayā.	177	
PA_atk-s05_14a3:1775	‘Uposathe vasaṃ niccaṃ, annapānaṃ na bhuñjasi;	177	
PA_atk-s05_14a3:1776	Niyatetaṃ abhuttabbaṃ, natthi puññaṃ abhuñjato”’ti.	177	
PA_atk-s05_14a3:1777_0	Tattha aṅgati mabravīti bhikkhave, so aṅgatirājā pubbe ayācitopi “amma, dānaṃ dehī”ti	1777	
PA_atk-s05_14a3:1777_1	sahassaṃ datvā taṃ divasaṃ yācitopi micchādassanassa gahitattā adatvā idaṃ “bahuṃ	1777	
PA_atk-s05_14a3:1777_2	vināsita”ntiādivacanaṃ abravi. Niyatetaṃ abhuttabbanti etaṃ niyativasena tayā abhuñjitabbaṃ	1777	
PA_atk-s05_14a3:1777_3	bhavissati, bhuñjantānampi abhuñjantānampi puññaṃ natthi. Sabbe hi cullāsītimahākappe	1777	
PA_atk-s05_14a3:1777_4	atikkamitvāva sujjhanti.	1777	
PA_atk-s05_14a3:1779	“Bījakopi hi sutvāna, tadā kassapabhāsitaṃ;	177	
PA_atk-s05_14a3:1780	‘Passasanto muhuṃ uṇhaṃ, rudaṃ assūni vattayi.	178	
PA_atk-s05_14a3:1782	‘Yāva ruce jīvamānā, mā bhattamapanāmayi;	178	
PA_atk-s05_14a3:1783	Natthi bhadde paro loko, kiṃ niratthaṃ vihaññasī”’ti.	178	
PA_atk-s05_14a3:1784_0	Tattha bījakopīti bījakopi pubbe kalyāṇakammaṃ katvā tassa nissandena dāsikucchiyaṃ	1784	
PA_atk-s05_14a3:1784_1	nibbattoti bījakavatthumpissā udāharaṇatthaṃ āhari. Natthi bhaddeti bhadde, guṇācariyo	1784	
PA_atk-s05_14a3:1784_2	evamāha “natthi ayaṃ loko, natthi paro loko, natthi mātā, natthi pitā, natthi sattā	1784	
PA_atk-s05_14a3:1784_3	opapātikā, natthi loke samaṇabrāhmaṇā sammaggatā sammāpaṭipannā”ti. Paraloke hi sati	1784	
PA_atk-s05_14a3:1784_4	idhalokopi nāma bhaveyya, soyeva ca natthi. Mātāpitūsu santesu puttadhītaro nāma	1784	
PA_atk-s05_14a3:1784_5	bhaveyyūuṃ, teyeva ca natthi. Dhamme sati dhammikasamaṇabrāhmaṇā bhaveyyūṃ, teyeva	1784	
PA_atk-s05_14a3:1784_6	ca natthi. Kiṃ dānaṃ dentī sīlaṃ rakkhantī niratthaṃ vihaññasīti.	1784	
PA_atk-s05_14a3:1786	“Vedehassa vaco sutvā, rucā ruciravaṇṇinī;	178	
PA_atk-s05_14a3:1787	Jānaṃ pubbāparaṃ dhammaṃ, pitaraṃ etadabravi.	178	
PA_atk-s05_14a3:1789	‘Sutameva pure āsi, sakkhi diṭṭhamidaṃ mayā;	178	
PA_atk-s05_14a3:1790	Bālūpasevī yo hoti, bālova samapajjatha.	179	
PA_atk-s05_14a3:1792	‘Mūḷho hi mūḷhamāgamma, bhiyyo mohaṃ nigacchati;	179	
PA_atk-s05_14a3:1793	Patirūpaṃ alātena, bījakena ca muyhitu”’nti.	179	
PA_atk-s05_14a3:1794_0	Tattha pubbāparaṃ dhammanti bhikkhave, pitu vacanaṃ sutvā rucā rājadhītā atīte sattajātivasena	1794	
PA_atk-s05_14a3:1794_1	pubbadhammaṃ, anāgate sattajātivasena anāgatadhammañca jānantī pitaraṃ micchādiṭṭhito	1794	
PA_atk-s05_14a3:1794_2	mocetukāmā etaṃ “sutamevā”tiādimāha. Tattha samapajjathāti yo puggalo bālūpasevī	1794	
PA_atk-s05_14a3:1794_3	hoti, so bālova samapajjatīti etaṃ mayā pubbe sutameva, ajja pana paccakkhato diṭṭhaṃ.	1794	
PA_atk-s05_14a3:1794_4	Mūḷhoti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari	1794	
PA_atk-s05_14a3:1794_5	mohaṃ nigacchati, mūḷhataro hoti. Alātenāti deva, tumhehi jātigottakulapadesaissariyapuññapaññāhīnena	1794	
PA_atk-s05_14a3:1794_6	alātasenāpatinā accantahīnena duppaññena bījakadāsena ca gāmadārakasadisaṃ ahirikaṃ	1794	
PA_atk-s05_14a3:1794_7	bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ. Kiṃ te na muyhissantīti?	1794	
PA_atk-s05_14a3:1795	Evaṃ te ubhopi garahitvā diṭṭhito mocetukāmatāya pitaraṃ vaṇṇentī āha –	179	
PA_atk-s05_14a3:1797	“Tvañca devāsi sappañño, dhīro atthassa kovido;	179	
PA_atk-s05_14a3:1798	Kathaṃ bālebhi sadisaṃ, hīnadiṭṭhiṃ upāgami.	179	
PA_atk-s05_14a3:1800	“Sacepi saṃsārapathena sujjhati, niratthiyā pabbajjā guṇassa;	180	
PA_atk-s05_14a3:1801	Kīṭova aggiṃ jalitaṃ apāpataṃ, upapajjati mohamūḷho naggabhāvaṃ.	180	
PA_atk-s05_14a3:1803	“Saṃsārasuddhīti pure niviṭṭhā, kammaṃ vidūsenti bahū ajānaṃ;	180	
PA_atk-s05_14a3:1804	Pubbe kalī duggahitovanatthā, dummocayā balisā ambujovā”ti.	180	
PA_atk-s05_14a3:1805_0	Tattha sappaññoti yasavayapuññatitthāvāsayonisomanasikārasākacchāvasena laddhāya	1805	
PA_atk-s05_14a3:1805_1	paññāya sappañño, teneva kāraṇena dhīro, dhīratāya atthānatthassa kāraṇākāraṇassa	1805	
PA_atk-s05_14a3:1805_2	kovido. Bālebhi sadisanti yathā te bālā upagatā, tathā kathaṃ tvaṃ hīnadiṭṭhiṃ upagato.	1805	
PA_atk-s05_14a3:1805_3	Apāpatanti api āpataṃ, patantoti attho. Idaṃ vuttaṃ hoti – tāta, saṃsārena suddhīti	1805	
PA_atk-s05_14a3:1805_4	laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ	1805	
PA_atk-s05_14a3:1805_5	ajānitvā mohena tattha patanto mahādukkhaṃ āpajjati, tathā guṇopi pañca kāmaguṇe	1805	
PA_atk-s05_14a3:1805_6	pahāya mohamūḷho nirassādaṃ naggabhāvaṃ upapajjati.	1805	
PA_atk-s05_14a3:1806_0	Pure niviṭṭhāti tāta, saṃsārena suddhīti kassaci vacanaṃ asutvā paṭhamameva niviṭṭho	1806	
PA_atk-s05_14a3:1806_1	natthi, sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā	1806	
PA_atk-s05_14a3:1806_2	kammaphalampi vidūsentiyeva, evaṃ tesaṃ pubbe gahito kali parājayagāho duggahitova	1806	
PA_atk-s05_14a3:1806_3	hotīti attho. Dummocayā balisā ambujovāti te pana evaṃ ajānantā micchādassanena anatthaṃ	1806	
PA_atk-s05_14a3:1806_4	gahetvā ṭhitā bālā yathā nāma balisaṃ gilitvā ṭhito maccho balisā dummocayo hoti,	1806	
PA_atk-s05_14a3:1806_5	evaṃ tamhā anatthā dummocayā honti.	1806	
PA_atk-s05_14a3:1807	Uttaripi udāharaṇaṃ āharantī āha –	180	
PA_atk-s05_14a3:1809	“Upamaṃ te karissāmi, mahārāja tavatthiyā;	180	
PA_atk-s05_14a3:1810	Upamāya midhekacce, atthaṃ jānanti paṇḍitā.	181	
PA_atk-s05_14a3:1812	“Vāṇijānaṃ yathā nāvā, appamāṇabharā garu;	181	
PA_atk-s05_14a3:1813	Atibhāraṃ samādāya, aṇṇave avasīdati.	181	
PA_atk-s05_14a3:1815	“Evameva naro pāpaṃ, thokaṃ thokampi ācinaṃ;	181	
PA_atk-s05_14a3:1816	Atibhāraṃ samādāya, niraye avasīdati.	181	
PA_atk-s05_14a3:1818	“Na tāva bhāro paripūro, alātassa mahīpati;	181	
PA_atk-s05_14a3:1819	Ācināti ca taṃ pāpaṃ, yena gacchati duggatiṃ.	181	
PA_atk-s05_14a3:1821	“Pubbevassa kataṃ puññaṃ, alātassa mahīpati;	182	
PA_atk-s05_14a3:1822	Tasseva deva nissando, yañceso labhate sukhaṃ.	182	
PA_atk-s05_14a3:1824	“Khīyate cassa taṃ puññaṃ, tathā hi aguṇe rato;	182	
PA_atk-s05_14a3:1825	Ujumaggaṃ avahāya, kummaggamanudhāvati.	182	
PA_atk-s05_14a3:1827	“Tulā yathā paggahitā, ohite tulamaṇḍale;	182	
PA_atk-s05_14a3:1828	Unnameti tulāsīsaṃ, bhāre oropite sati.	182	
PA_atk-s05_14a3:1830	“Evameva naro puññaṃ, thokaṃ thokampi ācinaṃ;	183	
PA_atk-s05_14a3:1831	Saggātimāno dāsova, bījako sātave rato”ti.	183	
PA_atk-s05_14a3:1832_0	Tattha nirayeti aṭṭhavidhe mahāniraye, soḷasavidhe ussadaniraye, lokantaraniraye	1832	
PA_atk-s05_14a3:1832_1	ca. Bhāroti tāta, na tāva alātassa akusalabhāro pūrati. Tassevāti tassa pubbe katassa	1832	
PA_atk-s05_14a3:1832_2	puññasseva nissando, yaṃ so alātasenāpati ajja sukhaṃ labhati. Na hi tāta, etaṃ goghātakakammassa	1832	
PA_atk-s05_14a3:1832_3	phalaṃ. Pāpakammassa hi nāma vipāko iṭṭho kanto bhavissatīti aṭṭhānametaṃ. Aguṇe	1832	
PA_atk-s05_14a3:1832_4	ratoti tathāhesa idāni akusalakamme rato. Ujumagganti dasakusalakammapathamaggaṃ.	1832	
PA_atk-s05_14a3:1832_5	Kummagganti nirayagāmiakusalamaggaṃ.	1832	
PA_atk-s05_14a3:1833_0	Ohite tulamaṇḍaleti bhaṇḍapaṭicchanatthāya tulamaṇḍale laggetvā ṭhapite. Unnametīti	1833	
PA_atk-s05_14a3:1833_1	uddhaṃ ukkhipati. Ācinanti thokaṃ thokampi puññaṃ ācinanto pāpabhāraṃ otāretvā naro	1833	
PA_atk-s05_14a3:1833_2	kalyāṇakammassa sīsaṃ ukkhipitvā devalokaṃ gacchati. Saggātimānoti sagge atimāno	1833	
PA_atk-s05_14a3:1833_3	saggasampāpake sātaphale kalyāṇakamme abhirato. “Saggādhimāno”tipi pāṭho, saggaṃ	1833	
PA_atk-s05_14a3:1833_4	adhikāraṃ katvā ṭhitacittoti attho. Sātave ratoti esa bījakadāso sātave madhuravipāke	1833	
PA_atk-s05_14a3:1833_5	kusaladhammeyeva rato. So imassa pāpakammassa khīṇakāle, kalyāṇakammassa phalena	1833	
PA_atk-s05_14a3:1833_6	devaloke nibbattissati.	1833	
PA_atk-s05_14a3:1834	Yañcesa idāni dāsattaṃ upagato, na taṃ kalyāṇakammassa phalena. Dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha –	183	
PA_atk-s05_14a3:1836	“Yamajja bījako dāso, dukkhaṃ passati attani;	183	
PA_atk-s05_14a3:1837	Pubbevassa kataṃ pāpaṃ, tameso paṭisevati.	183	
PA_atk-s05_14a3:1839	“Khīyate cassa taṃ pāpaṃ, tathā hi vinaye rato;	183	
PA_atk-s05_14a3:1840	Kassapañca samāpajja, mā hevuppathamāgamā”ti.	184	
PA_atk-s05_14a3:1841	Tattha mā hevuppathamāgamāti tāta, tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā, mā pāpamakāsīti pitaraṃ ovadati.	184	
PA_atk-s05_14a3:1842	Idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha –	184	
PA_atk-s05_14a3:1844	“Yaṃ yañhi rāja bhajati, santaṃ vā yadi vā asaṃ;	184	
PA_atk-s05_14a3:1845	Sīlavantaṃ visīlaṃ vā, vasaṃ tasseva gacchati.	184	
PA_atk-s05_14a3:1847	“Yādisaṃ kurute mittaṃ, yādisaṃ cūpasevati;	184	
PA_atk-s05_14a3:1848	Sopi tādisako hoti, sahavāso hi tādiso.	184	
PA_atk-s05_14a3:1850	“Sevamāno sevamānaṃ, samphuṭṭho samphusaṃ paraṃ;	185	
PA_atk-s05_14a3:1851	Saro diddho kalāpaṃva, alittamupalimpati;	185	
PA_atk-s05_14a3:1852	Upalepabhayā dhīro, neva pāpasakhā siyā.	185	
PA_atk-s05_14a3:1854	“Pūtimacchaṃ kusaggena, yo naro upanayhati;	185	
PA_atk-s05_14a3:1855	Kusāpi pūti vāyanti, evaṃ bālūpasevanā.	185	
PA_atk-s05_14a3:1857	“Tagarañca palāsena, yo naro upanayhati;	185	
PA_atk-s05_14a3:1858	Pattāpi surabhi vāyanti, evaṃ dhīrūpasevanā.	185	
PA_atk-s05_14a3:1860	“Tasmā pattapuṭasseva, ñatvā sampākamattano	186	
PA_atk-s05_14a3:1861	Asante nopaseveyya, sante seveyya paṇḍito;	186	
PA_atk-s05_14a3:1862	Asanto nirayaṃ nenti, santo pāpenti suggati”nti.	186	
PA_atk-s05_14a3:1863_0	Tattha santaṃ vāti sappurisaṃ vā. Yadi vā asanti asappurisaṃ vā. Saro diddho kalāpaṃvāti	1863	
PA_atk-s05_14a3:1863_1	mahārāja, yathā nāma halāhalavisalitto saro sarakalāpe khitto sabbaṃ taṃ visena alittampi	1863	
PA_atk-s05_14a3:1863_2	sarakalāpaṃ limpati, visadiddhameva karoti, evameva pāpamitto pāpaṃ sevamāno attānaṃ	1863	
PA_atk-s05_14a3:1863_3	sevamānaṃ paraṃ, tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ	1863	
PA_atk-s05_14a3:1863_4	karonto upalimpati. Pūti vāyantīti tassa te kusāpi duggandhā vāyanti. Tagarañcāti	1863	
PA_atk-s05_14a3:1863_5	tagarañca aññañca gandhasampannaṃ gandhajātaṃ. Evanti evarūpā dhīrūpasevanā. Dhīro	1863	
PA_atk-s05_14a3:1863_6	hi attānaṃ sevamānaṃ dhīrameva karoti.	1863	
PA_atk-s05_14a3:1864_0	Tasmā pattapuṭassevāti yasmā tagarādipaliveṭhamānāni paṇṇānipi sugandhāni honti,	1864	
PA_atk-s05_14a3:1864_1	tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ. Ñatvā	1864	
PA_atk-s05_14a3:1864_2	sampākamattanoti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite	1864	
PA_atk-s05_14a3:1864_3	sante seveyya. “Nirayaṃ nentī”ti ettha devadattādīhi nirayaṃ, “pāpenti suggati”nti	1864	
PA_atk-s05_14a3:1864_4	ettha sāriputtattherādīhi sugatiṃ nītānaṃ vasena udāharaṇāni āharitabbāni.	1864	
PA_atk-s05_14a3:1865	Evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha –	186	
PA_atk-s05_14a3:1867	“Ahampi jātiyo satta, sare saṃsaritattano;	186	
PA_atk-s05_14a3:1868	Anāgatāpi satteva, yā gamissaṃ ito cutā.	186	
PA_atk-s05_14a3:1870	“Yā me sā sattamī jāti, ahu pubbe janādhipa;	187	
PA_atk-s05_14a3:1871	Kammāraputto magadhesu, ahuṃ rājagahe pure.	187	
PA_atk-s05_14a3:1873	“Pāpaṃ sahāyamāgamma, bahuṃ pāpaṃ kataṃ mayā;	187	
PA_atk-s05_14a3:1874	Paradārassa heṭhento, carimhā amarā viya.	187	
PA_atk-s05_14a3:1876	“Taṃ kammaṃ nihitaṃ aṭṭhā, bhasmacchannova pāvako;	187	
PA_atk-s05_14a3:1877	Atha aññehi kammehi, ajāyiṃ vaṃsabhūmiyaṃ.	187	
PA_atk-s05_14a3:1879	“Kosambiyaṃ seṭṭhikule, iddhe phīte mahaddhane;	187	
PA_atk-s05_14a3:1880	Ekaputto mahārāja, niccaṃ sakkatapūjito.	188	
PA_atk-s05_14a3:1882	“Tattha mittaṃ asevissaṃ, sahāyaṃ sātave rataṃ;	188	
PA_atk-s05_14a3:1883	Paṇḍitaṃ sutasampannaṃ, so maṃ atthe nivesayi.	188	
PA_atk-s05_14a3:1885	“Cātuddasiṃ pañcadasiṃ, bahuṃ rattiṃ upāvasiṃ;	188	
PA_atk-s05_14a3:1886	Taṃ kammaṃ nihitaṃ aṭṭhā, nidhīva udakantike.	188	
PA_atk-s05_14a3:1888	“Atha pāpāna kammānaṃ, yametaṃ magadhe kataṃ;	188	
PA_atk-s05_14a3:1889	Phalaṃ pariyāga maṃ pacchā, bhutvā duṭṭhavisaṃ yathā.	188	
PA_atk-s05_14a3:1891	“Tato cutāhaṃ vedeha, roruve niraye ciraṃ;	189	
PA_atk-s05_14a3:1892	Sakammunā apaccissaṃ, taṃ saraṃ na sukhaṃ labhe.	189	
PA_atk-s05_14a3:1894	“Bahuvassagaṇe tattha, khepayitvā bahuṃ dukhaṃ;	189	
PA_atk-s05_14a3:1895	Bhinnāgate ahuṃ rāja, chagalo uddhatapphalo”ti.	189	
PA_atk-s05_14a3:1896_0	Tattha sattāti mahārāja, idhalokaparalokā nāma sukatadukkaṭānañca phalaṃ nāma atthi.	1896	
PA_atk-s05_14a3:1896_1	Na hi saṃsāro satte sodhetuṃ sakkoti, sakammunā eva sattā sujjhanti. Alātasenāpati	1896	
PA_atk-s05_14a3:1896_2	ca bījakadāso ca ekameva jātiṃ anussaranti. Na kevalaṃ eteva jātiṃ saranti, ahampi	1896	
PA_atk-s05_14a3:1896_3	atīte satta jātiyo attano saṃsaritaṃ sarāmi, anāgatepi ito gantabbā satteva jānāmi.	1896	
PA_atk-s05_14a3:1896_4	Yā me sāti yā sā mama atīte sattamī jāti āsi. Kammāraputtoti tāya jātiyā ahaṃ magadhesu	1896	
PA_atk-s05_14a3:1896_5	rājagahanagare suvaṇṇakāraputto ahosiṃ.	1896	
PA_atk-s05_14a3:1897_0	Paradārassa heṭhentoti paradāraṃ heṭhentā paresaṃ rakkhitagopite varabhaṇḍe aparajjhantā.	1897	
PA_atk-s05_14a3:1897_1	Aṭṭhāti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ	1897	
PA_atk-s05_14a3:1897_2	hutvā bhasmapaṭicchanno aggi viya nihitaṃ aṭṭhāsi. Vaṃsabhūmiyanti vaṃsaraṭṭhe. Ekaputtoti	1897	
PA_atk-s05_14a3:1897_3	asītikoṭivibhave seṭṭhikule ahaṃ ekaputtakova ahosiṃ. Sātave ratanti kalyāṇakamme	1897	
PA_atk-s05_14a3:1897_4	abhirataṃ. So manti so sahāyako maṃ atthe kusalakamme patiṭṭhāpesi.	1897	
PA_atk-s05_14a3:1898_0	Taṃ kammanti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ	1898	
PA_atk-s05_14a3:1898_1	hutvā udakantike nidhi viya nihitaṃ aṭṭhāsi. Yametanti atha mama santakesu pāpakammesu	1898	
PA_atk-s05_14a3:1898_2	yaṃ etaṃ mayā magadhesu paradārikakammaṃ kataṃ, tassa phalaṃ pacchā maṃ pariyāgaṃ	1898	
PA_atk-s05_14a3:1898_3	upagatanti attho. Yathā kiṃ? Bhutvā duṭṭhavisaṃ yathā, yathā savisaṃ bhojanaṃ bhuñjitvā	1898	
PA_atk-s05_14a3:1898_4	ṭhitassa taṃ duṭṭhaṃ kakkhaḷaṃ halāhalaṃ visaṃ kuppati, tathā maṃ pariyāgatanti attho.	1898	
PA_atk-s05_14a3:1898_5	Tatoti tato kosambiyaṃ seṭṭhikulato. Taṃ saranti taṃ tasmiṃ niraye anubhūtadukkhaṃ	1898	
PA_atk-s05_14a3:1898_6	sarantī cittasukhaṃ nāma na labhāmi, bhayameva me uppajjati. Bhinnāgateti bhinnāgate	1898	
PA_atk-s05_14a3:1898_7	nāma raṭṭhe. Uddhatapphaloti uddhatabījo.	1898	
PA_atk-s05_14a3:1899	So pana chagalako balasampanno ahosi. Piṭṭhiyaṃ abhiruyhapi naṃ vāhayiṃsu, yānakepi yojayiṃsu. Imamatthaṃ pakāsentī āha –	189	
PA_atk-s05_14a3:1901	“Sātaputtā mayā vūḷhā, piṭṭhiyā ca rathena ca;	190	
PA_atk-s05_14a3:1902	Tassa kammassa nissando, paradāragamanassa me”ti.	190	
PA_atk-s05_14a3:1903_0	Tattha sātaputtāti amaccaputtā. Tassa kammassāti deva, roruve mahāniraye paccanañca	1903	
PA_atk-s05_14a3:1903_1	chagalakakāle bījuppāṭanañca piṭṭhivāhanayānakayojanāni ca sabbopesa tassa nissando	1903	
PA_atk-s05_14a3:1903_2	paradāragamanassa meti.	1903	
PA_atk-s05_14a3:1904_0	Tato pana cavitvā araññe kapiyoniyaṃ paṭisandhiṃ gaṇhi. Atha naṃ jātadivase yūthapatino	1904	
PA_atk-s05_14a3:1904_1	dassesuṃ. So “ānetha me, putta”nti daḷhaṃ gahetvā tassa viravantassa dantehi phalāni	1904	
PA_atk-s05_14a3:1904_2	uppāṭesi. Tamatthaṃ pakāsentī āha –	1904	
PA_atk-s05_14a3:1906	“Tato cutāhaṃ vedeha, kapi āsiṃ brahāvane;	190	
PA_atk-s05_14a3:1907	Niluñcitaphaloyeva, yūthapena pagabbhinā;	190	
PA_atk-s05_14a3:1908	Tassa kammassa nissando, paradāragamanassa me”ti.	190	
PA_atk-s05_14a3:1909	Tattha niluñcitaphaloyevāti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho.	190	
PA_atk-s05_14a3:1910	Atha aparāpi jātiyo dassentī āha –	191	
PA_atk-s05_14a3:1912	“Tato cutāhaṃ vedeha, dassanesu pasū ahuṃ;	191	
PA_atk-s05_14a3:1913	Niluñcito javo bhadro, yoggaṃ vūḷhaṃ ciraṃ mayā;	191	
PA_atk-s05_14a3:1914	Tassa kammassa nissando, paradāragamanassa me.	191	
PA_atk-s05_14a3:1916	“Tato cutāhaṃ vedeha, vajjīsu kulamāgamā;	191	
PA_atk-s05_14a3:1917	Nevitthī na pumā āsiṃ, manussatte sudullabhe;	191	
PA_atk-s05_14a3:1918	Tassa kammassa nissando, paradāragamanassa me.	191	
PA_atk-s05_14a3:1920	“Tato cutāhaṃ vedeha, ajāyiṃ nandane vane;	192	
PA_atk-s05_14a3:1921	Bhavane tāvatiṃsāhaṃ, accharā kāmavaṇṇinī.	192	
PA_atk-s05_14a3:1923	“Vicitravatthābharaṇā, āmuttamaṇikuṇḍalā;	192	
PA_atk-s05_14a3:1924	Kusalā naccagītassa, sakkassa paricārikā.	192	
PA_atk-s05_14a3:1926	“Tattha ṭhitāhaṃ vedeha, sarāmi jātiyo imā;	192	
PA_atk-s05_14a3:1927	Anāgatāpi satteva, yā gamissaṃ ito cutā.	192	
PA_atk-s05_14a3:1929	“Pariyāgataṃ taṃ kusalaṃ, yaṃ me kosambiyaṃ kataṃ;	192	
PA_atk-s05_14a3:1930	Deve ceva manusse ca, sandhāvissaṃ ito cutā.	193	
PA_atk-s05_14a3:1932	“Satta jacco mahārāja, niccaṃ sakkatapūjitā;	193	
PA_atk-s05_14a3:1933	Thībhāvāpi na muccissaṃ, chaṭṭhā nigatiyo imā.	193	
PA_atk-s05_14a3:1935	“Sattamī ca gati deva, devaputto mahiddhiko;	193	
PA_atk-s05_14a3:1936	Pumā devo bhavissāmi, devakāyasmimuttamo.	193	
PA_atk-s05_14a3:1938	“Ajjāpi santānamayaṃ, mālaṃ ganthenti nandane;	193	
PA_atk-s05_14a3:1939	Devaputto javo nāma, yo me mālaṃ paṭicchati.	193	
PA_atk-s05_14a3:1941	“Muhutto viya so dibyo, idha vassāni soḷasa;	194	
PA_atk-s05_14a3:1942	Rattindivo ca so dibyo, mānusiṃ saradosataṃ.	194	
PA_atk-s05_14a3:1944	“Iti kammāni anventi, asaṅkheyyāpi jātiyo;	194	
PA_atk-s05_14a3:1945	Kalyāṇaṃ yadi vā pāpaṃ, na hi kammaṃ vinassatī”ti.	194	
PA_atk-s05_14a3:1946_0	Tattha dassanesūti dassanaraṭṭhesu. Pasūti goṇo ahosiṃ. Niluñcitoti vacchakāleyeva	1946	
PA_atk-s05_14a3:1946_1	maṃ evaṃ manāpo bhavissatīti nibbījakamakaṃsu. Sohaṃ niluñcito uddhatabījo javo bhadro	1946	
PA_atk-s05_14a3:1946_2	ahosiṃ. Vajjīsu kulamāgamāti goyonito cavitvā vajjiraṭṭhe ekasmiṃ mahābhogakule nibbattinti	1946	
PA_atk-s05_14a3:1946_3	dasseti. Nevitthī na pumāti napuṃsakattaṃ sandhāya āha. Bhavane tāvatiṃsāhanti tāvatiṃsabhavane ahaṃ.	1946	
PA_atk-s05_14a3:1947_0	Tattha ṭhitāhaṃ, vedeha, sarāmi jātiyo imāti sā kira tasmiṃ devaloke ṭhitā “ahaṃ	1947	
PA_atk-s05_14a3:1947_1	evarūpaṃ devalokaṃ āgacchantī kuto nu kho āgatā”ti olokentī vajjiraṭṭhe mahābhogakule	1947	
PA_atk-s05_14a3:1947_2	napuṃsakattabhāvato cavitvā tattha nibbattabhāvaṃ passi. Tato “kena nu kho kammena	1947	
PA_atk-s05_14a3:1947_3	evarūpe ramaṇīye ṭhāne nibbattāmhī”ti olokentī kosambiyaṃ seṭṭhikule nibbattitvā	1947	
PA_atk-s05_14a3:1947_4	kataṃ dānādikusalaṃ disvā “etassa phalena nibbattāmhī”ti ñatvā “anantarātīte napuṃsakattabhāve	1947	
PA_atk-s05_14a3:1947_5	nibbattamānā kuto āgatāmhī”ti olokentī dassanaraṭṭhesu goyoniyaṃ mahādukkhassa anubhūtabhāvaṃ	1947	
PA_atk-s05_14a3:1947_6	aññāsi. Tato anantaraṃ jātiṃ anussaramānā vānarayoniyaṃ uddhataphalabhāvaṃ addasa.	1947	
PA_atk-s05_14a3:1947_7	Tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari.	1947	
PA_atk-s05_14a3:1947_8	Tato paraṃ anussaramānā roruve nibbattabhāvaṃ anussari.	1947	
PA_atk-s05_14a3:1948_0	Athassā niraye tiracchānayoniyañca anubhūtaṃ dukkhaṃ anussarantiyā bhayaṃ uppajji.	1948	
PA_atk-s05_14a3:1948_1	Tato “kena nu kho kammena evarūpaṃ dukkhaṃ anubhūtaṃ mayā”ti chaṭṭhaṃ jātiṃ olokentī	1948	
PA_atk-s05_14a3:1948_2	tāya jātiyā kosambinagare kataṃ kalyāṇakammaṃ disvā sattamaṃ olokentī magadharaṭṭhe	1948	
PA_atk-s05_14a3:1948_3	pāpasahāyaṃ nissāya kataṃ paradārikakammaṃ disvā “etassa phalena me taṃ mahādukkhaṃ	1948	
PA_atk-s05_14a3:1948_4	anubhūta”nti aññāsi. Atha “ito cavitvā anāgate kuhiṃ nibbattissāmī”ti olokentī “yāvatāyukaṃ	1948	
PA_atk-s05_14a3:1948_5	ṭhatvā puna sakkasseva paricārikā hutvā nibbattissāmī”ti aññāsi. Evaṃ punappunaṃ	1948	
PA_atk-s05_14a3:1948_6	olokayamānā “tatiyepi attabhāve sakkasseva paricārikā hutvā nibbattissāmi, tathā	1948	
PA_atk-s05_14a3:1948_7	catutthe, pañcame pana tasmiṃyeva devaloke javanadevaputtassa aggamahesī hutvā nibbattissāmī”ti	1948	
PA_atk-s05_14a3:1948_8	ñatvā tato anantaraṃ olokentī “chaṭṭhe attabhāve ito tāvatiṃsabhavanato cavitvā aṅgatirañño	1948	
PA_atk-s05_14a3:1948_9	aggamahesiyā kucchimhi nibbattissāmi, ‘rucā’ti me nāmaṃ bhavissatī”ti ñatvā “tato	1948	
PA_atk-s05_14a3:1948_10	anantarā kuhiṃ nibbattissāmī”ti olokentī “sattamāya jātiyā tato cavitvā tāvatiṃsabhavane	19481	
PA_atk-s05_14a3:1948_11	mahiddhiko devaputto hutvā nibbattissāmi, itthibhāvato muccissāmī”ti aññāsi. Tasmā –	19481	
PA_atk-s05_14a3:1949	“Tattha ṭhitāhaṃ vedeha, sarāmi satta jātiyo;	194	
PA_atk-s05_14a3:1950	Anāgatāpi satteva, yā gamissaṃ ito cutā”ti. – ādimāha;	195	
PA_atk-s05_14a3:1951_0	Tattha pariyāgatanti pariyāyena attano vārena āgataṃ. Satta jaccoti vajjiraṭṭhe napuṃsakajātiyā	1951	
PA_atk-s05_14a3:1951_1	saddhiṃ devaloke pañca, ayañca chaṭṭhāti satta jātiyoti vuccanti. Etā satta jātiyo	1951	
PA_atk-s05_14a3:1951_2	niccaṃ sakkatapūjitā ahosinti dasseti. Chaṭṭhā nigatiyoti devaloke pana pañca, ayañca	1951	
PA_atk-s05_14a3:1951_3	ekāti imā cha gatiyo itthibhāvāna muccissanti vadati. Sattamī cāti ito cavitvā anantaraṃ.	1951	
PA_atk-s05_14a3:1951_4	Santānamayanti ekatovaṇṭakādivasena katasantānaṃ. Ganthentīti yathā santānamayā honti,	1951	
PA_atk-s05_14a3:1951_5	evaṃ ajjapi mama paricārikā nandanavane mālaṃ ganthentiyeva. Yo me mālaṃ paṭicchatīti	1951	
PA_atk-s05_14a3:1951_6	mahārāja, anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati.	1951	
PA_atk-s05_14a3:1952_0	Soḷasāti mahārāja, mama jātiyā imāni soḷasa vassāni, ettako pana kālo devānaṃ eko	1952	
PA_atk-s05_14a3:1952_1	muhutto, tena tā mama cutabhāvampi ajānantā mamatthāya mālaṃ ganthentiyeva. Mānusinti	1952	
PA_atk-s05_14a3:1952_2	manussānaṃ vassagaṇanaṃ āgamma esa saradosataṃ vassasataṃ hoti, evaṃ dīghāyukā devā.	1952	
PA_atk-s05_14a3:1952_3	Iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi, devāti.	1952	
PA_atk-s05_14a3:1953_0	Anventīti yathā maṃ anubandhiṃsu, evaṃ anubandhanti. Na hi kammaṃ vinassatīti diṭṭhadhammavedanīyaṃ	1953	
PA_atk-s05_14a3:1953_1	tasmiṃyeva attabhāve, upapajjavedanīyaṃ anantarabhave vipākaṃ deti, aparāpariyavedanīyaṃ	1953	
PA_atk-s05_14a3:1953_2	pana vipākaṃ adatvā na nassati. Taṃ sandhāya “na hi kammaṃ vinassatī”ti vatvā “deva,	1953	
PA_atk-s05_14a3:1953_3	ahaṃ paradārikakammassa nissandena niraye ca tiracchānayoniyañca mahantaṃ dukkhaṃ	1953	
PA_atk-s05_14a3:1953_4	anubhaviṃ. Sace pana tumhepi idāni guṇassa kathaṃ gahetvā evaṃ karissatha, mayā anubhūtasadisameva	1953	
PA_atk-s05_14a3:1953_5	dukkhaṃ anubhavissatha, tasmā evaṃ mā karitthā”ti āha.	1953	
PA_atk-s05_14a3:1954	Athassa uttari dhammaṃ desentī āha –	195	
PA_atk-s05_14a3:1956	“Yo icche puriso hotuṃ, jātiṃ jātiṃ punappunaṃ;	195	
PA_atk-s05_14a3:1957	Paradāraṃ vivajjeyya, dhotapādova kaddamaṃ.	195	
PA_atk-s05_14a3:1959	“Yā icche puriso hotuṃ, jātiṃ jātiṃ punappunaṃ;	195	
PA_atk-s05_14a3:1960	Sāmikaṃ apacāyeyya, indaṃva paricārikā.	196	
PA_atk-s05_14a3:1962	“Yo icche dibyabhogañca, dibbamāyuṃ yasaṃ sukhaṃ;	196	
PA_atk-s05_14a3:1963	Pāpāni parivajjetvā, tividhaṃ dhammamācare.	196	
PA_atk-s05_14a3:1965	“Kāyena vācā manasā, appamatto vicakkhaṇo;	196	
PA_atk-s05_14a3:1966	Attano hoti atthāya, itthī vā yadi vā pumā.	196	
PA_atk-s05_14a3:1968	“Ye kecime mānujā jīvaloke, yasassino sabbasamantabhogā;	196	
PA_atk-s05_14a3:1969	Asaṃsayaṃ tehi pure suciṇṇaṃ, kammassakāse puthu sabbasattā.	196	
PA_atk-s05_14a3:1971	“Iṅghānucintesi sayampi deva, kutonidānā te imā janinda;	197	
PA_atk-s05_14a3:1972	Yā te imā accharāsannikāsā, alaṅkatā kañcanajālachannā”ti.	197	
PA_atk-s05_14a3:1973_0	Tattha hotunti bhavituṃ. Sabbasamantabhogāti paripuṇṇasabbabhogā. Suciṇṇanti suṭṭhu	1973	
PA_atk-s05_14a3:1973_1	ciṇṇaṃ kalyāṇakammaṃ kataṃ. Kammassakāseti kammassakā attanā katakammasseva vipākapaṭisaṃvedino.	1973	
PA_atk-s05_14a3:1973_2	Na hi mātāpitūhi kataṃ kammaṃ puttadhītānaṃ vipākaṃ deti, na tāhi puttadhītāhi kataṃ	1973	
PA_atk-s05_14a3:1973_3	kammaṃ mātāpitūnaṃ vipākaṃ deti. Sesehi kataṃ sesānaṃ kimeva dassati? Iṅghāti codanatthe	1973	
PA_atk-s05_14a3:1973_4	nipāto. Anucintesīti punappunaṃ cinteyyāsi. Yā te imāti yā imā soḷasasahassā itthiyo	1973	
PA_atk-s05_14a3:1973_5	taṃ upaṭṭhahanti, imā te kutonidānā, kiṃ nipajjitvā niddāyantena laddhā, udāhu panthadūsanasandhicchedādīni	1973	
PA_atk-s05_14a3:1973_6	pāpāni katvā, adu kalyāṇakammaṃ nissāya laddhāti idaṃ tāva attanāpi cinteyyāsi, devāti.	1973	
PA_atk-s05_14a3:1974	Evaṃ sā pitaraṃ anusāsi. Tamatthaṃ pakāsento satthā āha –	197	
PA_atk-s05_14a3:1976	“Iccevaṃ pitaraṃ kaññā, rucā tosesi aṅgatiṃ;	197	
PA_atk-s05_14a3:1977	Mūḷhassa maggamācikkhi, dhammamakkhāsi subbatā”ti.	197	
PA_atk-s05_14a3:1978_0	Tattha iccevanti bhikkhave, iti imehi evarūpehi madhurehi vacanehi rucākaññā pitaraṃ	1978	
PA_atk-s05_14a3:1978_1	tosesi, mūḷhassa maggaṃ viya tassa sugatimaggaṃ ācikkhi, nānānayehi sucaritadhammaṃ	1978	
PA_atk-s05_14a3:1978_2	akkhāsi. Dhammaṃ kathentīyeva sā subbatā sundaravatā attano atītajātiyopi kathesi.	1978	
PA_atk-s05_14a3:1979_0	Evaṃ pubbaṇhato paṭṭhāya sabbarattiṃ pitu dhammaṃ desetvā “mā, deva, naggassa micchādiṭṭhikassa	1979	
PA_atk-s05_14a3:1979_1	vacanaṃ gaṇhi, ‘atthi ayaṃ loko, atthi paraloko, atthi sukaṭadukkaṭakammānaṃ phala’nti	1979	
PA_atk-s05_14a3:1979_2	vadantassa mādisassa kalyāṇamittassa vacanaṃ gaṇha, mā atitthena pakkhandī”ti āha.	1979	
PA_atk-s05_14a3:1979_3	Evaṃ santepi pitaraṃ micchādassanā mocetuṃ nāsakkhi. So hi kevalaṃ tassā madhuravacanaṃ	1979	
PA_atk-s05_14a3:1979_4	sutvā tussi. Mātāpitaro hi piyaputtānaṃ vacanaṃ piyāyanti, na pana taṃ micchādassanaṃ	1979	
PA_atk-s05_14a3:1979_5	vissajjesi. Nagarepi “rucā kira rājadhītā pitu dhammaṃ desetvā micchādassanaṃ vissajjāpesī”ti	1979	
PA_atk-s05_14a3:1979_6	ekakolāhalaṃ ahosi. “Paṇḍitā rājadhītā ajja pitaraṃ micchādassanā mocetvā nagaravāsīnaṃ	1979	
PA_atk-s05_14a3:1979_7	sotthibhāvaṃ karissatī”ti mahājano tussi. Sā pitaraṃ bodhetuṃ asakkontī vīriyaṃ avissajjetvāva	1979	
PA_atk-s05_14a3:1979_8	“yena kenaci upāyena pitu sotthibhāvaṃ karissāmī”ti sirasmiṃ añjaliṃ patiṭṭhapetvā	1979	
PA_atk-s05_14a3:1979_9	dasadisā namassitvā “imasmiṃ loke lokasandhārakā dhammikasamaṇabrāhmaṇā nāma lokapāladevatā	1979	
PA_atk-s05_14a3:1979_10	nāma mahābrahmāno nāma atthi, te idhāgantvā attano balena mama pitaraṃ micchādassanaṃ	19791	
PA_atk-s05_14a3:1979_11	vissajjāpentu, etassa guṇe asatipi mama guṇena mama sīlena mama saccena idhāgantvā	19791	
PA_atk-s05_14a3:1979_12	imaṃ micchādassanaṃ vissajjāpetvā sakalalokassa sotthiṃ karontū”ti adhiṭṭhahitvā namassi.	19791	
PA_atk-s05_14a3:1980_0	Tadā bodhisatto nārado nāma mahābrahmā ahosi. Bodhisattā ca nāma attano mettābhāvanāya	1980	
PA_atk-s05_14a3:1980_1	anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ	1980	
PA_atk-s05_14a3:1980_2	lokaṃ olokenti. So taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ	1980	
PA_atk-s05_14a3:1980_3	lokasandhārakadevatāyo namassamānaṃ disvā, “ṭhapetvā maṃ añño etaṃ rājānaṃ micchādassanaṃ	1980	
PA_atk-s05_14a3:1980_4	vissajjāpetuṃ samattho nāma natthi, ajja mayā rājadhītu saṅgahaṃ, rañño ca saparijanassa	1980	
PA_atk-s05_14a3:1980_5	sotthibhāvaṃ katvā āgantuṃ vaṭṭati, kena nu kho vesena gamissāmī”ti cintetvā “manussānaṃ	1980	
PA_atk-s05_14a3:1980_6	pabbajitā piyā ceva garuno ca ādeyyavacanā ca, tasmā pabbajitavesena gamissāmī”ti	1980	
PA_atk-s05_14a3:1980_7	sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā manuññaṃ jaṭāmaṇḍalaṃ	1980	
PA_atk-s05_14a3:1980_8	bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ nivāsetvā	1980	
PA_atk-s05_14a3:1980_9	pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ	1980	
PA_atk-s05_14a3:1980_10	suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā	19801	
PA_atk-s05_14a3:1980_11	muttāsikkāya eva pavāḷakamaṇḍaluṃ ādāya iminā isivesena gaganatale cando viya virocamāno	19801	
PA_atk-s05_14a3:1980_12	ākāsena āgantvā alaṅkatacandakapāsādamahātalaṃ pavisitvā rañño purato ākāse aṭṭhāsi.	19801	
PA_atk-s05_14a3:1980_13	Tamatthaṃ pakāsento satthā āha –	19801	
PA_atk-s05_14a3:1982	“Athāgamā brahmalokā, nārado mānusiṃ pajaṃ;	198	
PA_atk-s05_14a3:1983	Jambudīpaṃ avekkhanto, addā rājānamaṅgatiṃ.	198	
PA_atk-s05_14a3:1985	“Tato patiṭṭhā pāsāde, vedehassa puratthato;	198	
PA_atk-s05_14a3:1986	Tañca disvānānuppattaṃ, rucā isimavandathā”ti.	198	
PA_atk-s05_14a3:1987_0	Tattha addāti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ	1987	
PA_atk-s05_14a3:1987_1	rājānaṃ aṅgatiṃ addasa, tasmā āgatoti attho. Tato patiṭṭhāti tato so brahmā tassa	1987	
PA_atk-s05_14a3:1987_2	rañño amaccagaṇaparivutassa nisinnassa purato tasmiṃ pāsāde apade padaṃ dassento	1987	
PA_atk-s05_14a3:1987_3	ākāse patiṭṭhahi. Anuppattanti āgataṃ. Isinti isivesena āgatattā satthā “isi”nti	1987	
PA_atk-s05_14a3:1987_4	āha. Avandathāti “mamānuggahena mama pitari kāruññaṃ katvā eko devarājā āgato bhavissatī”ti	1987	
PA_atk-s05_14a3:1987_5	haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṃ avandi.	1987	
PA_atk-s05_14a3:1988	Rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi. Tamatthaṃ pakāsento satthā āha –	198	
PA_atk-s05_14a3:1990	“Athāsanamhā oruyha, rājā byathitamānaso;	199	
PA_atk-s05_14a3:1991	Nāradaṃ paripucchanto, idaṃ vacanamabravi.	199	
PA_atk-s05_14a3:1993	‘Kuto nu āgacchasi devavaṇṇi, obhāsayaṃ sabbadisā candimāva;	199	
PA_atk-s05_14a3:1994	Akkhāhi me pucchito nāmagottaṃ, kathaṃ taṃ jānanti manussaloke”’ti.	199	
PA_atk-s05_14a3:1995	Tattha byathitamānasoti bhītacitto. Kuto nūti kacci nu kho vijjādharo bhaveyyāti maññamāno avanditvāva evaṃ pucchi.	199	
PA_atk-s05_14a3:1996	Atha so “ayaṃ rājā ‘paraloko natthī’ti maññati, paralokamevassa tāva ācikkhissāmī”ti cintetvā gāthamāha –	199	
PA_atk-s05_14a3:1998	“Ahañhi devato idāni emi, obhāsayaṃ sabbadisā candimāva;	199	
PA_atk-s05_14a3:1999	Akkhāmi te pucchito nāmagottaṃ, jānanti maṃ nārado kassapo cā”ti.	199	
PA_atk-s05_14a3:2000	Tattha devatoti devalokato. Nārado kassapo cāti maṃ nāmena nārado, gottena kassapoti jānanti.	200	
PA_atk-s05_14a3:2001	Atha rājā “imaṃ pacchāpi paralokaṃ pucchissāmi, iddhiyā laddhakāraṇaṃ tāva pucchissāmī”ti cintetvā gāthamāha –	200	
PA_atk-s05_14a3:2003	“Accherarūpaṃ tava yādisañca, vehāyasaṃ gacchasi tiṭṭhasī ca;	200	
PA_atk-s05_14a3:2004	Pucchāmi taṃ nārada etamatthaṃ, atha kena vaṇṇena tavāyamiddhī”ti.	200	
PA_atk-s05_14a3:2005	Tattha yādisañcāti yādisañca tava saṇṭhānaṃ, yañca tvaṃ ākāse gacchasi tiṭṭhasi ca, idaṃ acchariyajātaṃ.	200	
PA_atk-s05_14a3:2006	Nārado āha –	200	
PA_atk-s05_14a3:2008	“Saccañca dhammo ca damo ca cāgo, guṇā mamete pakatā purāṇā;	200	
PA_atk-s05_14a3:2009	Teheva dhammehi susevitehi, manojalo yena kāmaṃ gatosmī”ti.	200	
PA_atk-s05_14a3:2010_0	Tattha saccanti musāvādavirahitaṃ vacīsaccaṃ. Dhammoti tividhasucaritadhammo ceva	2010	
PA_atk-s05_14a3:2010_1	kasiṇaparikammajhānadhammo ca. Damoti indriyadamanaṃ. Cāgoti kilesapariccāgo ca deyyadhammapariccāgo	2010	
PA_atk-s05_14a3:2010_2	ca. Mamete guṇāti mama ete guṇasampayuttā guṇasahagatā. Pakatā purāṇāti mayā purimabhave	2010	
PA_atk-s05_14a3:2010_3	katāti dasseti. “Teheva dhammehi susevitehī”ti te sabbe guṇe susevite paricārite	2010	
PA_atk-s05_14a3:2010_4	dasseti. Manojavoti iddhiyā kāraṇena paṭiladdho. Yena kāmaṃ gatosmīti yena devaṭṭhāne	2010	
PA_atk-s05_14a3:2010_5	ca manussaṭṭhāne ca gantuṃ icchanaṃ, tena gatosmīti attho.	2010	
PA_atk-s05_14a3:2011	Rājā evaṃ tasmiṃ kathentepi micchādassanassa gahitattā paralokaṃ asaddahanto “atthi nu kho puññavipāko”ti vatvā gāthamāha –	201	
PA_atk-s05_14a3:2013	“Accheramācikkhasi puññasiddhiṃ, sace hi etehi yathā vadesi;	201	
PA_atk-s05_14a3:2014	Pucchāmi taṃ nārada etamatthaṃ, puṭṭho ca me sādhu viyākarohī”ti.	201	
PA_atk-s05_14a3:2015	Tattha puññasiddhinti puññānaṃ siddhiṃ phaladāyakattaṃ ācikkhanto acchariyaṃ ācikkhasi.	201	
PA_atk-s05_14a3:2016	Nārado āha –	201	
PA_atk-s05_14a3:2018	“Pucchassu maṃ rāja tavesa attho, yaṃ saṃsayaṃ kuruse bhūmipāla;	201	
PA_atk-s05_14a3:2019	Ahaṃ taṃ nissaṃsayataṃ gamemi, nayehi ñāyehi ca hetubhī cā”ti.	201	
PA_atk-s05_14a3:2020_0	Tattha tavesa atthoti pucchitabbako nāma tava esa attho. Yaṃ saṃsayanti yaṃ kismiñcideva	2020	
PA_atk-s05_14a3:2020_1	atthe saṃsayaṃ karosi, taṃ maṃ puccha. Nissaṃsayatanti ahaṃ taṃ nissaṃsayabhāvaṃ	2020	
PA_atk-s05_14a3:2020_2	gamemi. Nayehīti kāraṇavacanehi. Ñāyehīti ñāṇehi. Hetubhīti paccayehi, paṭiññāmatteneva	2020	
PA_atk-s05_14a3:2020_3	avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi	2020	
PA_atk-s05_14a3:2020_4	ca taṃ nissaṃsayaṃ karissāmīti attho.	2020	
PA_atk-s05_14a3:2021	Rājā āha –	202	
PA_atk-s05_14a3:2023	“Pucchāmi taṃ nārada etamatthaṃ, puṭṭho ca me nārada mā musā bhaṇi;	202	
PA_atk-s05_14a3:2024	Atthi nu devā pitaro nu atthi, loko paro atthi jano yamāhū”ti.	202	
PA_atk-s05_14a3:2025	Tattha jano yamāhūti yaṃ jano evamāha – “atthi devā, atthi pitaro, atthi paro loko”ti, taṃ sabbaṃ atthi nu khoti pucchati.	202	
PA_atk-s05_14a3:2026	Nārado āha –	202	
PA_atk-s05_14a3:2028	“Attheva devā pitaro ca atthi, loko paro atthi jano yamāhu;	202	
PA_atk-s05_14a3:2029	Kāmesu giddhā ca narā pamūḷhā, lokaṃ paraṃ na vidū mohayuttā”ti.	202	
PA_atk-s05_14a3:2030	Tattha attheva devāti mahārāja, devā ca pitaro ca atthi, yampi jano paralokamāha, sopi attheva. Na vidūti kāmagiddhā pana mohamūḷhā janā paralokaṃ na vidanti na jānantīti.	203	
PA_atk-s05_14a3:2031	Taṃ sutvā rājā parihāsaṃ karonto evamāha –	203	
PA_atk-s05_14a3:2033	“Atthīti ce nārada saddahāsi, nivesanaṃ paraloke matānaṃ;	203	
PA_atk-s05_14a3:2034	Idheva me pañca satāni dehi, dassāmi te paraloke sahassa”nti.	203	
PA_atk-s05_14a3:2035	Tattha nivesananti nivāsaṭṭhānaṃ. Pañca satānīti pañca kahāpaṇasatāni.	203	
PA_atk-s05_14a3:2036	Atha naṃ mahāsatto parisamajjheyeva garahanto āha –	203	
PA_atk-s05_14a3:2038	“Dajjemu kho pañca satāni bhoto, jaññāmu ce sīlavantaṃ vadaññuṃ;	203	
PA_atk-s05_14a3:2039	Luddaṃ taṃ bhontaṃ niraye vasantaṃ, ko codaye paraloke sahassaṃ.	203	
PA_atk-s05_14a3:2041	“Idheva yo hoti adhammasīlo, pāpācāro alaso luddakammo;	204	
PA_atk-s05_14a3:2042	Na paṇḍitā tasmiṃ iṇaṃ dadanti, na hi āgamo hoti tathāvidhamhā.	204	
PA_atk-s05_14a3:2044	“Dakkhañca posaṃ manujā viditvā, uṭṭhānakaṃ sīlavantaṃ vadaññuṃ;	204	
PA_atk-s05_14a3:2045	Sayameva bhogehi nimantayanti, kammaṃ karitvā puna māharesī”ti.	204	
PA_atk-s05_14a3:2046_0	Tattha jaññāmu ceti yadi mayaṃ bhavantaṃ “sīlavā esa vadaññū, dhammikasamaṇabrāhmaṇānaṃ	2046	
PA_atk-s05_14a3:2046_1	imasmiṃ kāle iminā nāmatthoti jānitvā tassa tassa kiccassa kārako vadaññū”ti jāneyyāma.	2046	
PA_atk-s05_14a3:2046_2	Atha te vaḍḍhiyā pañca satāni dadeyyāma, tvaṃ pana luddo sāhasiko micchādassanaṃ	2046	
PA_atk-s05_14a3:2046_3	gahetvā dānasālaṃ viddhaṃsetvā paradāresu aparajjhasi, ito cuto niraye uppajjissasi,	2046	
PA_atk-s05_14a3:2046_4	evaṃ luddaṃ taṃ niraye vasantaṃ bhontaṃ tattha gantvā ko “sahassaṃ me dehī”ti codessati.	2046	
PA_atk-s05_14a3:2046_5	Tathāvidhamhāti tādisā purisā dinnassa iṇassa puna āgamo nāma na hoti. Dakkhanti	2046	
PA_atk-s05_14a3:2046_6	dhanuppādanakusalaṃ. Puna māharesīti attano kammaṃ karitvā dhanaṃ uppādetvā puna	2046	
PA_atk-s05_14a3:2046_7	amhākaṃ santakaṃ āhareyyāsi, mā nikkammo vasīti sayameva bhogehi nimantayantīti.	2046	
PA_atk-s05_14a3:2047_0	Iti rājā tena niggayhamāno appaṭibhāno ahosi. Mahājano haṭṭhatuṭṭho hutvā “mahiddhiko	2047	
PA_atk-s05_14a3:2047_1	devopi ajja rājānaṃ micchādassanaṃ vissajjāpessatī”ti sakalanagaraṃ ekakolāhalaṃ	2047	
PA_atk-s05_14a3:2047_2	ahosi. Mahāsattassānubhāvena tadā sattayojanikāya mithilāya tassa dhammadesanaṃ assuṇanto	2047	
PA_atk-s05_14a3:2047_3	nāma nāhosi. Atha mahāsatto “ayaṃ rājā ativiya daḷhaṃ micchādassanaṃ gaṇhi, nirayabhayena	2047	
PA_atk-s05_14a3:2047_4	naṃ santajjetvā micchādiṭṭhiṃ vissajjāpetvā puna devalokena assāsessāmī”ti cintetvā	2047	
PA_atk-s05_14a3:2047_5	“mahārāja, sace diṭṭhiṃ na vissajjessasi, evaṃ anantadukkhaṃ nirayaṃ gamissasī”ti	2047	
PA_atk-s05_14a3:2047_6	vatvā nirayakathaṃ paṭṭhapesi –	2047	
PA_atk-s05_14a3:2049	“Ito cuto dakkhasi tattha rāja, kākolasaṅghehi vikassamānaṃ;	204	
PA_atk-s05_14a3:2050	Taṃ khajjamānaṃ niraye vasantaṃ, kākehi gijjhehi ca senakehi;	205	
PA_atk-s05_14a3:2051	Sañchinnagattaṃ ruhiraṃ savantaṃ, ko codaye paraloke sahassa”nti.	205	
PA_atk-s05_14a3:2052	Tattha kākolasaṅghehīti lohatuṇḍehi kākasaṅghehi. Vikassamānanti attānaṃ ākaḍḍhiyamānaṃ tattha niraye passissasi. Tanti taṃ bhavantaṃ.	205	
PA_atk-s05_14a3:2053	Taṃ pana kākolanirayaṃ vaṇṇetvā “sacepi ettha na nibbattissasi, lokantaraniraye nibbattissasī”ti vatvā taṃ nirayaṃ dassetuṃ gāthamāha –	205	
PA_atk-s05_14a3:2055	“Andhaṃtamaṃ tattha na candasūriyā, nirayo sadā tumulo ghorarūpo;	205	
PA_atk-s05_14a3:2056	Sā neva rattī na divā paññāyati, tathāvidhe ko vicare dhanatthiko”ti.	205	
PA_atk-s05_14a3:2057_0	Tattha andhaṃ tamanti mahārāja, yamhi lokantaraniraye micchādiṭṭhikā nibbattanti,	2057	
PA_atk-s05_14a3:2057_1	tattha cakkhuviññāṇassa uppattinivāraṇaṃ andhatamaṃ. Sadā tumuloti so nirayo niccaṃ	2057	
PA_atk-s05_14a3:2057_2	bahalandhakāro. Ghorarūpoti bhīsanakajātiko. Sā neva rattīti yā idha ratti divā ca,	2057	
PA_atk-s05_14a3:2057_3	sā neva tattha paññāyati. Ko vicareti ko uddhāraṃ sodhento vicarissati.	2057	
PA_atk-s05_14a3:2058	Tampissa lokantaranirayaṃ vitthārena vaṇṇetvā “mahārāja, micchādiṭṭhiṃ avissajjento na kevalaṃ etadeva, aññampi dukkhaṃ anubhavissasī”ti dassento gāthamāha –	205	
PA_atk-s05_14a3:2060	“Sabalo ca sāmo ca duve suvānā, pavaddhakāyā balino mahantā;	206	
PA_atk-s05_14a3:2061	Khādanti dantehi ayomayehi, ito paṇunnaṃ paralokapatta”nti.	206	
PA_atk-s05_14a3:2062_0	Tattha ito paṇunnanti imamhā manussalokā cutaṃ. Parato nirayesupi eseva nayo. Tasmā	2062	
PA_atk-s05_14a3:2062_1	sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva	2062	
PA_atk-s05_14a3:2062_2	vitthāretvā tāsaṃ tāsaṃ gāthānaṃ anuttānāni padāni vaṇṇetabbāni.	2062	
PA_atk-s05_14a3:2064	“Taṃ khajjamānaṃ niraye vasantaṃ, luddehi vāḷehi aghammigehi ca;	206	
PA_atk-s05_14a3:2065	Sañchinnagattaṃ ruhiraṃ savantaṃ, ko codaye paraloke sahassa”nti.	206	
PA_atk-s05_14a3:2066	Tattha luddehīti dāruṇehi. Vāḷehīti duṭṭhehi. Aghammigehīti aghāvahehi migehi, dukkhāvahehi sunakhehīti attho.	206	
PA_atk-s05_14a3:2068	“Usūhi sattīhi ca sunisitāhi, hananti vijjhanti ca paccamittā;	206	
PA_atk-s05_14a3:2069	Kāḷūpakāḷā nirayamhi ghore, pubbe naraṃ dukkaṭakammakāri”nti.	206	
PA_atk-s05_14a3:2070_0	Tattha hananti vijjhanti cāti jalitāya ayapathaviyaṃ pātetvā sakalasarīraṃ chiddāvachiddaṃ	2070	
PA_atk-s05_14a3:2070_1	karontā paharanti ceva vijjhanti ca. Kāḷūpakāḷāti evaṃnāmakā nirayapālā. Nirayamhīti	2070	
PA_atk-s05_14a3:2070_2	tasmiṃ tesaññeva vasena kāḷūpakāḷasaṅkhāte niraye. Dukkaṭakammakārinti micchādiṭṭhivasena	2070	
PA_atk-s05_14a3:2070_3	dukkaṭānaṃ kammānaṃ kārakaṃ.	2070	
PA_atk-s05_14a3:2072	“Taṃ haññamānaṃ niraye vajantaṃ, kucchismiṃ passasmiṃ vipphālitūdaraṃ;	207	
PA_atk-s05_14a3:2073	Sañchinnagattaṃ ruhiraṃ savantaṃ, ko codaye paraloke sahassa”nti.	207	
PA_atk-s05_14a3:2074	Tattha tanti taṃ bhavantaṃ tattha niraye tathā haññamānaṃ. Vajantanti ito cito ca dhāvantaṃ. Kucchisminti kucchiyañca passe ca haññamānaṃ vijjhiyamānanti attho.	207	
PA_atk-s05_14a3:2076	“Sattī usū tomarabhiṇḍivālā, vividhāvudhā vassanti tattha devā;	207	
PA_atk-s05_14a3:2077	Patanti aṅgāramivaccimanto, silāsanī vassati luddakammeti.	207	
PA_atk-s05_14a3:2078_0	Tattha aṅgāramivaccimantoti jalitaaṅgārā viya accimantā āvudhavisesā patanti. Silāsanīti	2078	
PA_atk-s05_14a3:2078_1	jalitasilāsani. Vassati luddakammeti yathā nāma deve vassante asani patati, evameva	2078	
PA_atk-s05_14a3:2078_2	ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati.	2078	
PA_atk-s05_14a3:2080	“Uṇho ca vāto nirayamhi dussaho, na tamhi sukhaṃ labbhati ittarampi;	208	
PA_atk-s05_14a3:2081	Taṃ taṃ vidhāvantamalenamāturaṃ, ko codaye paraloke sahassa”nti.	208	
PA_atk-s05_14a3:2082	Tattha ittarampīti parittakampi. Vidhāvantanti vividhā dhāvantaṃ.	208	
PA_atk-s05_14a3:2084	“Sandhāvamānampi rathesu yuttaṃ, sajotibhūtaṃ pathaviṃ kamantaṃ;	208	
PA_atk-s05_14a3:2085	Patodalaṭṭhīhi sucodayantaṃ, ko codaye paraloke sahassa”nti.	208	
PA_atk-s05_14a3:2086	Tattha rathesu yuttanti vārena vāraṃ tesu jalitaloharathesu yuttaṃ. Kamantanti akkamamānaṃ. Sucodayantanti suṭṭhu codayantaṃ.	208	
PA_atk-s05_14a3:2088	“Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;	208	
PA_atk-s05_14a3:2089	Sañchinnagattaṃ ruhiraṃ savantaṃ, ko codaye paraloke sahassa”nti.	208	
PA_atk-s05_14a3:2090	Tattha tamāruhantanti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ.	209	
PA_atk-s05_14a3:2092	“Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;	209	
PA_atk-s05_14a3:2093	Sudaḍḍhagattaṃ kapaṇaṃ rudantaṃ, ko codaye paraloke sahassa”nti.	209	
PA_atk-s05_14a3:2094	Tattha sudaḍḍhagattanti suṭṭhu daḍḍhasarīraṃ.	209	
PA_atk-s05_14a3:2096	“Abbhakūṭasamā uccā, kaṇṭakanicitā dumā;	209	
PA_atk-s05_14a3:2097	Ayomayehi tikkhehi, naralohitapāyibhī”ti.	209	
PA_atk-s05_14a3:2098	Tattha kaṇṭakanicitāti jalitakaṇṭakehi citā. “Ayomayehī”ti idaṃ yehi kaṇṭakehi ācitā, te dassetuṃ vuttaṃ.	209	
PA_atk-s05_14a3:2100	“Tamāruhanti nāriyo, narā ca paradāragū;	210	
PA_atk-s05_14a3:2101	Coditā sattihatthehi, yamaniddesakāribhī”ti.	210	
PA_atk-s05_14a3:2102	Tattha tamāruhantīti taṃ evarūpaṃ simbalirukkhaṃ āruhanti. Yamaniddesakāribhīti yamassa vacanakarehi, nirayapālehīti attho.	210	
PA_atk-s05_14a3:2104	“Tamāruhantaṃ nirayaṃ, simbaliṃ ruhiramakkhitaṃ;	210	
PA_atk-s05_14a3:2105	Vidaḍḍhakāyaṃ vitacaṃ, āturaṃ gāḷhavedanaṃ.	210	
PA_atk-s05_14a3:2107	“Passasantaṃ muhuṃ uṇhaṃ, pubbakammāparādhikaṃ;	210	
PA_atk-s05_14a3:2108	Dumagge vitacaṃ gattaṃ, ko taṃ yāceyya taṃ dhana”nti.	210	
PA_atk-s05_14a3:2109	Tattha vidaḍḍhakāyanti vihiṃsitakāyaṃ. Vitacanti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca.	210	
PA_atk-s05_14a3:2111	“Abbhakūṭasamā uccā, asipattācitā dumā;	211	
PA_atk-s05_14a3:2112	Ayomayehi tikkhehi, naralohitapāyibhī”ti.	211	
PA_atk-s05_14a3:2113	Tattha asipattācitāti asimayehi pattehi citā.	211	
PA_atk-s05_14a3:2115	“Tamāruhantaṃ asipattapādapaṃ, asīhi tikkhehi ca chijjamānaṃ;	211	
PA_atk-s05_14a3:2116	Sañchinnagattaṃ ruhiraṃ savantaṃ, ko codaye paraloke sahassa”nti.	211	
PA_atk-s05_14a3:2117	Tattha tamāruhantanti taṃ bhavantaṃ nirayapālānaṃ āvudhapahāre asahitvā āruhantaṃ.	211	
PA_atk-s05_14a3:2119	“Tato nikkhantamattaṃ taṃ, asipattācitā dumā;	211	
PA_atk-s05_14a3:2120	Sampatitaṃ vetaraṇiṃ, ko taṃ yāceyya taṃ dhana”nti.	212	
PA_atk-s05_14a3:2121	Tattha sampatitanti patitaṃ.	212	
PA_atk-s05_14a3:2123	“Kharā khārodikā tattā, duggā vetaraṇī nadī;	212	
PA_atk-s05_14a3:2124	Ayopokkharasañchannā, tikkhā pattehi sandati”.	212	
PA_atk-s05_14a3:2125	Tattha kharāti pharusā. Ayopokkharasañchannāti ayomayehi tikhiṇapariyantehi pokkharapattehi sañchannā. Pattehīti tehi pattehi sā nadī tikkhā hutvā sandati.	212	
PA_atk-s05_14a3:2127	“Tattha sañchinnagattaṃ taṃ, vuyhantaṃ ruhiramakkhitaṃ;	212	
PA_atk-s05_14a3:2128	Vetaraññe anālambe, ko taṃ yāceyya taṃ dhana”nti.	212	
PA_atk-s05_14a3:2129	Tattha vetaraññeti vetaraṇīudake.	212	
PA_atk-s05_14a3:2130	Imaṃ pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha –	213	
PA_atk-s05_14a3:2132	“Vedhāmi rukkho viya chijjamāno, disaṃ na jānāmi pamūḷhasañño;	213	
PA_atk-s05_14a3:2133	Bhayānutappāmi mahā ca me bhayā, sutvāna kathā tava bhāsitā ise.	213	
PA_atk-s05_14a3:2135	“Āditte vārimajjhaṃva, dīpaṃvoghe mahaṇṇave;	213	
PA_atk-s05_14a3:2136	Andhakāreva pajjoto, tvaṃ nosi saraṇaṃ ise.	213	
PA_atk-s05_14a3:2138	“Atthañca dhammaṃ anusāsa maṃ ise, atītamaddhā aparādhitaṃ mayā;	213	
PA_atk-s05_14a3:2139	Ācikkha me nārada suddhimaggaṃ, yathā ahaṃ no nirayaṃ pateyya”nti.	213	
PA_atk-s05_14a3:2140_0	Tattha bhayānutappāmīti attanā katassa pāpassa bhayena anutappāmi. Mahā ca me bhayāti	2140	
PA_atk-s05_14a3:2140_1	mahantañca me nirayabhayaṃ uppannaṃ. Dipaṃvogheti dīpaṃva oghe. Idaṃ vuttaṃ hoti	2140	
PA_atk-s05_14a3:2140_2	– āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ	2140	
PA_atk-s05_14a3:2140_3	dīpaṃ viya andhakāragatānaṃ pajjoto viya ca tvaṃ no ise saraṇaṃ bhava. Atītamaddhā	2140	
PA_atk-s05_14a3:2140_4	aparādhitaṃ mayāti ekaṃsena mayā atītaṃ kammaṃ aparādhitaṃ virādhitaṃ, kusalaṃ atikkamitvā	2140	
PA_atk-s05_14a3:2140_5	akusalameva katanti.	2140	
PA_atk-s05_14a3:2141	Athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha –	214	
PA_atk-s05_14a3:2143	“Yathā ahū dhataraṭṭho, vessāmitto aṭṭhako yāmataggi;	214	
PA_atk-s05_14a3:2144	Usindaro cāpi sivī ca rājā, paricārakā samaṇabrāhmaṇānaṃ.	214	
PA_atk-s05_14a3:2146	“Ete caññe ca rājāno, ye saggavisayaṃ gatā;	214	
PA_atk-s05_14a3:2147	Adhammaṃ parivajjetvā, dhammaṃ cara mahīpati.	214	
PA_atk-s05_14a3:2149	“Annahatthā ca te byamhe, ghosayantu pure tava;	214	
PA_atk-s05_14a3:2150	‘Ko chāto ko ca tasito, ko mālaṃ ko vilepanaṃ;	215	
PA_atk-s05_14a3:2151	Nānārattānaṃ vatthānaṃ, ko naggo paridahissati.	215	
PA_atk-s05_14a3:2153	‘Ko panthe chattamāneti, pādukā ca mudū subhā’;	215	
PA_atk-s05_14a3:2154	Iti sāyañca pāto ca, ghosayantu pure tava.	215	
PA_atk-s05_14a3:2156	“Jiṇṇaṃ posaṃ gavāssañca, māssu yuñja yathā pure;	215	
PA_atk-s05_14a3:2157	Parihārañca dajjāsi, adhikārakato balī”ti.	215	
PA_atk-s05_14a3:2158_0	Tattha ete cāti yathā ete ca dhataraṭṭho vessāmitto aṭṭhako yāmataggi usindaro sivīti	2158	
PA_atk-s05_14a3:2158_1	cha rājāno aññe ca dhammaṃ caritvā saggavisayaṃ gatā, evaṃ tvampi adhammaṃ parivajjetvā	2158	
PA_atk-s05_14a3:2158_2	dhammaṃ cara. Ko chātoti mahārāja, tava byamhe pure rājanivesane ceva nagare ca annahatthā	2158	
PA_atk-s05_14a3:2158_3	purisā “ko chāto, ko tasito”ti tesaṃ dātukāmatāya ghosentu. Ko mālanti ko mālaṃ icchati,	2158	
PA_atk-s05_14a3:2158_4	ko vilepanaṃ icchati, nānārattānaṃ vatthānaṃ yaṃ yaṃ icchati, taṃ taṃ ko naggo paridahissatīti	2158	
PA_atk-s05_14a3:2158_5	ghosentu. Ko panthe chattamānetīti ko panthe chattaṃ dhārayissati. Pādukā cāti upāhanā	2158	
PA_atk-s05_14a3:2158_6	ca mudū subhā ko icchati.	2158	
PA_atk-s05_14a3:2159_0	Jiṇṇaṃ posanti yo te upaṭṭhākesu amacco vā añño vā pubbe katūpakāro jarājiṇṇakāle	2159	
PA_atk-s05_14a3:2159_1	yathā porāṇakāle kammaṃ kātuṃ na sakkoti, yepi te gavāssādayo jiṇṇatāya kammaṃ kātuṃ	2159	
PA_atk-s05_14a3:2159_2	na sakkonti, tesu ekampi pubbe viya kammesu mā yojayi. Jiṇṇakālasmiñhi te tāni kammāni	2159	
PA_atk-s05_14a3:2159_3	kātuṃ na sakkonti. Parihārañcāti idha parivāro “parihāro”ti vutto. Idaṃ vuttaṃ hoti	2159	
PA_atk-s05_14a3:2159_4	– yo ca te balī hutvā adhikārakato pubbe katūpakāro hoti, tassa jarājiṇṇakāle yathāporāṇaparivāraṃ	2159	
PA_atk-s05_14a3:2159_5	dadeyyāsi. Asappurisā hi attano upakārakānaṃ upakāraṃ kātuṃ samatthakāleyeva sammānaṃ	2159	
PA_atk-s05_14a3:2159_6	karonti, samatthakāle pana na olokenti. Sappurisā pana asamatthakālepi tesaṃ tatheva	2159	
PA_atk-s05_14a3:2159_7	sakkāraṃ karonti, tasmā tuvampi evaṃ kareyyāsīti.	2159	
PA_atk-s05_14a3:2160_0	Iti mahāsatto rañño dānakathañca sīlakathañca kathetvā idāni yasmā ayaṃ rājā attano	2160	
PA_atk-s05_14a3:2160_1	attabhāve rathena upametvā vaṇṇiyamāne tussissati, tasmāssa sabbakāmaduharathopamāya	2160	
PA_atk-s05_14a3:2160_2	dhammaṃ desento āha –	2160	
PA_atk-s05_14a3:2162	“Kāyo te rathasaññāto, manosārathiko lahu;	216	
PA_atk-s05_14a3:2163	Avihiṃsāsāritakkho, saṃvibhāgapaṭicchado.	216	
PA_atk-s05_14a3:2165	“Pādasaññamanemiyo, hatthasaññamapakkharo;	216	
PA_atk-s05_14a3:2166	Kucchisaññamanabbhanto, vācāsaññamakūjano.	216	
PA_atk-s05_14a3:2168	“Saccavākyasamattaṅgo, apesuññasusaññato;	216	
PA_atk-s05_14a3:2169	Girāsakhilanelaṅgo, mitabhāṇisilesito.	216	
PA_atk-s05_14a3:2171	“Saddhālobhasusaṅkhāro, nivātañjalikubbaro;	217	
PA_atk-s05_14a3:2172	Athaddhatānatīsāko, sīlasaṃvaranandhano.	217	
PA_atk-s05_14a3:2174	“Akkodhanamanugghātī, dhammapaṇḍarachattako;	217	
PA_atk-s05_14a3:2175	Bāhusaccamapālambo, ṭhitacittamupādhiyo.	217	
PA_atk-s05_14a3:2177	“Kālaññutācittasāro, vesārajjatidaṇḍako;	217	
PA_atk-s05_14a3:2178	Nivātavuttiyottako, anatimānayugo lahu.	217	
PA_atk-s05_14a3:2180	“Alīnacittasanthāro, vuddhisevī rajohato;	218	
PA_atk-s05_14a3:2181	Satipatodo dhīrassa, dhiti yogo ca rasmiyo.	218	
PA_atk-s05_14a3:2183	“Mano dantaṃ pathaṃ neti, samadantehi vāhibhi;	218	
PA_atk-s05_14a3:2184	Icchā lobho ca kummaggo, ujumaggo ca saṃyamo.	218	
PA_atk-s05_14a3:2186	“Rūpe sadde rase gandhe, vāhanassa padhāvato;	218	
PA_atk-s05_14a3:2187	Paññā ākoṭanī rāja, tattha attāva sārathi.	218	
PA_atk-s05_14a3:2189	“Sace etena yānena, samacariyā daḷhā dhiti;	218	
PA_atk-s05_14a3:2190	Sabbakāmaduho rāja, na jātu nirayaṃ vaje”ti.	219	
PA_atk-s05_14a3:2191_0	Tattha rathasaññātoti mahārāja, tava kāyo rathoti saññāto hotu. Manosārathikoti manasaṅkhātena	2191	
PA_atk-s05_14a3:2191_1	kusalacittena sārathinā samannāgato. Lahūti vigatathinamiddhatāya sallahuko. Avihiṃsāsāritakkhoti	2191	
PA_atk-s05_14a3:2191_2	avihiṃsāmayena sāritena suṭṭhu pariniṭṭhitena akkhena samannāgato. Saṃvibhāgapaṭicchadoti	2191	
PA_atk-s05_14a3:2191_3	dānasaṃvibhāgamayena paṭicchadena samannāgato. Pādasaññamanemiyoti pādasaṃyamamayāya	2191	
PA_atk-s05_14a3:2191_4	nemiyā samannāgato. Hatthasaññamapakkharoti hatthasaṃyamamayena pakkharena samannāgato.	2191	
PA_atk-s05_14a3:2191_5	Kucchisaññamanabbhantoti kucchisaṃyamasaṅkhātena mitabhojanamayena telena abbhanto.	2191	
PA_atk-s05_14a3:2191_6	“Abbhañjitabbo nābhi hotū”tipi pāṭho. Vācāsaññamakūjanoti vācāsaṃyamena akūjano.	2191	
PA_atk-s05_14a3:2192_0	Saccavākyasamattaṅgoti saccavākyena paripuṇṇaaṅgo akhaṇḍarathaṅgo. Apesuññasusaññatoti	2192	
PA_atk-s05_14a3:2192_1	apesuññena suṭṭhu saññato samussito. Girāsakhilanelaṅgoti sakhilāya saṇhavācāya niddosaṅgo	2192	
PA_atk-s05_14a3:2192_2	maṭṭharathaṅgo. Mitabhāṇisilesito mitabhāṇasaṅkhātena silesena suṭṭhu sambandho.	2192	
PA_atk-s05_14a3:2192_3	Saddhālobhasusaṅkhāroti kammaphalasaddahanasaddhāmayena ca alobhamayena ca sundarena	2192	
PA_atk-s05_14a3:2192_4	alaṅkārena samannāgato. Nivātañjalikubbaroti sīlavantānaṃ nivātamayena ceva añjalikammamayena	2192	
PA_atk-s05_14a3:2192_5	ca kubbarena samannāgato. Athaddhatānatīsākoti sakhilasammodabhāvasaṅkhātāya athaddhatāya	2192	
PA_atk-s05_14a3:2192_6	anataīso, thokanataīsoti attho. Sīlasaṃvaranandhanoti akhaṇḍapañcasīlacakkhundriyādisaṃvarasaṅkhātāya	2192	
PA_atk-s05_14a3:2192_7	nandhanarajjuyā samannāgato.	2192	
PA_atk-s05_14a3:2193_0	Akkodhanamanugghātīti akkodhanabhāvasaṅkhātena anugghātena samannāgato. Dhammapaṇḍara-chattakoti	2193	
PA_atk-s05_14a3:2193_1	dasakusaladhammasaṅkhātena paṇḍaracchattena samannāgato. Bāhusaccamapālamboti atthasannissitabahussutabhāvamayena	2193	
PA_atk-s05_14a3:2193_2	apālambena samannāgato. Ṭhitacittamupādhiyoti lokadhammehi avikampanabhāvena suṭṭhu	2193	
PA_atk-s05_14a3:2193_3	ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato.	2193	
PA_atk-s05_14a3:2193_4	Kālaññutācittasāroti “ayaṃ dānassa dinnakālo, ayaṃ sīlassa rakkhanakālo”ti evaṃ kālaññutāsaṅkhātena	2193	
PA_atk-s05_14a3:2193_5	kālaṃ jānitvā katena cittena kusalasārena samannāgato. Idaṃ vuttaṃ hoti – yathā,	2193	
PA_atk-s05_14a3:2193_6	mahārāja, rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca	2193	
PA_atk-s05_14a3:2193_7	icchitabbaṃ, evañhi so ratho addhānakkhamo hoti, evaṃ tavapi kāyaratho kālaṃ jānitvā	2193	
PA_atk-s05_14a3:2193_8	katena cittena parisuddhena dānādikusalasārena samannāgato hotūti. Vesārajjatidaṇḍakoti	2193	
PA_atk-s05_14a3:2193_9	parisamajjhe kathentassapi visāradabhāvasaṅkhātena tidaṇḍena samannāgato. Nivātavuttiyottakoti	2193	
PA_atk-s05_14a3:2193_10	ovāde pavattanasaṅkhātena mudunā dhurayottena samannāgato. Mudunā hi dhurayottena	21931	
PA_atk-s05_14a3:2193_11	baddharathaṃ sindhavā sukhaṃ vahanti, evaṃ tava kāyarathopi paṇḍitānaṃ ovādappavattitāya	21931	
PA_atk-s05_14a3:2193_12	ābaddho sukhaṃ yātūti attho. Anatimānayugo lahūti anatimānasaṅkhātena lahukena yugena samannāgato.	21931	
PA_atk-s05_14a3:2194_0	Alīnacittasanthāroti yathā ratho nāma dantamayena uḷārena santhārena sobhati, evaṃ	2194	
PA_atk-s05_14a3:2194_1	tava kāyarathopi dānādinā alīnaasaṅkuṭitacittasanthāro hotu. Vuddhisevī rajohatoti	2194	
PA_atk-s05_14a3:2194_2	yathā ratho nāma visamena rajuṭṭhānamaggena gacchanto rajokiṇṇo na sobhati, samena	2194	
PA_atk-s05_14a3:2194_3	virajena maggena gacchanto sobhati, evaṃ tava kāyarathopi paññāvuddhisevitāya samatalaṃ	2194	
PA_atk-s05_14a3:2194_4	ujumaggaṃ paṭipajjitvā hatarajo hotu. Satipatodo dhīrassāti paṇḍitassa tava tasmiṃ	2194	
PA_atk-s05_14a3:2194_5	kāyarathe supatiṭṭhitasatipatodo hotu. Dhiti yogo ca rasmiyoti abbocchinnavīriyasaṅkhātā	2194	
PA_atk-s05_14a3:2194_6	dhiti ca hitappaṭipattiyaṃ yuñjanabhāvasaṅkhāto yogo ca tava tasmiṃ kāyarathe vaṭṭitā	2194	
PA_atk-s05_14a3:2194_7	thirā rasmiyo hontu. Mano dantaṃ pathaṃ neti, samadantehi vāhibhīti yathā ratho nāma	2194	
PA_atk-s05_14a3:2194_8	visamadantehi sindhavehi uppathaṃ yāti, samadantehi samasikkhitehi yutto ujupathameva	2194	
PA_atk-s05_14a3:2194_9	anveti, evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti. Tasmā	2194	
PA_atk-s05_14a3:2194_10	sudantaṃ ācārasampannaṃ cittaṃ tava kāyarathassa sindhavakiccaṃ sādhetu. Icchālobho	21941	
PA_atk-s05_14a3:2194_11	cāti appattesu vatthūsu icchā, pattesu lobhoti ayaṃ icchā ca lobho ca kummaggo nāma.	21941	
PA_atk-s05_14a3:2194_12	Kuṭilo anujumaggo apāyameva neti. Dasakusalakammapathavasena pana aṭṭhaṅgikamaggavasena	21941	
PA_atk-s05_14a3:2194_13	vā pavatto sīlasaṃyamo ujumaggo nāma. So tava kāyarathassa maggo hotu.	21941	
PA_atk-s05_14a3:2195_0	Rūpeti etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa	2195	
PA_atk-s05_14a3:2195_1	uppathaṃ paṭipannassa rājarathassa sindhave ākoṭetvā nivāraṇapatodayaṭṭhi viya paññā	2195	
PA_atk-s05_14a3:2195_2	ākoṭanī hotu. Sā hi taṃ uppathagamanato nivāretvā ujuṃ sucaritamaggaṃ āropessati.	2195	
PA_atk-s05_14a3:2195_3	Tattha attāva sārathīti tasmiṃ pana te kāyarathe añño sārathi nāma natthi, tava attāva	2195	
PA_atk-s05_14a3:2195_4	sārathi hotu. Sace etena yānenāti mahārāja, yassetaṃ evarūpaṃ yānaṃ sace atthi, etena	2195	
PA_atk-s05_14a3:2195_5	yānena. Samacariyā daḷhā dhitīti yassa samacariyā ca dhiti ca daḷhā hoti thirā, so	2195	
PA_atk-s05_14a3:2195_6	etena yānena yasmā esa ratho sabbakāmaduho rāja, yathādhippete sabbakāme deti, tasmā	2195	
PA_atk-s05_14a3:2195_7	na jātu nirayaṃ vaje, ekaṃsenetaṃ dhārehi, evarūpena yānena nirayaṃ na gacchasīti	2195	
PA_atk-s05_14a3:2195_8	attho. Iti kho, mahārāja, yaṃ maṃ avaca “ācikkha me, nārada, suddhimaggaṃ, yathā	2195	
PA_atk-s05_14a3:2195_9	ahaṃ no niraye pateyya”nti, ayaṃ te so mayā anekapariyāyena akkhātoti.	2195	
PA_atk-s05_14a3:2196_0	Evamassa dhammaṃ desetvā micchādiṭṭhiṃ jahāpetvā sīle patiṭṭhāpetvā “ito paṭṭhāya	2196	
PA_atk-s05_14a3:2196_1	pāpamitte pahāya kalyāṇamitte upasaṅkama, niccaṃ appamatto hohī”ti ovādaṃ datvā rājadhītu	2196	
PA_atk-s05_14a3:2196_2	guṇaṃ vaṇṇetvā rājaparisāya ca rājorodhānañca ovādaṃ datvā mahantenānubhāvena tesaṃ	2196	
PA_atk-s05_14a3:2196_3	passantānaññeva brahmalokaṃ gato.	2196	
PA_atk-s05_14a3:2197	Satthā imaṃ dhammadesanaṃ āharitvā “na, bhikkhave, idāneva, pubbepi mayā diṭṭhijālaṃ bhinditvā uruvelakassapo damitoyevā”ti vatvā jātakaṃ samodhānento imā gāthā abhāsi –	219	
PA_atk-s05_14a3:2199	“Alāto devadattosi, sunāmo āsi bhaddaji;	219	
PA_atk-s05_14a3:2200	Vijayo sāriputtosi, moggallānosi bījako.	220	
PA_atk-s05_14a3:2202	“Sunakkhatto licchaviputto, guṇo āsi acelako;	220	
PA_atk-s05_14a3:2203	Ānando sā rucā āsi, yā rājānaṃ pasādayi.	220	
PA_atk-s05_14a3:2205	“Uruvelakassapo rājā, pāpadiṭṭhi tadā ahu;	220	
PA_atk-s05_14a3:2206	Mahābrahmā bodhisatto, evaṃ dhāretha jātaka”nti.	220	
PA_atk-s05_14a3:2207	Mahānāradakassapajātakavaṇṇanā aṭṭhamā.	220	
PA_atk-s05_14a3:2209	[546] 9. Vidhurajātakavaṇṇanā	220	
PA_atk-s05_14a3:2210	Catuposathakaṇḍaṃ	221	
PA_atk-s05_14a3:2211_0	Paṇḍu kisiyāsi dubbalāti idaṃ satthā jetavane viharanto attano paññāpāramiṃ ārabbha	2211	
PA_atk-s05_14a3:2211_1	kathesi. Ekadivasañhi bhikkhū dhammasabhāyaṃ kathaṃ samuṭṭhāpesuṃ “āvuso, satthā	2211	
PA_atk-s05_14a3:2211_2	mahāpañño puthupañño gambhīrapañño javanapañño hāsapañño tikkhapañño nibbedhikapañño	2211	
PA_atk-s05_14a3:2211_3	parappavādamaddano, attano paññānubhāvena khattiyapaṇḍitādīhi abhisaṅkhate sukhumapañhe	2211	
PA_atk-s05_14a3:2211_4	bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā	2211	
PA_atk-s05_14a3:2211_5	amatagāmimaggaṃ paṭipādesī”ti. Satthā āgantvā “kāya nuttha, bhikkhave, etarahi kathāya	2211	
PA_atk-s05_14a3:2211_6	sannisinnā”ti pucchitvā “imāya nāmā”ti vutte “anacchariyaṃ, bhikkhave, yaṃ tathāgato	2211	
PA_atk-s05_14a3:2211_7	paramābhisambodhippatto parappavādaṃ bhinditvā khattiyādayo dameyya. Purimabhavasmiñhi	2211	
PA_atk-s05_14a3:2211_8	bodhiñāṇaṃ pariyesantopi tathāgato paññavā parappavādamaddanoyeva. Tathā hi ahaṃ	2211	
PA_atk-s05_14a3:2211_9	vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ	2211	
PA_atk-s05_14a3:2211_10	attano ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ	22111	
PA_atk-s05_14a3:2211_11	dāpesi”nti vatvā tehi yācito atītaṃ āhari.	22111	
PA_atk-s05_14a3:2212_0	Atīte kururaṭṭhe indapatthanagare dhanañcayakorabyo nāma rājā rajjaṃ kāresi. Vidhurapaṇḍito	2212	
PA_atk-s05_14a3:2212_1	nāma amacco tassa atthadhammānusāsako ahosi. So madhurakatho mahādhammakathiko sakalajambudīpe	2212	
PA_atk-s05_14a3:2212_2	rājāno hatthikantavīṇāsarena paluddhahatthino viya attano madhuradhammadesanāya palobhetvā	2212	
PA_atk-s05_14a3:2212_3	tesaṃ sakasakarajjāni gantuṃ adadamāno buddhalīlāya mahājanassa dhammaṃ desento mahantena	2212	
PA_atk-s05_14a3:2212_4	yasena tasmiṃ nagare paṭivasi.	2212	
PA_atk-s05_14a3:2213_0	Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu	2213	
PA_atk-s05_14a3:2213_1	ādīnavaṃ disvā himavantaṃ pavisitvā isipabbajjaṃ pabbajitvā abhiññā ca samāpattiyo	2213	
PA_atk-s05_14a3:2213_2	ca nibbattetvā vanamūlaphalāhārā tattheva ciraṃ vasitvā loṇambilasevanatthāya cārikaṃ	2213	
PA_atk-s05_14a3:2213_3	caramānā aṅgaraṭṭhe kālacampānagaraṃ patvā rājuyyāne vasitvā punadivase bhikkhāya	2213	
PA_atk-s05_14a3:2213_4	nagaraṃ pavisiṃsu. Tattha cattāro sahāyakā kuṭumbikā tesaṃ iriyāpathesu pasīditvā	2213	
PA_atk-s05_14a3:2213_5	vanditvā bhikkhābhājanaṃ gahetvā ekekaṃ attano nivesane nisīdāpetvā paṇītena āhārena	2213	
PA_atk-s05_14a3:2213_6	parivisitvā paṭiññaṃ gāhāpetvā uyyāneyeva vāsāpesuṃ. Te cattāro tāpasā catunnaṃ kuṭumbikānaṃ	2213	
PA_atk-s05_14a3:2213_7	gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati,	2213	
PA_atk-s05_14a3:2213_8	eko nāgabhavanaṃ, eko supaṇṇabhavanaṃ, eko korabyarañño migājinauyyānaṃ gacchati.	2213	
PA_atk-s05_14a3:2213_9	Tesu yo devalokaṃ gantvā divāvihāraṃ karoti, so sakkassa yasaṃ oloketvā attano upaṭṭhākassa	2213	
PA_atk-s05_14a3:2213_10	tameva vaṇṇeti. Yo nāgabhavanaṃ gantvā divāvihāraṃ karoti, so nāgarājassa sampattiṃ	22131	
PA_atk-s05_14a3:2213_11	oloketvā attano upaṭṭhākassa tameva vaṇṇeti. Yo supaṇṇabhavanaṃ gantvā divāvihāraṃ	22131	
PA_atk-s05_14a3:2213_12	karoti, so supaṇṇarājassa vibhūtiṃ oloketvā attano upaṭṭhākassa tameva vaṇṇeti. Yo	22131	
PA_atk-s05_14a3:2213_13	dhanañcayakorabyarājassa uyyānaṃ gantvā divāvihāraṃ karoti, so dhanañcayakorabyarañño	22131	
PA_atk-s05_14a3:2213_14	sirisobhaggaṃ oloketvā attano upaṭṭhākassa tameva vaṇṇeti.	22131	
PA_atk-s05_14a3:2214_0	Te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne	2214	
PA_atk-s05_14a3:2214_1	eko sakko hutvā nibbatti, eko saputtadāro nāgabhavane nāgarājā hutvā nibbatti, eko	2214	
PA_atk-s05_14a3:2214_2	supaṇṇabhavane simbalivimāne supaṇṇarājā hutvā nibbatti. Eko dhanañcayakorabyarañño	2214	
PA_atk-s05_14a3:2214_3	aggamahesiyā kucchimhi nibbatti. Tepi tāpasā aparihīnajjhānā kālaṃ katvā brahmaloke	2214	
PA_atk-s05_14a3:2214_4	nibbattiṃsu. Korabyakumāro vuḍḍhimanvāya pitu accayena rajje patiṭṭhahitvā dhammena	2214	
PA_atk-s05_14a3:2214_5	samena rajjaṃ kāresi. So pana jūtavittako ahosi. So vidhurapaṇḍitassa ovāde ṭhatvā	2214	
PA_atk-s05_14a3:2214_6	dānaṃ deti, sīlaṃ rakkhati, uposathaṃ upavasati.	2214	
PA_atk-s05_14a3:2215_0	So ekadivasaṃ samādinnuposatho “vivekamanubrūhissāmī”ti uyyānaṃ gantvā manuññaṭṭhāne	2215	
PA_atk-s05_14a3:2215_1	nisīditvā samaṇadhammaṃ akāsi. Sakkopi samādinnuposatho “devaloke palibodho hotī”ti	2215	
PA_atk-s05_14a3:2215_2	manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ	2215	
PA_atk-s05_14a3:2215_3	akāsi. Varuṇanāgarājāpi samādinnuposatho “nāgabhavane palibodho hotī”ti tatthevāgantvā	2215	
PA_atk-s05_14a3:2215_4	ekasmiṃ manuññaṭṭhāne nisīditvā samaṇadhammaṃ akāsi. Supaṇṇarājāpi samādinnuposatho	2215	
PA_atk-s05_14a3:2215_5	“supaṇṇabhavane palibodho hotī”ti tatthevāgantvā ekasmiṃ manuññaṭṭhāne nisīditvā	2215	
PA_atk-s05_14a3:2215_6	samaṇadhammaṃ akāsi. Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre	2215	
PA_atk-s05_14a3:2215_7	samāgantvā aññamaññaṃ oloketvā pubbasinehavasena samaggā sammodamānā hutvā aññamaññaṃ	2215	
PA_atk-s05_14a3:2215_8	mettacittaṃ upaṭṭhapetvā madhurapaṭisanthāraṃ kariṃsu. Tesu sakko maṅgalasilāpaṭṭe	2215	
PA_atk-s05_14a3:2215_9	nisīdi, itarepi attano attano yuttāsanaṃ ñatvā nisīdiṃsu. Atha ne sakko āha “mayaṃ	2215	
PA_atk-s05_14a3:2215_10	cattāropi rājānova, amhesu pana kassa sīlaṃ mahanta”nti? Atha naṃ varuṇanāgarājā	22151	
PA_atk-s05_14a3:2215_11	āha “tumhākaṃ tiṇṇaṃ janānaṃ sīlato mayhaṃ sīlaṃ mahanta”nti. “Kimettha kāraṇa”nti?	22151	
PA_atk-s05_14a3:2215_12	“Ayaṃ supaṇṇarājā amhākaṃ jātānampi ajātānampi paccāmittova, ahaṃ evarūpaṃ amhākaṃ	22151	
PA_atk-s05_14a3:2215_13	jīvitakkhayakaraṃ paccāmittaṃ disvāpi kodhaṃ na karomi, iminā kāraṇena mama sīlaṃ	22151	
PA_atk-s05_14a3:2215_14	mahanta”nti vatvā idaṃ dasakanipāte catuposathajātake paṭhamaṃ gāthamāha –	22151	
PA_atk-s05_14a3:2216	“Yo kopaneyye na karoti kopaṃ, na kujjhati sappuriso kadāci;	221	
PA_atk-s05_14a3:2217	Kuddhopi so nāvikaroti kopaṃ, taṃ ve naraṃ samaṇamāhu loke”ti. ;	221	
PA_atk-s05_14a3:2218_0	Tattha yoti khattiyādīsu yo koci. Kopaneyyeti kujjhitabbayuttake puggale khantīvādītāpaso	2218	
PA_atk-s05_14a3:2218_1	viya kopaṃ na karoti. Kadācīti yo kismiñci kāle na kujjhateva. Kuddhopīti sace pana	2218	
PA_atk-s05_14a3:2218_2	so sappuriso kujjhati, atha kuddhopi taṃ kopaṃ nāvikaroti cūḷabodhitāpaso viya. Taṃ	2218	
PA_atk-s05_14a3:2218_3	ve naranti mahārājāno taṃ ve purisaṃ samitapāpatāya loke paṇḍitā “samaṇa”nti kathenti.	2218	
PA_atk-s05_14a3:2218_4	Ime pana guṇā mayi santi, tasmā mameva sīlaṃ mahantanti.	2218	
PA_atk-s05_14a3:2219_0	Taṃ sutvā supaṇṇarājā “ayaṃ nāgo mama aggabhakkho, yasmā panāhaṃ evarūpaṃ aggabhakkhaṃ	2219	
PA_atk-s05_14a3:2219_1	disvāpi khudaṃ adhivāsetvā āhārahetu pāpaṃ na karomi, tasmā mameva sīlaṃ mahanta”nti	2219	
PA_atk-s05_14a3:2219_2	vatvā imaṃ gāthamāha –	2219	
PA_atk-s05_14a3:2220	“Ūnūdaro yo sahate jighacchaṃ, danto tapassī mitapānabhojano;	222	
PA_atk-s05_14a3:2221	Āhārahetu na karoti pāpaṃ, taṃ ve naraṃ samaṇamāhu loke”ti. ;	222	
PA_atk-s05_14a3:2222_0	Tattha dantoti indriyadamanena samannāgato. Tapassīti tapanissitako. Āhārahetūti	2222	
PA_atk-s05_14a3:2222_1	atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero	2222	
PA_atk-s05_14a3:2222_2	viya. Ahaṃ panajja āhārahetu pāpaṃ na karomi, tasmā mameva sīlaṃ mahantanti.	2222	
PA_atk-s05_14a3:2223	Tato sakko devarājā “ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato, tasmā mameva sīlaṃ mahanta”nti vatvā imaṃ gāthamāha –	222	
PA_atk-s05_14a3:2224	“Khiḍḍaṃ ratiṃ vippajahitvāna sabbaṃ, na cālikaṃ bhāsati kiñci loke;	222	
PA_atk-s05_14a3:2225	Vibhūsaṭṭhānā virato methunasmā, taṃ ve naraṃ samaṇamāhu loke”ti. ;	222	
PA_atk-s05_14a3:2226_0	Tattha khiḍḍanti kāyikavācasikakhiḍḍaṃ. Ratinti dibbakāmaguṇaratiṃ. Kiñcīti appamattakampi.	2226	
PA_atk-s05_14a3:2226_1	Vibhūsaṭṭhānāti maṃsavibhūsā chavivibhūsāti dve vibhūsā. Tattha ajjhoharaṇīyāhāro	2226	
PA_atk-s05_14a3:2226_2	maṃsavibhūsā nāma, mālāgandhādīni chavivibhūsā nāma, yena akusalacittena dhārīyati,	2226	
PA_atk-s05_14a3:2226_3	taṃ tassa ṭhānaṃ, tato virato methunasevanato ca yo paṭivirato. Taṃ ve naraṃ samaṇamāhu	2226	
PA_atk-s05_14a3:2226_4	loketi ahaṃ ajja devaccharāyo pahāya idhāgantvā samaṇadhammaṃ karomi, tasmā mameva	2226	
PA_atk-s05_14a3:2226_5	sīlaṃ mahantanti. Evaṃ sakkopi attano sīlameva vaṇṇeti.	2226	
PA_atk-s05_14a3:2227_0	Taṃ sutvā dhanañcayarājā “ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ	2227	
PA_atk-s05_14a3:2227_1	antepuraṃ cajitvā uyyāne samaṇadhammaṃ karomi, tasmā mameva sīlaṃ mahanta”nti vatvā imaṃ gāthamāha –	2227	
PA_atk-s05_14a3:2228	“Pariggahaṃ lobhadhammañca sabbaṃ, yo ve pariññāya pariccajeti;	222	
PA_atk-s05_14a3:2229	Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke”ti. ;	222	
PA_atk-s05_14a3:2230_0	Tattha pariggahanti nānappakāraṃ vatthukāmaṃ. Lobhadhammanti tasmiṃ uppajjanataṇhaṃ.	2230	
PA_atk-s05_14a3:2230_1	Pariññāyāti ñātapariññā, tīraṇapariññā, pahānapariññāti imāhi tīhi pariññāhi parijānitvā.	2230	
PA_atk-s05_14a3:2230_2	Tattha khandhādīnaṃ dukkhādisabhāvajānanaṃ ñātapariññā, tesu aguṇaṃ upadhāretvā tīraṇaṃ	2230	
PA_atk-s05_14a3:2230_3	tīraṇapariññā, tesu dosaṃ disvā chandarāgassāpakaḍḍhanaṃ pahānapariññā. Yo imāhi	2230	
PA_atk-s05_14a3:2230_4	tīhi pariññāhi jānitvā vatthukāmakilesakāme pariccajati, chaḍḍetvā gacchati. Dantanti	2230	
PA_atk-s05_14a3:2230_5	nibbisevanaṃ. Ṭhitattanti micchāvitakkābhāvena ṭhitasabhāvaṃ. Amamanti ahanti mamāyanataṇhārahitaṃ.	2230	
PA_atk-s05_14a3:2230_6	Nirāsanti puttadārādīsu nicchandarāgaṃ. Taṃ ve naranti taṃ evarūpaṃ puggalaṃ “samaṇa”nti vadanti.	2230	
PA_atk-s05_14a3:2231_0	Iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu	2231	
PA_atk-s05_14a3:2231_1	“atthi pana, mahārāja, koci tumhākaṃ santike paṇḍito, yo no imaṃ kaṅkhaṃ vinodeyyā”ti.	2231	
PA_atk-s05_14a3:2231_2	“Āma, mahārājāno mama atthadhammānusāsako mahāpañño asamadhuro vidhurapaṇḍito nāma	2231	
PA_atk-s05_14a3:2231_3	atthi, so no imaṃ kaṅkhaṃ vinodessati, tassa santikaṃ gacchāmā”ti. Atha te sabbe	2231	
PA_atk-s05_14a3:2231_4	“sādhū”ti sampaṭicchiṃsu. Atha sabbepi uyyānā nikkhamitvā dhammasabhaṃ gantvā pallaṅkaṃ	2231	
PA_atk-s05_14a3:2231_5	alaṅkārāpetvā bodhisattaṃ pallaṅkavaramajjhe nisīdāpetvā paṭisanthāraṃ katvā ekamantaṃ	2231	
PA_atk-s05_14a3:2231_6	nisinnā “paṇḍita, amhākaṃ kaṅkhā uppannā, taṃ no vinodehī”ti vatvā imaṃ gāthamāhaṃsu –	2231	
PA_atk-s05_14a3:2232	“Pucchāma kattāramanomapaññaṃ, kathāsu no viggaho atthi jāto;	223	
PA_atk-s05_14a3:2233	Chindajja kaṅkhaṃ vicikicchitāni, tadajja kaṅkhaṃ vitaremu sabbe”ti. ;	223	
PA_atk-s05_14a3:2234_0	Tattha kattāranti kattabbayuttakakārakaṃ. Viggaho atthi jātoti eko sīlaviggaho sīlavivādo	2234	
PA_atk-s05_14a3:2234_1	uppanno atthi. Chindajjāti amhākaṃ taṃ kaṅkhaṃ tāni ca vicikicchitāni vajirena sineruṃ	2234	
PA_atk-s05_14a3:2234_2	paharanto viya ajja chinda. Vitaremūti vitareyyāma.	2234	
PA_atk-s05_14a3:2235	Paṇḍito tesaṃ kathaṃ sutvā “mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmī”ti vatvā imaṃ gāthamāha –	223	
PA_atk-s05_14a3:2236	“Ye paṇḍitā atthadasā bhavanti, bhāsanti te yoniso tattha kāle;	223	
PA_atk-s05_14a3:2237	Kathaṃ nu kathānaṃ abhāsitānaṃ, atthaṃ nayeyyuṃ kusalā janindā”ti. ;	223	
PA_atk-s05_14a3:2238_0	Tattha atthadasāti atthadassanasamatthā. Tattha kāleti tasmiṃ viggahe ārocite yuttappayuttakāle	2238	
PA_atk-s05_14a3:2238_1	te paṇḍitā tamatthaṃ ācikkhantā yoniso bhāsanti. Atthaṃ nayeyyuṃ kusalāti kusalā	2238	
PA_atk-s05_14a3:2238_2	chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ.	2238	
PA_atk-s05_14a3:2238_3	Janindāti rājāno ālapati. Tasmā idaṃ tāva me vadetha.	2238	
PA_atk-s05_14a3:2239	“Kathaṃ have bhāsati nāgarājā, garuḷo pana venateyyo kimāha;	223	
PA_atk-s05_14a3:2240	Gandhabbarājā pana kiṃ vadeti, kathaṃ pana kurūnaṃ rājaseṭṭho”ti. ;	224	
PA_atk-s05_14a3:2241	Tattha gandhabbarājāti sakkaṃ sandhāyāha.	224	
PA_atk-s05_14a3:2242	Athassa te imaṃ gāthamāhaṃsu –	224	
PA_atk-s05_14a3:2243	“Khantiṃ have bhāsati nāgarājā, appāhāraṃ garuḷo venateyyo;	224	
PA_atk-s05_14a3:2244	Gandhabbarājā rativippahānaṃ, akiñcanaṃ kurūnaṃ rājaseṭṭho”ti. ;	224	
PA_atk-s05_14a3:2245_0	Tassattho – paṇḍita, nāgarājā tāva kopaneyyepi puggale akuppanasaṅkhātaṃ adhivāsanakhantiṃ	2245	
PA_atk-s05_14a3:2245_1	vaṇṇeti, garuḷo appāhāratāsaṅkhātaṃ āhārahetu pāpassa akaraṇaṃ, sakko pañcakāmaguṇaratīnaṃ	2245	
PA_atk-s05_14a3:2245_2	vippahānaṃ, kururājā nippalibodhabhāvaṃ vaṇṇetīti.	2245	
PA_atk-s05_14a3:2246	Atha tesaṃ kathaṃ sutvā mahāsatto imaṃ gāthamāha –	224	
PA_atk-s05_14a3:2247	“Sabbāni etāni subhāsitāni, na hettha dubbhāsitamatthi kiñci;	224	
PA_atk-s05_14a3:2248	Yasmiñca etāni patiṭṭhitāni, arāva nābhyā susamohitāni;	224	
PA_atk-s05_14a3:2249	Catubbhi dhammehi samaṅgibhūtaṃ, taṃ ve naraṃ samaṇamāhu loke”ti. ;	224	
PA_atk-s05_14a3:2250_0	Tattha etānīti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni	2250	
PA_atk-s05_14a3:2250_1	arā viya patiṭṭhitāni, catūhipetehi dhammehi samannāgataṃ puggalaṃ paṇḍitā “samaṇa”nti āhu loketi.	2250	
PA_atk-s05_14a3:2251	Evaṃ mahāsatto catunnampi sīlaṃ ekasamameva akāsi. Taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu –	225	
PA_atk-s05_14a3:2252	“Tuvañhi seṭṭho tvamanuttarosi, tvaṃ dhammagū dhammavidū sumedho;	225	
PA_atk-s05_14a3:2253	Paññāya pañhaṃ samadhiggahetvā, acchecchi dhīro vicikicchitāni;	225	
PA_atk-s05_14a3:2254	Acchecchi kaṅkhaṃ vicikicchitāni, cundo yathā nāgadantaṃ kharenā”ti..	225	
PA_atk-s05_14a3:2255_0	Tattha tvamanuttarosīti tvaṃ anuttaro asi, natthi tayā uttaritaro nāma. Dhammagūti	2255	
PA_atk-s05_14a3:2255_1	dhammassa gopako ceva dhammaññū ca. Dhammavidūti pākaṭadhammo. Sumedhoti sundarapañño	2255	
PA_atk-s05_14a3:2255_2	paññāyāti attano paññāya amhākaṃ pañhaṃ suṭṭhu adhigaṇhitvā “idamettha kāraṇa”nti	2255	
PA_atk-s05_14a3:2255_3	yathābhūtaṃ ñatvā. Acchecchīti tvaṃ dhīro amhākaṃ vicikicchitāni chindi, evaṃ chindanto	2255	
PA_atk-s05_14a3:2255_4	ca “chindajja kaṅkhaṃ vicikicchitānī”ti idaṃ amhākaṃ āyācanaṃ sampādento acchecchi	2255	
PA_atk-s05_14a3:2255_5	kaṅkhaṃ vicikicchitāni. Cundo yathā nāgadantaṃ kharenāti yathā dantakāro kakacena	2255	
PA_atk-s05_14a3:2255_6	hatthidantaṃ chindeyya, evaṃ chindīti attho.	2255	
PA_atk-s05_14a3:2256_0	Evaṃ te cattāropi rājāno tassa pañhabyākaraṇena tuṭṭhamānasā ahesuṃ. Atha naṃ sakko	2256	
PA_atk-s05_14a3:2256_1	dibbadukūlena pūjesi, garuḷo suvaṇṇamālāya, varuṇo nāgarājā maṇinā, dhanañcayarājā	2256	
PA_atk-s05_14a3:2256_2	gavasahassādīhi pūjesi. Tenevāha –	2256	
PA_atk-s05_14a3:2257	“Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;	225	
PA_atk-s05_14a3:2258	Pañhassa veyyākaraṇena tuṭṭho, dadāmi te dhammapūjāya dhīra.	225	
PA_atk-s05_14a3:2259	“Suvaṇṇamālaṃ satapattaphullitaṃ, sakesaraṃ ratnasahassamaṇḍitaṃ;	225	
PA_atk-s05_14a3:2260	Pañhassa veyyākaraṇena tuṭṭho, dadāmi te dhammapūjāya dhīra.	226	
PA_atk-s05_14a3:2261	“Maṇiṃ anagghaṃ ruciraṃ pabhassaraṃ, kaṇṭhāvasattaṃ maṇibhūsitaṃ me;	226	
PA_atk-s05_14a3:2262	Pañhassa veyyākaraṇena tuṭṭho, dadāmi te dhammapūjāya dhīra.	226	
PA_atk-s05_14a3:2263	“Gavaṃ sahassaṃ usabhañca nāgaṃ, ājaññayutte ca rathe dasa ime;	226	
PA_atk-s05_14a3:2264	Pañhassa veyyākaraṇena tuṭṭho, dadāmi te gāmavarāni soḷasā”ti. ;	226	
PA_atk-s05_14a3:2265	Evaṃ sakkādayo mahāsattaṃ pūjetvā sakaṭṭhānameva agamiṃsu.	226	
PA_atk-s05_14a3:2266	Catuposathakaṇḍaṃ niṭṭhitaṃ.	226	
PA_atk-s05_14a3:2267	Dohaḷakaṇḍaṃ	226	
PA_atk-s05_14a3:2268_0	Tesu nāgarājassa bhariyā vimalādevī nāma. Sā tassa gīvāya piḷandhanamaṇiṃ apassantī	2268	
PA_atk-s05_14a3:2268_1	pucchi “deva, kahaṃ pana te maṇī”ti? “Bhadde, candabrāhmaṇaputtassa vidhurapaṇḍitassa	2268	
PA_atk-s05_14a3:2268_2	dhammakathaṃ sutvā pasannacitto ahaṃ tena maṇinā taṃ pūjesiṃ. Na kevalañca ahameva,	2268	
PA_atk-s05_14a3:2268_3	sakkopi taṃ dibbadukūlena pūjesi, supaṇṇarājā suvaṇṇamālāya, dhanañcayarājā gavassasahassādīhi	2268	
PA_atk-s05_14a3:2268_4	pūjesī”ti. “Dhammakathiko so, devā”ti. “Bhadde, kiṃ vadesi, jambudīpatale buddhuppādo	2268	
PA_atk-s05_14a3:2268_5	viya pavattati, sakalajambudīpe ekasatarājāno tassa madhuradhammakathāya bajjhitvā	2268	
PA_atk-s05_14a3:2268_6	hatthikantavīṇāsarena paluddhamattavāraṇā viya attano attano rajjāni gantuṃ na icchanti,	2268	
PA_atk-s05_14a3:2268_7	evarūpo so madhuradhammakathiko”ti tassa guṇaṃ vaṇṇesi. Sā vidhurapaṇḍitassa guṇakathaṃ	2268	
PA_atk-s05_14a3:2268_8	sutvā tassa dhammakathaṃ sotukāmā hutvā cintesi “sacāhaṃ vakkhāmi ‘deva, tassa dhammakathaṃ	2268	
PA_atk-s05_14a3:2268_9	sotukāmā, idha naṃ ānehī’ti, na metaṃ ānessati. Yaṃnūnāhaṃ ‘tassa me hadaye dohaḷo	2268	
PA_atk-s05_14a3:2268_10	uppanno’ti gilānālayaṃ kareyya”nti. Sā tathā katvā siragabbhaṃ pavisitvā attano paricārikānaṃ	22681	
PA_atk-s05_14a3:2268_11	saññaṃ datvā sirisayane nipajji. Nāgarājā upaṭṭhānavelāya taṃ apassanto “kahaṃ vimalā”ti	22681	
PA_atk-s05_14a3:2268_12	paricārikāyo pucchitvā “gilānā, devā”ti vutte uṭṭhāyāsanā tassā santikaṃ gantvā sayanapasse	22681	
PA_atk-s05_14a3:2268_13	nisīditvā sarīraṃ parimajjanto paṭhamaṃ gāthamāha –	22681	
PA_atk-s05_14a3:2270	“Paṇḍu kisiyāsi dubbalā, vaṇṇarūpaṃ na tavedisaṃ pure;	227	
PA_atk-s05_14a3:2271	Vimale akkhāhi pucchitā, kīdisī tuyhaṃ sarīravedanā”ti.	227	
PA_atk-s05_14a3:2272_0	Tattha paṇḍūti paṇḍupalāsavaṇṇā. Kisiyāti kisā. Dubbalāti appathāmā. Vaṇṇarūpaṃ na	2272	
PA_atk-s05_14a3:2272_1	tavedisaṃ pureti tava vaṇṇasaṅkhātaṃ rūpaṃ pure edisaṃ na hoti, niddosaṃ anavajjaṃ,	2272	
PA_atk-s05_14a3:2272_2	taṃ idāni parivattitvā amanuññasabhāvaṃ jātaṃ. Vimaleti taṃ ālapati.	2272	
PA_atk-s05_14a3:2273	Athassa sā ācikkhantī dutiyaṃ gāthamāha –	227	
PA_atk-s05_14a3:2275	“Dhammo manujesu mātīnaṃ, dohaḷo nāma janinda vuccati;	227	
PA_atk-s05_14a3:2276	Dhammāhaṭaṃ nāgakuñjara, vidhurassa hadayābhipatthaye”ti.	227	
PA_atk-s05_14a3:2277_0	Tattha dhammoti sabhāvo. Mātīnanti itthīnaṃ. Janindāti nāgajanassa inda. Dhammāhaṭaṃ	2277	
PA_atk-s05_14a3:2277_1	nāgakuñjara, vidhurassa hadayābhipatthayeti nāgaseṭṭha, ahaṃ dhammena samena asāhasikakammena	2277	
PA_atk-s05_14a3:2277_2	āhaṭaṃ vidhurassa hadayaṃ abhipatthayāmi, taṃ me labhamānāya jīvitaṃ atthi, alabhamānāya	2277	
PA_atk-s05_14a3:2277_3	idheva maraṇanti tassa paññaṃ sandhāyevamāha –	2277	
PA_atk-s05_14a3:2278	Taṃ sutvā nāgarājā tatiyaṃ gāthamāha –	227	
PA_atk-s05_14a3:2280	“Candaṃ kho tvaṃ dohaḷāyasi, sūriyaṃ vā atha vāpi mālutaṃ;	228	
PA_atk-s05_14a3:2281	Dullabhañhi vidhurassa dassanaṃ, ko vidhuramidha mānayissatī”ti.	228	
PA_atk-s05_14a3:2282_0	Tattha dullabhañhi vidhurassa dassananti asamadhurassa vidhurassa dassanameva dullabhaṃ.	2282	
PA_atk-s05_14a3:2282_1	Tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti,	2282	
PA_atk-s05_14a3:2282_2	passitumpi naṃ koci na labhati, taṃ ko idha ānayissatīti vadati.	2282	
PA_atk-s05_14a3:2283_0	Sā tassa vacanaṃ sutvā “alabhamānāya me idheva maraṇa”nti parivattitvā piṭṭhiṃ datvā	2283	
PA_atk-s05_14a3:2283_1	sāḷakakaṇṇena mukhaṃ pidahitvā nipajji. Nāgarājā anattamano sirigabbhaṃ pavisitvā	2283	
PA_atk-s05_14a3:2283_2	sayanapiṭṭhe nisinno “vimalā vidhurapaṇḍitassa hadayamaṃsaṃ āharāpetī”ti saññī hutvā	2283	
PA_atk-s05_14a3:2283_3	“paṇḍitassa hadayaṃ alabhantiyā vimalāya jīvitaṃ natthi, kathaṃ nu kho tassa hadayamaṃsaṃ	2283	
PA_atk-s05_14a3:2283_4	labhissāmī”ti cintesi. Athassa dhītā irandhatī nāma nāgakaññā sabbālaṅkārapaṭimaṇḍitā	2283	
PA_atk-s05_14a3:2283_5	mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā,	2283	
PA_atk-s05_14a3:2283_6	sā tassa indriyavikāraṃ disvā “tāta, ativiya domanassappattosi, kiṃ nu kho kāraṇa”nti	2283	
PA_atk-s05_14a3:2283_7	pucchantī imaṃ gāthamāha –	2283	
PA_atk-s05_14a3:2285	“Kiṃ nu tāta tuvaṃ pajjhāyasi, padumaṃ hatthagataṃva te mukhaṃ;	228	
PA_atk-s05_14a3:2286	Kiṃ nu dummanarūposi issara, mā tvaṃ soci amittatāpanā”ti.	228	
PA_atk-s05_14a3:2287	Tattha pajjhāyasīti punappunaṃ cintesi. Hatthagatanti hatthena parimadditaṃ padumaṃ viya te mukhaṃ jātaṃ. Issarāti pañcayojanasatikassa mandiranāgabhavanassa, sāmīti.	228	
PA_atk-s05_14a3:2288	Dhītu vacanaṃ sutvā nāgarājā tamatthaṃ ārocento āha –	228	
PA_atk-s05_14a3:2290	“Mātā hi tava irandhati, vidhurassa hadayaṃ dhaniyati;	229	
PA_atk-s05_14a3:2291	Dullabhañhi vidhurassa dassanaṃ, ko vidhuramidha mānayissatī”ti.	229	
PA_atk-s05_14a3:2292	Tattha dhaniyatīti pattheti icchati.	229	
PA_atk-s05_14a3:2293	Atha naṃ nāgarājā “amma, mama santike vidhuraṃ ānetuṃ samattho natthi, tvaṃ mātu jīvitaṃ dehi, vidhuraṃ ānetuṃ samatthaṃ bhattāraṃ pariyesāhī”ti uyyojento upaḍḍhagāthamāha –	229	
PA_atk-s05_14a3:2295	“Tassa bhattupariyesanaṃ cara, yo vidhuramidha mānayissatī”ti.	229	
PA_atk-s05_14a3:2296	Tattha carāti vicara.	229	
PA_atk-s05_14a3:2297	Iti so kilesābhiratabhāvena dhītu ananucchavikaṃ kathaṃ kathesi. Tamatthaṃ pakāsento satthā āha –	229	
PA_atk-s05_14a3:2298	“Pituno ca sā sutvāna vākyaṃ, rattiṃ nikkhamma avassutiṃ carī”ti.	229	
PA_atk-s05_14a3:2299_0	Tattha avassutinti bhikkhave, sā nāgamāṇavikā pitu vacanaṃ sutvā pitaraṃ assāsetvā	2299	
PA_atk-s05_14a3:2299_1	mātu santikaṃ gantvā tampi assāsetvā attano sirigabbhaṃ gantvā sabbālaṅkārehi attānaṃ	2299	
PA_atk-s05_14a3:2299_2	alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva rattiṃ udakaṃ	2299	
PA_atk-s05_14a3:2299_3	dvidhā katvā nāgabhavanato nikkhamma himavantappadese samuddatīre ṭhitaṃ saṭṭhiyojanubbedhaṃ	2299	
PA_atk-s05_14a3:2299_4	ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho.	2299	
PA_atk-s05_14a3:2300_0	Carantī ca yāni himavante vaṇṇagandhasampannāni pupphāni, tāni āharitvā sakalapabbataṃ	2300	
PA_atk-s05_14a3:2300_1	maṇiagghiyaṃ viya alaṅkaritvā uparitale pupphasanthāraṃ katvā manoramenākārena naccitvā	2300	
PA_atk-s05_14a3:2300_2	madhuragītaṃ gāyantī sattamaṃ gāthamāha –	2300	
PA_atk-s05_14a3:2302	“Ke gandhabbe rakkhase ca nāge, ke kimpurise cāpi mānuse;	230	
PA_atk-s05_14a3:2303	Ke paṇḍite sabbakāmadade, dīgharattaṃ bhattā me bhavissatī”ti.	230	
PA_atk-s05_14a3:2304_0	Tattha ke gandhabbe rakkhase ca nāgeti ko gandhabbo vā rakkhaso vā nāgo vā. Ke paṇḍite	2304	
PA_atk-s05_14a3:2304_1	sabbakāmadadeti ko etesu gandhabbādīsu paṇḍito sabbakāmaṃ dātuṃ samattho, so vidhurassa	2304	
PA_atk-s05_14a3:2304_2	hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti.	2304	
PA_atk-s05_14a3:2305_0	Tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ	2305	
PA_atk-s05_14a3:2305_1	manomayasindhavaṃ abhiruyha kāḷapabbatamatthakena yakkhasamāgamaṃ gacchanto taṃ tāya	2305	
PA_atk-s05_14a3:2305_2	gītasaddaṃ assosi. Anantare attabhāve anubhūtapubbāya itthiyā gītasaddo tassa chaviādīni	2305	
PA_atk-s05_14a3:2305_3	chinditvā aṭṭhimiñjaṃ āhacca aṭṭhāsi. So tāya paṭibaddhacitto hutvā nivattitvā sindhavapiṭṭhe	2305	
PA_atk-s05_14a3:2305_4	nisinnova “bhadde, ahaṃ mama paññāya dhammena samena vidhurassa hadayaṃ ānetuṃ samatthomhi,	2305	
PA_atk-s05_14a3:2305_5	tvaṃ mā cintayī”ti taṃ assāsento aṭṭhamaṃ gāthamāha –	2305	
PA_atk-s05_14a3:2307	“Assāsa hessāmi te pati, bhattā te hessāmi anindalocane;	230	
PA_atk-s05_14a3:2308	Paññā hi mamaṃ tathāvidhā, assāsa hessasi bhariyā mamā”ti.	230	
PA_atk-s05_14a3:2309	Tattha anindalocaneti aninditabbalocane. Tathāvidhāti vidhurassa hadayamaṃsaṃ āharaṇasamatthā.	230	
PA_atk-s05_14a3:2310	Atha naṃ irandhatī “tena hi ehi, gacchāma me pitu santika”nti ānesi. Tamatthaṃ pakāsento satthā āha –	231	
PA_atk-s05_14a3:2312	“Avacāsi puṇṇakaṃ irandhatī, pubbapathānugatena cetasā;	231	
PA_atk-s05_14a3:2313	Ehi gacchāma pitu mamantike, esova te etamatthaṃ pavakkhatī”ti.	231	
PA_atk-s05_14a3:2314_0	Tattha pubbapathānugatenāti anantare attabhāve bhūtapubbasāmike tasmiṃ pubbapatheneva	2314	
PA_atk-s05_14a3:2314_1	anugatena. Ehi gacchāmāti bhikkhave, so yakkhasenāpati evaṃ vatvā “imaṃ assapiṭṭhiṃ	2314	
PA_atk-s05_14a3:2314_2	āropetvā nessāmī”ti pabbatamatthakā otaritvā tassā gahaṇatthaṃ hatthaṃ pasāresi.	2314	
PA_atk-s05_14a3:2314_3	Sā attano hatthaṃ gaṇhituṃ adatvā tena pasāritahatthaṃ sayaṃ gahetvā “sāmi, nāhaṃ	2314	
PA_atk-s05_14a3:2314_4	anāthā, mayhaṃ pitā varuṇo nāma nāgarājā, mātā vimalā nāma devī, ehi mama pitu santikaṃ	2314	
PA_atk-s05_14a3:2314_5	gacchāma, eso eva te yathā amhākaṃ maṅgalakiriyāya bhavitabbaṃ, evaṃ etamatthaṃ pavakkhatī”ti avacāsi.	2314	
PA_atk-s05_14a3:2315	Evaṃ vatvā sā yakkhaṃ gahetvā pitu santikaṃ agamāsi. Tamatthaṃ pakāsento satthā āha –	231	
PA_atk-s05_14a3:2317	“Alaṅkatā suvasanā, mālinī candanussadā;	231	
PA_atk-s05_14a3:2318	Yakkhaṃ hatthe gahetvāna, pitusantikupāgamī”ti.	231	
PA_atk-s05_14a3:2319	Tattha pitusantikupāgamīti attano pituno nāgarañño santikaṃ upāgami.	231	
PA_atk-s05_14a3:2320	Puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha –	232	
PA_atk-s05_14a3:2322	“Nāgavara vaco suṇohi me, patirūpaṃ paṭipajja suṅkiyaṃ;	232	
PA_atk-s05_14a3:2323	Patthemi ahaṃ irandhatiṃ, tāya samaṅgiṃ karohi maṃ tuvaṃ.	232	
PA_atk-s05_14a3:2325	“Sataṃ hatthī sataṃ assā, sataṃ assatarīrathā;	232	
PA_atk-s05_14a3:2326	Sataṃ valabhiyo puṇṇā, nānāratnassa kevalā;	232	
PA_atk-s05_14a3:2327	Te nāga paṭipajjassu, dhītaraṃ dehirandhati”nti.	232	
PA_atk-s05_14a3:2328_0	Tattha suṅkiyanti attano kulapadesānurūpaṃ dhitu suṅkaṃ dhanaṃ paṭipajja gaṇha. Samaṅgiṃ	2328	
PA_atk-s05_14a3:2328_1	karohīti maṃ tāya saddhiṃ samaṅgibhūtaṃ karohi. Valabhiyoti bhaṇḍasakaṭiyo. Nānāratnassa	2328	
PA_atk-s05_14a3:2328_2	kevalāti nānāratanassa sakalaparipuṇṇā.	2328	
PA_atk-s05_14a3:2329	Atha naṃ nāgarājā āha –	232	
PA_atk-s05_14a3:2331	“Yāva āmantaye ñātī, mitte ca suhadajjane;	233	
PA_atk-s05_14a3:2332	Anāmanta kataṃ kammaṃ, taṃ pacchā anutappatī”ti.	233	
PA_atk-s05_14a3:2333_0	Tattha yāva āmantaye ñātīti bho yakkhasenāpati, ahaṃ tuyhaṃ dhītaraṃ demi, no na	2333	
PA_atk-s05_14a3:2333_1	demi, thokaṃ pana āgamehi, yāva ñātakepi jānāpemi. Taṃ pacchā anutappatīti itthiyo	2333	
PA_atk-s05_14a3:2333_2	hi gatagataṭṭhāne abhiramantipi anabhiramantipi, anabhiratikāle ñātakādayo amhehi	2333	
PA_atk-s05_14a3:2333_3	saddhiṃ anāmantetvā kataṃ kammaṃ nāma evarūpaṃ hotīti ussukkaṃ na karonti, evaṃ taṃ	2333	
PA_atk-s05_14a3:2333_4	kammaṃ pacchā anutāpaṃ āvahatīti.	2333	
PA_atk-s05_14a3:2334	Evaṃ vatvā so bhariyāya vasanaṭṭhānaṃ gantvā tāya saddhiṃ sallapi. Tamatthaṃ pakāsento satthā āha –	233	
PA_atk-s05_14a3:2336	“Tato so varuṇo nāgo, pavisitvā nivesanaṃ;	233	
PA_atk-s05_14a3:2337	Bhariyaṃ āmantayitvāna, idaṃ vacanamabravi.	233	
PA_atk-s05_14a3:2339	“‘Ayaṃ so puṇṇako yakkho, yācatī maṃ irandhatiṃ;	233	
PA_atk-s05_14a3:2340	Bahunā vittalābhena, tassa dema piyaṃ mama”’nti.	234	
PA_atk-s05_14a3:2341_0	Tattha pavisitvāti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā	2341	
PA_atk-s05_14a3:2341_1	nipannā, taṃ nivesanaṃ pavisitvā. Piyaṃ mamanti mama piyaṃ dhītaraṃ tassa bahunā	2341	
PA_atk-s05_14a3:2341_2	vittalābhena demāti pucchati.	2341	
PA_atk-s05_14a3:2342	Vimalā āha –	234	
PA_atk-s05_14a3:2344	“Na dhanena na vittena, labbhā amhaṃ irandhatī;	234	
PA_atk-s05_14a3:2345	Sace ca kho hadayaṃ paṇḍitassa, dhammena laddhā idha māhareyya;	234	
PA_atk-s05_14a3:2346	Etena vittena kumāri labbhā, nāññaṃ dhanaṃ uttari patthayāmā”ti.	234	
PA_atk-s05_14a3:2347	Tattha amhaṃ irandhatīti amhākaṃ dhītā irandhatī. Etena vittenāti etena tuṭṭhikāraṇena.	234	
PA_atk-s05_14a3:2348	So tāya saddhiṃ mantetvā punadeva puṇṇakena saddhiṃ mantesi. Tamatthaṃ pakāsento satthā āha –	234	
PA_atk-s05_14a3:2350	“Tato so varuṇo nāgo, nikkhamitvā nivesanā;	235	
PA_atk-s05_14a3:2351	Puṇṇakāmantayitvāna, idaṃ vacanamabravi.	235	
PA_atk-s05_14a3:2353	“‘Na dhanena na vittena, labbhā amhaṃ irandhatī;	235	
PA_atk-s05_14a3:2354	Sace tuvaṃ hadayaṃ paṇḍitasa, dhammena laddhā idha māharesi;	235	
PA_atk-s05_14a3:2355	Etena vittena kumāri labbhā, nāññaṃ dhanaṃ uttari patthayāmā”’ti.	235	
PA_atk-s05_14a3:2356	Tattha puṇṇakāmantayitvānāti puṇṇakaṃ āmantayitvā.	235	
PA_atk-s05_14a3:2357	Puṇṇako āha –	235	
PA_atk-s05_14a3:2359	“Yaṃ paṇḍitotyeke vadanti loke, tameva bāloti punāhu aññe;	235	
PA_atk-s05_14a3:2360	Akkhāhi me vippavadanti ettha, kaṃ paṇḍitaṃ nāga tuvaṃ vadesī”ti.	236	
PA_atk-s05_14a3:2361_0	Tattha yaṃ paṇḍitotyeketi so kira “hadayaṃ paṇḍitassā”ti sutvā cintesi “yaṃ eke paṇḍitoti	2361	
PA_atk-s05_14a3:2361_1	vadanti, tameva aññe bāloti kathenti. Kiñcāpi me irandhatiyā vidhuroti akkhātaṃ,	2361	
PA_atk-s05_14a3:2361_2	tathāpi tathato jānituṃ pucchissāmi na”nti. Tasmā evamāha.	2361	
PA_atk-s05_14a3:2362	Nāgarājā āha –	236	
PA_atk-s05_14a3:2364	“Korabyarājassa dhanañcayassa, yadi te suto vidhuro nāma kattā;	236	
PA_atk-s05_14a3:2365	Ānehi taṃ paṇḍitaṃ dhammaladdhā, irandhatī padacarā te hotū”ti.	236	
PA_atk-s05_14a3:2366	Tattha dhammaladdhāti dhammena labhitvā. Padacarāti pādaparicārikā.	236	
PA_atk-s05_14a3:2367	Taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi. Tamatthaṃ pakāsento satthā āha –	236	
PA_atk-s05_14a3:2369	“Idañca sutvā varuṇassa vākyaṃ, uṭṭhāya yakkho paramappatīto;	236	
PA_atk-s05_14a3:2370	Tattheva santo purisaṃ asaṃsi, ānehi ājaññamidheva yutta”nti.	237	
PA_atk-s05_14a3:2371	Tattha purisaṃ asaṃsīti attano upaṭṭhākaṃ āṇāpesi. Ājaññanti kāraṇākāraṇajānanakasindhavaṃ. Yuttanti kappitaṃ.	237	
PA_atk-s05_14a3:2373	“Jātarūpamayā kaṇṇā, kācamhicamayā khurā;	237	
PA_atk-s05_14a3:2374	Jambonadassa pākassa, suvaṇṇassa uracchado”ti.	237	
PA_atk-s05_14a3:2375_0	Tattha jātarūpamayā kaṇṇāti tameva sindhavaṃ vaṇṇento āha. Tassa hi manomayassa sindhavassa	2375	
PA_atk-s05_14a3:2375_1	jātarūpamayā kaṇṇā, kācamhicamayā khurā, tassa khurā rattamaṇimayāti attho. Jambonadassa	2375	
PA_atk-s05_14a3:2375_2	pākassāti jambonadassa pakkassa rattasuvaṇṇassa uracchado.	2375	
PA_atk-s05_14a3:2376_0	So puriso tāvadeva taṃ sindhavaṃ ānesi. Puṇṇako taṃ abhiruyha ākāsena vessavaṇassa	2376	
PA_atk-s05_14a3:2376_1	santikaṃ gantvā nāgabhavanaṃ vaṇṇetvā taṃ pavattiṃ ārocesi. Tassatthassa pakāsanatthaṃ idaṃ vuttaṃ –	2376	
PA_atk-s05_14a3:2378	“Devavāhavahaṃ yānaṃ, assamāruyha puṇṇako;	237	
PA_atk-s05_14a3:2379	Alaṅkato kappitakesamassu, pakkāmi vehāyasamantalikkhe.	237	
PA_atk-s05_14a3:2381	“So puṇṇako kāmarāgena giddho, irandhatiṃ nāgakaññaṃ jigīsaṃ;	238	
PA_atk-s05_14a3:2382	Gantvāna taṃ bhūtapatiṃ yasassiṃ, iccabravī vessavaṇaṃ kuveraṃ.	238	
PA_atk-s05_14a3:2384	“Bhogavatī nāma mandire, vāsā hiraññavatīti vuccati;	238	
PA_atk-s05_14a3:2385	Nagare nimmite kañcanamaye, maṇḍalassa uragassa niṭṭhitaṃ.	238	
PA_atk-s05_14a3:2387	“Aṭṭālakā oṭṭhagīviyo, lohitaṅkassa masāragallino;	238	
PA_atk-s05_14a3:2388	Pāsādettha silāmayā, sovaṇṇaratanehi chāditā.	238	
PA_atk-s05_14a3:2390	“Ambā tilakā ca jambuyo, sattapaṇṇā mucalindaketakā;	239	
PA_atk-s05_14a3:2391	Piyaṅgu uddālakā sahā, uparibhaddakā sinduvārakā.	239	
PA_atk-s05_14a3:2393	“Campeyyakā nāgamallikā, bhaginīmālā atha mettha koliyā;	239	
PA_atk-s05_14a3:2394	Ete dumā pariṇāmitā, sobhayanti uragassa mandiraṃ.	239	
PA_atk-s05_14a3:2396	“Khajjurettha silāmayā, sovaṇṇadhuvapupphitā bahū;	239	
PA_atk-s05_14a3:2397	Yattha vasatopapātiko, nāgarājā varuṇo mahiddhiko.	239	
PA_atk-s05_14a3:2399	“Tassa komārikā bhariyā, vimalā kañcanavelliviggahā;	239	
PA_atk-s05_14a3:2400	Kālā taruṇāva uggatā, pucimandatthanī cārudassanā.	240	
PA_atk-s05_14a3:2402	“Lākhārasarattasucchavī, kaṇikārāva nivātapupphitā;	240	
PA_atk-s05_14a3:2403	Tidivokacarāva accharā, vijjuvabbhaghanā vinissaṭā.	240	
PA_atk-s05_14a3:2405	“Sā dohaḷinī suvimhitā, vidhurassa hadayaṃ dhaniyati;	240	
PA_atk-s05_14a3:2406	Taṃ tesaṃ demi issara, tena te denti irandhatiṃ mama”nti.	240	
PA_atk-s05_14a3:2407_0	Tattha devavāhavahaṃ yānanti vahitabboti vāho, devasaṅkhātaṃ vāhaṃ vahatīti devavāhavahaṃ.	2407	
PA_atk-s05_14a3:2407_1	Yanti etenāti yānaṃ. Kappitakesamassūti maṇḍanavasena susaṃvihitakesamassu. Devānaṃ	2407	
PA_atk-s05_14a3:2407_2	pana kesamassukaraṇakammaṃ nāma natthi, vicittakathikena pana kathitaṃ. Jigīsanti	2407	
PA_atk-s05_14a3:2407_3	patthayanto. Vessavaṇanti visāṇāya rājadhāniyā issararājānaṃ. Kuveranti evaṃnāmakaṃ.	2407	
PA_atk-s05_14a3:2407_4	Bhogavatī nāmāti sampannabhogatāya evaṃladdhanāmaṃ. Mandireti mandiraṃ, bhavananti	2407	
PA_atk-s05_14a3:2407_5	attho. Vāsā hiraññavatīti nāgarājassa vasanaṭṭhānattā vāsāti ca, kañcanavatiyā suvaṇṇapākārena	2407	
PA_atk-s05_14a3:2407_6	parikkhittattā hiraññavatīti ca vuccati. Nagare nimmiteti nagaraṃ nimmitaṃ. Kañcanamayeti	2407	
PA_atk-s05_14a3:2407_7	suvaṇṇamayaṃ. Maṇḍalassāti bhogamaṇḍalena samannāgatassa. Niṭṭhitanti karaṇapariniṭṭhitaṃ.	2407	
PA_atk-s05_14a3:2407_8	Oṭṭhagīviyoti oṭṭhagīvāsaṇṭhānena katā rattamaṇimasāragallamayā aṭṭālakā. Pāsādetthāti	2407	
PA_atk-s05_14a3:2407_9	ettha nāgabhavane pāsādā. Silāmayāti maṇimayā. Sovaṇṇaratanehīti suvaṇṇasaṅkhātehi	2407	
PA_atk-s05_14a3:2407_10	ratanehi, suvaṇṇiṭṭhakāhi chāditāti attho. Sahāti sahakārā. Uparibhaddakāti uddālakajātikāyeva	24071	
PA_atk-s05_14a3:2407_11	rukkhā. Campeyyakā nāgamallikāti campakā ca nāgā ca mallikā ca. Bhaginīmālā atha	24071	
PA_atk-s05_14a3:2407_12	mettha koliyāti bhaginīmālā ceva atha ettha nāgabhavane koliyā nāma rukkhā ca. Ete	24071	
PA_atk-s05_14a3:2407_13	dumā pariṇāmitāti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā	24071	
PA_atk-s05_14a3:2407_14	ākulasamākulā. Khajjuretthāti khajjurirukkhā ettha. Silāmayāti indanīlamaṇimayā.	24071	
PA_atk-s05_14a3:2407_15	Sovaṇṇadhuvapupphitāti te pana suvaṇṇapupphehi niccapupphitā. Yattha vasatopapātikoti	24071	
PA_atk-s05_14a3:2407_16	yattha nāgabhavane opapātiko nāgarājā vasati. Kañcanavelliviggahāti suvaṇṇarāsisassirikasarīrā.	24071	
PA_atk-s05_14a3:2407_17	Kālā taruṇāva uggatāti vilāsayuttatāya mandavāteritā kālavallipallavā viya uggatā.	24071	
PA_atk-s05_14a3:2407_18	Pucimandatthanīti nimbaphalasaṇṭhānacūcukā. Lākhārasarattasucchavīti hatthapādatalachaviṃ	24071	
PA_atk-s05_14a3:2407_19	sandhāya vuttaṃ. Tidivokacarāti tidasabhavanacarā. Vijjuvabbhaghanāti abbhaghanavalāhakantarato	24071	
PA_atk-s05_14a3:2407_20	nissaṭā vijjulatā viya. Taṃ tesaṃ demīti taṃ tassa hadayaṃ ahaṃ tesaṃ demi, evaṃ	24072	
PA_atk-s05_14a3:2407_21	jānassu. Issarāti mātulaṃ ālapati.	24072	
PA_atk-s05_14a3:2408_0	Iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā	2408	
PA_atk-s05_14a3:2408_1	kathesi. Vessavaṇo pana tassa kathaṃ na suṇāti. Kiṃkāraṇā? Dvinnaṃ devaputtānaṃ vimānaaḍḍaṃ	2408	
PA_atk-s05_14a3:2408_2	paricchindatīti. Puṇṇako attano vacanassa assutabhāvaṃ ñatvā jinakadevaputtassa santike	2408	
PA_atk-s05_14a3:2408_3	aṭṭhāsi. Vessavaṇo aḍḍaṃ vinicchinitvā parājitaṃ anuṭṭhāpetvā itaraṃ “gaccha tvaṃ,	2408	
PA_atk-s05_14a3:2408_4	tava vimāne vasāhī”ti āha. Puṇṇako “gaccha tva”nti vuttakkhaṇeyeva “mayhaṃ mātulena	2408	
PA_atk-s05_14a3:2408_5	mama pesitabhāvaṃ jānāthā”ti katipayadevaputte sakkhiṃ katvā heṭṭhā vuttanayeneva	2408	
PA_atk-s05_14a3:2408_6	sindhavaṃ āharāpetvā abhiruyha pakkāmi. Tamatthaṃ pakāsento satthā āha –	2408	
PA_atk-s05_14a3:2410	“So puṇṇako bhūtapatiṃ yasassiṃ, āmantaya vessavaṇaṃ kuveraṃ;	241	
PA_atk-s05_14a3:2411	Tattheva santo purisaṃ asaṃsi, ānehi ājaññamidheva yuttaṃ.	241	
PA_atk-s05_14a3:2413	“Jātarūpamayā kaṇṇā, kācamhicamayā khurā;	241	
PA_atk-s05_14a3:2414	Jambonadassa pākassa, suvaṇṇassa uracchado.	241	
PA_atk-s05_14a3:2416	“Devavāhavahaṃ yānaṃ, assamāruyha puṇṇako;	241	
PA_atk-s05_14a3:2417	Alaṅkato kappitakesamassu, pakkāmi vehāyasamantalikkhe”ti.	241	
PA_atk-s05_14a3:2418	Tattha āmantayāti āmantayitvā.	241	
PA_atk-s05_14a3:2419_0	So ākāsena gacchantoyeva cintesi “vidhurapaṇḍito mahāparivāro, na sakkā taṃ gaṇhituṃ,	2419	
PA_atk-s05_14a3:2419_1	dhanañcayakorabyo pana jūtavittako, taṃ jūtena jinitvā vidhuraṃ gaṇhissāmi, ghare	2419	
PA_atk-s05_14a3:2419_2	panassa bahūni ratanāni, appagghena lakkhena jūtaṃ na kīḷissati, mahaggharatanaṃ	2419	
PA_atk-s05_14a3:2419_3	harituṃ vaṭṭati, aññaṃ ratanaṃ rājā na gaṇhissati, rājagahassa sāmantā vepullapabbatabbhantare	2419	
PA_atk-s05_14a3:2419_4	cakkavattirañño paribhogamaṇiratanaṃ atthi mahānubhāvaṃ, taṃ gahetvā tena rājānaṃ	2419	
PA_atk-s05_14a3:2419_5	palobhetvā jinissāmī”ti. So tathā akāsi. Tamatthaṃ pakāsento satthā āha –	2419	
PA_atk-s05_14a3:2421	“So aggamā rājagahaṃ surammaṃ, aṅgassa rañño nagaraṃ durāyutaṃ;	242	
PA_atk-s05_14a3:2422	Pahūtabhakkhaṃ bahuannapānaṃ, masakkasāraṃ viya vāsavassa.	242	
PA_atk-s05_14a3:2424	“Mayūrakoñcāgaṇasampaghuṭṭhaṃ, dijābhighuṭṭhaṃ dijasaṅghasevitaṃ;	242	
PA_atk-s05_14a3:2425	Nānāsakuntābhirudaṃ suvaṅgaṇaṃ, pupphābhikiṇṇaṃ himavaṃva pabbataṃ.	242	
PA_atk-s05_14a3:2427	“So puṇṇako vepulamābhirūhi, siluccayaṃ kimpurisānuciṇṇaṃ;	242	
PA_atk-s05_14a3:2428	Anvesamāno maṇiratanaṃ uḷāraṃ, tamaddasā pabbatakūṭamajjhe”ti.	242	
PA_atk-s05_14a3:2429_0	Tattha aṅgassa raññoti tadā aṅgassa raññova magadharajjaṃ ahosi. Tena vuttaṃ – “aṅgassa	2429	
PA_atk-s05_14a3:2429_1	rañño nagara”nti. Durāyutanti paccatthikehi durāyuttaṃ. Masakkasāraṃ viya vāsavassāti	2429	
PA_atk-s05_14a3:2429_2	masakkasārasaṅkhāte sinerupabbatamatthake māpitattā “masakkasāra”nti laddhanāmaṃ	2429	
PA_atk-s05_14a3:2429_3	vāsavassa bhavanaṃ viya. Dijābhighuṭṭhanti aññehi ca pakkhīhi abhisaṅghuṭṭhaṃ ninnāditaṃ.	2429	
PA_atk-s05_14a3:2429_4	Nānāsakuntābhirudanti madhurassarena gāyantehi viya nānāvidhehi sakuṇehi abhirudaṃ,	2429	
PA_atk-s05_14a3:2429_5	abhigītanti attho. Suvaṅgaṇanti sundaraaṅgaṇaṃ manuññatalaṃ. Himavaṃva pabbatanti	2429	
PA_atk-s05_14a3:2429_6	himavantapabbataṃ viya. Vepulamābhirūhīti bhikkhave, so puṇṇako evarūpaṃ vepullapabbataṃ	2429	
PA_atk-s05_14a3:2429_7	abhiruhi. Pabbatakūṭamajjheti pabbatakūṭaantare taṃ maṇiṃ addasa.	2429	
PA_atk-s05_14a3:2431	“Disvā maṇiṃ pabhassaraṃ jātimantaṃ, manoharaṃ maṇiratanaṃ uḷāraṃ;	243	
PA_atk-s05_14a3:2432	Daddallamānaṃ yasasā yasassinaṃ, obhāsatī vijjurivantalikkhe.	243	
PA_atk-s05_14a3:2434	“Tamaggahī veḷuriyaṃ mahagghaṃ, manoharaṃ nāma mahānubhāvaṃ;	243	
PA_atk-s05_14a3:2435	Ājaññamāruyha manomavaṇṇo, pakkāmi vehāyasamantalikkhe”ti.	243	
PA_atk-s05_14a3:2436_0	Tattha manoharanti manasābhipatthitassa dhanassa āharaṇasamatthaṃ. Daddallamānanti	2436	
PA_atk-s05_14a3:2436_1	ujjalamānaṃ. Yasasāti parivāramaṇigaṇena. Obhāsatīti taṃ maṇiratanaṃ ākāse vijjuriva	2436	
PA_atk-s05_14a3:2436_2	obhāsati. Tamaggahīti taṃ maṇiratanaṃ aggahesi. Taṃ pana maṇiratanaṃ kumbhiro nāma	2436	
PA_atk-s05_14a3:2436_3	yakkho kumbhaṇḍasahassaparivāro rakkhati. So pana tena kujjhitvā olokitamatteneva	2436	
PA_atk-s05_14a3:2436_4	bhītatasito palāyitvā cakkavāḷapabbataṃ patvā kampamāno olokento aṭṭhāsi. Iti taṃ	2436	
PA_atk-s05_14a3:2436_5	palāpetvā puṇṇako maṇiratanaṃ aggahesi. Manoharaṃ nāmāti manasā cintitaṃ dhanaṃ āharituṃ	2436	
PA_atk-s05_14a3:2436_6	sakkotīti evaṃladdhanāmaṃ.	2436	
PA_atk-s05_14a3:2437	Iti so taṃ gahetvā ākāsena gacchanto taṃ nagaraṃ patto. Tamatthaṃ pakāsento satthā āha –	243	
PA_atk-s05_14a3:2439	“So aggamā nagaramindapatthaṃ, oruyhupāgacchi sabhaṃ kurūnaṃ;	243	
PA_atk-s05_14a3:2440	Samāgate ekasataṃ samagge, avhettha yakkho avikampamāno.	244	
PA_atk-s05_14a3:2442	“Ko nīdha raññaṃ varamābhijeti, kamābhijeyyāma varaddhanena;	244	
PA_atk-s05_14a3:2443	Kamanuttaraṃ ratanavaraṃ jināma, ko vāpi no jeti varaddhanenā”ti.	244	
PA_atk-s05_14a3:2444_0	Tattha oruyhupāgacchi sabhaṃ kurūnanti bhikkhave, so puṇṇako assapiṭṭhito oruyha	2444	
PA_atk-s05_14a3:2444_1	assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato. Ekasatanti	2444	
PA_atk-s05_14a3:2444_2	ekasatarājāno achambhīto hutvā “ko nīdhā”tiādīni vadanto jūtena avhettha. Ko nīdhāti	2444	
PA_atk-s05_14a3:2444_3	ko nu imasmiṃ rājasamāgame. Raññanti rājūnaṃ antare. Varamābhijetīti amhākaṃ santakaṃ	2444	
PA_atk-s05_14a3:2444_4	seṭṭharatanaṃ abhijeti, “ahaṃ jināmī”ti vattuṃ ussahati. Kamābhijeyyāmāti kaṃ vā	2444	
PA_atk-s05_14a3:2444_5	mayaṃ jineyyāma. Varaddhanenāti uttamadhanena. Kamanuttaranti jinanto ca kataraṃ	2444	
PA_atk-s05_14a3:2444_6	rājānaṃ anuttaraṃ ratanavaraṃ jināma. Ko vāpi no jetīti atha vā ko nāma rājā amhe	2444	
PA_atk-s05_14a3:2444_7	varadhanena jeti. Iti so catūhi padehi korabyameva ghaṭṭeti.	2444	
PA_atk-s05_14a3:2445	Atha rājā “mayā ito pubbe evaṃ sūro hutvā kathento nāma na diṭṭhapubbo, ko nu kho eso”ti cintetvā pucchanto gāthamāha –	244	
PA_atk-s05_14a3:2447	“Kuhiṃ nu raṭṭhe tava jātibhūmi, na korabyasseva vaco tavedaṃ;	244	
PA_atk-s05_14a3:2448	Abhītosi no vaṇṇanibhāya sabbe, akkhāhi me nāmañca bandhave cā”ti.	244	
PA_atk-s05_14a3:2449	Tattha na korabyassevāti kururaṭṭhavāsikasseva tava vacanaṃ na hoti.	244	
PA_atk-s05_14a3:2450_0	Taṃ sutvā itaro “ayaṃ rājā mama nāmaṃ pucchati, puṇṇako ca nāma dāso hoti. Sacāhaṃ	2450	
PA_atk-s05_14a3:2450_1	‘puṇṇakosmī’ti vakkhāmi, ‘esa dāso, tasmā maṃ pagabbhatāya evaṃ vadetī’ti avamaññissati,	2450	
PA_atk-s05_14a3:2450_2	anantarātīte attabhāve nāmamassa kathessāmī”ti cintetvā gāthamāha –	2450	
PA_atk-s05_14a3:2452	“Kaccāyano māṇavakosmi rāja, anūnanāmo iti mavhayanti;	245	
PA_atk-s05_14a3:2453	Aṅgesu me ñātayo bandhavā ca, akkhena devasmi idhānupatto”ti.	245	
PA_atk-s05_14a3:2454_0	Tattha anūnanāmoti na ūnanāmo. Iminā attano puṇṇakanāmameva paṭicchannaṃ katvā katheti.	2454	
PA_atk-s05_14a3:2454_1	Iti mavhayantīti iti maṃ avhayanti pakkosanti. Aṅgesūti aṅgaraṭṭhe kālacampānagare	2454	
PA_atk-s05_14a3:2454_2	vasanti. Akkhena devasmīti deva, jūtakīḷanatthena idha anuppattosmi.	2454	
PA_atk-s05_14a3:2455	Atha rājā “māṇava, tvaṃ jūtena jito kiṃ dassasi, kiṃ te atthī”ti pucchanto gāthamāha –	245	
PA_atk-s05_14a3:2457	“Kiṃ māṇavassa ratanāni atthi, ye taṃ jinanto hare akkhadhutto;	245	
PA_atk-s05_14a3:2458	Bahūni rañño ratanāni atthi, te tvaṃ daliddo kathamavhayesī”ti.	245	
PA_atk-s05_14a3:2459_0	Tassattho – kittakāni bhoto māṇavassa ratanāni atthi, ye taṃ jinanto akkhadhutto	2459	
PA_atk-s05_14a3:2459_1	“āharā”ti vatvā hareyya. Rañño pana nivesane bahūni ratanāni atthi, te rājāno evaṃ	2459	
PA_atk-s05_14a3:2459_2	bahudhane tvaṃ daliddo samāno kathaṃ jūtena avhayasīti.	2459	
PA_atk-s05_14a3:2460	Tato puṇṇako gāthamāha –	246	
PA_atk-s05_14a3:2462	“Manoharo nāma maṇī mamāyaṃ, manoharaṃ maṇiratanaṃ uḷāraṃ;	246	
PA_atk-s05_14a3:2463	Imañca ājaññamamittatāpanaṃ, etaṃ me jinitvā hare akkhadhutto”ti.	246	
PA_atk-s05_14a3:2464	Pāḷipotthakesu pana “maṇi mama vijjati lohitaṅko”ti likhitaṃ. So pana maṇi veḷuriyo, tasmā idameva sameti.	246	
PA_atk-s05_14a3:2465	Tattha ājaññanti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha.	246	
PA_atk-s05_14a3:2466	Taṃ sutvā rājā gāthamāha –	246	
PA_atk-s05_14a3:2468	“Eko maṇī māṇava kiṃ karissati, ājāniyeko pana kiṃ karissati;	246	
PA_atk-s05_14a3:2469	Bahūni rañño maṇiratanāni atthi, ājāniyā vātajavā anappakā”ti.	246	
PA_atk-s05_14a3:2470	Dohaḷakaṇḍaṃ niṭṭhitaṃ.	247	
PA_atk-s05_14a3:2471	Maṇikaṇḍaṃ	247	
PA_atk-s05_14a3:2472_0	So rañño kathaṃ sutvā “mahārāja, kiṃ nāma etaṃ vadetha, eko asso assasahassaṃ lakkhaṃ	2472	
PA_atk-s05_14a3:2472_1	hoti, eko maṇi maṇisahassaṃ lakkhaṃ hoti. Na hi sabbe assā ekasadisā, imassa tāva	2472	
PA_atk-s05_14a3:2472_2	javaṃ passathā”ti vatvā assaṃ abhiruhitvā pākāramatthakena pesesi. Sattayojanikaṃ	2472	
PA_atk-s05_14a3:2472_3	nagaraṃ assehi gīvāya gīvaṃ paharantehi parikkhittaṃ viya ahosi. Athānukkamena assopi	2472	
PA_atk-s05_14a3:2472_4	na paññāyi, yakkhopi na paññāyi, udare baddharattapaṭova paññāyi. So assato oruyha	2472	
PA_atk-s05_14a3:2472_5	“diṭṭho, mahārāja, assassa vego”ti vatvā “āma, diṭṭho”ti vutte “idāni puna passa,	2472	
PA_atk-s05_14a3:2472_6	mahārājā”ti vatvā assaṃ antonagare uyyāne pokkharaṇiyā udakapiṭṭhe pesesi, khuraggāni	2472	
PA_atk-s05_14a3:2472_7	atementova pakkhandi. Atha naṃ padumapattesu vicarāpetvā pāṇiṃ paharitvā hatthaṃ	2472	
PA_atk-s05_14a3:2472_8	pasāresi, asso āgantvā pāṇitale patiṭṭhāsi. Tato “vaṭṭate evarūpaṃ assaratanaṃ narindā”ti	2472	
PA_atk-s05_14a3:2472_9	vatvā “vaṭṭatī”ti vutte “mahārāja, assaratanaṃ tāva tiṭṭhatu, maṇiratanassa mahānubhāvaṃ	2472	
PA_atk-s05_14a3:2472_10	passā”ti vatvā tassānubhāvaṃ pakāsento āha –	24721	
PA_atk-s05_14a3:2474	“Idañca me maṇiratanaṃ, passa tvaṃ dvipaduttama;	247	
PA_atk-s05_14a3:2475	Itthīnaṃ viggahā cettha, purisānañca viggahā.	247	
PA_atk-s05_14a3:2477	“Migānaṃ viggahā cettha, sakuṇānañca viggahā;	247	
PA_atk-s05_14a3:2478	Nāgarājā supaṇṇā ca, maṇimhi passa nimmita”nti.	247	
PA_atk-s05_14a3:2479_0	Tattha itthīnanti etasmiñhi maṇiratane alaṅkatapaṭiyattā anekā itthiviggahā purisaviggahā	2479	
PA_atk-s05_14a3:2479_1	nānappakārā migapakkhisaṅghā senaṅgādīni ca paññāyanti, tāni dassento evamāha. Nimmitanti	2479	
PA_atk-s05_14a3:2479_2	idaṃ evarūpaṃ accherakaṃ maṇimhi nimmitaṃ passa.	2479	
PA_atk-s05_14a3:2480	“Aparampi passāhī”ti vatvā gāthā āha –	248	
PA_atk-s05_14a3:2482	“Hatthānīkaṃ rathānīkaṃ, asse pattī ca vammine;	248	
PA_atk-s05_14a3:2483	Caturaṅginimaṃ senaṃ, maṇimhi passa nimmitaṃ.	248	
PA_atk-s05_14a3:2485	“Hatthārohe anīkaṭṭhe, rathike pattikārake;	248	
PA_atk-s05_14a3:2486	Balaggāni viyūḷhāni, maṇimhi passa nimmita”nti.	248	
PA_atk-s05_14a3:2487	Tattha balaggānīti balāneva. Viyūḷhānīti byūhavasena ṭhitāni.	248	
PA_atk-s05_14a3:2489	“Puraṃ uddhāpasampannaṃ, bahupākāratoraṇaṃ;	248	
PA_atk-s05_14a3:2490	Siṅghāṭake subhūmiyo, maṇimhi passa nimmitaṃ.	249	
PA_atk-s05_14a3:2492	“Esikā parikhāyo ca, palikhaṃ aggaḷāni ca;	249	
PA_atk-s05_14a3:2493	Aṭṭālake ca dvāre ca, maṇimhi passa nimmita”nti.	249	
PA_atk-s05_14a3:2494_0	Tattha puranti nagaraṃ. Uddhāpasampannanti pākāravatthunā sampannaṃ. Bahupākāratoraṇanti	2494	
PA_atk-s05_14a3:2494_1	uccapākāratoraṇanagaradvārena sampannaṃ. Siṅghāṭaketi vīthicatukkāni. Subhūmiyoti	2494	
PA_atk-s05_14a3:2494_2	nagarūpacāre vicittā ramaṇīyabhūmiyo. Esikāti nagaradvāresu uṭṭhāpite esikatthambhe.	2494	
PA_atk-s05_14a3:2494_3	Palikhanti palighaṃ, ayameva vā pāṭho. Aggaḷānīti nagaradvārakavāṭāni. Dvāre cāti gopurāni ca.	2494	
PA_atk-s05_14a3:2496	“Passa toraṇamaggesu, nānādijagaṇā bahū;	249	
PA_atk-s05_14a3:2497	Haṃsā koñcā mayūrā ca, cakkavākā ca kukkuhā.	249	
PA_atk-s05_14a3:2499	“Kuṇālakā bahū citrā, sikhaṇḍī jīvajīvakā;	249	
PA_atk-s05_14a3:2500	Nānādijagaṇākiṇṇaṃ, maṇimhi passa nimmita”nti.	250	
PA_atk-s05_14a3:2501	Tattha toraṇamaggesūti etasmiṃ nagare toraṇaggesu. Kuṇālakāti kāḷakokilā. Citrāti citrapattakokilā.	250	
PA_atk-s05_14a3:2503	“Passa nagaraṃ supākāraṃ, abbhutaṃ lomahaṃsanaṃ;	250	
PA_atk-s05_14a3:2504	Samussitadhajaṃ rammaṃ, soṇṇavālukasanthataṃ.	250	
PA_atk-s05_14a3:2506	“Passettha paṇṇasālāyo, vibhattā bhāgaso mitā;	250	
PA_atk-s05_14a3:2507	Nivesane nivese ca, sandhibyūhe pathaddhiyo”ti.	250	
PA_atk-s05_14a3:2508_0	Tattha supākāranti kañcanapākāraparikkhittaṃ. Paṇṇasālāyoti nānābhaṇḍapuṇṇe āpaṇe.	2508	
PA_atk-s05_14a3:2508_1	Nivesane nivese cāti gehāni ceva gehavatthūni ca. Sandhibyūheti gharasandhiyo ca	2508	
PA_atk-s05_14a3:2508_2	anibbiddharacchā ca. Pathaddhiyoti nibbiddhavīthiyo.	2508	
PA_atk-s05_14a3:2510	“Pānāgāre ca soṇḍe ca, sūnā odaniyā gharā;	251	
PA_atk-s05_14a3:2511	Vesī ca gaṇikāyo ca, maṇimhi passa nimmitaṃ.	251	
PA_atk-s05_14a3:2513	“Mālākāre ca rajake, gandhike atha dussike;	251	
PA_atk-s05_14a3:2514	Suvaṇṇakāre maṇikāre, maṇimhi passa nimmitaṃ.	251	
PA_atk-s05_14a3:2516	“Āḷārike ca sūde ca, naṭanāṭakagāyino;	251	
PA_atk-s05_14a3:2517	Pāṇissare kumbhathūnike, maṇimhi passa nimmita”nti.	251	
PA_atk-s05_14a3:2518_0	Tattha soṇḍe cāti attano anurūpehi kaṇṭhakaṇṇapilandhanehi samannāgate āpānabhūmiṃ	2518	
PA_atk-s05_14a3:2518_1	sajjetvā nisinne surāsoṇḍe ca. Āḷāriketi pūvapāke. Sūdeti bhattakārake. Pāṇissareti	2518	
PA_atk-s05_14a3:2518_2	pāṇippahārena gāyante. Kumbhathūniketi ghaṭadaddarivādake.	2518	
PA_atk-s05_14a3:2520	“Passa bherī mudiṅgā ca, saṅkhā paṇavadindimā;	252	
PA_atk-s05_14a3:2521	Sabbañca tāḷāvacaraṃ, maṇimhi passa nimmitaṃ.	252	
PA_atk-s05_14a3:2523	“Sammatālañca vīṇañca, naccagītaṃ suvāditaṃ;	252	
PA_atk-s05_14a3:2524	Tūriyatāḷitasaṅghuṭṭhaṃ, maṇimhi passa nimmitaṃ.	252	
PA_atk-s05_14a3:2526	“Laṅghikā muṭṭhikā cettha, māyākārā ca sobhiyā;	252	
PA_atk-s05_14a3:2527	Vetālike ca jalle ca, maṇimhi passa nimmita”nti.	252	
PA_atk-s05_14a3:2528_0	Tattha sammatālañcāti khadirādisammañceva kaṃsatālañca. Tūriyatāḷitasaṅghuṭṭhanti	2528	
PA_atk-s05_14a3:2528_1	nānātūriyānaṃ tāḷitehi saṅghuṭṭhaṃ. Muṭṭhikāti muṭṭhikamallā. Sobhiyāti nagarasobhanā	2528	
PA_atk-s05_14a3:2528_2	itthī ca sampannarūpā purisā ca. Vetāliketi vetālauṭṭhāpake. Jalleti massūni karonte nhāpite.	2528	
PA_atk-s05_14a3:2530	“Samajjā cettha vattanti, ākiṇṇā naranāribhi;	253	
PA_atk-s05_14a3:2531	Mañcātimañce bhūmiyo, maṇimhi passa nimmita”nti.	253	
PA_atk-s05_14a3:2532	Tattha mañcātimañceti mañcānaṃ upari baddhamañce. Bhūmiyoti ramaṇīyā samajjabhūmiyo.	253	
PA_atk-s05_14a3:2534	“Passa malle samajjasmiṃ, phoṭente diguṇaṃ bhujaṃ;	253	
PA_atk-s05_14a3:2535	Nihate nihatamāne ca, maṇimhi passa nimmita”nti.	253	
PA_atk-s05_14a3:2536	Tattha samajjasminti mallaraṅge. Nihateti nihanitvā jinitvā ṭhite. Nihatamāneti parājite.	253	
PA_atk-s05_14a3:2538	“Passa pabbatapādesu, nānāmigagaṇā bahū;	253	
PA_atk-s05_14a3:2539	Sīhā byagghā varāhā ca, acchakokataracchayo.	253	
PA_atk-s05_14a3:2541	“Palāsādā gavajā ca, mahiṃsā rohitā rurū;	254	
PA_atk-s05_14a3:2542	Eṇeyyā ca varāhā ca, gaṇino nīkasūkarā.	254	
PA_atk-s05_14a3:2544	“Kadalimigā bahū citrā, biḷārā sasakaṇṭakā;	254	
PA_atk-s05_14a3:2545	Nānāmigagaṇākiṇṇaṃ, maṇimhi passa nimmita”nti.	254	
PA_atk-s05_14a3:2546_0	Tattha palāsādāti khaggamigā. “Palatā”tipi pāṭho. Gavajāti gavayā. Varāhāti ekā migajātikā.	2546	
PA_atk-s05_14a3:2546_1	Tathā gaṇino ceva nīkasūkarā ca. Bahū citrāti nānappakārā citrā migā. Biḷārāti araññabiḷārā.	2546	
PA_atk-s05_14a3:2546_2	Sasakaṇṭakāti sasā ca kaṇṭakā ca.	2546	
PA_atk-s05_14a3:2548	“Najjāyo suppatitthāyo, soṇṇavālukasanthatā;	254	
PA_atk-s05_14a3:2549	Acchā savanti ambūni, macchagumbanisevitā.	254	
PA_atk-s05_14a3:2551	“Kumbhīlā makarā cettha, susumārā ca kacchapā;	255	
PA_atk-s05_14a3:2552	Pāṭhīnā pāvusā macchā, balajā muñcarohitā”ti.	255	
PA_atk-s05_14a3:2553	Tattha najjāyoti nadiyo. Soṇṇavālukasanthatāti suvaṇṇavālukāya santhatatalā. Kumbhīlāti ime evarūpā jalacarā antonadiyaṃ vicaranti, tepi maṇimhi passāhīti.	255	
PA_atk-s05_14a3:2555	“Nānādijagaṇākiṇṇā, nānādumagaṇāyutā;	255	
PA_atk-s05_14a3:2556	Veḷuriyakarodāyo, maṇimhi passa nimmita”nti.	255	
PA_atk-s05_14a3:2557	Tattha veḷuriyakarodāyoti veḷuriyapāsāṇe paharitvā saddaṃ karontiyo evarūpā najjāyoti.	255	
PA_atk-s05_14a3:2559	“Passettha pokkharaṇiyo, suvibhattā catuddisā;	255	
PA_atk-s05_14a3:2560	Nānādijagaṇākiṇṇā, puthulomanisevitā.	256	
PA_atk-s05_14a3:2562	“Samantodakasampannaṃ, mahiṃ sāgarakuṇḍalaṃ;	256	
PA_atk-s05_14a3:2563	Upetaṃ vanarājehi, maṇimhi passa nimmita”nti.	256	
PA_atk-s05_14a3:2564	Tattha puthulomanisevitāti mahāmacchehi nisevitā. Vanarājehīti vanarājīhi, ayameva vā pāṭho.	256	
PA_atk-s05_14a3:2566	“Purato videhe passa, goyāniye ca pacchato;	256	
PA_atk-s05_14a3:2567	Kuruyo jambudīpañca, maṇimhi passa nimmitaṃ.	256	
PA_atk-s05_14a3:2569	“Passa candaṃ sūriyañca, obhāsante catuddisā;	256	
PA_atk-s05_14a3:2570	Sineruṃ anupariyante, maṇimhi passa nimmitaṃ.	257	
PA_atk-s05_14a3:2572	“Sineruṃ himavantañca, sāgarañca mahītalaṃ;	257	
PA_atk-s05_14a3:2573	Cattāro ca mahārāje, maṇimhi passa nimmitaṃ.	257	
PA_atk-s05_14a3:2575	“Ārāme vanagumbe ca, pāṭiye ca siluccaye;	257	
PA_atk-s05_14a3:2576	Ramme kimpurisākiṇṇe, maṇimhi passa nimmitaṃ.	257	
PA_atk-s05_14a3:2578	“Phārusakaṃ cittalataṃ, missakaṃ nandanaṃ vanaṃ;	257	
PA_atk-s05_14a3:2579	Vejayantañca pāsādaṃ, maṇimhi passa nimmitaṃ.	257	
PA_atk-s05_14a3:2581	“Sudhammaṃ tāvatiṃsañca, pārichattañca pupphitaṃ;	258	
PA_atk-s05_14a3:2582	Erāvaṇaṃ nāgarājaṃ, maṇimhi passa nimmitaṃ.	258	
PA_atk-s05_14a3:2584	“Passettha devakaññāyo, nabhā vijjurivuggatā;	258	
PA_atk-s05_14a3:2585	Nandane vicarantiyo, maṇimhi passa nimmitaṃ.	258	
PA_atk-s05_14a3:2587	“Passettha devakaññāyo, devaputtapalobhinī;	258	
PA_atk-s05_14a3:2588	Devaputte ramamāne, maṇimhi passa nimmita”nti.	258	
PA_atk-s05_14a3:2589_0	Tattha videheti pubbavidehadīpaṃ. Goyāniyeti aparagoyānadīpaṃ. Kuruyoti uttarakuru	2589	
PA_atk-s05_14a3:2589_1	ca dakkhiṇato jambudīpañca. Anupariyanteti ete candimasūriye sineruṃ anupariyāyante.	2589	
PA_atk-s05_14a3:2589_2	Pāṭiyeti pattharitvā ṭhapite viya piṭṭhipāsāṇe.	2589	
PA_atk-s05_14a3:2591	“Parosahassapāsāde, veḷuriyaphalasanthate;	259	
PA_atk-s05_14a3:2592	Pajjalante ca vaṇṇena, maṇimhi passa nimmitaṃ.	259	
PA_atk-s05_14a3:2594	“Tāvatiṃse ca yāme ca, tusite cāpi nimmite;	259	
PA_atk-s05_14a3:2595	Paranimmitavasavattino, maṇimhi passa nimmitaṃ.	259	
PA_atk-s05_14a3:2597	“Passettha pokkharaṇiyo, vippasannodikā sucī;	259	
PA_atk-s05_14a3:2598	Mandālakehi sañchannā, padumuppalakehi cā”ti.	259	
PA_atk-s05_14a3:2599	Tattha parosahassanti tāvatiṃsabhavane atirekasahassapāsāde.	259	
PA_atk-s05_14a3:2601	“Dasettha rājiyo setā, dasa nīlā manoramā;	260	
PA_atk-s05_14a3:2602	Cha piṅgalā pannarasa, haliddā ca catuddasa.	260	
PA_atk-s05_14a3:2604	“Vīsati tattha sovaṇṇā, vīsati rajatāmayā;	260	
PA_atk-s05_14a3:2605	Indagopakavaṇṇābhā, tāva dissanti tiṃsati.	260	
PA_atk-s05_14a3:2607	“Dasettha kāḷiyo chacca, mañjeṭṭhā pannavīsati;	260	
PA_atk-s05_14a3:2608	Missā bandhukapupphehi, nīluppalavicittikā.	260	
PA_atk-s05_14a3:2610	“Evaṃ sabbaṅgasampannaṃ, accimantaṃ pabhassaraṃ;	261	
PA_atk-s05_14a3:2611	Odhisuṅkaṃ mahārāja, passa tvaṃ dvipaduttamā”ti.	261	
PA_atk-s05_14a3:2612_0	Tattha dasettha rājiyo setāti etasmiṃ maṇikkhandhe dasa setarājiyo. Cha piṅgalā pannarasāti	2612	
PA_atk-s05_14a3:2612_1	cha ca pannarasa cāti ekavīsati piṅgalarājiyo. Haliddāti haliddavaṇṇā catuddasa.	2612	
PA_atk-s05_14a3:2612_2	Tiṃsatīti indagopakavaṇṇābhā tiṃsa rājiyo. Dasa chaccāti dasa ca cha ca soḷasa kāḷarājiyo.	2612	
PA_atk-s05_14a3:2612_3	Pannavīsatīti pañcavīsati mañjeṭṭhavaṇṇā pabhassarā. Missā bandhukapupphehīti kāḷamañjeṭṭhavaṇṇarājiyo	2612	
PA_atk-s05_14a3:2612_4	etehi missā vicittikā passa. Ettha hi kāḷarājiyo bandhujīvakapupphehi missā, mañjeṭṭharājiyo	2612	
PA_atk-s05_14a3:2612_5	nīluppalehi vicittikā. Odhisuṅkanti suṅkakoṭṭhāsaṃ. Yo maṃ jūte jinissati, tassimaṃ	2612	
PA_atk-s05_14a3:2612_6	suṅkakoṭṭhāsaṃ passāti vadati. Aṭṭhakathāyaṃ pana “hotu suṅkaṃ, mahārājā”tipi pāṭho.	2612	
PA_atk-s05_14a3:2612_7	Tassattho – dvipaduttama passa tvaṃ imaṃ evarūpaṃ maṇikkhandhaṃ, idameva, mahārāja,	2612	
PA_atk-s05_14a3:2612_8	suṅkaṃ hotu. Yo maṃ jūte jinissati, tassidaṃ bhavissatīti.	2612	
PA_atk-s05_14a3:2613	Maṇikaṇḍaṃ niṭṭhitaṃ.	261	
PA_atk-s05_14a3:2614	Akkhakaṇḍaṃ	261	
PA_atk-s05_14a3:2615_0	Evaṃ vatvā puṇṇako “mahārāja, ahaṃ tāva jūte parājito imaṃ maṇiratanaṃ dassāmi, tvaṃ	2615	
PA_atk-s05_14a3:2615_1	pana kiṃ dassasī”ti āha. “Tāta, mama sarīrañca deviñca setacchattañca ṭhapetvā sesaṃ	2615	
PA_atk-s05_14a3:2615_2	mama santakaṃ suṅkaṃ hotū”ti. “Tena hi, deva, mā cirāyi, ahaṃ dūrāgato, khippaṃ jūtamaṇḍalaṃ	2615	
PA_atk-s05_14a3:2615_3	sajjāpehī”ti. Rājā amacce āṇāpesi. Te khippaṃ jūtamaṇḍalaṃ sajjetvā rañño varapotthakattharaṇaṃ	2615	
PA_atk-s05_14a3:2615_4	santharitvā sesarājūnañcāpi āsanāni paññapetvā puṇṇakassapi patirūpaṃ āsanaṃ paññapetvā	2615	
PA_atk-s05_14a3:2615_5	rañño kālaṃ ārocayiṃsu. Tato puṇṇako rājānaṃ gāthāya ajjhabhāsi –	2615	
PA_atk-s05_14a3:2617	“Upāgataṃ rāja mupehi lakkhaṃ, netādisaṃ maṇiratanaṃ tavatthi;	261	
PA_atk-s05_14a3:2618	Dhammena jissāma asāhasena, jito ca no khippamavākarohī”ti.	261	
PA_atk-s05_14a3:2619_0	Tassattho – mahārāja, jūtasālāya kammaṃ upāgataṃ niṭṭhitaṃ, etādisaṃ maṇiratanaṃ	2619	
PA_atk-s05_14a3:2619_1	tava natthi, mā papañcaṃ karohi, upehi lakkhaṃ akkhehi kīḷanaṭṭhānaṃ upagaccha. Kīḷantā	2619	
PA_atk-s05_14a3:2619_2	ca mayaṃ dhammena jissāma, dhammeneva no asāhasena jayo hotu. Sace pana tvaṃ jito	2619	
PA_atk-s05_14a3:2619_3	bhavissasi, atha no khippamavākarohi, papañcaṃ akatvāva jito dhanaṃ dadeyyāsīti vuttaṃ hoti.	2619	
PA_atk-s05_14a3:2620_0	Atha naṃ rājā “māṇava, tvaṃ maṃ ‘rājā’ti mā bhāyi, dhammeneva no asāhasena jayaparājayo	2620	
PA_atk-s05_14a3:2620_1	bhavissatī”ti āha. Taṃ sutvā puṇṇako “amhākaṃ dhammeneva jayaparājayabhāvaṃ jānāthā”ti	2620	
PA_atk-s05_14a3:2620_2	tepi rājāno sakkhiṃ karonto gāthamāha –	2620	
PA_atk-s05_14a3:2622	“Pañcāla paccuggata sūrasena, macchā ca maddā saha kekakebhi;	262	
PA_atk-s05_14a3:2623	Passantu note asaṭhena yuddhaṃ, na no sabhāyaṃ na karonti kiñcī”ti.	262	
PA_atk-s05_14a3:2624_0	Tattha paccuggatāti uggatattā paññātattā pākaṭattā pañcālarājānamevālapati. Macchā	2624	
PA_atk-s05_14a3:2624_1	cāti tvañca, samma maccharāja. Maddāti maddarāja. Saha kekakebhīti kekakebhināmena	2624	
PA_atk-s05_14a3:2624_2	janapadena saha vattamānakekakebhirāja, tvañca. Atha vā sahasaddaṃ “kekakebhī”ti	2624	
PA_atk-s05_14a3:2624_3	padassa pacchato ṭhapetvā paccuggatasaddañca sūrasenavisesanaṃ katvā pañcālapaccuggatasūrasena	2624	
PA_atk-s05_14a3:2624_4	macchā ca maddā ca kekakebhi saha sesarājāno cāti evamettha attho daṭṭhabbo. Passantu	2624	
PA_atk-s05_14a3:2624_5	noteti amhākaṃ dvinnaṃ ete rājāno asaṭhena akkhayuddhaṃ passantu. Na no sabhāyaṃ	2624	
PA_atk-s05_14a3:2624_6	na karonti kiñcīti ettha noti nipātamattaṃ, sabhāyaṃ kiñci sakkhiṃ na na karonti,	2624	
PA_atk-s05_14a3:2624_7	khattiyepi brāhmaṇepi karontiyeva, tasmā sace kiñci akāraṇaṃ uppajjati, “na no sutaṃ,	2624	
PA_atk-s05_14a3:2624_8	na no diṭṭha”nti vattuṃ na labhissatha, appamattā hothāti.	2624	
PA_atk-s05_14a3:2625_0	Evaṃ yakkhasenāpati rājāno sakkhiṃ akāsi. Rājāpi ekasatarājaparivuto puṇṇakaṃ gahetvā	2625	
PA_atk-s05_14a3:2625_1	jūtasālaṃ pāvisi. Sabbepi patirūpāsanesu nisīdiṃsu, rajataphalake suvaṇṇapāsake ṭhapayiṃsu.	2625	
PA_atk-s05_14a3:2625_2	Puṇṇako turitaturito āha “mahārāja, pāsakesu āyā nāma mālikaṃ sāvaṭṭaṃ bahulaṃ santibhadrādayo	2625	
PA_atk-s05_14a3:2625_3	catuvīsati, tesu tumhe attano ruccanakaṃ āyaṃ gaṇhathā”ti. Rājā “sādhū”ti bahulaṃ	2625	
PA_atk-s05_14a3:2625_4	gaṇhi. Puṇṇako sāvaṭṭaṃ gaṇhi. Atha naṃ rājā āha “tena hi tāva māṇava, pāsake pātehī”ti.	2625	
PA_atk-s05_14a3:2625_5	“Mahārāja, paṭhamaṃ mama vāro na pāpuṇāti, tumhe pātethā”ti vutte rājā “sādhū”ti	2625	
PA_atk-s05_14a3:2625_6	sampaṭicchi. Tassa pana tatiye attabhāve mātubhūtapubbā ārakkhadevatā, tassā ānubhāvena	2625	
PA_atk-s05_14a3:2625_7	rājā jūte jināti. Sā tassa avidūre ṭhitā ahosi. Rājā devadhītaraṃ anussaritvā jūtagītaṃ	2625	
PA_atk-s05_14a3:2625_8	gāyanto imā gāthā āha –	2625	
PA_atk-s05_14a3:2626	“Sabbā nadī vaṅkagatī, sabbe kaṭṭhamayā vanā;	262	
PA_atk-s05_14a3:2627	Sabbitthiyo kare pāpaṃ, labhamāne nivātake. ;	262	
PA_atk-s05_14a3:2628	“Atha passatu maṃ amma, vijayaṃ me padissatu;	262	
PA_atk-s05_14a3:2629	Anukampāhi me amma, mahantaṃ jayamessatu.	262	
PA_atk-s05_14a3:2630	“Devate tvajja rakkha devi, passa mā maṃ vibhāveyya;	263	
PA_atk-s05_14a3:2631	Anukampakā patiṭṭhā ca, passa bhadrāni rakkhituṃ.	263	
PA_atk-s05_14a3:2632	“Jambonadamayaṃ pāsaṃ, caturaṃsamaṭṭhaṅguli;	263	
PA_atk-s05_14a3:2633	Vibhāti parisamajjhe, sabbakāmadado bhava.	263	
PA_atk-s05_14a3:2634	“Devate me jayaṃ dehi, passa maṃ appabhāginaṃ;	263	
PA_atk-s05_14a3:2635	Mātānukampako poso, sadā bhadrāni passati.	263	
PA_atk-s05_14a3:2636	“Aṭṭhakaṃ mālikaṃ vuttaṃ, sāvaṭṭañca chakaṃ mataṃ;	263	
PA_atk-s05_14a3:2637	Catukkaṃ bahulaṃ ñeyyaṃ, dvibindusantibhadrakaṃ;	263	
PA_atk-s05_14a3:2638	Catuvīsati āyā ca, munindena pakāsitā”ti.	263	
PA_atk-s05_14a3:2639_0	Rājā evaṃ jūtagītaṃ gāyitvā pāsake hatthena parivattetvā ākāse khipi. Puṇṇakassa	2639	
PA_atk-s05_14a3:2639_1	ānubhāvena pāsakā rañño parājayāya bhassanti. Rājā jūtasippamhi atikusalatāya pāsake	2639	
PA_atk-s05_14a3:2639_2	attano parājayāya bhassante ñatvā ākāseyeva saṅkaḍḍhanto gahetvā puna ākāse khipi.	2639	
PA_atk-s05_14a3:2639_3	Dutiyampi attano parājayāya bhassante ñatvā tatheva aggahesi. Tato puṇṇako cintesi	2639	
PA_atk-s05_14a3:2639_4	“ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā	2639	
PA_atk-s05_14a3:2639_5	gaṇhāti, kiṃ nu kho kāraṇa”nti. So olokento tassa ārakkhadevatāya ānubhāvaṃ ñatvā	2639	
PA_atk-s05_14a3:2639_6	akkhīni ummīletvā kuddho viya naṃ olokesi. Sā bhītatasitā palāyitvā cakkavāḷapabbatamatthakaṃ	2639	
PA_atk-s05_14a3:2639_7	patvā kampamānā oloketvā aṭṭhāsi. Rājā tatiyampi pāsake khipitvā attano parājayāya	2639	
PA_atk-s05_14a3:2639_8	bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi. Te rañño	2639	
PA_atk-s05_14a3:2639_9	parājayāya patiṃsu. Athassa parājitabhāvaṃ ñatvā puṇṇako apphoṭetvā mahantena saddena	2639	
PA_atk-s05_14a3:2639_10	“jitaṃ me”ti tikkhattuṃ sīhanādaṃ nadi. So saddo sakalajambudīpaṃ phari. Tamatthaṃ	26391	
PA_atk-s05_14a3:2639_11	pakāsento satthā āha –	26391	
PA_atk-s05_14a3:2641	“Te pāvisuṃ akkhamadena mattā, rājā kurūnaṃ puṇṇako cāpi yakkho;	264	
PA_atk-s05_14a3:2642	Rājā kaliṃ viccinamaggahesi, kaṭaṃ aggahī puṇṇako nāma yakkho.	264	
PA_atk-s05_14a3:2644	“Te tattha jūte ubhaye samāgate, raññaṃ sakāse sakhīnañca majjhe;	264	
PA_atk-s05_14a3:2645	Ajesi yakkho naravīraseṭṭhaṃ, tatthappanādo tumulo babhūvā”ti.	264	
PA_atk-s05_14a3:2646_0	Tattha pāvisunti jūtasālaṃ pavisiṃsu. Viccinanti rājā catuvīsatiyā āyesu vicinanto	2646	
PA_atk-s05_14a3:2646_1	kaliṃ parājayaggāhaṃ aggahesi. Kaṭaṃ aggahīti puṇṇako nāma yakkho jayaggāhaṃ gaṇhi.	2646	
PA_atk-s05_14a3:2646_2	Te tattha jūte ubhaye samāgateti te tattha jūte samāgatā ubho jūtaṃ kīḷiṃsūti attho.	2646	
PA_atk-s05_14a3:2646_3	Raññanti atha tesaṃ ekasatarājūnaṃ sakāse avasesānañca sakhīnaṃ majjhe so yakkho	2646	
PA_atk-s05_14a3:2646_4	naravīraseṭṭhaṃ rājānaṃ ajesi. Tatthappanādo tumulo babhūvāti tasmiṃ jūtamaṇḍale	2646	
PA_atk-s05_14a3:2646_5	“rañño parājitabhāvaṃ jānātha, jitaṃ me, jitaṃ me”ti mahanto saddo ahosi.	2646	
PA_atk-s05_14a3:2647	Rājā parājito anattamano ahosi. Atha naṃ samassāsento puṇṇako gāthamāha –	264	
PA_atk-s05_14a3:2649	“Jayo mahārāja parājayo ca, āyūhataṃ aññatarassa hoti;	264	
PA_atk-s05_14a3:2650	Janinda jīnosi varaddhanena, jito ca me khippamavākarohī”ti.	265	
PA_atk-s05_14a3:2651_0	Tattha āyūhatanti dvinnaṃ vāyāmamānānaṃ aññatarassa eva hoti, tasmā “parājitomhī”ti	2651	
PA_atk-s05_14a3:2651_1	mā cintayi. Jīnosīti parihīnosi. Varaddhanenāti paramadhanena. Khippamavākarohīti	2651	
PA_atk-s05_14a3:2651_2	khippaṃ me jayaṃ dhanaṃ dehīti.	2651	
PA_atk-s05_14a3:2652	Atha naṃ rājā “gaṇha, tātā”ti vadanto gāthamāha –	265	
PA_atk-s05_14a3:2654	“Hatthī gavāssā maṇikuṇḍalā ca, yañcāpi mayhaṃ ratanaṃ pathabyā;	265	
PA_atk-s05_14a3:2655	Gaṇhāhi kaccāna varaṃ dhanānaṃ, ādāya yenicchasi tena gacchā”ti.	265	
PA_atk-s05_14a3:2656	Puṇṇako āha –	265	
PA_atk-s05_14a3:2658	“Hatthī gavāssā maṇikuṇḍalā ca, yañcāpi tuyhaṃ ratanaṃ pathabyā;	265	
PA_atk-s05_14a3:2659	Tesaṃ varo vidhuro nāma kattā, so me jito taṃ me avākarohī”ti.	265	
PA_atk-s05_14a3:2660	Tattha so me jito taṃ meti mayā hi tava vijite uttamaṃ ratanaṃ jitaṃ, so ca sabbaratanānaṃ varo vidhuro, tasmā, deva, so mayā jito nāma hoti, taṃ me dehīti.	266	
PA_atk-s05_14a3:2661	Rājā āha –	266	
PA_atk-s05_14a3:2663	“Attā ca me so saraṇaṃ gatī ca, dīpo ca leṇo ca parāyaṇo ca;	266	
PA_atk-s05_14a3:2664	Asantuleyyo mama so dhanena, pāṇena me sādiso esa kattā”ti.	266	
PA_atk-s05_14a3:2665_0	Tattha attā ca me soti so mayhaṃ attā ca, mayā ca “attānaṃ ṭhapetvā sesaṃ dassāmī”ti	2665	
PA_atk-s05_14a3:2665_1	vuttaṃ, tasmā taṃ mā gaṇhi. Na kevalañca attāva, atha kho me so saraṇañca gati ca	2665	
PA_atk-s05_14a3:2665_2	dīpo ca leṇo ca parāyaṇo ca. Asantuleyyo mama so dhanenāti sattavidhena ratanena	2665	
PA_atk-s05_14a3:2665_3	saddhiṃ na tuletabboti.	2665	
PA_atk-s05_14a3:2666	Puṇṇako āha –	266	
PA_atk-s05_14a3:2668	“Ciraṃ vivādo mama tuyhañcassa, kāmañca pucchāma tameva gantvā;	266	
PA_atk-s05_14a3:2669	Esova no vivaratu etamatthaṃ, yaṃ vakkhatī hotu kathā ubhinna”nti.	266	
PA_atk-s05_14a3:2670	Tattha vivaratu etamatthanti “so tava attā vā na vā”ti etamatthaṃ esova pakāsetu. Hotu kathā ubhinnanti yaṃ so vakkhati, sāyeva no ubhinnaṃ kathā hotu, taṃ pamāṇaṃ hotūti attho.	267	
PA_atk-s05_14a3:2671	Rājā āha –	267	
PA_atk-s05_14a3:2673	“Addhā hi saccaṃ bhaṇasi, na ca māṇava sāhasaṃ;	267	
PA_atk-s05_14a3:2674	Tameva gantvā pucchāma, tena tussāmubho janā”ti.	267	
PA_atk-s05_14a3:2675	Tattha na ca māṇava sāhasanti mayhaṃ pasayha sāhasikavacanaṃ na ca bhaṇasi.	267	
PA_atk-s05_14a3:2676_0	Evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ	2676	
PA_atk-s05_14a3:2676_1	agamāsi. Paṇḍitopi āsanā oruyha rājānaṃ vanditvā ekamantaṃ aṭṭhāsi. Atha puṇṇako	2676	
PA_atk-s05_14a3:2676_2	mahāsattaṃ āmantetvā “paṇḍita, ‘tvaṃ dhamme ṭhito jīvitahetupi musāvādaṃ na bhaṇasī’ti	2676	
PA_atk-s05_14a3:2676_3	kittisaddo te sakalaloke phuṭo, ahaṃ pana te ajja dhamme ṭhitabhāvaṃ jānissāmī”ti vatvā gāthamāha –	2676	
PA_atk-s05_14a3:2678	“Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;	267	
PA_atk-s05_14a3:2679	Dāsosi rañño uda vāsi ñāti, vidhuroti saṅkhā katamāsi loke”ti.	267	
PA_atk-s05_14a3:2680_0	Tattha saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccanti “kurūnaṃ	2680	
PA_atk-s05_14a3:2680_1	raṭṭhe vidhuro nāma amacco dhamme ṭhito jīvitahetupi musāvādaṃ na bhaṇatī”ti evaṃ	2680	
PA_atk-s05_14a3:2680_2	devā vidahū vidahanti kathenti pakāsenti, evaṃ vidahamānā te devā saccaṃ nu vidahanti,	2680	
PA_atk-s05_14a3:2680_3	udāhu abhūtavādāyeveteti. Vidhuroti saṅkhā katamāsi loketi yā esā tava “vidhuro”ti	2680	
PA_atk-s05_14a3:2680_4	loke saṅkhā paññatti, sā katamā āsi, tvaṃ pakāsehi, kiṃ nu rañño dāso nīcatarajātiko,	2680	
PA_atk-s05_14a3:2680_5	udāhu samo vā uttaritaro vā ñātīti idaṃ tāva me ācikkha, dāsosi rañño, uda vāsi ñātīti.	2680	
PA_atk-s05_14a3:2681_0	Atha mahāsatto “ayaṃ maṃ evaṃ pucchati, ahaṃ kho panetaṃ ‘rañño ñātī’tipi ‘rañño	2681	
PA_atk-s05_14a3:2681_1	uttaritaro’tipi ‘rañño na kiñci homī’tipi saññāpetuṃ sakkomi, evaṃ santepi imasmiṃ	2681	
PA_atk-s05_14a3:2681_2	loke saccasamo avassayo nāma natthi, saccameva kathetuṃ vaṭṭatī”ti cintetvā “māṇava,	2681	
PA_atk-s05_14a3:2681_3	nevāhaṃ rañño ñāti, na uttaritaro, catunnaṃ pana dāsānaṃ aññataro”ti dassetuṃ gāthādvayamāha –	2681	
PA_atk-s05_14a3:2683	“Āmāyadāsāpi bhavanti heke, dhanena kītāpi bhavanti dāsā;	268	
PA_atk-s05_14a3:2684	Sayampi heke upayanti dāsā, bhayā paṇunnāpi bhavanti dāsā.	268	
PA_atk-s05_14a3:2686	“Ete narānaṃ caturova dāsā, addhā hi yonito ahampi jāto;	268	
PA_atk-s05_14a3:2687	Bhavo ca rañño abhavo ca rañño, dāsāhaṃ devassa parampi gantvā;	268	
PA_atk-s05_14a3:2688	Dhammena maṃ māṇava tuyha dajjā”ti.	268	
PA_atk-s05_14a3:2689_0	Tattha āmāyadāsāti dāsiyā kucchimhi jātadāsā. Sayampi heke upayanti dāsāti ye keci	2689	
PA_atk-s05_14a3:2689_1	upaṭṭhākajātikā, sabbe te sayaṃ dāsabhāvaṃ upagatā dāsā nāma. Bhayā paṇunnāti rājabhayena	2689	
PA_atk-s05_14a3:2689_2	vā corabhayena vā attano vasanaṭṭhānato paṇunnā karamarā hutvā paravisayaṃ gatāpi	2689	
PA_atk-s05_14a3:2689_3	dāsāyeva nāma. Addhā hi yonito ahampi jātoti māṇava, ekaṃseneva ahampi catūsu dāsayonīsu	2689	
PA_atk-s05_14a3:2689_4	ekato sayaṃ dāsayonito nibbattadāso. Bhavo ca rañño abhavo ca raññoti rañño vuḍḍhi	2689	
PA_atk-s05_14a3:2689_5	vā hotu avuḍḍhi vā, na sakkā mayā musā bhāsituṃ. Parampīti dūraṃ gantvāpi ahaṃ devassa	2689	
PA_atk-s05_14a3:2689_6	dāsoyeva. Dajjāti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti.	2689	
PA_atk-s05_14a3:2690	Taṃ sutvā puṇṇako haṭṭhatuṭṭho puna apphoṭetvā gāthamāha –	269	
PA_atk-s05_14a3:2692	“Ayaṃ dutīyo vijayo mamajja, puṭṭho hi kattā vivarettha pañhaṃ;	269	
PA_atk-s05_14a3:2693	Adhammarūpo vata rājaseṭṭho, subhāsitaṃ nānujānāsi mayha”nti.	269	
PA_atk-s05_14a3:2694_0	Tattha rājaseṭṭhoti ayaṃ rājaseṭṭho adhammarūpo vata. Subhāsitanti vidhurapaṇḍitena	2694	
PA_atk-s05_14a3:2694_1	sukathitaṃ suvinicchitaṃ. Nānujānāsi mayhanti idānetaṃ vidhurapaṇḍitaṃ mayhaṃ kasmā	2694	
PA_atk-s05_14a3:2694_2	nānujānāsi, kimatthaṃ na desīti vadati.	2694	
PA_atk-s05_14a3:2695_0	Taṃ sutvā rājā anattamano hutvā “paṇḍito mādisaṃ yasadāyakaṃ anoloketvā idāni diṭṭhaṃ	2695	
PA_atk-s05_14a3:2695_1	māṇavakaṃ oloketī”ti mahāsattassa kujjhitvā “māṇava, sace so dāso me bhaveyya, taṃ	2695	
PA_atk-s05_14a3:2695_2	gahetvā gacchā”ti vatvā gāthamāha –	2695	
PA_atk-s05_14a3:2697	“Evaṃ ce no so vivarettha pañhaṃ, dāsohamasmi na ca khosmi ñāti;	269	
PA_atk-s05_14a3:2698	Gaṇhāhi kaccāna varaṃ dhanānaṃ, ādāya yenicchasi tena gacchā”ti.	269	
PA_atk-s05_14a3:2699_0	Tattha evaṃ ce no so vivarettha pañhanti sace so amhākaṃ pañhaṃ “dāsohamasmi, na	2699	
PA_atk-s05_14a3:2699_1	ca khosmi ñātī”ti evaṃ vivari ettha parisamaṇḍale, atha kiṃ acchasi, sakalaloke dhanānaṃ	2699	
PA_atk-s05_14a3:2699_2	varaṃ etaṃ gaṇha, gahetvā ca pana yena icchasi, tena gacchāti.	2699	
PA_atk-s05_14a3:2700	Akkhakaṇḍaṃ niṭṭhitaṃ.	270	
PA_atk-s05_14a3:2701	Gharāvāsapañhā	270	
PA_atk-s05_14a3:2702_0	Evañca pana vatvā rājā cintesi “paṇḍitaṃ gahetvā māṇavo yathāruci gamissati, tassa	2702	
PA_atk-s05_14a3:2702_1	gatakālato paṭṭhāya mayhaṃ madhuradhammakathā dullabhā bhavissati, yaṃnūnāhaṃ imaṃ	2702	
PA_atk-s05_14a3:2702_2	attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyya”nti.	2702	
PA_atk-s05_14a3:2702_3	Atha naṃ rājā evamāha “paṇḍita, tumhākaṃ gatakāle mama madhuradhammakathā dullabhā	2702	
PA_atk-s05_14a3:2702_4	bhavissati, alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ	2702	
PA_atk-s05_14a3:2702_5	kathethā”ti. So “sādhū”ti sampaṭicchitvā alaṅkatadhammāsane nisīditvā raññā pañhaṃ	2702	
PA_atk-s05_14a3:2702_6	puṭṭho vissajjesi. Tatrāyaṃ pañho –	2702	
PA_atk-s05_14a3:2704	“Vidhura vasamānassa, gahaṭṭhassa sakaṃ gharaṃ;	270	
PA_atk-s05_14a3:2705	Khemā vutti kathaṃ assa, kathaṃ nu assa saṅgaho.	270	
PA_atk-s05_14a3:2707	“Abyābajjhaṃ kathaṃ assa, saccavādī ca māṇavo;	270	
PA_atk-s05_14a3:2708	Asmā lokā paraṃ lokaṃ, kathaṃ pecca na socatī”ti.	270	
PA_atk-s05_14a3:2709_0	Tattha khemā vutti kathaṃ assāti kathaṃ gharāvāsaṃ vasantassa gahaṭṭhassa khemā nibbhayā	2709	
PA_atk-s05_14a3:2709_1	vutti bhaveyya. Kathaṃ nu assa saṅgahoti catubbidho saṅgahavatthusaṅkhāto saṅgaho	2709	
PA_atk-s05_14a3:2709_2	tassa kathaṃ bhaveyya. Abyābajjhanti niddukkhatā. Saccavādī cāti kathaṃ nu māṇavo	2709	
PA_atk-s05_14a3:2709_3	saccavādī nāma bhaveyya. Peccāti paralokaṃ gantvā.	2709	
PA_atk-s05_14a3:2710	Taṃ sutvā paṇḍito rañño pañhaṃ kathesi. Tamatthaṃ pakāsento satthā āha –	271	
PA_atk-s05_14a3:2712	“Taṃ tattha gatimā dhitimā, matimā atthadassimā;	271	
PA_atk-s05_14a3:2713	Saṅkhātā sabbadhammānaṃ, vidhuro etadabravi.	271	
PA_atk-s05_14a3:2715	“Na sādhāraṇadārassa, na bhuñje sādumekako;	271	
PA_atk-s05_14a3:2716	Na seve lokāyatikaṃ, netaṃ paññāya vaḍḍhanaṃ.	271	
PA_atk-s05_14a3:2718	“Sīlavā vattasampanno, appamatto vicakkhaṇo;	271	
PA_atk-s05_14a3:2719	Nivātavutti atthaddho, surato sakhilo mudu.	271	
PA_atk-s05_14a3:2721	“Saṅgahetā ca mittānaṃ, saṃvibhāgī vidhānavā;	272	
PA_atk-s05_14a3:2722	Tappeyya annapānena, sadā samaṇabrāhmaṇe.	272	
PA_atk-s05_14a3:2724	“Dhammakāmo sutādhāro, bhaveyya paripucchako;	272	
PA_atk-s05_14a3:2725	Sakkaccaṃ payirupāseyya, sīlavante bahussute.	272	
PA_atk-s05_14a3:2727	“Gharamāvasamānassa, gahaṭṭhassa sakaṃ gharaṃ;	272	
PA_atk-s05_14a3:2728	Khemā vutti siyā evaṃ, evaṃ nu assa saṅgaho.	272	
PA_atk-s05_14a3:2730	“Abyābajjhaṃ siyā evaṃ, saccavādī ca māṇavo;	273	
PA_atk-s05_14a3:2731	Asmā lokā paraṃ lokaṃ, evaṃ pecca na socatī”ti.	273	
PA_atk-s05_14a3:2732_0	Tattha taṃ tatthāti bhikkhave, taṃ rājānaṃ tattha dhammasabhāyaṃ ñāṇagatiyā gatimā,	2732	
PA_atk-s05_14a3:2732_1	abbocchinnavīriyena dhitimā, bhūrisamāya vipulāya paññāya matimā, saṇhasukhumatthadassinā	2732	
PA_atk-s05_14a3:2732_2	ñāṇena atthadassimā, paricchinditvā jānanañāṇasaṅkhātāya paññāya sabbadhammānaṃ saṅkhātā,	2732	
PA_atk-s05_14a3:2732_3	vidhurapaṇḍito etaṃ “na sādhāraṇadārassā”tiādivacanaṃ abravi. Tattha yo paresaṃ dāresu	2732	
PA_atk-s05_14a3:2732_4	aparajjhati, so sādhāraṇadāro nāma, tādiso na assa bhaveyya. Na bhuñje sādumekakoti	2732	
PA_atk-s05_14a3:2732_5	sādurasaṃ paṇītabhojanaṃ aññesaṃ adatvā ekakova na bhuñjeyya. Lokāyatikanti anatthanissitaṃ	2732	
PA_atk-s05_14a3:2732_6	saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya. Netaṃ	2732	
PA_atk-s05_14a3:2732_7	paññāya vaḍḍhananti na hi etaṃ lokāyatikaṃ paññāya vaḍḍhanaṃ. Sīlavāti akhaṇḍehi	2732	
PA_atk-s05_14a3:2732_8	pañcahi sīlehi samannāgato. Vattasampannoti gharāvāsavattena vā rājavattena vā samannāgato.	2732	
PA_atk-s05_14a3:2732_9	Appamattoti kusaladhammesu appamatto. Nivātavuttīti atimānaṃ akatvā nīcavutti ovādānusāsanipaṭicchako.	2732	
PA_atk-s05_14a3:2732_10	Atthaddhoti thaddhamacchariyavirahito. Suratoti soraccena samannāgato. Sakhiloti	27321	
PA_atk-s05_14a3:2732_11	pemanīyavacano. Mudūti kāyavācācittehi apharuso.	27321	
PA_atk-s05_14a3:2733_0	Saṅgahetā ca mittānanti kalyāṇamittānaṃ saṅgahakaro. Dānādīsu yo yena saṅgahaṃ icchati,	2733	
PA_atk-s05_14a3:2733_1	tassa teneva saṅgāhako. Saṃvibhāgīti dhammikasamaṇabrāhmaṇānañceva kapaṇaddhikavaṇibbakayācakādīnañca	2733	
PA_atk-s05_14a3:2733_2	saṃvibhāgakaro. Vidhānavāti “imasmiṃ kāle kasituṃ vaṭṭati, imasmiṃ kāle vapituṃ vaṭṭatī”ti	2733	
PA_atk-s05_14a3:2733_3	evaṃ sabbakiccesu vidhānasampanno. Tappeyyāti gahitagahitabhājanāni pūretvā dadamāno	2733	
PA_atk-s05_14a3:2733_4	tappeyya. Dhammakāmoti paveṇidhammampi sucaritadhammampi kāmayamāno patthayamāno.	2733	
PA_atk-s05_14a3:2733_5	Sutādhāroti sutassa ādhārabhūto. Paripucchakoti dhammikasamaṇabrāhmaṇe upasaṅkamitvā	2733	
PA_atk-s05_14a3:2733_6	“kiṃ, bhante, kusala”ntiādivacanehi paripucchanasīlo. Sakkaccanti gāravena. Evaṃ	2733	
PA_atk-s05_14a3:2733_7	nu assa saṅgahoti saṅgahopissa evaṃ kato nāma bhaveyya. Saccavādīti evaṃ paṭipannoyeva	2733	
PA_atk-s05_14a3:2733_8	sabhāvavādī nāma siyā.	2733	
PA_atk-s05_14a3:2734	Evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi. Rājāpissa mahāsakkāraṃ katvā ekasatarājūhi parivuto attano nivesanameva gato.	273	
PA_atk-s05_14a3:2735	Gharāvāsapañhā niṭṭhitā.	273	
PA_atk-s05_14a3:2736	Lakkhaṇakaṇḍaṃ	273	
PA_atk-s05_14a3:2737	Mahāsatto pana paṭinivatto. Atha naṃ puṇṇako āha –	273	
PA_atk-s05_14a3:2739	“Ehi dāni gamissāma, dinno no issarena me;	273	
PA_atk-s05_14a3:2740	Mamevatthaṃ paṭipajja, esa dhammo sanantano”ti.	274	
PA_atk-s05_14a3:2741_0	Tattha dinno noti ettha noti nipātamattaṃ, tvaṃ issarena mayhaṃ dinnoti attho. Sanantanoti	2741	
PA_atk-s05_14a3:2741_1	mama atthaṃ paṭipajjantena hi tayā attano sāmikassa attho paṭipanno hoti. Yañcetaṃ	2741	
PA_atk-s05_14a3:2741_2	sāmikassa atthakaraṇaṃ nāma, esa dhammo sanantano porāṇakapaṇḍitānaṃ sabhāvoti.	2741	
PA_atk-s05_14a3:2742	Vidhurapaṇḍito āha –	274	
PA_atk-s05_14a3:2744	“Jānāmi māṇava tayāhamasmi, dinnohamasmi tava issarena;	274	
PA_atk-s05_14a3:2745	Tīhañca taṃ vāsayemu agāre, yenaddhunā anusāsemu putte”ti.	274	
PA_atk-s05_14a3:2746_0	Tattha tayāhamasmīti tayā laddhohamasmīti jānāmi, labhantena ca na aññathā laddho.	2746	
PA_atk-s05_14a3:2746_1	Dinnohamasmi tava issarenāti mama issarena raññā ahaṃ tava dinno. Tīhaṃ cāti māṇava,	2746	
PA_atk-s05_14a3:2746_2	ahaṃ tava bahūpakāro, rājānaṃ anoloketvā saccameva kathesiṃ, tenāhaṃ tayā laddho,	2746	
PA_atk-s05_14a3:2746_3	tvaṃ me mahantaguṇabhāvaṃ jānāhi, mayaṃ tīṇipi divasāni attano agāre vāsemu, tasmā	2746	
PA_atk-s05_14a3:2746_4	yenaddhunā yattakena kālena mayaṃ puttādāre anusāsemu, taṃ kālaṃ adhivāsehīti.	2746	
PA_atk-s05_14a3:2747	Taṃ sutvā puṇṇako “saccaṃ paṇḍito āha, bahūpakāro esa mama, ‘sattāhampi aḍḍhamāsampi nisīdāhī’ti vutte adhivāsetabbamevā”ti cintetvā gāthamāha –	274	
PA_atk-s05_14a3:2749	“Taṃ me tathā hotu vasemu tīhaṃ, kurutaṃ bhavajja gharesu kiccaṃ;	274	
PA_atk-s05_14a3:2750	Anusāsataṃ puttadāre bhavajja, yathā tayī pecca sukhī bhaveyyā”ti.	275	
PA_atk-s05_14a3:2751_0	Tattha taṃ meti yaṃ tvaṃ vadesi, sabbaṃ taṃ mama tathā hotu. Bhavajjāti bhavaṃ ajja	2751	
PA_atk-s05_14a3:2751_1	paṭṭhāya tīhaṃ anusāsatu. Tayī peccāti yathā tayi gate pacchā tava puttadāro sukhī	2751	
PA_atk-s05_14a3:2751_2	bhaveyya, evaṃ anusāsatu.	2751	
PA_atk-s05_14a3:2752	Evaṃ vatvā puṇṇako mahāsattena saddhiṃyeva tassa nivesanaṃ pāvisi. Tamatthaṃ pakāsento satthā āha –	275	
PA_atk-s05_14a3:2754	“Sādhūti vatvāna pahūtakāmo, pakkāmi yakkho vidhurena saddhiṃ;	275	
PA_atk-s05_14a3:2755	Taṃ kuñjarājaññahayānuciṇṇaṃ, pāvekkhi antepuramariyaseṭṭho”ti.	275	
PA_atk-s05_14a3:2756_0	Tattha pahūtakāmoti mahābhogo. Kuñjarājaññahayānuciṇṇanti kuñjarehi ca ājaññahayehi	2756	
PA_atk-s05_14a3:2756_1	ca anuciṇṇaṃ paripuṇṇaṃ. Ariyaseṭṭhoti ācāraariyesu uttamo puṇṇako yakkho paṇḍitassa antepuraṃ pāvisi.	2756	
PA_atk-s05_14a3:2757	Mahāsattassa pana tiṇṇaṃ utūnaṃ atthāya tayo pāsādā ahesuṃ. Tesu eko koñco nāma, eko mayūro nāma, eko piyaketo nāma. Te sandhāya ayaṃ gāthā vuttā –	275	
PA_atk-s05_14a3:2759	“Koñcaṃ mayūrañca piyañca ketaṃ, upāgamī tattha surammarūpaṃ;	275	
PA_atk-s05_14a3:2760	Pahūtabhakkhaṃ bahuannapānaṃ, masakkasāraṃ viya vāsavassā”ti.	276	
PA_atk-s05_14a3:2761	Tattha tatthāti tesu tīsu pāsādesu yattha tasmiṃ samaye attanā vasati, taṃ surammarūpaṃ pāsādaṃ puṇṇakaṃ ādāya upāgami.	276	
PA_atk-s05_14a3:2762_0	So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca	2762	
PA_atk-s05_14a3:2762_1	sajjāpetvā sirisayanaṃ paññāpetvā sabbaṃ annapānādividhiṃ upaṭṭhapetvā devakaññāyo	2762	
PA_atk-s05_14a3:2762_2	viya pañcasatā itthiyo “imā te pādaparicārikā hontu, anukkaṇṭhanto idha vasāhī”ti	2762	
PA_atk-s05_14a3:2762_3	tassa niyyādetvā attano vasanaṭṭhānaṃ gato. Tassa gatakāle tā itthiyo nānātūriyāni	2762	
PA_atk-s05_14a3:2762_4	gahetvā puṇṇakassa paricariyāya naccādīni paṭṭhapesuṃ. Tamatthaṃ pakāsento satthā āha –	2762	
PA_atk-s05_14a3:2764	“Tattha naccanti gāyanti, avhayanti varāvaraṃ;	276	
PA_atk-s05_14a3:2765	Accharā viya devesu, nāriyo samalaṅkatā”ti.	276	
PA_atk-s05_14a3:2766	Tattha avhayanti varāvaranti varato varaṃ naccañca gītañca karontiyo pakkosanti.	276	
PA_atk-s05_14a3:2768	“Samaṅgikatvā pamadāhi yakkhaṃ, annena pānena ca dhammapālo;	276	
PA_atk-s05_14a3:2769	Atthatthamevānuvicintayanto, pāvekkhi bhariyāya tadā sakāse”ti.	276	
PA_atk-s05_14a3:2770	Tattha pamadāhīti pamadāhi ceva annapānehi ca samaṅgikatvā. Dhammapāloti dhammassa pālako gopako. Atthatthamevāti atthabhūtameva atthaṃ. Bhariyāyāti sabbajeṭṭhikāya bhariyāya.	277	
PA_atk-s05_14a3:2772	“Taṃ candanagandharasānulittaṃ, suvaṇṇajambonadanikkhasādisaṃ;	277	
PA_atk-s05_14a3:2773	Bhariyaṃvacā ‘ehi suṇohi bhoti, puttāni āmantaya tambanette”’ti.	277	
PA_atk-s05_14a3:2774	Tattha bhariyaṃvacāti jeṭṭhabhariyaṃ avaca. Āmantayāti pakkosa.	277	
PA_atk-s05_14a3:2776	“Sutvāna vākyaṃ patino anujjā, suṇisaṃ vaca tambanakhiṃ sunettaṃ;	277	
PA_atk-s05_14a3:2777	‘Āmantaya vammadharāni cete, puttāni indīvarapupphasāme”’ti.	277	
PA_atk-s05_14a3:2778_0	Tattha anujjāti evaṃnāmikā. Suṇisaṃvaca tambanakhiṃ sunettanti sā tassa vacanaṃ sutvā	2778	
PA_atk-s05_14a3:2778_1	assumukhī rodamānā “sayaṃ gantvā putte pakkosituṃ ayuttaṃ, suṇisaṃ pesessāmī”ti tassā	2778	
PA_atk-s05_14a3:2778_2	nivāsaṭṭhānaṃ gantvā tambanakhiṃ sunettaṃ suṇisaṃ avaca. Vammadharānīti vammadhare	2778	
PA_atk-s05_14a3:2778_3	sūre, samattheti attho, ābharaṇabhaṇḍameva vā idha “vamma”nti adhippetaṃ, tasmā ābharaṇadharetipi	2778	
PA_atk-s05_14a3:2778_4	attho. Ceteti taṃ nāmenālapati, puttānīti mama putte ca dhītaro ca. Indīvarapupphasāmeti taṃ ālapati.	2778	
PA_atk-s05_14a3:2779_0	Sā “sādhū”ti sampaṭicchitvā pāsādā oruyha anuvicaritvā “pitā vo ovādaṃ dātukāmo pakkosati,	2779	
PA_atk-s05_14a3:2779_1	idaṃ kira vo tassa pacchimadassana”nti sabbamevassa suhadajanañca puttadhītaro ca	2779	
PA_atk-s05_14a3:2779_2	sannipātesi. Dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto	2779	
PA_atk-s05_14a3:2779_3	pitu santikaṃ agamāsi. Paṇḍito te disvāva sakabhāvena saṇṭhātuṃ asakkonto assupuṇṇehi	2779	
PA_atk-s05_14a3:2779_4	nettehi āliṅgitvā sīse cumbitvā jeṭṭhaputtaṃ muhuttaṃ hadaye nipajjāpetvā hadayā	2779	
PA_atk-s05_14a3:2779_5	otāretvā sirigabbhato nikkhamma mahātale pallaṅkamajjhe nisīditvā puttasahassassa	2779	
PA_atk-s05_14a3:2779_6	ovādaṃ adāsi. Tamatthaṃ pakāsento satthā āha –	2779	
PA_atk-s05_14a3:2781	“Te āgate muddhani dhammapālo, cumbitvā putte avikampamāno;	278	
PA_atk-s05_14a3:2782	Āmantayitvāna avoca vākyaṃ, dinnāhaṃ raññā idha māṇavassa.	278	
PA_atk-s05_14a3:2784	“Tassajjahaṃ attasukhī vidheyyo, ādāya yenicchati tena gacchati;	278	
PA_atk-s05_14a3:2785	Ahañca vo sāsitumāgatosmi, kathaṃ ahaṃ aparittāya gacche.	278	
PA_atk-s05_14a3:2787	“Sace vo rājā kururaṭṭhavāsī, janasandho puccheyya pahūtakāmo;	278	
PA_atk-s05_14a3:2788	Kimābhijānātha pure purāṇaṃ, kiṃ vo pitā puratthā.	278	
PA_atk-s05_14a3:2790	“Samāsanā hotha mayāva sabbe, konīdha rañño abbhatiko manusso;	279	
PA_atk-s05_14a3:2791	Tamañjaliṃ kariya vadetha evaṃ, mā hevaṃ deva na hi esa dhammo;	279	
PA_atk-s05_14a3:2792	Viyaggharājassa nihīnajacco, samāsano deva kathaṃ bhaveyyā”ti.	279	
PA_atk-s05_14a3:2793_0	Tattha dhammapāloti mahāsatto. Dinnāhanti ahaṃ jayadhanena khaṇḍetvā raññā dinno.	2793	
PA_atk-s05_14a3:2793_1	Tassajjahaṃ attasukhī vidheyyoti ajja paṭṭhāya tīhamattaṃ ahaṃ iminā attano sukhena	2793	
PA_atk-s05_14a3:2793_2	attasukhī, tato paraṃ pana tassa māṇavassāhaṃ vidheyyo homi. So hi ito catutthe divase	2793	
PA_atk-s05_14a3:2793_3	ekaṃsena maṃ ādāya yatthicchati, tattha gacchati. Aparittāyāti tumhākaṃ parittaṃ	2793	
PA_atk-s05_14a3:2793_4	akatvā kathaṃ gaccheyyanti anusāsituṃ āgatosmi. Janasandhoti mittabandhanena mittajanassa	2793	
PA_atk-s05_14a3:2793_5	sandhānakaro. Pure purāṇanti ito pubbe tumhe kiṃ purāṇakāraṇaṃ abhijānātha. Anusāseti	2793	
PA_atk-s05_14a3:2793_6	anusāsi. Evaṃ tumhe raññā puṭṭhā “amhākaṃ pitā imañcimañca ovādaṃ adāsī”ti katheyyātha.	2793	
PA_atk-s05_14a3:2793_7	Samāsanā hothāti sace vo rājā mayā dinnassa ovādassa kathitakāle “etha tumhe, ajja	2793	
PA_atk-s05_14a3:2793_8	mayā saddhiṃ samāsanā hotha, idha rājakule tumhehi añño ko nu rañño abbhatiko manusso”ti	2793	
PA_atk-s05_14a3:2793_9	attano āsane nisīdāpeyya, atha tumhe añjaliṃ katvā taṃ rājānaṃ evaṃ vadeyyātha “deva,	2793	
PA_atk-s05_14a3:2793_10	evaṃ mā avaca. Na hi amhākaṃ esapaveṇidhammo. Viyaggharājassa kesarasīhassa nihīnajacco	27931	
PA_atk-s05_14a3:2793_11	jarasiṅgālo, deva, kathaṃ samāsano bhaveyya. Yathā siṅgālo sīhassa samāsano na hoti,	27931	
PA_atk-s05_14a3:2793_12	tatheva mayaṃ tumhāka”nti.	27931	
PA_atk-s05_14a3:2794	Imaṃ panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu. Tesaṃ mahāsatto saññāpesi.	279	
PA_atk-s05_14a3:2795	Lakkhaṇakaṇḍaṃ niṭṭhitaṃ.	279	
PA_atk-s05_14a3:2796	Rājavasatikaṇḍa	279	
PA_atk-s05_14a3:2797_0	Atha ne paṇḍito puttadhītaro ca ñātayo ca upasaṅkamitvā tuṇhībhūte disvā “tātā, mā	2797	
PA_atk-s05_14a3:2797_1	cintayittha, sabbe saṅkhārā aniccā, yaso nāma vipattipariyosāno, apica tumhākaṃ rājavasatiṃ	2797	
PA_atk-s05_14a3:2797_2	nāma yasapaṭilābhakāraṇaṃ kathessāmi, taṃ ekaggacittā suṇāthā”ti buddhalīlāya rājavasatiṃ	2797	
PA_atk-s05_14a3:2797_3	nāma paṭṭhapesi. Tamatthaṃ pakāsento satthā āha –	2797	
PA_atk-s05_14a3:2799	“So ca putte amacce ca, ñātayo suhadajjane;	279	
PA_atk-s05_14a3:2800	Alīnamanasaṅkappo, vidhuro etadabravi.	280	
PA_atk-s05_14a3:2802	“Ethayyo rājavasatiṃ, nisīditvā suṇātha me;	280	
PA_atk-s05_14a3:2803	Yathā rājakulaṃ patto, yasaṃ poso nigacchatī”ti.	280	
PA_atk-s05_14a3:2804_0	Tattha suhadajjaneti suhadayajane. Ethayyoti etha, ayyo. Piyasamudācārena putte ālapati.	2804	
PA_atk-s05_14a3:2804_1	Rājavasatinti mayā vuccamānaṃ rājapāricariyaṃ suṇātha. Yathāti yena kāraṇena rājakulaṃ	2804	
PA_atk-s05_14a3:2804_2	patto upasaṅkamanto rañño santike caranto poso yasaṃ nigacchati labhati, taṃ kāraṇaṃ suṇāthāti attho.	2804	
PA_atk-s05_14a3:2806	“Na hi rājakulaṃ patto, aññāto labhate yasaṃ;	280	
PA_atk-s05_14a3:2807	Nāsūro nāpi dummedho, nappamatto kudācanaṃ.	280	
PA_atk-s05_14a3:2809	“Yadāssa sīlaṃ paññañca, soceyyaṃ cādhigacchati;	280	
PA_atk-s05_14a3:2810	Atha vissasate tyamhi, guyhañcassa na rakkhatī”ti.	281	
PA_atk-s05_14a3:2811_0	Tattha aññātoti apākaṭaguṇo aviditakammāvadāno. Nāsūroti na asūro bhīrukajātiko.	2811	
PA_atk-s05_14a3:2811_1	Yadāssa sīlanti yadā assa sevakassa rājā sīlañca paññañca soceyyañca adhigacchati,	2811	
PA_atk-s05_14a3:2811_2	ācārasampattiñca ñāṇabalañca sucibhāvañca jānāti. Atha vissasate tyamhīti atha rājā	2811	
PA_atk-s05_14a3:2811_3	tamhi vissasate vissāsaṃ karoti, attano guyhañcassa na rakkhati na gūhati.	2811	
PA_atk-s05_14a3:2813	“Tulā yathā paggahitā, samadaṇḍā sudhāritā;	281	
PA_atk-s05_14a3:2814	Ajjhiṭṭho na vikampeyya, sa rājavasatiṃ vase.	281	
PA_atk-s05_14a3:2816	“Tulā yathā paggahitā, samadaṇḍā sudhāritā;	281	
PA_atk-s05_14a3:2817	Sabbāni abhisambhonto, sa rājavasatiṃ vase”ti.	281	
PA_atk-s05_14a3:2818_0	Tattha tulā yathāti yathā esā vuttappakārā tulā na onamati na unnamati, evameva rājasevako	2818	
PA_atk-s05_14a3:2818_1	kismiñcideva kamme raññā “idaṃ nāma karohī”ti ajjhiṭṭho āṇatto chandādiagativasena	2818	
PA_atk-s05_14a3:2818_2	na vikampeyya, sabbakiccesu paggahitatulā viya samo bhaveyya. Sa rājavasatinti so	2818	
PA_atk-s05_14a3:2818_3	evarūpo sevako rājakule vāsaṃ vaseyya, rājānaṃ paricareyya, evaṃ paricaranto pana	2818	
PA_atk-s05_14a3:2818_4	yasaṃ labheyyāti attho. Sabbāni abhisambhontoti sabbāni rājakiccāni karonto.	2818	
PA_atk-s05_14a3:2820	“Divā vā yadi vā rattiṃ, rājakiccesu paṇḍito;	282	
PA_atk-s05_14a3:2821	Ajjhiṭṭho na vikampeyya, sa rājavasatiṃ vase.	282	
PA_atk-s05_14a3:2823	“Divā vā yadi vā rattiṃ, rājakiccesu paṇḍito;	282	
PA_atk-s05_14a3:2824	Sabbāni abhisambhonto, sa rājavasatiṃ vase.	282	
PA_atk-s05_14a3:2826	“Yo cassa sukato maggo, rañño suppaṭiyādito;	282	
PA_atk-s05_14a3:2827	Na tena vutto gaccheyya, sa rājavasatiṃ vase”ti.	282	
PA_atk-s05_14a3:2828_0	Tattha na vikampeyyāti avikampamāno tāni kiccāni kareyya. Yo cassāti yo ca rañño	2828	
PA_atk-s05_14a3:2828_1	gamanamaggo sukato assa suppaṭiyādito sumaṇḍito, “iminā maggena gacchā”ti vuttopi tena na gaccheyya.	2828	
PA_atk-s05_14a3:2830	“Na rañño sadisaṃ bhuñje, kāmabhoge kudācanaṃ;	283	
PA_atk-s05_14a3:2831	Sabbattha pacchato gacche, sa rājavasatiṃ vase.	283	
PA_atk-s05_14a3:2833	“Na rañño sadisaṃ vatthaṃ, na mālaṃ na vilepanaṃ;	283	
PA_atk-s05_14a3:2834	Ākappaṃ sarakuttiṃ vā, na rañño sadisamācare;	283	
PA_atk-s05_14a3:2835	Aññaṃ kareyya ākappaṃ, sa rājavasatiṃ vase”ti.	283	
PA_atk-s05_14a3:2836_0	Tattha na raññoti rañño kāmabhogena samaṃ kāmabhogaṃ na bhuñjeyya. Tādisassa hi rājā	2836	
PA_atk-s05_14a3:2836_1	kujjhati. Sabbatthāti sabbesu rūpādīsu kāmaguṇesu rañño pacchatova gaccheyya, hīnatarameva	2836	
PA_atk-s05_14a3:2836_2	seveyyāti attho. Aññaṃ kareyyāti rañño ākappato sarakuttito ca aññameva ākappaṃ kareyya.	2836	
PA_atk-s05_14a3:2838	“Kīḷe rājā amaccehi, bhariyāhi parivārito;	283	
PA_atk-s05_14a3:2839	Nāmacco rājabhariyāsu, bhāvaṃ kubbetha paṇḍito.	283	
PA_atk-s05_14a3:2841	“Anuddhato acapalo, nipako saṃvutindriyo;	284	
PA_atk-s05_14a3:2842	Manopaṇidhisampanno, sa rājavasatiṃ vase”ti.	284	
PA_atk-s05_14a3:2843_0	Tattha bhāvanti vissāsavasena adhippāyaṃ. Acapaloti amaṇḍanasīlo. Nipakoti paripakkañāṇo.	2843	
PA_atk-s05_14a3:2843_1	Saṃvutindriyoti pihitachaḷindriyo rañño vā aṅgapaccaṅgāni orodhe vāssa na olokeyya.	2843	
PA_atk-s05_14a3:2843_2	Manopaṇidhisampannoti acapalena suṭṭhu ṭhapitena cittena samannāgato.	2843	
PA_atk-s05_14a3:2845	“Nāssa bhariyāhi kīḷeyya, na manteyya rahogato;	284	
PA_atk-s05_14a3:2846	Nāssa kosā dhanaṃ gaṇhe, sa rājavasatiṃ vase.	284	
PA_atk-s05_14a3:2848	“Na niddaṃ bahu maññeyya, na madāya suraṃ pive;	284	
PA_atk-s05_14a3:2849	Nāssa dāye mige haññe, sa rājavasatiṃ vase.	284	
PA_atk-s05_14a3:2851	“Nāssa pīṭhaṃ na pallaṅkaṃ, na kocchaṃ na nāvaṃ rathaṃ;	285	
PA_atk-s05_14a3:2852	Sammatomhīti ārūhe, sa rājavasatiṃ vase.	285	
PA_atk-s05_14a3:2854	“Nātidūre bhaje rañño, naccāsanne vicakkhaṇo;	285	
PA_atk-s05_14a3:2855	Sammukhañcassa tiṭṭheyya, sandissanto sabhattuno.	285	
PA_atk-s05_14a3:2857	“Na ve rājā sakhā hoti, na rājā hoti methuno;	285	
PA_atk-s05_14a3:2858	Khippaṃ kujjhanti rājāno, sūkenakkhīva ghaṭṭitaṃ.	285	
PA_atk-s05_14a3:2860	“Na pūjito maññamāno, medhāvī paṇḍito naro;	286	
PA_atk-s05_14a3:2861	Pharusaṃ patimanteyya, rājānaṃ parisaṃgata”nti.	286	
PA_atk-s05_14a3:2862_0	Tattha na manteyyāti tassa rañño bhariyāhi saddhiṃ neva kīḷeyya, na raho manteyya.	2862	
PA_atk-s05_14a3:2862_1	Kosā dhananti rañño kosā dhanaṃ thenetvā na gaṇheyya. Na madāyāti tātā, rājasevako	2862	
PA_atk-s05_14a3:2862_2	nāma madatthāya suraṃ na piveyya. Nāssa dāye migeti assa rañño dinnābhaye mige na	2862	
PA_atk-s05_14a3:2862_3	haññeyya. Kocchanti bhaddapīṭhaṃ. Sammatomhīti ahaṃ sammato hutvā evaṃ karomīti na	2862	
PA_atk-s05_14a3:2862_4	āruheyya. Sammukhañcassa tiṭṭheyyāti assa rañño purato khuddakamahantakathāsavanaṭṭhāne	2862	
PA_atk-s05_14a3:2862_5	tiṭṭheyya. Sandissanto sabhattunoti yo rājasevako tassa bhattuno dassanaṭṭhāne tiṭṭheyya.	2862	
PA_atk-s05_14a3:2862_6	Sūkenāti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā	2862	
PA_atk-s05_14a3:2862_7	kujjhati nāma, evaṃ kujjhanti, na tesu vissāso kātabbo. Pūjito maññamānoti ahaṃ rājapūjitomhīti	2862	
PA_atk-s05_14a3:2862_8	maññamāno. Pharusaṃ patimanteyyāti yena so kujjhati, tathārūpaṃ na manteyya.	2862	
PA_atk-s05_14a3:2864	“Laddhadvāro labhe dvāraṃ, neva rājūsu vissase;	286	
PA_atk-s05_14a3:2865	Aggīva saṃyato tiṭṭhe, sa rājavasatiṃ vase.	286	
PA_atk-s05_14a3:2867	“Puttaṃ vā bhātaraṃ vā saṃ, sampaggaṇhāti khattiyo;	286	
PA_atk-s05_14a3:2868	Gāmehi nigamehi vā, raṭṭhehi janapadehi vā;	286	
PA_atk-s05_14a3:2869	Tuṇhībhūto upekkheyya, na bhaṇe chekapāpaka”nti.	286	
PA_atk-s05_14a3:2870_0	Tattha laddhadvāro labhe dvāranti ahaṃ nippaṭihāro laddhadvāroti appaṭihāretvā na	2870	
PA_atk-s05_14a3:2870_1	paviseyya, punapi dvāraṃ labheyya, paṭihāretvāva paviseyyāti attho. Saṃyatoti appamatto	2870	
PA_atk-s05_14a3:2870_2	hutvā. Bhātaraṃ vā santi sakaṃ bhātaraṃ vā. Sampaggaṇhātīti “asukagāmaṃ vā asukanigamaṃ	2870	
PA_atk-s05_14a3:2870_3	vā assa demā”ti yadā sevakehi saddhiṃ katheti. Na bhaṇe chekapāpakanti tadā guṇaṃ	2870	
PA_atk-s05_14a3:2870_4	vā aguṇaṃ vā na bhaṇeyya.	2870	
PA_atk-s05_14a3:2872	“Hatthārohe anīkaṭṭhe, rathike pattikārake;	287	
PA_atk-s05_14a3:2873	Tesaṃ kammāvadānena, rājā vaḍḍheti vetanaṃ;	287	
PA_atk-s05_14a3:2874	Na tesaṃ antarā gacche, sa rājavasatiṃ vase.	287	
PA_atk-s05_14a3:2876	“Cāpovūnudaro dhīro, vaṃsovāpi pakampaye;	287	
PA_atk-s05_14a3:2877	Paṭilomaṃ na vatteyya, sa rājavasatiṃ vase.	287	
PA_atk-s05_14a3:2879	“Cāpovūnudaro assa, macchovassa ajivhavā;	287	
PA_atk-s05_14a3:2880	Appāsī nipako sūro, sa rājavasatiṃ vase”ti.	288	
PA_atk-s05_14a3:2881_0	Tattha na tesaṃ antarā gaccheti tesaṃ lābhassa antarā na gacche, antarāyaṃ na kareyya.	2881	
PA_atk-s05_14a3:2881_1	Vaṃsovāpīti yathā vaṃsagumbato uggatavaṃso vātena pahaṭakāle pakampati, evaṃ raññā	2881	
PA_atk-s05_14a3:2881_2	kathitakāle pakampeyya. Cāpovūnudaroti yathā cāpo mahodaro na hoti, evaṃ mahodaro	2881	
PA_atk-s05_14a3:2881_3	na siyā. Ajivhavāti yathā maccho ajivhatāya na katheti, tathā sevako mandakathatāya	2881	
PA_atk-s05_14a3:2881_4	ajivhavā bhaveyya. Appāsīti bhojanamattaññū.	2881	
PA_atk-s05_14a3:2883	“Na bāḷhaṃ itthiṃ gaccheyya, sampassaṃ tejasaṅkhayaṃ;	288	
PA_atk-s05_14a3:2884	Kāsaṃ sāsaṃ daraṃ bālyaṃ, khīṇamedho nigacchati.	288	
PA_atk-s05_14a3:2886	“Nātivelaṃ pabhāseyya, na tuṇhī sabbadā siyā;	288	
PA_atk-s05_14a3:2887	Avikiṇṇaṃ mitaṃ vācaṃ, patte kāle udīraye.	288	
PA_atk-s05_14a3:2889	“Akkodhano asaṅghaṭṭo, sacco saṇho apesuṇo;	288	
PA_atk-s05_14a3:2890	Samphaṃ giraṃ na bhāseyya, sa rājavasatiṃ vase.	289	
PA_atk-s05_14a3:2892	“Mātāpettibharo assa, kule jeṭṭhāpacāyiko;	289	
PA_atk-s05_14a3:2893	Saṇho sakhilasambhāso, sa rājavasatiṃ vase”ti.	289	
PA_atk-s05_14a3:2894_0	Tattha na bāḷhanti punappunaṃ kilesavasena na gaccheyya. Tejasaṅkhayanti evaṃ gacchanto	2894	
PA_atk-s05_14a3:2894_1	hi puriso tejasaṅkhayaṃ gacchati pāpuṇāti, taṃ sampassanto bāḷhaṃ na gaccheyya. Daranti	2894	
PA_atk-s05_14a3:2894_2	kāyadarathaṃ. Bālyanti dubbalabhāvaṃ. Khīṇamedhoti punappunaṃ kilesarativasena khīṇapañño	2894	
PA_atk-s05_14a3:2894_3	puriso ete kāsādayo nigacchati. Nātivelanti tātā rājūnaṃ santike pamāṇātikkantaṃ	2894	
PA_atk-s05_14a3:2894_4	na bhāseyya. Patte kāleti attano vacanakāle sampatte. Asaṅghaṭṭoti paraṃ asaṅghaṭṭento.	2894	
PA_atk-s05_14a3:2894_5	Samphanti niratthakaṃ. Giranti vacanaṃ.	2894	
PA_atk-s05_14a3:2896	“Vinīto sippavā danto, katatto niyato mudu;	289	
PA_atk-s05_14a3:2897	Appamatto suci dakkho, sa rājavasatiṃ vase.	289	
PA_atk-s05_14a3:2899	“Nivātavutti vuddhesu, sappatisso sagāravo;	289	
PA_atk-s05_14a3:2900	Surato sukhasaṃvāso, sa rājavasatiṃ vase.	290	
PA_atk-s05_14a3:2902	“Ārakā parivajjeyya, sahituṃ pahitaṃ janaṃ;	290	
PA_atk-s05_14a3:2903	Bhattāraññevudikkheyya, na ca aññassa rājino”ti.	290	
PA_atk-s05_14a3:2904_0	Tattha vinītoti ācārasampanno. Sippavāti attano kule sikkhitabbasippena samannāgato.	2904	
PA_atk-s05_14a3:2904_1	Dantoti chasu dvāresu nibbisevano. Katattoti sampāditatto. Niyatoti yasādīni nissāya	2904	
PA_atk-s05_14a3:2904_2	acalasabhāvo. Mudūti anatimānī. Appamattoti kattabbakiccesu pamādarahito. Dakkhoti	2904	
PA_atk-s05_14a3:2904_3	upaṭṭhāne cheko. Nivātavuttīti nīcavutti. Sukhasaṃvāsoti garusaṃvāsasīlo. Sahituṃ	2904	
PA_atk-s05_14a3:2904_4	patitanti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā	2904	
PA_atk-s05_14a3:2904_5	pesitaṃ. Tathārūpena hi saddhiṃ kathentopi rañño sammukhāva katheyya. Bhattāraññevudikkheyyāti	2904	
PA_atk-s05_14a3:2904_6	attano sāmikameva olokeyya. Na ca aññassa rājinoti aññassa rañño santako na bhaveyya.	2904	
PA_atk-s05_14a3:2906	“Samaṇe brāhmaṇe cāpi, sīlavante bahussute;	290	
PA_atk-s05_14a3:2907	Sakkaccaṃ payirupāseyya, sa rājavasatiṃ vase.	290	
PA_atk-s05_14a3:2909	“Samaṇe brāhmaṇe cāpi, sīlavante bahussute;	290	
PA_atk-s05_14a3:2910	Sakkaccaṃ anuvāseyya, sa rājavasatiṃ vase.	291	
PA_atk-s05_14a3:2912	“Samaṇe brāhmaṇe cāpi, sīlavante bahussute;	291	
PA_atk-s05_14a3:2913	Tappeyya annapānena, sa rājavasatiṃ vase.	291	
PA_atk-s05_14a3:2915	“Samaṇe brāhmaṇe cāpi, sīlavante bahussute;	291	
PA_atk-s05_14a3:2916	Āsajja paññe sevetha, ākaṅkhaṃ vuddhimattano”ti.	291	
PA_atk-s05_14a3:2917_0	Tattha sakkaccaṃ payirupāseyyāti gāravena punappunaṃ upasaṅkameyya. Anuvāseyyāti	2917	
PA_atk-s05_14a3:2917_1	uposathavāsaṃ vasanto anuvatteyya. Tappeyyāti yāvadatthaṃ dānena tappeyya. Āsajjāti	2917	
PA_atk-s05_14a3:2917_2	upasaṅkamitvā. Paññeti paṇḍite, āsajjapaññe vā, asajjamānapaññeti attho.	2917	
PA_atk-s05_14a3:2919	“Dinnapubbaṃ na hāpeyya, dānaṃ samaṇabrāhmaṇe;	291	
PA_atk-s05_14a3:2920	Na ca kiñci nivāreyya, dānakāle vaṇibbake.	292	
PA_atk-s05_14a3:2922	“Paññavā buddhisampanno, vidhānavidhikovido;	292	
PA_atk-s05_14a3:2923	Kālaññū samayaññū ca, sa rājavasatiṃ vase.	292	
PA_atk-s05_14a3:2925	“Uṭṭhātā kammadheyyesu, appamatto vicakkhaṇo;	292	
PA_atk-s05_14a3:2926	Susaṃvihitakammanto, sa rājavasatiṃ vase”ti.	292	
PA_atk-s05_14a3:2927_0	Tattha dinnapubbanti pakatipaṭiyattaṃ dānavattaṃ. Samaṇabrāhmaṇeti samaṇe vā brāhmaṇe	2927	
PA_atk-s05_14a3:2927_1	vā. Vaṇibbaketi dānakāle vaṇibbake āgate disvā kiñci na nivāreyya. Paññavāti vicāraṇapaññāya	2927	
PA_atk-s05_14a3:2927_2	yutto. Buddhisampannoti avekallabuddhisampanno. Vidhānavidhikovidoti nānappakāresu	2927	
PA_atk-s05_14a3:2927_3	dāsakammakaraporisādīnaṃ saṃvidahanakoṭṭhāsesu cheko. Kālaññūti “ayaṃ dānaṃ dātuṃ,	2927	
PA_atk-s05_14a3:2927_4	ayaṃ sīlaṃ rakkhituṃ, ayaṃ uposathakammaṃ kātuṃ kālo”ti jāneyya. Samayaññūti “ayaṃ	2927	
PA_atk-s05_14a3:2927_5	kasanasamayo, ayaṃ vapanasamayo, ayaṃ vohārasamayo, ayaṃ upaṭṭhānasamayo”ti jāneyya.	2927	
PA_atk-s05_14a3:2927_6	Kammadheyyesūti attano kattabbakammesu.	2927	
PA_atk-s05_14a3:2929	“Khalaṃ sālaṃ pasuṃ khettaṃ, gantā cassa abhikkhaṇaṃ;	292	
PA_atk-s05_14a3:2930	Mitaṃ dhaññaṃ nidhāpeyya, mitaṃva pācaye ghare.	293	
PA_atk-s05_14a3:2932	“Puttaṃ vā bhātaraṃ vā saṃ, sīlesu asamāhitaṃ;	293	
PA_atk-s05_14a3:2933	Anaṅgavā hi te bālā, yathā petā tatheva te;	293	
PA_atk-s05_14a3:2934	Coḷañca nesaṃ piṇḍañca, āsīnānaṃ padāpaye.	293	
PA_atk-s05_14a3:2936	“Dāse kammakare pesse, sīlesu susamāhite;	293	
PA_atk-s05_14a3:2937	Dakkhe uṭṭhānasampanne, ādhipaccamhi ṭhāpaye”ti.	293	
PA_atk-s05_14a3:2938_0	Tattha pasuṃ khettanti gokulañceva sassaṭṭhānañca. Gantāti gamanasīlo. Mitanti minitvā	2938	
PA_atk-s05_14a3:2938_1	ettakanti ñatvā koṭṭhesu nidhāpeyya. Ghareti gharepi parijanaṃ gaṇetvā mitameva pacāpeyya.	2938	
PA_atk-s05_14a3:2938_2	Sīlesu asamāhitanti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti	2938	
PA_atk-s05_14a3:2938_3	attho. Anaṅgavā hi te bālāti “aṅgametaṃ manussānaṃ, bhātā loke pavuccatī”ti kiñcāpi	2938	
PA_atk-s05_14a3:2938_4	jeṭṭhakaniṭṭhabhātaro aṅgasamānatāya “aṅga”nti vuttā, ime pana dussīlā, tasmā aṅgasamānā	2938	
PA_atk-s05_14a3:2938_5	na honti. Yathā pana susāne chaḍḍitā petā matā, tatheva te. Tasmā tādisā ādhipaccaṭṭhāne	2938	
PA_atk-s05_14a3:2938_6	na ṭhapetabbā. Kuṭumbañhi te vināsenti, vinaṭṭhakuṭumbassa ca daliddassa rājavasati	2938	
PA_atk-s05_14a3:2938_7	nāma na sampajjati. Āsīnānanti āgantvā nisinnānaṃ puttabhātānaṃ matasattānaṃ matakabhattaṃ	2938	
PA_atk-s05_14a3:2938_8	viya dento ghāsacchādanamattameva padāpeyya. Uṭṭhānasampanneti uṭṭhānavīriyena samannāgate.	2938	
PA_atk-s05_14a3:2940	“Sīlavā ca alolo ca, anurakkho ca rājino;	294	
PA_atk-s05_14a3:2941	Āvī raho hito tassa, sa rājavasatiṃ vase.	294	
PA_atk-s05_14a3:2943	“Chandaññū rājino cassa, cittaṭṭho assa rājino;	294	
PA_atk-s05_14a3:2944	Asaṅkusakavuttiṃssa, sa rājavasatiṃ vase.	294	
PA_atk-s05_14a3:2946	“Ucchādaye ca nhāpaye, dhove pāde adhosiraṃ;	294	
PA_atk-s05_14a3:2947	Āhatopi na kuppeyya, sa rājavasatiṃ vase”ti.	294	
PA_atk-s05_14a3:2948_0	Tattha aloloti aluddho. Cittaṭṭhoti citte ṭhito, rājacittavasikoti attho. Asaṅkusakavuttissāti	2948	
PA_atk-s05_14a3:2948_1	appaṭilomavutti assa. Adhosiranti pāde dhovantopi adhosiraṃ katvā heṭṭhāmukhova dhoveyya,	2948	
PA_atk-s05_14a3:2948_2	na rañño mukhaṃ ullokeyyāti attho.	2948	
PA_atk-s05_14a3:2950	“Kumbhampañjaliṃ kariyā, cāṭañcāpi padakkhiṇaṃ;	295	
PA_atk-s05_14a3:2951	Kimeva sabbakāmānaṃ, dātāraṃ dhīramuttamaṃ.	295	
PA_atk-s05_14a3:2953	“Yo deti sayanaṃ vatthaṃ, yānaṃ āvasathaṃ gharaṃ;	295	
PA_atk-s05_14a3:2954	Pajjunnoriva bhūtāni, bhogehi abhivassati.	295	
PA_atk-s05_14a3:2956	“Esayyo rājavasati, vattamāno yathā naro;	295	
PA_atk-s05_14a3:2957	Ārādhayati rājānaṃ, pūjaṃ labhati bhattusū”ti.	295	
PA_atk-s05_14a3:2958_0	Tattha kumbhampañjaliṃ kariyā, cāṭañcāpi padakkhiṇanti vuddhiṃ paccāsīsanto puriso	2958	
PA_atk-s05_14a3:2958_1	udakapūritaṃ kumbhaṃ disvā tassa añjaliṃ kareyya, cāṭañca sakuṇaṃ padakkhiṇaṃ kareyya.	2958	
PA_atk-s05_14a3:2958_2	Añjaliṃ vā padakkhiṇaṃ vā karontassa te kiñci dātuṃ na sakkonti. Kimevāti yo pana	2958	
PA_atk-s05_14a3:2958_3	sabbakāmānaṃ dātā dhīro ca, taṃ rājānaṃ kiṃkāraṇā na namasseyya. Rājāyeva hi namassitabbo	2958	
PA_atk-s05_14a3:2958_4	ca ārādhetabbo ca. Pajjunnorivāti megho viya. Esayyo rājavasatīti ayyo yā ayaṃ mayā	2958	
PA_atk-s05_14a3:2958_5	kathitā, esā rājavasati nāma rājasevakānaṃ anusāsanī. Yathāti yāya rājavasatiyā vattamāno	2958	
PA_atk-s05_14a3:2958_6	naro rājānaṃ ārādheti, rājūnañca santikā pūjaṃ labhati, sā esāti.	2958	
PA_atk-s05_14a3:2959	Evaṃ asamadhuro vidhurapaṇḍito buddhalīlāya rājavasatiṃ kathesi;	295	
PA_atk-s05_14a3:2960	Rājavasatikaṇḍaṃ niṭṭhitaṃ.	296	
PA_atk-s05_14a3:2961	Antarapeyyālaṃ	296	
PA_atk-s05_14a3:2962_0	Evaṃ puttadārañātimittasuhajjādayo anusāsantasseva tassa tayo divasā jātā. So divasassa	2962	
PA_atk-s05_14a3:2962_1	pāripūriṃ ñatvā pātova nhatvā nānaggarasabhojanaṃ bhuñjitvā “rājānaṃ apaloketvā māṇavena	2962	
PA_atk-s05_14a3:2962_2	saddhiṃ gamissāmī”ti ñātigaṇaparivuto rājanivesanaṃ gantvā rājānaṃ vanditvā ekamantaṃ	2962	
PA_atk-s05_14a3:2962_3	ṭhito vattabbayuttakaṃ vacanaṃ avoca. Tamatthaṃ pakāsento satthā āha –	2962	
PA_atk-s05_14a3:2964	“Evaṃ samanusāsitvā, ñātisaṅghaṃ vicakkhaṇo;	296	
PA_atk-s05_14a3:2965	Parikiṇṇo suhadehi, rājānamupasaṅkami.	296	
PA_atk-s05_14a3:2967	“Vanditvā sirasā pāde, katvā ca naṃ padakkhiṇaṃ;	296	
PA_atk-s05_14a3:2968	Vidhuro avaca rājānaṃ, paggahetvāna añjaliṃ.	296	
PA_atk-s05_14a3:2970	“Ayaṃ maṃ māṇavo neti, kattukāmo yathāmati;	297	
PA_atk-s05_14a3:2971	Ñātīnatthaṃ pavakkhāmi, taṃ suṇohi arindama.	297	
PA_atk-s05_14a3:2973	“Putte ca me udikkhesi, yañca maññaṃ ghare dhanaṃ;	297	
PA_atk-s05_14a3:2974	Yathā pecca na hāyetha, ñātisaṅgho mayī gate.	297	
PA_atk-s05_14a3:2976	“Yatheva khalatī bhūmyā, bhūmyāyeva patiṭṭhati;	297	
PA_atk-s05_14a3:2977	Evetaṃ khalitaṃ mayhaṃ, etaṃ passāmi accaya”nti.	297	
PA_atk-s05_14a3:2978_0	Tattha suhadehīti suhadayehi ñātimittādīhi. Yañca maññanti yañca me aññaṃ tayā ceva	2978	
PA_atk-s05_14a3:2978_1	aññehi ca rājūhi dinnaṃ ghare aparimāṇaṃ dhanaṃ, taṃ sabbaṃ tvameva olokeyyāsi. Peccāti	2978	
PA_atk-s05_14a3:2978_2	pacchākāle. Khalatīti pakkhalati. Evetanti evaṃ etaṃ. Ahañhi bhūmiyaṃ khalitvā tattheva	2978	
PA_atk-s05_14a3:2978_3	patiṭṭhitapuriso viya tumhesu khalitvā tumhesuyeva patiṭṭhahāmi. Etaṃ passāmīti yo	2978	
PA_atk-s05_14a3:2978_4	esa “kiṃ te rājā hotī”ti māṇavena puṭṭhassa mama tumhe anoloketvā saccaṃ apekkhitvā	2978	
PA_atk-s05_14a3:2978_5	“dāsohamasmī”ti vadantassa accayo, etaṃ accayaṃ passāmi, añño pana me doso natthi,	2978	
PA_atk-s05_14a3:2978_6	taṃ me accayaṃ tumhe khamatha, etaṃ hadaye katvā pacchā mama puttadāresu mā aparajjhitthāti.	2978	
PA_atk-s05_14a3:2979	Taṃ sutvā rājā “paṇḍita, tava gamanaṃ mayhaṃ na ruccati, māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatī”ti dīpento gāthamāha –	297	
PA_atk-s05_14a3:2981	“Sakkā na gantuṃ iti mayha hoti, chetvā vadhitvā idha kātiyānaṃ;	298	
PA_atk-s05_14a3:2982	Idheva hohī iti mayha ruccati, mā tvaṃ agā uttamabhūripaññā”ti.	298	
PA_atk-s05_14a3:2983	Tattha chetvāti idheva rājagehe taṃ pothetvā māretvā paṭicchādessāmīti.	298	
PA_atk-s05_14a3:2984	Taṃ sutvā mahāsatto “deva, tumhākaṃ ajjhāsayo evarūpo hoti, so tumhesu ayutto”ti vatvā āha –	298	
PA_atk-s05_14a3:2986	“Mā hevadhammesu manaṃ paṇīdahi, atthe ca dhamme ca yutto bhavassu;	298	
PA_atk-s05_14a3:2987	Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.	298	
PA_atk-s05_14a3:2989	“Nevesa dhammo na puneta kiccaṃ, ayiro hi dāsassa janinda issaro;	298	
PA_atk-s05_14a3:2990	Ghātetuṃ jhāpetuṃ athopi hantuṃ, na ca mayha kodhatthi vajāmi cāha”nti.	299	
PA_atk-s05_14a3:2991_0	Tattha mā hevadhammesu manaṃ paṇīdahīti adhammesu anatthesu ayuttesu tava cittaṃ	2991	
PA_atk-s05_14a3:2991_1	mā heva paṇidahīti attho. Pacchāti yaṃ kammaṃ katvāpi ajarāmaro na hoti, atha kho	2991	
PA_atk-s05_14a3:2991_2	pacchā nirayameva upapajjeyya. Dhiratthu kammanti taṃ kammaṃ garahitaṃ atthu assa	2991	
PA_atk-s05_14a3:2991_3	bhaveyya. Nevesāti neva esa. Ayiroti sāmiko. Ghātetunti etāni ghātādīni kātuṃ ayiro	2991	
PA_atk-s05_14a3:2991_4	dāsassa issaro, sabbānetāni kātuṃ labhati, mayhaṃ māṇave appamattakopi kodho natthi,	2991	
PA_atk-s05_14a3:2991_5	dinnakālato paṭṭhāya tava cittaṃ sandhāretuṃ vaṭṭati, vajāmi ahaṃ narindāti āha –	2991	
PA_atk-s05_14a3:2992_0	Evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca	2992	
PA_atk-s05_14a3:2992_1	ovaditvā tesu sakabhāvena saṇṭhātuṃ asakkuṇitvā mahāviravaṃ viravantesuyeva rājanivesanā	2992	
PA_atk-s05_14a3:2992_2	nikkhami. Sakalanagaravāsinopi “paṇḍito kira māṇavena saddhiṃ gamissati, etha, passissāma	2992	
PA_atk-s05_14a3:2992_3	na”nti mantayitvā rājaṅgaṇeyeva naṃ passiṃsu. Atha ne mahāsatto assāsetvā “tumhe	2992	
PA_atk-s05_14a3:2992_4	mā cintayittha, sabbe saṅkhārā aniccā, sarīraṃ addhuvaṃ, yaso nāma vipattipariyosāno,	2992	
PA_atk-s05_14a3:2992_5	apica tumhe dānādīsu puññesu appamattā hothā”ti tesaṃ ovādaṃ datvā nivattāpetvā attano	2992	
PA_atk-s05_14a3:2992_6	gehābhimukho pāyāsi. Tasmiṃ khaṇe dhammapālakumāro bhātikagaṇaparivuto “pitu paccuggamanaṃ	2992	
PA_atk-s05_14a3:2992_7	karissāmī”ti nikkhanto nivesanadvāreyeva pitu sammukho ahosi. Mahāsatto taṃ disvā	2992	
PA_atk-s05_14a3:2992_8	sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi. Tamatthaṃ	2992	
PA_atk-s05_14a3:2992_9	pakāsento satthā āha –	2992	
PA_atk-s05_14a3:2994	“Jeṭṭhaputtaṃ upaguyha, vineyya hadaye daraṃ;	299	
PA_atk-s05_14a3:2995	Assupuṇṇehi nettehi, pāvisī so mahāghara”nti.	299	
PA_atk-s05_14a3:2996_0	Ghare panassa sahassaputtā, sahassadhītaro, sahassabhariyāyo, ca sattavaṇṇadāsisatāni	2996	
PA_atk-s05_14a3:2996_1	ca santi, tehi ceva avasesadāsidāsakammakarañātimittasuhajjādīhi ca sakalanivesanaṃ	2996	
PA_atk-s05_14a3:2996_2	yugantavātābhighātapatitehi sālehi sālavanaṃ viya nirantaraṃ ahosi. Tamatthaṃ pakāsento satthā āha –	2996	
PA_atk-s05_14a3:2998	“Sālāva sammapatitā, mālutena pamadditā;	299	
PA_atk-s05_14a3:2999	Senti puttā ca dārā ca, vidhurassa nivesane.	299	
PA_atk-s05_14a3:3001	“Itthisahassaṃ bhariyānaṃ, dāsisattasatāni ca;	300	
PA_atk-s05_14a3:3002	Bāhā paggayha pakkanduṃ, vidhurassa nivesane.	300	
PA_atk-s05_14a3:3004	“Orodhā ca kumārā ca, vesiyānā ca brāhmaṇā;	300	
PA_atk-s05_14a3:3005	Bāhā paggayha pakkanduṃ, vidhurassa nivesane.	300	
PA_atk-s05_14a3:3007	“Hatthārohā anīkaṭṭhā, rathikā pattikārakā;	300	
PA_atk-s05_14a3:3008	Bāhā paggayha pakkanduṃ, vidhurassa nivesane.	300	
PA_atk-s05_14a3:3010	“Samāgatā jānapadā, negamā ca samāgatā;	301	
PA_atk-s05_14a3:3011	Bāhā paggayha pakkanduṃ, vidhurassa nivesane.	301	
PA_atk-s05_14a3:3013	“Itthisahassaṃ bhariyānaṃ, dāsisattasatāni ca;	301	
PA_atk-s05_14a3:3014	Bāhā paggayha pakkantuṃ, kasmā no vijahissasi.	301	
PA_atk-s05_14a3:3016	“Orodhā ca kumārā ca, vesiyānā ca brāhmaṇā;	301	
PA_atk-s05_14a3:3017	Bāhā paggayha pakkanduṃ, kasmā no vijahissasi.	301	
PA_atk-s05_14a3:3019	“Hatthārohā anīkaṭṭhā, rathikā pattikārakā;	301	
PA_atk-s05_14a3:3020	Bāhā paggayha pakkanduṃ, kasmā no vijahissasi.	302	
PA_atk-s05_14a3:3022	“Samāgatā jānapadā, negamā ca samāgatā;	302	
PA_atk-s05_14a3:3023	Bāhā paggayha pakkanduṃ, kasmā no vijahissasī”ti.	302	
PA_atk-s05_14a3:3024_0	Tattha sentīti mahātale chinnapādā viya patitā āvattantā parivattantā sayanti. Itthisahassaṃ	3024	
PA_atk-s05_14a3:3024_1	bhariyānanti bhariyānameva itthīnaṃ sahassaṃ. Kasmā no vijahissasīti kena kāraṇena	3024	
PA_atk-s05_14a3:3024_2	amhe vijahissasīti parideviṃsu.	3024	
PA_atk-s05_14a3:3025_0	Mahāsatto sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca	3025	
PA_atk-s05_14a3:3025_1	ovaditvā ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano	3025	
PA_atk-s05_14a3:3025_2	niṭṭhitakiccataṃ ārocesi. Tamatthaṃ pakāsento satthā āha –	3025	
PA_atk-s05_14a3:3027	“Katvā gharesu kiccāni, anusāsitvā sakaṃ janaṃ;	302	
PA_atk-s05_14a3:3028	Mittāmacce ca bhacce ca, puttadāre ca bandhave.	302	
PA_atk-s05_14a3:3030	“Kammantaṃ saṃvidhetvāna, ācikkhitvā ghare dhanaṃ;	303	
PA_atk-s05_14a3:3031	Nidhiñca iṇadānañca, puṇṇakaṃ etadabravi.	303	
PA_atk-s05_14a3:3033	“Avasī tuvaṃ mayha tīhaṃ agāre, katāni kiccāni gharesu mayhaṃ;	303	
PA_atk-s05_14a3:3034	Anusāsitā puttadārā mayā ca, karoma kaccāna yathāmatiṃ te”ti.	303	
PA_atk-s05_14a3:3035_0	Tattha kammantaṃ saṃvidhetvānāti “evañca kātuṃ vaṭṭatī”ti ghare kattabbayuttakaṃ	3035	
PA_atk-s05_14a3:3035_1	kammaṃ saṃvidahitvā. Nidhinti nidahitvā ṭhapitadhanaṃ. Iṇadānanti iṇavasena saṃyojitadhanaṃ.	3035	
PA_atk-s05_14a3:3035_2	Yathāmatiṃ teti idāni tava ajjhāsayānurūpaṃ karomāti vadati.	3035	
PA_atk-s05_14a3:3036	Puṇṇako āha –	303	
PA_atk-s05_14a3:3038	“Sace hi katte anusāsitā te, puttā ca dārā anujīvino ca;	303	
PA_atk-s05_14a3:3039	Handehi dānī taramānarūpo, dīgho hi addhāpi ayaṃ puratthā.	303	
PA_atk-s05_14a3:3041	“Achambhitova gaṇhāhi, ājāneyyassa vāladhiṃ;	304	
PA_atk-s05_14a3:3042	Idaṃ pacchimakaṃ tuyhaṃ, jīvalokassa dassana”nti.	304	
PA_atk-s05_14a3:3043	Tattha katteti somanassappatto yakkho mahāsattaṃ ālapati. Dīgho hi addhāpīti gantabbamaggopi dīgho. “Achambhitovā”ti idaṃ so heṭṭhāpāsādaṃ anotaritvā tatova gantukāmo hutvā avaca.	304	
PA_atk-s05_14a3:3044	Atha naṃ mahāsatto āha –	304	
PA_atk-s05_14a3:3046	“Sohaṃ kissa nu bhāyissaṃ, yassa me natthi dukkaṭaṃ;	304	
PA_atk-s05_14a3:3047	Kāyena vācā manasā, yena gaccheyya duggati”nti.	304	
PA_atk-s05_14a3:3048	Tattha sohaṃ kissa nu bhāyissanti idaṃ mahāsatto “achambhitova gaṇhāhī”ti vuttattā evamāha.	304	
PA_atk-s05_14a3:3049_0	Evaṃ mahāsatto sīhanādaṃ naditvā achambhito kesarasīho viya nibbhayo hutvā “ayaṃ	3049	
PA_atk-s05_14a3:3049_1	sāṭako mama aruciyā mā muccatū”ti adhiṭṭhānapāramiṃ purecārikaṃ katvā daḷhaṃ nivāsetvā	3049	
PA_atk-s05_14a3:3049_2	assassa vāladhiṃ viyūhitvā ubhohi hatthehi daḷhaṃ vāladhiṃ gahetvā dvīhi pādehi assassa	3049	
PA_atk-s05_14a3:3049_3	ūrūsu paliveṭhetvā “māṇava, gahito me vāladhi, yathāruci yāhī”ti āha. Tasmiṃ khaṇe	3049	
PA_atk-s05_14a3:3049_4	puṇṇako manomayasindhavassa saññaṃ adāsi. So paṇḍitaṃ ādāya ākāse pakkhandi. Tamatthaṃ	3049	
PA_atk-s05_14a3:3049_5	pakāsento satthā āha –	3049	
PA_atk-s05_14a3:3051	“So assarājā vidhuraṃ vahanto, pakkāmi vehāyasamantalikkhe;	305	
PA_atk-s05_14a3:3052	Sākhāsu selesu asajjamāno, kāḷāgiriṃ khippamupāgamāsī”ti.	305	
PA_atk-s05_14a3:3053_0	Tattha sākhāsu selesu asajjamānoti puṇṇako kira cintesi “dūraṃ agantvāva imaṃ himavantappadese	3053	
PA_atk-s05_14a3:3053_1	rukkhesu pabbatesu ca pothetvā māretvā hadayamaṃsaṃ ādāya kaḷevaraṃ pabbatantare	3053	
PA_atk-s05_14a3:3053_2	chaḍḍetvā nāgabhavanameva gamissāmī”ti. So rukkhe ca pabbate ca apariharitvā tesaṃ	3053	
PA_atk-s05_14a3:3053_3	majjheneva assaṃ pesesi. Mahāsattassānubhāvena rukkhāpi pabbatāpi sarīrato ubhosu	3053	
PA_atk-s05_14a3:3053_4	passesu ratanamattaṃ paṭikkamanti. So “mato vā, no vā”ti parivattitvā mahāsattassa	3053	
PA_atk-s05_14a3:3053_5	mukhaṃ olokento kañcanādāsamiva vippasannaṃ disvā “ayaṃ evaṃ na maratī”ti punapi	3053	
PA_atk-s05_14a3:3053_6	sakalahimavantappadese rukkhe ca pabbate ca tikkhattuṃ pothento pesesi. Evaṃ pothentopi	3053	
PA_atk-s05_14a3:3053_7	tatheva rukkhapabbatā dūrameva paṭikkamantiyeva. Mahāsatto pana kilantakāyo ahosi.	3053	
PA_atk-s05_14a3:3053_8	Atha puṇṇako “ayaṃ neva marati, idāni vātakkhandhe cuṇṇavicuṇṇaṃ karissāmī”ti kodhābhibhūto	3053	
PA_atk-s05_14a3:3053_9	sattamaṃ vātakkhandhaṃ pakkhandi. Bodhisattassānubhāvena vātakkhandho dvidhā hutvā	3053	
PA_atk-s05_14a3:3053_10	bodhisattassa okāsaṃ akāsi. Tato verambhavātehi paharāpesi, verambhavātāpi satasahassaasanisaddo	30531	
PA_atk-s05_14a3:3053_11	viya hutvā bodhisattassa okāsaṃ adaṃsu. So puṇṇako tassa antarāyābhāvaṃ passanto	30531	
PA_atk-s05_14a3:3053_12	taṃ ādāya kāḷapabbataṃ agamāsi. Tena vuttaṃ –	30531	
PA_atk-s05_14a3:3054	“So assarājā vidhuraṃ vahanto, pakkāmi vehāyasamantalikkhe;	305	
PA_atk-s05_14a3:3055	Sākhāsu selesu asajjamāno, kāḷāgiriṃ khippamupāgamāsī”ti.	305	
PA_atk-s05_14a3:3056	Tattha asajjamānoti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato.	305	
PA_atk-s05_14a3:3057_0	Evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ	3057	
PA_atk-s05_14a3:3057_1	gantvā tattha mahāsattaṃ adisvā chinnapādā viya patitvā aparāparaṃ parivattamānā	3057	
PA_atk-s05_14a3:3057_2	mahāsaddena parideviṃsu. Tamatthaṃ pakāsento satthā āha –	3057	
PA_atk-s05_14a3:3059	“Itthisahassaṃ bhariyānaṃ, dāsisattasatāni ca;	305	
PA_atk-s05_14a3:3060	Bāhā paggayha pakkanduṃ, ‘yakkho brāhmaṇavaṇṇena;	306	
PA_atk-s05_14a3:3061	Vidhuraṃ ādāya gacchati’.	306	
PA_atk-s05_14a3:3062	“Orodhā ca kumārā ca, vesiyānā ca brāhmaṇā;	306	
PA_atk-s05_14a3:3063	Bāhā paggayha pakkanduṃ, ‘yakkho brāhmaṇavaṇṇena;	306	
PA_atk-s05_14a3:3064	Vidhuraṃ ādāya gacchati’.	306	
PA_atk-s05_14a3:3065	“Hatthārohā anīkaṭṭhā, rathikā pattikārakā;	306	
PA_atk-s05_14a3:3066	Bāhā paggayha pakkanduṃ, ‘yakkho brāhmaṇavaṇṇena;	306	
PA_atk-s05_14a3:3067	Vidhuraṃ ādāya gacchati’.	306	
PA_atk-s05_14a3:3069	“Samāgatā jānapadā, negamā ca samāgatā;	306	
PA_atk-s05_14a3:3070	Bāhā paggayha pakkanduṃ, ‘yakkho brāhmaṇavaṇṇena;	307	
PA_atk-s05_14a3:3071	Vidhuraṃ ādāya gacchati’.	307	
PA_atk-s05_14a3:3073	“Itthisahassaṃ bhariyānaṃ, dāsisattasatāni ca;	307	
PA_atk-s05_14a3:3074	Bāhā paggayha pakkanduṃ, ‘paṇḍito so kuhiṃ gato’.	307	
PA_atk-s05_14a3:3075	“Orodhā ca kumārā ca, vesiyānā ca brāhmaṇā;	307	
PA_atk-s05_14a3:3076	Bāhā paggayha pakkanduṃ, ‘paṇḍito so kuhiṃ gato’.	307	
PA_atk-s05_14a3:3077	“Hatthārohā anīkaṭṭhā, rathikā pattikārakā;	307	
PA_atk-s05_14a3:3078	Bāhā paggayha pakkanduṃ, ‘paṇḍito so kuhiṃ gato’.	307	
PA_atk-s05_14a3:3080	Samāgatā jānapadā, negamā ca samāgatā;	308	
PA_atk-s05_14a3:3081	Bāhā paggayha pakkanduṃ, ‘paṇḍito so kuhiṃ gato”’ti.	308	
PA_atk-s05_14a3:3082_0	Evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ	3082	
PA_atk-s05_14a3:3082_1	agamaṃsu. Rājā mahantaṃ paridevasaddaṃ sutvā sīhapañjaraṃ vivaritvā “tumhe kasmā	3082	
PA_atk-s05_14a3:3082_2	paridevathā”ti pucchi. Athassa te “deva, so kira māṇavo na brāhmaṇo, yakkho pana	3082	
PA_atk-s05_14a3:3082_3	brāhmaṇavaṇṇena āgantvā paṇḍitaṃ ādāya gato, tena vinā amhākaṃ jīvitaṃ natthi. Sace	3082	
PA_atk-s05_14a3:3082_4	so ito sattame divase nāgamissati, sakaṭasatehi sakaṭasahassehi ca dārūni saṅkaḍḍhitvā	3082	
PA_atk-s05_14a3:3082_5	sabbe mayaṃ aggiṃ ujjāletvā pavisissāmā”ti imamatthaṃ ārocentā imaṃ gāthamāhaṃsu –	3082	
PA_atk-s05_14a3:3084	“Sace so sattarattena, nāgacchissati paṇḍito;	308	
PA_atk-s05_14a3:3085	Sabbe aggiṃ pavekkhāma, natthattho jīvitena no”ti.	308	
PA_atk-s05_14a3:3086_0	Sammāsambuddhassa parinibbutakālepi “mayaṃ aggiṃ pavisitvā marissāmā”ti vattāro nāma	3086	
PA_atk-s05_14a3:3086_1	nāhesuṃ. Aho subhāsitaṃ mahāsatte nāgarehīti. Rājā tesaṃ kathaṃ sutvā “tumhe mā cintayittha,	3086	
PA_atk-s05_14a3:3086_2	mā socittha, mā paridevittha, madhurakatho paṇḍito māṇavaṃ dhammakathāya palobhetvā	3086	
PA_atk-s05_14a3:3086_3	attano pādesu pātetvā sakalanagaravāsīnaṃ assumukhaṃ hāsayanto na cirasseva āgamissatī”ti	3086	
PA_atk-s05_14a3:3086_4	assāsento gāthamāha –	3086	
PA_atk-s05_14a3:3088	“Paṇḍito ca viyatto ca, vibhāvī ca vicakkhaṇo;	308	
PA_atk-s05_14a3:3089	Khippaṃ mociya attānaṃ, mā bhāyitthāgamissatī”ti.	308	
PA_atk-s05_14a3:3090_0	Tattha viyattoti veyyattiyā vicāraṇapaññāya samannāgato. Vibhāvīti atthānatthaṃ kāraṇākāraṇaṃ	3090	
PA_atk-s05_14a3:3090_1	vibhāvetvā dassetvā kathetuṃ samattho. Vicakkhaṇoti taṅkhaṇeyeva ṭhānuppattikāya	3090	
PA_atk-s05_14a3:3090_2	kāraṇacintanapaññāya yutto. Mā bhāyitthāti mā bhāyatha, attānaṃ mocetvā khippaṃ āgamissatīti assāseti.	3090	
PA_atk-s05_14a3:3091	Nāgarāpi “paṇḍito kira rañño kathetvā gato bhavissatī”ti assāsaṃ paṭilabhitvā attano gehāni pakkamiṃsu.	309	
PA_atk-s05_14a3:3092	Antarapeyyālo niṭṭhito.	309	
PA_atk-s05_14a3:3093	Sādhunaradhammakaṇḍaṃ	309	
PA_atk-s05_14a3:3094_0	Puṇṇakopi mahāsattaṃ kāḷāgirimatthake ṭhapetvā “imasmiṃ jīvamāne mayhaṃ vuḍḍhi nāma	3094	
PA_atk-s05_14a3:3094_1	natthi, imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ	3094	
PA_atk-s05_14a3:3094_2	gahetvā devalokaṃ gamissāmī”ti cintesi. Tamatthaṃ pakāsento satthā āha –	3094	
PA_atk-s05_14a3:3096	“So tattha gantvāna vicintayanto, uccāvacā cetanakā bhavanti;	309	
PA_atk-s05_14a3:3097	Nayimassa jīvena mamatthi kiñci, hantvānimaṃ hadayamānayissa”nti.	309	
PA_atk-s05_14a3:3098_0	Tattha soti so puṇṇako. Tattha gantvānāti gantvā tattha kāḷāgirimatthake ṭhito. Uccāvacā	3098	
PA_atk-s05_14a3:3098_1	cetanakā bhavantīti khaṇe khaṇe uppajjamānā cetanā uccāpi avacāpi uppajjanti. Ṭhānaṃ	3098	
PA_atk-s05_14a3:3098_2	kho panetaṃ vijjati, yaṃ mametassa jīvitadānacetanāpi uppajjeyyāti. Imassa pana jīvitena	3098	
PA_atk-s05_14a3:3098_3	tahiṃ nāgabhavane mama appamattakampi kiñci kiccaṃ natthi, idhevimaṃ māretvā assa	3098	
PA_atk-s05_14a3:3098_4	hadayaṃ ānayissāmīti sanniṭṭhānamakāsīti attho.	3098	
PA_atk-s05_14a3:3099_0	Tato puna cintesi “yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ	3099	
PA_atk-s05_14a3:3099_1	pāpeyya”nti. So bheravayakkharūpaṃ nimminitvā mahāsattaṃ tajjento āgantvā taṃ pātetvā	3099	
PA_atk-s05_14a3:3099_2	dāṭhānaṃ antare katvā khāditukāmo viya ahosi, mahāsattassa lomahaṃsanamattampi nāhosi.	3099	
PA_atk-s05_14a3:3099_3	Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo	3099	
PA_atk-s05_14a3:3099_4	viya ahosi. Tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā	3099	
PA_atk-s05_14a3:3099_5	assasanto passasanto “susū”ti saddaṃ karonto āgantvā mahāsattassa sakalasarīraṃ veṭhetvā	3099	
PA_atk-s05_14a3:3099_6	matthake phaṇaṃ katvā aṭṭhāsi, tassa sārajjamattampi nāhosi. Atha “naṃ pabbatamatthake	3099	
PA_atk-s05_14a3:3099_7	ṭhapetvā pātetvā cuṇṇavicuṇṇaṃ karissāmī”ti mahāvātaṃ samuṭṭhāpesi. So tassa kesaggamattampi	3099	
PA_atk-s05_14a3:3099_8	cāletuṃ nāsakkhi. Atha naṃ tattheva pabbatamatthake ṭhapetvā hatthī viya khajjūrirukkhaṃ	3099	
PA_atk-s05_14a3:3099_9	pabbataṃ aparāparaṃ cālesi, tathāpi naṃ ṭhitaṭṭhānato kesaggamattampi cāletuṃ nāsakkhi.	3099	
PA_atk-s05_14a3:3100_0	Tato “saddasantāsenassa hadayaphālanaṃ katvā māressāmī”ti antopabbataṃ pavisitvā	3100	
PA_atk-s05_14a3:3100_1	pathaviñca nabhañca ekaninnādaṃ karonto mahānādaṃ nadi, evampissa sārajjamattampi	3100	
PA_atk-s05_14a3:3100_2	nāhosi. Jānāti hi mahāsatto “yakkhasīhahatthināgarājavesehi āgatopi mahāvātavuṭṭhiṃ	3100	
PA_atk-s05_14a3:3100_3	samuṭṭhāpakopi pabbatacalanaṃ karontopi antopabbataṃ pavisitvā nādaṃ vissajjentopi	3100	
PA_atk-s05_14a3:3100_4	māṇavoyeva, na añño”ti. Tato puṇṇako cintesi “nāhaṃ imaṃ bāhirupakkamena māretuṃ	3100	
PA_atk-s05_14a3:3100_5	sakkomi, sahattheneva naṃ māressāmī”ti. Tato yakkho mahāsattaṃ pabbatamuddhani ṭhapetvā	3100	
PA_atk-s05_14a3:3100_6	pabbatapādaṃ gantvā maṇikkhandhe paṇḍusuttaṃ pavesento viya pabbataṃ pavisitvā tāsento	3100	
PA_atk-s05_14a3:3100_7	vagganto antopabbatena uggantvā mahāsattaṃ pāde daḷhaṃ gahetvā parivattetvā adhosiraṃ	3100	
PA_atk-s05_14a3:3100_8	katvā anālambe ākāse vissajjesi. Tena vuttaṃ –	3100	
PA_atk-s05_14a3:3102	“So tattha gantvā pabbatantarasmiṃ, anto pavisitvāna paduṭṭhacitto;	310	
PA_atk-s05_14a3:3103	Asaṃvutasmiṃ jagatippadese, adhosiraṃ dhārayi kātiyāno”ti.	310	
PA_atk-s05_14a3:3104_0	Tattha so tattha gantvāti so puṇṇako pabbatamatthakā pabbatapādaṃ gantvā tattha pabbatantare	3104	
PA_atk-s05_14a3:3104_1	ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṃvute	3104	
PA_atk-s05_14a3:3104_2	bhūmipadese dhāresīti. Na āditova dhāresi, tattha pana taṃ khipitvā pannarasayojanamattaṃ	3104	
PA_atk-s05_14a3:3104_3	bhaṭṭhakāle pabbatamuddhani ṭhitova hatthaṃ vaḍḍhetvā adhosiraṃ bhassantaṃ pādesu	3104	
PA_atk-s05_14a3:3104_4	gahetvā adhosirameva ukkhipitvā mukhaṃ olokento “na maratī”ti ñatvā dutiyampi khipitvā	3104	
PA_atk-s05_14a3:3104_5	tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva	3104	
PA_atk-s05_14a3:3104_6	disvā cintesi “sace idāni saṭṭhiyojanamattaṃ bhassitvā na marissati, pādesu naṃ gahetvā	3104	
PA_atk-s05_14a3:3104_7	pabbatamuddhani pothetvā māressāmī”ti atha naṃ tatiyampi khipitvā saṭṭhiyojanamattaṃ	3104	
PA_atk-s05_14a3:3104_8	bhaṭṭhakāle hatthaṃ vaḍḍhetvā pādesu gahetvā ukkhipi. Tato mahāsatto cintesi “ayaṃ	3104	
PA_atk-s05_14a3:3104_9	maṃ paṭhamaṃ pannarasayojanaṭṭhānaṃ khipi, dutiyampi tiṃsayojanaṃ, tatiyampi saṭṭhiyojanaṃ,	3104	
PA_atk-s05_14a3:3104_10	idāni puna maṃ na khipissati, ukkhipantoyeva pabbatamuddhani paharitvā māressati,	31041	
PA_atk-s05_14a3:3104_11	yāva maṃ ukkhipitvā pabbatamuddhani na potheti, tāva naṃ adhosiro hutvā olambantova	31041	
PA_atk-s05_14a3:3104_12	māraṇakāraṇaṃ pucchissāmī”ti. Evaṃ cintetvā ca pana so achambhito asantasanto tathā	31041	
PA_atk-s05_14a3:3104_13	akāsi. Tena vuttaṃ “dhārayi kātiyāno”ti, tikkhattuṃ khipitvā dhārayīti attho.	31041	
PA_atk-s05_14a3:3106	“So lambamāno narake papāte, mahabbhaye lomahaṃse vidugge;	310	
PA_atk-s05_14a3:3107	Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.	310	
PA_atk-s05_14a3:3109	“Ariyāvakāsosi anariyarūpo, asaññato saññatasannikāso;	310	
PA_atk-s05_14a3:3110	Accāhitaṃ kammaṃ karosi ludraṃ, bhāve ca te kusalaṃ natthi kiñci.	311	
PA_atk-s05_14a3:3112	“Yaṃ maṃ papātasmiṃ papātumicchasi, ko nu tavattho maraṇena mayhaṃ;	311	
PA_atk-s05_14a3:3113	Amānusasseva tavajja vaṇṇo, ācikkha me tvaṃ katamāsi devatāti.	311	
PA_atk-s05_14a3:3114_0	Tattha so lambamānoti so kurūnaṃ kattuseṭṭho tatiyavāre lambamāno. Ariyāvakāsoti	3114	
PA_atk-s05_14a3:3114_1	rūpena ariyasadiso devavaṇṇo hutvā carasi. Asaññatoti kāyādīhi asaññato dussīlo.	3114	
PA_atk-s05_14a3:3114_2	Accāhitanti hitātikkantaṃ, atiahitaṃ vā. Bhāve ca teti tava citte appamattakampi	3114	
PA_atk-s05_14a3:3114_3	kusalaṃ natthi. Amānusasseva tavajja vaṇṇoti ajja tava idaṃ kāraṇaṃ amānusasseva.	3114	
PA_atk-s05_14a3:3114_4	Katamāsi devatāti yakkhānaṃ antare katarayakkho nāma tvaṃ.	3114	
PA_atk-s05_14a3:3115	Puṇṇako āha –	311	
PA_atk-s05_14a3:3117	“Yadi te suto puṇṇako nāma yakkho, rañño kuverassa hi so sajibbo;	311	
PA_atk-s05_14a3:3118	Bhūmindharo varuṇo nāma nāgo, brahā sucī vaṇṇabalūpapanno.	311	
PA_atk-s05_14a3:3120	“Tassānujaṃ dhītaraṃ kāmayāmi, irandhatī nāma sā nāgakaññā;	312	
PA_atk-s05_14a3:3121	Tassā sumajjhāya piyāya hetu, patārayiṃ tuyha vadhāya dhīrā”ti.	312	
PA_atk-s05_14a3:3122_0	Tattha sajibboti sajīvo amacco. Brahāti ārohapariṇāhasampanno uṭṭhāpitakañcanarūpasadiso.	3122	
PA_atk-s05_14a3:3122_1	Vaṇṇabalūpapannoti sarīravaṇṇena ca kāyabalena ca upagato. Tassānujanti tassa anujātaṃ	3122	
PA_atk-s05_14a3:3122_2	dhītaraṃ. Patārayinti cittaṃ pavattesiṃ, sanniṭṭhānamakāsinti attho.	3122	
PA_atk-s05_14a3:3123	Taṃ sutvā mahāsatto “ayaṃ loko duggahitena nassati, nāgamāṇavikaṃ patthentassa mama maraṇena kiṃ payojanaṃ, tathato kāraṇaṃ jānissāmī”ti cintetvā gāthamāha –	312	
PA_atk-s05_14a3:3125	“Mā heva tvaṃ yakkha ahosi mūḷho, naṭṭhā bahū duggahītena loke;	312	
PA_atk-s05_14a3:3126	Kiṃ te sumajjhāya piyāya kiccaṃ, maraṇena me iṅgha suṇomi sabba”nti.	312	
PA_atk-s05_14a3:3127	Taṃ sutvā tassa ācikkhanto puṇṇako āha –	312	
PA_atk-s05_14a3:3129	“Mahānubhāvassa mahoragassa, dhītukāmo ñātibhatohamasmi;	312	
PA_atk-s05_14a3:3130	Taṃ yācamānaṃ sasuro avoca, yathā mamaññiṃsu sukāmanītaṃ.	313	
PA_atk-s05_14a3:3132	“Dajjemu kho te sutanuṃ sunettaṃ, sucimhitaṃ candanalittagattaṃ;	313	
PA_atk-s05_14a3:3133	Sace tuvaṃ hadayaṃ paṇḍitassa, dhammena laddhā idha māharesi;	313	
PA_atk-s05_14a3:3134	Etena vittena kumāri labbhā, naññaṃ dhanaṃ uttari patthayāma.	313	
PA_atk-s05_14a3:3136	“Evaṃ na mūḷhosmi suṇohi katte, na cāpi me duggahitatthi kiñci;	313	
PA_atk-s05_14a3:3137	Hadayena te dhammaladdhena nāgā, irandhatiṃ nāgakaññaṃ dadanti.	313	
PA_atk-s05_14a3:3139	“Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;	313	
PA_atk-s05_14a3:3140	Idheva taṃ narake pātayitvā, hantvāna taṃ hadayamānayissa”nti.	314	
PA_atk-s05_14a3:3141_0	Tattha dhītukāmoti dhītaraṃ kāmemi patthemi, dhītu atthāya vicarāmi. Ñātibhatohamasmīti	3141	
PA_atk-s05_14a3:3141_1	tasmā tassa ñātibhatako nāma ahaṃ amhi. Tanti taṃ nāgakaññaṃ. Yācamānanti yācantaṃ	3141	
PA_atk-s05_14a3:3141_2	maṃ. Yathā manti yasmā maṃ. Aññiṃsūti jāniṃsu. Sukāmanītanti suṭṭhu esa kāmena nītoti	3141	
PA_atk-s05_14a3:3141_3	sukāmanīto, taṃ sukāmanītaṃ. Tasmā sasuro ‘dajjemu kho te”tiādimavoca. Tattha dajjemūti	3141	
PA_atk-s05_14a3:3141_4	dadeyyāma. Sutanunti sundarasarīraṃ. Idha māharesīti idha nāgabhavane dhammena laddhā āhareyyāsīti.	3141	
PA_atk-s05_14a3:3142_0	Tassa taṃ kathaṃ sutvā mahāsatto cintesi “vimalāya mama hadayena kiccaṃ natthi, varuṇanāgarājena	3142	
PA_atk-s05_14a3:3142_1	mama dhammakathaṃ sutvā maṇinā maṃ pūjetvā tattha gatena mama dhammakathikabhāvo	3142	
PA_atk-s05_14a3:3142_2	vaṇṇito bhavissati, tato vimalāya mama dhammakathāya dohaḷo uppanno bhavissati, varuṇena	3142	
PA_atk-s05_14a3:3142_3	duggahitaṃ gahetvā puṇṇako āṇatto bhavissati, svāyaṃ attanā duggahitena maṃ māretuṃ	3142	
PA_atk-s05_14a3:3142_4	evarūpaṃ dukkhaṃ pāpesi, mama paṇḍitabhāvo ṭhānuppattikāraṇacintanasamatthatā imasmiṃ	3142	
PA_atk-s05_14a3:3142_5	maṃ mārente kiṃ karissati, handāhaṃ saññāpessāmi na”nti. Cintetvā ca pana “māṇava,	3142	
PA_atk-s05_14a3:3142_6	sādhunaradhammaṃ nāma jānāmi, yāvāhaṃ na marāmi, tāva maṃ pabbatamuddhani nisīdāpetvā	3142	
PA_atk-s05_14a3:3142_7	sādhunaradhammaṃ nāma suṇohi, pacchā yaṃ icchasi, taṃ kareyyāsī”ti vatvā sādhunaradhammaṃ	3142	
PA_atk-s05_14a3:3142_8	vaṇṇetvā attano jīvitaṃ āharāpento so adhosiro olambantova gāthamāha –	3142	
PA_atk-s05_14a3:3144	“Khippaṃ mamaṃ uddhara kātiyāna, hadayena me yadi te atthi kiccaṃ;	314	
PA_atk-s05_14a3:3145	Ye kecime sādhunarassa dhammā, sabbeva te pātukaromi ajjā”ti.	314	
PA_atk-s05_14a3:3146_0	Taṃ sutvā puṇṇako “ayaṃ paṇḍitena devamanussānaṃ akathitapubbo dhammo bhavissati,	3146	
PA_atk-s05_14a3:3146_1	khippameva naṃ uddharitvā sādhunaradhammaṃ suṇissāmī”ti cintetvā mahāsattaṃ ukkhipitvā	3146	
PA_atk-s05_14a3:3146_2	pabbatamuddhani nisīdāpesi. Tamatthaṃ pakāsento satthā āha –	3146	
PA_atk-s05_14a3:3148	“So puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;	314	
PA_atk-s05_14a3:3149	Assatthamāsīnaṃ samekkhiyāna, paripucchi kattāramanomapaññaṃ.	314	
PA_atk-s05_14a3:3151	“Samuddhaṭo mesi tuvaṃ papātā, hadayena te ajja mamatthi kiccaṃ;	315	
PA_atk-s05_14a3:3152	Ye kecime sādhunarassa dhammā, sabbeva me pātukarohi ajjā”ti.	315	
PA_atk-s05_14a3:3153	Tattha assatthamāsīnanti laddhassāsaṃ hutvā nisinnaṃ. Samekkhiyānāti disvā. Sādhunarassa dhammāti narassa sādhudhammā, sundaradhammāti attho.	315	
PA_atk-s05_14a3:3154	Taṃ sutvā mahāsatto āha –	315	
PA_atk-s05_14a3:3156	“Samuddhaṭo tyasmi ahaṃ papātā, hadayena me yadi te atthi kiccaṃ;	315	
PA_atk-s05_14a3:3157	Ye kecime sādhunarassa dhammā, sabbeva te pātukaromi ajjā”ti.	315	
PA_atk-s05_14a3:3158	Tattha tyasmīti tayā asmi.	315	
PA_atk-s05_14a3:3159_0	Atha naṃ mahāsatto “kiliṭṭhagattomhi, nhāyāmi tāvā”ti āha. Yakkhopi “sādhū”ti nhānodakaṃ	3159	
PA_atk-s05_14a3:3159_1	āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle	3159	
PA_atk-s05_14a3:3159_2	dibbabhojanaṃ adāsi. Atha mahāsatto bhuttabhojano kāḷāgirimatthakaṃ alaṅkārāpetvā	3159	
PA_atk-s05_14a3:3159_3	āsanaṃ paññāpetvā alaṅkatadhammāsane nisīditvā buddhalīlāya sādhunaradhammaṃ desento gāthamāha –	3159	
PA_atk-s05_14a3:3161	“Yātānuyāyī ca bhavāhi māṇava, allañca pāṇiṃ parivajjayassu;	316	
PA_atk-s05_14a3:3162	Mā cassu mittesu kadāci dubbhī, mā ca vasaṃ asatīnaṃ nigacche”ti.	316	
PA_atk-s05_14a3:3163	Tattha allañca pāṇiṃ parivajjayassūti allaṃ tintaṃ pāṇiṃ mā dahi mā jhāpehi.	316	
PA_atk-s05_14a3:3164	Yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha –	316	
PA_atk-s05_14a3:3166	“Kathaṃ nu yātaṃ anuyāyi hoti, allañca pāṇiṃ dahate kathaṃ so;	316	
PA_atk-s05_14a3:3167	Asatī ca kā ko pana mittadubbho, akkhāhi me pucchito etamattha”nti.	316	
PA_atk-s05_14a3:3168	Mahāsattopissa kathesi –	316	
PA_atk-s05_14a3:3170	“Asanthutaṃ nopi ca diṭṭhapubbaṃ, yo āsanenāpi nimantayeyya;	317	
PA_atk-s05_14a3:3171	Tasseva atthaṃ puriso kareyya, yātānuyāyīti tamāhu paṇḍitā.	317	
PA_atk-s05_14a3:3173	“Yassekarattampi ghare vaseyya, yatthannapānaṃ puriso labheyya;	317	
PA_atk-s05_14a3:3174	Na tassa pāpaṃ manasāpi cintaye, adubbhapāṇiṃ dahate mittadubbho.	317	
PA_atk-s05_14a3:3176	“Yassa rukkhassa chāyāya, nisīdeyya sayeyya vā;	317	
PA_atk-s05_14a3:3177	Na tassa sākhaṃ bhañjeyya, mittadubbho hi pāpako.	317	
PA_atk-s05_14a3:3179	“Puṇṇampi cemaṃ pathaviṃ dhanena, dajjitthiyā puriso sammatāya;	317	
PA_atk-s05_14a3:3180	Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.	318	
PA_atk-s05_14a3:3182	“Evaṃ kho yātaṃ anuyāyi hoti,	318	
PA_atk-s05_14a3:3183	Allañca pāṇiṃ dahate punevaṃ;	318	
PA_atk-s05_14a3:3184	Asatī ca sā so pana mittadubbho,	318	
PA_atk-s05_14a3:3185	So dhammiko hohi jahassu adhamma”nti.	318	
PA_atk-s05_14a3:3186_0	Tattha asanthutanti ekāhadvīhampi ekato avutthapubbaṃ. Yo āsanenāpīti yo evarūpaṃ	3186	
PA_atk-s05_14a3:3186_1	puggalaṃ āsanamattenapi nimantayeyya, pageva annapānādīhi. Tassevāti tassa pubbakārissa	3186	
PA_atk-s05_14a3:3186_2	atthaṃ puriso karoteva. Yātānuyāyīti pubbakāritāya yātassa puggalassa anuyāyī. Paṭhamaṃ	3186	
PA_atk-s05_14a3:3186_3	karonto hi yāyī nāma, pacchā karonto anuyāyī nāmāti evaṃ paṇḍitā kathenti. Ayaṃ devarāja,	3186	
PA_atk-s05_14a3:3186_4	paṭhamo sādhunaradhammo. Adubbhapāṇinti adubbhakaṃ attano bhuñjanahatthameva dahanto	3186	
PA_atk-s05_14a3:3186_5	hi mittadubbhī nāma hoti. Iti allahatthassa ajjhāpanaṃ nāma ayaṃ dutiyo sādhunaradhammo.	3186	
PA_atk-s05_14a3:3186_6	Na tassāti tassa sākhaṃ vā pattaṃ vā na bhañjeyya. Kiṃkāraṇā? Mittadubbho hi pāpako.	3186	
PA_atk-s05_14a3:3186_7	Iti paribhuttacchāyassa acetanassa rukkhassapi pāpaṃ karonto mittadubbhī nāma hoti,	3186	
PA_atk-s05_14a3:3186_8	kimaṅgaṃ pana manussabhūtassāti. Evaṃ mittesu adubbhanaṃ nāma ayaṃ tatiyo sādhunaradhammo.	3186	
PA_atk-s05_14a3:3186_9	Dajjitthiyāti dadeyya itthiyā. Sammatāyāti “ahameva tassā piyo, na añño, maññeva	3186	
PA_atk-s05_14a3:3186_10	sā icchatī”ti evaṃ suṭṭhu matāya. Laddhā khaṇanti aticārassa okāsaṃ labhitvā. Asatīnanti	31861	
PA_atk-s05_14a3:3186_11	asaddhammasamannāgatānaṃ itthīnaṃ. Iti mātugāmaṃ nissāya pāpassa akaraṇaṃ nāma ayaṃ	31861	
PA_atk-s05_14a3:3186_12	catuttho sādhunaradhammo. So dhammiko hohīti devarāja, so tvaṃ imehi catūhi sādhunaradhammehi yutto hohīti.	31861	
PA_atk-s05_14a3:3187	Evaṃ mahāsatto yakkhassa cattāro sādhunaradhamme buddhalīlāya kathesi.	318	
PA_atk-s05_14a3:3188	Sādhunaradhammakaṇḍaṃ niṭṭhitaṃ.	318	
PA_atk-s05_14a3:3189	Kāḷāgirikaṇḍaṃ	318	
PA_atk-s05_14a3:3190_0	Te dhamme suṇantoyeva puṇṇako sallakkhesi “catūsupi ṭhānesu paṇḍito attano jīvitameva	3190	
PA_atk-s05_14a3:3190_1	yācati, ayaṃ kho mayhaṃ pubbe asanthutasseva sakkāramakāsi, ahamassa nivesane tīhaṃ	3190	
PA_atk-s05_14a3:3190_2	mahantaṃ yasaṃ anubhavanto vasiṃ, ahañcimaṃ pāpakammaṃ karonto mātugāmaṃ nissāya	3190	
PA_atk-s05_14a3:3190_3	karomi, sabbathāpi ahameva mittadubbhī. Sace paṇḍitaṃ aparajjhāmi, na sādhunaradhamme	3190	
PA_atk-s05_14a3:3190_4	vattissāmi nāma, tasmā kiṃ me nāgamāṇavikāya, indapatthanagaravāsīnaṃ assumukhāni	3190	
PA_atk-s05_14a3:3190_5	hāsento imaṃ vegena tattha netvā dhammasabhāyaṃ otāressāmī”ti cintetvā gāthamāha –	3190	
PA_atk-s05_14a3:3192	“Avasiṃ ahaṃ tuyha tīhaṃ agāre, annena pānena upaṭṭhitosmi;	319	
PA_atk-s05_14a3:3193	Mitto mamāsī visajjāmahaṃ taṃ, kāmaṃ gharaṃ uttamapañña gaccha.	319	
PA_atk-s05_14a3:3195	Api hāyatu nāgakulā attho, alampi me nāgakaññāya hotu;	319	
PA_atk-s05_14a3:3196	So tvaṃ sakeneva subhāsitena, muttosi me ajja vadhāya paññā”ti.	319	
PA_atk-s05_14a3:3197	Tattha upaṭṭhitosmīti tayā upaṭṭhitosmi. Visajjāmahaṃ tanti vissajjemi ahaṃ taṃ. Kāmanti ekaṃsena. Vadhāyāti vadhato. Paññāti paññavanta.	319	
PA_atk-s05_14a3:3198	Atha naṃ mahāsatto “māṇava, tvaṃ tāva maṃ attano gharaṃ mā pesehi, nāgabhavanameva maṃ nehī”ti vadanto gāthamāha –	319	
PA_atk-s05_14a3:3200	“Handa tuvaṃ yakkha mamampi nehi, sasuraṃ te atthaṃ mayi carassu;	320	
PA_atk-s05_14a3:3201	Mayañca nāgādhipatiṃ vimānaṃ, dakkhemu nāgassa adiṭṭhapubba”nti.	320	
PA_atk-s05_14a3:3202_0	Tattha handāti vavassaggatthe nipāto. Sasuraṃ te atthaṃ mayi carassūti tava sasurassa	3202	
PA_atk-s05_14a3:3202_1	santakaṃ atthaṃ mayi cara mā nāsehi. Nāgādhipatiṃ vimānanti ahampi nāgādhipatiñca	3202	
PA_atk-s05_14a3:3202_2	vimānañcassa adiṭṭhapubbaṃ passeyyaṃ.	3202	
PA_atk-s05_14a3:3203	Taṃ sutvā puṇṇako āha –	320	
PA_atk-s05_14a3:3205	“Yaṃ ve narassa ahitāya assa, na taṃ pañño arahati dassanāya;	320	
PA_atk-s05_14a3:3206	Atha kena vaṇṇena amittagāmaṃ, tuvamicchasi uttamapañña gantu”nti.	320	
PA_atk-s05_14a3:3207	Tattha amittagāmanti amittassa vasanaṭṭhānaṃ, amittasamāgamanti attho.	320	
PA_atk-s05_14a3:3208	Atha naṃ mahāsatto āha –	320	
PA_atk-s05_14a3:3210	“Addhā pajānāmi ahampi etaṃ, na taṃ pañño arahati dassanāya;	321	
PA_atk-s05_14a3:3211	Pāpañca me natthi kataṃ kuhiñci, tasmā na saṅke maraṇāgamāyā”ti.	321	
PA_atk-s05_14a3:3212	Tattha maraṇāgamāyāti maraṇassa āgamāya.	321	
PA_atk-s05_14a3:3213_0	Apica, devarāja, tādiso yakkho kakkhaḷo mayā dhammakathāya palobhetvā mudukato, idāneva	3213	
PA_atk-s05_14a3:3213_1	maṃ “alaṃ me nāgamāṇavikāya, attano gharaṃ yāhī”ti vadesi, nāgarājassa mudukaraṇaṃ	3213	
PA_atk-s05_14a3:3213_2	mama bhāro, nehiyeva maṃ tatthāti. Tassa taṃ vacanaṃ sutvā puṇṇako “sādhū”ti sampaṭicchitvā tuṭṭhacitto āha –	3213	
PA_atk-s05_14a3:3215	“Handa ca ṭhānaṃ atulānubhāvaṃ, mayā saha dakkhasi ehi katte;	321	
PA_atk-s05_14a3:3216	Yatthacchati naccagītehi nāgo, rājā yathā vessavaṇo naḷiññaṃ.	321	
PA_atk-s05_14a3:3218	“Naṃ nāgakaññā caritaṃ gaṇena, nikīḷitaṃ niccamaho ca rattiṃ;	321	
PA_atk-s05_14a3:3219	Pahūtamālyaṃ bahupupphachannaṃ, obhāsatī vijjurivantalikkhe.	321	
PA_atk-s05_14a3:3221	“Annena pānena upetarūpaṃ, naccehi gītehi ca vāditehi;	322	
PA_atk-s05_14a3:3222	Paripūraṃ kaññāhi alaṅkatāhi, upasobhati vatthapilandhanenā”ti.	322	
PA_atk-s05_14a3:3223_0	Tattha handa cāti nipātamattameva. Ṭhānanti nāgarājassa vasanaṭṭhānaṃ. Naḷiññanti	3223	
PA_atk-s05_14a3:3223_1	naḷiniyaṃ nāma rājadhāniyaṃ. Caritaṃ gaṇenāti taṃ nāgakaññānaṃ gaṇena caritaṃ. Nikīḷitanti	3223	
PA_atk-s05_14a3:3223_2	niccaṃ aho ca rattiñca nāgakaññāhi kīḷitānukīḷitaṃ.	3223	
PA_atk-s05_14a3:3224	Evañca pana vatvā puṇṇako mahāsattaṃ assapiṭṭhaṃ āropetvā tattha nesi. Tamatthaṃ pakāsento satthā āha –	322	
PA_atk-s05_14a3:3226	“So puṇṇako kurūnaṃ kattuseṭṭhaṃ, nisīdayī pacchato āsanasmiṃ;	322	
PA_atk-s05_14a3:3227	Ādāya kattāramanomapaññaṃ, upānayī bhavanaṃ nāgarañño.	322	
PA_atk-s05_14a3:3229	“Patvāna ṭhānaṃ atulānubhāvaṃ, aṭṭhāsi kattā pacchato puṇṇakassa;	322	
PA_atk-s05_14a3:3230	Sāmaggipekkhamāno nāgarājā, pubbeva jāmātaramajjhabhāsathā”ti.	323	
PA_atk-s05_14a3:3231_0	Tattha so puṇṇakoti bhikkhave, so evaṃ nāgabhavanaṃ vaṇṇetvā paṇḍitaṃ attano ājaññaṃ	3231	
PA_atk-s05_14a3:3231_1	āropetvā nāgabhavanaṃ nesi. Ṭhānanti nāgarājassa vasanaṭṭhānaṃ. Pacchato puṇṇakassāti	3231	
PA_atk-s05_14a3:3231_2	puṇṇakassa kira etadahosi “sace nāgarājā paṇḍitaṃ disvā muducitto bhavissati, iccetaṃ	3231	
PA_atk-s05_14a3:3231_3	kusalaṃ. No ce, tassa taṃ apassantasseva sindhavaṃ āropetvā ādāya gamissāmī”ti. Atha	3231	
PA_atk-s05_14a3:3231_4	naṃ pacchato ṭhapesi. Tena vuttaṃ “pacchato puṇṇakassā”ti. Sāmaggipekkhamānoti sāmaggiṃ	3231	
PA_atk-s05_14a3:3231_5	apekkhamāno. “Sāmaṃ apekkhī”tipi pāṭho, attano jāmātaraṃ passitvā paṭhamataraṃ sayameva	3231	
PA_atk-s05_14a3:3231_6	ajjhabhāsathāti attho.	3231	
PA_atk-s05_14a3:3232	Nāgarājā āha –	323	
PA_atk-s05_14a3:3234	“Yannu tuvaṃ agamā maccalokaṃ, anvesamāno hadayaṃ paṇḍitassa;	323	
PA_atk-s05_14a3:3235	Kacci samiddhena idhānupatto, ādāya kattāramanomapañña”nti.	323	
PA_atk-s05_14a3:3236	Tattha kacci samiddhenāti kacci te manorathena samiddhena nipphannena idhāgatosīti pucchati.	323	
PA_atk-s05_14a3:3237	Puṇṇako āha –	323	
PA_atk-s05_14a3:3239	“Ayañhi so āgato yaṃ tvamicchasi, dhammena laddho mama dhammapālo;	323	
PA_atk-s05_14a3:3240	Taṃ passatha sammukhā bhāsamānaṃ, sukho have sappurisehi saṅgamo”ti.	324	
PA_atk-s05_14a3:3241_0	Tattha yaṃ tvamicchasīti yaṃ tvaṃ icchasi. “Yantu micchasī”tipi pāṭho. Sammukhā bhāsamānanti	3241	
PA_atk-s05_14a3:3241_1	taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva	3241	
PA_atk-s05_14a3:3241_2	passatha, sappurisehi ekaṭṭhāne samāgamo hi nāma sukho hotīti.	3241	
PA_atk-s05_14a3:3242	Kāḷāgirikaṇḍaṃ niṭṭhitaṃ.	324	
PA_atk-s05_14a3:3243	Tato nāgarājā mahāsattaṃ disvā gāthamāha –	324	
PA_atk-s05_14a3:3245	“Adiṭṭhapubbaṃ disvāna, macco maccubhayaṭṭito;	324	
PA_atk-s05_14a3:3246	Byamhito nābhivādesi, nayidaṃ paññavatāmivā”ti.	324	
PA_atk-s05_14a3:3247_0	Tattha byamhitoti bhīto. Idaṃ vuttaṃ hoti – paṇḍita, tvaṃ adiṭṭhapubbaṃ nāgabhavanaṃ	3247	
PA_atk-s05_14a3:3247_1	disvā maraṇabhayena aṭṭito bhīto hutvā yaṃ maṃ nābhivādesi, idaṃ kāraṇaṃ paññavantānaṃ na hotīti.	3247	
PA_atk-s05_14a3:3248_0	Evaṃ vandanaṃ paccāsīsantaṃ nāgarājānaṃ mahāsatto “na tvaṃ mayā vanditabbo”ti avatvāva	3248	
PA_atk-s05_14a3:3248_1	attano ñāṇavantatāya upāyakosallena “ahaṃ vajjhappattabhāvena naṃ taṃ vandāmī”ti	3248	
PA_atk-s05_14a3:3248_2	vadanto gāthādvayamāha –	3248	
PA_atk-s05_14a3:3250	“Na camhi byamhito nāga, na ca maccubhayaṭṭito;	325	
PA_atk-s05_14a3:3251	Na vajjho abhivādeyya, vajjhaṃ vā nābhivādaye.	325	
PA_atk-s05_14a3:3253	“Kathaṃ no abhivādeyya, abhivādāpayetha ve;	325	
PA_atk-s05_14a3:3254	Yaṃ naro hantumiccheyya, taṃ kammaṃ nupapajjatī”ti.	325	
PA_atk-s05_14a3:3255_0	Tassattho – nevāhaṃ, nāgarāja, adiṭṭhapubbaṃ nāgabhavanaṃ disvā bhīto, na maraṇabhayaṭṭito.	3255	
PA_atk-s05_14a3:3255_1	Mādisassa hi maraṇabhayaṃ nāma natthi, vajjho pana abhivādetuṃ, vajjhaṃ vā avajjhopi	3255	
PA_atk-s05_14a3:3255_2	abhivādāpetuṃ na labhati. Yañhi naro hantumiccheyya, so taṃ kathaṃ nu abhivādeyya,	3255	
PA_atk-s05_14a3:3255_3	kathaṃ vā tena attānaṃ abhivādāpayetha ve. Tassa hi taṃ kammaṃ na upapajjati. Tvañca	3255	
PA_atk-s05_14a3:3255_4	kira maṃ mārāpetuṃ imaṃ āṇāpesi, kathāhaṃ taṃ vandādhīti.	3255	
PA_atk-s05_14a3:3256	Taṃ sutvā nāgarājā mahāsattassa thutiṃ karonto dve gāthā abhāsi –	325	
PA_atk-s05_14a3:3258	“Evametaṃ yathā brūsi, saccaṃ bhāsasi paṇḍita;	325	
PA_atk-s05_14a3:3259	Na vajjho abhivādeyya, vajjhaṃ vā nābhivādaye.	325	
PA_atk-s05_14a3:3261	Kathaṃ no abhivādeyya, abhivādāpayetha ve;	326	
PA_atk-s05_14a3:3262	Yaṃ naro hantumiccheyya, taṃ kammaṃ nupapajjatī”ti.	326	
PA_atk-s05_14a3:3263	Idāni mahāsatto nāgarājena saddhiṃ paṭisanthāraṃ karonto āha –	326	
PA_atk-s05_14a3:3265	“Asassataṃ sassataṃ nu tavayidaṃ, iddhī jutī balavīriyūpapatti;	326	
PA_atk-s05_14a3:3266	Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.	326	
PA_atk-s05_14a3:3268	“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;	326	
PA_atk-s05_14a3:3269	Akkhāhi me nāgarājetamatthaṃ, yatheva te laddhamidaṃ vimāna”nti.	326	
PA_atk-s05_14a3:3270_0	Tattha tavayidanti idaṃ tava yasajātaṃ, vimānaṃ vā asassataṃ sassatasadisaṃ, “mā	3270	
PA_atk-s05_14a3:3270_1	kho yasaṃ nissāya pāpamakāsī”ti iminā padena attano jīvitaṃ yācati. Iddhīti nāgaiddhi	3270	
PA_atk-s05_14a3:3270_2	ca nāgajuti ca kāyabalañca cetasikavīriyañca nāgabhavane upapatti ca yañca te idaṃ	3270	
PA_atk-s05_14a3:3270_3	vimānaṃ, pucchāmi taṃ nāgarāja, etamatthaṃ, kathaṃ nu te idaṃ sabbaṃ laddhanti. Adhiccaladdhanti	3270	
PA_atk-s05_14a3:3270_4	kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ, udāhu utupariṇāmajaṃ	3270	
PA_atk-s05_14a3:3270_5	te idaṃ, udāhu sayaṃ sahattheneva kataṃ, udāhu devehi te dinnaṃ, yatheva te idaṃ	3270	
PA_atk-s05_14a3:3270_6	laddhaṃ, etaṃ me atthaṃ akkhāhīti.	3270	
PA_atk-s05_14a3:3271	Taṃ sutvā nāgarājā āha –	327	
PA_atk-s05_14a3:3273	“Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;	327	
PA_atk-s05_14a3:3274	Sakehi kammehi apāpakehi, puññehi me laddhamidaṃ vimāna”nti.	327	
PA_atk-s05_14a3:3275	Tattha apāpakehīti alāmakehi.	327	
PA_atk-s05_14a3:3276	Tato mahāsatto āha –	327	
PA_atk-s05_14a3:3278	“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;	327	
PA_atk-s05_14a3:3279	Iddhī jutī balavīriyūpapatti, idañca te nāga mahāvimāna”nti.	327	
PA_atk-s05_14a3:3280	Tattha kiṃ te vatanti nāgarāja, purimabhave tava kiṃ vataṃ ahosi, ko pana brahmacariyavāso, katarassa sucaritassevesa iddhiādiko vipākoti.	328	
PA_atk-s05_14a3:3281	Taṃ sutvā nāgarājā āha –	328	
PA_atk-s05_14a3:3283	“Ahañca bhariyā ca manussaloke, saddhā ubho dānapatī ahumhā;	328	
PA_atk-s05_14a3:3284	Opānabhūtaṃ me gharaṃ tadāsi, santappitā samaṇabrāhmaṇā ca.	328	
PA_atk-s05_14a3:3286	“Mālañca gandhañca vilepanañca, padīpiyaṃ seyyamupassayañca;	328	
PA_atk-s05_14a3:3287	Acchādanaṃ sāyanamannapānaṃ, sakkacca dānāni adamha tattha.	328	
PA_atk-s05_14a3:3289	“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;	328	
PA_atk-s05_14a3:3290	Iddhī jutī balavīriyūpapatti, idañca me dhīra mahāvimāna”nti.	329	
PA_atk-s05_14a3:3291_0	Tattha manussaloketi aṅgaraṭṭhe kālacampānagare. Taṃ me vatanti taṃ sakkaccaṃ dinnadānameva	3291	
PA_atk-s05_14a3:3291_1	mayhaṃ vattasamādānañca brahmacariyañca ahosi, tasseva sucaritassa ayaṃ iddhādiko vipākoti.	3291	
PA_atk-s05_14a3:3292	Mahāsatto āha –	329	
PA_atk-s05_14a3:3294	“Evaṃ ce te laddhamidaṃ vimānaṃ, jānāsi puññānaṃ phalūpapattiṃ;	329	
PA_atk-s05_14a3:3295	Tasmā hi dhammaṃ cara appamatto, yathā vimānaṃ puna māvasesī”ti.	329	
PA_atk-s05_14a3:3296_0	Tattha jānāsīti sace tayā dānānubhāvena taṃ laddhaṃ, evaṃ sante jānāsi nāma puññānaṃ	3296	
PA_atk-s05_14a3:3296_1	phalañca puññaphalena nibbattaṃ upapattiñca. Tasmā hīti yasmā puññehi tayā idaṃ laddhaṃ,	3296	
PA_atk-s05_14a3:3296_2	tasmā. Puna māvasesīti punapi yathā imaṃ nāgabhavanaṃ ajjhāvasasi, evaṃ dhammaṃ cara.	3296	
PA_atk-s05_14a3:3297	Taṃ sutvā nāgarājā āha –	329	
PA_atk-s05_14a3:3299	“Nayidha santi samaṇabrāhmaṇā ca, yesannapānāni dademu katte;	329	
PA_atk-s05_14a3:3300	Akkhāhi me pucchito etamatthaṃ, yathā vimānaṃ puna māvasemā”ti.	330	
PA_atk-s05_14a3:3301	Mahāsatto āha –	330	
PA_atk-s05_14a3:3303	“Bhogī hi te santi idhūpapannā, puttā ca dārā anujīvino ca;	330	
PA_atk-s05_14a3:3304	Tesu tuvaṃ vacasā kammunā ca, asampaduṭṭho ca bhavāhi niccaṃ.	330	
PA_atk-s05_14a3:3306	“Evaṃ tuvaṃ nāga asampadosaṃ, anupālaya vacasā kammunā ca;	330	
PA_atk-s05_14a3:3307	Ṭhatvā idha yāvatāyukaṃ vimāne, uddhaṃ ito gacchasi devaloka”nti.	330	
PA_atk-s05_14a3:3308_0	Tattha bhogīti bhogino, nāgāti attho. Tesūti tesu puttadārādīsu bhogīsu vācāya kammena	3308	
PA_atk-s05_14a3:3308_1	ca niccaṃ asampaduṭṭho bhava. Anupālayāti evaṃ puttādīsu ceva sesasattesu ca mettacittasaṅkhātaṃ	3308	
PA_atk-s05_14a3:3308_2	asampadosaṃ anurakkha. Uddhaṃ itoti ito nāgabhavanato cuto uparidevalokaṃ gamissati.	3308	
PA_atk-s05_14a3:3308_3	Mettacittañhi dānato atirekataraṃ puññanti.	3308	
PA_atk-s05_14a3:3309_0	Tato nāgarājā mahāsattassa dhammakathaṃ sutvā “na sakkā paṇḍitena bahi papañcaṃ kātuṃ,	3309	
PA_atk-s05_14a3:3309_1	vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ	3309	
PA_atk-s05_14a3:3309_2	hāsento paṇḍitaṃ pesetuṃ vaṭṭatī”ti cintetvā gāthamāha –	3309	
PA_atk-s05_14a3:3311	“Addhā hi so socati rājaseṭṭho, tayā vinā yassa tuvaṃ sajibbo;	331	
PA_atk-s05_14a3:3312	Dukkhūpanītopi tayā samecca, vindeyya poso sukhamāturopī”ti.	331	
PA_atk-s05_14a3:3313	Tattha sajibboti sajīvo amacco. Sameccāti tayā saha samāgantvā. Āturopīti bāḷhagilānopi samāno.	331	
PA_atk-s05_14a3:3314	Taṃ sutvā mahāsatto nāgarājassa thutiṃ karonto itaraṃ gāthamāha –	331	
PA_atk-s05_14a3:3316	“Addhā sataṃ bhāsasi nāga dhammaṃ, anuttaraṃ atthapadaṃ suciṇṇaṃ;	331	
PA_atk-s05_14a3:3317	Etādisiyāsu hi āpadāsu, paññāyate mādisānaṃ viseso”ti.	331	
PA_atk-s05_14a3:3318_0	Tattha addhā satanti ekaṃsena santānaṃ paṇḍitānaṃ dhammaṃ bhāsasi. Atthapadanti hitakoṭṭhāsaṃ.	3318	
PA_atk-s05_14a3:3318_1	Etādisiyāsūti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati.	3318	
PA_atk-s05_14a3:3319	Taṃ sutvā nāgarājā atirekataraṃ tuṭṭho tameva pucchanto gāthamāha –	331	
PA_atk-s05_14a3:3321	“Akkhāhi no tāyaṃ mudhā nu laddho, akkhehi no tāyaṃ ajesi jūte;	332	
PA_atk-s05_14a3:3322	Dhammena laddho iti tāyamāha, kathaṃ nu tvaṃ hatthamimassa māgato”ti.	332	
PA_atk-s05_14a3:3323_0	Tattha akkhāhi noti ācikkha amhākaṃ. Tāyanti taṃ ayaṃ. Mudhā nu laddhoti kiṃ nu kho	3323	
PA_atk-s05_14a3:3323_1	mudhā amūlakeneva labhi, udāhu jūte ajesi. Iti tāyamāhāti ayaṃ puṇṇako “dhammena	3323	
PA_atk-s05_14a3:3323_2	me paṇḍito laddho”ti vadati. Kathaṃ nu tvaṃ hatthamimassa māgatoti tvaṃ kathaṃ imassa hatthaṃ āgatosi.	3323	
PA_atk-s05_14a3:3324	Mahāsatto āha –	332	
PA_atk-s05_14a3:3326	“Yo missaro tattha ahosi rājā, tamāyamakkhehi ajesi jūte;	332	
PA_atk-s05_14a3:3327	So maṃ jito rājā imassadāsi, dhammena laddhosmi asāhasenā”ti.	332	
PA_atk-s05_14a3:3328	Tattha yo missaroti yo maṃ issaro. Imassadāsīti imassa puṇṇakassa adāsi.	332	
PA_atk-s05_14a3:3329	Taṃ sutvā nāgarājā tuṭṭho ahosi. Tamatthaṃ pakāsento satthā āha –	332	
PA_atk-s05_14a3:3331	“Mahorago attamano udaggo, sutvāna dhīrassa subhāsitāni;	333	
PA_atk-s05_14a3:3332	Hatthe gahetvāna anomapaññaṃ, pāvekkhi bhariyāya tadā sakāse.	333	
PA_atk-s05_14a3:3334	“Yena tvaṃ vimale paṇḍu, yena bhattaṃ na ruccati;	333	
PA_atk-s05_14a3:3335	Na ca metādiso vaṇṇo, ayameso tamonudo.	333	
PA_atk-s05_14a3:3337	“Yassa te hadayenattho, āgatāyaṃ pabhaṅkaro;	333	
PA_atk-s05_14a3:3338	Tassa vākyaṃ nisāmehi, dullabhaṃ dassanaṃ punā”ti.	333	
PA_atk-s05_14a3:3339_0	Tattha pāvekkhīti paviṭṭho. Yenāti bhadde vimale, yena kāraṇena tvaṃ paṇḍu ceva,	3339	
PA_atk-s05_14a3:3339_1	na ca te bhattaṃ ruccati. Na ca metādiso vaṇṇoti pathavitale vā devaloke vā na ca	3339	
PA_atk-s05_14a3:3339_2	tādiso vaṇṇo aññassa kassaci atthi, yādiso etassa guṇavaṇṇo patthaṭo. Ayameso tamonudoti	3339	
PA_atk-s05_14a3:3339_3	yaṃ nissāya tava dohaḷo uppanno, ayameva so sabbalokassa tamonudo. Punāti puna etassa	3339	
PA_atk-s05_14a3:3339_4	dassanaṃ nāma dullabhanti vadati.	3339	
PA_atk-s05_14a3:3340	Vimalāpi taṃ disvā paṭisanthāraṃ akāsi. Tamatthaṃ pakāsento satthā āha –	334	
PA_atk-s05_14a3:3342	“Disvāna taṃ vimalā bhūripaññaṃ, dasaṅgulī añjaliṃ paggahetvā;	334	
PA_atk-s05_14a3:3343	Haṭṭhena bhāvena patītarūpā, iccabravi kurūnaṃ kattuseṭṭha”nti.	334	
PA_atk-s05_14a3:3344	Tattha haṭṭhena bhāvenāti pahaṭṭhena cittena. Patītarūpāti somanassajātā.	334	
PA_atk-s05_14a3:3345	Ito paraṃ vimalāya ca mahāsattassa ca vacanappaṭivacanagāthā –	334	
PA_atk-s05_14a3:3347	“Adiṭṭhapubbaṃ disvāna, macco maccubhayaṭṭito;	334	
PA_atk-s05_14a3:3348	Byamhito nābhivādesi, nayidaṃ paññavatāmiva.	334	
PA_atk-s05_14a3:3350	“Na camhi byamhito nāgi, na ca maccubhayaṭṭito;	335	
PA_atk-s05_14a3:3351	Na vajjho abhivādeyya, vajjhaṃ vā nābhivādaye.	335	
PA_atk-s05_14a3:3353	“Kathaṃ no abhivādeyya, abhivādāpayetha ve;	335	
PA_atk-s05_14a3:3354	Yaṃ naro hantumiccheyya, taṃ kammaṃ nupapajjati.	335	
PA_atk-s05_14a3:3356	“Evametaṃ yathā brūsi, saccaṃ bhāsasi paṇḍita;	335	
PA_atk-s05_14a3:3357	Na vajjho abhivādeyya, vajjhaṃ vā nābhivādaye.	335	
PA_atk-s05_14a3:3359	“Kathaṃ no abhivādeyya, abhivādāpayetha ve;	335	
PA_atk-s05_14a3:3360	Yaṃ naro hantumiccheyya, taṃ kammaṃ nupapajjati.	336	
PA_atk-s05_14a3:3362	“Asassataṃ sassataṃ nu tavayidaṃ, iddhī jutī balavīriyūpapatti;	336	
PA_atk-s05_14a3:3363	Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.	336	
PA_atk-s05_14a3:3365	“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;	336	
PA_atk-s05_14a3:3366	Akkhāhi me nāgakaññetamatthaṃ, yatheva te laddhamidaṃ vimānaṃ.	336	
PA_atk-s05_14a3:3368	“Nādhiccaladdhaṃ na pariṇāmajaṃ me, na sayaṃkathaṃ nāpi devehi dinnaṃ;	336	
PA_atk-s05_14a3:3369	Sakehi kammehi apāpakehi, puññehi me laddhamidaṃ vimānaṃ.	336	
PA_atk-s05_14a3:3371	“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;	337	
PA_atk-s05_14a3:3372	Iddhī jutī balavīriyūpapatti, idañca te nāgi mahāvimānaṃ.	337	
PA_atk-s05_14a3:3374	“Ahañca kho sāmiko cāpi mayhaṃ, saddhā ubho dānapatī ahumhā;	337	
PA_atk-s05_14a3:3375	Opānabhūtaṃ me gharaṃ tadāsi, santappitā samaṇabrāhmaṇā ca.	337	
PA_atk-s05_14a3:3377	“Mālañca gandhañca vilepanañca, padīpiyaṃ seyyamupassayañca;	337	
PA_atk-s05_14a3:3378	Acchādanaṃ sāyanamannapānaṃ, sakkacca dānāni adamha tattha.	337	
PA_atk-s05_14a3:3380	“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;	338	
PA_atk-s05_14a3:3381	Iddhī jutī balavīriyūpapatti, idañca me dhīra mahāvimānaṃ.	338	
PA_atk-s05_14a3:3383	“Evaṃ ce te laddhamidaṃ vimānaṃ, jānāsi puññānaṃ phalūpapattiṃ;	338	
PA_atk-s05_14a3:3384	Tasmā hi dhammaṃ cara appamattā, yathā vimānaṃ puna māvasesi.	338	
PA_atk-s05_14a3:3386	“Nayidha santi samaṇabrāhmaṇā ca, yesannapānāni dademu katte;	338	
PA_atk-s05_14a3:3387	Akkhāhi me pucchito etamatthaṃ, yathā vimānaṃ puna māvasema.	338	
PA_atk-s05_14a3:3389	“Bhogī hi te santi idhūpapannā, puttā ca dārā anujīvino ca;	338	
PA_atk-s05_14a3:3390	Tesu tuvaṃ vacasā kammunā ca, asampaduṭṭhā ca bhavāhi niccaṃ.	339	
PA_atk-s05_14a3:3392	“Evaṃ tuvaṃ nāgi asampadosaṃ, anupālaya vacasā kammunā ca;	339	
PA_atk-s05_14a3:3393	Ṭhatvā idha yāvatāyukaṃ vimāne, uddhaṃ ito gacchasi devalokaṃ.	339	
PA_atk-s05_14a3:3395	“Addhā hi so socati rājaseṭṭho, tayā vinā yassa tuvaṃ sajibbo;	339	
PA_atk-s05_14a3:3396	Dukkhūpanītopi tayā samecca, vindeyya poso sukhamāturopi.	339	
PA_atk-s05_14a3:3398	“Addhā sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;	339	
PA_atk-s05_14a3:3399	Etādisiyāsu hi āpadāsu, paññāyate mādisānaṃ viseso.	339	
PA_atk-s05_14a3:3401	“Akkhāhi no tāyaṃ mudhā nu laddho, akkhehi no tāyaṃ ajesi jūte;	340	
PA_atk-s05_14a3:3402	Dhammena laddho iti tāyamāha, kathaṃ nu tvaṃ hatthamimassa māgato.	340	
PA_atk-s05_14a3:3404	“Yo missaro tattha ahosi rājā, tamāyamakkhehi ajesi jūte;	340	
PA_atk-s05_14a3:3405	So maṃ jito rājā imassadāsi, dhammena laddhosmi asāhasenā”ti.	340	
PA_atk-s05_14a3:3406	Imāsaṃ gāthānaṃ attho heṭṭhā vuttanayeneva veditabbo.	340	
PA_atk-s05_14a3:3407_0	Mahāsattassa vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi	3407	
PA_atk-s05_14a3:3407_1	nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle	3407	
PA_atk-s05_14a3:3407_2	dibbabhojanaṃ bhojesi. Mahāsatto bhuttabhojano alaṅkatāsanaṃ paññāpetvā alaṅkatadhammāsane	3407	
PA_atk-s05_14a3:3407_3	nisīditvā buddhalīlāya dhammaṃ desesi. Tamatthaṃ pakāsento satthā āha –	3407	
PA_atk-s05_14a3:3409	“Yatheva varuṇo nāgo, pañhaṃ pucchittha paṇḍitaṃ;	340	
PA_atk-s05_14a3:3410	Tatheva nāgakaññāpi, pañhaṃ pucchittha paṇḍitaṃ.	341	
PA_atk-s05_14a3:3412	“Yatheva varuṇaṃ nāgaṃ, dhīro tosesi pucchito;	341	
PA_atk-s05_14a3:3413	Tatheva nāgakaññampi, dhīro tosesi pucchito.	341	
PA_atk-s05_14a3:3415	“Ubhopi te attamane viditvā, mahoragaṃ nāgakaññañca dhīro;	341	
PA_atk-s05_14a3:3416	Achambhī abhīto alomahaṭṭho, iccabravi varuṇaṃ nāgarājānaṃ.	341	
PA_atk-s05_14a3:3418	“Mā rodhayi nāga āyāhamasmi, yena tavattho idaṃ sarīraṃ;	341	
PA_atk-s05_14a3:3419	Hadayena maṃsena karohi kiccaṃ, sayaṃ karissāmi yathāmati te”ti.	341	
PA_atk-s05_14a3:3420_0	Tattha achambhīti nikkampo. Alomahaṭṭhoti bhayena ahaṭṭhalomo. Iccabravīti vīmaṃsanavasena	3420	
PA_atk-s05_14a3:3420_1	iti abravi. Mā rodhayīti “mittadubbhikammaṃ karomī”ti mā bhāyi, “kathaṃ nu kho imaṃ	3420	
PA_atk-s05_14a3:3420_2	idāni māressāmī”ti vā mā cintayi. Nāgāti varuṇaṃ ālapati. Āyāhamasmīti āyo ahaṃ asmi,	3420	
PA_atk-s05_14a3:3420_3	ayameva vā pāṭho. Sayaṃ karissāmīti sace tvaṃ “imassa santike idāni dhammo me suto”ti	3420	
PA_atk-s05_14a3:3420_4	maṃ māretuṃ na visahasi, ahameva yathā tava ajjhāsayo, tathā sayaṃ karissāmīti.	3420	
PA_atk-s05_14a3:3421	Nāgarājā āha –	342	
PA_atk-s05_14a3:3423	“Paññā have hadayaṃ paṇḍitānaṃ, te tyamha paññāya mayaṃ sutuṭṭhā;	342	
PA_atk-s05_14a3:3424	Anūnanāmo labhatajja dāraṃ, ajjeva taṃ kuruyo pāpayātū”ti.	342	
PA_atk-s05_14a3:3425_0	Tattha te tyamhāti te mayaṃ tava paññāya sutuṭṭhā. Anūnanāmoti sampuṇṇanāmo puṇṇako	3425	
PA_atk-s05_14a3:3425_1	yakkhasenāpati. Labhatajja dāranti labhatu ajja dāraṃ, dadāmi assa dhītaraṃ irandhatiṃ.	3425	
PA_atk-s05_14a3:3425_2	Pāpayātūti ajjeva taṃ kururaṭṭhaṃ puṇṇako pāpetu.	3425	
PA_atk-s05_14a3:3426	Evañca pana vatvā varuṇo nāgarājā irandhatiṃ puṇṇakassa adāsi. So taṃ labhitvā tuṭṭhacitto mahāsattena saddhiṃ sallapi. Tamatthaṃ pakāsento satthā āha –	342	
PA_atk-s05_14a3:3428	“Sa puṇṇako attamano udaggo, irandhatiṃ nāgakaññaṃ labhitvā;	342	
PA_atk-s05_14a3:3429	Haṭṭhena bhāvena patītarūpo, iccabravi kurūnaṃ kattuseṭṭhaṃ.	342	
PA_atk-s05_14a3:3431	“Bhariyāya maṃ tvaṃ akari samaṅgiṃ, ahañca te vidhura karomi kiccaṃ;	343	
PA_atk-s05_14a3:3432	Idañca te maṇiratanaṃ dadāmi, ajjeva taṃ kuruyo pāpayāmī”ti.	343	
PA_atk-s05_14a3:3433_0	Tattha maṇiratananti paṇḍita, ahaṃ tava guṇesu pasanno arahāmi tava anucchavikaṃ	3433	
PA_atk-s05_14a3:3433_1	kiccaṃ kātuṃ, tasmā imañca te cakkavattiparibhogaṃ maṇiratanaṃ demi, ajjeva taṃ indapatthaṃ pāpemīti.	3433	
PA_atk-s05_14a3:3434	Atha mahāsatto tassa thutiṃ karonto itaraṃ gāthamāha –	343	
PA_atk-s05_14a3:3436	“Ajeyyamesā tava hotu metti, bhariyāya kaccāna piyāya saddhiṃ;	343	
PA_atk-s05_14a3:3437	Ānandi vitto sumano patīto, datvā maṇiṃ mañca nayindapattha”nti.	343	
PA_atk-s05_14a3:3438	Tattha ajeyyamesāti esā tava bhariyāya saddhiṃ piyasaṃvāsametti ajeyyā hotu. “Ānandi vitto”tiādīhi pītisamaṅgibhāvamevassa vadati. Nayindapatthanti naya indapatthaṃ.	343	
PA_atk-s05_14a3:3439	Taṃ sutvā puṇṇako tathā akāsi. Tena vuttaṃ –	343	
PA_atk-s05_14a3:3441	“Sa puṇṇako kurūnaṃ kattuseṭṭhaṃ, nisīdayī purato āsanasmiṃ;	344	
PA_atk-s05_14a3:3442	Ādāya kattāramanomapaññaṃ, upānayī nagaraṃ indapatthaṃ.	344	
PA_atk-s05_14a3:3444	“Mano manussassa yathāpi gacche, tatopissa khippataraṃ ahosi;	344	
PA_atk-s05_14a3:3445	Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ.	344	
PA_atk-s05_14a3:3447	“Etindapatthaṃ nagaraṃ padissati, rammāni ca ambavanāni bhāgaso;	344	
PA_atk-s05_14a3:3448	Ahañca bhariyāya samaṅgibhūto, tuvañca pattosi sakaṃ niketa”nti.	344	
PA_atk-s05_14a3:3449_0	Tattha yathāpi gaccheti mano nāma kiñcāpi na gacchati, dūre ārammaṇaṃ gaṇhanto pana	3449	
PA_atk-s05_14a3:3449_1	gatoti vuccati, tasmā manassa ārammaṇaggahaṇatopi khippataraṃ tassa manomayasindhavassa	3449	
PA_atk-s05_14a3:3449_2	gamanaṃ ahosīti evamettha attho daṭṭhabbo. Etindapatthanti assapiṭṭhe nisinnoyevassa	3449	
PA_atk-s05_14a3:3449_3	dassento evamāha. Sakaṃ niketanti tvañca attano nivesanaṃ sampattoti āha.	3449	
PA_atk-s05_14a3:3450_0	Tasmiṃ pana divase paccūsakāle rājā supinaṃ addasa. Evarūpo supino ahosi – rañño	3450	
PA_atk-s05_14a3:3450_1	nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno	3450	
PA_atk-s05_14a3:3450_2	mahārukkho ṭhito. Mahājano tassa sakkāraṃ katvā añjaliṃ paggayha namassamāno aṭṭhāsi.	3450	
PA_atk-s05_14a3:3450_3	Atheko kaṇhapuriso pharuso rattasāṭakanivattho rattapupphakaṇṇadharo āvudhahattho	3450	
PA_atk-s05_14a3:3450_4	āgantvā mahājanassa paridevantasseva taṃ rukkhaṃ samūlaṃ chinditvā ākaḍḍhanto ādāya	3450	
PA_atk-s05_14a3:3450_5	gantvā puna taṃ āharitvā pakatiṭṭhāneyeva ṭhapetvā pakkāmīti. Rājā taṃ supinaṃ pariggaṇhanto	3450	
PA_atk-s05_14a3:3450_6	“mahārukkho viya na añño koci, vidhurapaṇḍito. Mahājanassa paridevantasseva taṃ samūlaṃ	3450	
PA_atk-s05_14a3:3450_7	chinditvā ādāya gatapuriso viya na añño koci, paṇḍitaṃ gahetvā gatamāṇavo. Puna taṃ	3450	
PA_atk-s05_14a3:3450_8	āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya	3450	
PA_atk-s05_14a3:3450_9	dvāre ṭhapetvā pakkamissati. Addhā ajja mayaṃ paṇḍitaṃ passissāmā”ti sanniṭṭhānaṃ	3450	
PA_atk-s05_14a3:3450_10	katvā somanassapatto sakalanagaraṃ alaṅkārāpetvā dhammasabhaṃ sajjāpetvā alaṅkataratanamaṇḍape	34501	
PA_atk-s05_14a3:3450_11	dhammāsanaṃ paññāpetvā ekasatarājaamaccagaṇanagaravāsijānapadaparivuto “ajja tumhe	34501	
PA_atk-s05_14a3:3450_12	paṇḍitaṃ passissatha, mā socitthā”ti mahājanaṃ assāsetvā paṇḍitassa āgamanaṃ olokento	34501	
PA_atk-s05_14a3:3450_13	dhammasabhāyaṃ nisīdi. Amaccādayopi nisīdiṃsu. Tasmiṃ khaṇe puṇṇakopi paṇḍitaṃ otāretvā	34501	
PA_atk-s05_14a3:3450_14	dhammasabhāya dvāre parisamajjheyeva ṭhapetvā irandhatiṃ ādāya devanagarameva gato.	34501	
PA_atk-s05_14a3:3450_15	Tamatthaṃ pakāsento satthā āha –	34501	
PA_atk-s05_14a3:3452	“Na puṇṇako kurūnaṃ kattuseṭṭhaṃ, oropiya dhammasabhāya majjhe;	345	
PA_atk-s05_14a3:3453	Ājaññamāruyha anomavaṇṇo, pakkāmi vehāyasamantalikkhe.	345	
PA_atk-s05_14a3:3455	“Taṃ disvā rājā paramappatīto, uṭṭhāya bāhāhi palissajitvā;	345	
PA_atk-s05_14a3:3456	Avikampayaṃ dhammasabhāya majjhe, nisīdayī pamukhamāsanasmi”nti.	345	
PA_atk-s05_14a3:3457_0	Tattha anomavaṇṇoti ahīnavaṇṇo uttamavaṇṇo. Avikampayanti bhikkhave, so rājā paṇḍitaṃ	3457	
PA_atk-s05_14a3:3457_1	palissajitvā mahājanamajjhe avikampanto anolīyantoyeva hatthe gahetvā attano abhimukhaṃ	3457	
PA_atk-s05_14a3:3457_2	katvā alaṅkatadhammāsane nisīdāpesi.	3457	
PA_atk-s05_14a3:3458	Atha rājā tena saddhiṃ sammoditvā madhurapaṭisanthāraṃ karonto gāthamāha –	345	
PA_atk-s05_14a3:3460	“Tvaṃ no vinetāsi rathaṃva naddhaṃ, nandanti taṃ kuruyo dassanena;	346	
PA_atk-s05_14a3:3461	Akkhāhi me pucchito etamatthaṃ, kathaṃ pamokkho ahu māṇavassā”ti.	346	
PA_atk-s05_14a3:3462_0	Tattha naddhanti yathā naddhaṃ rathaṃ sārathi vineti, evaṃ tvaṃ amhākaṃ kāraṇena	3462	
PA_atk-s05_14a3:3462_1	nayena hitakiriyāsu vinetā. Nandanti tanti taṃ disvāva ime kururaṭṭhavāsino tava	3462	
PA_atk-s05_14a3:3462_2	dassanena nandanti. Māṇavassāti māṇavassa santikā kathaṃ tava pamokkho ahosi? Yo	3462	
PA_atk-s05_14a3:3462_3	vā taṃ muñcantassa māṇavassa pamokkho, so kena kāraṇena ahosīti attho.	3462	
PA_atk-s05_14a3:3463	Mahāsatto āha –	346	
PA_atk-s05_14a3:3465	“Yaṃ māṇavotyābhivadī janinda, na so manusso naravīraseṭṭha;	346	
PA_atk-s05_14a3:3466	Yadi te suto puṇṇako nāma yakkho, rañño kuverassa hi so sajibbo.	346	
PA_atk-s05_14a3:3468	“Bhūmindharo varuṇo nāma nāgo, brahā sucī vaṇṇabalūpapanno;	346	
PA_atk-s05_14a3:3469	Tassānujaṃ dhītaraṃ kāmayāno, irandhatī nāma sā nāgakaññā.	346	
PA_atk-s05_14a3:3471	“Tassā sumajjhāya piyāya hetu, patārayittha maraṇāya mayhaṃ;	347	
PA_atk-s05_14a3:3472	So ceva bhariyāya samaṅgibhūto, ahañca anuññāto maṇi ca laddho”ti.	347	
PA_atk-s05_14a3:3473_0	Tattha yaṃ māṇavotyābhivadīti janinda yaṃ tvaṃ “māṇavo”ti abhivadasi. Bhūmindharoti	3473	
PA_atk-s05_14a3:3473_1	bhūmindharanāgabhavanavāsī. Sā nāgakaññāti yaṃ nāgakaññaṃ so patthayamāno mama maraṇāya	3473	
PA_atk-s05_14a3:3473_2	patārayi cittaṃ pavattesi, sā nāgakaññā irandhatī nāma. Piyāya hetūti mahārāja, so	3473	
PA_atk-s05_14a3:3473_3	hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ	3473	
PA_atk-s05_14a3:3473_4	gato vimalāya nāma deviyā taṃ maṇiṃ adisvā “deva, kuhiṃ maṇī”ti pucchito mama dhammakathikabhāvaṃ	3473	
PA_atk-s05_14a3:3473_5	vaṇṇesi. Sā mayhaṃ dhammakathaṃ sotukāmā hutvā mama hadaye dohaḷaṃ uppādesi. Nāgarājā	3473	
PA_atk-s05_14a3:3473_6	duggahitena pana dhītaraṃ irandhatiṃ āha – “mātā, te vidhurassa hadayamaṃse dohaḷinī,	3473	
PA_atk-s05_14a3:3473_7	tassa hadayamaṃsaṃ āharituṃ samatthaṃ sāmikaṃ pariyesāhī”ti. Sā pariyesantī vessavaṇassa	3473	
PA_atk-s05_14a3:3473_8	bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ	3473	
PA_atk-s05_14a3:3473_9	nesi. Atha naṃ so “vidhurapaṇḍitassa hadayamaṃsaṃ āharituṃ sakkonto irandhatiṃ labhissasī”ti	3473	
PA_atk-s05_14a3:3473_10	āha. Puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ	34731	
PA_atk-s05_14a3:3473_11	jūtaṃ kīḷitvā maṃ jinitvā labhi. Ahañca mama nivesane tīhaṃ vasāpetvā mahantaṃ sakkāraṃ	34731	
PA_atk-s05_14a3:3473_12	akāsiṃ. Sopi maṃ assavāladhiṃ gāhāpetvā himavante rukkhesu ca pabbatesu ca pothetvā	34731	
PA_atk-s05_14a3:3473_13	māretuṃ asakkonto sattame vātakkhandhe verambhavātamukhe ca pakkhanditvā anupubbena	34731	
PA_atk-s05_14a3:3473_14	saṭṭhiyojanubbedhe kāḷāgirimatthake ṭhapetvā sīhavesādivasena idañcidañca rūpaṃ katvāpi	34731	
PA_atk-s05_14a3:3473_15	māretuṃ asakkonto mayā attano māraṇakāraṇaṃ puṭṭho ācikkhi. Athassāhaṃ sādhunaradhamme	34731	
PA_atk-s05_14a3:3473_16	kathesiṃ. Taṃ sutvā pasannacitto maṃ idha ānetukāmo ahosi.	34731	
PA_atk-s05_14a3:3474_0	Athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ. Tato	3474	
PA_atk-s05_14a3:3474_1	nāgarājā ca vimalā ca sabbanāgaparisā ca pasīdiṃsu. Nāgarājā tattha mayā chāhaṃ vutthakāle	3474	
PA_atk-s05_14a3:3474_2	irandhatiṃ puṇṇakassa adāsi. So taṃ labhitvā pasannacitto hutvā maṃ maṇiratanena	3474	
PA_atk-s05_14a3:3474_3	pūjetvā nāgarājena āṇatto manomayasindhavaṃ āropetvā sayaṃ majjhimāsane nisīditvā	3474	
PA_atk-s05_14a3:3474_4	irandhatiṃ pacchimāsane nisīdāpetvā maṃ purimāsane nisīdāpetvā idhāgantvā parisamajjhe	3474	
PA_atk-s05_14a3:3474_5	otāretvā irandhatiṃ ādāya attano nagarameva gato. Evaṃ, mahārāja, so puṇṇako tassā	3474	
PA_atk-s05_14a3:3474_6	sumajjhāya piyāya hetu patārayittha maraṇāya mayhaṃ. Athevaṃ maṃ nissāya so ceva	3474	
PA_atk-s05_14a3:3474_7	bhariyāya samaṅgibhūto, mama dhammakathaṃ sutvā pasannena nāgarājena ahañca anuññāto,	3474	
PA_atk-s05_14a3:3474_8	tassa puṇṇakassa santikā ayaṃ sabbakāmadado cakkavattiparibhogamaṇi ca laddho, gaṇhatha,	3474	
PA_atk-s05_14a3:3474_9	deva, imaṃ maṇinti rañño ratanaṃ adāsi.	3474	
PA_atk-s05_14a3:3475	Tato rājā paccūsakāle attanā diṭṭhasupinaṃ nagaravāsīnaṃ kathetukāmo “bhonto, nagaravāsino ajja mayā diṭṭhasupinaṃ suṇāthā”ti vatvā āha –	347	
PA_atk-s05_14a3:3477	“Rukkho hi mayhaṃ padvāre sujāto, paññākkhandho sīlamayassa sākhā;	347	
PA_atk-s05_14a3:3478	Atthe ca dhamme ca ṭhito nipāko, gavapphalo hatthigavāssachanno.	347	
PA_atk-s05_14a3:3480	“Naccagītatūriyābhinādite, ucchijja senaṃ puriso ahāsi;	348	
PA_atk-s05_14a3:3481	So no ayaṃ āgato sanniketaṃ, rukkhassimassāpacitiṃ karotha.	348	
PA_atk-s05_14a3:3483	“Ye keci vittā mama paccayena, sabbeva te pātukarontu ajja;	348	
PA_atk-s05_14a3:3484	Tibbāni katvāna upāyanāni, rukkhassimassāpacitiṃ karotha.	348	
PA_atk-s05_14a3:3486	“Ye keci baddhā mama atthi raṭṭhe, sabbeva te bandhanā mocayantu;	348	
PA_atk-s05_14a3:3487	Yathevayaṃ bandhanasmā pamutto, evamete muñcare bandhanasmā.	348	
PA_atk-s05_14a3:3489	“Unnaṅgalā māsamimaṃ karontu, maṃsodanaṃ brāhmaṇā bhakkhayantu;	348	
PA_atk-s05_14a3:3490	Amajjapā majjarahā pivantu, puṇṇāhi thālāhi palissutāhi.	349	
PA_atk-s05_14a3:3492	“Mahāpathaṃ nicca samavhayantu, tibbañca rakkhaṃ vidahantu raṭṭhe;	349	
PA_atk-s05_14a3:3493	Yathāññamaññaṃ na viheṭhayeyyuṃ, rukkhassimassāpacitiṃ karothā”ti.	349	
PA_atk-s05_14a3:3494_0	Tattha sīlamayassa sākhāti etassa rukkhassa sīlamayā sākhā. Atthe ca dhammecāti vaddhiyañca	3494	
PA_atk-s05_14a3:3494_1	sabhāve ca. Ṭhito nipākoti so paññāmayarukkho patiṭṭhito. Gavapphaloti pañcavidhagorasaphalo.	3494	
PA_atk-s05_14a3:3494_2	Hatthigavāssachannoti alaṅkatahatthigavāssehi sañchanno. Naccagītatūriyābhināditeti	3494	
PA_atk-s05_14a3:3494_3	atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite.	3494	
PA_atk-s05_14a3:3494_4	Ucchijja senaṃ puriso ahāsīti eko kaṇhapuriso āgantvā taṃ rukkhaṃ ucchijja parivāretvā	3494	
PA_atk-s05_14a3:3494_5	ṭhitaṃ senaṃ palāpetvā ahāsi gahetvā gato. Puna so rukkho āgantvā amhākaṃ nivesanadvārayeva	3494	
PA_atk-s05_14a3:3494_6	ṭhito. So no ayaṃ rukkhasadiso paṇḍito sanniketaṃ āgato. Idāni sabbeva tumhe rukkhassa	3494	
PA_atk-s05_14a3:3494_7	imassa apacitiṃ karotha, mahāsakkāraṃ pavattetha.	3494	
PA_atk-s05_14a3:3495_0	Mama paccayenāti ambho, amaccā ye keci maṃ nissāya laddhena yasena vittā tuṭṭhacittā,	3495	
PA_atk-s05_14a3:3495_1	te sabbe attano vittaṃ pātukarontu. Tibbānīti bahalāni mahantāni. Upāyanānīti paṇṇākāre.	3495	
PA_atk-s05_14a3:3495_2	Ye kecīti antamaso kīḷanatthāya baddhe migapakkhino upādāya. Muñcareti muñcantu.	3495	
PA_atk-s05_14a3:3495_3	Unnaṅgalā māsamimaṃ karontūti imaṃ māsaṃ kasananaṅgalāni ussāpetvā ekamante ṭhapetvā	3495	
PA_atk-s05_14a3:3495_4	nagare bheriṃ carāpetvā sabbeva manussā mahāchaṇaṃ karontu. Bhakkhayantūti bhuñjantu.	3495	
PA_atk-s05_14a3:3495_5	Amajjapāti ettha a-kāro nipātamattaṃ, majjapā purisā majjarahā attano attano āpānaṭṭhānesu	3495	
PA_atk-s05_14a3:3495_6	nisinnā pivantūti attho. Puṇṇāhi thālāhīti puṇṇehi thālehi. Palissutāhīti atipuṇṇattā	3495	
PA_atk-s05_14a3:3495_7	paggharamānehi. Mahāpathaṃ nicca samavhayantūti antonagare alaṅkatamahāpathaṃ rājamaggaṃ	3495	
PA_atk-s05_14a3:3495_8	nissāya ṭhitā vesiyā niccakālaṃ kilesavasena kilesatthikaṃ janaṃ avhayantūti attho.	3495	
PA_atk-s05_14a3:3495_9	Tibbanti gāḷhaṃ. Yathāti yathā rakkhassa susaṃvihitattā unnaṅgalā hutvā rukkhassimassa	3495	
PA_atk-s05_14a3:3495_10	apacitiṃ karontā aññamaññaṃ na viheṭhayeyyuṃ, evaṃ rakkhaṃ saṃvidahantūti attho.	34951	
PA_atk-s05_14a3:3496	Evaṃ raññā vutte –	349	
PA_atk-s05_14a3:3498	“Orodhā ca kumārā ca, vesiyānā ca brāhmaṇā;	349	
PA_atk-s05_14a3:3499	Bahuṃ annañca pānañca, paṇḍitassābhihārayuṃ.	349	
PA_atk-s05_14a3:3501	“Hatthārohā anīkaṭṭhā, rathikā pattikārakā;	350	
PA_atk-s05_14a3:3502	Bahuṃ annañca pānañca, paṇḍitassābhihārayuṃ.	350	
PA_atk-s05_14a3:3504	“Samāgatā jānapadā, negamā ca samāgatā;	350	
PA_atk-s05_14a3:3505	Bahuṃ annañca pānañca, paṇḍitassābhihārayuṃ.	350	
PA_atk-s05_14a3:3507	“Bahujano pasannosi, disvā paṇḍitamāgate;	350	
PA_atk-s05_14a3:3508	Paṇḍitamhi anuppatte, celukkhepo pavattathā”ti.	350	
PA_atk-s05_14a3:3509_0	Tattha abhihārayunti evaṃ raññā āṇattā mahāchaṇaṃ paṭiyādetvā sabbe satte bandhanā	3509	
PA_atk-s05_14a3:3509_1	mocetvā ete sabbe orodhādayo nānappakāraṃ paṇṇākāraṃ sajjitvā tena saddhiṃ annañca	3509	
PA_atk-s05_14a3:3509_2	pānañca paṇḍitassa pesesuṃ. Paṇḍitamāgateti paṇḍite āgate taṃ paṇḍitaṃ disvā bahujano pasanno ahosi.	3509	
PA_atk-s05_14a3:3510_0	Chaṇo māsena osānaṃ agamāsi. Tato mahāsatto buddhakiccaṃ sādhento viya mahājanassa	3510	
PA_atk-s05_14a3:3510_1	dhammaṃ desento rājānañca anusāsanto dānādīni puññāni katvā yāvatāyukaṃ ṭhatvā āyupariyosāne	3510	
PA_atk-s05_14a3:3510_2	saggaparāyaṇo ahosi. Rājānaṃ ādiṃ katvā sabbepi nagaravāsino paṇḍitassovāde ṭhatvā	3510	
PA_atk-s05_14a3:3510_3	dānādīni puññāni katvā āyupariyosāne saggapuraṃ pūrayiṃsu.	3510	
PA_atk-s05_14a3:3511_0	Satthā imaṃ dhammadesanaṃ āharitvā “na, bhikkhave, idāneva, pubbepi tathāgato paññāsampanno	3511	
PA_atk-s05_14a3:3511_1	upāyakusaloyevā”ti vatvā jātakaṃ samodhānesi – “tadā paṇḍitassa mātāpitaro mahārājakulāni	3511	
PA_atk-s05_14a3:3511_2	ahesuṃ, jeṭṭhabhariyā rāhulamātā, jeṭṭhaputto rāhulo, vimalā uppalavaṇṇā, varuṇanāgarājā	3511	
PA_atk-s05_14a3:3511_3	sāriputto, supaṇṇarājā moggallāno, sakko anuruddho, dhanañcayakorabyarājā ānando,	3511	
PA_atk-s05_14a3:3511_4	puṇṇako channo, parisā buddhaparisā, vidhurapaṇḍito pana ahameva sammāsambuddho ahosi”nti.	3511	
PA_atk-s05_14a3:3512	Vidhurajātakavaṇṇanā navamā.	351	
PA_atk-s05_14a3:3514	[547] 10. Vessantarajātakavaṇṇanā	351	
PA_atk-s05_14a3:3515	Dasavarakathāvaṇṇanā	351	
PA_atk-s05_14a3:3516_0	Phussatī varavaṇṇābheti idaṃ satthā kapilavatthuṃ upanissāya nigrodhārāme viharanto	3516	
PA_atk-s05_14a3:3516_1	pokkharavassaṃ ārabbha kathesi. Yadā hi satthā pavattitavaradhammacakko anukkamena	3516	
PA_atk-s05_14a3:3516_2	rājagahaṃ gantvā tattha hemantaṃ vītināmetvā udāyittherena maggadesakena vīsatisahassakhīṇāsavaparivuto	3516	
PA_atk-s05_14a3:3516_3	paṭhamagamanena kapilavatthuṃ agamāsi, tadā sakyarājāno “mayaṃ amhākaṃ ñātiseṭṭhaṃ	3516	
PA_atk-s05_14a3:3516_4	passissāmā”ti sannipatitvā bhagavato vasanaṭṭhānaṃ vīmaṃsamānā “nigrodhasakkassārāmo	3516	
PA_atk-s05_14a3:3516_5	ramaṇīyo”ti sallakkhetvā tattha sabbaṃ paṭijagganavidhiṃ katvā gandhapupphādihatthā	3516	
PA_atk-s05_14a3:3516_6	paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo	3516	
PA_atk-s05_14a3:3516_7	ca paṭhamaṃ pahiṇiṃsu, tato rājakumāre ca rājakumārikāyo ca. Tesaṃ antarā sāmaṃ gandhapupphacuṇṇādīhi	3516	
PA_atk-s05_14a3:3516_8	satthāraṃ pūjetvā bhagavantaṃ gahetvā nigrodhārāmameva agamiṃsu. Tattha bhagavā vīsatisahassakhīṇāsavaparivuto	3516	
PA_atk-s05_14a3:3516_9	paññattavarabuddhāsane nisīdi. Tadā hi sākiyā mānajātikā mānatthaddhā. Te “ayaṃ siddhatthakumāro	3516	
PA_atk-s05_14a3:3516_10	amhehi daharataro, amhākaṃ kaniṭṭho bhāgineyyo putto nattā”ti cintetvā daharadahare	35161	
PA_atk-s05_14a3:3516_11	rājakumāre ca rājakumārikāyo ca āhaṃsu “tumhe bhagavantaṃ vandatha, mayaṃ tumhākaṃ	35161	
PA_atk-s05_14a3:3516_12	piṭṭhito nisīdissāmā”ti.	35161	
PA_atk-s05_14a3:3517_0	Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,	3517	
PA_atk-s05_14a3:3517_1	handa idāneva vandāpessāmī”ti abhiññāpādakaṃ catutthajjhānaṃ samāpajjitvā tato vuṭṭhāya	3517	
PA_atk-s05_14a3:3517_2	ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ	3517	
PA_atk-s05_14a3:3517_3	pāṭihāriyaṃ akāsi. Rājā suddhodano taṃ acchariyaṃ disvā āha “bhante, tumhākaṃ jātadivase	3517	
PA_atk-s05_14a3:3517_4	kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite	3517	
PA_atk-s05_14a3:3517_5	disvā ahaṃ tumhākaṃ pāde vandiṃ, ayaṃ me paṭhamavandanā. Punapi vappamaṅgaladivase	3517	
PA_atk-s05_14a3:3517_6	jambucchāyāya sirisayane nisinnānaṃ vo jambucchāyāya aparivattanaṃ disvāpi ahaṃ tumhākaṃ	3517	
PA_atk-s05_14a3:3517_7	pāde vandiṃ, ayaṃ me dutiyavandanā. Idāni imaṃ adiṭṭhapubbaṃ pāṭihāriyaṃ disvāpi	3517	
PA_atk-s05_14a3:3517_8	tumhākaṃ pāde vandāmi, ayaṃ me tatiyavandanā”ti. Raññā pana vandite avanditvā ṭhātuṃ	3517	
PA_atk-s05_14a3:3517_9	samattho nāma ekasākiyopi nāhosi, sabbe vandiṃsuyeva.	3517	
PA_atk-s05_14a3:3518_0	Iti bhagavā ñātayo vandāpetvā ākāsato otaritvā paññattavarabuddhāsane nisīdi. Nisinne	3518	
PA_atk-s05_14a3:3518_1	ca bhagavati sikhāpatto ñātisamāgamo ahosi, sabbe ekaggacittā hutvā nisīdiṃsu. Tato	3518	
PA_atk-s05_14a3:3518_2	mahāmegho uṭṭhahitvā pokkharavassaṃ vassi, tambavaṇṇaṃ udakaṃ heṭṭhā viravantaṃ gacchati.	3518	
PA_atk-s05_14a3:3518_3	Ye temetukāmā, te tementi. Atemetukāmassa sarīre ekabindumattampi na patati. Taṃ	3518	
PA_atk-s05_14a3:3518_4	disvā sabbe acchariyabbhutacittajātā ahesuṃ. “Aho acchariyaṃ aho abbhutaṃ aho buddhānaṃ	3518	
PA_atk-s05_14a3:3518_5	mahānubhāvatā, yesaṃ ñātisamāgame evarūpaṃ pokkharavassaṃ vassī”ti bhikkhū kathaṃ	3518	
PA_atk-s05_14a3:3518_6	samuṭṭhāpesuṃ. Taṃ sutvā satthā “na, bhikkhave, idāneva, pubbepi mama ñātisamāgame	3518	
PA_atk-s05_14a3:3518_7	mahāmegho pokkharavassaṃ vassiyevā”ti vatvā tehi yācito atītaṃ āhari.	3518	
PA_atk-s05_14a3:3519_0	Atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ	3519	
PA_atk-s05_14a3:3519_1	paṭilabhi. So tassa vayappattassa maddarājadhītaraṃ phussatiṃ nāma rājakaññaṃ ānetvā	3519	
PA_atk-s05_14a3:3519_2	rajjaṃ niyyādetvā phussatiṃ aggamahesiṃ akāsi. Tassā ayaṃ pubbayogo – ito ekanavutikappe	3519	
PA_atk-s05_14a3:3519_3	vipassī nāma satthā loke udapādi. Tasmiṃ bandhumatinagaraṃ nissāya kheme migadāye	3519	
PA_atk-s05_14a3:3519_4	viharante eko rājā rañño bandhumassa anagghena candanasārena saddhiṃ satasahassagghanikaṃ	3519	
PA_atk-s05_14a3:3519_5	suvaṇṇamālaṃ pesesi. Rañño pana dve dhītaro ahesuṃ. So taṃ paṇṇākāraṃ tāsaṃ dātukāmo	3519	
PA_atk-s05_14a3:3519_6	hutvā candanasāraṃ jeṭṭhikāya adāsi, suvaṇṇamālaṃ kaniṭṭhāya adāsi. Tā ubhopi “na	3519	
PA_atk-s05_14a3:3519_7	mayaṃ imaṃ attano sarīre piḷandhissāma, satthārameva pūjessāmā”ti cintetvā rājānaṃ	3519	
PA_atk-s05_14a3:3519_8	āhaṃsu “tāta, candanasārena ca suvaṇṇamālāya ca dasabalaṃ pūjessāmā”ti. Taṃ sutvā	3519	
PA_atk-s05_14a3:3519_9	rājā “sādhū”ti sampaṭicchi. Jeṭṭhikā sukhumacandanacuṇṇaṃ kāretvā suvaṇṇasamuggaṃ	3519	
PA_atk-s05_14a3:3519_10	pūretvā gaṇhāpesi. Kaniṭṭhabhaginī pana suvaṇṇamālaṃ uracchadamālaṃ kārāpetvā suvaṇṇasamuggena	35191	
PA_atk-s05_14a3:3519_11	gaṇhāpesi. Tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ	35191	
PA_atk-s05_14a3:3519_12	sarīraṃ pūjetvā sesacuṇṇāni gandhakuṭiyaṃ vikiritvā “bhante, anāgate tumhādisassa	35191	
PA_atk-s05_14a3:3519_13	buddhassa mātā bhaveyya”nti patthanaṃ akāsi. Kaniṭṭhabhaginīpi tathāgatassa suvaṇṇavaṇaṃ	35191	
PA_atk-s05_14a3:3519_14	sarīraṃ suvaṇṇamālāya katena uracchadena pūjetvā “bhante, yāva arahattappatti, tāva	35191	
PA_atk-s05_14a3:3519_15	idaṃ pasādhanaṃ mama sarīrā mā vigataṃ hotū”ti patthanaṃ akāsi. Satthāpi tāsaṃ anumodanaṃ akāsi.	35191	
PA_atk-s05_14a3:3520_0	Tā ubhopi yāvatāyukaṃ ṭhatvā devaloke nibbattiṃsu. Tāsu jeṭṭhabhaginī devalokato	3520	
PA_atk-s05_14a3:3520_1	manussalokaṃ, manussalokato devalokaṃ saṃsarantī ekanavutikappāvasāne amhākaṃ buddhuppādakāle	3520	
PA_atk-s05_14a3:3520_2	buddhamātā mahāmāyādevī nāma ahosi. Kaniṭṭhabhaginīpi tatheva saṃsarantī kassapadasabalassa	3520	
PA_atk-s05_14a3:3520_3	kāle kikissa rañño dhītā hutvā nibbatti. Sā cittakammakatāya viya uracchadamālāya	3520	
PA_atk-s05_14a3:3520_4	alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṃ	3520	
PA_atk-s05_14a3:3520_5	sutvā sotāpattiphale patiṭṭhāya aparabhāge bhattānumodanaṃ suṇanteneva pitarā sotāpattiphalaṃ	3520	
PA_atk-s05_14a3:3520_6	pattadivaseyeva arahattaṃ patvā pabbajitvā parinibbāyi. Kikirājāpi aññā satta dhītaro	3520	
PA_atk-s05_14a3:3520_7	labhi. Tāsaṃ nāmāni –	3520	
PA_atk-s05_14a3:3521	“Samaṇī samaṇaguttā ca, bhikkhunī bhikkhadāyikā;	352	
PA_atk-s05_14a3:3522	Dhammā ceva sudhammā ca, saṅghadāsī ca sattamī”ti.	352	
PA_atk-s05_14a3:3523	Tā imasmiṃ buddhuppāde –	352	
PA_atk-s05_14a3:3524	“Khemā uppalavaṇṇā ca, paṭācārā ca gotamī;	352	
PA_atk-s05_14a3:3525	Dhammadinnā mahāmāyā, visākhā cāpi sattamī”ti.	352	
PA_atk-s05_14a3:3526_0	Tāsu phussatī sudhammā nāma hutvā dānādīni puññāni katvā vipassisammāsambuddhassa	3526	
PA_atk-s05_14a3:3526_1	katāya candanacuṇṇapūjāya phalena rattacandanarasaparipphositena viya sarīrena jātattā	3526	
PA_atk-s05_14a3:3526_2	phussatī nāma kumārikā hutvā devesu ca manussesu ca saṃsarantī aparabhāge sakkassa	3526	
PA_atk-s05_14a3:3526_3	devarañño aggamahesī hutvā nibbatti. Athassā yāvatāyukaṃ ṭhatvā pañcasu pubbanimittesu	3526	
PA_atk-s05_14a3:3526_4	uppannesu sakko devarājā tassā parikkhīṇāyukataṃ ñatvā mahantena yasena taṃ ādāya	3526	
PA_atk-s05_14a3:3526_5	nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse	3526	
PA_atk-s05_14a3:3526_6	nisīditvā etadavoca “bhadde phussati, te dasa vare dammi, te gaṇhassū”ti vadanto	3526	
PA_atk-s05_14a3:3526_7	imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha –	3526	
PA_atk-s05_14a3:3528	“Phussatī varavaṇṇābhe, varassu dasadhā vare;	352	
PA_atk-s05_14a3:3529	Pathabyā cārupubbaṅgi, yaṃ tuyhaṃ manaso piya”nti.	352	
PA_atk-s05_14a3:3530	Evamesā mahāvessantaradhammadesanā devaloke patiṭṭhāpitā nāma hoti.	353	
PA_atk-s05_14a3:3531_0	Tattha phussatīti taṃ nāmenālapati. Varavaṇṇābheti varāya vaṇṇābhāya samannāgate.	3531	
PA_atk-s05_14a3:3531_1	Dasadhāti dasavidhe. Pathabyāti pathaviyaṃ gahetabbe katvā varassu gaṇhassūti vadati.	3531	
PA_atk-s05_14a3:3531_2	Cārupubbaṅgīti cārunā pubbaṅgena varalakkhaṇena samannāgate. Yaṃ tuyhaṃ manaso piyanti	3531	
PA_atk-s05_14a3:3531_3	yaṃ yaṃ tava manasā piyaṃ, taṃ taṃ dasahi koṭṭhāsehi gaṇhāhīti vadati.	3531	
PA_atk-s05_14a3:3532	Sā attano cavanadhammataṃ ajānantī pamattā hutvā dutiyagāthamāha –	353	
PA_atk-s05_14a3:3534	“Devarāja namo tyatthu, kiṃ pāpaṃ pakataṃ mayā;	353	
PA_atk-s05_14a3:3535	Rammā cāvesi maṃ ṭhānā, vātova dharaṇīruha”nti.	353	
PA_atk-s05_14a3:3536	Tattha namo tyatthūti namo te atthu. Kiṃ pāpanti kiṃ mayā tava santike pāpaṃ pakatanti pucchati. Dharaṇīruhanti rukkhaṃ.	353	
PA_atk-s05_14a3:3537	Athassā pamattabhāvaṃ ñatvā sakko dve gāthā abhāsi –	353	
PA_atk-s05_14a3:3539	“Na ceva te kataṃ pāpaṃ, na ca me tvamasi appiyā;	353	
PA_atk-s05_14a3:3540	Puññañca te parikkhīṇaṃ, yena tevaṃ vadāmahaṃ.	354	
PA_atk-s05_14a3:3542	“Santike maraṇaṃ tuyhaṃ, vinābhāvo bhavissati;	354	
PA_atk-s05_14a3:3543	Paṭiggaṇhāhi me ete, vare dasa pavecchato”ti.	354	
PA_atk-s05_14a3:3544	Tattha yena tevanti yena te evaṃ vadāmi. Tuyhaṃ vinābhāvoti tava amhehi saddhiṃ viyogo bhavissati. Pavecchatoti dadamānassa.	354	
PA_atk-s05_14a3:3545	Sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha –	354	
PA_atk-s05_14a3:3547	“Varaṃ ce me ado sakka, sabbabhūtānamissara;	354	
PA_atk-s05_14a3:3548	Sivirājassa bhaddante, tattha assaṃ nivesane.	354	
PA_atk-s05_14a3:3550	“Nīlanettā nīlabhamu, nīlakkhī ca yathā migī;	355	
PA_atk-s05_14a3:3551	Phussatī nāma nāmena, tatthapassaṃ purindana.	355	
PA_atk-s05_14a3:3553	“Puttaṃ labhetha varadaṃ, yācayogaṃ amacchariṃ;	355	
PA_atk-s05_14a3:3554	Pūjitaṃ paṭirājūhi, kittimantaṃ yasassinaṃ.	355	
PA_atk-s05_14a3:3556	“Gabbhaṃ me dhārayantiyā, majjhimaṅgaṃ anunnataṃ;	355	
PA_atk-s05_14a3:3557	Kucchi anunnato assa, cāpaṃva likhitaṃ samaṃ.	355	
PA_atk-s05_14a3:3559	“Thanā me nappapateyyuṃ, palitā na santu vāsava;	355	
PA_atk-s05_14a3:3560	Kāye rajo na limpetha, vajjhañcāpi pamocaye.	356	
PA_atk-s05_14a3:3562	“Mayūrakoñcābhirude, nārivaragaṇāyute;	356	
PA_atk-s05_14a3:3563	Khujjacelāpakākiṇṇe, sūtamāgadhavaṇṇite.	356	
PA_atk-s05_14a3:3565	“Citraggaḷerughusite, surāmaṃsapabodhane;	356	
PA_atk-s05_14a3:3566	Sivirājassa bhaddante, tatthassaṃ mahesī piyā”ti.	356	
PA_atk-s05_14a3:3567_0	Tattha sivirājassāti sā sakalajambudīpatalaṃ olokentī attano anucchavikaṃ sivirañño	3567	
PA_atk-s05_14a3:3567_1	nivesanaṃ disvā tattha aggamahesibhāvaṃ patthentī evamāha. Yathā migīti ekavassikā	3567	
PA_atk-s05_14a3:3567_2	hi migapotikā nīlanettā hoti, tenevamāha. Tatthapassanti tatthapi imināva nāmena	3567	
PA_atk-s05_14a3:3567_3	assaṃ. Labhethāti labheyyaṃ. Varadanti alaṅkatasīsaakkhiyugalahadayamaṃsarudhirasetacchattaputtadāresu	3567	
PA_atk-s05_14a3:3567_4	yācitayācitassa varabhaṇḍassa dāyakaṃ. Kucchīti “majjhimaṅga”nti vuttaṃ sarūpato	3567	
PA_atk-s05_14a3:3567_5	dasseti. Likhitanti yathā chekena dhanukārena sammā likhitaṃ dhanu anunnatamajjhaṃ	3567	
PA_atk-s05_14a3:3567_6	tulāvaṭṭaṃ samaṃ hoti, evarūpo me kucchi bhaveyya.	3567	
PA_atk-s05_14a3:3568_0	Nappapateyyunti patitvā lambā na bhaveyyuṃ. Palitā na santu vāsavāti vāsava devaseṭṭha,	3568	
PA_atk-s05_14a3:3568_1	palitānipi me sirasmiṃ na santu mā paññāyiṃsu. “Palitāni siroruhā”tipi pāṭho. Vajjhañcāpīti	3568	
PA_atk-s05_14a3:3568_2	kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ.	3568	
PA_atk-s05_14a3:3568_3	Iminā attano issariyabhāvaṃ dīpeti. Bhūtamāgadhavaṇṇiteti bhojanakālādīsu thutivasena	3568	
PA_atk-s05_14a3:3568_4	kālaṃ ārocentehi sūtehi ceva māgadhakehi ca vaṇṇite. Citraggaḷerughusiteti pañcaṅgikatūriyasaddasadisaṃ	3568	
PA_atk-s05_14a3:3568_5	manoramaṃ ravaṃ ravantehi sattaratanavicittehi dvārakavāṭehi ugghosite. Surāmaṃsapabodhaneti	3568	
PA_atk-s05_14a3:3568_6	“pivatha, khādathā”ti surāmaṃsehi pabodhiyamānajane evarūpe sivirājassa nivesane	3568	
PA_atk-s05_14a3:3568_7	tassa aggamahesī bhaveyyanti ime dasa vare gaṇhi.	3568	
PA_atk-s05_14a3:3569_0	Tattha sivirājassa aggamahesibhāvo paṭhamo varo, nīlanettatā dutiyo, nīlabhamukatā	3569	
PA_atk-s05_14a3:3569_1	tatiyo, phussatīti nāmaṃ catuttho, puttapaṭilābho pañcamo, anunnatakucchitā chaṭṭho,	3569	
PA_atk-s05_14a3:3569_2	alambatthanatā sattamo, apalitabhāvo aṭṭhamo, sukhumacchavibhāvo navamo, vajjhappamocanasamatthatā dasamo varoti.	3569	
PA_atk-s05_14a3:3570	Sakko āha –	357	
PA_atk-s05_14a3:3572	“Ye te dasa varā dinnā, mayā sabbaṅgasobhane;	357	
PA_atk-s05_14a3:3573	Sivirājassa vijite, sabbe te lacchasī vare”ti.	357	
PA_atk-s05_14a3:3574	Athassā sakko devarājā phussatiyā dasa vare adāsi, datvā ca pana “bhadde phussati, tava sabbe te samijjhantū”ti vatvā anumodi. Tamatthaṃ pakāsento satthā āha –	357	
PA_atk-s05_14a3:3576	“Idaṃ vatvāna maghavā, devarājā sujampati;	357	
PA_atk-s05_14a3:3577	Phussatiyā varaṃ datvā, anumodittha vāsavo”ti.	357	
PA_atk-s05_14a3:3578	Tattha anumoditthāti “sabbe te lacchasi vare”ti evaṃ vare datvā pamuddito tuṭṭhamānaso ahosīti attho.	357	
PA_atk-s05_14a3:3579	Dasavarakathā niṭṭhitā.	357	
PA_atk-s05_14a3:3580	Himavantavaṇṇanā	358	
PA_atk-s05_14a3:3581_0	Iti sā vare gahetvā tato cutā maddarañño aggamahesiyā kucchimhi nibbatti. Jāyamānā	3581	
PA_atk-s05_14a3:3581_1	ca candanacuṇṇaparikiṇṇena viya sarīrena jātā. Tenassā nāmaggahaṇadivase “phussatī”tveva	3581	
PA_atk-s05_14a3:3581_2	nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā	3581	
PA_atk-s05_14a3:3581_3	ahosi. Atha naṃ sivimahārājā puttassa sañjayakumārassa atthāya ānetvā tassa chattaṃ	3581	
PA_atk-s05_14a3:3581_4	ussāpetvā soḷasannaṃ itthisahassānaṃ jeṭṭhikaṃ katvā aggamahesiṭṭhāne ṭhapesi. Tena vuttaṃ –	3581	
PA_atk-s05_14a3:3582	“Tato cutā sā phussatī, chattiye upapajjatha;	358	
PA_atk-s05_14a3:3583	Jetuttaramhi nagare, sañjayena samāgamī”ti.	358	
PA_atk-s05_14a3:3584_0	Sā sañjayassa piyā manāpā ahosi. Atha naṃ sakko āvajjamāno “mayā phussatiyā dinnavaresu	3584	
PA_atk-s05_14a3:3584_1	nava varā samiddhā”ti disvā “eko pana puttavaro na tāva samijjhati, tampissā samijjhāpessāmī”ti	3584	
PA_atk-s05_14a3:3584_2	cintesi. Tadā mahāsatto tāvatiṃsadevaloke vasati, āyu cassa parikkhīṇaṃ ahosi. Taṃ	3584	
PA_atk-s05_14a3:3584_3	ñatvā sakko tassa santikaṃ gantvā “mārisa, tayā manussalokaṃ gantuṃ vaṭṭati, tattha	3584	
PA_atk-s05_14a3:3584_4	sivirañño aggamahesiyā kucchimhi paṭisandhiṃ gaṇhituṃ vaṭṭatī”ti vatvā tassa ceva	3584	
PA_atk-s05_14a3:3584_5	aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva	3584	
PA_atk-s05_14a3:3584_6	gato. Mahāsattopi tato cavitvā tatthupapanno, sesadevaputtāpi saṭṭhisahassānaṃ amaccānaṃ	3584	
PA_atk-s05_14a3:3584_7	gehesu nibbattiṃsu. Mahāsatte kucchigate phussatī dohaḷinī hutvā catūsu nagaradvāresu	3584	
PA_atk-s05_14a3:3584_8	nagaramajjhe rājanivesanadvāre cāti chasu ṭhānesu cha dānasālāyo kārāpetvā devasikaṃ	3584	
PA_atk-s05_14a3:3584_9	cha satasahassāni vissajjetvā mahādānaṃ dātukāmā ahosi.	3584	
PA_atk-s05_14a3:3585_0	Rājā tassā dohaḷaṃ sutvā nemittake brāhmaṇe pakkosāpetvā pucchi. Nemittakā – “mahārāja,	3585	
PA_atk-s05_14a3:3585_1	deviyā kucchimhi dānābhirato satto uppanno, dānena tittiṃ na gamissatī”ti vadiṃsu.	3585	
PA_atk-s05_14a3:3585_2	Taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi.	3585	
PA_atk-s05_14a3:3585_3	Bodhisattassa paṭisandhiggahaṇakālato paṭṭhāya rañño āyassa pamāṇaṃ nāma nāhosi.	3585	
PA_atk-s05_14a3:3585_4	Tassa puññānubhāvena sakalajambudīparājāno paṇṇākāraṃ pahiṇiṃsu. Devī mahantena parivārena	3585	
PA_atk-s05_14a3:3585_5	gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi. Rājā	3585	
PA_atk-s05_14a3:3585_6	nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ	3585	
PA_atk-s05_14a3:3585_7	kāresi. Tassā vessānaṃ vīthiyā vemajjhaṃ sampattakāle kammajavātā caliṃsu. Atha amaccā	3585	
PA_atk-s05_14a3:3585_8	rañño ārocesuṃ. Taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi.	3585	
PA_atk-s05_14a3:3585_9	Sā tattha puttaṃ vijāyi. Tena vuttaṃ –	3585	
PA_atk-s05_14a3:3586	“Dasa māse dhārayitvāna, karontī puraṃ padakkhiṇaṃ;	358	
PA_atk-s05_14a3:3587	Vessānaṃ vīthiyā majjhe, janesi phussatī mama”nti. ;	358	
PA_atk-s05_14a3:3588_0	Mahāsatto mātu kucchito nikkhantoyeva visado hutvā akkhīni ummīletvā nikkhami. Nikkhantoyeva	3588	
PA_atk-s05_14a3:3588_1	ca mātu hatthaṃ pasāretvā “amma, dānaṃ dassāmi, atthi kiñci te dhana”nti āha. Athassa	3588	
PA_atk-s05_14a3:3588_2	mātā “tāta, yathāajjhāsayena dānaṃ dehī”ti pasāritahatthe sahassatthavikaṃ ṭhapesi.	3588	
PA_atk-s05_14a3:3588_3	Mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva	3588	
PA_atk-s05_14a3:3588_4	mātarā saddhiṃ kathesi. Athassa nāmaggahaṇadivase vessavīthiyaṃ jātattā “vessantaro”ti nāmaṃ kariṃsu.	3588	
PA_atk-s05_14a3:3589	Tena vuttaṃ –	358	
PA_atk-s05_14a3:3590	“Na mayhaṃ mattikaṃ nāmaṃ, napi pettikasambhavaṃ;	359	
PA_atk-s05_14a3:3591	Jātomhi vessavīthiyaṃ, tasmā vessantaro ahu”nti. ;	359	
PA_atk-s05_14a3:3592_0	Jātadivaseyeva panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ	3592	
PA_atk-s05_14a3:3592_1	ānetvā maṅgalahatthiṭṭhāne ṭhapetvā pakkāmi. Tassa mahāsattaṃ paccayaṃ katvā uppannattā	3592	
PA_atk-s05_14a3:3592_2	“paccayo”tveva nāmaṃ kariṃsu. Taṃ divasameva amaccagehesu saṭṭhisahassakumārakā jāyiṃsu.	3592	
PA_atk-s05_14a3:3592_3	Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi	3592	
PA_atk-s05_14a3:3592_4	dhātiyo upaṭṭhāpesi. Tena saddhiṃ jātānañca saṭṭhidārakasahassānaṃ ekekā dhātiyo	3592	
PA_atk-s05_14a3:3592_5	upaṭṭhāpesi. So saṭṭhisahassehi dārakehi saddhiṃ mahantena parivārena vaḍḍhati. Athassa	3592	
PA_atk-s05_14a3:3592_6	rājā satasahassagghanakaṃ kumārapiḷandhanaṃ kārāpesi. So catuppañcavassikakāle taṃ	3592	
PA_atk-s05_14a3:3592_7	omuñcitvā dhātīnaṃ datvā puna tāhi dīyamānampi na gaṇhi. Tā rañño ārocayiṃsu. Rājā	3592	
PA_atk-s05_14a3:3592_8	taṃ sutvā “mama puttena dinnaṃ brahmadeyyameva hotū”ti aparampi kāresi. Kumāro tampi	3592	
PA_atk-s05_14a3:3592_9	adāsiyeva. Iti dārakakāleyeva dhātīnaṃ nava vāre piḷandhanaṃ adāsi.	3592	
PA_atk-s05_14a3:3593_0	Aṭṭhavassikakāle pana pāsādavaragato sirisayanapiṭṭhe nisinnova cintesi “ahaṃ bāhirakadānameva	3593	
PA_atk-s05_14a3:3593_1	demi, taṃ maṃ na paritoseti, ajjhattikadānaṃ dātukāmomhi, sace maṃ koci sīsaṃ yāceyya,	3593	
PA_atk-s05_14a3:3593_2	sīsaṃ chinditvā tassa dadeyyaṃ. Sacepi maṃ koci hadayaṃ yāceyya, uraṃ bhinditvā hadayaṃ	3593	
PA_atk-s05_14a3:3593_3	nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace sarīramaṃsaṃ	3593	
PA_atk-s05_14a3:3593_4	yāceyya, sakalasarīrato maṃsaṃ chinditvā dadeyyaṃ. Sacepi maṃ koci rudhiraṃ yāceyya,	3593	
PA_atk-s05_14a3:3593_5	rudhiraṃ gahetvā dadeyyaṃ. Atha vāpi koci ‘dāso me hohī’ti vadeyya, attānamassa sāvetvā	3593	
PA_atk-s05_14a3:3593_6	dāsaṃ katvā dadeyya”nti. Tassevaṃ sabhāvaṃ cintentassa catunahutādhikadviyojanasatasahassabahalā	3593	
PA_atk-s05_14a3:3593_7	ayaṃ mahāpathavī mattavaravāraṇo viya gajjamānā kampi. Sinerupabbatarājā suseditavettaṅkuro	3593	
PA_atk-s05_14a3:3593_8	viya onamitvā jetuttaranagarābhimukho aṭṭhāsi. Pathavisaddena devā gajjanto khaṇikavassaṃ	3593	
PA_atk-s05_14a3:3593_9	vassi, akālavijjulatā nicchariṃsu, sāgaro saṅkhubhi. Sakko devarājā apphoṭesi, mahābrahmā	3593	
PA_atk-s05_14a3:3593_10	sādhukāramadāsi. Pathavitalato paṭṭhāya yāva brahmalokā ekakolāhalaṃ ahosi.	35931	
PA_atk-s05_14a3:3594	Vuttampi cetaṃ –	359	
PA_atk-s05_14a3:3595	“Yadāhaṃ dārako homi, jātiyā aṭṭhavassiko;	359	
PA_atk-s05_14a3:3596	Tadā nisajja pāsāde, dānaṃ dātuṃ vicintayiṃ.	359	
PA_atk-s05_14a3:3597	“Hadayaṃ dadeyyaṃ cakkhuṃ, maṃsampi rudhirampi ca;	359	
PA_atk-s05_14a3:3598	Dadeyyaṃ kāyaṃ sāvetvā, yadi koci yācaye mamaṃ.	359	
PA_atk-s05_14a3:3599	“Sabhāvaṃ cintayantassa, akampitamasaṇṭhitaṃ;	359	
PA_atk-s05_14a3:3600	Akampi tattha pathavī, sineruvanavaṭaṃsakā”ti. ;	360	
PA_atk-s05_14a3:3601_0	Bodhisatto soḷasavassikakāleyeva sabbasippesu nipphattiṃ pāpuṇi. Athassa pitā rajjaṃ	3601	
PA_atk-s05_14a3:3601_1	dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ	3601	
PA_atk-s05_14a3:3601_2	ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci.	3601	
PA_atk-s05_14a3:3601_3	Mahāsatto rajje patiṭṭhitakālato paṭṭhāya devasikaṃ cha satasahassāni vissajjento	3601	
PA_atk-s05_14a3:3601_4	mahādānaṃ pavattesi. Aparabhāge maddidevī puttaṃ vijāyi. Taṃ kañcanajālena sampaṭicchiṃsu,	3601	
PA_atk-s05_14a3:3601_5	tenassa “jālīkumāro”tveva nāmaṃ kariṃsu. Tassa padasā gamanakāle dhītaraṃ vijāyi.	3601	
PA_atk-s05_14a3:3601_6	Taṃ kaṇhājinena sampaṭicchiṃsu, tenassā “kaṇhājinā”tveva nāmaṃ kariṃsu. Mahāsatto	3601	
PA_atk-s05_14a3:3601_7	māsassa chakkhattuṃ alaṅkatahatthikkhandhavaragato cha dānasālāyo olokesi. Tadā kāliṅgaraṭṭhe	3601	
PA_atk-s05_14a3:3601_8	dubbuṭṭhikā ahosi, sassāni na sampajjiṃsu, manussānaṃ mahantaṃ chātabhayaṃ pavatti.	3601	
PA_atk-s05_14a3:3601_9	Manussā jīvituṃ asakkontācorakammaṃ karonti. Dubbhikkhapīḷitā jānapadā rājaṅgaṇe	3601	
PA_atk-s05_14a3:3601_10	sannipatitvā rājānaṃ upakkosiṃsu. Taṃ sutvā raññā “kiṃ, tātā”ti vutte tamatthaṃ ārocayiṃsu.	36011	
PA_atk-s05_14a3:3601_11	Rājā “sādhu, tātā, devaṃ vassāpessāmī”ti te uyyojetvā samādinnasīlo uposathavāsaṃ	36011	
PA_atk-s05_14a3:3601_12	vasantopi devaṃ vassāpetuṃ nāsakkhi. So nāgare sannipātetvā “ahaṃ samādinnasīlo sattāhaṃ	36011	
PA_atk-s05_14a3:3601_13	uposathavāsaṃ vasantopi devaṃ vassāpetuṃ nāsakkhiṃ, kiṃ nu kho kātabba”nti pucchi.	36011	
PA_atk-s05_14a3:3601_14	Sace, deva, devaṃ vassāpetuṃ na sakkosi, esa jetuttaranagare sañjayassa rañño putto	36011	
PA_atk-s05_14a3:3601_15	vessantaro nāma dānābhirato. Tassaṃ kira sabbaseto maṅgalahatthī atthi, tassa gatagataṭṭhāne	36011	
PA_atk-s05_14a3:3601_16	devo vassi. Brāhmaṇe pesetvā taṃ hatthiṃ yācāpetuṃ vaṭṭati, āṇāpethāti.	36011	
PA_atk-s05_14a3:3602_0	So “sādhū”ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane	3602	
PA_atk-s05_14a3:3602_1	vicinitvā tesaṃ paribbayaṃ datvā “gacchatha, tumhe vessantaraṃ hatthiṃ yācitvā ānethā”ti	3602	
PA_atk-s05_14a3:3602_2	pesesi. Brāhmaṇā anupubbena jetuttaranagaraṃ gantvā dānagge bhattaṃ paribhuñjitvā	3602	
PA_atk-s05_14a3:3602_3	attano sarīraṃ rajoparikiṇṇaṃ paṃsumakkhitaṃ katvā puṇṇamadivase rājānaṃ hatthiṃ	3602	
PA_atk-s05_14a3:3602_4	yācitukāmā hutvā rañño dānaggaṃ āgamanakāle pācīnadvāraṃ agamaṃsu. Rājāpi “dānaggaṃ	3602	
PA_atk-s05_14a3:3602_5	olokessāmī”ti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato	3602	
PA_atk-s05_14a3:3602_6	pācīnadvāraṃ agamāsi. Brāhmaṇā tatthokāsaṃ alabhitvā dakkhiṇadvāraṃ gantvā unnatapadese	3602	
PA_atk-s05_14a3:3602_7	ṭhatvā rañño pācīnadvāre dānaggaṃ oloketvā dakkhiṇadvārāgamanakāle hatthe pasāretvā	3602	
PA_atk-s05_14a3:3602_8	“jayatu bhavaṃ vessantaro”ti tikkhattuṃ āhaṃsu. Mahāsatto te brāhmaṇe disvā hatthiṃ	3602	
PA_atk-s05_14a3:3602_9	tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha –	3602	
PA_atk-s05_14a3:3604	“Parūḷhakacchanakhalomā, paṅkadantā rajassirā;	360	
PA_atk-s05_14a3:3605	Paggayha dakkhiṇaṃ bāhuṃ, kiṃ maṃ yācanti brāhmaṇā”ti.	360	
PA_atk-s05_14a3:3606	Brāhmaṇā āhaṃsu –	360	
PA_atk-s05_14a3:3608	“Ratanaṃ deva yācāma, sivīnaṃ raṭṭhavaḍḍhana;	360	
PA_atk-s05_14a3:3609	Dadāhi pavaraṃ nāgaṃ, īsādantaṃ urūḷhava”nti.	360	
PA_atk-s05_14a3:3610	Tattha urūḷhavanti ubbāhanasamatthaṃ.	361	
PA_atk-s05_14a3:3611_0	Taṃ sutvā mahāsatto “ahaṃ sīsaṃ ādiṃ katvā ajjhattikadānaṃ dātukāmomhi, ime pana	3611	
PA_atk-s05_14a3:3611_1	maṃ bāhirakadānameva yācanti, pūressāmi tesaṃ manoratha”nti cintetvā hatthikkhandhavaragato tatiyaṃ gāthamāha –	3611	
PA_atk-s05_14a3:3613	“Dadāmi na vikampāmi, yaṃ maṃ yācanti brāhmaṇā;	361	
PA_atk-s05_14a3:3614	Pabhinnaṃ kuñjaraṃ dantiṃ, opavayhaṃ gajuttama”nti.	361	
PA_atk-s05_14a3:3615	Paṭijānitvā ca pana –	361	
PA_atk-s05_14a3:3617	“Hatthikkhandhato oruyha, rājā cāgādhimānaso;	361	
PA_atk-s05_14a3:3618	Brāhmaṇānaṃ adā dānaṃ, sivīnaṃ raṭṭhavaḍḍhano”ti.	361	
PA_atk-s05_14a3:3619_0	Tattha opavayhanti rājavāhanaṃ. Cāgādhimānasoti cāgena adhikamānaso rājā. Brāhmaṇānaṃ	3619	
PA_atk-s05_14a3:3619_1	adā dānanti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā	3619	
PA_atk-s05_14a3:3619_2	analaṅkataṭṭhānaṃ adisvā kusumamissakasugandhodakapūritaṃ suvaṇṇabhiṅgāraṃ gahetvā	3619	
PA_atk-s05_14a3:3619_3	“ito ethā”ti vatvā alaṅkatarajatadāmasadisaṃ hatthisoṇḍaṃ gahetvā tesaṃ hatthe ṭhapetvā	3619	
PA_atk-s05_14a3:3619_4	udakaṃ pātetvā alaṅkatavāraṇaṃ brāhmaṇānaṃ adāsi.	3619	
PA_atk-s05_14a3:3620_0	Tassa catūsu pādesu alaṅkāro cattāri satasahassāni agghati, ubhosu passesu alaṅkāro	3620	
PA_atk-s05_14a3:3620_1	dve satasahassāni, heṭṭhā udare kambalaṃ satasahassaṃ, piṭṭhiyaṃ muttajālaṃ maṇijālaṃ	3620	
PA_atk-s05_14a3:3620_2	kañcanajālanti tīṇi jālāni tīṇi satasahassāni, ubhosu kaṇṇesu alaṅkāro dve satasahassāni,	3620	
PA_atk-s05_14a3:3620_3	piṭṭhiyaṃ attharaṇakambalaṃ satasahassaṃ, kumbhālaṅkāro satasahassaṃ, tayo vaṭaṃsakā	3620	
PA_atk-s05_14a3:3620_4	tīṇi satasahassāni, kaṇṇacūḷālaṅkāro dve satasahassāni, dvinnaṃ dantānaṃ alaṅkāro	3620	
PA_atk-s05_14a3:3620_5	dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro satasahassaṃ,	3620	
PA_atk-s05_14a3:3620_6	ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā anagghaṃ bhaṇḍaṃ	3620	
PA_atk-s05_14a3:3620_7	kāyāruḷhapasādhanaṃ dvāvīsati satasahassāni. Evaṃ tāva ettakaṃ dhanaṃ catuvīsatisatasahassāni	3620	
PA_atk-s05_14a3:3620_8	agghati. Chattapiṇḍiyaṃ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhe	3620	
PA_atk-s05_14a3:3620_9	veṭhanamuttāhāre maṇi, hatthikumbhe maṇīti imāni cha anagghāni, hatthīpi anagghoyevāti	3620	
PA_atk-s05_14a3:3620_10	hatthinā saddhiṃ satta anagghānīti sabbāni tāni brāhmaṇānaṃ adāsi. Tathā hatthino	36201	
PA_atk-s05_14a3:3620_11	paricārakāni pañca kulasatāni hatthimeṇḍahatthigopakehi saddhiṃ adāsi. Saha dānenevassa	36201	
PA_atk-s05_14a3:3620_12	heṭṭhā vuttanayeneva bhūmikampādayo ahesuṃ. Tamatthaṃ pakāsento satthā āha –	36201	
PA_atk-s05_14a3:3622	“Tadāsi yaṃ bhiṃsanakaṃ, tadāsi lomahaṃsanaṃ;	362	
PA_atk-s05_14a3:3623	Hatthināge padinnamhi, medanī sampakampatha.	362	
PA_atk-s05_14a3:3625	“Tadāsi yaṃ bhiṃsanakaṃ, tadāsi lomahaṃsanaṃ;	362	
PA_atk-s05_14a3:3626	Hatthināge padinnamhi, khubhittha nagaraṃ tadā.	362	
PA_atk-s05_14a3:3628	“Samākulaṃ puraṃ āsi, ghoso ca vipulo mahā;	362	
PA_atk-s05_14a3:3629	Hatthināge padinnamhi, sivīnaṃ raṭṭhavaḍḍhane”ti.	362	
PA_atk-s05_14a3:3630	Tattha tadāsīti tadā āsi. Hatthināgeti hatthisaṅkhāte nāge. Khubhittha nagaraṃ tadāti tadā jetuttaranagaraṃ saṅkhubhitaṃ ahosi.	363	
PA_atk-s05_14a3:3631_0	Brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā	3631	
PA_atk-s05_14a3:3631_1	nagaramajjhena pāyiṃsu. Mahājano te disvā “ambho brāhmaṇā, amhākaṃ hatthiṃ āruḷhā	3631	
PA_atk-s05_14a3:3631_2	kuto vo hatthī laddhā”ti āha. Brāhmaṇā “vessantaramahārājena no hatthī dinno, ke	3631	
PA_atk-s05_14a3:3631_3	tumhe”ti mahājanaṃ hatthavikārādīhi ghaṭṭentā nagaramajjhena gantvā uttaradvārena	3631	
PA_atk-s05_14a3:3631_4	nikkhamiṃsu. Nāgarā devatāvaṭṭanena bodhisattassa kuddhā rājadvāre sannipatitvā mahantaṃ	3631	
PA_atk-s05_14a3:3631_5	upakkosamakaṃsu. Tena vuttaṃ –	3631	
PA_atk-s05_14a3:3632	“Samākulaṃ puraṃ āsi, ghoso ca vipulo mahā;	363	
PA_atk-s05_14a3:3633	Hatthināge padinnamhi, sivīnaṃ raṭṭhavaḍḍhane.	363	
PA_atk-s05_14a3:3634	“Athettha vattati saddo, tumulo bheravo mahā;	363	
PA_atk-s05_14a3:3635	Hatthināge padinnamhi, khubhittha nagaraṃ tadā.	363	
PA_atk-s05_14a3:3636	“Athettha vattati saddo, tumulo bheravo mahā;	363	
PA_atk-s05_14a3:3637	Hatthināge padinnamhi, sivīnaṃ raṭṭhavaḍḍhane”ti.	363	
PA_atk-s05_14a3:3638	Tattha ghosoti upakkosanasaddo patthaṭattā vipulo, uddhaṃ gatattā mahā. Sivīnaṃ raṭṭhavaḍḍhaneti siviraṭṭhassa vuddhikare.	363	
PA_atk-s05_14a3:3639	Athassa dānena saṅkhubhitacittā hutvā nagaravāsino rañño ārocesuṃ. Tena vuttaṃ –	363	
PA_atk-s05_14a3:3641	“Uggā ca rājaputtā ca, vesiyānā ca brāhmaṇā;	364	
PA_atk-s05_14a3:3642	Hatthārohā anīkaṭṭhā, rathikā pattikārakā.	364	
PA_atk-s05_14a3:3644	“Kevalo cāpi nigamo, sivayo ca samāgatā;	364	
PA_atk-s05_14a3:3645	Disvā nāgaṃ nīyamānaṃ, te rañño paṭivedayuṃ.	364	
PA_atk-s05_14a3:3647	“Vidhamaṃ deva te raṭṭhaṃ, putto vessantaro tava;	364	
PA_atk-s05_14a3:3648	Kathaṃ no hatthinaṃ dajjā, nāgaṃ raṭṭhassa pūjitaṃ.	364	
PA_atk-s05_14a3:3650	“Kathaṃ no kuñjaraṃ dajjā, īsādantaṃ urūḷhavaṃ;	365	
PA_atk-s05_14a3:3651	Khettaññuṃ sabbayuddhānaṃ, sabbasetaṃ gajuttamaṃ.	365	
PA_atk-s05_14a3:3653	“Paṇḍukambalasañchannaṃ, pabhinnaṃ sattumaddanaṃ;	365	
PA_atk-s05_14a3:3654	Dantiṃ savālabījaniṃ, setaṃ kelāsasādisaṃ.	365	
PA_atk-s05_14a3:3656	“Sasetacchattaṃ saupādheyyaṃ, sāthabbanaṃ sahatthipaṃ;	365	
PA_atk-s05_14a3:3657	Aggayānaṃ rājavāhiṃ, brāhmaṇānaṃ adā gaja”nti.	365	
PA_atk-s05_14a3:3658_0	Tattha uggāti uggatā paññātā. Nigamoti negamakuṭumbikajano. Vidhamaṃ deva te raṭṭhanti	3658	
PA_atk-s05_14a3:3658_1	deva, tava raṭṭhaṃ vidhamaṃ. Kathaṃ no hatthinaṃ dajjāti kena kāraṇena amhākaṃ hatthinaṃ	3658	
PA_atk-s05_14a3:3658_2	abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya. Khettaññuṃ sabbayuddhānanti	3658	
PA_atk-s05_14a3:3658_3	sabbayuddhānaṃ khettabhūmisīsajānanasamatthaṃ. Dantinti manoramadantayuttaṃ. Savālabījaninti	3658	
PA_atk-s05_14a3:3658_4	sahavālabījaniṃ. Saupādheyyanti saattharaṇaṃ. Sāthabbananti sahatthivejjaṃ. Sahatthipanti	3658	
PA_atk-s05_14a3:3658_5	hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ.	3658	
PA_atk-s05_14a3:3659	Evañca pana vatvā punapi āhaṃsu –	365	
PA_atk-s05_14a3:3661	“Annaṃ pānañca yo dajjā, vatthasenāsanāni ca;	366	
PA_atk-s05_14a3:3662	Etaṃ kho dānaṃ patirūpaṃ, etaṃ kho brāhmaṇārahaṃ.	366	
PA_atk-s05_14a3:3664	“Ayaṃ te vaṃsarājā no, sivīnaṃ raṭṭhavaḍḍhano;	366	
PA_atk-s05_14a3:3665	Kathaṃ vessantaro putto, gajaṃ bhājeti sañjaya.	366	
PA_atk-s05_14a3:3667	“Sace tvaṃ na karissasi, sivīnaṃ vacanaṃ idaṃ;	366	
PA_atk-s05_14a3:3668	Maññe taṃ saha puttena, sivī hatthe karissare”ti.	366	
PA_atk-s05_14a3:3669	Tattha vaṃsarājāti paveṇiyā āgato mahārājā. Bhājetīti deti. Sivī hatthe karissareti siviraṭṭhavāsino saha puttena taṃ attano hatthe karissantīti.	366	
PA_atk-s05_14a3:3670	Taṃ sutvā rājā “ete vessantaraṃ mārāpetuṃ icchantī”ti saññāya āha –	367	
PA_atk-s05_14a3:3672	“Kāmaṃ janapado māsi, raṭṭhañcāpi vinassatu;	367	
PA_atk-s05_14a3:3673	Nāhaṃ sivīnaṃ vacanā, rājaputtaṃ adūsakaṃ;	367	
PA_atk-s05_14a3:3674	Pabbājeyyaṃ sakā raṭṭhā, putto hi mama oraso.	367	
PA_atk-s05_14a3:3676	“Kāmaṃ janapado māsi, raṭṭhañcāpi vinassatu;	367	
PA_atk-s05_14a3:3677	Nāhaṃ sivīnaṃ vacanā, rājaputtaṃ adūsakaṃ;	367	
PA_atk-s05_14a3:3678	Pabbājeyyaṃ sakā raṭṭhā, putto hi mama atrajo.	367	
PA_atk-s05_14a3:3680	“Na cāhaṃ tasmiṃ dubbheyyaṃ, ariyasīlavato hi so;	368	
PA_atk-s05_14a3:3681	Asilokopi me assa, pāpañca pasave bahuṃ;	368	
PA_atk-s05_14a3:3682	Kathaṃ vessantaraṃ puttaṃ, satthena ghātayāmase”ti.	368	
PA_atk-s05_14a3:3683	Tattha māsīti mā āsi, mā hotūti attho. Ariyasīlavatoti ariyena sīlavatena ariyāya ca ācārasampattiyā samannāgato. Ghātayāmaseti ghātayissāma.	368	
PA_atk-s05_14a3:3684	Taṃ sutvā sivayo avocuṃ –	368	
PA_atk-s05_14a3:3686	“Mā naṃ daṇḍena satthena, na hi so bandhanāraho;	368	
PA_atk-s05_14a3:3687	Pabbājehi ca naṃ raṭṭhā, vaṅke vasatu pabbate”ti.	368	
PA_atk-s05_14a3:3688	Tattha mā naṃ daṇḍena satthenāti deva, tumhe taṃ daṇḍena vā satthena vā mā ghātayittha. Na hi so bandhanārahoti so bandhanārahopi na hotiyeva.	368	
PA_atk-s05_14a3:3689	Rājā āha –	368	
PA_atk-s05_14a3:3691	“Eso ce sivīnaṃ chando, chandaṃ na panudāmase;	369	
PA_atk-s05_14a3:3692	Imaṃ so vasatu rattiṃ, kāme ca paribhuñjatu.	369	
PA_atk-s05_14a3:3694	“Tato ratyā vivasāne, sūriyassuggamanaṃ pati;	369	
PA_atk-s05_14a3:3695	Samaggā sivayo hutvā, raṭṭhā pabbājayantu na”nti.	369	
PA_atk-s05_14a3:3696	Tattha vasatūti puttadārassa ovādaṃ dadamāno vasatu, ekarattiñcassa okāsaṃ dethāti vadati.	369	
PA_atk-s05_14a3:3697_0	Te “ekarattimattaṃ vasatū”ti rañño vacanaṃ sampaṭicchiṃsu. Atha rājā ne uyyojetvā	3697	
PA_atk-s05_14a3:3697_1	puttassa sāsanaṃ pesento kattāraṃ āmantetvā tassa santikaṃ pesesi. So “sādhū”ti sampaṭicchitvā	3697	
PA_atk-s05_14a3:3697_2	vessantarassa nivesanaṃ gantvā taṃ pavattiṃ ārocesi. Tamatthaṃ pakāsento satthā āha –	3697	
PA_atk-s05_14a3:3699	“Uṭṭhehi katte taramāno, gantvā vessantaraṃ vada;	369	
PA_atk-s05_14a3:3700	‘Sivayo deva te kuddhā, negamā ca samāgatā.	370	
PA_atk-s05_14a3:3702	“Uggā ca rājaputtā ca, vesiyānā ca brāhmaṇā;	370	
PA_atk-s05_14a3:3703	Hatthārohā anīkaṭṭhā, rathikā pattikārakā;	370	
PA_atk-s05_14a3:3704	Kevalo cāpi nigamo, sivayo ca samāgatā.	370	
PA_atk-s05_14a3:3706	“Asmā ratyā vivasāne, sūriyassuggamanaṃ pati;	370	
PA_atk-s05_14a3:3707	Samaggā sivayo hutvā, raṭṭhā pabbājayanti taṃ’.	370	
PA_atk-s05_14a3:3709	“Sa kattā taramānova, sivirājena pesito;	370	
PA_atk-s05_14a3:3710	Āmuttahatthābharaṇo, suvattho candanabhūsito.	371	
PA_atk-s05_14a3:3712	“Sīsaṃ nhāto udake so, āmuttamaṇikuṇḍalo;	371	
PA_atk-s05_14a3:3713	Upāgami puraṃ rammaṃ, vessantaranivesanaṃ.	371	
PA_atk-s05_14a3:3715	“Tatthaddasa kumāraṃ so, ramamānaṃ sake pure;	371	
PA_atk-s05_14a3:3716	Parikiṇṇaṃ amaccehi, tidasānaṃva vāsavaṃ.	371	
PA_atk-s05_14a3:3718	“So tattha gantvā taramāno, kattā vessantaraṃbravi;	371	
PA_atk-s05_14a3:3719	‘Dukkhaṃ te vedayissāmi, mā me kujjhi rathesabha’.	371	
PA_atk-s05_14a3:3721	“Vanditvā rodamāno so, kattā rājānamabravi;	372	
PA_atk-s05_14a3:3722	Bhattā mesi mahārāja, sabbakāmarasāharo.	372	
PA_atk-s05_14a3:3724	“Dukkhaṃ te vedayissāmi, tattha assāsayantu maṃ;	372	
PA_atk-s05_14a3:3725	Sivayo deva te kuddhā, negamā ca samāgatā.	372	
PA_atk-s05_14a3:3727	“Uggā ca rājaputtā ca, vesiyānā ca brāhmaṇā;	372	
PA_atk-s05_14a3:3728	Hatthārohā anīkaṭṭhā, rathikā pattikārakā;	372	
PA_atk-s05_14a3:3729	Kevalo cāpi nigamo, sivayo ca samāgatā.	372	
PA_atk-s05_14a3:3731	“Asmā ratyā vivasāne, sūriyassuggamanaṃ pati;	373	
PA_atk-s05_14a3:3732	Samaggā sivayo hutvā, raṭṭhā pabbājayanti ta”nti.	373	
PA_atk-s05_14a3:3733_0	Tattha kumāranti mātāpitūnaṃ atthitāya “kumāro”tveva saṅkhaṃ gataṃ rājānaṃ. Ramamānanti	3733	
PA_atk-s05_14a3:3733_1	attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ. Parikiṇṇaṃ	3733	
PA_atk-s05_14a3:3733_2	amaccehīti attanā sahajātehi saṭṭhisahassehi amaccehi parivutaṃ samussitasetacchatte	3733	
PA_atk-s05_14a3:3733_3	rājāsane nisinnaṃ. Vedayissāmīti kathayissāmi. Tattha assāsayantu manti tasmiṃ dukkhassāsanārocane	3733	
PA_atk-s05_14a3:3733_4	kathetuṃ avisahavasena kilantaṃ maṃ, deva, te pādā assāsayantu, vissattho kathehīti	3733	
PA_atk-s05_14a3:3733_5	maṃ vadathāti adhippāyenevamāha.	3733	
PA_atk-s05_14a3:3734	Mahāsatto āha –	373	
PA_atk-s05_14a3:3736	“Kismiṃ me sivayo kuddhā, nāhaṃ passāmi dukkaṭaṃ;	373	
PA_atk-s05_14a3:3737	Taṃ me katte viyācikkha, kasmā pabbājayanti ma”nti.	373	
PA_atk-s05_14a3:3738	Tattha kisminti katarasmiṃ kāraṇe. Viyācikkhāti vitthārato kathehi.	373	
PA_atk-s05_14a3:3739	Kattā āha –	373	
PA_atk-s05_14a3:3741	“Uggā ca rājaputtā ca, vesiyānā ca brāhmaṇā;	374	
PA_atk-s05_14a3:3742	Hatthārohā anīkaṭṭhā, rathikā pattikārakā;	374	
PA_atk-s05_14a3:3743	Nāgadānena khiyyanti, tasmā pabbājayanti ta”nti.	374	
PA_atk-s05_14a3:3744	Tattha khiyyantīti kujjhanti.	374	
PA_atk-s05_14a3:3745	Taṃ sutvā mahāsatto somanassappatto hutvā āha –	374	
PA_atk-s05_14a3:3747	“Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;	374	
PA_atk-s05_14a3:3748	Hiraññaṃ vā suvaṇṇaṃ vā, muttā veḷuriyā maṇi.	374	
PA_atk-s05_14a3:3750	“Dakkhiṇaṃ vāpahaṃ bāhuṃ, disvā yācakamāgate;	375	
PA_atk-s05_14a3:3751	Dadeyyaṃ na vikampeyyaṃ, dāne me ramate mano.	375	
PA_atk-s05_14a3:3753	“Kāmaṃ maṃ sivayo sabbe, pabbājentu hanantu vā;	375	
PA_atk-s05_14a3:3754	Neva dānā viramissaṃ, kāmaṃ chindantu sattadhā”ti.	375	
PA_atk-s05_14a3:3755	Tattha yācakamāgateti yācake āgate taṃ yācakaṃ disvā. Neva dānā viramissanti neva dānā viramissāmi.	375	
PA_atk-s05_14a3:3756	Taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha –	375	
PA_atk-s05_14a3:3758	“Evaṃ taṃ sivayo āhu, negamā ca samāgatā;	375	
PA_atk-s05_14a3:3759	Kontimārāya tīrena, girimārañjaraṃ pati;	375	
PA_atk-s05_14a3:3760	Yena pabbājitā yanti, tena gacchatu subbato”ti.	376	
PA_atk-s05_14a3:3761_0	Tattha kontimārāyāti kontimārāya nāma nadiyā tīrena. Girimārañjaraṃ patīti ārañjaraṃ	3761	
PA_atk-s05_14a3:3761_1	nāma giriṃ abhimukho hutvā. Yenāti yena maggena raṭṭhā pabbājitā rājāno gacchanti,	3761	
PA_atk-s05_14a3:3761_2	tena subbato vessantaropi gacchatūti evaṃ sivayo kathentīti āha. Idaṃ kira so devatādhiggahito hutvā kathesi.	3761	
PA_atk-s05_14a3:3762_0	Taṃ sutvā bodhisatto “sādhu dosakārakānaṃ gatamaggena gamissāmi, maṃ kho pana nāgarā	3762	
PA_atk-s05_14a3:3762_1	na aññena dosena pabbājenti, mayā hatthissa dinnattā pabbājenti. Evaṃ santepi ahaṃ	3762	
PA_atk-s05_14a3:3762_2	sattasatakaṃ mahādānaṃ dassāmi, nāgarā me ekadivasaṃ dānaṃ dātuṃ okāsaṃ dentu, sve	3762	
PA_atk-s05_14a3:3762_3	dānaṃ datvā tatiyadivase gamissāmī”ti vatvā āha –	3762	
PA_atk-s05_14a3:3764	“Sohaṃ tena gamissāmi, yena gacchanti dūsakā;	376	
PA_atk-s05_14a3:3765	Rattindivaṃ me khamatha, yāva dānaṃ dadāmaha”nti.	376	
PA_atk-s05_14a3:3766_0	Taṃ sutvā kattā “sādhu, deva, nāgarānaṃ vakkhāmī”ti vatvā pakkāmi. Mahāsatto taṃ	3766	
PA_atk-s05_14a3:3766_1	uyyojetvā mahāsenaguttaṃ pakkosāpetvā ‘tāta, ahaṃ sve sattasatakaṃ nāma mahādānaṃ	3766	
PA_atk-s05_14a3:3766_2	dassāmi, satta hatthisatāni, satta assasatāni, satta rathasatāni, satta itthisatāni,	3766	
PA_atk-s05_14a3:3766_3	satta dhenusatāni, satta dāsasatāni, satta dāsisatāni ca paṭiyādehi, nānappakārāni	3766	
PA_atk-s05_14a3:3766_4	ca annapānādīni antamaso surampi sabbaṃ dātabbayuttakaṃ upaṭṭhapehī”ti sattasatakaṃ	3766	
PA_atk-s05_14a3:3766_5	mahādānaṃ vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe	3766	
PA_atk-s05_14a3:3766_6	nisīditvā tāya saddhiṃ kathaṃ pavattesi. Tamatthaṃ pakāsento satthā āha –	3766	
PA_atk-s05_14a3:3768	“Āmantayittha rājānaṃ, maddiṃ sabbaṅgasobhanaṃ;	376	
PA_atk-s05_14a3:3769	Yaṃ te kiñci mayā dinnaṃ, dhanaṃ dhaññañca vijjati.	376	
PA_atk-s05_14a3:3771	“Hiraññaṃ vā suvaṇṇaṃ vā, muttā veḷuriyā bahū;	377	
PA_atk-s05_14a3:3772	Sabbaṃ taṃ nidaheyyāsi, yañca te pettikaṃ dhana”nti.	377	
PA_atk-s05_14a3:3773	Tattha nidaheyyāsīti nidhiṃ katvā ṭhapeyyāsi. Pettikanti pitito āgataṃ.	377	
PA_atk-s05_14a3:3775	“Tamabravi rājaputtī, maddī sabbaṅgasobhanā;	377	
PA_atk-s05_14a3:3776	Kuhiṃ deva nidahāmi, taṃ me akkhāhi pucchito”ti.	377	
PA_atk-s05_14a3:3777	Tattha tamabravīti “mayhaṃ sāmikena vessantarena ettakaṃ kālaṃ ‘dhanaṃ nidhehī’ti na vuttapubbaṃ, idāneva vadati, kuhiṃ nu kho nidhetabbaṃ, pucchissāmi na”nti cintetvā taṃ abravi.	377	
PA_atk-s05_14a3:3778	Vessantaro āha –	377	
PA_atk-s05_14a3:3780	“Sīlavantesu dajjāsi, dānaṃ maddi yathārahaṃ;	378	
PA_atk-s05_14a3:3781	Na hi dānā paraṃ atthi, patiṭṭhā sabbapāṇina”nti.	378	
PA_atk-s05_14a3:3782	Tattha dajjāsīti bhadde, maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi. Na hi dānā paranti dānato uttaritaraṃ patiṭṭhā nāma na hi atthi.	378	
PA_atk-s05_14a3:3783	Sā “sādhū”ti tassa vacanaṃ sampaṭicchi. Atha naṃ uttaripi ovadanto āha –	378	
PA_atk-s05_14a3:3785	“Puttesu maddi dayesi, sassuyā sasuramhi ca;	378	
PA_atk-s05_14a3:3786	Yo ca taṃ bhattā maññeyya, sakkaccaṃ taṃ upaṭṭhahe.	378	
PA_atk-s05_14a3:3788	“No ce taṃ bhattā maññeyya, mayā vippavasena te;	378	
PA_atk-s05_14a3:3789	Aññaṃ bhattāraṃ pariyesa, mā kisittho mayā vinā”ti.	378	
PA_atk-s05_14a3:3790_0	Tattha dayesīti dayaṃ mettaṃ kareyyāsi. Yo ca taṃ bhattā maññeyyāti bhadde, yo ca	3790	
PA_atk-s05_14a3:3790_1	mayi gate “ahaṃ te bhattā bhavissāmī”ti taṃ maññissati, tampi sakkaccaṃ upaṭṭhaheyyāsi.	3790	
PA_atk-s05_14a3:3790_2	Mayā vippavasena teti mayā saddhiṃ tava vippavāsena sace koci “ahaṃ te bhattā bhavissāmī”ti	3790	
PA_atk-s05_14a3:3790_3	taṃ na maññeyya, atha sayameva aññaṃ bhattāraṃ pariyesa. Mā kisittho mayā vināti	3790	
PA_atk-s05_14a3:3790_4	mayā vinā hutvā mā kisā bhavi, mā kilamīti attho.	3790	
PA_atk-s05_14a3:3791_0	Atha naṃ maddī “kiṃ nu kho esa evarūpaṃ vacanaṃ maṃ bhaṇatī”ti cintetvā “kasmā, deva,	3791	
PA_atk-s05_14a3:3791_1	imaṃ ayuttaṃ kathaṃ kathesī”ti pucchi. Mahāsatto “bhadde, mayā hatthissa dinnattā	3791	
PA_atk-s05_14a3:3791_2	sivayo kuddhā maṃ raṭṭhā pabbājenti, sve ahaṃ sattasatakaṃ mahādānaṃ datvā tatiyadivase	3791	
PA_atk-s05_14a3:3791_3	nagarā nikkhamissāmī”ti vatvā āha –	3791	
PA_atk-s05_14a3:3793	“Ahañhi vanaṃ gacchāmi, ghoraṃ vāḷamigāyutaṃ;	379	
PA_atk-s05_14a3:3794	Saṃsayo jīvitaṃ mayhaṃ, ekakassa brahāvane”ti.	379	
PA_atk-s05_14a3:3795	Tattha saṃsayoti anekapaccatthike ekakassa sukhumālassa mama vane vasato kuto jīvitaṃ, nicchayena marissāmīti adhippāyenevaṃ āha.	379	
PA_atk-s05_14a3:3797	“Tamabravi rājaputtī, maddī sabbaṅgasobhanā;	379	
PA_atk-s05_14a3:3798	Abhumme kathaṃ nu bhaṇasi, pāpakaṃ vata bhāsasi.	379	
PA_atk-s05_14a3:3800	“Nesa dhammo mahārāja, yaṃ tvaṃ gaccheyya ekako;	380	
PA_atk-s05_14a3:3801	Ahampi tena gacchāmi, yena gacchasi khattiya.	380	
PA_atk-s05_14a3:3803	“Maraṇaṃ vā tayā saddhiṃ, jīvitaṃ vā tayā vinā;	380	
PA_atk-s05_14a3:3804	Tadeva maraṇaṃ seyyo, yaṃ ce jīve tayā vinā.	380	
PA_atk-s05_14a3:3806	“Aggiṃ ujjālayitvāna, ekajālasamāhitaṃ;	380	
PA_atk-s05_14a3:3807	Tattha me maraṇaṃ seyyo, yaṃ ce jīve tayā vinā.	380	
PA_atk-s05_14a3:3809	“Yathā āraññakaṃ nāgaṃ, dantiṃ anveti hatthinī;	380	
PA_atk-s05_14a3:3810	Jessantaṃ giriduggesu, samesu visamesu ca.	381	
PA_atk-s05_14a3:3812	“Evaṃ taṃ anugacchāmi, putte ādāya pacchato;	381	
PA_atk-s05_14a3:3813	Subharā te bhavissāmi, na te hessāmi dubbharā”ti.	381	
PA_atk-s05_14a3:3814_0	Tattha abhummeti abhūtaṃ vata me katheyyāsi. Nesa dhammoti na eso sabhāvo, netaṃ	3814	
PA_atk-s05_14a3:3814_1	kāraṇaṃ. Tadevāti tayā saddhiṃ yaṃ maraṇaṃ atthi, tadeva maraṇaṃ seyyo. Tatthāti	3814	
PA_atk-s05_14a3:3814_2	tasmiṃ ekajālabhūte dārucitake. Jessantanti vicarantaṃ.	3814	
PA_atk-s05_14a3:3815	Evañca pana vatvā sā puna diṭṭhapubbaṃ viya himavantappadesaṃ vaṇṇentī āha –	381	
PA_atk-s05_14a3:3817	“Ime kumāre passanto, mañjuke piyabhāṇine;	381	
PA_atk-s05_14a3:3818	Āsīne vanagumbasmiṃ, na rajjassa sarissasi.	381	
PA_atk-s05_14a3:3820	“Ime kumāre passanto, mañjuke piyabhāṇine;	382	
PA_atk-s05_14a3:3821	Kīḷante vanagumbasmiṃ, na rajjassa sarissasi.	382	
PA_atk-s05_14a3:3823	“Ime kumāre passanto, mañjuke piyabhāṇine;	382	
PA_atk-s05_14a3:3824	Assame ramaṇīyamhi, na rajjassa sarissasi.	382	
PA_atk-s05_14a3:3826	“Ime kumāre passanto, mañjuke piyabhāṇine;	382	
PA_atk-s05_14a3:3827	Kīḷante assame ramme, na rajjassa sarissasi.	382	
PA_atk-s05_14a3:3829	“Ime kumāre passanto, māladhārī alaṅkate;	382	
PA_atk-s05_14a3:3830	Assame ramaṇīyamhi, na rajjassa sarissasi.	383	
PA_atk-s05_14a3:3832	“Ime kumāre passanto, māladhārī alaṅkate;	383	
PA_atk-s05_14a3:3833	Kīḷante assame ramme, na rajjassa sarissasi.	383	
PA_atk-s05_14a3:3835	“Yadā dakkhisi naccante, kumāre māladhārine;	383	
PA_atk-s05_14a3:3836	Assame ramaṇīyamhi, na rajjassa sarissasi.	383	
PA_atk-s05_14a3:3838	“Yadā dakkhisi naccante, kumāre māladhārine;	383	
PA_atk-s05_14a3:3839	Kīḷante assame ramme, na rajjassa sarissasi.	383	
PA_atk-s05_14a3:3841	“Yadā dakkhisi mātaṅgaṃ, kuñjaraṃ saṭṭhihāyanaṃ;	384	
PA_atk-s05_14a3:3842	Ekaṃ araññe carantaṃ, na rajjassa sarissasi.	384	
PA_atk-s05_14a3:3844	“Yadā dakkhisi mātaṅgaṃ, kuñjaraṃ saṭṭhihāyanaṃ;	384	
PA_atk-s05_14a3:3845	Sāyaṃ pāto vicarantaṃ, na rajjassa sarissasi.	384	
PA_atk-s05_14a3:3847	“Yadā kareṇusaṅghassa, yūthassa purato vajaṃ;	384	
PA_atk-s05_14a3:3848	Koñcaṃ kāhati mātaṅgo, kuñjaro saṭṭhihāyano;	384	
PA_atk-s05_14a3:3849	Tassa taṃ nadato sutvā, na rajjassa sarissasi.	384	
PA_atk-s05_14a3:3851	“Dubhato vanavikāse, yadā dakkhisi kāmado;	385	
PA_atk-s05_14a3:3852	Vane vāḷamigākiṇṇe, na rajjassa sarissasi.	385	
PA_atk-s05_14a3:3854	“Migaṃ disvāna sāyanhaṃ, pañcamālinamāgataṃ;	385	
PA_atk-s05_14a3:3855	Kimpurise ca naccante, na rajjassa sarissasi.	385	
PA_atk-s05_14a3:3857	“Yadā sossasi nigghosaṃ, sandamānāya sindhuyā;	385	
PA_atk-s05_14a3:3858	Gītaṃ kimpurisānañca, na rajjassa sarissasi.	385	
PA_atk-s05_14a3:3860	“Yadā sossasi nigghosaṃ, girigabbharacārino;	386	
PA_atk-s05_14a3:3861	Vassamānassulūkassa, na rajjassa sarissasi.	386	
PA_atk-s05_14a3:3863	“Yadā sīhassa byagghassa, khaggassa gavayassa ca;	386	
PA_atk-s05_14a3:3864	Vane sossasi vāḷānaṃ, na rajjassa sarissasi.	386	
PA_atk-s05_14a3:3866	“Yadā morīhi parikiṇṇaṃ, barihīnaṃ matthakāsinaṃ;	386	
PA_atk-s05_14a3:3867	Moraṃ dakkhisi naccantaṃ, na rajjassa sarissasi.	386	
PA_atk-s05_14a3:3869	“Yadā morīhi parikiṇṇaṃ, aṇḍajaṃ citrapakkhinaṃ;	386	
PA_atk-s05_14a3:3870	Moraṃ dakkhisi naccantaṃ, na rajjassa sarissasi.	387	
PA_atk-s05_14a3:3872	“Yadā morīhi parikiṇṇaṃ, nīlagīvaṃ sikhaṇḍinaṃ;	387	
PA_atk-s05_14a3:3873	Moraṃ dakkhisi naccantaṃ, na rajjassa sarissasi.	387	
PA_atk-s05_14a3:3875	“Yadā dakkhisi hemante, pupphite dharaṇīruhe;	387	
PA_atk-s05_14a3:3876	Surabhiṃ sampavāyante, na rajjassa sarissasi.	387	
PA_atk-s05_14a3:3878	“Yadā hemantike māse, haritaṃ dakkhisi medaniṃ;	387	
PA_atk-s05_14a3:3879	Indagopakasañchannaṃ, na rajjassa sarissasi.	387	
PA_atk-s05_14a3:3881	“Yadā dakkhisi hemante, pupphite dharaṇīruhe;	388	
PA_atk-s05_14a3:3882	Kuṭajaṃ bimbajālañca, pupphitaṃ loddapaddhakaṃ;	388	
PA_atk-s05_14a3:3883	Suratiṃ sampavāyante, na rajjassa sarissasi.	388	
PA_atk-s05_14a3:3885	“Yadā hemantike māse, vanaṃ dakkhisi pupphitaṃ;	388	
PA_atk-s05_14a3:3886	Opupphāni ca paddhāni, na rajjassa sarissasī”ti.	388	
PA_atk-s05_14a3:3887_0	Tattha mañjuketi madhurakathe. Kareṇusaṅghassāti hatthinighaṭāya. Yūthassāti hatthiyūthassa	3887	
PA_atk-s05_14a3:3887_1	purato vajanto gacchanto. Dubhatoti ubhayapassesu. Vanavikāseti vanaghaṭāyo. Kāmadoti	3887	
PA_atk-s05_14a3:3887_2	mayhaṃ sabbakāmado. Sindhuyāti nadiyā. Vassamānassulūkassāti ulūkasakuṇassa vassamānassa.	3887	
PA_atk-s05_14a3:3887_3	Vāḷānanti vāḷamigānaṃ. Tesañhi sāyanhasamaye so saddo pañcaṅgikatūriyasaddo viya	3887	
PA_atk-s05_14a3:3887_4	bhavissati, tasmā tesaṃ saddaṃ sutvā rajjassa na sarissasīti vadati, barihīnanti	3887	
PA_atk-s05_14a3:3887_5	kalāpasañchannaṃ. Matthakāsinanti niccaṃ pabbatamatthake nisinnaṃ. “Mattakāsina”ntipi	3887	
PA_atk-s05_14a3:3887_6	pāṭho, kāmamadamattaṃ hutvā āsīnanti attho. Bimbajālanti rattaṅkurarukkhaṃ. Opupphānīti	3887	
PA_atk-s05_14a3:3887_7	olambakapupphāni patitapupphāni.	3887	
PA_atk-s05_14a3:3888	Evaṃ maddī himavantavāsinī viya ettakāhi gāthāhi himavantaṃ vaṇṇesīti.	388	
PA_atk-s05_14a3:3889	Hīmavantavaṇṇanā niṭṭhitā.	388	
PA_atk-s05_14a3:3890	Dānakaṇḍavaṇṇanā	389	
PA_atk-s05_14a3:3891_0	Phussatīpi kho devī “puttassa me kaṭukasāsanaṃ gataṃ, kiṃ nu kho karoti, gantvā jānissāmī”ti	3891	
PA_atk-s05_14a3:3891_1	paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ	3891	
PA_atk-s05_14a3:3891_2	paridevi. Tamatthaṃ pakāsento satthā āha –	3891	
PA_atk-s05_14a3:3893	“Tesaṃ lālappitaṃ sutvā, puttassa suṇisāya ca;	389	
PA_atk-s05_14a3:3894	Kalunaṃ paridevesi, rājaputtī yasassinī.	389	
PA_atk-s05_14a3:3896	“Seyyo visaṃ me khāyitaṃ, papātā papateyyahaṃ;	389	
PA_atk-s05_14a3:3897	Rajjuyā bajjha miyyāhaṃ, kasmā vessantaraṃ puttaṃ;	389	
PA_atk-s05_14a3:3898	Pabbājenti adūsakaṃ.	389	
PA_atk-s05_14a3:3900	“Ajjhāyakaṃ dānapatiṃ, yācayogaṃ amacchariṃ;	390	
PA_atk-s05_14a3:3901	Pūjitaṃ paṭirājūhi, kittimantaṃ yasassinaṃ;	390	
PA_atk-s05_14a3:3902	Kasmā vessantaraṃ puttaṃ, pabbājenti adūsakaṃ.	390	
PA_atk-s05_14a3:3904	“Mātāpettibharaṃ jantuṃ, kule jeṭṭhāpacāyikaṃ;	390	
PA_atk-s05_14a3:3905	Kasmā vessantaraṃ puttaṃ, pabbājenti adūsakaṃ.	390	
PA_atk-s05_14a3:3907	“Rañño hitaṃ devihitaṃ, ñātīnaṃ sakhinaṃ hitaṃ;	390	
PA_atk-s05_14a3:3908	Hitaṃ sabbassa raṭṭhassa, kasmā vessantaraṃ puttaṃ;	390	
PA_atk-s05_14a3:3909	Pabbājenti adūsaka”nti.	390	
PA_atk-s05_14a3:3910_0	Tattha rājaputtīti phussatī maddarājadhītā. Papateyyahanti papateyyaṃ ahaṃ. Rajjuyā	3910	
PA_atk-s05_14a3:3910_1	bajjha miyyāhanti rajjuyā gīvaṃ bandhitvā mareyyaṃ ahaṃ. Kasmāti evaṃ amatāyameva	3910	
PA_atk-s05_14a3:3910_2	mayi kena kāraṇena mama puttaṃ adūsakaṃ raṭṭhā pabbājenti. Ajjhāyakanti tiṇṇaṃ vedānaṃ	3910	
PA_atk-s05_14a3:3910_3	pāraṅgataṃ, nānāsippesu ca nipphattiṃ pattaṃ.	3910	
PA_atk-s05_14a3:3911	Iti sā kalunaṃ paridevitvā puttañca suṇisañca assāsetvā rañño santikaṃ gantvā āha –	391	
PA_atk-s05_14a3:3913	“Madhūniva palātāni, ambāva patitā chamā;	391	
PA_atk-s05_14a3:3914	Evaṃ hessati te raṭṭhaṃ, pabbājenti adūsakaṃ.	391	
PA_atk-s05_14a3:3916	“Haṃso nikhīṇapattova, pallalasmiṃ anūdake;	391	
PA_atk-s05_14a3:3917	Apaviddho amaccehi, eko rājā vihiyyasi.	391	
PA_atk-s05_14a3:3919	“Taṃ taṃ brūmi mahārāja, attho te mā upaccagā;	391	
PA_atk-s05_14a3:3920	Mā naṃ sivīnaṃ vacanā, pabbājesi adūsaka”nti.	392	
PA_atk-s05_14a3:3921_0	Tattha palātānīti palātamakkhikāni madhūni viya. Ambāva patitā chamāti bhūmiyaṃ patitaambapakkāni	3921	
PA_atk-s05_14a3:3921_1	viya. Evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti.	3921	
PA_atk-s05_14a3:3921_2	Nikhīṇapattovāti paggharitapatto viya. Apaviddho amaccehīti mama puttena sahajātehi	3921	
PA_atk-s05_14a3:3921_3	saṭṭhisahassehi amaccehi chaḍḍito hutvā. Vihiyyasīti kilamissasi. Sivīnaṃ vacanāti	3921	
PA_atk-s05_14a3:3921_4	sivīnaṃ vacanena mā naṃ adūsakaṃ mama puttaṃ pabbājesīti.	3921	
PA_atk-s05_14a3:3922	Taṃ sutvā rājā āha –	392	
PA_atk-s05_14a3:3924	“Dhammassāpacitiṃ kummi, sivīnaṃ vinayaṃ dhajaṃ;	392	
PA_atk-s05_14a3:3925	Pabbājemi sakaṃ puttaṃ, pāṇā piyataro hi me”ti.	392	
PA_atk-s05_14a3:3926_0	Tassattho – bhadde, ahaṃ sivīnaṃ dhajaṃ vessantaraṃ kumāraṃ vinayanto pabbājento	3926	
PA_atk-s05_14a3:3926_1	siviraṭṭhe porāṇakarājūnaṃ paveṇidhammassa apacitiṃ kummi karomi, tasmā sacepi me	3926	
PA_atk-s05_14a3:3926_2	pāṇā piyataro so, tathāpi naṃ pabbājemīti.	3926	
PA_atk-s05_14a3:3927	Taṃ sutvā sā paridevamānā āha –	392	
PA_atk-s05_14a3:3929	“Yassa pubbe dhajaggāni, kaṇikārāva pupphitā;	392	
PA_atk-s05_14a3:3930	Yāyantamanuyāyanti, svajjekova gamissati.	393	
PA_atk-s05_14a3:3932	“Yassa pubbe dhajaggāni, kaṇikāravanāniva;	393	
PA_atk-s05_14a3:3933	Yāyantamanuyāyanti, svajjekova gamissati.	393	
PA_atk-s05_14a3:3935	“Yassa pubbe anīkāni, kaṇikārāva pupphitā;	393	
PA_atk-s05_14a3:3936	Yāyantamanuyāyanti, svajjekova gamissati.	393	
PA_atk-s05_14a3:3938	“Yassa pubbe anīkāni, kaṇikāravanāniva;	393	
PA_atk-s05_14a3:3939	Yāyantamanuyāyanti, svajjekova gamissati.	393	
PA_atk-s05_14a3:3941	“Indagopakavaṇṇābhā, gandhārā paṇḍukambalā;	394	
PA_atk-s05_14a3:3942	Yāyantamanuyāyanti, svajjekova gamissati.	394	
PA_atk-s05_14a3:3944	“Yo pubbe hatthinā yāti, sivikāya rathena ca;	394	
PA_atk-s05_14a3:3945	Svajja vessantaro rājā, kathaṃ gacchati pattiko.	394	
PA_atk-s05_14a3:3947	“Kathaṃ candanalittaṅgo, naccagītappabodhano;	394	
PA_atk-s05_14a3:3948	Khurājinaṃ pharasuñca, khārikājañca hāhiti.	394	
PA_atk-s05_14a3:3950	“Kasmā nābhiharissanti, kāsāvā ajināni ca;	395	
PA_atk-s05_14a3:3951	Pavisantaṃ brahāraññaṃ, kasmā cīraṃ na bajjhare.	395	
PA_atk-s05_14a3:3953	“Kathaṃ nu cīraṃ dhārenti, rājapabbajitā janā;	395	
PA_atk-s05_14a3:3954	Kathaṃ kusamayaṃ cīraṃ, maddī paridahissati.	395	
PA_atk-s05_14a3:3956	“Kāsiyāni ca dhāretvā, khomakoṭumbarāni ca;	395	
PA_atk-s05_14a3:3957	Kusacīrāni dhārentī, kathaṃ maddī karissati.	395	
PA_atk-s05_14a3:3959	“Vayhāhi pariyāyitvā, sivikāya rathena ca;	395	
PA_atk-s05_14a3:3960	Sā kathajja anujjhaṅgī, pathaṃ gacchati pattikā.	396	
PA_atk-s05_14a3:3962	“Yassā mudutalā hatthā, caraṇā ca sukhedhitā;	396	
PA_atk-s05_14a3:3963	Sā kathajja anujjhaṅgī, pathaṃ gacchati pattikā.	396	
PA_atk-s05_14a3:3965	“Yassā mudutalā pādā, caraṇā ca sukhedhitā;	396	
PA_atk-s05_14a3:3966	Pādukāhi suvaṇṇāhi, pīḷamānāva gacchati;	396	
PA_atk-s05_14a3:3967	Sā kathajja anujjhaṅgī, pathaṃ gacchati pattikā.	396	
PA_atk-s05_14a3:3969	“Yāssu itthisahassānaṃ, purato gacchati mālinī;	396	
PA_atk-s05_14a3:3970	Sā kathajja anujjhaṅgī, vanaṃ gacchati ekikā.	397	
PA_atk-s05_14a3:3972	“Yāssu sivāya sutvāna, muhuṃ uttasate pure;	397	
PA_atk-s05_14a3:3973	Sā kathajja anujjhaṅgī, vanaṃ gacchati bhīrukā.	397	
PA_atk-s05_14a3:3975	“Yāssu indasagottassa, ulūkassa pavassato;	397	
PA_atk-s05_14a3:3976	Sutvāna nadato bhītā, vāruṇīva pavedhati;	397	
PA_atk-s05_14a3:3977	Sā kathajja anujjhaṅgī, vanaṃ gacchati bhīrukā.	397	
PA_atk-s05_14a3:3979	“Sakuṇī hataputtāva, suññaṃ disvā kulāvakaṃ;	397	
PA_atk-s05_14a3:3980	Ciraṃ dukkhena jhāyissaṃ, suññaṃ āgammimaṃ puraṃ.	398	
PA_atk-s05_14a3:3982	“Sakuṇī hataputtāva, suññaṃ disvā kulāvakaṃ;	398	
PA_atk-s05_14a3:3983	Kisā paṇḍu bhavissāmi, piye putte apassatī.	398	
PA_atk-s05_14a3:3985	“Sakuṇī hataputtāva, suññaṃ disvā kulāvakaṃ;	398	
PA_atk-s05_14a3:3986	Tena tena padhāvissaṃ, piye putte apassatī.	398	
PA_atk-s05_14a3:3988	“Kurarī hatachāpāva, suññaṃ disvā kulāvakaṃ;	398	
PA_atk-s05_14a3:3989	Ciraṃ dukkhena jhāyissaṃ, suññaṃ āgammimaṃ puraṃ.	398	
PA_atk-s05_14a3:3991	“Kurarī hatachāpāva, suññaṃ disvā kulāvakaṃ;	399	
PA_atk-s05_14a3:3992	Kisā paṇḍu bhavissāmi, piye putte apassatī.	399	
PA_atk-s05_14a3:3994	“Kurarī hatachāpāva, suññaṃ disvā kulāvakaṃ;	399	
PA_atk-s05_14a3:3995	Tena tena padhāvissaṃ, piye putte apassatī.	399	
PA_atk-s05_14a3:3997	“Sā nūna cakkavākīva, pallalasmiṃ anūdake;	399	
PA_atk-s05_14a3:3998	Ciraṃ dukkhena jhāyissaṃ, suññaṃ āgammimaṃ puraṃ.	399	
PA_atk-s05_14a3:4000	“Sā nūna cakkavākīva, pallalasmiṃ anūdake;	400	
PA_atk-s05_14a3:4001	Kisā paṇḍu bhavissāmi, piye putte apassatī.	400	
PA_atk-s05_14a3:4003	“Sā nūna cakkavākīva, pallalasmiṃ anūdake;	400	
PA_atk-s05_14a3:4004	Tena tena padhāvissaṃ, piye putte apassatī.	400	
PA_atk-s05_14a3:4006	“Evaṃ me vilapantiyā, rājā puttaṃ adūsakaṃ;	400	
PA_atk-s05_14a3:4007	Pabbājesi vanaṃ raṭṭhā, maññe hissāmi jīvita”nti.	400	
PA_atk-s05_14a3:4008_0	Tattha kaṇikārāvāti suvaṇṇābharaṇasuvaṇṇavatthapaṭimaṇḍitattā supupphitā kaṇikārā	4008	
PA_atk-s05_14a3:4008_1	viya. Yāyantamanuyāyantīti uyyānavanakīḷādīnaṃ atthāya gacchantaṃ vessantaraṃ anugacchanti.	4008	
PA_atk-s05_14a3:4008_2	Svajjekovāti so ajja ekova hutvā gamissati. Anīkānīti hatthānīkādīni. Gandhārā paṇḍukambalāti	4008	
PA_atk-s05_14a3:4008_3	gandhāraraṭṭhe uppannā satasahassagghanakā senāya pārutā rattakambalā. Hāhitīti khandhe	4008	
PA_atk-s05_14a3:4008_4	katvā harissati. Pavisantanti pavisantassa. Kasmā cīraṃ na bajjhareti kasmā bandhituṃ	4008	
PA_atk-s05_14a3:4008_5	jānantā vākacīraṃ na bandhanti. Rājapabbajitāti rājāno hutvā pabbajitā. Khomakoṭumbarānīti	4008	
PA_atk-s05_14a3:4008_6	khomaraṭṭhe koṭumbararaṭṭhe uppannāni sāṭakāni.	4008	
PA_atk-s05_14a3:4009_0	Sā kathajjāti sā kathaṃ ajja. Anujjhaṅgīti agarahitaaṅgī. Pīḷamānāva gacchatīti kampitvā	4009	
PA_atk-s05_14a3:4009_1	kampitvā tiṭṭhantī viya gacchati. Yāssu itthisahassānantiādīsu assūti nipāto, yāti	4009	
PA_atk-s05_14a3:4009_2	attho. “Yā sā”tipi pāṭho. Sivāyāti siṅgāliyā. Pureti pubbe nagare vasantī. Indasagottassāti	4009	
PA_atk-s05_14a3:4009_3	kosiyagottassa. Vāruṇīvāti devatāpaviṭṭhā yakkhadāsī viya. Dukkhenāti puttaviyogasokadukkhena.	4009	
PA_atk-s05_14a3:4009_4	Āgammi maṃ puranti imaṃ mama putte gate puttanivesanaṃ āgantvā. Piye putteti vessantarañceva	4009	
PA_atk-s05_14a3:4009_5	maddiñca sandhāyāha. Hatachāpāti hatapotakā. Pabbājesi vanaṃ raṭṭhāti yadi naṃ raṭṭhā pabbājesīti.	4009	
PA_atk-s05_14a3:4010_0	Deviyā paridevitasaddaṃ sutvā sabbā sañjayassa sivikaññā samāgatā pakkandiṃsu. Tāsaṃ	4010	
PA_atk-s05_14a3:4010_1	pakkanditasaddaṃ sutvā mahāsattassapi nivesane tatheva pakkandiṃsu. Iti dvīsu rājakulesu	4010	
PA_atk-s05_14a3:4010_2	keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā	4010	
PA_atk-s05_14a3:4010_3	parideviṃsu. Tamatthaṃ pakāsento satthā āha –	4010	
PA_atk-s05_14a3:4012	“Tassā lālappitaṃ sutvā, sabbā antepure bahū;	401	
PA_atk-s05_14a3:4013	Bāhā paggayha pakkanduṃ, sivikaññā samāgatā.	401	
PA_atk-s05_14a3:4015	“Sālāva sampamathitā, mālutena pamadditā;	401	
PA_atk-s05_14a3:4016	Senti puttā ca dārā ca, vessantaranivesane.	401	
PA_atk-s05_14a3:4018	“Orodhā ca kumārā ca, vesiyānā ca brāhmaṇā;	401	
PA_atk-s05_14a3:4019	Bāhā paggayha pakkanduṃ, vessantaranivesane.	401	
PA_atk-s05_14a3:4021	“Hatthārohā anīkaṭṭhā, rathikā pattikārakā;	402	
PA_atk-s05_14a3:4022	Bāhā paggayha pakkanduṃ, vessantaranivesane.	402	
PA_atk-s05_14a3:4024	“Tato ratyā vivasāne, sūriyassuggamanaṃ pati;	402	
PA_atk-s05_14a3:4025	Atha vessantaro rājā, dānaṃ dātuṃ upāgami.	402	
PA_atk-s05_14a3:4027	“Vatthāni vatthakāmānaṃ, soṇḍānaṃ detha vāruṇiṃ;	402	
PA_atk-s05_14a3:4028	Bhojanaṃ bhojanatthīnaṃ, sammadeva pavecchatha.	402	
PA_atk-s05_14a3:4030	“Mā ca kañci vanibbake, heṭṭhayittha idhāgate;	403	
PA_atk-s05_14a3:4031	Tappetha annapānena, gacchantu paṭipūjitā.	403	
PA_atk-s05_14a3:4033	“Athettha vattatī saddo, tumulo bheravo mahā;	403	
PA_atk-s05_14a3:4034	Dānena taṃ nīharanti, puna dānaṃ adā tuvaṃ.	403	
PA_atk-s05_14a3:4036	“Te su mattā kilantāva, sampatanti vanibbakā;	403	
PA_atk-s05_14a3:4037	Nikkhamante mahārāje, sivīnaṃ raṭṭhavaḍḍhane.	403	
PA_atk-s05_14a3:4039	“Acchecchuṃ vata bho rukkhaṃ, nānāphaladharaṃ dumaṃ;	403	
PA_atk-s05_14a3:4040	Yathā vessantaraṃ raṭṭhā, pabbājenti adūsakaṃ.	404	
PA_atk-s05_14a3:4042	“Acchecchuṃ vata bho rukkhaṃ, sabbakāmadadaṃ dumaṃ;	404	
PA_atk-s05_14a3:4043	Yathā vessantaraṃ raṭṭhā, pabbājenti adūsakaṃ.	404	
PA_atk-s05_14a3:4045	“Acchecchuṃ vata bho rukkhaṃ, sabbakāmarasāharaṃ;	404	
PA_atk-s05_14a3:4046	Yathā vessantaraṃ raṭṭhā, pabbājenti adūsakaṃ.	404	
PA_atk-s05_14a3:4048	“Ye vuḍḍhā ye ca daharā, ye ca majjhimaporisā;	404	
PA_atk-s05_14a3:4049	Bāhā paggayha pakkanduṃ, nikkhamante mahārāje;	404	
PA_atk-s05_14a3:4050	Sivīnaṃ raṭṭhavaḍḍhane.	405	
PA_atk-s05_14a3:4052	“Atiyakkhā vassavarā, itthāgārā ca rājino;	405	
PA_atk-s05_14a3:4053	Bāhā paggayha pakkanduṃ, nikkhamante mahārāje;	405	
PA_atk-s05_14a3:4054	Sivīnaṃ raṭṭhavaḍḍhane.	405	
PA_atk-s05_14a3:4056	“Thiyopi tattha pakkanduṃ, yā tamhi nagare ahu;	405	
PA_atk-s05_14a3:4057	Nikkhamante mahārāje, sivīnaṃ raṭṭhavaḍḍhane.	405	
PA_atk-s05_14a3:4059	“Ye brāhmaṇā ye ca samaṇā, aññe vāpi vanibbakā;	405	
PA_atk-s05_14a3:4060	Bāhā paggayha pakkanduṃ, ‘adhammo kira bho’ iti.	406	
PA_atk-s05_14a3:4062	“Yathā vessantaro rājā, yajamāno sake pure;	406	
PA_atk-s05_14a3:4063	Sivīnaṃ vacanatthena, samhā raṭṭhā nirajjati.	406	
PA_atk-s05_14a3:4065	“Satta hatthisate datvā, sabbālaṅkārabhūsite;	406	
PA_atk-s05_14a3:4066	Suvaṇṇakacche mātaṅge, hemakappanavāsase;	406	
PA_atk-s05_14a3:4068	“Ārūḷhe gāmaṇīyehi, tomaraṅkusapāṇibhi;	406	
PA_atk-s05_14a3:4069	Esa vessantaro rājā, samhā raṭṭhā nirajjati.	406	
PA_atk-s05_14a3:4071	“Satta assasate datvā, sabbālaṅkārabhūsite;	407	
PA_atk-s05_14a3:4072	Ājānīyeva jātiyā, sindhave sīghavāhane.	407	
PA_atk-s05_14a3:4074	“Ārūḷhe gāmaṇīyehi, illiyācāpadhāribhi;	407	
PA_atk-s05_14a3:4075	Esa vessantaro rājā, samhā raṭṭhā nirajjati.	407	
PA_atk-s05_14a3:4077	“Satta rathasate datvā, sannaddhe ussitaddhaje;	407	
PA_atk-s05_14a3:4078	Dīpe athopi veyagghe, sabbālaṅkārabhūsite.	407	
PA_atk-s05_14a3:4080	“Ārūḷhe gāmaṇīyehi, cāpahatthehi vammibhi;	408	
PA_atk-s05_14a3:4081	Esa vessantaro rājā, samhā raṭṭhā nirajjati.	408	
PA_atk-s05_14a3:4083	“Satta itthisate datvā, ekamekā rathe ṭhitā;	408	
PA_atk-s05_14a3:4084	Sannaddhā nikkharajjūhi, suvaṇṇehi alaṅkatā.	408	
PA_atk-s05_14a3:4086	“Pītālaṅkārā pītavasanā, pītābharaṇabhūsitā;	408	
PA_atk-s05_14a3:4087	Āḷārapamhā hasulā, susaññā tanumajjhimā;	408	
PA_atk-s05_14a3:4088	Esa vessantarā rājā, samhā raṭṭhā nirajjati.	408	
PA_atk-s05_14a3:4090	“Satta dhenusate datvā, sabbā kaṃsupadhāraṇā;	409	
PA_atk-s05_14a3:4091	Esa vessantaro rājā, samhā raṭṭhā nirajjati.	409	
PA_atk-s05_14a3:4093	“Satta dāsisate datvā, satta dāsasatāni ca;	409	
PA_atk-s05_14a3:4094	Esa vessantaro rājā, samhā raṭṭhā nirajjati.	409	
PA_atk-s05_14a3:4096	“Hatthī assarathe datvā, nāriyo ca alaṅkatā;	409	
PA_atk-s05_14a3:4097	Esa vessantaro rājā, samhā raṭṭhā nirajjati.	409	
PA_atk-s05_14a3:4099	“Tadāsi yaṃ bhiṃsanakaṃ, tadāsi lomahaṃsanaṃ;	409	
PA_atk-s05_14a3:4100	Mahādāne padinnamhi, medanī sampakampatha.	410	
PA_atk-s05_14a3:4102	“Tadāsi yaṃ bhiṃsanakaṃ, tadāsi lomahaṃsanaṃ;	410	
PA_atk-s05_14a3:4103	Yaṃ pañjalikato rājā, samhā raṭṭhā nirajjatī”ti.	410	
PA_atk-s05_14a3:4104_0	Tattha sivikaññāti bhikkhave, phussatiyā paridevitasaddaṃ sutvā sabbāpi sañjayassa	4104	
PA_atk-s05_14a3:4104_1	sivirañño itthiyo samāgatā hutvā pakkanduṃ parideviṃsu. Vessantaranivesaneti tattha	4104	
PA_atk-s05_14a3:4104_2	itthīnaṃ pakkanditasaddaṃ sutvā vessantarassapi nivesane tatheva pakkanditvā dvīsu	4104	
PA_atk-s05_14a3:4104_3	rājakulesu keci sakabhāvena saṇṭhātuṃ asakkontā vātavegena sampamathitā sālā viya	4104	
PA_atk-s05_14a3:4104_4	patitvā parivattantā parideviṃsu. Tato ratyā vivasāneti bhikkhave, tato tassā rattiyā	4104	
PA_atk-s05_14a3:4104_5	accayena sūriye uggate dānaveyyāvatikā “dānaṃ paṭiyādita”nti rañño ārocayiṃsu. Atha	4104	
PA_atk-s05_14a3:4104_6	vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā	4104	
PA_atk-s05_14a3:4104_7	mahājanaparivuto sattasatakaṃ mahādānaṃ dātuṃ dānaggaṃ upāgami.	4104	
PA_atk-s05_14a3:4105_0	Dethāti tattha gantvā saṭṭhisahassaamacce āṇāpento evamāha. Vāruṇinti “majjadānaṃ	4105	
PA_atk-s05_14a3:4105_1	nāma nipphala”nti jānāti, evaṃ santepi “surāsoṇḍā dānaggaṃ patvā ‘vessantarassa dānagge	4105	
PA_atk-s05_14a3:4105_2	suraṃ na labhimhā’ti vattuṃ mā labhantū”ti dāpesi. Vanibbaketi vanibbakajanesu kañci	4105	
PA_atk-s05_14a3:4105_3	ekampi mā viheṭhayittha. Paṭipūjitāti mayā pūjitā hutvā yathā maṃ thomayamānā gacchanti,	4105	
PA_atk-s05_14a3:4105_4	tathā tumhe karothāti vadati.	4105	
PA_atk-s05_14a3:4106_0	Iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni	4106	
PA_atk-s05_14a3:4106_1	ca, tathārūpānaññeva assānaṃ sattasatāni ca, sīhacammādīhi parikkhittānaṃ nānāratanavicitrānaṃ	4106	
PA_atk-s05_14a3:4106_2	suvaṇṇadhajānaṃ rathānaṃ sattasatāni, sabbālaṅkārappaṭimaṇḍitānaṃ uttamarūpadharānaṃ	4106	
PA_atk-s05_14a3:4106_3	khattiyakaññādīnaṃ itthīnaṃ sattasatāni, suvinītānaṃ susikkhitānaṃ dāsānaṃ sattasatāni,	4106	
PA_atk-s05_14a3:4106_4	tathā dāsīnaṃ sattasatāni, varausabhajeṭṭhakānaṃ kuṇḍopadohinīnaṃ dhenūnaṃ sattasatāni,	4106	
PA_atk-s05_14a3:4106_5	aparimāṇāni pānabhojanānīti sattasatakaṃ mahādānaṃ adāsi. Tasmiṃ evaṃ dānaṃ dadamāne	4106	
PA_atk-s05_14a3:4106_6	jetuttaranagaravāsino khattiyabrāhmaṇavessasuddādayo “sāmi, vessantara siviraṭṭhavāsino	4106	
PA_atk-s05_14a3:4106_7	taṃ ‘dānaṃ detī’ti pabbājenti, tvaṃ puna dānameva desī”ti parideviṃsu. Tena vuttaṃ –	4106	
PA_atk-s05_14a3:4108	“Athettha vattatī saddo, tumulo bheravo mahā;	410	
PA_atk-s05_14a3:4109	Dānena taṃ nīharanti, puna dānaṃ adā tuva”nti.	410	
PA_atk-s05_14a3:4110_0	Dānapaṭiggāhakā pana dānaṃ gahetvā “idāni kira vessantaro rājā amhe anāthe katvā	4110	
PA_atk-s05_14a3:4110_1	araññaṃ pavisissati, ito paṭṭhāya kassa santikaṃ gamissāmā”ti chinnapādā viya patantā	4110	
PA_atk-s05_14a3:4110_2	āvattantā parivattantā mahāsaddena parideviṃsu. Tamatthaṃ pakāsento satthā āha –	4110	
PA_atk-s05_14a3:4112	“Te su mattā kilantāva, sampatanti vanibbakā;	411	
PA_atk-s05_14a3:4113	Nikkhamante mahārāje, sivīnaṃ raṭṭhavaḍḍhane”ti.	411	
PA_atk-s05_14a3:4114_0	Tattha te su mattāti su-kāro nipātamatto, te vanibbakāti attho. Mattā kilantāvāti	4114	
PA_atk-s05_14a3:4114_1	mattā viya kilantā viya ca hutvā. Sampatantīti parivattitvā bhūmiyaṃ patanti. Acchecchuṃ	4114	
PA_atk-s05_14a3:4114_2	vatāti chindiṃsu, vatāti nipātamattaṃ. Yathāti yena kāraṇena. Atiyakkhāti bhūtavijjā	4114	
PA_atk-s05_14a3:4114_3	ikkhaṇikāpi. Vassavarāti uddhaṭabījā orodhapālakā. Vacanatthenāti vacanakāraṇena.	4114	
PA_atk-s05_14a3:4114_4	Samhā raṭṭhā nirajjatīti attano raṭṭhā niggacchati. Gāmaṇīyehīti hatthācariyehi.	4114	
PA_atk-s05_14a3:4114_5	Ājānīyevāti jātisampanne. Gāmaṇīyehīti assācariyehi. Illiyācāpadhāribhīti illiyañca	4114	
PA_atk-s05_14a3:4114_6	cāpañca dhārentehi. Dīpe athopi veyyaggheti dīpicammabyagghacammaparikkhitte. Ekamekā	4114	
PA_atk-s05_14a3:4114_7	rathe ṭhitāti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi	4114	
PA_atk-s05_14a3:4114_8	parivutaṃ katvā adāsi.	4114	
PA_atk-s05_14a3:4115_0	Nikkharajjūhīti suvaṇṇasuttamayehi pāmaṅgehi. Āḷārapamhāti visālakkhigaṇḍā. Hasulāti	4115	
PA_atk-s05_14a3:4115_1	mhitapubbaṅgamakathā. Susaññāti sussoṇiyo. Tanumajjhimāti karatalamiva tanumajjhimabhāgā.	4115	
PA_atk-s05_14a3:4115_2	Tadā pana devatāyo jambudīpatale rājūnaṃ “vessantaro rājā mahādānaṃ detī”ti ārocayiṃsu,	4115	
PA_atk-s05_14a3:4115_3	tasmā te khattiyā devatānubhāvenāgantvā tā gaṇhitvā pakkamiṃsu. Kaṃsupadhāraṇāti	4115	
PA_atk-s05_14a3:4115_4	idha kaṃsanti rajatassa nāmaṃ, rajatamayena khīrapaṭicchanabhājanena saddhiññeva	4115	
PA_atk-s05_14a3:4115_5	adāsīti attho. Padinnamhīti dīyamāne. Sampakampathāti dānatejena kampittha. Yaṃ pañjalikatoti	4115	
PA_atk-s05_14a3:4115_6	yaṃ so vessantaro rājā mahādānaṃ datvā añjaliṃ paggayha attano dānaṃ namassamāno	4115	
PA_atk-s05_14a3:4115_7	“sabbaññutaññāṇassa me idaṃ paccayo hotū”ti pañjalikato ahosi, tadāpi bhīsanakameva	4115	
PA_atk-s05_14a3:4115_8	ahosi, tasmiṃ khaṇe pathavī kampitthāti attho. Nirajjatīti evaṃ katvā niggacchatiyeva,	4115	
PA_atk-s05_14a3:4115_9	na koci naṃ nivāretīti attho.	4115	
PA_atk-s05_14a3:4116_0	Apica kho tassa dānaṃ dadantasseva sāyaṃ ahosi. So attano nivesanameva gantvā “mātāpitaro	4116	
PA_atk-s05_14a3:4116_1	vanditvā sve gamissāmī”ti cintetvā alaṅkatarathena mātāpitūnaṃ vasanaṭṭhānaṃ gato.	4116	
PA_atk-s05_14a3:4116_2	Maddīdevīpi “ahaṃ sāminā saddhiṃ gantvā mātāpitaro anujānāpessāmī”ti teneva saddhiṃ	4116	
PA_atk-s05_14a3:4116_3	gatā. Mahāsatto pitaraṃ vanditvā attano gamanabhāvaṃ kathesi. Tamatthaṃ pakāsento satthā āha –	4116	
PA_atk-s05_14a3:4118	“Āmantayittha rājānaṃ, sañjayaṃ dhamminaṃ varaṃ;	411	
PA_atk-s05_14a3:4119	Avaruddhasi maṃ deva, vaṅkaṃ gacchāmi pabbataṃ.	411	
PA_atk-s05_14a3:4121	“Ye hi keci mahārāja, bhūtā ye ca bhavissare;	412	
PA_atk-s05_14a3:4122	Atittāyeva kāmehi, gacchanti yamasādhanaṃ.	412	
PA_atk-s05_14a3:4124	“Svāhaṃ sake abhissasiṃ, yajamāno sake pure;	412	
PA_atk-s05_14a3:4125	Sivīnaṃ vacanatthena, samhā raṭṭhā nirajjahaṃ.	412	
PA_atk-s05_14a3:4127	“Aghaṃ taṃ paṭisevissaṃ, vane vāḷamigākiṇṇe;	412	
PA_atk-s05_14a3:4128	Khaggadīpinisevite, ahaṃ puññāni karomi;	412	
PA_atk-s05_14a3:4129	Tumhe paṅkamhi sīdathā”ti.	412	
PA_atk-s05_14a3:4130_0	Tattha dhamminaṃ varanti dhammikarājūnaṃ antare uttamaṃ. Avaruddhasīti raṭṭhā nīharasi.	4130	
PA_atk-s05_14a3:4130_1	Bhūtāti atītā. Bhavissareti ye ca anāgate bhavissanti, paccuppanne ca nibbattā. Yamasādhananti	4130	
PA_atk-s05_14a3:4130_2	yamarañño āṇāpavattiṭṭhānaṃ. Svāhaṃ sake abhissasinti so ahaṃ attano nagaravāsinoyeva	4130	
PA_atk-s05_14a3:4130_3	pīḷesiṃ. Kiṃ karonto? Yajamāno sake pureti. Pāḷiyaṃ pana “so aha”nti likhitaṃ. Nirajjahanti	4130	
PA_atk-s05_14a3:4130_4	nikkhanto ahaṃ. Aghaṃ tanti yaṃ araññe vasantena paṭisevitabbaṃ dukkhaṃ, taṃ paṭisevissāmi.	4130	
PA_atk-s05_14a3:4130_5	Paṅkamhīti tumhe pana kāmapaṅkamhi sīdathāti vadati.	4130	
PA_atk-s05_14a3:4131	Iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha –	413	
PA_atk-s05_14a3:4133	“Anujānāhi maṃ amma, pabbajjā mama ruccati;	413	
PA_atk-s05_14a3:4134	Svāhaṃ sake abhissasiṃ, yajamāno sake pure;	413	
PA_atk-s05_14a3:4135	Sivīnaṃ vacanatthena, samhā raṭṭhā nirajjahaṃ.	413	
PA_atk-s05_14a3:4137	“Aghaṃ taṃ paṭisevissaṃ, vane vāḷamigākiṇṇe;	413	
PA_atk-s05_14a3:4138	Khaggadīpinisevite, ahaṃ puññāni karomi;	413	
PA_atk-s05_14a3:4139	Tumhe paṅkamhi sīdathā”ti.	413	
PA_atk-s05_14a3:4140	Taṃ sutvā phussatī āha –	414	
PA_atk-s05_14a3:4142	“Anujānāmi taṃ putta, pabbajjā te samijjhatu;	414	
PA_atk-s05_14a3:4143	Ayañca maddī kalyāṇī, susaññā tanumajjhimā;	414	
PA_atk-s05_14a3:4144	Acchataṃ saha puttehi, kiṃ araññe karissatī”ti.	414	
PA_atk-s05_14a3:4145	Tattha samijjhatūti jhānena samiddhā hotu. Acchatanti acchatu, idheva hotūti vadati.	414	
PA_atk-s05_14a3:4146	Vessantaro āha –	414	
PA_atk-s05_14a3:4148	“Nāhaṃ akāmā dāsimpi, araññaṃ netumussahe;	414	
PA_atk-s05_14a3:4149	Sace icchati anvetu, sace nicchati acchatū”ti.	414	
PA_atk-s05_14a3:4150	Tattha akāmāti amma, kiṃ nāmetaṃ kathetha, ahaṃ anicchāya dāsimpi netuṃ na ussahāmīti.	415	
PA_atk-s05_14a3:4151	Tato puttassa kathaṃ sutvā rājā suṇhaṃ yācituṃ paṭipajji. Tamatthaṃ pakāsento satthā āha –	415	
PA_atk-s05_14a3:4153	“Tato suṇhaṃ mahārājā, yācituṃ paṭipajjatha;	415	
PA_atk-s05_14a3:4154	Mā candanasamācāre, rajojallaṃ adhārayi.	415	
PA_atk-s05_14a3:4156	“Mā kāsiyāni dhāretvā, kusacīraṃ adhārayi;	415	
PA_atk-s05_14a3:4157	Dukkho vāso araññasmiṃ, mā hi tvaṃ lakkhaṇe gamī”ti.	415	
PA_atk-s05_14a3:4158_0	Tattha paṭipajjathāti bhikkhave, puttassa kathaṃ sutvā rājā suṇhaṃ yācituṃ paṭipajji.	4158	
PA_atk-s05_14a3:4158_1	Candanasamācāreti lohitacandanena parikiṇṇasarīre. Mā hi tvaṃ lakkhaṇe gamīti subhalakkhaṇena	4158	
PA_atk-s05_14a3:4158_2	samannāgate mā tvaṃ araññaṃ gamīti.	4158	
PA_atk-s05_14a3:4160	“Tamabravi rājaputtī, maddī sabbaṅgasobhanā;	416	
PA_atk-s05_14a3:4161	Nāhaṃ taṃ sukhamiccheyyaṃ, yaṃ me vessantaraṃ vinā”ti.	416	
PA_atk-s05_14a3:4162	Tattha tamabravīti taṃ sasuraṃ abravi.	416	
PA_atk-s05_14a3:4164	“Tamabravi mahārājā, sivīnaṃ raṭṭhavaḍḍhano;	416	
PA_atk-s05_14a3:4165	Iṅgha maddi nisāmehi, vane ye honti dussahā.	416	
PA_atk-s05_14a3:4167	“Bahū kīṭā paṭaṅgā ca, makasā madhumakkhikā;	416	
PA_atk-s05_14a3:4168	Tepi taṃ tattha hiṃ seyyuṃ, taṃ te dukkhataraṃ siyā.	416	
PA_atk-s05_14a3:4170	“Apare passa santāpe, nadīnupanisevite;	417	
PA_atk-s05_14a3:4171	Sappā ajagarā nāma, avisā te mahabbalā.	417	
PA_atk-s05_14a3:4173	“Te manussaṃ migaṃ vāpi, api māsannamāgataṃ;	417	
PA_atk-s05_14a3:4174	Parikkhipitvā bhogehi, vasamānenti attano.	417	
PA_atk-s05_14a3:4176	“Aññepi kaṇhajaṭino, acchā nāma aghammigā;	417	
PA_atk-s05_14a3:4177	Na tehi puriso diṭṭho, rukkhamāruyha muccati.	417	
PA_atk-s05_14a3:4179	“Saṅghaṭṭayantā siṅgāni, tikkhaggātippahārino;	417	
PA_atk-s05_14a3:4180	Mahiṃsā vicarantettha, nadiṃ sotumbaraṃ pati.	418	
PA_atk-s05_14a3:4182	“Disvā migānaṃ yūthānaṃ, gavaṃ sañcarataṃ vane;	418	
PA_atk-s05_14a3:4183	Dhenuva vacchagiddhāva, kathaṃ maddi karissasi.	418	
PA_atk-s05_14a3:4185	“Disvā sampatite ghore, dumaggesu plavaṅgame;	418	
PA_atk-s05_14a3:4186	Akhettaññāya te maddi, bhavissate mahabbhayaṃ.	418	
PA_atk-s05_14a3:4188	“Yā tvaṃ sivāya sutvāna, muhuṃ uttasayī pure;	418	
PA_atk-s05_14a3:4189	Sā tvaṃ vaṅkamanuppattā, kathaṃ maddi karissasi.	418	
PA_atk-s05_14a3:4191	“Ṭhite majjhanhike kāle, sannisinnesu pakkhisu;	419	
PA_atk-s05_14a3:4192	Saṇateva brahāraññaṃ, tattha kiṃ gantumicchasī”ti.	419	
PA_atk-s05_14a3:4193_0	Tattha tamabravīti taṃ suṇhaṃ abravi. Apare passa santāpeti aññepi santāpe bhayajanake	4193	
PA_atk-s05_14a3:4193_1	pekkha. Nadīnupaniseviteti nadīnaṃ upanisevite āsannaṭṭhāne, nadīkūle vasanteti attho.	4193	
PA_atk-s05_14a3:4193_2	Avisāti nibbisā. Api māsannanti āsannaṃ attano sarīrasamphassaṃ āgatanti attho. Aghammigāti	4193	
PA_atk-s05_14a3:4193_3	aghakarā migā, dukkhāvahā migāti attho. Nadiṃ sotumbaraṃ patīti sotumbarāya nāma	4193	
PA_atk-s05_14a3:4193_4	nadiyā tīre. Yūthānanti yūthāni, ayameva vā pāṭho. Dhenuva vacchagiddhāvāti tava	4193	
PA_atk-s05_14a3:4193_5	dārake apassantī vacchagiddhā dhenu viya kathaṃ karissasi. Va-kāro panettha nipātamattova.	4193	
PA_atk-s05_14a3:4193_6	Sampatiteti sampatante. Ghoreti bhīsanake virūpe. Plavaṅgameti makkaṭe. Akhettaññāyāti	4193	
PA_atk-s05_14a3:4193_7	araññabhūmiakusalatāya. Bhavissateti bhavissati. Sivāya sutvānāti siṅgāliyā saddaṃ	4193	
PA_atk-s05_14a3:4193_8	sutvā. Muhunti punappunaṃ. Uttasayīti uttasasi. Saṇatevāti nadati viya saṇantaṃ viya bhavissati.	4193	
PA_atk-s05_14a3:4195	“Tamabravi rājaputtī, maddī sabbaṅgasobhanā;	419	
PA_atk-s05_14a3:4196	Yāni etāni akkhāsi, vane paṭibhayāni me;	419	
PA_atk-s05_14a3:4197	Sabbāni abhisambhossaṃ, gacchaññeva rathesabha.	419	
PA_atk-s05_14a3:4199	“Kāsaṃ kusaṃ poṭakilaṃ, usiraṃ muñcapabbajaṃ;	419	
PA_atk-s05_14a3:4200	Urasā panudahissāmi, nassa hessāmi dunnayā.	420	
PA_atk-s05_14a3:4202	“Bahūhi vata cariyāhi, kumārī vindate patiṃ;	420	
PA_atk-s05_14a3:4203	Udarassuparodhena, gohanuveṭhanena ca.	420	
PA_atk-s05_14a3:4205	“Aggissa pāricariyāya, udakummujjanena ca;	420	
PA_atk-s05_14a3:4206	Vedhabyaṃ kaṭukaṃ loke, gacchaññeva rathesabha.	420	
PA_atk-s05_14a3:4208	“Apissā hoti appatto, ucchiṭṭhamapi bhuñjituṃ;	420	
PA_atk-s05_14a3:4209	Yo naṃ hatthe gahetvāna, akāmaṃ parikaḍḍhati;	420	
PA_atk-s05_14a3:4210	Vedhabyaṃ kaṭukaṃ loke, gacchaññeva rathesabha.	421	
PA_atk-s05_14a3:4212	“Kesaggahaṇamukkhepā, bhūmyā ca parisumbhanā;	421	
PA_atk-s05_14a3:4213	Datvā ca no pakkamati, bahuṃ dukkhaṃ anappakaṃ;	421	
PA_atk-s05_14a3:4214	Vedhabyaṃ kaṭukaṃ loke, gacchaññeva rathesabha.	421	
PA_atk-s05_14a3:4216	“Sukkacchavī vedhaverā, datvā subhagamānino;	421	
PA_atk-s05_14a3:4217	Akāmaṃ parikaḍḍhanti, ulūkaññeva vāyasā;	421	
PA_atk-s05_14a3:4218	Vedhabyaṃ kaṭukaṃ loke, gacchaññeva rathesabha.	421	
PA_atk-s05_14a3:4220	“Api ñātikule phīte, kaṃsapajjotane vasaṃ;	422	
PA_atk-s05_14a3:4221	Nevātivākyaṃ na labhe, bhātūhi sakhinīhipi;	422	
PA_atk-s05_14a3:4222	Vedhabyaṃ kaṭukaṃ loke, gacchaññeva rathesabha.	422	
PA_atk-s05_14a3:4224	“Naggā nadī anudakā, naggaṃ raṭṭhaṃ arājakaṃ;	422	
PA_atk-s05_14a3:4225	Itthīpi vidhavā naggā, yassāpi dasa bhātaro;	422	
PA_atk-s05_14a3:4226	Vedhabyaṃ kaṭukaṃ loke, gacchaññeva rathesabha.	422	
PA_atk-s05_14a3:4228	“Dhajo rathassa paññāṇaṃ, dhūmo paññāṇamaggino;	422	
PA_atk-s05_14a3:4229	Rājā raṭṭhassa paññāṇaṃ, bhattā paññāṇamitthiyā;	422	
PA_atk-s05_14a3:4230	Vedhabyaṃ kaṭukaṃ loke, gacchaññeva rathesabha.	423	
PA_atk-s05_14a3:4232	“Yā daliddī daliddassa, aḍḍhā aḍḍhassa kittimā;	423	
PA_atk-s05_14a3:4233	Taṃ ve devā pasaṃsanti, dukkarañhi karoti sā.	423	
PA_atk-s05_14a3:4235	“Sāmikaṃ anubandhissaṃ, sadā kāsāyavāsinī;	423	
PA_atk-s05_14a3:4236	Pathabyāpi abhijjantyā, vedhabyaṃ kaṭukitthiyā.	423	
PA_atk-s05_14a3:4238	“Api sāgarapariyantaṃ, bahuvittadharaṃ mahiṃ;	423	
PA_atk-s05_14a3:4239	Nānāratanaparipūraṃ, nicche vessantaraṃ vinā.	423	
PA_atk-s05_14a3:4241	“Kathaṃ nu tāsaṃ hadayaṃ, sukharā vata itthiyo;	424	
PA_atk-s05_14a3:4242	Yā sāmike dukkhitamhi, sukhamicchanti attano.	424	
PA_atk-s05_14a3:4244	“Nikkhamante mahārāje, sivīnaṃ raṭṭhavaḍḍhane;	424	
PA_atk-s05_14a3:4245	Tamahaṃ anubandhissaṃ, sabbakāmadado hi me”ti.	424	
PA_atk-s05_14a3:4246_0	Tattha tamabravīti bhikkhave, maddī rañño vacanaṃ sutvā taṃ rājānaṃ abravi. Abhisambhossanti	4246	
PA_atk-s05_14a3:4246_1	sahissāmi adhivāsessāmi. Poṭakilanti poṭakilatiṇaṃ. Panudahissāmīti dvedhā katvā	4246	
PA_atk-s05_14a3:4246_2	vessantarassa purato gamissāmi. Udarassuparodhenāti upavāsena khudādhivāsena. Gohanuveṭhanena	4246	
PA_atk-s05_14a3:4246_3	cāti visālakaṭiyo onatapassā ca itthiyo sāmikaṃ labhantīti katvā gohanunā kaṭiphalakaṃ	4246	
PA_atk-s05_14a3:4246_4	koṭṭāpetvā veṭhanena ca passāni onāmetvā kumārikā patiṃ labhati. Kaṭukanti asātaṃ.	4246	
PA_atk-s05_14a3:4246_5	Gacchaññevāti gamissāmiyeva.	4246	
PA_atk-s05_14a3:4247_0	Apissā hoti appattoti tassā vidhavāya ucchiṭṭhakampi bhuñjituṃ ananucchavikova. Yo	4247	
PA_atk-s05_14a3:4247_1	nanti yo nīcajacco taṃ vidhavaṃ anicchamānaññeva hatthe gahetvā kaḍḍhati. Kesaggahaṇamukkhepā,	4247	
PA_atk-s05_14a3:4247_2	bhūmyā ca parisumbhanāti asāmikaṃ itthiṃ hatthapādehi kesaggahaṇaṃ, ukkhepā, bhūmiyaṃ	4247	
PA_atk-s05_14a3:4247_3	pātananti etāni avamaññanāni katvā atikkamanti. Datvā cāti asāmikāya itthiyā evarūpaṃ	4247	
PA_atk-s05_14a3:4247_4	bahuṃ anappakaṃ dukkhaṃ parapuriso datvā ca no pakkamati nirāsaṅko olokentova tiṭṭhati.	4247	
PA_atk-s05_14a3:4248_0	Sukkacchavīti nhānīyacuṇṇena uṭṭhāpitacchavivaṇṇā. Vedhaverāti vidhavitthikāmā purisā.	4248	
PA_atk-s05_14a3:4248_1	Datvāti kiñcideva appamattakaṃ dhanaṃ datvā. Subhagamāninoti mayaṃ subhagāti maññamānā.	4248	
PA_atk-s05_14a3:4248_2	Akāmanti taṃ vidhavaṃ asāmikaṃ akāmaṃ. Ulūkaññeva vāyasāti kākā viyaulūkaṃ parikaḍḍhanti.	4248	
PA_atk-s05_14a3:4248_3	Kaṃsapajjotaneti suvaṇṇabhājanābhāya pajjotante. Vasanti evarūpepi ñātikule vasamānā.	4248	
PA_atk-s05_14a3:4248_4	Nevātivākyaṃ na labheti “ayaṃ itthī nissāmikā, yāvajīvaṃ amhākaññeva bhāro jāto”tiādīni	4248	
PA_atk-s05_14a3:4248_5	vacanāni vadantehi bhātūhipi sakhinīhipi ativākyaṃ garahavacanaṃ neva na labhati.	4248	
PA_atk-s05_14a3:4248_6	Paññāṇanti pākaṭabhāvakāraṇaṃ.	4248	
PA_atk-s05_14a3:4249_0	Yā daliddī daliddassāti deva, kittisampannā yā itthī attano sāmikassa daliddassa	4249	
PA_atk-s05_14a3:4249_1	dukkhappattakāle sayampi daliddī samānā dukkhāva hoti, tassa aḍḍhakāle teneva saddhiṃ	4249	
PA_atk-s05_14a3:4249_2	aḍḍhā sukhappattā hoti, taṃ ve devā pasaṃsanti. Abhijjantyāti abhijjantiyā. Sacepi	4249	
PA_atk-s05_14a3:4249_3	hi itthiyā sakalapathavī na bhijjati, tāya sakalāya pathaviyā sāva issarā hoti, tathāpi	4249	
PA_atk-s05_14a3:4249_4	vedhabyaṃ kaṭukamevāti attho. Sukharā vata itthiyoti suṭṭhu kharā vata itthiyo.	4249	
PA_atk-s05_14a3:4251	“Tamabravi mahārājā, maddiṃ sabbaṅgasobhanaṃ;	425	
PA_atk-s05_14a3:4252	Ime te daharā puttā, jālī kaṇhājinā cubho;	425	
PA_atk-s05_14a3:4253	Nikkhippa lakkhaṇe gaccha, mayaṃ te posayāmase”ti.	425	
PA_atk-s05_14a3:4254	Tattha jālī kaṇhājinā cubhoti jālī ca kaṇhājinā cāti ubho. Nikkhippāti ime nikkhipitvā gacchāhīti.	425	
PA_atk-s05_14a3:4256	“Tamabravi rājaputtī, maddī sabbaṅgasobhanā;	425	
PA_atk-s05_14a3:4257	Piyā me puttakā deva, jālī kaṇhājinā cubho;	425	
PA_atk-s05_14a3:4258	Tyamhaṃ tattha ramessanti, araññe jīvasokina”nti.	425	
PA_atk-s05_14a3:4259	Tattha tyamhanti te dārakā amhākaṃ tattha araññe. Jīvasokinanti avigatasokānaṃ hadayaṃ ramayissantīti attho.	425	
PA_atk-s05_14a3:4261	“Tamabravi mahārājā, sivīnaṃ raṭṭhavaḍḍhano;	426	
PA_atk-s05_14a3:4262	Sālīnaṃ odanaṃ bhutvā, suciṃ maṃsūpasecanaṃ;	426	
PA_atk-s05_14a3:4263	Rukkhaphalāni bhuñjantā, kathaṃ kāhanti dārakā.	426	
PA_atk-s05_14a3:4265	“Bhutvā satapale kaṃse, sovaṇṇe satarājike;	426	
PA_atk-s05_14a3:4266	Rukkhapattesu bhuñjantā, kathaṃ kāhanti dārakā.	426	
PA_atk-s05_14a3:4268	“Kāsiyāni ca dhāretvā, khomakoṭumbarāni ca;	426	
PA_atk-s05_14a3:4269	Kusacīrāni dhārentā, kathaṃ kāhanti dārakā.	426	
PA_atk-s05_14a3:4271	“Vayhāhi pariyāyitvā, sivikāya rathena ca;	427	
PA_atk-s05_14a3:4272	Pattikā paridhāvantā, kathaṃ kāhanti dārakā.	427	
PA_atk-s05_14a3:4274	“Kūṭāgāre sayitvāna, nivāte phusitaggaḷe;	427	
PA_atk-s05_14a3:4275	Sayantā rukkhamūlasmiṃ, kathaṃ kāhanti dārakā.	427	
PA_atk-s05_14a3:4277	“Pallaṅkesu sayitvāna, gonake cittasanthate;	427	
PA_atk-s05_14a3:4278	Sayantā tiṇasanthāre, kathaṃ kāhanti dārakā.	427	
PA_atk-s05_14a3:4280	“Gandhakena vilimpitvā, agarucandanena ca;	428	
PA_atk-s05_14a3:4281	Rajojallāni dhārentā, kathaṃ kāhanti dārakā.	428	
PA_atk-s05_14a3:4283	“Cāmaramorahatthehi, bījitaṅgā sukhedhitā;	428	
PA_atk-s05_14a3:4284	Phuṭṭhā ḍaṃsehi makasehi, kathaṃ kāhanti dārakā”ti.	428	
PA_atk-s05_14a3:4285_0	Tattha palasate kaṃseti palasatena katāya kañcanapātiyā. Gonake cittasanthateti mahāpiṭṭhiyaṃ	4285	
PA_atk-s05_14a3:4285_1	kāḷakojave ceva vicittake santhare ca. Cāmaramorahatthehīti cāmarehi ceva morahatthehi ca bījitaṅgā.	4285	
PA_atk-s05_14a3:4286_0	Evaṃ tesaṃ sallapantānaññeva ratti vibhāyi, sūriyo uggañchi. Mahāsattassa catusindhavayuttaṃ	4286	
PA_atk-s05_14a3:4286_1	alaṅkatarathaṃ ānetvā rājadvāre ṭhapayiṃsu. Maddīpi sassusasure vanditvā sesitthiyo	4286	
PA_atk-s05_14a3:4286_2	apaloketvā dve putte ādāya vessantarato paṭhamataraṃ gantvā rathe aṭṭhāsi. Tamatthaṃ	4286	
PA_atk-s05_14a3:4286_3	pakāsento satthā āha –	4286	
PA_atk-s05_14a3:4288	“Tamabravi rājaputtī, maddī sabbaṅgasobhanā;	428	
PA_atk-s05_14a3:4289	Mā deva paridevesi, mā ca tvaṃ vimano ahu;	428	
PA_atk-s05_14a3:4290	Yathā mayaṃ bhavissāma, tathā hessanti dārakā.	429	
PA_atk-s05_14a3:4292	“Idaṃ vatvāna pakkāmi, maddī sabbaṅgasobhanā;	429	
PA_atk-s05_14a3:4293	Sivimaggena anvesi, putte ādāya lakkhaṇā”ti.	429	
PA_atk-s05_14a3:4294	Tattha sivimaggenāti sivirañño gantabbamaggena. Anvesīti taṃ agamāsi, pāsādā otaritvā rathaṃ abhiruhīti attho.	429	
PA_atk-s05_14a3:4296	“Tato vessantaro rājā, dānaṃ datvāna khattiyo;	429	
PA_atk-s05_14a3:4297	Pitu mātu ca vanditvā, katvā ca naṃ padakkhiṇaṃ.	429	
PA_atk-s05_14a3:4299	“Catuvāhiṃ rathaṃ yuttaṃ, sīghamāruyha sandanaṃ;	429	
PA_atk-s05_14a3:4300	Ādāya puttadārañca, vaṅkaṃ pāyāsi pabbata”nti.	430	
PA_atk-s05_14a3:4301	Tattha tatoti bhikkhave, tassā maddiyā rathaṃ abhiruhitvā ṭhitakāle. Datvāti hiyyo dānaṃ datvā. Katvā ca naṃ padakkhiṇanti padakkhiṇañca katvā. Nanti nipātamattaṃ.	430	
PA_atk-s05_14a3:4303	“Tato vessantaro rājā, yenāsi bahuko jano;	430	
PA_atk-s05_14a3:4304	Āmanta kho taṃ gacchāma, arogā hontu ñātayo”ti.	430	
PA_atk-s05_14a3:4305_0	Tassattho – bhikkhave, tato vessantaro rājā yattha “vessantaraṃ rājānaṃ passissāmā”ti	4305	
PA_atk-s05_14a3:4305_1	bahuko jano ṭhito āsi, tattha rathaṃ pesetvā mahājanaṃ āpucchanto “āmanta kho taṃ	4305	
PA_atk-s05_14a3:4305_2	gacchāma, arogā hontu ñātayo”ti āha. Tattha tanti nipātamattaṃ. Bhikkhave, tato vessantaro	4305	
PA_atk-s05_14a3:4305_3	rājā ñātake āha – “tumhe āmantetvā mayaṃ gacchāma, tumhe sukhitā hotha nidukkhā”ti.	4305	
PA_atk-s05_14a3:4306_0	Evaṃ mahāsatto mahājanaṃ āmantetvā “appamattā hotha, dānādīni puññāni karothā”ti	4306	
PA_atk-s05_14a3:4306_1	tesaṃ ovaditvā pakkāmi. Gacchante pana bodhisatte mātā “putto me dānavittako dānaṃ	4306	
PA_atk-s05_14a3:4306_2	detū”ti ābharaṇehi saddhiṃ sattaratanapūrāni sakaṭāni ubhosu passesu pesesi. Sopi	4306	
PA_atk-s05_14a3:4306_3	attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā	4306	
PA_atk-s05_14a3:4306_4	avasesaṃ sabbaṃ adāsi. So nagarā nikkhamitvā ca nivattitvā oloketukāmo ahosi. Athassa	4306	
PA_atk-s05_14a3:4306_5	manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā	4306	
PA_atk-s05_14a3:4306_6	rathaṃ nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāraṇena	4306	
PA_atk-s05_14a3:4306_7	pathavīkampo ahosi. Tena vuttaṃ –	4306	
PA_atk-s05_14a3:4307	“Nikkhamitvāna nagarā, nivattitvā vilokite;	430	
PA_atk-s05_14a3:4308	Tadāpi pathavī kampi, sineruvanavaṭaṃsakā”ti. ;	430	
PA_atk-s05_14a3:4309	Sayaṃ pana oloketvā maddimpi olokāpetuṃ gāthamāha –	430	
PA_atk-s05_14a3:4311	“Iṅgha maddi nisāmehi, rammarūpaṃva dissati;	431	
PA_atk-s05_14a3:4312	Āvāsaṃ siviseṭṭhassa, pettikaṃ bhavanaṃ mamā”ti.	431	
PA_atk-s05_14a3:4313	Tattha nisāmehīti olokehi.	431	
PA_atk-s05_14a3:4314_0	Atha mahāsatto sahajāte saṭṭhisahassaamacce ca sesajanañca nivattāpetvā rathaṃ pājento	4314	
PA_atk-s05_14a3:4314_1	maddiṃ āha – “bhadde, sace pacchato yācakā āgacchanti, upadhāreyyāsī”ti. Sāpi olokentī	4314	
PA_atk-s05_14a3:4314_2	nisīdi. Athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ	4314	
PA_atk-s05_14a3:4314_3	āgantvā “kuhiṃ vessantaro rājā”ti pucchitvā “dānaṃ datvā gato”ti vutte “kiñci gahetvā	4314	
PA_atk-s05_14a3:4314_4	gato”ti pucchitvā “rathena gato”ti sutvā “asse naṃ yācissāmā”ti anubandhiṃsu. Atha	4314	
PA_atk-s05_14a3:4314_5	maddī te āgacchante disvā “yācakā āgacchanti, devā”ti ārocesi. Mahāsatto rathaṃ ṭhapesi.	4314	
PA_atk-s05_14a3:4314_6	Te āgantvā asse yāciṃsu. Mahāsatto asse adāsi. Tamatthaṃ pakāsento satthā āha –	4314	
PA_atk-s05_14a3:4316	“Taṃ brāhmaṇā anvagamuṃ, te naṃ asse ayācisuṃ;	431	
PA_atk-s05_14a3:4317	Yācito paṭipādesi, catunnaṃ caturo haye”ti.	431	
PA_atk-s05_14a3:4318_0	Assesu pana dinnesu rathadhuraṃ ākāseyeva aṭṭhāsi. Atha brāhmaṇesu gatamattesuyeva	4318	
PA_atk-s05_14a3:4318_1	cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu.	4318	
PA_atk-s05_14a3:4318_2	Mahāsatto tesaṃ devaputtabhāvaṃ ñatvā imaṃ gāthamāha –	4318	
PA_atk-s05_14a3:4320	“Iṅgha maddi nisāmehi, cittarūpaṃva dissati;	432	
PA_atk-s05_14a3:4321	Migarohiccavaṇṇena, dakkhiṇassā vahanti ma”nti.	432	
PA_atk-s05_14a3:4322	Tattha dakkhiṇassāti susikkhitā assā viya maṃ vahanti.	432	
PA_atk-s05_14a3:4323_0	Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ	4323	
PA_atk-s05_14a3:4323_1	otāretvā tassa rathaṃ adāsi. Rathe pana dinne devaputtā antaradhāyiṃsu. Rathassa	4323	
PA_atk-s05_14a3:4323_2	dinnabhāvaṃ pakāsento satthā āha –	4323	
PA_atk-s05_14a3:4325	“Athettha pañcamo āgā, so taṃ rathamayācatha;	432	
PA_atk-s05_14a3:4326	Tassa taṃ yācitodāsi, na cassupahato mano.	432	
PA_atk-s05_14a3:4328	“Tato vessantaro rājā, oropetvā sakaṃ janaṃ;	432	
PA_atk-s05_14a3:4329	Assāsayi assarathaṃ, brāhmaṇassa dhanesino”ti.	432	
PA_atk-s05_14a3:4330	Tattha athetthāti atha tasmiṃ vane. Na cassupahato manoti na cassa mano olīno. Assāsayīti paritosento niyyādesi.	433	
PA_atk-s05_14a3:4331	Tato paṭṭhāya pana te sabbepi pattikāva ahesuṃ. Atha mahāsatto maddiṃ avoca –	433	
PA_atk-s05_14a3:4333	“Tvaṃ maddi kaṇhaṃ gaṇhāhi, lahu esā kaniṭṭhikā;	433	
PA_atk-s05_14a3:4334	Ahaṃ jāliṃ gahessāmi, garuko bhātiko hi so”ti.	433	
PA_atk-s05_14a3:4335	Evañca pana vatvā ubhopi khattiyā dve dārake aṅkenādāya pakkamiṃsu. Tamatthaṃ pakāsento satthā āha –	433	
PA_atk-s05_14a3:4337	“Rājā kumāramādāya, rājaputtī ca dārikaṃ;	433	
PA_atk-s05_14a3:4338	Sammodamānā pakkāmuṃ, aññamaññaṃ piyaṃvadā”ti.	433	
PA_atk-s05_14a3:4339	Dānakaṇḍavaṇṇanā niṭṭhitā.	433	
PA_atk-s05_14a3:4340	Vanapavesanakaṇḍavaṇṇanā	434	
PA_atk-s05_14a3:4341	Te paṭipathaṃ āgacchante manusse disvā “kuhiṃ vaṅkapabbato”ti pucchanti. Manussā “dūre”ti vadanti. Tena vuttaṃ –	434	
PA_atk-s05_14a3:4343	“Yadi keci manujā enti, anumagge paṭipathe;	434	
PA_atk-s05_14a3:4344	Maggaṃ te paṭipucchāma, ‘kuhiṃ vaṅkatapabbato’.	434	
PA_atk-s05_14a3:4346	“Te tattha amhe passitvā, kalunaṃ paridevayuṃ;	434	
PA_atk-s05_14a3:4347	Dukkhaṃ te paṭivedenti, dūre vaṅkatapabbato”ti.	434	
PA_atk-s05_14a3:4348_0	Maggassa ubhosu passesu vividhaphaladhārino rukkhe disvā dārakā kandanti. Mahāsattassānubhāvena	4348	
PA_atk-s05_14a3:4348_1	phaladhārino rukkhā onamitvā hatthasamphassaṃ āgacchanti. Tato supakkaphalāphalāni	4348	
PA_atk-s05_14a3:4348_2	uccinitvā tesaṃ deti. Taṃ disvā maddī acchariyaṃ pavedesi. Tena vuttaṃ –	4348	
PA_atk-s05_14a3:4350	“Yadi passanti pavane, dārakā phaline dume;	435	
PA_atk-s05_14a3:4351	Tesaṃ phalānaṃ hetumhi, uparodanti dārakā.	435	
PA_atk-s05_14a3:4353	“Rodante dārake disvā, ubbiddhā vipulā dumā;	435	
PA_atk-s05_14a3:4354	Sayamevonamitvāna, upagacchanti dārake.	435	
PA_atk-s05_14a3:4356	“Idaṃ accherakaṃ disvā, abbhutaṃ lomahaṃsanaṃ;	435	
PA_atk-s05_14a3:4357	Sādhukāraṃ pavattesi, maddī sabbaṅgasobhanā.	435	
PA_atk-s05_14a3:4359	“Accheraṃ vata lokasmiṃ, abbhutaṃ lomahaṃsanaṃ;	435	
PA_atk-s05_14a3:4360	Vessantarassa tejena, sayamevonatā dumā”ti.	436	
PA_atk-s05_14a3:4361_0	Jetuttaranagarato suvaṇṇagiritālo nāma pabbato pañca yojanāni, tato kontimārā nāma	4361	
PA_atk-s05_14a3:4361_1	nadī pañca yojanāni, tato añcaragiri nāma pabbato pañca yojanāni, tato dunniviṭṭhabrāhmaṇagāmo	4361	
PA_atk-s05_14a3:4361_2	nāma pañca yojanāni, tato mātulanagaraṃ dasa yojanāni. Iti taṃ maggaṃ jetuttaranagarato	4361	
PA_atk-s05_14a3:4361_3	tiṃsayojanaṃ hoti. Devatā taṃ maggaṃ saṃkhipiṃsu. Te ekadivaseneva mātulanagaraṃ	4361	
PA_atk-s05_14a3:4361_4	pāpuṇiṃsu. Tena vuttaṃ –	4361	
PA_atk-s05_14a3:4363	“Saṅkhipiṃsu pathaṃ yakkhā, anukampāya dārake;	436	
PA_atk-s05_14a3:4364	Nikkhantadivaseneva, cetaraṭṭhaṃ upāgamu”nti.	436	
PA_atk-s05_14a3:4365	Upagacchantā ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā. Tamatthaṃ pakāsento satthā āha –	436	
PA_atk-s05_14a3:4367	“Te gantvā dīghamaddhānaṃ, cetaraṭṭhaṃ upāgamuṃ;	436	
PA_atk-s05_14a3:4368	Iddhaṃ phītaṃ janapadaṃ, bahumaṃsasurodana”nti.	436	
PA_atk-s05_14a3:4369_0	Tadā mātulanagare saṭṭhi khattiyasahassāni vasanti. Mahāsatto antonagaraṃ apavisitvā	4369	
PA_atk-s05_14a3:4369_1	nagaradvāreyeva sālāyaṃ nisīdi. Athassa maddī bodhisattassa pādesu rajaṃ puñchitvā	4369	
PA_atk-s05_14a3:4369_2	pāde sambāhitvā “vessantarassa āgatabhāvaṃ jānāpessāmī”ti sālāto nikkhamitvā tassa	4369	
PA_atk-s05_14a3:4369_3	cakkhupathe sālādvāre aṭṭhāsi. Nagaraṃ pavisantiyo ca nikkhamantiyo ca itthiyo taṃ	4369	
PA_atk-s05_14a3:4369_4	disvā parivāresuṃ. Tamatthaṃ pakāsento satthā āha –	4369	
PA_atk-s05_14a3:4371	“Cetiyo parivāriṃsu, disvā lakkhaṇamāgataṃ;	437	
PA_atk-s05_14a3:4372	Sukhumālī vata ayyā, pattikā paridhāvati.	437	
PA_atk-s05_14a3:4374	“Vayhāhi pariyāyitvā, sivikāya rathena ca;	437	
PA_atk-s05_14a3:4375	Sājja maddī araññasmiṃ, pattikā paridhāvatī”ti.	437	
PA_atk-s05_14a3:4376_0	Tattha lakkhaṇamāgatanti lakkhaṇasampannaṃ maddiṃ āgataṃ. Paridhāvatīti evaṃ sukhumālī	4376	
PA_atk-s05_14a3:4376_1	hutvā pattikāva vicarati. Pariyāyitvāti jetuttaranagare vicaritvā. Sivikāyāti suvaṇṇasivikāya.	4376	
PA_atk-s05_14a3:4377_0	Mahājano maddiñca vessantarañca dve putte cassa anāthāgamanena āgate disvā gantvā	4377	
PA_atk-s05_14a3:4377_1	rājūnaṃ ācikkhi. Saṭṭhisahassā rājāno rodantā paridevantā tassa santikaṃ āgamaṃsu.	4377	
PA_atk-s05_14a3:4377_2	Tamatthaṃ pakāsento satthā āha –	4377	
PA_atk-s05_14a3:4379	“Taṃ disvā cetapāmokkhā, rodamānā upāgamuṃ;	437	
PA_atk-s05_14a3:4380	Kacci nu deva kusalaṃ, kacci deva anāmayaṃ;	438	
PA_atk-s05_14a3:4381	Kacci pitā arogo te, sivīnañca anāmayaṃ.	438	
PA_atk-s05_14a3:4383	“Ko te balaṃ mahārāja, ko nu te rathamaṇḍalaṃ;	438	
PA_atk-s05_14a3:4384	Anassako arathako, dīghamaddhānamāgato;	438	
PA_atk-s05_14a3:4385	Kaccāmittehi pakato, anuppattosimaṃ disa”nti.	438	
PA_atk-s05_14a3:4386_0	Tattha disvāti dūratova passitvā. Cetapāmokkhāti cetarājāno. Upāgamunti upasaṅkamiṃsu.	4386	
PA_atk-s05_14a3:4386_1	Kusalanti ārogyaṃ. Anāmayanti niddukkhabhāvaṃ. Ko te balanti kuhiṃ tava balakāyo.	4386	
PA_atk-s05_14a3:4386_2	Rathamaṇḍalanti yenāsi rathena āgato, so kuhinti pucchanti. Anassakoti assavirahito.	4386	
PA_atk-s05_14a3:4386_3	Arathakoti ayānako. Dīghamaddhānamāgatoti dīghamaggaṃ āgato. Pakatoti abhibhūto.	4386	
PA_atk-s05_14a3:4387	Atha nesaṃ mahāsatto attano āgatakāraṇaṃ kathento āha –	438	
PA_atk-s05_14a3:4389	“Kusalañceva me sammā, atho sammā anāmayaṃ;	438	
PA_atk-s05_14a3:4390	Atho pitā arogo me, sivīnañca anāmayaṃ.	439	
PA_atk-s05_14a3:4392	“Ahañhi kuñjaraṃ dajjaṃ, īsādantaṃ urūḷhavaṃ;	439	
PA_atk-s05_14a3:4393	Khettaññuṃ sabbayuddhānaṃ, sabbasetaṃ gajuttamaṃ.	439	
PA_atk-s05_14a3:4395	“Paṇḍukambalasañchannaṃ, pabhinnaṃ sattumaddanaṃ;	439	
PA_atk-s05_14a3:4396	Dantiṃ savālabījaniṃ, setaṃ kelāsasādisaṃ.	439	
PA_atk-s05_14a3:4398	“Sasetacchattaṃ saupādheyyaṃ, sāthabbanaṃ sahatthipaṃ;	439	
PA_atk-s05_14a3:4399	Aggayānaṃ rājavāhiṃ, brāhmaṇānaṃ adāsahaṃ.	439	
PA_atk-s05_14a3:4401	“Tasmiṃ me sivayo kuddhā, pitā cupahatomano;	440	
PA_atk-s05_14a3:4402	Avaruddhasi maṃ rājā, vaṅkaṃ gacchāmi pabbataṃ;	440	
PA_atk-s05_14a3:4403	Okāsaṃ sammā jānātha, vane yattha vasāmase”ti.	440	
PA_atk-s05_14a3:4404	Tattha tasmiṃ meti tasmiṃ kāraṇe mayhaṃ sivayo kuddhā. Upahatomanoti upahatacitto kuddhova maṃ raṭṭhā pabbājesi. Yatthāti yasmiṃ vane mayaṃ vaseyyāma, tattha vasanokāsaṃ jānāthāti.	440	
PA_atk-s05_14a3:4405	Te rājāno āhaṃsu –	440	
PA_atk-s05_14a3:4407	“Svāgataṃ te mahārāja, atho te adurāgataṃ;	440	
PA_atk-s05_14a3:4408	Issarosi anuppatto, yaṃ idhatthi pavedaya.	440	
PA_atk-s05_14a3:4410	“Sākaṃ bhisaṃ madhuṃ maṃsaṃ, suddhaṃ sālīnamodanaṃ;	441	
PA_atk-s05_14a3:4411	Paribhuñja mahārāja, pāhuno nosi āgato”ti.	441	
PA_atk-s05_14a3:4412	Tattha pavedayāti kathehi, sabbaṃ paṭiyādetvā dassāma. Bhisanti bhisamūlaṃ, yaṃkiñci kandajātaṃ vā.	441	
PA_atk-s05_14a3:4413	Vessantaro āha –	441	
PA_atk-s05_14a3:4415	“Paṭiggahitaṃ yaṃ dinnaṃ, sabbassa agghiyaṃ kataṃ;	441	
PA_atk-s05_14a3:4416	Avaruddhasi maṃ rājā, vaṅkaṃ gacchāmi pabbataṃ;	441	
PA_atk-s05_14a3:4417	Okāsaṃ sammā jānātha, vane yattha vasāmase”ti.	441	
PA_atk-s05_14a3:4418_0	Tattha paṭiggahitanti sabbametaṃ tumhehi dinnaṃ mayā ca paṭiggahitameva hotu, sabbassa	4418	
PA_atk-s05_14a3:4418_1	tumhehi mayhaṃ agghiyaṃ nivedanaṃ kataṃ. Rājā pana maṃ avaruddhasi raṭṭhā pabbājesi,	4418	
PA_atk-s05_14a3:4418_2	tasmā vaṅkameva gamissāmi, tasmiṃ me araññe vasanaṭṭhānaṃ jānāthāti.	4418	
PA_atk-s05_14a3:4419	Te rājāno āhaṃsu –	441	
PA_atk-s05_14a3:4421	“Idheva tāva acchassu, cetaraṭṭhe rathesabha;	442	
PA_atk-s05_14a3:4422	Yāva cetā gamissanti, rañño santika yācituṃ.	442	
PA_atk-s05_14a3:4424	“Nijjhāpetuṃ mahārājaṃ, sivīnaṃ raṭṭhavaḍḍhanaṃ;	442	
PA_atk-s05_14a3:4425	Taṃ taṃ cetā purakkhatvā, patītā laddhapaccayā;	442	
PA_atk-s05_14a3:4426	Parivāretvāna gacchanti, evaṃ jānāhi khattiyā”ti.	442	
PA_atk-s05_14a3:4427	Tattha rañño santika yācitunti rañño santikaṃ yācanatthāya gamissanti. Nijjhāpetunti tumhākaṃ niddosabhāvaṃ jānāpetuṃ. Laddhapaccayāti laddhapatiṭṭhā. Gacchantīti gamissanti.	442	
PA_atk-s05_14a3:4428	Mahāsatto āha –	442	
PA_atk-s05_14a3:4430	“Mā vo ruccittha gamanaṃ, rañño santika yācituṃ;	443	
PA_atk-s05_14a3:4431	Nijjhāpetuṃ mahārājaṃ, rājāpi tattha nissaro.	443	
PA_atk-s05_14a3:4433	“Accuggatā hi sivayo, balaggā negamā ca ye;	443	
PA_atk-s05_14a3:4434	Te vidhaṃsetumicchanti, rājānaṃ mama kāraṇā”ti.	443	
PA_atk-s05_14a3:4435	Tattha tatthāti tasmiṃ mama niddosabhāvaṃ nijjhāpane rājāpi anissaro. Accuggatāti atikuddhā. Balaggāti balakāyā. Vidhaṃsetunti rajjato nīharituṃ. Rājānanti rājānampi.	443	
PA_atk-s05_14a3:4436	Te rājāno āhaṃsu –	443	
PA_atk-s05_14a3:4438	“Sace esā pavattettha, raṭṭhasmiṃ raṭṭhavaḍḍhana;	443	
PA_atk-s05_14a3:4439	Idheva rajjaṃ kārehi, cetehi parivārito.	443	
PA_atk-s05_14a3:4441	“Iddhaṃ phītañcidaṃ raṭṭhaṃ, iddho janapado mahā;	444	
PA_atk-s05_14a3:4442	Matiṃ karohi tvaṃ deva, rajjassa manusāsitu”nti.	444	
PA_atk-s05_14a3:4443	Tattha sace esā pavattetthāti sace etasmiṃ raṭṭhe esā pavatti. Rajjassa manusāsitunti rajjaṃ samanusāsituṃ, ayameva vā pāṭho.	444	
PA_atk-s05_14a3:4444	Vessantaro āha –	444	
PA_atk-s05_14a3:4446	“Na me chando mati atthi, rajjassa anusāsituṃ;	444	
PA_atk-s05_14a3:4447	Pabbājitassa raṭṭhasmā, cetaputtā suṇātha me.	444	
PA_atk-s05_14a3:4449	“Atuṭṭhā sivayo āsuṃ, balaggā negamā ca ye;	444	
PA_atk-s05_14a3:4450	Pabbājitassa raṭṭhasmā, cetā rajjebhisecayuṃ.	445	
PA_atk-s05_14a3:4452	“Asammodiyampi vo assa, accantaṃ mama kāraṇā;	445	
PA_atk-s05_14a3:4453	Sivīhi bhaṇḍanaṃ cāpi, viggaho me na ruccati.	445	
PA_atk-s05_14a3:4455	“Athassa bhaṇḍanaṃ ghoraṃ, sampahāro anappako;	445	
PA_atk-s05_14a3:4456	Ekassa kāraṇā mayhaṃ, hiṃseyya bahuko jano.	445	
PA_atk-s05_14a3:4458	“Paṭiggahitaṃ yaṃ dinnaṃ, sabbassa agghiyaṃ kataṃ;	445	
PA_atk-s05_14a3:4459	Avaruddhasi maṃ rājā, vaṅkaṃ gacchāmi pabbataṃ;	445	
PA_atk-s05_14a3:4460	Okāsaṃ sammā jānātha, vane yattha vasāmase”ti.	446	
PA_atk-s05_14a3:4461_0	Tattha cetā rajjebhisecayunti cetaraṭṭhavāsino kira vessantaraṃ rajje abhisiñciṃsūti	4461	
PA_atk-s05_14a3:4461_1	tumhākampi te atuṭṭhā āsuṃ. Asammodiyanti asāmaggiyaṃ. Assāti bhaveyya. Athassāti	4461	
PA_atk-s05_14a3:4461_2	atha mayhaṃ ekassa kāraṇā tumhākaṃ bhaṇḍanaṃ bhavissatīti.	4461	
PA_atk-s05_14a3:4462_0	Evaṃ mahāsatto anekapariyāyena yācitopi rajjaṃ na icchi. Athassa te cetarājāno mahantaṃ	4462	
PA_atk-s05_14a3:4462_1	sakkāraṃ kariṃsu. So nagaraṃ pavisituṃ na icchi. Atha naṃ sālameva alaṅkaritvā sāṇiyā	4462	
PA_atk-s05_14a3:4462_2	parikkhepaṃ katvā mahāsayanaṃ paññāpetvā sabbe ārakkhaṃ kariṃsu. So ekarattiṃ tehi	4462	
PA_atk-s05_14a3:4462_3	saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā	4462	
PA_atk-s05_14a3:4462_4	tehi parivuto nikkhami. Saṭṭhisahassā khattiyā tena saddhiṃ pannarasayojanamaggaṃ	4462	
PA_atk-s05_14a3:4462_5	gantvā vanadvāre ṭhatvā purato pannarasayojanamaggaṃ ācikkhantā āhaṃsu –	4462	
PA_atk-s05_14a3:4464	“Taggha te mayamakkhāma, yathāpi kusalā tathā;	446	
PA_atk-s05_14a3:4465	Rājisī yattha sammanti, āhutaggī samāhitā.	446	
PA_atk-s05_14a3:4467	“Esa selo mahārāja, pabbato gandhamādano;	446	
PA_atk-s05_14a3:4468	Yattha tvaṃ saha puttehi, saha bhariyāya cacchasi.	446	
PA_atk-s05_14a3:4470	“Taṃ cetā anusāsiṃsu, assunettā rudaṃmukhā;	447	
PA_atk-s05_14a3:4471	Ito gaccha mahārāja, ujuṃ yenuttarāmukho.	447	
PA_atk-s05_14a3:4473	“Atha dakkhisi bhaddante, vepullaṃ nāma pabbataṃ;	447	
PA_atk-s05_14a3:4474	Nānādumagaṇākiṇṇaṃ, sītacchāyaṃ manoramaṃ.	447	
PA_atk-s05_14a3:4476	“Tamatikkamma bhaddante, atha dakkhisi āpagaṃ;	447	
PA_atk-s05_14a3:4477	Nadiṃ ketumatiṃ nāma, gambhīraṃ girigabbharaṃ.	447	
PA_atk-s05_14a3:4479	“Puthulomamacchākiṇṇaṃ, supatitthaṃ mahodakaṃ;	447	
PA_atk-s05_14a3:4480	Tattha nhatvā pivitvā ca, assāsetvā saputtake.	448	
PA_atk-s05_14a3:4482	“Atha dakkhisi bhaddante, nigrodhaṃ madhupipphalaṃ;	448	
PA_atk-s05_14a3:4483	Rammake sikhare jātaṃ, sītacchāyaṃ manoramaṃ.	448	
PA_atk-s05_14a3:4485	“Atha dakkhisi bhaddante, nāḷikaṃ nāma pabbataṃ;	448	
PA_atk-s05_14a3:4486	Nānādijagaṇākiṇṇaṃ, selaṃ kimpurisāyutaṃ.	448	
PA_atk-s05_14a3:4488	“Tassa uttarapubbena, mucalindo nāma so saro;	448	
PA_atk-s05_14a3:4489	Puṇḍarīkehi sañchanno, setasogandhikehi ca.	448	
PA_atk-s05_14a3:4491	“So vanaṃ meghasaṅkāsaṃ, dhuvaṃ haritasaddalaṃ;	449	
PA_atk-s05_14a3:4492	Sīhovāmisapekkhīva, vanasaṇḍaṃ vigāhaya;	449	
PA_atk-s05_14a3:4493	Puppharukkhehi sañchannaṃ, phalarukkhehi cūbhayaṃ.	449	
PA_atk-s05_14a3:4495	“Tattha bindussarā vaggū, nānāvaṇṇā bahū dijā;	449	
PA_atk-s05_14a3:4496	Kūjantamupakūjanti, utusaṃpupphite dume.	449	
PA_atk-s05_14a3:4498	“Gantvā girividuggānaṃ, nadīnaṃ pabhavāni ca;	449	
PA_atk-s05_14a3:4499	So dakkhisi pokkharaṇiṃ, karañjakakudhāyutaṃ.	449	
PA_atk-s05_14a3:4501	“Puthulomamacchākiṇṇaṃ, supatitthaṃ mahodakaṃ;	450	
PA_atk-s05_14a3:4502	Samañca caturaṃsañca, sāduṃ appaṭigandhiyaṃ.	450	
PA_atk-s05_14a3:4504	“Tassā uttarapubbena, paṇṇasālaṃ amāpaya;	450	
PA_atk-s05_14a3:4505	Paṇṇasālaṃ amāpetvā, uñchācariyāya īhathā”ti.	450	
PA_atk-s05_14a3:4506_0	Tattha rājisīti rājāno hutvā pabbajitā. Samāhitāti ekaggacittā. Esāti dakkhiṇahatthaṃ	4506	
PA_atk-s05_14a3:4506_1	ukkhipitvā iminā pabbatapādena gacchathāti ācikkhantā vadanti. Acchasīti vasissasi.	4506	
PA_atk-s05_14a3:4506_2	Āpaganti udakavāhanadiāvaṭṭaṃ. Girigabbharanti girīnaṃ kucchito pavattaṃ. Madhupipphalanti	4506	
PA_atk-s05_14a3:4506_3	madhuraphalaṃ. Rammaketi ramaṇīye. Kimpurisāyutanti kimpurisehi āyutaṃ parikiṇṇaṃ.	4506	
PA_atk-s05_14a3:4506_4	Setasogandhīkehi cāti nānappakārehi setuppalehi ceva sogandhikehi ca sañchanno. Sīhovāmisapekkhīvāti	4506	
PA_atk-s05_14a3:4506_5	āmisaṃ pekkhanto sīho viya.	4506	
PA_atk-s05_14a3:4507_0	Bindussarāti sampiṇḍitassarā. Vaggūti madhurassarā. Kūjantamupakūjantīti paṭhamaṃ	4507	
PA_atk-s05_14a3:4507_1	kūjamānaṃ pakkhiṃ pacchā upakūjanti. Utusaṃpupphite dumeti utusamaye pupphite dume	4507	
PA_atk-s05_14a3:4507_2	nilīyitvā kūjantaṃ upakūjanti. So dakkhisīti so tvaṃ passissasīti attho. Karañjakakudhāyutanti	4507	
PA_atk-s05_14a3:4507_3	karañjarukkhehi ca kakudharukkhehi ca samparikiṇṇaṃ. Appaṭigandhiyanti paṭikūlagandhavirahitaṃ	4507	
PA_atk-s05_14a3:4507_4	madhurodakaparikiṇṇaṃnānappakārapadumuppalādīhi sañchannaṃ. Paṇṇasālaṃ amāpayāti	4507	
PA_atk-s05_14a3:4507_5	paṇṇasālaṃ māpeyyāsi. Amāpetvāti māpetvā. Uñchācariyāya īhathāti atha tumhe, deva,	4507	
PA_atk-s05_14a3:4507_6	uñchācariyāya yāpentā appamattā īhatha, āraddhavīriyā hutvā vihareyyāthāti attho.	4507	
PA_atk-s05_14a3:4508_0	Evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa	4508	
PA_atk-s05_14a3:4508_1	antarāyabhayassa vinodanatthaṃ “mā kocideva paccāmitto okāsaṃ labheyyā”ti cintetvā	4508	
PA_atk-s05_14a3:4508_2	ekaṃ byattaṃ susikkhitaṃ cetaputtaṃ āmantetvā “tvaṃ gacchante ca āgacchante ca pariggaṇhāhī”ti	4508	
PA_atk-s05_14a3:4508_3	vanadvāre ārakkhaṇatthāya ṭhapetvā sakanagaraṃ gamiṃsu. Vessantaropi saputtadāro	4508	
PA_atk-s05_14a3:4508_4	gandhamādanapabbataṃ patvā, taṃ divasaṃ tattha vasitvā tato uttarābhimukho vepullapabbatapādena	4508	
PA_atk-s05_14a3:4508_5	gantvā, ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā	4508	
PA_atk-s05_14a3:4508_6	tassa suvaṇṇasūciṃ datvā tattha nhatvā pivitvā paṭippassaddhadaratho nadito uttaritvā	4508	
PA_atk-s05_14a3:4508_7	sānupabbatasikhare ṭhitassa nigrodhassa mūle thokaṃ nisīditvā nigrodhaphalāni khāditvā	4508	
PA_atk-s05_14a3:4508_8	uṭṭhāya gacchanto nāḷikaṃ nāma pabbataṃ patvā taṃ pariharanto mucalindasaraṃ gantvā	4508	
PA_atk-s05_14a3:4508_9	sarassa tīrena pubbuttarakaṇṇaṃ patvā, ekapadikamaggena vanaghaṭaṃ pavisitvā taṃ	4508	
PA_atk-s05_14a3:4508_10	atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi.	45081	
PA_atk-s05_14a3:4509_0	Tasmiṃ khaṇe sakko āvajjento “mahāsatto himavantaṃ paviṭṭho”ti ñatvā “tassa vasanaṭṭhānaṃ	4509	
PA_atk-s05_14a3:4509_1	laddhuṃ vaṭṭatī”ti cintetvā vissakammaṃ pakkosāpetvā “gaccha, tāta, tvaṃ vaṅkapabbatakujhacchimhi	4509	
PA_atk-s05_14a3:4509_2	ramaṇīye ṭhāne assamapadaṃ māpetvā ehī”ti pesesi. So “sādhu, devā”ti devalokato otaritvā	4509	
PA_atk-s05_14a3:4509_3	tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ	4509	
PA_atk-s05_14a3:4509_4	tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre	4509	
PA_atk-s05_14a3:4509_5	paṭiyādetvā “ye keci pabbajitukāmā, te ime gaṇhantū”ti akkharāni likhitvā amanusse	4509	
PA_atk-s05_14a3:4509_6	ca bheravasadde migapakkhino ca paṭikkamāpetvā sakaṭṭhānameva gato.	4509	
PA_atk-s05_14a3:4510_0	Mahāsatto ekapadikamaggaṃ disvā “pabbajitānaṃ vasanaṭṭhānaṃ bhavissatī”ti maddiñca	4510	
PA_atk-s05_14a3:4510_1	putte ca assamapadadvāre ṭhapetvā assamapadaṃ pavisitvā akkharāni oloketvā “sakkenamhi	4510	
PA_atk-s05_14a3:4510_2	diṭṭho”ti ñatvā paṇṇasālaṃ pavisitvā khaggañca dhanuñca apanetvā sāṭake omuñcitvā	4510	
PA_atk-s05_14a3:4510_3	rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā	4510	
PA_atk-s05_14a3:4510_4	kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto “aho sukhaṃ,	4510	
PA_atk-s05_14a3:4510_5	aho sukhaṃ, pabbajjā me adhigatā”ti udānaṃ udānetvā caṅkamaṃ āruyha aparāparaṃ caṅkamitvā	4510	
PA_atk-s05_14a3:4510_6	paccekabuddhasadisena upasamena puttadārānaṃ santikaṃ agamāsi. Maddīpi mahāsattassa	4510	
PA_atk-s05_14a3:4510_7	pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā	4510	
PA_atk-s05_14a3:4510_8	isivesaṃ gaṇhi. Pacchā puttepi tāpasakumārake kariṃsu. Cattāro khattiyā vaṅkapabbatakucchimhi	4510	
PA_atk-s05_14a3:4510_9	vasiṃsu. Atha maddī mahāsattaṃ varaṃ yāci “deva, tumhe phalāphalatthāya vanaṃ agantvā	4510	
PA_atk-s05_14a3:4510_10	putte gahetvā idheva hotha, ahaṃ phalāphalaṃ āharissāmī”ti. Tato paṭṭhāya sā araññato	45101	
PA_atk-s05_14a3:4510_11	phalāphalāni āharitvā tayo jane paṭijaggati.	45101	
PA_atk-s05_14a3:4511_0	Bodhisattopi taṃ varaṃ yāci “bhadde, maddi mayaṃ ito paṭṭhāya pabbajitā nāma, itthī	4511	
PA_atk-s05_14a3:4511_1	ca nāma brahmacariyassa malaṃ, ito paṭṭhāya akāle mama santikaṃ mā āgacchāhī”ti.	4511	
PA_atk-s05_14a3:4511_2	Sā “sādhū”ti sampaṭicchi. Mahāsattassa mettānubhāvena samantā tiyojane sabbe tiracchānāpi	4511	
PA_atk-s05_14a3:4511_3	aññamaññaṃ mettacittaṃ paṭilabhiṃsu. Maddīdevīpi pātova uṭṭhāya pānīyaparibhojanīyaṃ	4511	
PA_atk-s05_14a3:4511_4	upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ sammajjitvā dve putte	4511	
PA_atk-s05_14a3:4511_5	pitu santike ṭhapetvā pacchikhaṇittiaṅkusahatthā araññaṃ pavisitvā vanamūlaphalāphalāni	4511	
PA_atk-s05_14a3:4511_6	ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā	4511	
PA_atk-s05_14a3:4511_7	nhatvā putte nhāpesi. Atha cattāropi janā paṇṇasālādvāre nisīditvā phalāphalaṃ paribhuñjanti.	4511	
PA_atk-s05_14a3:4511_8	Tato maddī putte gahetvā attano paṇṇasālaṃ pāvisi. Iminā niyāmena te pabbatakucchimhi	4511	
PA_atk-s05_14a3:4511_9	satta māse vasiṃsūti.	4511	
PA_atk-s05_14a3:4512	Vanapavesanakaṇḍavaṇṇanā niṭṭhitā.	451	
PA_atk-s05_14a3:4513	Jūjakapabbavaṇṇanā	451	
PA_atk-s05_14a3:4514_0	Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya	4514	
PA_atk-s05_14a3:4514_1	kahāpaṇasataṃ labhitvā ekasmiṃ brāhmaṇakule ṭhapetvā puna dhanapariyesanatthāya gato.	4514	
PA_atk-s05_14a3:4514_2	Tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā	4514	
PA_atk-s05_14a3:4514_3	kahāpaṇe dātuṃ asakkontā amittatāpanaṃ nāma dhītaraṃ tassa adaṃsu. So taṃ ādāya kāliṅgaraṭṭhe	4514	
PA_atk-s05_14a3:4514_4	dunniviṭṭhabrāhmaṇagāmaṃ gantvā vasi. Amittatāpanā sammā brāhmaṇaṃ paricarati. Atha	4514	
PA_atk-s05_14a3:4514_5	aññe taruṇabrāhmaṇā tassā ācārasampattiṃ disvā “ayaṃ mahallakabrāhmaṇaṃ sammā paṭijaggati,	4514	
PA_atk-s05_14a3:4514_6	tumhe pana amhesu kiṃ pamajjathā”ti attano attano bhariyāyo tajjenti. Tā “imaṃ amittatāpanaṃ	4514	
PA_atk-s05_14a3:4514_7	imamhā gāmā palāpessāmā”ti nadītitthādīsu sannipatitvā taṃ paribhāsiṃsu. Tamatthaṃ	4514	
PA_atk-s05_14a3:4514_8	pakāsento satthā āha –	4514	
PA_atk-s05_14a3:4516	“Ahu vāsī kaliṅgesu, jūjako nāma brāhmaṇo;	451	
PA_atk-s05_14a3:4517	Tassāsi daharā bhariyā, nāmenāmittatāpanā.	451	
PA_atk-s05_14a3:4519	“Tā naṃ tattha gatāvocuṃ, nadiṃ udakahāriyā;	451	
PA_atk-s05_14a3:4520	Thiyo naṃ paribhāsiṃsu, samāgantvā kutūhalā.	452	
PA_atk-s05_14a3:4522	“Amittā nūna te mātā, amitto nūna te pitā;	452	
PA_atk-s05_14a3:4523	Ye taṃ jiṇṇassa pādaṃsu, evaṃ dahariyaṃ satiṃ.	452	
PA_atk-s05_14a3:4525	“Ahitaṃ vata te ñātī, mantayiṃsu rahogatā;	452	
PA_atk-s05_14a3:4526	Ye taṃ jiṇṇassa pādaṃsu, evaṃ dahariyaṃ satiṃ.	452	
PA_atk-s05_14a3:4528	“Amittā vata te ñātī, mantayiṃsu rahogatā;	452	
PA_atk-s05_14a3:4529	Ye taṃ jiṇṇassa pādaṃsu, evaṃ dahariyaṃ satiṃ.	452	
PA_atk-s05_14a3:4531	“Dukkaṭaṃ vata te ñātī, mantayiṃsu rahogatā;	453	
PA_atk-s05_14a3:4532	Ye taṃ jiṇṇassa pādaṃsu, evaṃ dahariyaṃ satiṃ.	453	
PA_atk-s05_14a3:4534	“Pāpakaṃ vata te ñātī, mantayiṃsu rahogatā;	453	
PA_atk-s05_14a3:4535	Ye taṃ jiṇṇassa pādaṃsu, evaṃ dahariyaṃ satiṃ.	453	
PA_atk-s05_14a3:4537	“Amanāpaṃ vata te ñātī, mantayiṃsu rahogatā;	453	
PA_atk-s05_14a3:4538	Ye taṃ jiṇṇassa pādaṃsu, evaṃ dahariyaṃ satiṃ.	453	
PA_atk-s05_14a3:4540	“Amanāpavāsaṃ vasi, jiṇṇena patinā saha;	454	
PA_atk-s05_14a3:4541	Yā tvaṃ vasasi jiṇṇassa, mataṃ te jīvitā varaṃ.	454	
PA_atk-s05_14a3:4543	“Na hi nūna tuyhaṃ kalyāṇi, pitā mātā ca sobhane;	454	
PA_atk-s05_14a3:4544	Aññaṃ bhattāraṃ vindiṃsu, ye taṃ jiṇṇassa pādaṃsu;	454	
PA_atk-s05_14a3:4545	Evaṃ dahariyaṃ satiṃ.	454	
PA_atk-s05_14a3:4547	“Duyiṭṭhaṃ te navamiyaṃ, akataṃ aggihuttakaṃ;	454	
PA_atk-s05_14a3:4548	Ye taṃ jiṇṇassa pādaṃsu, evaṃ dahariyaṃ satiṃ.	454	
PA_atk-s05_14a3:4550	“Samaṇe brāhmaṇe nūna, brahmacariyaparāyaṇe;	455	
PA_atk-s05_14a3:4551	Sā tvaṃ loke abhisapi, sīlavante bahussute;	455	
PA_atk-s05_14a3:4552	Yā tvaṃ vasasi jiṇṇassa, evaṃ dahariyā satī.	455	
PA_atk-s05_14a3:4554	“Na dukkhaṃ ahinā daṭṭhaṃ, na dukkhaṃ sattiyā hataṃ;	455	
PA_atk-s05_14a3:4555	Tañca dukkhañca tibbañca, yaṃ passe jiṇṇakaṃ patiṃ.	455	
PA_atk-s05_14a3:4557	“Natthi khiḍḍā natthi rati, jiṇṇena patinā saha;	455	
PA_atk-s05_14a3:4558	Natthi ālāpasallāpo, jagghitampi na sobhati.	455	
PA_atk-s05_14a3:4560	“Yadā ca daharo daharā, mantayanti rahogatā;	456	
PA_atk-s05_14a3:4561	Sabbesaṃ sokā nassanti, ye keci hadayassitā.	456	
PA_atk-s05_14a3:4563	“Daharā tvaṃ rūpavatī, purisānaṃbhipatthitā;	456	
PA_atk-s05_14a3:4564	Gaccha ñātikule accha, kiṃ jiṇṇo ramayissatī”ti.	456	
PA_atk-s05_14a3:4565_0	Tattha ahūti ahosi. Vāsī kaliṅgesūti kāliṅgaraṭṭhesu dunniviṭṭhabrāhmaṇagāmavāsī.	4565	
PA_atk-s05_14a3:4565_1	Tā naṃ tattha gatāvocunti tattha gāme tā itthiyo nadītitthe udakahārikā hutvā gatā	4565	
PA_atk-s05_14a3:4565_2	naṃ avocuṃ. Thiyo naṃ paribhāsiṃsūti itthiyo na aññaṃ kiñci avocuṃ, atha kho naṃ	4565	
PA_atk-s05_14a3:4565_3	paribhāsiṃsu. Kutūhalāti kotūhalajātā viya hutvā. Samāgantvāti samantā parikkhipitvā.	4565	
PA_atk-s05_14a3:4565_4	Dahariyaṃ satinti dahariṃ taruṇiṃ sobhaggappattaṃ samānaṃ. Jiṇṇassāti jarājiṇṇassa	4565	
PA_atk-s05_14a3:4565_5	gehe. Duyiṭṭhaṃ te navamiyanti tava navamiyaṃ yāgaṃ duyiṭṭhaṃ bhavissati, so te yāgapiṇḍo	4565	
PA_atk-s05_14a3:4565_6	paṭhamaṃ mahallakakākena gahito bhavissati. “Duyiṭṭhā te navamiyā”tipi pāṭho, navamiyā	4565	
PA_atk-s05_14a3:4565_7	tayā duyiṭṭhā bhavissatīti attho. Akataṃ aggihuttakanti aggijuhanampi tayā akataṃ	4565	
PA_atk-s05_14a3:4565_8	bhavissati. Abhisapīti samaṇabrāhmaṇe samitapāpe vā bāhitapāpe vā akkosi. Tassa te	4565	
PA_atk-s05_14a3:4565_9	pāpassa idaṃ phalanti adhippāyeneva āhaṃsu. Jagghitampi na sobhatīti khaṇḍadante	4565	
PA_atk-s05_14a3:4565_10	vivaritvā hasantassa mahallakassa hasitampi na sobhati. Sabbesaṃ sokā nassantīti	45651	
PA_atk-s05_14a3:4565_11	sabbe etesaṃ sokā vinassanti. Kiṃ jiṇṇoti ayaṃ jiṇṇo taṃ pañcahi kāmaguṇehi kathaṃ ramayissatīti.	45651	
PA_atk-s05_14a3:4566	Sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā “kiṃ bhoti rodasī”ti brāhmaṇena puṭṭhā tassa ārocentī imaṃ gāthamāha –	456	
PA_atk-s05_14a3:4568	“Na te brāhmaṇa gacchāmi, nadiṃ udakahāriyā;	456	
PA_atk-s05_14a3:4569	Thiyo maṃ paribhāsanti, tayā jiṇṇena brāhmaṇā”ti.	456	
PA_atk-s05_14a3:4570	Tassattho – brāhmaṇa, tayā jiṇṇena maṃ itthiyo paribhāsanti, tasmā ito paṭṭhāya tava udakahārikā hutvā nadiṃ na gacchāmīti.	457	
PA_atk-s05_14a3:4571	Jūjako āha –	457	
PA_atk-s05_14a3:4573	“Mā me tvaṃ akarā kammaṃ, mā me udakamāhari;	457	
PA_atk-s05_14a3:4574	Ahaṃ udakamāhissaṃ, mā bhoti kupitā ahū”ti.	457	
PA_atk-s05_14a3:4575	Tattha udakamāhissanti bhoti ahaṃ udakaṃ āharissāmi.	457	
PA_atk-s05_14a3:4576	Brāhmaṇī āha –	457	
PA_atk-s05_14a3:4578	“Nāhaṃ tamhi kule jātā, yaṃ tvaṃ udakamāhare;	457	
PA_atk-s05_14a3:4579	Evaṃ brāhmaṇa jānāhi, na te vacchāmahaṃ ghare.	457	
PA_atk-s05_14a3:4581	“Sace me dāsaṃ dāsiṃ vā, nānayissasi brāhmaṇa;	458	
PA_atk-s05_14a3:4582	Evaṃ brāhmaṇa jānāhi, na te vacchāmi santike”ti.	458	
PA_atk-s05_14a3:4583	Tattha nāhanti brāhmaṇa, yamhi kule sāmiko kammaṃ karoti, nāhaṃ tattha jātā. Yaṃ tvanti tasmā yaṃ udakaṃ tvaṃ āharissasi, na mayhaṃ tena attho.	458	
PA_atk-s05_14a3:4584	Jūjako āha –	458	
PA_atk-s05_14a3:4586	“Natthi me sippaṭhānaṃ vā, dhanaṃ dhaññañca brāhmaṇi;	458	
PA_atk-s05_14a3:4587	Kutohaṃ dāsaṃ dāsiṃ vā, ānayissāmi bhotiyā;	458	
PA_atk-s05_14a3:4588	Ahaṃ bhotiṃ upaṭṭhissaṃ, mā bhoti kupitā ahū”ti.	458	
PA_atk-s05_14a3:4589	Brāhmaṇī āha –	458	
PA_atk-s05_14a3:4591	“Ehi te ahamakkhissaṃ, yathā me vacanaṃ sutaṃ;	459	
PA_atk-s05_14a3:4592	Esa vessantaro rājā, vaṅke vasati pabbate.	459	
PA_atk-s05_14a3:4594	“Taṃ tvaṃ gantvāna yācassu, dāsaṃ dāsiñca brāhmaṇa;	459	
PA_atk-s05_14a3:4595	So te dassati yācito, dāsaṃ dāsiñca khattiyo”ti.	459	
PA_atk-s05_14a3:4596	Tattha ehi te ahamakkhissanti ahaṃ te ācikkhissāmi. Idaṃ sā devatādhiggahitā hutvā āha.	459	
PA_atk-s05_14a3:4597	Jūjako āha –	459	
PA_atk-s05_14a3:4599	“Jiṇṇohamasmi dubbalo, dīgho caddhā suduggamo;	459	
PA_atk-s05_14a3:4600	Mā bhoti paridevesi, mā ca tvaṃ vimanā ahu;	460	
PA_atk-s05_14a3:4601	Ahaṃ bhotiṃ upaṭṭhissaṃ, mā bhoti kupitā ahū”ti.	460	
PA_atk-s05_14a3:4602	Tattha jiṇṇohamasmīti bhadde, ahaṃ jiṇṇo amhi, kathaṃ gamissāmīti.	460	
PA_atk-s05_14a3:4603	Brāhmaṇī āha –	460	
PA_atk-s05_14a3:4605	“Yathā agantvā saṅgāmaṃ, ayuddhova parājito;	460	
PA_atk-s05_14a3:4606	Evameva tuvaṃ brahme, agantvāva parājito.	460	
PA_atk-s05_14a3:4608	“Sace me dāsaṃ dāsiṃ vā, nānayissasi brāhmaṇa;	460	
PA_atk-s05_14a3:4609	Evaṃ brāhmaṇa jānāhi, na te vacchāmahaṃ ghare;	460	
PA_atk-s05_14a3:4610	Amanāpaṃ te karissāmi, taṃ te dukkhaṃ bhavissati.	461	
PA_atk-s05_14a3:4612	“Nakkhatte utupubbesu, yadā maṃ dakkhisilaṅkataṃ;	461	
PA_atk-s05_14a3:4613	Aññehi saddhiṃ ramamānaṃ, taṃ te dukkhaṃ bhavissati.	461	
PA_atk-s05_14a3:4615	“Adassanena mayhaṃ te, jiṇṇassa paridevato;	461	
PA_atk-s05_14a3:4616	Bhiyyo vaṅkā ca palitā, bahū hessanti brāhmaṇā”ti.	461	
PA_atk-s05_14a3:4617_0	Tattha amanāpaṃ teti vessantarassa santikaṃ gantvā dāsaṃ vā dāsiṃ vā anāharantassa	4617	
PA_atk-s05_14a3:4617_1	tava aruccanakaṃ kammaṃ karissāmi. Nakkhatte utupubbesūti nakkhattayogavasena vā	4617	
PA_atk-s05_14a3:4617_2	channaṃ utūnaṃ tassa tassa pubbavasena vā pavattesu chaṇesu.	4617	
PA_atk-s05_14a3:4618	Taṃ sutvā brāhmaṇo bhīto ahosi. Tamatthaṃ pakāsento satthā āha –	461	
PA_atk-s05_14a3:4620	“Tato so brāhmaṇo bhīto, brāhmaṇiyā vasānugo;	462	
PA_atk-s05_14a3:4621	Aṭṭito kāmarāgena, brāhmaṇiṃ etadabravi.	462	
PA_atk-s05_14a3:4623	“Pātheyyaṃ me karohi tvaṃ, saṃkulyā saguḷāni ca;	462	
PA_atk-s05_14a3:4624	Madhupiṇḍikā ca sukatāyo, sattubhattañca brāhmaṇi.	462	
PA_atk-s05_14a3:4626	“Ānayissaṃ methunake, ubho dāsakumārake;	462	
PA_atk-s05_14a3:4627	Te taṃ paricarissanti, rattindivamatanditā”ti.	462	
PA_atk-s05_14a3:4628_0	Tattha aṭṭitoti upadduto pīḷito. Saguḷāni cāti saguḷapūve ca. Sattubhattanti baddhasattuabaddhasattuñceva	4628	
PA_atk-s05_14a3:4628_1	puṭabhattañca. Methunaketi jātigottakulapadesehi sadise. Dāsakumāraketi tava dāsatthāya kumārake.	4628	
PA_atk-s05_14a3:4629_0	Sā khippaṃ pātheyyaṃ paṭiyādetvā brāhmaṇassa ārocesi. So gehe dubbalaṭṭhānaṃ thiraṃ	4629	
PA_atk-s05_14a3:4629_1	katvā dvāraṃ saṅkharitvā araññā dārūni āharitvā ghaṭena udakaṃ āharitvā gehe sabbabhājanāni	4629	
PA_atk-s05_14a3:4629_2	pūretvā tattheva tāpasavesaṃ gahetvā “bhadde, ito paṭṭhāya vikāle mā nikkhami, yāva	4629	
PA_atk-s05_14a3:4629_3	mamāgamanā appamattā hohī”ti ovaditvā upāhanaṃ āruyha pātheyyapasibbakaṃ aṃse laggetvā	4629	
PA_atk-s05_14a3:4629_4	amittatāpanaṃ padakkhiṇaṃ katvā assupuṇṇehi nettehi roditvā pakkāmi. Tamatthaṃ pakāsento satthā āha –	4629	
PA_atk-s05_14a3:4631	“Idaṃ vatvā brahmabandhu, paṭimuñci upāhanā;	463	
PA_atk-s05_14a3:4632	Tato so mantayitvāna, bhariyaṃ katvā padakkhiṇaṃ.	463	
PA_atk-s05_14a3:4634	“Pakkāmi so ruṇṇamukho, brāhmaṇo sahitabbato;	463	
PA_atk-s05_14a3:4635	Sivīnaṃ nagaraṃ phītaṃ, dāsapariyesanaṃ cara”nti.	463	
PA_atk-s05_14a3:4636	Tattha ruṇṇamukhoti rudaṃmukho. Sahitabbatoti samādinnavato, gahitatāpasavesoti attho. Caranti dāsapariyesanaṃ caranto sivīnaṃ nagaraṃ ārabbha pakkāmi.	463	
PA_atk-s05_14a3:4637	So taṃ nagaraṃ gantvā sannipatitaṃ janaṃ “vessantaro kuhi”nti pucchati. Tamatthaṃ pakāsento satthā āha –	463	
PA_atk-s05_14a3:4639	“So tattha gantvā avaca, ye tatthāsuṃ samāgatā;	463	
PA_atk-s05_14a3:4640	Kuhiṃ vessantaro rājā, kattha passemu khattiyaṃ.	464	
PA_atk-s05_14a3:4642	“Te janā taṃ avaciṃsu, ye tatthāsuṃ samāgatā;	464	
PA_atk-s05_14a3:4643	Tumhehi brahme pakato, atidānena khattiyo;	464	
PA_atk-s05_14a3:4644	Pabbājito sakā raṭṭhā, vaṅke vasati pabbate.	464	
PA_atk-s05_14a3:4646	“Tumhehi brahme pakato, atidānena khattiyo;	464	
PA_atk-s05_14a3:4647	Ādāya puttadārañca, vaṅke vasati pabbate”ti.	464	
PA_atk-s05_14a3:4648	Tattha pakatoti upadduto pīḷito attano nagare vasituṃ alabhitvā idāni vaṅkapabbate vasati.	464	
PA_atk-s05_14a3:4649_0	Evaṃ “tumhe amhākaṃ rājānaṃ nāsetvā punapi āgatā idha tiṭṭhathā”ti te leḍḍudaṇḍādihatthā	4649	
PA_atk-s05_14a3:4649_1	brāhmaṇaṃ anubandhiṃsu. So devatādhiggahito hutvā vaṅkapabbatamaggameva gaṇhi. Tamatthaṃ	4649	
PA_atk-s05_14a3:4649_2	pakāsento satthā āha –	4649	
PA_atk-s05_14a3:4651	“So codito brāhmaṇiyā, brāhmaṇo kāmagiddhimā;	465	
PA_atk-s05_14a3:4652	Aghaṃ taṃ paṭisevittha, vane vāḷamigākiṇṇe;	465	
PA_atk-s05_14a3:4653	Khaggadīpinisevite.	465	
PA_atk-s05_14a3:4655	“Ādāya beḷuvaṃ daṇḍaṃ, aggihuttaṃ kamaṇḍaluṃ;	465	
PA_atk-s05_14a3:4656	So pāvisi brahāraññaṃ, yattha assosi kāmadaṃ.	465	
PA_atk-s05_14a3:4658	“Taṃ paviṭṭhaṃ brahāraññaṃ, kokā naṃ parivārayuṃ;	465	
PA_atk-s05_14a3:4659	Vikkandi so vippanaṭṭho, dūre panthā apakkami.	465	
PA_atk-s05_14a3:4661	“Tato so brāhmaṇo gantvā, bhogaluddho asaññato;	466	
PA_atk-s05_14a3:4662	Vaṅkassorohaṇe naṭṭhe, imā gāthā abhāsathā”ti.	466	
PA_atk-s05_14a3:4663_0	Tattha aghaṃ tanti taṃ mahājanena anubandhanadukkhañceva vanapariyogāhanadukkhañca.	4663	
PA_atk-s05_14a3:4663_1	Aggihuttanti aggijuhanakaṭacchuṃ. Kokā naṃ parivārayunti so hi araññaṃ pavisitvā	4663	
PA_atk-s05_14a3:4663_2	vaṅkapabbatagāmimaggaṃ ajānanto maggamūḷho hutvā araññe vicari. Atha naṃ ārakkhaṇatthāya	4663	
PA_atk-s05_14a3:4663_3	nisinnassa cetaputtassa sunakhā parivārayiṃsūti attho. Vikkandi soti so ekarukkhaṃ	4663	
PA_atk-s05_14a3:4663_4	āruyha mahantena ravena kandi. Vippanaṭṭhoti vinaṭṭhamaggo. Dūre panthāti vaṅkapabbatagāmipanthato	4663	
PA_atk-s05_14a3:4663_5	dūre pakkāmi. Bhogaluddhoti bhogaratto. Asaññatoti dussīlo. Vaṅkassorohaṇe naṭṭheti	4663	
PA_atk-s05_14a3:4663_6	vaṅkapabbatassa gamanamagge vinaṭṭhe.	4663	
PA_atk-s05_14a3:4664	So sunakhehi parivārito rukkhe nisinnova imā gāthā abhāsatha –	466	
PA_atk-s05_14a3:4666	“Ko rājaputtaṃ nisabhaṃ, jayantamaparājitaṃ;	466	
PA_atk-s05_14a3:4667	Bhaye khemassa dātāraṃ, ko me vessantaraṃ vidū.	466	
PA_atk-s05_14a3:4669	“Yo yācataṃ patiṭṭhāsi, bhūtānaṃ dharaṇīriva;	466	
PA_atk-s05_14a3:4670	Dharaṇūpamaṃ mahārājaṃ, ko me vessantaraṃ vidū.	467	
PA_atk-s05_14a3:4672	“Yo yācataṃ gatī āsi, savantīnaṃva sāgaro;	467	
PA_atk-s05_14a3:4673	Sāgarūpamaṃ mahārājaṃ, ko me vessantaraṃ vidū.	467	
PA_atk-s05_14a3:4675	“Kalyāṇatitthaṃ sucimaṃ, sītūdakaṃ manoramaṃ;	467	
PA_atk-s05_14a3:4676	Puṇḍarīkehi sañchannaṃ, yuttaṃ kiñjakkhareṇunā;	467	
PA_atk-s05_14a3:4677	Rahadūpamaṃ mahārājaṃ, ko me vessantaraṃ vidū.	467	
PA_atk-s05_14a3:4679	“Assatthaṃva pathe jātaṃ, sītacchāyaṃ manoramaṃ;	467	
PA_atk-s05_14a3:4680	Santānaṃ visametāraṃ, kilantānaṃ paṭiggahaṃ;	468	
PA_atk-s05_14a3:4681	Tathūpamaṃ mahārājaṃ, ko me vessantaraṃ vidū.	468	
PA_atk-s05_14a3:4683	“Nigrodhaṃva pathe jātaṃ, sītacchāyaṃ manoramaṃ;	468	
PA_atk-s05_14a3:4684	Santānaṃ visametāraṃ, kilantānaṃ paṭiggahaṃ;	468	
PA_atk-s05_14a3:4685	Tathūpamaṃ mahārājaṃ, ko me vessantaraṃ vidū.	468	
PA_atk-s05_14a3:4687	“Ambaṃ iva pathe jātaṃ, sītacchāyaṃ manoramaṃ;	468	
PA_atk-s05_14a3:4688	Santānaṃ visametāraṃ, kilantānaṃ paṭiggahaṃ;	468	
PA_atk-s05_14a3:4689	Tathūpamaṃ mahārājaṃ, ko me vessantaraṃ vidū.	468	
PA_atk-s05_14a3:4691	“Sālaṃ iva pathe jātaṃ, sītacchāyaṃ manoramaṃ;	469	
PA_atk-s05_14a3:4692	Santānaṃ visametāraṃ, kilantānaṃ paṭiggahaṃ;	469	
PA_atk-s05_14a3:4693	Tathūpamaṃ mahārājaṃ, ko me vessantaraṃ vidū.	469	
PA_atk-s05_14a3:4695	“Dumaṃ iva pathe jātaṃ, sītacchāyaṃ manoramaṃ;	469	
PA_atk-s05_14a3:4696	Santānaṃ visametāraṃ, kilantānaṃ paṭiggahaṃ;	469	
PA_atk-s05_14a3:4697	Tathūpamaṃ mahārājaṃ, ko me vessantaraṃ vidū.	469	
PA_atk-s05_14a3:4699	“Evañca me vilapato, paviṭṭhassa brahāvane;	469	
PA_atk-s05_14a3:4700	Ahaṃ jānanti yo vajjā, nandiṃ so janaye mama.	470	
PA_atk-s05_14a3:4702	“Evañca me vilapato, paviṭṭhassa brahāvane;	470	
PA_atk-s05_14a3:4703	Ahaṃ jānanti yo vajjā, tāya so ekavācāya;	470	
PA_atk-s05_14a3:4704	Pasave puññaṃ anappaka”nti.	470	
PA_atk-s05_14a3:4705_0	Tattha jayantanti maccheracittaṃ vijayantaṃ. Ko me vessantaraṃ vidūti ko mayhaṃ vessantaraṃ	4705	
PA_atk-s05_14a3:4705_1	ācikkheyyāti vadati. Patiṭṭhāsīti patiṭṭhā āsi. Santānanti parissantānaṃ. Kilantānanti	4705	
PA_atk-s05_14a3:4705_2	maggakilantānaṃ. Paṭiggahanti paṭiggāhakaṃ patiṭṭhābhūtaṃ. Ahaṃ jānanti yo vajjāti	4705	
PA_atk-s05_14a3:4705_3	ahaṃ vessantarassa vasanaṭṭhānaṃ jānāmīti yo vadeyyāti attho.	4705	
PA_atk-s05_14a3:4706_0	Tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā	4706	
PA_atk-s05_14a3:4706_1	araññe vicaranto “ayaṃ brāhmaṇo vessantarassa vasanaṭṭhānatthāya paridevati, na kho	4706	
PA_atk-s05_14a3:4706_2	panesa dhammatāya āgato, maddiṃ vā dārake vā yācissati, idheva naṃ māressāmī”ti tassa	4706	
PA_atk-s05_14a3:4706_3	santikaṃ gantvā “brāhmaṇa, na te jīvitaṃ dassāmī”ti dhanuṃ āropetvā ākaḍḍhitvā tajjesi.	4706	
PA_atk-s05_14a3:4706_4	Tamatthaṃ pakāsento satthā āha –	4706	
PA_atk-s05_14a3:4708	“Tassa ceto paṭissosi, araññe luddako caraṃ;	470	
PA_atk-s05_14a3:4709	Tumhehi brahme pakato, atidānena khattiyo;	470	
PA_atk-s05_14a3:4710	Pabbājito sakā raṭṭhā, vaṅke vasati pabbate.	471	
PA_atk-s05_14a3:4712	“Tumhehi brahme pakato, atidānena khattiyo;	471	
PA_atk-s05_14a3:4713	Ādāya puttadārañca, vaṅke vasati pabbate.	471	
PA_atk-s05_14a3:4715	“Akiccakārī dummedho, raṭṭhā pavanamāgato;	471	
PA_atk-s05_14a3:4716	Rājaputtaṃ gavesanto, bako macchamivodake.	471	
PA_atk-s05_14a3:4718	“Tassa tyāhaṃ na dassāmi, jīvitaṃ idha brāhmaṇa;	471	
PA_atk-s05_14a3:4719	Ayañhi te mayā nunno, saro pissati lohitaṃ.	471	
PA_atk-s05_14a3:4721	“Siro te vajjhayitvāna, hadayaṃ chetvā sabandhanaṃ;	472	
PA_atk-s05_14a3:4722	Panthasakuṇaṃ yajissāmi, tuyhaṃ maṃsena brāhmaṇa.	472	
PA_atk-s05_14a3:4724	“Tuyhaṃ maṃsena medena, matthakena ca brāhmaṇa;	472	
PA_atk-s05_14a3:4725	Āhutiṃ paggahessāmi, chetvāna hadayaṃ tava.	472	
PA_atk-s05_14a3:4727	“Taṃ me suyiṭṭhaṃ suhutaṃ, tuyhaṃ maṃsena brāhmaṇa;	472	
PA_atk-s05_14a3:4728	Na ca tvaṃ rājaputtassa, bhariyaṃ putte ca nessasī”ti.	472	
PA_atk-s05_14a3:4729_0	Tattha akiccakārīti tvaṃ akiccakārako. Dummedhoti nippañño. Raṭṭhā pavanamāgatoti	4729	
PA_atk-s05_14a3:4729_1	raṭṭhato mahāraññaṃ āgato. Saro pissatīti ayaṃ saro tava lohitaṃ pivissati. Vajjhayitvānāti	4729	
PA_atk-s05_14a3:4729_2	taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ	4729	
PA_atk-s05_14a3:4729_3	chinditvā panthadevatāya panthasakuṇaṃ nāma yajissāmi. Na ca tvanti evaṃ sante na	4729	
PA_atk-s05_14a3:4729_4	tvaṃ rājaputtassa bhariyaṃ vā putte vā nessasīti.	4729	
PA_atk-s05_14a3:4730	So tassa vacanaṃ sutvā maraṇabhayatajjito musāvādaṃ kathento āha –	473	
PA_atk-s05_14a3:4732	“Avajjho brāhmaṇo dūto, cetaputta suṇohi me;	473	
PA_atk-s05_14a3:4733	Tasmā hi dūtaṃ na hanti, esa dhammo sanantano.	473	
PA_atk-s05_14a3:4735	“Nijjhattā sivayo sabbe, pitā naṃ daṭṭhumicchati;	473	
PA_atk-s05_14a3:4736	Mātā ca dubbalā tassa, acirā cakkhūni jīyare.	473	
PA_atk-s05_14a3:4738	“Tesāhaṃ pahito dūto, cetaputta suṇohi me;	473	
PA_atk-s05_14a3:4739	Rājaputtaṃ nayissāmi, yadi jānāsi saṃsa me”ti.	473	
PA_atk-s05_14a3:4740	Tattha nijjhattāti saññattā. Acirā cakkhūni jīyareti niccarodanena na cirasseva cakkhūni jīyissanti.	474	
PA_atk-s05_14a3:4741	Tadā cetaputto “vessantaraṃ kira ānetuṃ āgato”ti somanassappatto hutvā sunakhe bandhitvā ṭhapetvā brāhmaṇaṃ otāretvā sākhāsanthare nisīdāpetvā bhojanaṃ datvā imaṃ gāthamāha –	474	
PA_atk-s05_14a3:4743	“Piyassa me piyo dūto, puṇṇapattaṃ dadāmi te;	474	
PA_atk-s05_14a3:4744	Imañca madhuno tumbaṃ, migasatthiñca brāhmaṇa;	474	
PA_atk-s05_14a3:4745	Tañca te desamakkhissaṃ, yattha sammati kāmado”ti.	474	
PA_atk-s05_14a3:4746	Tattha piyassa meti mama piyassa vessantarassa tvaṃ piyo dūto. Puṇṇapattanti tava ajjhāsayapūraṇaṃ puṇṇapattaṃ dadāmīti.	474	
PA_atk-s05_14a3:4747	Jūjakapabbavaṇṇanā niṭṭhitā.	474	
PA_atk-s05_14a3:4748	Cūḷavanavaṇṇanā	474	
PA_atk-s05_14a3:4749	Evaṃ cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha –	474	
PA_atk-s05_14a3:4751	“Esa selo mahābrahme, pabbato gandhamādano;	475	
PA_atk-s05_14a3:4752	Yattha vessantaro rājā, saha puttehi sammati.	475	
PA_atk-s05_14a3:4754	“Dhārento brāhmaṇavaṇṇaṃ, āsadañca masaṃ jaṭaṃ;	475	
PA_atk-s05_14a3:4755	Cammavāsī chamā seti, jātavedaṃ namassati.	475	
PA_atk-s05_14a3:4757	“Ete nīlā padissanti, nānāphaladharā dumā;	475	
PA_atk-s05_14a3:4758	Uggatā abbhakūṭāva, nīlā añjanapabbatā.	475	
PA_atk-s05_14a3:4760	“Dhavassakaṇṇā khadirā, sālā phandanamāluvā;	476	
PA_atk-s05_14a3:4761	Sampavedhanti vātena, sakiṃ pītāva māṇavā.	476	
PA_atk-s05_14a3:4763	“Upari dumapariyāyesu, saṅgītiyova suyyare;	476	
PA_atk-s05_14a3:4764	Najjuhā kokilasaṅghā, sampatanti dumā dumaṃ.	476	
PA_atk-s05_14a3:4766	“Avhayanteva gacchantaṃ, sākhāpattasamīritā;	476	
PA_atk-s05_14a3:4767	Ramayanteva āgantaṃ, modayanti nivāsinaṃ;	476	
PA_atk-s05_14a3:4768	Yattha vessantaro rājā, saha puttehi sammati.	476	
PA_atk-s05_14a3:4770	“Dhārento brāhmaṇavaṇṇaṃ, āsadañca masaṃ jaṭaṃ;	477	
PA_atk-s05_14a3:4771	Cammavāsī chamā seti, jātavedaṃ namassatī”ti.	477	
PA_atk-s05_14a3:4772_0	Tattha gandhamādanoti esa gandhamādanapabbato, etassa pādena uttarābhimukho gacchanto	4772	
PA_atk-s05_14a3:4772_1	yattha sakkadattiye assamapade vessantaro rājā saha puttadārehi vasati, taṃ passissasīti	4772	
PA_atk-s05_14a3:4772_2	attho. Brāhmaṇavaṇṇanti seṭṭhapabbajitavesaṃ. Āsadañca masaṃ jaṭanti ākaḍḍhitvā phalānaṃ	4772	
PA_atk-s05_14a3:4772_3	gahaṇatthaṃ aṅkusañca aggijuhanakaṭacchuñca jaṭāmaṇḍalañca dhārento. Cammavāsīti	4772	
PA_atk-s05_14a3:4772_4	ajinacammadharo. Chamā setīti pathaviyaṃ paṇṇasanthare sayati. Dhavassakaṇṇā khadirāti	4772	
PA_atk-s05_14a3:4772_5	dhavā ca assakaṇṇā ca khadirā ca. Sakiṃ pītāva māṇavāti ekavārameva pītā surāsoṇḍā	4772	
PA_atk-s05_14a3:4772_6	viya. Upari dumapariyāyesūti rukkhasākhāsu. Saṅgītiyova suyyareti nānāsakuṇānaṃ vassantānaṃ	4772	
PA_atk-s05_14a3:4772_7	saddā dibbasaṅgītiyo viya suyyare. Najjuhāti najjuhasakuṇā. Sampatantīti vikūjantā	4772	
PA_atk-s05_14a3:4772_8	vicaranti. Sākhāpattasamīritāti sākhānaṃ pattehi saṅghaṭṭitā hutvā vikūjantā sakuṇā,	4772	
PA_atk-s05_14a3:4772_9	vātena samīritā pattasākhāyeva vā. Āgantanti āgacchantaṃ janaṃ. Yatthāti yasmiṃ assame	4772	
PA_atk-s05_14a3:4772_10	vessantaro vasati, tattha gantvā imaṃ assamapadasampattiṃ passissasīti.	47721	
PA_atk-s05_14a3:4773	Tato uttaripi assamapadaṃ vaṇṇento āha –	477	
PA_atk-s05_14a3:4775	“Ambā kapitthā panasā, sālā jambū vibhītakā;	477	
PA_atk-s05_14a3:4776	Harītakī āmalakā, assatthā badarāni ca.	477	
PA_atk-s05_14a3:4778	“Cārutimbarukkhā cettha, nigrodhā ca kapitthanā;	477	
PA_atk-s05_14a3:4779	Madhumadhukā thevanti, nīce pakkā cudumbarā.	477	
PA_atk-s05_14a3:4781	“Pārevatā bhaveyyā ca, muddikā ca madhutthikā;	478	
PA_atk-s05_14a3:4782	Madhuṃ anelakaṃ tattha, sakamādāya bhuñjare.	478	
PA_atk-s05_14a3:4784	“Aññettha pupphitā ambā, aññe tiṭṭhanti dovilā;	478	
PA_atk-s05_14a3:4785	Aññe āmā ca pakkā ca, bhekavaṇṇā tadūbhayaṃ.	478	
PA_atk-s05_14a3:4787	“Athettha heṭṭhā puriso, ambapakkāni gaṇhati;	478	
PA_atk-s05_14a3:4788	Āmāni ceva pakkāni, vaṇṇagandharasuttame.	478	
PA_atk-s05_14a3:4790	“Ateva me acchariyaṃ, hīṅkāro paṭibhāti maṃ;	479	
PA_atk-s05_14a3:4791	Devānamiva āvāso, sobhati nandanūpamo.	479	
PA_atk-s05_14a3:4793	“Vibhedikā nāḷikerā, khajjurīnaṃ brahāvane;	479	
PA_atk-s05_14a3:4794	Mālāva ganthitā ṭhanti, dhajaggāneva dissare;	479	
PA_atk-s05_14a3:4795	Nānāvaṇṇehi pupphehi, nabhaṃ tārācitāmiva.	479	
PA_atk-s05_14a3:4797	“Kuṭajī kuṭṭhatagarā, pāṭaliyo ca pupphitā;	479	
PA_atk-s05_14a3:4798	Punnāgā giripunnāgā, koviḷārā ca pupphitā.	479	
PA_atk-s05_14a3:4800	“Uddālakā somarukkhā, agaruphalliyā bahū;	480	
PA_atk-s05_14a3:4801	Puttajīvā ca kakudhā, asanā cettha pupphitā.	480	
PA_atk-s05_14a3:4803	“Kuṭajā salaḷā nīpā, kosambā labujā dhavā;	480	
PA_atk-s05_14a3:4804	Sālā ca pupphitā tattha, palālakhalasannibhā.	480	
PA_atk-s05_14a3:4806	“Tassāvidūre pokkharaṇī, bhūmibhāge manorame;	480	
PA_atk-s05_14a3:4807	Padumuppalasañchannā, devānamiva nandane.	480	
PA_atk-s05_14a3:4809	“Athettha puppharasamattā, kokilā mañjubhāṇikā;	480	
PA_atk-s05_14a3:4810	Abhinādenti pavanaṃ, utusampupphite dume.	481	
PA_atk-s05_14a3:4812	“Bhassanti makarandehi, pokkhare pokkhare madhū;	481	
PA_atk-s05_14a3:4813	Athettha vātā vāyanti, dakkhiṇā atha pacchimā;	481	
PA_atk-s05_14a3:4814	Padumakiñjakkhareṇūhi, okiṇṇo hoti assamo.	481	
PA_atk-s05_14a3:4816	“Thūlā siṅghāṭakā cettha, saṃsādiyā pasādiyā;	481	
PA_atk-s05_14a3:4817	Macchakacchapabyāviddhā, bahū cettha mupayānakā;	481	
PA_atk-s05_14a3:4818	Madhuṃ bhisehi savati, khīrasappi muḷālibhi.	481	
PA_atk-s05_14a3:4820	“Surabhī taṃ vanaṃ vāti, nānāgandhasamoditaṃ;	482	
PA_atk-s05_14a3:4821	Sammaddateva gandhena, pupphasākhāhi taṃ vanaṃ;	482	
PA_atk-s05_14a3:4822	Bhamarā pupphagandhena, samantā mabhināditā.	482	
PA_atk-s05_14a3:4824	“Athettha sakuṇā santi, nānāvaṇṇā bahū dijā;	482	
PA_atk-s05_14a3:4825	Modanti saha bhariyāhi, aññamaññaṃ pakūjino.	482	
PA_atk-s05_14a3:4827	“Nandikā jīvaputtā ca, jīvaputtā piyā ca no;	482	
PA_atk-s05_14a3:4828	Piyā puttā piyā nandā, dijā pokkharaṇīgharā.	482	
PA_atk-s05_14a3:4830	“Mālāva ganthitā ṭhanti, dhajaggāneva dissare;	483	
PA_atk-s05_14a3:4831	Nānāvaṇṇehi pupphehi, kusaleheva suganthitā;	483	
PA_atk-s05_14a3:4832	Yattha vessantaro rājā, saha puttehi sammati.	483	
PA_atk-s05_14a3:4834	“Dhārento brāhmaṇavaṇṇaṃ, āsadañca masaṃ jaṭaṃ;	483	
PA_atk-s05_14a3:4835	Cammavāsī chamā seti, jātavedaṃ namassatī”ti.	483	
PA_atk-s05_14a3:4836_0	Tattha cārutimbarukkhāti suvaṇṇatimbarukkhā. Madhumadhukāti madhurasā madhukā. Thevantīti	4836	
PA_atk-s05_14a3:4836_1	virocanti. Pārevatāti pārevatapādasadisā rukkhā. Bhaveyyāti dīghaphalā kadaliyo.	4836	
PA_atk-s05_14a3:4836_2	Madhutthikāti madhuttheve paggharantiyo, madhuratāya vā madhutthevasadisā. Sakamādāyāti	4836	
PA_atk-s05_14a3:4836_3	taṃ sayameva gahetvā paribhuñjanti. Dovilāti patitapupphapattā sañjāyamānaphalā.	4836	
PA_atk-s05_14a3:4836_4	Bhekavaṇṇā tadūbhayanti te ubhopi āmā ca pakkā ca maṇḍūkapiṭṭhivaṇṇāyeva. Athettha	4836	
PA_atk-s05_14a3:4836_5	heṭṭhā purisoti atha ettha assame tesaṃ ambānaṃ heṭṭhā ṭhitakova puriso ambaphalāni	4836	
PA_atk-s05_14a3:4836_6	gaṇhāti, ārohaṇakiccaṃ natthi. Vaṇṇagandharasuttameti etehi vaṇṇādīhi uttamāni.	4836	
PA_atk-s05_14a3:4837_0	Ateva me acchariyanti ativiya me acchariyaṃ. Hiṅkāroti hinti karaṇaṃ. Vibhedikāti	4837	
PA_atk-s05_14a3:4837_1	tālā. Mālāva ganthitāti supupphitarukkhānaṃ upari ganthitā mālā viya pupphāni tiṭṭhanti.	4837	
PA_atk-s05_14a3:4837_2	Dhajaggāneva dissareti tāni rukkhāni alaṅkatadhajaggāni viya dissanti. Kuṭajī kuṭṭhatagarāti	4837	
PA_atk-s05_14a3:4837_3	kuṭaji nāmekā rukkhajāti kuṭṭhagacchā ca tagaragacchā ca. Giripunnāgāti mahāpunnāgā.	4837	
PA_atk-s05_14a3:4837_4	Koviḷārāti koviḷārarukkhā nāma. Uddālakāti uddālarukkhā. Somarukkhāti pītapupphavaṇṇā	4837	
PA_atk-s05_14a3:4837_5	rājarukkhā. Phalliyāti phalliyarukkhā nāma. Puttajīvāti mahānigrodhā. Labujāti labujarukkhā	4837	
PA_atk-s05_14a3:4837_6	nāma. Palālakhalasannibhāti tesaṃ heṭṭhā paggharitapupphapuñjā palālakhalasannibhāti vadati.	4837	
PA_atk-s05_14a3:4838_0	Pokkharaṇīti caturassapokkharaṇī. Nandaneti nandanavane nandāpokkharaṇī viya. Puppharasamattāti	4838	
PA_atk-s05_14a3:4838_1	puppharasena mattā calitā. Makarandehīti kiñjakkhehi. Pokkhare pokkhareti paduminipaṇṇe	4838	
PA_atk-s05_14a3:4838_2	paduminipaṇṇe. Tesu hi kiñjakkhato reṇu bhassitvā pokkharamadhu nāma hoti. Dakkhiṇā	4838	
PA_atk-s05_14a3:4838_3	atha pacchimāti ettāvatā sabbā disā vidisāpi vātā dassitā honti. Thūlā siṅghāṭakāti	4838	
PA_atk-s05_14a3:4838_4	mahantā siṅghāṭakā ca. Saṃsādiyāti sayaṃ jātasālī, sukasālītipi vuccanti. Pasādiyāti	4838	
PA_atk-s05_14a3:4838_5	teyeva bhūmiyaṃ patitā. Byāviddhāti pasanne udake byāviddhā paṭipāṭiyā gacchantā	4838	
PA_atk-s05_14a3:4838_6	dissanti. Mupayānakāti kakkaṭakā. Madhaunti bhisakoṭiyā bhinnāya paggharaṇaraso madhusadiso	4838	
PA_atk-s05_14a3:4838_7	hoti. Khīrasappi muḷālibhīti muḷālehi paggharaṇaraso khīramissakanavanītasappi viya hoti.	4838	
PA_atk-s05_14a3:4839_0	Sammaddatevāti sampattajanaṃ madayati viya. Samantā mabhināditāti samantā abhinadantā	4839	
PA_atk-s05_14a3:4839_1	vicaranti. “Nandikā”tiādīni tesaṃ nāmāni. Tesu hi paṭhamā “sāmi vessantara, imasmiṃ	4839	
PA_atk-s05_14a3:4839_2	vane vasanto nandā”ti vadanti. Dutiyā “tvañca sukhena jīva, puttā ca te”ti vadanti.	4839	
PA_atk-s05_14a3:4839_3	Tatiyā “tvañca jīva, piyā puttā ca te”ti vadanti. Catutthā “tvañca nanda, piyā puttā	4839	
PA_atk-s05_14a3:4839_4	ca te”ti vadanti. Tena tesaṃ etāneva nāmāni ahesuṃ. Pokkharaṇīgharāti pokkharaṇivāsino.	4839	
PA_atk-s05_14a3:4840	Evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha –	484	
PA_atk-s05_14a3:4842	“Idañca me sattubhattaṃ, madhunā paṭisaṃyutaṃ;	484	
PA_atk-s05_14a3:4843	Madhupiṇḍikā ca sukatāyo, sattubhattaṃ dadāmi te”ti.	484	
PA_atk-s05_14a3:4844	Tattha sattubhattanti pakkamadhusannibhaṃ sattusaṅkhātaṃ bhattaṃ. Idaṃ vuttaṃ hoti – idaṃ mama atthi, taṃ te dammi, gaṇhāhi nanti.	484	
PA_atk-s05_14a3:4845	Taṃ sutvā cetaputto āha –	484	
PA_atk-s05_14a3:4847	“Tuyheva sambalaṃ hotu, nāhaṃ icchāmi sambalaṃ;	484	
PA_atk-s05_14a3:4848	Itopi brahme gaṇhāhi, gaccha brahme yathāsukhaṃ.	484	
PA_atk-s05_14a3:4850	“Ayaṃ ekapadī eti, ujuṃ gacchati assamaṃ;	485	
PA_atk-s05_14a3:4851	Isīpi accuto tattha, paṅkadanto rajassiro;	485	
PA_atk-s05_14a3:4852	Dhārento brāhmaṇavaṇṇaṃ, āsadañca masaṃ jaṭaṃ.	485	
PA_atk-s05_14a3:4854	“Cammavāsī chamā seti, jātavedaṃ namassati;	485	
PA_atk-s05_14a3:4855	Taṃ tvaṃ gantvāna pucchassu, so te maggaṃ pavakkhatī”ti.	485	
PA_atk-s05_14a3:4856	Tattha sambalanti pātheyyaṃ. Etīti yo ekapadikamaggo amhākaṃ abhimukho eti, esa assamaṃ ujuṃ gacchati. Accutoti evaṃnāmako isi tattha vasati.	485	
PA_atk-s05_14a3:4858	“Idaṃ sutvā brahmabandhu, cetaṃ katvā padakkhiṇaṃ;	485	
PA_atk-s05_14a3:4859	Udaggacitto pakkāmi, yenāsi accuto isī”ti.	485	
PA_atk-s05_14a3:4860	Tattha yenāsīti yasmiṃ ṭhāne accuto isi ahosi, tattha gatoti.	486	
PA_atk-s05_14a3:4861	Cūḷavanavaṇṇanā niṭṭhitā.	486	
PA_atk-s05_14a3:4862	Mahāvanavaṇṇanā	486	
PA_atk-s05_14a3:4864	“Gacchanto so bhāradvājo, addassa accutaṃ isiṃ;	486	
PA_atk-s05_14a3:4865	Disvāna taṃ bhāradvājo, sammodi isinā saha.	486	
PA_atk-s05_14a3:4867	“Kacci nu bhoto kusalaṃ, kacci bhoto anāmayaṃ;	486	
PA_atk-s05_14a3:4868	Kacci uñchena yāpesi, kacci mūlaphalā bahū.	486	
PA_atk-s05_14a3:4870	“Kacci ḍaṃsā makasā ca, appameva sarīsapā;	487	
PA_atk-s05_14a3:4871	Vane vāḷamigākiṇṇe, kacci hiṃsā na vijjatī”ti.	487	
PA_atk-s05_14a3:4872	Tattha bhāradvājoti jūjako. Appamevāti appāyeva. Hiṃsāti tesaṃ vasena tumhākaṃ vihiṃsā.	487	
PA_atk-s05_14a3:4873	Tāpaso āha –	487	
PA_atk-s05_14a3:4875	“Kusalañceva me brahme, atho brahme anāmayaṃ;	487	
PA_atk-s05_14a3:4876	Atho uñchena yāpemi, atho mūlaphalā bahū.	487	
PA_atk-s05_14a3:4878	“Atho ḍaṃsā makasā ca, appameva sarīsapā;	487	
PA_atk-s05_14a3:4879	Vane vāḷamigākiṇṇe, hiṃsā mayhaṃ na vijjati.	487	
PA_atk-s05_14a3:4881	“Bahūni vassapūgāni, assame vasato mama;	488	
PA_atk-s05_14a3:4882	Nābhijānāmi uppannaṃ, ābādhaṃ amanoramaṃ.	488	
PA_atk-s05_14a3:4884	“Svāgataṃ te mahābrahme, atho te adurāgataṃ;	488	
PA_atk-s05_14a3:4885	Anto pavisa bhaddante, pāde pakkhālayassu te.	488	
PA_atk-s05_14a3:4887	“Tindukāni piyālāni, madhuke kāsumāriyo;	488	
PA_atk-s05_14a3:4888	Phalāni khuddakappāni, bhuñja brahme varaṃ varaṃ.	488	
PA_atk-s05_14a3:4890	“Idampi pānīyaṃ sītaṃ, ābhataṃ girigabbharā;	489	
PA_atk-s05_14a3:4891	Tato piva mahābrahme, sace tvaṃ abhikaṅkhasī”ti.	489	
PA_atk-s05_14a3:4892	Jūjako āha –	489	
PA_atk-s05_14a3:4894	“Paṭiggahitaṃ yaṃ dinnaṃ, sabbassa agghiyaṃ kataṃ;	489	
PA_atk-s05_14a3:4895	Sañjayassa sakaṃ puttaṃ, sivīhi vippavāsitaṃ;	489	
PA_atk-s05_14a3:4896	Tamahaṃ dassanamāgato, yadi jānāsi saṃsa me”ti.	489	
PA_atk-s05_14a3:4897	Tattha tamahaṃ dassanamāgatoti taṃ ahaṃ dassanāya āgato. Tāpaso āha –	489	
PA_atk-s05_14a3:4899	“Na bhavaṃ eti puññatthaṃ, sivirājassa dassanaṃ;	489	
PA_atk-s05_14a3:4900	Maññe bhavaṃ patthayati, rañño bhariyaṃ patibbataṃ;	490	
PA_atk-s05_14a3:4901	Maññe kaṇhājinaṃ dāsiṃ, jāliṃ dāsañca icchasi.	490	
PA_atk-s05_14a3:4903	“Atha vā tayo mātāputte, araññā netumāgato;	490	
PA_atk-s05_14a3:4904	Na tassa bhogā vijjanti, dhanaṃ dhaññañca brāhmaṇā”ti.	490	
PA_atk-s05_14a3:4905_0	Tattha na tassa bhogāti bho brāhmaṇa, tassa vessantarassa araññe viharantassa neva	4905	
PA_atk-s05_14a3:4905_1	bhogā vijjanti, dhanadhaññañca na vijjati, duggato hutvā vasati, tassa santikaṃ gantvā kiṃ karissasīti?	4905	
PA_atk-s05_14a3:4906	Taṃ sutvā jūjako āha –	490	
PA_atk-s05_14a3:4908	“Akuddharūpohaṃ bhoto, nāhaṃ yācitumāgato;	490	
PA_atk-s05_14a3:4909	Sādhu dassanamariyānaṃ, sannivāso sadā sukho.	490	
PA_atk-s05_14a3:4911	“Adiṭṭhapubbo sivirājā, sivīhi vippavāsito;	491	
PA_atk-s05_14a3:4912	Tamahaṃ dassanamāgato, yadi jānāsi saṃsa me”ti.	491	
PA_atk-s05_14a3:4913_0	Tassattho – ahaṃ, bho tāpasa, akuddharūpo, alaṃ ettāvatā, ahaṃ pana na kiñci vessantaraṃ	4913	
PA_atk-s05_14a3:4913_1	yācitumāgato, ariyānaṃ pana dassanaṃ sādhu, sannivāso ca tehi saddhiṃ sukho. Ahaṃ	4913	
PA_atk-s05_14a3:4913_2	tassa ācariyabrāhmaṇo, mayā ca so yato sivīhi vippavāsito, tato paṭṭhāya adiṭṭhapubbo,	4913	
PA_atk-s05_14a3:4913_3	tenāhaṃ taṃ dassanatthāya āgato. Yadi tassa vasanaṭṭhānaṃ jānāsi, saṃsa meti.	4913	
PA_atk-s05_14a3:4914	So tassa vacanaṃ sutvā saddahitvā “hotu sve saṃsissāmi te, ajja tāva idheva vasāhī”ti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha –	491	
PA_atk-s05_14a3:4916	“Esa selo mahābrahme, pabbato gandhamādano;	491	
PA_atk-s05_14a3:4917	Yattha vessantaro rājā, saha puttehi sammati.	491	
PA_atk-s05_14a3:4919	“Dhārento brāhmaṇavaṇṇaṃ, āsadañca masaṃ jaṭaṃ;	491	
PA_atk-s05_14a3:4920	Cammavāsī chamā seti, jātavedaṃ namassati.	492	
PA_atk-s05_14a3:4922	“Ete nīlā padissanti, nānāphaladharā dumā;	492	
PA_atk-s05_14a3:4923	Uggatā abbhakūṭāva, nīlā añjanapabbatā.	492	
PA_atk-s05_14a3:4925	“Dhavassakaṇṇā khadirā, sālā phandanamāluvā;	492	
PA_atk-s05_14a3:4926	Sampavedhanti vātena, sakiṃ pītāva māṇavā.	492	
PA_atk-s05_14a3:4928	“Upari dumapariyāyesu, saṃgītiyova suyyare;	492	
PA_atk-s05_14a3:4929	Najjuhā kokilasaṅghā, sampatanti dumā dumaṃ.	492	
PA_atk-s05_14a3:4931	“Avhayanteva gacchantaṃ, sākhāpattasamīritā;	493	
PA_atk-s05_14a3:4932	Ramayanteva āgantaṃ, modayanti nivāsinaṃ;	493	
PA_atk-s05_14a3:4933	Yattha vessantaro rājā, saha puttehi sammati.	493	
PA_atk-s05_14a3:4935	“Dhārento brāhmaṇavaṇṇaṃ, āsadañca masaṃ jaṭaṃ;	493	
PA_atk-s05_14a3:4936	Cammavāsī chamā seti, jātavedaṃ namassati.	493	
PA_atk-s05_14a3:4938	“Karerimālā vitatā, bhūmibhāge manorame;	493	
PA_atk-s05_14a3:4939	Saddalāharitā bhūmi, na tatthuddhaṃsate rajo.	493	
PA_atk-s05_14a3:4941	“Mayūragīvasaṅkāsā, tūlaphassasamūpamā;	494	
PA_atk-s05_14a3:4942	Tiṇāni nātivattanti, samantā caturaṅgulā.	494	
PA_atk-s05_14a3:4944	“Ambā jambū kapitthā ca, nīce pakkā cudumbarā;	494	
PA_atk-s05_14a3:4945	Paribhogehi rukkhehi, vanaṃ taṃ rativaḍḍhanaṃ.	494	
PA_atk-s05_14a3:4947	“Veḷuriyavaṇṇasannibhaṃ, macchagumbanisevitaṃ;	494	
PA_atk-s05_14a3:4948	Suciṃ sugandhaṃ salilaṃ, āpo tatthapi sandati.	494	
PA_atk-s05_14a3:4950	“Tassāvidūre pokkharaṇī, bhūmibhāge manorame;	495	
PA_atk-s05_14a3:4951	Padumuppalasañchannā, devānamiva nandane.	495	
PA_atk-s05_14a3:4953	“Tīṇi uppalajātāni, tasmiṃ sarasi brāhmaṇa;	495	
PA_atk-s05_14a3:4954	Vicittaṃ nīlānekāni, setā lohitakāni cā”ti.	495	
PA_atk-s05_14a3:4955_0	Tassattho heṭṭhā vuttasadisoyeva. Karerimālā vitatāti kareripupphehi vitatā. Saddalāharitāti	4955	
PA_atk-s05_14a3:4955_1	dhuvasaddalena haritā. Na tatthuddhaṃsate rajoti tasmiṃ vane appamattakopi rajo na	4955	
PA_atk-s05_14a3:4955_2	uddhaṃsate. Tūlaphassasamūpamāti mudusamphassatāya tūlaphassasadisā. Tiṇāni nātivattantīti	4955	
PA_atk-s05_14a3:4955_3	tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti,	4955	
PA_atk-s05_14a3:4955_4	tato pana uttari na vaḍḍhanti. Ambā jambū kapitthā cāti ambā ca jambū ca kapitthā	4955	
PA_atk-s05_14a3:4955_5	ca. Paribhogehīti nānāvidhehi pupphūpagaphalūpagehi paribhogarukkhehi. Sandatīti	4955	
PA_atk-s05_14a3:4955_6	tasmiṃ vanasaṇḍe vaṅkapabbate kunnadīhi otarantaṃ udakaṃ sandati, pavattatīti attho.	4955	
PA_atk-s05_14a3:4955_7	Vicittaṃ nīlānekāni, setā lohitakāni cāti ekāni nīlāni, ekāni setāni, ekāni lohitakānīti	4955	
PA_atk-s05_14a3:4955_8	imehi tīhi uppalajātehi taṃ saraṃ vicittaṃ. Susajjitapupphacaṅkoṭakaṃ viya sobhatīti dasseti.	4955	
PA_atk-s05_14a3:4956	Evaṃ caturassapokkharaṇiṃ vaṇṇetvā puna mucalindasaraṃ vaṇṇento āha –	495	
PA_atk-s05_14a3:4958	“Khomāva tattha padumā, setasogandhikehi ca;	495	
PA_atk-s05_14a3:4959	Kalambakehi sañchanno, mucalindo nāma so saro.	495	
PA_atk-s05_14a3:4961	“Athettha padumā phullā, apariyantāva dissare;	496	
PA_atk-s05_14a3:4962	Gimhā hemantikā phullā, jaṇṇutagghā upattharā.	496	
PA_atk-s05_14a3:4964	“Surabhī sampavāyanti, vicittapupphasanthatā;	496	
PA_atk-s05_14a3:4965	Bhamarā pupphagandhena, samantā mabhināditā”ti.	496	
PA_atk-s05_14a3:4966_0	Tattha khomāvāti khomamayā viya paṇḍarā. Setasogandhikehi cāti setuppalehi ca sogandhikehi	4966	
PA_atk-s05_14a3:4966_1	ca kalambakehi ca so saro sañchanno. Apariyantāva dissareti aparimāṇā viya dissanti.	4966	
PA_atk-s05_14a3:4966_2	Gimhā hemantikāti gimhe ca hemantike ca pupphitapadumā. Jaṇṇutagghā upattharāti jaṇṇupamāṇe	4966	
PA_atk-s05_14a3:4966_3	udake upattharā phullā honti, santhatā viya khāyanti. Vicittapupphasanthatāti vicittā	4966	
PA_atk-s05_14a3:4966_4	hutvā pupphehi santhatā sadā surabhī sampavāyanti.	4966	
PA_atk-s05_14a3:4968	“Athettha udakantasmiṃ, rukkhā tiṭṭhanti brāhmaṇa;	496	
PA_atk-s05_14a3:4969	Kadambā pāṭalī phullā, koviḷārā ca pupphitā.	496	
PA_atk-s05_14a3:4971	“Aṅkolā kacchikārā ca, pārijaññā ca pupphitā;	497	
PA_atk-s05_14a3:4972	Vāraṇā vayanā rukkhā, mucalindamubhato saraṃ.	497	
PA_atk-s05_14a3:4974	“Sirīsā setapārisā, sādhu vāyanti paddhakā;	497	
PA_atk-s05_14a3:4975	Nigguṇḍī sirīnigguṇḍī, asanā cettha pupphitā.	497	
PA_atk-s05_14a3:4977	“Paṅgurā bahulā selā, sobhañjanā ca pupphitā;	497	
PA_atk-s05_14a3:4978	Ketakā kaṇikārā ca, kaṇaverā ca pupphitā.	497	
PA_atk-s05_14a3:4980	“Ajjunā ajjukaṇṇā ca, mahānāmā ca pupphitā;	498	
PA_atk-s05_14a3:4981	Supupphitaggā tiṭṭhanti, pajjalanteva kiṃsukā.	498	
PA_atk-s05_14a3:4983	“Setapaṇṇī sattapaṇṇā, kadaliyo kusumbharā;	498	
PA_atk-s05_14a3:4984	Dhanutakkārī pupphehi, sīsapāvaraṇāni ca.	498	
PA_atk-s05_14a3:4986	“Acchivā sallavā rukkhā, sallakiyo ca pupphitā;	498	
PA_atk-s05_14a3:4987	Setageru ca tagarā, maṃsikuṭṭhā kulāvarā.	498	
PA_atk-s05_14a3:4989	“Daharā rukkhā ca vuddhā ca, akuṭilā cettha pupphitā;	498	
PA_atk-s05_14a3:4990	Assamaṃ ubhato ṭhanti, agyāgāraṃ samantato”ti.	499	
PA_atk-s05_14a3:4991_0	Tattha tiṭṭhantīti saraṃ parikkhipitvā tiṭṭhanti. Kadambāti kadambarukkhā. Kacchikārā	4991	
PA_atk-s05_14a3:4991_1	cāti evaṃnāmakā rukkhā. Pārijaññāti rattamālā. Vāraṇā vayanāti vāraṇarukkhā ca vayanarukkhā	4991	
PA_atk-s05_14a3:4991_2	ca. Mucalindamubhato saranti mucalindassa sarassa ubhayapassesu. Setapārisāti setagaccharukkhā.	4991	
PA_atk-s05_14a3:4991_3	Te kira setakkhandhā mahāpaṇṇā kaṇikārasadisapupphā honti. Nigguṇḍī sirīnigguṇḍīti	4991	
PA_atk-s05_14a3:4991_4	pakatinigguṇḍī ceva kāḷanigguṇḍī ca. Paṅgurāti paṅgurarukkhā. Kusumbharāti ekagacchā.	4991	
PA_atk-s05_14a3:4991_5	Dhanutakkārī pupphehīti dhanūnañca takkārīnañca pupphehi sobhitā. Sīsapāvaraṇāni	4991	
PA_atk-s05_14a3:4991_6	cāti sīsapehi ca varaṇehi ca sobhitā. Acchivātiādayopi rukkhāyeva. Setageru ca tagarāti	4991	
PA_atk-s05_14a3:4991_7	setageru ca tagarā ca. Maṃsikuṭṭhā kulāvarāti maṃsigacchā ca kuṭṭhagacchā ca kulāvarā	4991	
PA_atk-s05_14a3:4991_8	ca. Akuṭilāti ujukā. Agyāgāraṃ samantatoti agyāgāraṃ parikkhipitvā ṭhitāti attho.	4991	
PA_atk-s05_14a3:4993	“Athettha udakantasmiṃ, bahujāto phaṇijjako;	499	
PA_atk-s05_14a3:4994	Muggatiyo karatiyo, sevālasīsakā bahū.	499	
PA_atk-s05_14a3:4996	“Uddāpavattaṃ ulluḷitaṃ, makkhikā hiṅgujālikā;	499	
PA_atk-s05_14a3:4997	Dāsimakañjako cettha, bahū nīcekalambakā.	499	
PA_atk-s05_14a3:4999	“Elamphurakasañchannā, rukkhā tiṭṭhanti brāhmaṇa;	499	
PA_atk-s05_14a3:5000	Sattāhaṃ dhāriyamānānaṃ, gandho tesaṃ na chijjati.	500	
PA_atk-s05_14a3:5002	“Ubhato saraṃ mucalindaṃ, pupphā tiṭṭhanti sobhanā;	500	
PA_atk-s05_14a3:5003	Indīvarehi sañchannaṃ, vanaṃ taṃ upasobhati.	500	
PA_atk-s05_14a3:5005	“Aḍḍhamāsaṃ dhāriyamānānaṃ, gandho tesaṃ na chijjati;	500	
PA_atk-s05_14a3:5006	Nīlapupphī setavārī, pupphitā girikaṇṇikā;	500	
PA_atk-s05_14a3:5007	Kalerukkhehi sañchannaṃ, vanaṃ taṃ tulasīhi ca.	500	
PA_atk-s05_14a3:5009	“Sammaddateva gandhena, pupphasākhāhi taṃ vanaṃ;	500	
PA_atk-s05_14a3:5010	Bhamarā pupphagandhena, samantā mabhināditā.	501	
PA_atk-s05_14a3:5012	“Tīṇi kakkārujātāni, tasmiṃ sarasi brāhmaṇa;	501	
PA_atk-s05_14a3:5013	Kumbhamattāni cekāni, murajamattāni tā ubho”ti.	501	
PA_atk-s05_14a3:5014_0	Tattha phaṇijjakoti bhūtanako. Muggatiyoti ekā muggajāti. Karatiyoti rājamāso. Sevālasīsakāti	5014	
PA_atk-s05_14a3:5014_1	imepi gacchāyeva, api ca sīsakāti rattacandanaṃ vuttaṃ. Uddāpavattaṃ ulluḷitanti	5014	
PA_atk-s05_14a3:5014_2	taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati. Makkhikā hiṅgujālikāti	5014	
PA_atk-s05_14a3:5014_3	hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo	5014	
PA_atk-s05_14a3:5014_4	tattha vicarantīti attho. Dāsimakañjako cetthāti imāni dve rukkhajātiyo ca ettha.	5014	
PA_atk-s05_14a3:5014_5	Nīcekalambakāti nīcakalambakā. Elamphurakasañchannāti evaṃnāmikāya valliyā sañchannā.	5014	
PA_atk-s05_14a3:5014_6	Tesanti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ	5014	
PA_atk-s05_14a3:5014_7	sattāhaṃ gandho na chijjati. Evaṃ gandhasampannāni pupphāni, rajatapaṭṭasadisavālukapuṇṇā	5014	
PA_atk-s05_14a3:5014_8	bhūmibhāgā. Gandho tesanti tesaṃ indīvarapupphādīnaṃ gandho aḍḍhamāsaṃ na chijjati.	5014	
PA_atk-s05_14a3:5014_9	Nīlapupphītiādikā pupphavalliyo. Tulasīhi cāti tulasigacchehi ca. Kakkārujātānīti	5014	
PA_atk-s05_14a3:5014_10	valliphalāni. Tattha ekissā valliyā phalāni mahāghaṭamattāni, dvinnaṃ mudiṅgamattāni.	50141	
PA_atk-s05_14a3:5014_11	Tena vuttaṃ “murajamattāni tā ubho”ti.	50141	
PA_atk-s05_14a3:5016	“Athettha sāsapo bahuko, nādiyo haritāyuto;	501	
PA_atk-s05_14a3:5017	Asī tālāva tiṭṭhanti, chejjā indīvarā bahū.	501	
PA_atk-s05_14a3:5019	“Apphoṭā sūriyavallī ca, kāḷīyā madhugandhiyā;	501	
PA_atk-s05_14a3:5020	Asokā mudayantī ca, vallibho khuddapupphiyo.	502	
PA_atk-s05_14a3:5022	“Koraṇḍakā anojā ca, pupphitā nāgamallikā;	502	
PA_atk-s05_14a3:5023	Rukkhamāruyha tiṭṭhanti, phullā kiṃsukavalliyo.	502	
PA_atk-s05_14a3:5025	“Kaṭeruhā ca vāsantī, yūthikā madhugandhiyā;	502	
PA_atk-s05_14a3:5026	Niliyā sumanā bhaṇḍī, sobhati padumuttaro.	502	
PA_atk-s05_14a3:5028	“Pāṭalī samuddakappāsī, kaṇikārā ca pupphitā;	502	
PA_atk-s05_14a3:5029	Hemajālāva dissanti, ruciraggi sikhūpamā.	502	
PA_atk-s05_14a3:5031	“Yāni tāni ca pupphāni, thalajānudakāni ca;	503	
PA_atk-s05_14a3:5032	Sabbāni tattha dissanti, evaṃ rammo mahodadhī”ti.	503	
PA_atk-s05_14a3:5033_0	Tattha sāsapoti siddhatthako. Bahukoti bahu. Nādiyo haritāyutoti haritena āyuto nādiyo.	5033	
PA_atk-s05_14a3:5033_1	Imā dvepi lasuṇajātiyo, sopi lasuṇo tattha bahukoti attho. Asī tālāva tiṭṭhantīti	5033	
PA_atk-s05_14a3:5033_2	asīti evaṃnāmakā rukkhā siniddhāya bhūmiyā ṭhitā tālā viya tiṭṭhanti. Chejjā indīvarā	5033	
PA_atk-s05_14a3:5033_3	bahūti udakapariyante bahū suvaṇṇaindīvarā muṭṭhinā chinditabbā hutvā ṭhitā. Apphoṭāti	5033	
PA_atk-s05_14a3:5033_4	apphoṭavalliyo. Vallibho khuddapupphiyoti vallibho ca khuddapupphiyo ca. Nāgamallikāti	5033	
PA_atk-s05_14a3:5033_5	vallināgā ca mallikā ca. Kiṃsukavalliyoti sugandhapattā vallijātī. Kaṭeruhā ca vāsantīti	5033	
PA_atk-s05_14a3:5033_6	ime ca dve pupphagacchā. Madhugandhiyāti madhusamānagandhā. Niliyā sumanā bhaṇḍīti	5033	
PA_atk-s05_14a3:5033_7	nīlavallisumanā ca pakatisumanā ca bhaṇḍī ca. Padumuttaroti evaṃnāmako rukkho. Kaṇikārāti	5033	
PA_atk-s05_14a3:5033_8	vallikaṇikārā rukkhakaṇikārā. Hemajālāvāti pasāritahemajālā viya dissanti. Mahodadhīti	5033	
PA_atk-s05_14a3:5033_9	mahato udakakkhandhassa ādhārabhūto mucalindasaroti.	5033	
PA_atk-s05_14a3:5035	“Athassā pokkharaṇiyā, bahukā vārigocarā;	503	
PA_atk-s05_14a3:5036	Rohitā naḷapī siṅgū, kumbhilā makarā susū.	503	
PA_atk-s05_14a3:5038	“Madhu ca madhulaṭṭhi ca, tālisā ca piyaṅgukā;	503	
PA_atk-s05_14a3:5039	Kuṭandajā bhaddamuttā, setapupphā ca lolupā.	503	
PA_atk-s05_14a3:5041	“Surabhī ca rukkhā tagarā, bahukā tuṅgavaṇṭakā;	504	
PA_atk-s05_14a3:5042	Paddhakā naradā kuṭṭhā, jhāmakā ca hareṇukā.	504	
PA_atk-s05_14a3:5044	“Haliddakā gandhasilā, hiriverā ca guggulā;	504	
PA_atk-s05_14a3:5045	Vibhedikā corakā kuṭṭhā, kappūrā ca kaliṅgukā”ti.	504	
PA_atk-s05_14a3:5046_0	Tattha athassā pokkharaṇiyāti idha pokkharaṇisadisatāya sarameva pokkharaṇīti vadati.	5046	
PA_atk-s05_14a3:5046_1	Rohitātiādīni tesaṃ vārigocarānaṃ nāmāni. Madhu cāti nimmakkhikamadhu ca. Madhulaṭṭhi	5046	
PA_atk-s05_14a3:5046_2	cāti laṭṭhimadhukañca. Tālisā cātiādikā sabbā gandhajātiyo.	5046	
PA_atk-s05_14a3:5048	“Athettha sīhabyagghā ca, purisālū ca hatthiyo;	504	
PA_atk-s05_14a3:5049	Eṇeyyā pasadā ceva, rohiccā sarabhā migā.	504	
PA_atk-s05_14a3:5051	“Koṭṭhasuṇā suṇopi ca, tuliyā naḷasannibhā;	505	
PA_atk-s05_14a3:5052	Cāmarī calanī laṅghī, jhāpitā makkaṭā picu.	505	
PA_atk-s05_14a3:5054	“Kakkaṭā kaṭamāyā ca, ikkā goṇasirā bahū;	505	
PA_atk-s05_14a3:5055	Khaggā varāhā nakulā, kāḷakettha bahūtaso.	505	
PA_atk-s05_14a3:5057	“Mahiṃsā soṇasiṅgālā, pampakā ca samantato;	505	
PA_atk-s05_14a3:5058	Ākucchā pacalākā ca, citrakā cāpi dīpiyo.	505	
PA_atk-s05_14a3:5060	“Pelakā ca vighāsādā, sīhā gogaṇisādakā;	506	
PA_atk-s05_14a3:5061	Aṭṭhapādā ca morā ca, bhassarā ca kukutthakā.	506	
PA_atk-s05_14a3:5063	“Caṅkorā kukkuṭā nāgā, aññamaññaṃ pakūjino;	506	
PA_atk-s05_14a3:5064	Bakā balākā najjuhā, dindibhā kuñjavājitā.	506	
PA_atk-s05_14a3:5066	“Byagghinasā lohapiṭṭhā, pampakā jīvajīvakā;	506	
PA_atk-s05_14a3:5067	Kapiñjarā tittirāyo, kulā ca paṭikutthakā.	506	
PA_atk-s05_14a3:5069	“Mandālakā celakeṭu, bhaṇḍutittiranāmakā;	506	
PA_atk-s05_14a3:5070	Celāvakā piṅgalāyo, goṭakā aṅgahetukā.	507	
PA_atk-s05_14a3:5072	“Karaviyā ca saggā ca, uhuṅkārā ca kukkuhā;	507	
PA_atk-s05_14a3:5073	Nānādijagaṇākiṇṇaṃ, nānāsaranikūjita”nti.	507	
PA_atk-s05_14a3:5074_0	Tattha purisālūti vaḷavāmukhayakkhiniyo. Rohiccā sarabhā migāti rohitā ceva sarabhā	5074	
PA_atk-s05_14a3:5074_1	migā ca. Koṭṭhasukāti siṅgālasunakhā. “Kotthusuṇā”tipi pāṭho. Suṇopi cāti esāpekā	5074	
PA_atk-s05_14a3:5074_2	khuddakamigajāti. Tuliyāti pakkhibiḷārā. Naḷasannibhāti naḷapupphavaṇṇā rukkhasunakhā.	5074	
PA_atk-s05_14a3:5074_3	Cāmarī calanī laṅghīti cāmarīmigā ca calanīmigā ca laṅghīmigā ca. Jhāpitā makkaṭāti	5074	
PA_atk-s05_14a3:5074_4	dve makkaṭajātiyova. Picūti sarapariyante gocaraggāhī eko makkaṭo. Kakkaṭā kaṭamāyā	5074	
PA_atk-s05_14a3:5074_5	cāti dve mahāmigā. Ikkāti acchā. Goṇasirāti araññagoṇā. Kāḷakettha bahūtasoti kāḷamigā	5074	
PA_atk-s05_14a3:5074_6	nāmettha bahūtaso. Soṇasiṅgālāti rukkhasunakhā ca siṅgālā ca. Pampakāti assamapadaṃ	5074	
PA_atk-s05_14a3:5074_7	parikkhipitvā ṭhitā mahāveḷupampakā. Ākucchāti godhā. Pacalākā cāti gajakumbhamigā.	5074	
PA_atk-s05_14a3:5074_8	Citrakā cāpi dīpiyoti citrakamigā ca dīpimigā ca.	5074	
PA_atk-s05_14a3:5075_0	Pelakā cāti sasā. Vighāsādāti ete gijjhā sakuṇā. Sīhāti kesarasīhā. Gogaṇisādakāti	5075	
PA_atk-s05_14a3:5075_1	gogaṇe gahetvā khādanasīlā duṭṭhamigā. Aṭṭhapādāti sarabhā migā. Bhassarāti setahaṃsā.	5075	
PA_atk-s05_14a3:5075_2	Kukutthakāti kukutthakasakuṇā. Caṅkorāti caṅkorasakuṇā. Kukkuṭāti vanakukkuṭā. Dindibhā	5075	
PA_atk-s05_14a3:5075_3	kuñjavājitāti ime tayopi sakuṇāyeva. Byagghinasāti senā. Lohapiṭṭhāti lohitavaṇṇasakuṇā.	5075	
PA_atk-s05_14a3:5075_4	Pampakāti pampaṭakā. Kapiñjarā tittirāyoti kapiñjarā ca tittirā ca. Kulā ca paṭikutthakāti	5075	
PA_atk-s05_14a3:5075_5	imepi dve sakuṇā. Mandālakā celakeṭūti mandālakā ceva celakeṭu ca. Bhaṇḍutittiranāmakāti	5075	
PA_atk-s05_14a3:5075_6	bhaṇḍū ca tittirā ca nāmakā ca. Celāvakā piṅgalāyoti dve sakuṇajātiyo ca, tathā goṭakā	5075	
PA_atk-s05_14a3:5075_7	aṅgahetukā. Saggāti cātakasakuṇā. Uhuṅkārāti ulūkā.	5075	
PA_atk-s05_14a3:5077	“Athettha sakuṇā santi, nīlakā mañjubhāṇakā;	507	
PA_atk-s05_14a3:5078	Modanti saha bhariyāhi, aññamaññaṃ pakūjino.	507	
PA_atk-s05_14a3:5080	“Athettha sakuṇā santi, dijā mañjussarā sitā;	508	
PA_atk-s05_14a3:5081	Setacchikūṭā bhadrakkhā, aṇḍajā citrapekhuṇā.	508	
PA_atk-s05_14a3:5083	“Athettha sakuṇā santi, dijā mañjussarā sitā;	508	
PA_atk-s05_14a3:5084	Sikhaṇḍī nīlagīvāhi, aññamaññaṃ pakūjino.	508	
PA_atk-s05_14a3:5086	“Kukutthakā kuḷīrakā, koṭṭhā pokkharasātakā;	508	
PA_atk-s05_14a3:5087	Kālāmeyyā balīyakkhā, kadambā suvasāḷikā.	508	
PA_atk-s05_14a3:5089	“Haliddā lohitā setā, athettha nalakā bahū;	508	
PA_atk-s05_14a3:5090	Vāraṇā bhiṅgarājā ca, kadambā suvakokilā.	509	
PA_atk-s05_14a3:5092	“Ukkusā kurarā haṃsā, āṭā parivadentikā;	509	
PA_atk-s05_14a3:5093	Pākahaṃsā atibalā, najjuhā jīvajīvakā.	509	
PA_atk-s05_14a3:5095	“Pārevatā ravihaṃsā, cakkavākā nadīcarā;	509	
PA_atk-s05_14a3:5096	Vāraṇābhirudā rammā, ubho kālūpakūjino.	509	
PA_atk-s05_14a3:5098	“Athettha sakuṇā santi, nānāvaṇṇā bahū dijā;	509	
PA_atk-s05_14a3:5099	Modanti saha bhariyāhi, aññamaññaṃ pakūjino.	509	
PA_atk-s05_14a3:5101	“Athettha sakuṇā santi, nānāvaṇṇā bahū dijā;	510	
PA_atk-s05_14a3:5102	Sabbe mañjū nikūjanti, mucalindamubhato saraṃ.	510	
PA_atk-s05_14a3:5104	“Athettha sakuṇā santi, karaviyā nāma te dijā;	510	
PA_atk-s05_14a3:5105	Modanti saha bhariyāhi, aññamaññaṃ pakūjino.	510	
PA_atk-s05_14a3:5107	“Athettha sakuṇā santi, karaviyā nāma te dijā;	510	
PA_atk-s05_14a3:5108	Sabbe mañjū nikūjanti, mucalindamubhato saraṃ.	510	
PA_atk-s05_14a3:5110	“Eṇeyyapasadākiṇṇaṃ, nāgasaṃsevitaṃ vanaṃ;	511	
PA_atk-s05_14a3:5111	Nānālatāhi sañchannaṃ, kadalīmigasevitaṃ.	511	
PA_atk-s05_14a3:5113	“Athettha sāsapo bahuko, nīvāro varako bahu;	511	
PA_atk-s05_14a3:5114	Sāli akaṭṭhapāko ca, ucchu tattha anappako.	511	
PA_atk-s05_14a3:5116	“Ayaṃ ekapadī eti, ujuṃ gacchati assamaṃ;	511	
PA_atk-s05_14a3:5117	Khudaṃ pipāsaṃ aratiṃ, tattha patto na vindati;	511	
PA_atk-s05_14a3:5118	Yattha vessantaro rājā, saha puttehi sammati.	511	
PA_atk-s05_14a3:5120	“Dhārento brāhmaṇavaṇṇaṃ, āsadañca masaṃ jaṭaṃ;	512	
PA_atk-s05_14a3:5121	Cammavāsī chamā seti, jātavedaṃ namassatī”ti.	512	
PA_atk-s05_14a3:5122_0	Tattha nīlakāti citrarājipattā. Mañjūssarā sitāti nibaddhamadhurassarā. Setacchikūṭā	5122	
PA_atk-s05_14a3:5122_1	bhadrakkhāti ubhayapassesu setehi akkhikūṭehi samannāgatā sundarakkhā. Citrapekhuṇāti	5122	
PA_atk-s05_14a3:5122_2	vicitrapattā. Kuḷīrakāti kakkaṭakā. Koṭṭhātiādayo sakuṇāva. Vāraṇāti hatthiliṅgasakuṇā.	5122	
PA_atk-s05_14a3:5122_3	Kadambāti mahākadambā gahitā. Suvakokilāti kokilehi saddhiṃ vicaraṇasuvakā ceva kokilā	5122	
PA_atk-s05_14a3:5122_4	ca. Ukkusāti kāḷakurarā. Kurarāti setakurarā. Haṃsāti sakuṇahaṃsā. Āṭāti dabbisaṇṭhānamukhasakuṇā.	5122	
PA_atk-s05_14a3:5122_5	Parivadentikāti ekā sakuṇajāti. Vāraṇābhirudā rammāti rammābhirudā vāraṇā. Ubho kālūpakūjinoti	5122	
PA_atk-s05_14a3:5122_6	sāyaṃ pāto pabbatapādaṃ ekaninnādaṃ karontā nikūjanti. Eṇeyyapasadākiṇṇanti eṇeyyamigehi	5122	
PA_atk-s05_14a3:5122_7	ca pasadamigehi ca ākiṇṇaṃ. Tattha patto na vindatīti brāhmaṇa, vessantarassa assamapadaṃ	5122	
PA_atk-s05_14a3:5122_8	patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati.	5122	
PA_atk-s05_14a3:5124	“Idaṃ sutvā brahmabandhu, isiṃ katvā padakkhiṇaṃ;	512	
PA_atk-s05_14a3:5125	Udaggacitto pakkāmi, yattha vessantaro ahū”ti.	512	
PA_atk-s05_14a3:5126	Tattha yattha vessantaro ahūti yasmiṃ ṭhāne vessantaro ahosi, taṃ ṭhānaṃ gatoti.	512	
PA_atk-s05_14a3:5127	Mahāvanavaṇṇanā niṭṭhitā.	512	
PA_atk-s05_14a3:5128	Dārakapabbavaṇṇanā	512	
PA_atk-s05_14a3:5129_0	Jūjakopi accutatāpasena kathitamaggena gacchanto caturassapokkharaṇiṃ patvā cintesi	5129	
PA_atk-s05_14a3:5129_1	“ajja atisāyanho, idāni maddī araññato āgamissati. Mātugāmo hi nāma dānassa antarāyakaro	5129	
PA_atk-s05_14a3:5129_2	hoti, sve tassā araññaṃ gatakāle assamaṃ gantvā vessantaraṃ upasaṅkamitvā dārake	5129	
PA_atk-s05_14a3:5129_3	yācitvā tāya anāgatāya te gahetvā pakkamissāmī”ti. Athassa avidūre ekaṃ sānupabbataṃ	5129	
PA_atk-s05_14a3:5129_4	āruyha ekasmiṃ phāsukaṭṭhāne nipajji. Taṃ pana rattiṃ paccūsakāle maddī supinaṃ addasa.	5129	
PA_atk-s05_14a3:5129_5	Evarūpo supino ahosi – eko puriso kaṇho dve kāsāyāni paridahitvā dvīsu kaṇṇesu rattamālaṃ	5129	
PA_atk-s05_14a3:5129_6	piḷandhitvā āvudhahattho tajjento āgantvā paṇṇasālaṃ pavisitvā maddiṃ jaṭāsu gahetvā	5129	
PA_atk-s05_14a3:5129_7	ākaḍḍhitvā bhūmiyaṃ uttānakaṃ pātetvā viravantiyā tassā dve akkhīni uppāṭetvā bāhāni	5129	
PA_atk-s05_14a3:5129_8	chinditvā uraṃ bhinditvā paggharantalohitabinduṃ hadayamaṃsaṃ ādāya pakkāmīti. Sā	5129	
PA_atk-s05_14a3:5129_9	pabujjhitvā bhītatasitā “pāpako supino me diṭṭho, supinapāṭhako pana vessantarena	5129	
PA_atk-s05_14a3:5129_10	sadiso nāma natthi, pucchissāmi na”nti cintetvā paṇṇasālaṃ gantvā mahāsattassa paṇṇasāladvāraṃ	51291	
PA_atk-s05_14a3:5129_11	ākoṭesi. Mahāsatto “ko eso”ti āha. “Ahaṃ deva, maddī”ti. “Bhadde, amhākaṃ katikavattaṃ	51291	
PA_atk-s05_14a3:5129_12	bhinditvā kasmā akāle āgatāsī”ti. “Deva, nāhaṃ kilesavasena āgacchāmi, apica kho	51291	
PA_atk-s05_14a3:5129_13	pana me pāpako supino diṭṭho”ti. “Tena hi kathehi, maddī”ti. Sā attanā diṭṭhaniyāmeneva kathesi.	51291	
PA_atk-s05_14a3:5130_0	Mahāsattopi supinaṃ pariggaṇhitvā “mayhaṃ dānapāramī pūrissati, sve maṃ yācako āgantvā	5130	
PA_atk-s05_14a3:5130_1	putte yācissati, maddiṃ assāsetvā uyyojessāmī”ti cintetvā “maddi, tava dussayanadubbhojanehi	5130	
PA_atk-s05_14a3:5130_2	cittaṃ āluḷitaṃ bhavissati, mā bhāyī”ti saṃmohetvā assāsetvā uyyojesi. Sā vibhātāya	5130	
PA_atk-s05_14a3:5130_3	rattiyā sabbaṃ kattabbakiccaṃ katvā dve putte āliṅgitvā sīse cumbitvā “tātā, ajja	5130	
PA_atk-s05_14a3:5130_4	me dussupino diṭṭho, appamattā bhaveyyāthā”ti ovaditvā “deva, tumhe dvīsu kumāresu	5130	
PA_atk-s05_14a3:5130_5	appamattā hothā”ti mahāsattaṃ putte paṭicchāpetvā pacchikhaṇittiādīni ādāya assūni	5130	
PA_atk-s05_14a3:5130_6	puñchantī mūlaphalāphalatthāya vanaṃ pāvisi. Tadā jūjakopi “idāni maddī araññaṃ gatā	5130	
PA_atk-s05_14a3:5130_7	bhavissatī”ti sānupabbatā oruyha ekapadikamaggena assamābhimukho pāyāsi. Mahāsattopi	5130	
PA_atk-s05_14a3:5130_8	paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno “idāni	5130	
PA_atk-s05_14a3:5130_9	yācako āgamissatī”ti pipāsito viya surāsoṇḍo tassāgamanamaggaṃ olokentova nisīdi.	5130	
PA_atk-s05_14a3:5130_10	Puttāpissa pādamūle kīḷanti. So maggaṃ olokento brāhmaṇaṃ āgacchantaṃ disvā satta	51301	
PA_atk-s05_14a3:5130_11	māse nikkhittaṃ dānadhuraṃ ukkhipanto viya ‘ehi, tvaṃ bho brāhmaṇā”ti somanassajāto	51301	
PA_atk-s05_14a3:5130_12	jālikumāraṃ āmantento imaṃ gāthamāha –	51301	
PA_atk-s05_14a3:5132	“Uṭṭhehi jāli patiṭṭha, porāṇaṃ viya dissati;	513	
PA_atk-s05_14a3:5133	Brāhmaṇaṃ viya passāmi, nandiyo mābhikīrare”ti.	513	
PA_atk-s05_14a3:5134_0	Tattha porāṇaṃ viya dissatīti pubbe jetuttaranagare nānādisāhi yācakānaṃ āgamanaṃ	5134	
PA_atk-s05_14a3:5134_1	viya ajja yācakānaṃ āgamanaṃ dissati. Nandiyo mābhikīrareti etassa brāhmaṇassa diṭṭhakālato	5134	
PA_atk-s05_14a3:5134_2	paṭṭhāya maṃ somanassāni abhikīranti, ghammābhitattassa purisassa sīse sītūdakaghaṭasahassehi	5134	
PA_atk-s05_14a3:5134_3	abhisecanakālo viya jātoti.	5134	
PA_atk-s05_14a3:5135	Taṃ sutvā kumāro āha –	513	
PA_atk-s05_14a3:5137	“Ahampi tāta passāmi, yo so brahmāva dissati;	513	
PA_atk-s05_14a3:5138	Addhiko viya āyāti, atithī no bhavissatī”ti.	513	
PA_atk-s05_14a3:5139_0	Vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā	5139	
PA_atk-s05_14a3:5139_1	parikkhāraggahaṇaṃ āpucchi. Brāhmaṇo taṃ olokento “ayaṃ vessantarassa putto jālikumāro	5139	
PA_atk-s05_14a3:5139_2	nāma bhavissati, ādito paṭṭhāyeva pharusavacanaṃ kathessāmī”ti cintetvā “apehi apehī”ti	5139	
PA_atk-s05_14a3:5139_3	accharaṃ pahari. Kumāro apagantvā “ayaṃ brāhmaṇo atipharuso, kiṃ nu kho”ti tassa	5139	
PA_atk-s05_14a3:5139_4	sarīraṃ olokento aṭṭhārasa purisadose passi. Brāhmaṇopi bodhisattaṃ upasaṅkamitvā	5139	
PA_atk-s05_14a3:5139_5	paṭisanthāraṃ karonto āha –	5139	
PA_atk-s05_14a3:5141	“Kacci nu bhoto kusalaṃ, kacci bhoto anāmayaṃ;	514	
PA_atk-s05_14a3:5142	Kacci uñchena yāpetha, kacci mūlaphalā bahū.	514	
PA_atk-s05_14a3:5144	“Kacci ḍaṃsā makasā ca, appameva sarīsapā;	514	
PA_atk-s05_14a3:5145	Vane vāḷamigākiṇṇe, kacci hiṃsā na vijjatī”ti.	514	
PA_atk-s05_14a3:5146	Bodhisattopi tena saddhiṃ paṭisanthāraṃ karonto āha –	514	
PA_atk-s05_14a3:5148	“Kusalañceva no brahme, atho brahme anāmayaṃ;	514	
PA_atk-s05_14a3:5149	Atho uñchena yāpema, atho mūlaphalā bahū.	514	
PA_atk-s05_14a3:5151	“Atho ḍaṃsā makasā ca, appameva sarīsavā;	515	
PA_atk-s05_14a3:5152	Vane vāḷamigākiṇṇe, hiṃsā amhaṃ na vijjati.	515	
PA_atk-s05_14a3:5154	“Satta no māse vasataṃ, araññe jīvasokinaṃ;	515	
PA_atk-s05_14a3:5155	Imampi paṭhamaṃ passāma, brāhmaṇaṃ devavaṇṇinaṃ;	515	
PA_atk-s05_14a3:5156	Ādāya veḷuvaṃ daṇḍaṃ, aggihuttaṃ kamaṇḍaluṃ.	515	
PA_atk-s05_14a3:5158	“Svāgataṃ te mahābrahme, atho te adurāgataṃ;	515	
PA_atk-s05_14a3:5159	Anto pavisa bhaddante, pāde pakkhālayassu te.	515	
PA_atk-s05_14a3:5161	“Tiṇḍukāni piyālāni, madhuke kāsumāriyo;	516	
PA_atk-s05_14a3:5162	Phalāni khuddakappāni, bhuñja brahme varaṃ varaṃ.	516	
PA_atk-s05_14a3:5164	“Idampi pānīyaṃ sītaṃ, ābhataṃ girigabbharā;	516	
PA_atk-s05_14a3:5165	Tato piva mahābrahme, sace tvaṃ abhikaṅkhasī”ti.	516	
PA_atk-s05_14a3:5166	Evañca pana vatvā mahāsatto “ayaṃ brāhmaṇo na akāraṇena imaṃ brahāraññaṃ āgato, āgamanakāraṇaṃ papañcaṃ akatvā pucchissāmi na”nti cintetvā imaṃ gāthamāha –	516	
PA_atk-s05_14a3:5168	“Atha tvaṃ kena vaṇṇena, kena vā pana hetunā;	516	
PA_atk-s05_14a3:5169	Anuppatto brahāraññaṃ, taṃ me akkhāhi pucchito”ti.	516	
PA_atk-s05_14a3:5170	Tattha vaṇṇenāti kāraṇena. Hetunāti paccayena.	517	
PA_atk-s05_14a3:5171	Jūjako āha –	517	
PA_atk-s05_14a3:5173	“Yathā vārivaho pūro, sabbakālaṃ na khīyati;	517	
PA_atk-s05_14a3:5174	Evaṃ taṃ yācitāgacchiṃ, putte me dehi yācito”ti.	517	
PA_atk-s05_14a3:5175_0	Tattha vārivahoti pañcasu mahānadīsu udakavāho. Na khīyatīti pipāsitehi āgantvā hatthehipi	5175	
PA_atk-s05_14a3:5175_1	bhājanehipi ussiñcitvā piviyamāno na khīyati. Evaṃ taṃ yācitāgacchinti tvampi saddhāya	5175	
PA_atk-s05_14a3:5175_2	pūritattā evarūpoyevāti maññamāno ahaṃ taṃ yācituṃ āgacchiṃ. Putte me dehi yācitoti	5175	
PA_atk-s05_14a3:5175_3	mayā yācito tava putte mayhaṃ dāsatthāya dehīti.	5175	
PA_atk-s05_14a3:5176	Taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha –	517	
PA_atk-s05_14a3:5178	“Dadāmi na vikampāmi, issaro naya brāhmaṇa;	517	
PA_atk-s05_14a3:5179	Pāto gatā rājaputtī, sāyaṃ uñchāto ehiti.	517	
PA_atk-s05_14a3:5181	“Ekarattiṃ vasitvāna, pāto gacchasi brāhmaṇa;	518	
PA_atk-s05_14a3:5182	Tassā nhāte upaghāte, atha ne māladhārine.	518	
PA_atk-s05_14a3:5184	“Ekarattiṃ vasitvāna, pāto gacchasi brāhmaṇa;	518	
PA_atk-s05_14a3:5185	Nānāpupphehi sañchanne, nānāgandhehi bhūsite;	518	
PA_atk-s05_14a3:5186	Nānāmūlaphalākiṇṇe, gaccha svādāya brāhmaṇā”ti.	518	
PA_atk-s05_14a3:5187_0	Tattha issaroti tvaṃ mama puttānaṃ issaro sāmiko hutvā ete naya, apica kho panekaṃ	5187	
PA_atk-s05_14a3:5187_1	kāraṇaṃ atthi. Etesaṃ mātā rājaputtī phalāphalatthāya pāto gatā sāyaṃ araññato āgamissati,	5187	
PA_atk-s05_14a3:5187_2	tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova	5187	
PA_atk-s05_14a3:5187_3	dārake gahetvā gamissasi. Tassā nhāteti tāya nhāpite. Upaghāteti sīsamhi upasiṅghite.	5187	
PA_atk-s05_14a3:5187_4	Atha ne māladhārineti atha ne vicitrāya mālāya alaṅkate taṃ mālaṃ vahamāne. Pāḷipotthakesu	5187	
PA_atk-s05_14a3:5187_5	pana “atha ne māladhārino”ti likhitaṃ, tassattho na vicārito. Nānāmūlaphalākiṇṇeti	5187	
PA_atk-s05_14a3:5187_6	magge pātheyyatthāya dinnehi nānāmūlaphalāphalehi ākiṇṇe.	5187	
PA_atk-s05_14a3:5188	Jūjako āha –	518	
PA_atk-s05_14a3:5190	“Na vāsamabhirocāmi, gamanaṃ mayha ruccati;	519	
PA_atk-s05_14a3:5191	Antarāyopi me assa, gacchaññeva rathesabha.	519	
PA_atk-s05_14a3:5193	“Na hetā yācayogī naṃ, antarāyassa kāriyā;	519	
PA_atk-s05_14a3:5194	Itthiyo mantaṃ jānanti, sabbaṃ gaṇhanti vāmato.	519	
PA_atk-s05_14a3:5196	“Saddhāya dānaṃ dadato, māsaṃ adakkhi mātaraṃ;	519	
PA_atk-s05_14a3:5197	Antarāyampi sā kayirā, gacchaññeva rathesabha.	519	
PA_atk-s05_14a3:5199	“Āmantayassu te putte, mā te mātaramaddasuṃ;	519	
PA_atk-s05_14a3:5200	Saddhāya dānaṃ dadato, evaṃ puññaṃ pavaḍḍhati.	520	
PA_atk-s05_14a3:5202	“Āmantayassu te putte, mā te mātaramaddasuṃ;	520	
PA_atk-s05_14a3:5203	Mādisassa dhanaṃ datvā, rāja saggaṃ gamissasī”ti.	520	
PA_atk-s05_14a3:5204_0	Tattha na hetā yācayogī nanti ettha nanti nipātamattaṃ. Idaṃ vuttaṃ hoti – mahārāja,	5204	
PA_atk-s05_14a3:5204_1	etā itthiyo ca nāma na hi yācayogī, na yācanāya anucchavikā honti, kevalaṃ antarāyassa	5204	
PA_atk-s05_14a3:5204_2	kāriyā dāyakānaṃ puññantarāyaṃ, yācakānañca lābhantarāyaṃ karontīti. Itthiyo mantanti	5204	
PA_atk-s05_14a3:5204_3	itthī māyaṃ nāma jānanti. Vāmatoti sabbaṃ vāmato gaṇhanti, na dakkhiṇato. Saddhāya	5204	
PA_atk-s05_14a3:5204_4	dānaṃ dadatoti kammañca phalañca saddahitvā dānaṃ dadato. Māsanti mā etesaṃ mātaraṃ	5204	
PA_atk-s05_14a3:5204_5	adakkhi. Kayirāti kareyya. Āmantayassūti jānāpehi, mayā saddhiṃ pesehīti vadati.	5204	
PA_atk-s05_14a3:5204_6	Dadatoti dadantassa.	5204	
PA_atk-s05_14a3:5205	Vessantaro āha –	520	
PA_atk-s05_14a3:5207	“Sace tvaṃ nicchase daṭṭhuṃ, mama bhariyaṃ patibbataṃ;	520	
PA_atk-s05_14a3:5208	Ayyakassapi dassehi, jāliṃ kaṇhājinaṃ cubho.	520	
PA_atk-s05_14a3:5210	“Ime kumāre disvāna, mañjuke piyabhāṇine;	521	
PA_atk-s05_14a3:5211	Patīto sumano vitto, bahuṃ dassati te dhana”nti.	521	
PA_atk-s05_14a3:5212	Tattha ayyakassāti mayhaṃ pituno sañjayamahārājassa dvinnaṃ kumārānaṃ ayyakassa. Dassati te dhananti so rājā tuyhaṃ bahuṃ dhanaṃ dassati.	521	
PA_atk-s05_14a3:5213	Jūjako āha –	521	
PA_atk-s05_14a3:5215	“Acchedanassa bhāyāmi, rājaputta suṇohi me;	521	
PA_atk-s05_14a3:5216	Rājadaṇḍāya maṃ dajjā, vikkiṇeyya haneyya vā;	521	
PA_atk-s05_14a3:5217	Jino dhanañca dāse ca, gārayhassa brahmabandhuyā”ti.	521	
PA_atk-s05_14a3:5218_0	Tattha acchedanassāti acchinditvā gahaṇassa bhāyāmi. Rājadaṇḍāya maṃ dajjāti “ayaṃ	5218	
PA_atk-s05_14a3:5218_1	brāhmaṇo dārakacoro, daṇḍamassa dethā”ti evaṃ daṇḍatthāya maṃ amaccānaṃ dadeyya.	5218	
PA_atk-s05_14a3:5218_2	Gārayhassa brahmabandhuyāti kevalaṃ brāhmaṇiyāva garahitabbo bhavissāmīti.	5218	
PA_atk-s05_14a3:5219	Vessantaro āha –	521	
PA_atk-s05_14a3:5221	“Ime kumāre disvāna, mañjuke piyabhāṇine;	522	
PA_atk-s05_14a3:5222	Dhamme ṭhito mahārājā, sivīnaṃ raṭṭhavaḍḍhano;	522	
PA_atk-s05_14a3:5223	Laddhā pītisomanassaṃ, bahuṃ dassati te dhana”nti.	522	
PA_atk-s05_14a3:5224	Jūjako āha –	522	
PA_atk-s05_14a3:5226	“Nāhaṃ tampi karissāmi, yaṃ maṃ tvaṃ anusāsasi;	522	
PA_atk-s05_14a3:5227	Dārakeva ahaṃ nessaṃ, brāhmaṇyā paricārake”ti.	522	
PA_atk-s05_14a3:5228	Tattha dārakevāti alaṃ mayhaṃ aññena dhanena, ahaṃ ime dārakeva attano brāhmaṇiyā paricārake nessāmīti.	522	
PA_atk-s05_14a3:5229_0	Taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi	5229	
PA_atk-s05_14a3:5229_1	palāyitvā gumbagahane nilīyitvā tatrāpi jūjakenāgantvā gahitā viya attānaṃ sampassamānā	5229	
PA_atk-s05_14a3:5229_2	kampantā katthaci ṭhātuṃ asamatthā ito cito ca dhāvitvā caturassapokkharaṇitīraṃ	5229	
PA_atk-s05_14a3:5229_3	gantvā daḷhaṃ vākacīraṃ nivāsetvā udakaṃ oruyha pokkharapattaṃ sīse ṭhapetvā udakena	5229	
PA_atk-s05_14a3:5229_4	paṭicchannā hutvā aṭṭhaṃsu. Tamatthaṃ pakāsento satthā āha –	5229	
PA_atk-s05_14a3:5231	“Tato kumārā byathitā, sutvā luddassa bhāsitaṃ;	523	
PA_atk-s05_14a3:5232	Tena tena padhāviṃsu, jālī kaṇhājinā cubho”ti.	523	
PA_atk-s05_14a3:5233_0	Jūjakopi kumāre adisvā bodhisattaṃ apasādesi “bho vessantara, idāneva tvaṃ mayhaṃ	5233	
PA_atk-s05_14a3:5233_1	dārake datvā mayā ‘nāhaṃ jetuttaranagaraṃ gamissāmi, dārake mama brāhmaṇiyā paricārake	5233	
PA_atk-s05_14a3:5233_2	nessāmī’ti vutte iṅghitasaññaṃ datvā putte palāpetvā ajānanto viya nisinno, natthi	5233	
PA_atk-s05_14a3:5233_3	maññe lokasmiṃ tayā sadiso musāvādī”ti. Taṃ sutvā mahāsatto pakampitacitto hutvā	5233	
PA_atk-s05_14a3:5233_4	“dārakā palātā bhavissantī”ti cintetvā “bho brāhmaṇa, mā cintayi, ānessāmi te kumāre”ti	5233	
PA_atk-s05_14a3:5233_5	uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā padavalañjānusārena	5233	
PA_atk-s05_14a3:5233_6	pokkharaṇitīraṃ gantvā udake otiṇṇapadaṃ disvā “kumārā udakaṃ oruyha ṭhitā bhavissantī”ti	5233	
PA_atk-s05_14a3:5233_7	ñatvā “tāta, jālī”ti pakkosanto imaṃ gāthādvayamāha –	5233	
PA_atk-s05_14a3:5235	“Ehi tāta piyaputta, pūretha mama pāramiṃ;	523	
PA_atk-s05_14a3:5236	Hadayaṃ mebhisiñcetha, karotha vacanaṃ mama.	523	
PA_atk-s05_14a3:5238	“Yānā nāvā ca me hotha, acalā bhavasāgare;	523	
PA_atk-s05_14a3:5239	Jātipāraṃ tarissāmi, santāressaṃ sadevaka”nti.	523	
PA_atk-s05_14a3:5240_0	Kumāro pitu vacanaṃ sutvā “brāhmaṇo maṃ yathāruci karotu, pitarā saddhiṃ dve kathā	5240	
PA_atk-s05_14a3:5240_1	na kathessāmī”ti sīsaṃ nīharitvā pokkharapattāni viyūhitvā udakā uttaritvā mahāsattassa	5240	
PA_atk-s05_14a3:5240_2	dakkhiṇapāde nipatitvā gopphakasandhiṃ daḷhaṃ gahetvā parodi. Atha naṃ mahāsatto	5240	
PA_atk-s05_14a3:5240_3	āha “tāta, bhaginī te kuhi”nti. “Tāta, ime sattā nāma bhaye uppanne attānameva rakkhantī”ti.	5240	
PA_atk-s05_14a3:5240_4	Atha mahāsatto “puttehi me katikā katā bhavissatī”ti ñatvā “ehi amma kaṇhe”ti pakkosanto gāthādvayamāha –	5240	
PA_atk-s05_14a3:5242	“Ehi amma piyadhīti, pūretha mama pāramiṃ;	524	
PA_atk-s05_14a3:5243	Hadayaṃ mebhisiñcetha, karotha vacanaṃ mama.	524	
PA_atk-s05_14a3:5245	“Yānā nāvā ca me hotha, acalā bhavasāgare;	524	
PA_atk-s05_14a3:5246	Jātipāraṃ tarissāmi, uddharissaṃ sadevaka”nti.	524	
PA_atk-s05_14a3:5247_0	Sāpi “pitarā saddhiṃ dve kathā na kathessāmī”ti tatheva udakā uttaritvā mahāsattassa	5247	
PA_atk-s05_14a3:5247_1	vāmapāde nipatitvā gopphakasandhiṃ daḷhaṃ gahetvā parodi. Tesaṃ assūni mahāsattassa	5247	
PA_atk-s05_14a3:5247_2	phullapadumavaṇṇe pādapiṭṭhe patanti. Tassa assūni tesaṃ suvaṇṇaphalakasadisāya piṭṭhiyā	5247	
PA_atk-s05_14a3:5247_3	patanti. Atha mahāsatto kumāre uṭṭhāpetvā assāsetvā “tāta, jāli kiṃ tvaṃ mama dānavittakabhāvaṃ	5247	
PA_atk-s05_14a3:5247_4	na jānāsi, ajjhāsayaṃ me, tāta, matthakaṃ pāpehī”ti vatvā goṇe agghāpento viya tattheva	5247	
PA_atk-s05_14a3:5247_5	ṭhito kumāre agghāpesi. So kira puttaṃ āmantetvā āha “tāta, jāli tvaṃ bhujisso hotukāmo	5247	
PA_atk-s05_14a3:5247_6	brāhmaṇassa nikkhasahassaṃ datvā bhujisso bhaveyyāsi, bhaginī kho pana te uttamarūpadharā,	5247	
PA_atk-s05_14a3:5247_7	koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā	5247	
PA_atk-s05_14a3:5247_8	jātisambhedaṃ kareyya, aññatraraññā sabbasatadāyako nāma natthi, tasmā bhaginī te	5247	
PA_atk-s05_14a3:5247_9	bhujissā hotukāmā brāhmaṇassa dāsasataṃ dāsīsataṃ hatthisataṃ assasataṃ usabhasataṃ	5247	
PA_atk-s05_14a3:5247_10	nikkhasatanti evaṃ sabbasatāni datvā bhujissā hotū”ti evaṃ kumāre agghāpetvā samassāsetvā	52471	
PA_atk-s05_14a3:5247_11	assamapadaṃ gantvā kamaṇḍalunā udakaṃ gahetvā “ehi vata, bho brāhmaṇā”ti āmantetvā	52471	
PA_atk-s05_14a3:5247_12	sabbaññutaññāṇassa paccayo hotūti patthanaṃ katvā udakaṃ pātetvā “ambho brāhmaṇa,	52471	
PA_atk-s05_14a3:5247_13	puttehi me sataguṇena sahassaguṇena satasahassaguṇena sabbaññutaññāṇameva piyatara”nti	52471	
PA_atk-s05_14a3:5247_14	pathaviṃ unnādento brāhmaṇassa piyaputtadānaṃ adāsi. Tamatthaṃ pakāsento satthā āha –	52471	
PA_atk-s05_14a3:5249	“Tato kumāre ādāya, jāliṃ kaṇhājinaṃ cubho;	524	
PA_atk-s05_14a3:5250	Brāhmaṇassa adā dānaṃ, sivīnaṃ raṭṭhavaḍḍhano.	525	
PA_atk-s05_14a3:5252	“Tato kumāre ādāya, jāliṃ kaṇhājinaṃ cubho;	525	
PA_atk-s05_14a3:5253	Brāhmaṇassa adā vitto, puttake dānamuttamaṃ.	525	
PA_atk-s05_14a3:5255	“Tadāsi yaṃ bhiṃsanakaṃ, tadāsi lomahaṃsanaṃ;	525	
PA_atk-s05_14a3:5256	Yaṃ kumāre padinnamhi, medanī sampakampatha.	525	
PA_atk-s05_14a3:5258	“Tadāsi yaṃ bhiṃsanakaṃ, tadāsi lomahaṃsanaṃ;	525	
PA_atk-s05_14a3:5259	Yaṃ pañjalikato rājā, kumāre sukhavacchite;	525	
PA_atk-s05_14a3:5260	Brāhmaṇassa adā dānaṃ, sivīnaṃ raṭṭhavaḍḍhano”ti.	526	
PA_atk-s05_14a3:5261_0	Tattha vittoti pītisomanassajāto hutvā. Tadāsi yaṃ bhiṃsanakanti tadā dānatejena	5261	
PA_atk-s05_14a3:5261_1	unnadantī mahāpathavī catunahutādhikadviyojanasatasahassabahalā mattavāraṇo viya	5261	
PA_atk-s05_14a3:5261_2	gajjamānā kampi, sāgaro saṅkhubhi. Sinerupabbatarājā suseditavettaṅkuro viya onamitvā	5261	
PA_atk-s05_14a3:5261_3	vaṅkapabbatābhimukho aṭṭhāsi. Sakko devarājā apphoṭesi, mahābrahmā sādhukāramadāsi.	5261	
PA_atk-s05_14a3:5261_4	Yāva brahmalokā ekakolāhalaṃ ahosi. Pathavisaddena devo gajjanto khaṇikavassaṃ vassi,	5261	
PA_atk-s05_14a3:5261_5	akālavijjulatā nicchariṃsu. Himavantavāsino sīhādayo sakalahimavantaṃ ekaninnādaṃ	5261	
PA_atk-s05_14a3:5261_6	kariṃsūti evarūpaṃ bhiṃsanakaṃ ahosi. Pāḷiyaṃ pana “medanī sampakampathā”ti ettakameva	5261	
PA_atk-s05_14a3:5261_7	vuttaṃ. Yanti yadā. Sukhavacchiteti sukhavasite sukhasaṃvaḍḍhite. Adā dānanti ambho	5261	
PA_atk-s05_14a3:5261_8	brāhmaṇa, puttehi me sataguṇena sahassaguṇena satasahassaguṇena sabbaññutaññāṇameva	5261	
PA_atk-s05_14a3:5261_9	piyataranti tassatthāya adāsi.	5261	
PA_atk-s05_14a3:5262_0	Mahāsatto dānaṃ datvā “sudinnaṃ vata me dāna”nti pītiṃ uppādetvā kumāre olokentova	5262	
PA_atk-s05_14a3:5262_1	aṭṭhāsi. Jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ	5262	
PA_atk-s05_14a3:5262_2	kumārikāya vāmahatthena saddhiṃ ekato bandhitvā tameva vallikoṭiṃ gahetvā pothayamāno	5262	
PA_atk-s05_14a3:5262_3	pāyāsi. Tamatthaṃ pakāsento satthā āha –	5262	
PA_atk-s05_14a3:5264	“Tato so brāhmaṇo luddo, lataṃ dantehi chindiya;	526	
PA_atk-s05_14a3:5265	Latāya hatthe bandhitvā, latāya anumajjatha.	526	
PA_atk-s05_14a3:5267	“Tato so rajjumādāya, daṇḍañcādāya brāhmaṇo;	526	
PA_atk-s05_14a3:5268	Ākoṭayanto te neti, sivirājassa pekkhato”ti.	526	
PA_atk-s05_14a3:5269	Tattha sivirājassāti vessantarassa.	526	
PA_atk-s05_14a3:5270_0	Tesaṃ pahaṭapahaṭaṭṭhāne chavi chijjati, lohitaṃ paggharati. Paharaṇakāle aññamaññassa	5270	
PA_atk-s05_14a3:5270_1	piṭṭhiṃ dadanti. Athekasmiṃ visamaṭṭhāne brāhmaṇo pakkhalitvā pati. Kumārānaṃ muduhatthehi	5270	
PA_atk-s05_14a3:5270_2	baddhavalli gaḷitvā gatā. Te rodamānā palāyitvā mahāsattassa santikaṃ āgamaṃsu. Tamatthaṃ	5270	
PA_atk-s05_14a3:5270_3	pakāsento satthā āha –	5270	
PA_atk-s05_14a3:5272	“Tato kumārā pakkāmuṃ, brāhmaṇassa pamuñciya;	527	
PA_atk-s05_14a3:5273	Assupuṇṇehi nettehi, pitaraṃ so udikkhati.	527	
PA_atk-s05_14a3:5275	“Vedhamassatthapattaṃva, pitu pādāni vandati;	527	
PA_atk-s05_14a3:5276	Pitu pādāni vanditvā, idaṃ vacanamabravi.	527	
PA_atk-s05_14a3:5278	“Ammā ca tāta nikkhantā, tvañca no tāta dassasi;	527	
PA_atk-s05_14a3:5279	Yāva ammampi passemu, atha no tāta dassasi.	527	
PA_atk-s05_14a3:5281	“Ammā ca tāta nikkhantā, tvañca no tāta dassasi;	528	
PA_atk-s05_14a3:5282	Mā no tvaṃ tāta adadā, yāva ammāpi etu no;	528	
PA_atk-s05_14a3:5283	Tadāyaṃ brāhmaṇo kāmaṃ, vikkiṇātu hanātu vā.	528	
PA_atk-s05_14a3:5285	“Balaṅkapādo andhanakho, atho ovaddhapiṇḍiko;	528	
PA_atk-s05_14a3:5286	Dīghuttaroṭṭho capalo, kaḷāro bhagganāsako.	528	
PA_atk-s05_14a3:5288	“Kumbhodaro bhaggapiṭṭhi, atho visamacakkhuko;	528	
PA_atk-s05_14a3:5289	Lohamassu haritakeso, valīnaṃ tilakāhato.	528	
PA_atk-s05_14a3:5291	“Piṅgalo ca vinato ca, vikaṭo ca brahā kharo;	529	
PA_atk-s05_14a3:5292	Ajināni ca sannaddho, amanusso bhayānako.	529	
PA_atk-s05_14a3:5294	“Manusso udāhu yakkho, maṃsalohitabhojano;	529	
PA_atk-s05_14a3:5295	Gāmā araññamāgamma, dhanaṃ taṃ tāta yācati.	529	
PA_atk-s05_14a3:5297	“Nīyamāne pisācena, kiṃ nu tāta udikkhasi;	529	
PA_atk-s05_14a3:5298	Asmā nūna te hadayaṃ, āyasaṃ daḷhabandhanaṃ.	529	
PA_atk-s05_14a3:5300	“Yo no baddhe na jānāsi, brāhmaṇena dhanesinā;	530	
PA_atk-s05_14a3:5301	Accāyikena luddena, yo no gāvova sumbhati.	530	
PA_atk-s05_14a3:5303	“Idheva acchataṃ kaṇhā, na sā jānāti kismiñci;	530	
PA_atk-s05_14a3:5304	Migīva khirasammattā, yūthā hīnā pakandatī”ti.	530	
PA_atk-s05_14a3:5305_0	Tattha udikkhatīti so pitu santikaṃ gantvā kampamāno oloketi. Vedhanti vedhamāno.	5305	
PA_atk-s05_14a3:5305_1	Tvañca no tāta, dassasīti tvañca amhe tāya anāgatāya eva brāhmaṇassa dadāsi, evaṃ	5305	
PA_atk-s05_14a3:5305_2	mā kari, adhivāsehi tvaṃ tāva. Yāva ammaṃ passemu, atha no tāya diṭṭhakāle tvaṃ puna	5305	
PA_atk-s05_14a3:5305_3	dassasi. Vikkiṇātu hanātu vāti tāta, ammāya āgatakāle esa amhe vikkiṇātu vā hanatu	5305	
PA_atk-s05_14a3:5305_4	vā. Yaṃ icchati, taṃ karotu. Apica kho panesa kakkhaḷo pharuso, aṭṭhārasahi purisadosehi	5305	
PA_atk-s05_14a3:5305_5	samannāgatoti aṭṭhārasa purisadose kathesi.	5305	
PA_atk-s05_14a3:5306_0	Tattha balaṅkapādoti patthaṭapādo. Andhanakhoti pūtinakho. Ovaddhapiṇḍikoti heṭṭhāgalitapiṇḍikamaṃso.	5306	
PA_atk-s05_14a3:5306_1	Dīghuttaroṭṭhoti mukhaṃ pidahitvā ṭhitena dīghena uttaroṭṭhena samannāgato. Capaloti	5306	
PA_atk-s05_14a3:5306_2	paggharitalālo. Kaḷāroti sūkaradāṭhāhi viya nikkhantadantehi samannāgato. Bhagganāsakoti	5306	
PA_atk-s05_14a3:5306_3	bhaggāya visamāya nāsāya samannāgato. Lohamassūti tambalohavaṇṇamassu. Haritakesoti	5306	
PA_atk-s05_14a3:5306_4	suvaṇṇavaṇṇavirūḷhakeso. Valīnanti sarīracammamassa valiggahitaṃ. Tilakāhatoti kāḷatilakehi	5306	
PA_atk-s05_14a3:5306_5	parikiṇṇo. Piṅgaloti nibbiddhapiṅgalo biḷārakkhisadisehi akkhīhi samannāgato. Vinatoti	5306	
PA_atk-s05_14a3:5306_6	kaṭiyaṃ piṭṭhiyaṃ khandheti tīsu ṭhānesu vaṅko. Vikaṭoti vikaṭapādo. “Abaddhasandhī”tipi	5306	
PA_atk-s05_14a3:5306_7	vuttaṃ, “kaṭakaṭā”ti viravantehi aṭṭhisandhīhi samannāgato. Brahāti dīgho. Amanussoti	5306	
PA_atk-s05_14a3:5306_8	na manusso, manussavesena vicarantopi yakkho esa. Bhayānakoti ativiya bhiṃsanako.	5306	
PA_atk-s05_14a3:5307_0	Manusso udāhu yakkhoti tāta, sace koci imaṃ brāhmaṇaṃ disvā evaṃ puccheyya “manussoyaṃ	5307	
PA_atk-s05_14a3:5307_1	brāhmaṇo, udāhu yakkho”ti. “Na manusso, atha kho maṃsalohitabhojano yakkho”ti vattuṃ	5307	
PA_atk-s05_14a3:5307_2	yuttaṃ. Dhanaṃ taṃ tāta yācatīti tāta, esa amhākaṃ maṃsaṃ khāditukāmo tumhe puttadhanaṃ	5307	
PA_atk-s05_14a3:5307_3	yācati. Udikkhasīti ajjhupekkhasi. Asmā nūna te hadayanti tāta, mātāpitūnaṃ hadayaṃ	5307	
PA_atk-s05_14a3:5307_4	nāma puttesu mudukaṃ hoti, puttānaṃ dukkhaṃ na sahati, tvaṃ ajānanto viya acchasi,	5307	
PA_atk-s05_14a3:5307_5	tava pana hadayaṃ pāsāṇo viya maññe, atha vā āyasaṃ daḷhabandhanaṃ. Tena amhākaṃ	5307	
PA_atk-s05_14a3:5307_6	evarūpe dukkhe uppanne na rujati.	5307	
PA_atk-s05_14a3:5308_0	Na jānāsīti ajānanto viya acchasi. Accāyikena luddenāti ativiya luddena pamāṇātikkantena.	5308	
PA_atk-s05_14a3:5308_1	Yo noti brāhmaṇena no amhe kaniṭṭhabhātike baddhe bandhite yo tvaṃ na jānāsi. Sumbhatīti	5308	
PA_atk-s05_14a3:5308_2	potheti. Idheva acchatanti tāta, ayaṃ kaṇhājinā kiñci dukkhaṃ na jānāti. Yathā nāma	5308	
PA_atk-s05_14a3:5308_3	khīrasammattā migapotikā yūthā parihīnā mātaraṃ apassantī khīratthāya kandati, evaṃ	5308	
PA_atk-s05_14a3:5308_4	ammaṃ apassantī kanditvā sussitvā marissati, tasmā maṃyeva brāhmaṇassa dehi, ahaṃ	5308	
PA_atk-s05_14a3:5308_5	gamissāmi, ayaṃ kaṇhājinā idheva hotūti.	5308	
PA_atk-s05_14a3:5309	Evaṃ vuttepi mahāsatto na kiñci katheti. Tato kumāro mātāpitaro ārabbha paridevanto āha –	530	
PA_atk-s05_14a3:5311	“Na me idaṃ tathā dukkhaṃ, labbhā hi pumunā idaṃ;	531	
PA_atk-s05_14a3:5312	Yañca ammaṃ na passāmi, taṃ me dukkhataraṃ ito.	531	
PA_atk-s05_14a3:5314	“Na me idaṃ tathā dukkhaṃ, labbhā hi pumunā idaṃ;	531	
PA_atk-s05_14a3:5315	Yañca tātaṃ na passāmi, taṃ me dukkhataraṃ ito.	531	
PA_atk-s05_14a3:5317	“Sā nūna kapaṇā ammā, cirarattāya rucchati;	531	
PA_atk-s05_14a3:5318	Kaṇhājinaṃ apassantī, kumāriṃ cārudassaniṃ.	531	
PA_atk-s05_14a3:5320	“So nūna kapaṇo tāto, cirarattāya rucchati;	532	
PA_atk-s05_14a3:5321	Kaṇhājinaṃ apassanto, kumāriṃ cārudassaniṃ.	532	
PA_atk-s05_14a3:5323	“Sā nūna kapaṇā ammā, ciraṃ rucchati assame;	532	
PA_atk-s05_14a3:5324	Kaṇhājinaṃ apassantī, kumāriṃ cārudassaniṃ.	532	
PA_atk-s05_14a3:5326	“So nūna kapaṇo tāto, ciraṃ rucchati assame;	532	
PA_atk-s05_14a3:5327	Kaṇhājinaṃ apassanto, kumāriṃ cārudassaniṃ.	532	
PA_atk-s05_14a3:5329	“Sā nūna kapaṇā ammā, cirarattāya rucchati;	532	
PA_atk-s05_14a3:5330	Aḍḍharatte va ratte vā, nadīva avasucchati.	533	
PA_atk-s05_14a3:5332	“So nūna kapaṇo tāto, cirarattāya rucchati;	533	
PA_atk-s05_14a3:5333	Aḍḍharatte va ratte vā, nadīva avasucchati.	533	
PA_atk-s05_14a3:5335	“Ime te jambukā rukkhā, vedisā sinduvārakā;	533	
PA_atk-s05_14a3:5336	Vividhāni rukkhajātāni, tāni ajja jahāmase.	533	
PA_atk-s05_14a3:5338	“Assatthā panasā ceme, nigrodhā ca kapitthanā;	533	
PA_atk-s05_14a3:5339	Vividhāni phalajātāni, tāni ajja jahāmase.	533	
PA_atk-s05_14a3:5341	“Ime tiṭṭhanti ārāmā, ayaṃ sītūdakā nadī;	534	
PA_atk-s05_14a3:5342	Yatthassu pubbe kīḷāma, tāni ajja jahāmase.	534	
PA_atk-s05_14a3:5344	“Vividhāni pupphajātāni, asmiṃ uparipabbate;	534	
PA_atk-s05_14a3:5345	Yānassu pubbe dhārema, tāni ajja jahāmase.	534	
PA_atk-s05_14a3:5347	“Vividhāni phalajātāni, asmiṃ uparipabbate;	534	
PA_atk-s05_14a3:5348	Yānassu pubbe bhuñjāma, tāni ajja jahāmase.	534	
PA_atk-s05_14a3:5350	“Ime no hatthikā assā, balibaddā ca no ime;	535	
PA_atk-s05_14a3:5351	Yehissu pubbe kīḷāma, tāni ajja jahāmase”ti.	535	
PA_atk-s05_14a3:5352_0	Tattha pumunāti bhave vicarantena purisena. Labbhāti labhitabbaṃ. Taṃ me dukkhataraṃ	5352	
PA_atk-s05_14a3:5352_1	itoti yaṃ me ammaṃ passituṃ alabhantassa dukkhaṃ, taṃ ito pothanadukkhato sataguṇena	5352	
PA_atk-s05_14a3:5352_2	sahassaguṇena satasahassaguṇena dukkhataraṃ. Rucchatīti rodissati. Aḍḍharatte va	5352	
PA_atk-s05_14a3:5352_3	ratte vāti aḍḍharatte vā sakalaratte vā amhe saritvā ciraṃ rodissati. Avasucchatīti	5352	
PA_atk-s05_14a3:5352_4	appodakā kunnadī avasussati. Yathā sā khippameva sussati, evaṃ aruṇe uggacchanteyeva	5352	
PA_atk-s05_14a3:5352_5	sussitvā marissatīti adhippāyenevamāha. Vedisāti olambanasākhā. Tānīti yesaṃ no mūlapupphaphalāni	5352	
PA_atk-s05_14a3:5352_6	gaṇhantehi ciraṃ kīḷitaṃ, tāni ajja ubhopi mayaṃ jahāma. Hatthikāti tātena amhākaṃ	5352	
PA_atk-s05_14a3:5352_7	kīḷanatthāya katā hatthikā.	5352	
PA_atk-s05_14a3:5353	Taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi. Tamatthaṃ pakāsento satthā āha –	535	
PA_atk-s05_14a3:5355	“Nīyamānā kumārā te, pitaraṃ etadabravuṃ;	535	
PA_atk-s05_14a3:5356	Ammaṃ ārogyaṃ vajjāsi, tvañca tāta sukhī bhava.	535	
PA_atk-s05_14a3:5358	“Ime no hatthikā assā, balibaddā ca no ime;	535	
PA_atk-s05_14a3:5359	Tāni ammāya dajjesi, sokaṃ tehi vinessati.	535	
PA_atk-s05_14a3:5361	“Ime no hatthikā assā, balibaddā ca no ime;	536	
PA_atk-s05_14a3:5362	Tāni ammā udikkhantī, sokaṃ paṭivinessatī”ti.	536	
PA_atk-s05_14a3:5363_0	Tadā bodhisattassa putte ārabbha balavasoko uppajji, hadayamaṃsaṃ uṇhaṃ ahosi. So	5363	
PA_atk-s05_14a3:5363_1	kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena	5363	
PA_atk-s05_14a3:5363_2	saṇṭhātuṃ asakkonto assupuṇṇehi nettehi paṇṇasālaṃ pavisitvā kalunaṃ paridevi. Tamatthaṃ	5363	
PA_atk-s05_14a3:5363_3	pakāsento satthā āha –	5363	
PA_atk-s05_14a3:5365	“Tato vessantaro rājā, dānaṃ datvāna khattiyo;	536	
PA_atk-s05_14a3:5366	Paṇṇasālaṃ pavisitvā, kalunaṃ paridevayī”ti.	536	
PA_atk-s05_14a3:5367	Tato parā mahāsattassa vilāpagāthā honti –	536	
PA_atk-s05_14a3:5369	“Kaṃ nvajja chātā tasitā, uparucchanti dārakā;	536	
PA_atk-s05_14a3:5370	Sāyaṃ saṃvesanākāle, ko ne dassati bhojanaṃ.	537	
PA_atk-s05_14a3:5372	“Kaṃ nvajja chātā tasitā, uparucchanti dārakā;	537	
PA_atk-s05_14a3:5373	Sāyaṃ saṃvesanākāle, ‘ammā chātamha detha no’.	537	
PA_atk-s05_14a3:5375	“Kathaṃ nu pathaṃ gacchanti, pattikā anupāhanā;	537	
PA_atk-s05_14a3:5376	Santā sūnehi pādehi, ko ne hatthe gahessati.	537	
PA_atk-s05_14a3:5378	“Kathaṃ nu so na lajjeyya, sammukhā paharaṃ mama;	537	
PA_atk-s05_14a3:5379	Adūsakānaṃ puttānaṃ, alajjī vata brāhmaṇo.	537	
PA_atk-s05_14a3:5381	“Yopi me dāsidāsassa, añño vā pana pesiyo;	538	
PA_atk-s05_14a3:5382	Tassāpi suvihīnassa, ko lajjī paharissati.	538	
PA_atk-s05_14a3:5384	“Vārijasseva me sato, baddhassa kumināmukhe;	538	
PA_atk-s05_14a3:5385	Akkosati paharati, piye putte apassato”ti.	538	
PA_atk-s05_14a3:5386_0	Tattha kaṃ nvajjāti kaṃ nu ajja. Uparucchantīti saṭṭhiyojanamaggaṃ gantvā uparodissanti.	5386	
PA_atk-s05_14a3:5386_1	Saṃvesanākāleti mahājanassa parivesanākāle. Kone dassatīti ko nesaṃ bhojanaṃ dassati.	5386	
PA_atk-s05_14a3:5386_2	Kathaṃ nu pathaṃ gacchantīti kathaṃ nu saṭṭhiyojanamaggaṃ gamissanti. Pattikāti hatthiyānādīhi	5386	
PA_atk-s05_14a3:5386_3	virahitā. Anupāhanāti upāhanamattenapi viyuttā sukhumālapādā. Gahessatīti kilamathavinodanatthāya	5386	
PA_atk-s05_14a3:5386_4	ko gaṇhissati. Dāsidāsassāti dāsiyā dāso assa. Añño vā pana pesiyoti tassapi dāso,	5386	
PA_atk-s05_14a3:5386_5	tassapi dāsoti evaṃ dāsapatidāsaparamparāya “yo mayhaṃ catuttho pesiyo pesanakārako	5386	
PA_atk-s05_14a3:5386_6	assa, tassa evaṃ suvihīnassapi ayaṃ vessantarassa dāsapatidāso”ti ñatvā. Ko lajjīti	5386	
PA_atk-s05_14a3:5386_7	ko lajjāsampanno pahareyya, yuttaṃ nu kho tassa nillajjassa mama putte paharitunti.	5386	
PA_atk-s05_14a3:5386_8	Vārijassevāti kumināmukhe baddhassa macchasseva sato mama. Apassatoti a-kāro nipātamatto,	5386	
PA_atk-s05_14a3:5386_9	passantasseva piyaputte akkosati ceva paharati ca, aho vata dāruṇoti.	5386	
PA_atk-s05_14a3:5387_0	Athassa kumāresu sinehena evaṃ parivitakko udapādi “ayaṃ brāhmaṇo mama putte ativiya	5387	
PA_atk-s05_14a3:5387_1	viheṭheti, sokaṃ sandhāretuṃ na sakkomi, brāhmaṇaṃ anubandhitvā jīvitakkhayaṃ pāpetvā	5387	
PA_atk-s05_14a3:5387_2	ānessāmi te kumāre”ti. Tato “aṭṭhānametaṃ kumārānaṃ pīḷanaṃ atidukkhanti dānaṃ datvā	5387	
PA_atk-s05_14a3:5387_3	pacchānutappaṃ nāma sataṃ dhammo na hotī”ti cintesi. Tadatthajotanā imā dve parivitakkagāthā nāma honti –	5387	
PA_atk-s05_14a3:5389	“Adu cāpaṃ gahetvāna, khaggaṃ bandhiya vāmato;	538	
PA_atk-s05_14a3:5390	Ānessāmi sake putte, puttānañhi vadho dukho.	539	
PA_atk-s05_14a3:5392	“Aṭṭhānametaṃ dukkharūpaṃ, yaṃ kumārā vihaññare;	539	
PA_atk-s05_14a3:5393	Satañca dhammamaññāya, ko datvā anutappatī”ti.	539	
PA_atk-s05_14a3:5394	Tattha satanti pubbabodhisattānaṃ paveṇidhammaṃ.	539	
PA_atk-s05_14a3:5395_0	So kira tasmiṃ khaṇe bodhisattānaṃ paveṇiṃ anussari. Tato “sabbabodhisattānaṃ dhanapariccāgaṃ,	5395	
PA_atk-s05_14a3:5395_1	aṅgapariccāgaṃ, puttapariccāgaṃ, bhariyapariccāgaṃ, jīvitapariccāganti ime pañca	5395	
PA_atk-s05_14a3:5395_2	mahāpariccāge apariccajitvā buddhabhūtapubbo nāma natthi. Ahampi tesaṃ abbhantaro	5395	
PA_atk-s05_14a3:5395_3	homi, mayāpi piyaputtadhītaro adatvā na sakkā buddhena bhavitu”nti cintetvā “kiṃ	5395	
PA_atk-s05_14a3:5395_4	tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi, yena brāhmaṇaṃ	5395	
PA_atk-s05_14a3:5395_5	anubandhitvā jīvitakkhayaṃ pāpessāmīti saññaṃ uppādesi, dānaṃ datvā pacchānutappo	5395	
PA_atk-s05_14a3:5395_6	nāma tava nānurūpo”ti evaṃ attānaṃ paribhāsitvā “sacepi eso kumāre māressati, dinnakālato	5395	
PA_atk-s05_14a3:5395_7	paṭṭhāya mama na kiñci hotī”ti daḷhasamādānaṃ adhiṭṭhāya paṇṇasālato nikkhamitvā	5395	
PA_atk-s05_14a3:5395_8	paṇṇasāladvāre pāsāṇaphalake kañcanapaṭimā viya nisīdi. Jūjakopi bodhisattassa sammukhe	5395	
PA_atk-s05_14a3:5395_9	kumāre pothetvā neti. Tato kumāro vilapanto āha –	5395	
PA_atk-s05_14a3:5397	“Saccaṃ kirevamāhaṃsu, narā ekacciyā idha;	539	
PA_atk-s05_14a3:5398	Yassa natthi sakā mātā, yathā natthi tatheva so.	539	
PA_atk-s05_14a3:5400	“Ehi kaṇhe marissāma, natthattho jīvitena no;	540	
PA_atk-s05_14a3:5401	Dinnamhāti janindena, brāhmaṇassa dhanesino;	540	
PA_atk-s05_14a3:5402	Accāyikassa luddassa, yo no gāvova sumbhati.	540	
PA_atk-s05_14a3:5404	“Ime te jambukā rukkhā, vedisā sinduvārakā;	540	
PA_atk-s05_14a3:5405	Vividhāni rukkhajātāni, tāni kaṇhe jahāmase.	540	
PA_atk-s05_14a3:5407	“Assatthā panasā ceme, nigrodhā ca kapitthanā;	540	
PA_atk-s05_14a3:5408	Vividhāni phalajātāni, tāni kaṇhe jahāmase.	540	
PA_atk-s05_14a3:5410	“Ime tiṭṭhanti ārāmā, ayaṃ sītūdakā nadī;	541	
PA_atk-s05_14a3:5411	Yatthassu pubbe kīḷāma, tāni kaṇhe jahāmase.	541	
PA_atk-s05_14a3:5413	“Vividhāni pupphajātāni, asmiṃ uparipabbate;	541	
PA_atk-s05_14a3:5414	Yānassu pubbe dhārema, tāni kaṇhe jahāmase.	541	
PA_atk-s05_14a3:5416	“Vividhāni phalajātāni, asmiṃ uparipabbate;	541	
PA_atk-s05_14a3:5417	Yānassu pubbe bhuñjāma, tāni kaṇhe jahāmase.	541	
PA_atk-s05_14a3:5419	“Ime no hatthikā assā, balibaddā ca no ime;	541	
PA_atk-s05_14a3:5420	Yehissu pubbe kīḷāma, tāni kaṇhe jahāmase”ti.	542	
PA_atk-s05_14a3:5421	Tattha yassāti yassa santike sakā mātā natthi. Pitā atthi, yathā natthiyeva.	542	
PA_atk-s05_14a3:5422_0	Puna brāhmaṇo ekasmiṃ visamaṭṭhāne pakkhalitvā pati. Tesaṃ hatthato bandhanavalli	5422	
PA_atk-s05_14a3:5422_1	muccitvā gatā. Te pahaṭakukkuṭā viya kampantā palāyitvā ekavegeneva pitu santikaṃ	5422	
PA_atk-s05_14a3:5422_2	āgamiṃsu. Tamatthaṃ pakāsento satthā āha –	5422	
PA_atk-s05_14a3:5424	“Nīyamānā kumārā te, brāhmaṇassa pamuñciya;	542	
PA_atk-s05_14a3:5425	Tena tena padhāviṃsu, jālī kaṇhājinā cubho”ti.	542	
PA_atk-s05_14a3:5426	Tattha tena tenāti tena muttakhaṇena yena disābhāgena tesaṃ pitā atthi, tena padhāviṃsu, padhāvitvā pitu santikaññeva āgamiṃsūti attho.	542	
PA_atk-s05_14a3:5427	Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā “ativiya palāyituṃ chekā tumhe”ti hatthe bandhitvā puna nesi. Tamatthaṃ pakāsento satthā āha –	542	
PA_atk-s05_14a3:5429	“Tato so rajjumādāya, daṇḍañcādāya brāhmaṇo;	542	
PA_atk-s05_14a3:5430	Ākoṭayanto te neti, sivirājassa pekkhato”ti.	543	
PA_atk-s05_14a3:5431	Evaṃ nīyamānesu kaṇhājinā nivattitvā olokentī pitarā saddhiṃ sallapi. Tamatthaṃ pakāsento satthā āha –	543	
PA_atk-s05_14a3:5433	“Taṃ taṃ kaṇhājināvoca, ayaṃ maṃ tāta brāhmaṇo;	543	
PA_atk-s05_14a3:5434	Laṭṭhiyā paṭikoṭeti, ghare jātaṃva dāsiyaṃ.	543	
PA_atk-s05_14a3:5436	“Na cāyaṃ brāhmaṇo tāta, dhammikā honti brāhmaṇā;	543	
PA_atk-s05_14a3:5437	Yakkho brāhmaṇavaṇṇena, khādituṃ tāta neti no;	543	
PA_atk-s05_14a3:5438	Nīyamāne pisācena, kiṃ nu tāta udikkhasī”ti.	543	
PA_atk-s05_14a3:5439_0	Tattha tanti taṃ passamānaṃ nisinnaṃ pitaraṃ sivirājānaṃ. Dāsiyanti dāsikaṃ. Khāditunti	5439	
PA_atk-s05_14a3:5439_1	khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ	5439	
PA_atk-s05_14a3:5439_2	paggharantehi khādissāmīti neti, tvañca khādituṃ vā pacituṃ vā nīyamāne kiṃ amhe	5439	
PA_atk-s05_14a3:5439_3	udikkhasi, sabbadā sukhito hohīti paridevi.	5439	
PA_atk-s05_14a3:5440_0	Daharakumārikāya vilapantiyā kampamānāya gacchantiyā mahāsattassa balavasoko uppajji,	5440	
PA_atk-s05_14a3:5440_1	hadayavatthu uṇhaṃ ahosi. Nāsikāya appahontiyā mukhena uṇhe assāsapassāse vissajjesi.	5440	
PA_atk-s05_14a3:5440_2	Assūni lohitabindūni hutvā nettehi nikkhamiṃsu. So “idaṃ evarūpaṃ dukkhaṃ sinehadosena	5440	
PA_atk-s05_14a3:5440_3	jātaṃ, na aññena kāraṇena. Sinehaṃ akatvā majjhatteneva bhavitabba”nti tathārūpaṃ	5440	
PA_atk-s05_14a3:5440_4	sokaṃ attano ñāṇabalena vinodetvā pakatinisinnākāreneva nisīdi. Giridvāraṃ asampattāyeva	5440	
PA_atk-s05_14a3:5440_5	kumārikā vilapantī agamāsi.	5440	
PA_atk-s05_14a3:5442	“Ime no pādakā dukkhā, dīgho caddhā suduggamo;	544	
PA_atk-s05_14a3:5443	Nīce colambate sūriyo, brāhmaṇo ca dhāreti no.	544	
PA_atk-s05_14a3:5445	“Okandāmase bhūtāni, pabbatāni vanāni ca;	544	
PA_atk-s05_14a3:5446	Sarassa sirasā vandāma, supatitthe ca āpake.	544	
PA_atk-s05_14a3:5448	“Tiṇalatāni osadhyo, pabbatāni vanāni ca;	544	
PA_atk-s05_14a3:5449	Ammaṃ ārogyaṃ vajjātha, ayaṃ no neti brāhmaṇo.	544	
PA_atk-s05_14a3:5451	“Vajjantu bhonto ammañca, maddiṃ asmāka mātaraṃ;	545	
PA_atk-s05_14a3:5452	Sace anupatitukāmāsi, khippaṃ anupatiyāsi no.	545	
PA_atk-s05_14a3:5454	“Ayaṃ ekapadī eti, ujuṃ gacchati assamaṃ;	545	
PA_atk-s05_14a3:5455	Tamevānupateyyāsi, api passesi ne lahuṃ.	545	
PA_atk-s05_14a3:5457	“Aho vata re jaṭinī, vanamūlaphalahārike;	545	
PA_atk-s05_14a3:5458	Suññaṃ disvāna assamaṃ, taṃ te dukkhaṃ bhavissati.	545	
PA_atk-s05_14a3:5460	“Ativelaṃ nu ammāya, uñchā laddho anappako;	546	
PA_atk-s05_14a3:5461	Yā no baddhe na jānāsi, brāhmaṇena dhanesinā.	546	
PA_atk-s05_14a3:5463	“Accāyikena luddena, yo no gāvova sumbhati;	546	
PA_atk-s05_14a3:5464	Apajja ammaṃ passemu, sāyaṃ uñchāto āgataṃ.	546	
PA_atk-s05_14a3:5466	“Dajjā ammā brāhmaṇassa, phalaṃ khuddena missitaṃ;	546	
PA_atk-s05_14a3:5467	Tadāyaṃ asito dhāto, na bāḷhaṃ dhārayeyya no.	546	
PA_atk-s05_14a3:5469	“Sūnā ca vata no pādā, bāḷhaṃ dhāreti brāhmaṇo;	546	
PA_atk-s05_14a3:5470	Iti tattha vilapiṃsu, kumārā mātugiddhino”ti.	547	
PA_atk-s05_14a3:5471_0	Tattha pādakāti khuddakapādā. Okandāmaseti avakandāma, apacitiṃ nīcavuttiṃ dassentā	5471	
PA_atk-s05_14a3:5471_1	jānāpema. Sarassāti imassa padumasarassa pariggāhakāneva nāgakulāni sirasā vandāma.	5471	
PA_atk-s05_14a3:5471_2	Supatitthe ca āpaketi supatitthāya nadiyā adhivatthā devatāpi vandāma. Tiṇalatānīti	5471	
PA_atk-s05_14a3:5471_3	tiṇāni ca olambakalatāyo ca. Osadhyoti osadhiyo. Sabbattha adhivatthā devatā sandhāyevamāha.	5471	
PA_atk-s05_14a3:5471_4	Anupatitukāmāsīti sacepi sā amhākaṃ padānupadaṃ āgantukāmāsi. Api passesi ne lahunti	5471	
PA_atk-s05_14a3:5471_5	api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti.	5471	
PA_atk-s05_14a3:5471_6	Jaṭinīti baddhajaṭaṃ ārabbha mātaraṃ parammukhālapanena ālapantī āha. Ativelanti	5471	
PA_atk-s05_14a3:5471_7	pamāṇātikkantaṃ katvā. Uñchāti uñchācariyāya. Phalanti vanamūlaphalāphalaṃ. Khuddena	5471	
PA_atk-s05_14a3:5471_8	missitanti khuddakamadhunā missitaṃ. Asitoti asitāsano paribhuttaphalo. Dhātoti suhito.	5471	
PA_atk-s05_14a3:5471_9	Na bāḷhaṃ dhārayeyya noti na no bāḷhaṃ vegena nayeyya. Mātugiddhinoti mātari giddhena	5471	
PA_atk-s05_14a3:5471_10	samannāgatā balavasinehā evaṃ vilaviṃsūti.	54711	
PA_atk-s05_14a3:5472	Dārakapabbavaṇṇanā niṭṭhitā.	547	
PA_atk-s05_14a3:5473	Maddīpabbavaṇṇanā	547	
PA_atk-s05_14a3:5474_0	Yaṃ pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā	5474	
PA_atk-s05_14a3:5474_1	ekakolāhalaṃ jātaṃ, tenapi bhijjamānahadayā viya himavantavāsino devā tesaṃ brāhmaṇena	5474	
PA_atk-s05_14a3:5474_2	niyamānānaṃ taṃ vilāpaṃ sutvā mantayiṃsu “sace maddī kālasseva assamaṃ āgamissati,	5474	
PA_atk-s05_14a3:5474_3	tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena	5474	
PA_atk-s05_14a3:5474_4	padānupadaṃ dhāvitvā mahantaṃ dukkhaṃ anubhaveyyā”ti. Atha te tayo devaputte “tumhe	5474	
PA_atk-s05_14a3:5474_5	sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi yāva	5474	
PA_atk-s05_14a3:5474_6	sūriyatthaṅgamanā maggaṃ adatvā yathā candālokena assamaṃ pavisissati, evamassā sīhādīnampi	5474	
PA_atk-s05_14a3:5474_7	aviheṭhanatthāya ārakkhaṃ susaṃvihitaṃ kareyyāthā”ti āṇāpesuṃ. Tamatthaṃ pakāsento satthā āha –	5474	
PA_atk-s05_14a3:5476	“Tesaṃ lālappitaṃ sutvā, tayo vāḷā vane migā;	547	
PA_atk-s05_14a3:5477	Sīho byaggho ca dīpi ca, idaṃ vacanamabravuṃ.	547	
PA_atk-s05_14a3:5479	“Mā heva no rājaputtī, sāyaṃ uñchāto āgamā;	547	
PA_atk-s05_14a3:5480	Mā hevamhāka nibbhoge, heṭhayittha vane migā.	548	
PA_atk-s05_14a3:5482	“Sīho ce naṃ viheṭheyya, byaggho dīpi ca lakkhaṇaṃ;	548	
PA_atk-s05_14a3:5483	Neva jālīkumārassa, kuto kaṇhājinā siyā;	548	
PA_atk-s05_14a3:5484	Ubhayeneva jīyetha, patiṃ putte ca lakkhaṇā”ti.	548	
PA_atk-s05_14a3:5485_0	Tattha idaṃ vacanamabravunti “tumhe tayo janā sīho ca byaggho ca dīpi cāti evaṃ tayo	5485	
PA_atk-s05_14a3:5485_1	vāḷā vane migā hothā”ti idaṃ tā devatā tayo devaputte vacanamabravuṃ. Mā heva noti	5485	
PA_atk-s05_14a3:5485_2	maddī rājaputtī uñchāto sāyaṃ mā āgami, candālokena sāyaṃ āgacchatūti vadanti. Mā	5485	
PA_atk-s05_14a3:5485_3	hevamhāka nibbhogeti amhākaṃ nibbhoge vijite vanaghaṭāyaṃ mā naṃ kocipi vane vāḷamigo	5485	
PA_atk-s05_14a3:5485_4	viheṭhesi. Na yathā viheṭheti, evamassā ārakkhaṃ gaṇhathāti vadanti. Sīho ce nanti	5485	
PA_atk-s05_14a3:5485_5	sace hi taṃ anārakkhaṃ sīhādīsu koci viheṭheyya, athassā jīvitakkhayaṃ pattāya neva	5485	
PA_atk-s05_14a3:5485_6	jālikumāro assa, kuto kaṇhājinā siyā. Evaṃ sā lakkhaṇasampannā ubhayeneva jīyetha	5485	
PA_atk-s05_14a3:5485_7	patiṃ putte cāti dvīhi koṭṭhāsehi jīyetheva, tasmā susaṃvihitamassā ārakkhaṃ karothāti.	5485	
PA_atk-s05_14a3:5486_0	Atha te tayo devaputtā “sādhū”ti tāsaṃ devatānaṃ taṃ vacanaṃ paṭissuṇitvā sīhabyagghadīpino	5486	
PA_atk-s05_14a3:5486_1	hutvā āgantvā tassā āgamanamagge paṭipāṭiyā nipajjiṃsu. Maddīpi kho “ajja mayā dussupino	5486	
PA_atk-s05_14a3:5486_2	diṭṭho, kālasseva mūlaphalāphalaṃ gahetvā assamaṃ gamissāmī”ti kampamānā mūlaphalāphalāni	5486	
PA_atk-s05_14a3:5486_3	upadhāresi. Athassā hatthato khaṇitti pati, tathā aṃsato uggīvañca pati, dakkhiṇakkhica	5486	
PA_atk-s05_14a3:5486_4	phandati, phalino rukkhā aphalā viya aphalā ca phalino viya khāyiṃsu, dasa disā na	5486	
PA_atk-s05_14a3:5486_5	paññāyiṃsu. Sā “kiṃ nu kho idaṃ, pubbe abhūtapubbaṃ ajja me hoti, kiṃ bhavissati,	5486	
PA_atk-s05_14a3:5486_6	mayhaṃ vā antarāyo bhavissati, mama puttānaṃ vā, udāhu vessantarassā”ti cintetvā āha –	5486	
PA_atk-s05_14a3:5488	“Khaṇittikaṃ me patitaṃ, dakkhiṇakkhi ca phandati;	548	
PA_atk-s05_14a3:5489	Aphalā phalino rukkhā, sabbā muyhanti me disā”ti.	548	
PA_atk-s05_14a3:5490	Evaṃ sā paridevantī pakkāmi.	549	
PA_atk-s05_14a3:5492	“Tassā sāyanhakālasmiṃ, assamāgamanaṃ pati;	549	
PA_atk-s05_14a3:5493	Atthaṅgatamhi sūriye, vāḷā panthe upaṭṭhahuṃ.	549	
PA_atk-s05_14a3:5495	“Nīce colambate sūriyo, dūre ca vata assamo;	549	
PA_atk-s05_14a3:5496	Yañca nesaṃ ito hassaṃ, taṃ te bhuñjeyyu bhojanaṃ.	549	
PA_atk-s05_14a3:5498	“So nūna khattiyo eko, paṇṇasālāya acchati;	549	
PA_atk-s05_14a3:5499	Tosento dārake chāte, mamaṃ disvā anāyatiṃ.	549	
PA_atk-s05_14a3:5501	“Te nūna puttakā mayhaṃ, kapaṇāya varākiyā;	550	
PA_atk-s05_14a3:5502	Sāyaṃ saṃvesanākāle, khīrapītāva acchare.	550	
PA_atk-s05_14a3:5504	“Te nūna puttakā mayhaṃ, kapaṇāya varākiyā;	550	
PA_atk-s05_14a3:5505	Sāyaṃ saṃvesanākāle, vāripītāva acchare.	550	
PA_atk-s05_14a3:5507	“Te nūna puttakā mayhaṃ, kapaṇāya varākiyā;	550	
PA_atk-s05_14a3:5508	Paccuggatā maṃ tiṭṭhanti, vacchā bālāva mātaraṃ.	550	
PA_atk-s05_14a3:5510	“Te nūna puttakā mayhaṃ, kapaṇāya varākiyā;	551	
PA_atk-s05_14a3:5511	Paccuggatā maṃ tiṭṭhanti, haṃsāvuparipallale.	551	
PA_atk-s05_14a3:5513	“Te nūna puttakā mayhaṃ, kapaṇāya varākiyā;	551	
PA_atk-s05_14a3:5514	Paccuggatā maṃ tiṭṭhanti, assamassāvidūrato.	551	
PA_atk-s05_14a3:5516	“Ekāyano ekapatho, sarā sobbhā ca passato;	551	
PA_atk-s05_14a3:5517	Aññaṃ maggaṃ na passāmi, yena gaccheyya assamaṃ.	551	
PA_atk-s05_14a3:5519	“Migā namatthu rājāno, kānanasmiṃ mahabbalā;	551	
PA_atk-s05_14a3:5520	Dhammena bhātaro hotha, maggaṃ me detha yācitā.	552	
PA_atk-s05_14a3:5522	“Avaruddhassāhaṃ bhariyā, rājaputtassa sirīmato;	552	
PA_atk-s05_14a3:5523	Taṃ cāhaṃ nātimaññāmi, rāmaṃ sītāvanubbatā.	552	
PA_atk-s05_14a3:5525	“Tumhe ca putte passatha, sāyaṃ saṃvesanaṃ pati;	552	
PA_atk-s05_14a3:5526	Ahañca putte passeyyaṃ, jāliṃ kaṇhājinaṃ cubho.	552	
PA_atk-s05_14a3:5528	“Bahuṃ cidaṃ mūlaphalaṃ, bhakkho cāyaṃ anappako;	552	
PA_atk-s05_14a3:5529	Tato upaḍḍhaṃ dassāmi, maggaṃ me detha yācitā.	552	
PA_atk-s05_14a3:5531	“Rājaputtī ca no mātā, rājaputto ca no pitā;	553	
PA_atk-s05_14a3:5532	Dhammena bhātaro hotha, maggaṃ me detha yācitā”ti.	553	
PA_atk-s05_14a3:5533_0	Tattha tassāti tassā mama. Assamāgamanaṃ patīti assamaṃ paṭicca sandhāya āgacchantiyā.	5533	
PA_atk-s05_14a3:5533_1	Upaṭṭhahunti uṭṭhāya ṭhitā. Te kira paṭhamaṃ paṭipāṭiyā nipajjitvā tāya āgamanakāle	5533	
PA_atk-s05_14a3:5533_2	uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu. Yañca tesanti ahañca	5533	
PA_atk-s05_14a3:5533_3	yaṃ ito mūlaphalāphalaṃ tesaṃ harissaṃ, tameva vessantaro ca ubho puttakā cāti te	5533	
PA_atk-s05_14a3:5533_4	tayopi janā bhuñjeyyuṃ, aññaṃ tesaṃ bhojanaṃ natthi. Anāyatinti anāgacchantiṃ maṃ	5533	
PA_atk-s05_14a3:5533_5	ñatvā ekakova nūna dārake tosento nisinno. Saṃvesanākāleti aññesu divasesu attano	5533	
PA_atk-s05_14a3:5533_6	khādāpanapivāpanakāle khīrapītāvāti yathā khīrapītā migapotakā khīratthāya kanditvā	5533	
PA_atk-s05_14a3:5533_7	taṃ alabhitvā kandantāva niddaṃ okkamanti, evaṃ me puttakā phalāphalatthāya kanditvā	5533	
PA_atk-s05_14a3:5533_8	taṃ alabhitvā kandantāva niddaṃ upagatā bhavissantīti vadati.	5533	
PA_atk-s05_14a3:5534_0	Vāripītāvāti yathā pipāsitā migapotakā pānīyatthāya kanditvā taṃ alabhitvā kandantāva	5534	
PA_atk-s05_14a3:5534_1	niddaṃ okkamantīti imināva nayena attho veditabbo. Acchareti acchanti. Paccuggatā	5534	
PA_atk-s05_14a3:5534_2	maṃ tiṭṭhantīti maṃ paccuggatā hutvā tiṭṭhanti. “Paccuggantunā”tipi pāṭho, paccuggantvāti	5534	
PA_atk-s05_14a3:5534_3	attho. Ekāyanoti ekasseva ayano ekapadikamaggo. Ekapathoti so ca ekova, dutiyo natthi,	5534	
PA_atk-s05_14a3:5534_4	okkamitvā gantuṃ na sakkā. Kasmā? Yasmā sarā sobbhā ca passato. Migā namatthūti sā	5534	
PA_atk-s05_14a3:5534_5	aññaṃ maggaṃ adisvā “ete yācitvā paṭikkamāpessāmī”ti phalapacchiṃ sīsato otāretvā	5534	
PA_atk-s05_14a3:5534_6	añjaliṃ paggayha namassamānā evamāha. Bhātaroti ahampi manussarājaputtī, tumhīpi	5534	
PA_atk-s05_14a3:5534_7	migarājaputtā, iti me dhammena bhātaro hotha.	5534	
PA_atk-s05_14a3:5535_0	Avaruddhassāti raṭṭhato pabbājitassa. Rāmaṃ sītāvanubbatāti yathā dasaratharājaputtaṃ	5535	
PA_atk-s05_14a3:5535_1	rāmaṃ tassa kaniṭṭhabhaginī sītādevī tasseva aggamahesī hutvā taṃ anubbatā patidevatā	5535	
PA_atk-s05_14a3:5535_2	hutvā appamattā upaṭṭhāsi, tathā ahampi vessantaraṃ upaṭṭhahāmi, nātimaññāmīti vadati.	5535	
PA_atk-s05_14a3:5535_3	Tumhe cāti tumhe ca mayhaṃ maggaṃ datvā sāyaṃ gocaraggahaṇakāle putte passatha, ahañca	5535	
PA_atk-s05_14a3:5535_4	attano putte passeyyaṃ, detha me magganthi yācati.	5535	
PA_atk-s05_14a3:5536	Atha te tayo devaputtā velaṃ oloketvā “idānissā maggaṃ dātuṃ velā”ti ñatvā uṭṭhāya apagacchiṃsu. Tamatthaṃ pakāsento satthā āha –	553	
PA_atk-s05_14a3:5538	“Tassā lālappamānāya, bahuṃ kāruññasañhitaṃ;	553	
PA_atk-s05_14a3:5539	Sutvā nelapatiṃ vācaṃ, vāḷā panthā apakkamu”nti.	553	
PA_atk-s05_14a3:5540	Tattha nelapatinti na elapatiṃ elapātavirahitaṃ visaṭṭhaṃ madhuravācaṃ.	554	
PA_atk-s05_14a3:5541	Sāpi vāḷesu apagatesu assamaṃ agamāsi. Tadā ca puṇṇamuposatho hoti. Sā caṅkamanakoṭiṃ patvā yesu yesu ṭhānesu pubbe putte passati, tesu tesu ṭhānesu apassantī āha –	554	
PA_atk-s05_14a3:5543	“Imamhi naṃ padesamhi, puttakā paṃsukuṇṭhitā;	554	
PA_atk-s05_14a3:5544	Paccuggatā maṃ tiṭṭhanti, vacchā bālāva mātaraṃ.	554	
PA_atk-s05_14a3:5546	“Imamhi naṃ padesamhi, puttakā paṃsukuṇṭhitā;	554	
PA_atk-s05_14a3:5547	Paccuggatā maṃ tiṭṭhanti, haṃsāvuparipallale.	554	
PA_atk-s05_14a3:5549	“Imamhi naṃ padesamhi, puttakā paṃsukuṇṭhitā;	554	
PA_atk-s05_14a3:5550	Paccuggatā maṃ tiṭṭhanti, assamassāvidūrato.	555	
PA_atk-s05_14a3:5552	“Dve migā viya ukkaṇṇā, samantā mabhidhāvino;	555	
PA_atk-s05_14a3:5553	Ānandino pamuditā, vaggamānāva kampare;	555	
PA_atk-s05_14a3:5554	Tyajja putte na passāmi, jāliṃ kaṇhājinaṃ cubho.	555	
PA_atk-s05_14a3:5556	“Chakalīva migī chāpaṃ, pakkhī muttāva pañjarā;	555	
PA_atk-s05_14a3:5557	Ohāya putte nikkhamiṃ, sīhīvāmisagiddhinī;	555	
PA_atk-s05_14a3:5558	Tyajja putte na passāmi, jāliṃ kaṇhājinaṃ cubho.	555	
PA_atk-s05_14a3:5560	“Idaṃ nesaṃ padakkantaṃ, nāgānamiva pabbate;	556	
PA_atk-s05_14a3:5561	Citakā parikiṇṇāyo, assamassāvidūrato;	556	
PA_atk-s05_14a3:5562	Tyajja putte na passāmi, jāliṃ kaṇhājinaṃ cubho.	556	
PA_atk-s05_14a3:5564	“Vālikāyapi okiṇṇā, puttakā paṃsukuṇṭhitā;	556	
PA_atk-s05_14a3:5565	Samantā abhidhāvanti, te na passāmi dārake.	556	
PA_atk-s05_14a3:5567	“Ye maṃ pure paccuṭṭhenti, araññā dūramāyatiṃ;	556	
PA_atk-s05_14a3:5568	Tyajja putte na passāmi, jāliṃ kaṇhājinaṃ cubho.	556	
PA_atk-s05_14a3:5570	“Chakaliṃva migiṃ chāpā, paccuggantuna mātaraṃ;	557	
PA_atk-s05_14a3:5571	Dūre maṃ pavilokenti, te na passāmi dārake.	557	
PA_atk-s05_14a3:5573	“Idaṃ nesaṃ kīḷanakaṃ, patitaṃ paṇḍubeluvaṃ;	557	
PA_atk-s05_14a3:5574	Tyajja putte na passāmi, jāliṃ kaṇhājinaṃ cubho.	557	
PA_atk-s05_14a3:5576	“Thanā ca mayhime pūrā, uro ca sampadālati;	557	
PA_atk-s05_14a3:5577	Tyajja putte na passāmi, jāliṃ kaṇhājinaṃ cubho.	557	
PA_atk-s05_14a3:5579	“Ucchaṅgeko vicināti, thanamekāvalambati;	557	
PA_atk-s05_14a3:5580	Tyajja putte na passāmi, jāliṃ kaṇhājinaṃ cubho.	558	
PA_atk-s05_14a3:5582	“Yassu sāyanhasamayaṃ, puttakā paṃsukuṇṭhitā;	558	
PA_atk-s05_14a3:5583	Ucchaṅge me vivattanti, te na passāmi dārake.	558	
PA_atk-s05_14a3:5585	“Ayaṃ so assamo pubbe, samajjo paṭibhāti maṃ;	558	
PA_atk-s05_14a3:5586	Tyajja putte apassantyā, bhamate viya assamo.	558	
PA_atk-s05_14a3:5588	“Kimidaṃ appasaddova, assamo paṭibhāti maṃ;	558	
PA_atk-s05_14a3:5589	Kākolāpi na vassanti, matā me nūna dārakā.	558	
PA_atk-s05_14a3:5591	“Kimidaṃ appasaddova, assamo paṭibhāti maṃ;	559	
PA_atk-s05_14a3:5592	Sakuṇāpi na vassanti, matā me nūna dārakā”ti.	559	
PA_atk-s05_14a3:5593_0	Tattha nanti nipātamattaṃ. Paṃsukuṇṭhitāti paṃsumakkhitā. Paccuggatā manti maṃ paccuggatā	5593	
PA_atk-s05_14a3:5593_1	hutvā. “Paccuggantunā”tipi pāṭho, paccuggantvāicceva attho. Ukkaṇṇāti yathā migapotakā	5593	
PA_atk-s05_14a3:5593_2	mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā	5593	
PA_atk-s05_14a3:5593_3	abhidhāvino. Vaggamānāva kamparetivajjamānāyeva mātu hadayamaṃsaṃ kampenti viya evaṃ	5593	
PA_atk-s05_14a3:5593_4	pubbe mama puttā. Tyajjāti te ajja na passāmi. Chakalīva migī chāpanti yathā chakalī	5593	
PA_atk-s05_14a3:5593_5	ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano	5593	
PA_atk-s05_14a3:5593_6	chāpaṃ ohāya gocarāya pakkamanti, tathāhampi ohāya putte gocarāya nikkhaminti vadati.	5593	
PA_atk-s05_14a3:5593_7	Idaṃ nesaṃ padakkantanti vassāratte sānupabbate nāgānaṃ padavalañjaṃ viya idaṃ nesaṃ	5593	
PA_atk-s05_14a3:5593_8	kīḷanaṭṭhāne ādhāvanaparidhāvanapadakkantaṃ paññāyati. Citakāti sañcitanicitā kavālukapuñjā.	5593	
PA_atk-s05_14a3:5593_9	Parikiṇṇāyoti vippakiṇṇāyo. Samantā mabhidhāvantīti aññesu divasesu samantā abhidhāvanti.	5593	
PA_atk-s05_14a3:5594_0	Paccuṭṭhentīti paccuggacchanti. Dūramāyatinti dūrato āgacchantiṃ. Chakaliṃva migiṃ	5594	
PA_atk-s05_14a3:5594_1	chāpāti attano mātaraṃ chakaliṃ viya migiṃ viya ca chāpā. Idaṃ nesaṃ kīḷanakanti	5594	
PA_atk-s05_14a3:5594_2	hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā	5594	
PA_atk-s05_14a3:5594_3	patitaṃ. Mayhimeti mayhaṃ ime thanā ca khīrassa pūrā. Uro ca sampadālatīti hadayañca	5594	
PA_atk-s05_14a3:5594_4	phalati. Ucchaṅge me vivattantīti mama ucchaṅge āvattanti vivattanti. Samajjo paṭibhāti	5594	
PA_atk-s05_14a3:5594_5	manti samajjaṭṭhānaṃ viya mayhaṃ upaṭṭhāti. Tyajjāti te ajja. Apassantyāti apassantiyā	5594	
PA_atk-s05_14a3:5594_6	mama. Bhamate viyāti kulālacakkaṃ viya bhamati. Kākolāti vanakākā. Matā nūnāti addhā	5594	
PA_atk-s05_14a3:5594_7	matā vā kenaci nītā vā bhavissanti. Sakuṇāti avasesasakuṇā.	5594	
PA_atk-s05_14a3:5595	Iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha –	559	
PA_atk-s05_14a3:5597	“Kimidaṃ tuṇhibhūtosi, api ratteva me mano;	559	
PA_atk-s05_14a3:5598	Kākolāpi na vassanti, matā me nūna dārakā.	559	
PA_atk-s05_14a3:5600	“Kimidaṃ tuṇhibhūtosi, api ratteva me mano;	560	
PA_atk-s05_14a3:5601	Sakuṇāpi na vassanti, matā me nūna dārakā.	560	
PA_atk-s05_14a3:5603	“Kacci nu me ayyaputta, migā khādiṃsu dārake;	560	
PA_atk-s05_14a3:5604	Araññe iriṇe vivane, kena nītā me dārakā.	560	
PA_atk-s05_14a3:5606	“Adu te pahitā dūtā, adu suttā piyaṃvadā;	560	
PA_atk-s05_14a3:5607	Adu bahi no nikkhantā, khiḍḍāsu pasutā nu te.	560	
PA_atk-s05_14a3:5609	“Nevāsaṃ kesā dissanti, hatthapādā ca jālino;	560	
PA_atk-s05_14a3:5610	Sakuṇānañca opāto, kena nītā me dārakā”ti.	561	
PA_atk-s05_14a3:5611_0	Tattha api ratteva me manoti api balavapaccūse supinaṃ passantiyā viya me mano. Migāti	5611	
PA_atk-s05_14a3:5611_1	sīhādayo vāḷamigā. Iriṇeti niroje. Vivaneti vivitte. Dūtāti adu jetuttaranagare sivirañño	5611	
PA_atk-s05_14a3:5611_2	santikaṃ tayā dūtā katvā pesitā. Suttāti antopaṇṇasālaṃ pavisitvā sayitā. Adu bahi	5611	
PA_atk-s05_14a3:5611_3	noti adu te dārakā khiḍḍāpasutā hutvā bahi nikkhantāti pucchati. Nevāsaṃ kesā dissantīti	5611	
PA_atk-s05_14a3:5611_4	sāmi vessantara, neva tesaṃ kāḷañjanavaṇṇā kesā dissanti. Jālinoti kañcanajālavicittā	5611	
PA_atk-s05_14a3:5611_5	hatthapādā. Sakuṇānañca opātoti himavantapadese hatthiliṅgasakuṇā nāma atthi, te	5611	
PA_atk-s05_14a3:5611_6	opatitvā ādāya ākāseneva gacchanti. Tena taṃ pucchāmi “kiṃ tehi sakuṇehi nītā, ito	5611	
PA_atk-s05_14a3:5611_7	aññesampi kesañci tesaṃ sakuṇānaṃ viya opāto jāto, akkhāhi, kena nītā me dārakā”ti?	5611	
PA_atk-s05_14a3:5612	Evaṃ vuttepi mahāsatto na kiñci āha. Atha naṃ sā “deva, kasmā mayā saddhiṃ na kathesi, ko mama doso”ti vatvā āha –	561	
PA_atk-s05_14a3:5614	“Idaṃ tato dukkhataraṃ, sallaviddho yathā vaṇo;	561	
PA_atk-s05_14a3:5615	Tyajja putte na passāmi, jāliṃ kaṇhājinaṃ cubho.	561	
PA_atk-s05_14a3:5617	“Idampi dutiyaṃ sallaṃ, kampeti hadayaṃ mama;	561	
PA_atk-s05_14a3:5618	Yañca putte na passāmi, tvañca maṃ nābhibhāsasi.	561	
PA_atk-s05_14a3:5620	“Ajjeva me imaṃ rattiṃ, rājaputta na saṃsati;	562	
PA_atk-s05_14a3:5621	Maññe okkantasantaṃ maṃ, pāto dakkhisi no mata”nti.	562	
PA_atk-s05_14a3:5622_0	Tattha idaṃ tato dukkhataranti sāmi vessantara, yaṃ mama raṭṭhā pabbājitāya araññe	5622	
PA_atk-s05_14a3:5622_1	vasantiyā putte ca apassantiyā dukkhaṃ, idaṃ tava mayā saddhiṃ akathanaṃ mayhaṃ tato	5622	
PA_atk-s05_14a3:5622_2	dukkhataraṃ. Tvañhi maṃ aggidaḍḍhaṃ paṭidahanto viya papātā patitaṃ daṇḍena pothento	5622	
PA_atk-s05_14a3:5622_3	viya sallena vaṇaṃ vijjhanto viya tuṇhībhāvena kilamesi. Idañhi me hadayaṃ sallaviddho	5622	
PA_atk-s05_14a3:5622_4	yathā vaṇo tatheva kampati ceva rujati ca. “Sampaviddho”tipi pāṭho, sampatividdhoti	5622	
PA_atk-s05_14a3:5622_5	attho. Okkantasantaṃ manti apagatajīvitaṃ maṃ. Dakkhisi no matanti ettha no-kāro	5622	
PA_atk-s05_14a3:5622_6	nipātamatto, mataṃ maṃ kālasseva tvaṃ passissasīti attho.	5622	
PA_atk-s05_14a3:5623	Atha mahāsatto “kakkhaḷakathāya naṃ puttasokaṃ jahāpessāmī”ti cintetvā imaṃ gāthamāha –	562	
PA_atk-s05_14a3:5625	“Nūna maddī varārohā, rājaputtī yasassinī;	562	
PA_atk-s05_14a3:5626	Pāto gatāsi uñchāya, kimidaṃ sāyamāgatā”ti.	562	
PA_atk-s05_14a3:5627_0	Tattha kimidaṃ sāyamāgatāti “maddi, tvaṃ abhirūpā pāsādikā, himavante ca nāma bahū	5627	
PA_atk-s05_14a3:5627_1	vanacarakā tāpasavijjādharādayo vicaranti. Ko jānāti, kiṃ bhavissati, kiñci tayā	5627	
PA_atk-s05_14a3:5627_2	kataṃ, tvaṃ pātova gantvā kimidaṃ sāyamāgacchasi, daharakumārake ohāya araññagatitthiyo	5627	
PA_atk-s05_14a3:5627_3	nāma sasāmikitthiyo evarūpā na honti, ‘kā nu kho me dārakānaṃ pavatti, kiṃ vā me	5627	
PA_atk-s05_14a3:5627_4	sāmiko cintessatī’ti ettakampi te nāhosi. Tvaṃ pātova gantvā candālokena āgacchasi,	5627	
PA_atk-s05_14a3:5627_5	mama duggatabhāvassevesa doso”ti tajjetvā vañcetvā kathesi.	5627	
PA_atk-s05_14a3:5628	Sā tassa kathaṃ sutvā āha –	562	
PA_atk-s05_14a3:5630	“Nanu tvaṃ saddamassosi, ye saraṃ pātumāgatā;	563	
PA_atk-s05_14a3:5631	Sīhassapi nadantassa, byagghassa ca nikujjitaṃ.	563	
PA_atk-s05_14a3:5633	“Ahu pubbanimittaṃ me, vicarantyā brahāvane;	563	
PA_atk-s05_14a3:5634	Khaṇitto me hatthā patito, uggīvañcāpi aṃsato.	563	
PA_atk-s05_14a3:5636	“Tadāhaṃ byathitā bhītā, puthu katvāna añjaliṃ;	563	
PA_atk-s05_14a3:5637	Sabbadisā namassissaṃ, api sotthi ito siyā.	563	
PA_atk-s05_14a3:5639	“Mā heva no rājaputto, hato sīhena dīpinā;	563	
PA_atk-s05_14a3:5640	Dārakā vā parāmaṭṭhā, acchakokataracchihi.	564	
PA_atk-s05_14a3:5642	“Sīho byaggho ca dīpi ca, tayo vāḷā vane migā;	564	
PA_atk-s05_14a3:5643	Te maṃ pariyāvaruṃ maggaṃ, tena sāyamhi āgatā”ti.	564	
PA_atk-s05_14a3:5644_0	Tattha ye saraṃ pātumāgatāti ye pānīyaṃ pātuṃ imaṃ saraṃ āgatā. Byagghassa cāti byagghassa	5644	
PA_atk-s05_14a3:5644_1	ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ	5644	
PA_atk-s05_14a3:5644_2	kiṃ tvaṃ na assosīti pucchati. So pana mahāsattena puttānaṃ dinnavelāya saddo ahosi.	5644	
PA_atk-s05_14a3:5644_3	Ahu pubbanimittaṃ meti deva, imassa me dukkhassa anubhavanatthāya pubbanimittaṃ ahosi.	5644	
PA_atk-s05_14a3:5644_4	Uggīvanti aṃsakūṭe pacchilagganakaṃ. Puthūti visuṃ visuṃ. Sabbadisā namassissanti	5644	
PA_atk-s05_14a3:5644_5	sabbā dasa disā namassiṃ. Mā heva noti amhākaṃ rājaputto sīhādīhi hato mā hotu, dārakāpi	5644	
PA_atk-s05_14a3:5644_6	acchādīhi parāmaṭṭhā mā hontūti patthayantī namassissaṃ. Te maṃ pariyāvaruṃ magganti	5644	
PA_atk-s05_14a3:5644_7	sāmi vessantara, ahaṃ “imāni ca bhīsanakāni mahantāni, dussupino ca me diṭṭho, ajja	5644	
PA_atk-s05_14a3:5644_8	sakālasseva gamissāmī”ti kampamānā mūlaphalāphalāni upadhāresiṃ, atha me phalitarukkhāpi	5644	
PA_atk-s05_14a3:5644_9	aphalā viya aphalā ca phalino viya dissanti, kicchena phalāphalāni gahetvā giridvāraṃ	5644	
PA_atk-s05_14a3:5644_10	sampāpuṇiṃ. Atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu. Tena	56441	
PA_atk-s05_14a3:5644_11	sāyaṃ āgatāmhi, khamāhi me, sāmīti.	56441	
PA_atk-s05_14a3:5645	Mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi. Tato paṭṭhāya maddī nānappakārakaṃ vilapantī āha –	564	
PA_atk-s05_14a3:5647	“Ahaṃ patiñca putte ca, āceramiva māṇavo;	564	
PA_atk-s05_14a3:5648	Anuṭṭhitā divārattiṃ, jaṭinī brahmacārinī.	564	
PA_atk-s05_14a3:5650	“Ajināni paridahitvā, vanamūlaphalahāriyā;	565	
PA_atk-s05_14a3:5651	Vicarāmi divārattiṃ, tumhaṃ kāmā hi puttakā.	565	
PA_atk-s05_14a3:5653	“Ahaṃ suvaṇṇahaliddiṃ, ābhataṃ paṇḍubeluvaṃ;	565	
PA_atk-s05_14a3:5654	Rukkhapakkāni cāhāsiṃ, ime vo putta kīḷanā.	565	
PA_atk-s05_14a3:5656	“Imaṃ mūḷālivattakaṃ, sālukaṃ ciñcabhedakaṃ;	565	
PA_atk-s05_14a3:5657	Bhuñja khuddehi saṃyuttaṃ, saha puttehi khattiya.	565	
PA_atk-s05_14a3:5659	“Padumaṃ jālino dehi, kumudañca kumāriyā;	565	
PA_atk-s05_14a3:5660	Māline passa naccante, sivi puttāni avhaya.	566	
PA_atk-s05_14a3:5662	“Tato kaṇhājināyapi, nisāmehi rathesabha;	566	
PA_atk-s05_14a3:5663	Mañjussarāya vagguyā, assamaṃ upayantiyā.	566	
PA_atk-s05_14a3:5665	“Samānasukhadukkhamhā, raṭṭhā pabbājitā ubho;	566	
PA_atk-s05_14a3:5666	Api sivi putte passesi, jāliṃ kaṇhājinaṃ cubho.	566	
PA_atk-s05_14a3:5668	“Samaṇe brāhmaṇe nūna, brahmacariyaparāyaṇe;	566	
PA_atk-s05_14a3:5669	Ahaṃ loke abhissapiṃ, sīlavante bahussute;	566	
PA_atk-s05_14a3:5670	Tyajja putte na passāmi, jāliṃ kaṇhājinaṃ cubho”ti.	567	
PA_atk-s05_14a3:5671_0	Tattha āceramiva māṇavoti vattasampanno antevāsiko ācariyaṃ viya paṭijaggati. Anuṭṭhitāti	5671	
PA_atk-s05_14a3:5671_1	pāricariyānuṭṭhānena anuṭṭhitā appamattā hutvā paṭijaggāmi. Tumhaṃ kāmāti tumhākaṃ	5671	
PA_atk-s05_14a3:5671_2	kāmena tumhe patthayantī. Puttakāti kumāre ālapantī paridevati. Suvaṇṇahaliddinti	5671	
PA_atk-s05_14a3:5671_3	puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā.	5671	
PA_atk-s05_14a3:5671_4	Paṇḍubeluvanti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ. Rukkhapakkānīti	5671	
PA_atk-s05_14a3:5671_5	tumhākaṃ kīḷanatthāya aññānipi manāpāni rukkhaphalāni āhāsiṃ. Ime voti puttakā ime	5671	
PA_atk-s05_14a3:5671_6	vo kīḷanāti vadati. Mūḷālivattakanti mūḷālakuṇḍalakaṃ. Sālukanti idaṃ uppalādisālukampi	5671	
PA_atk-s05_14a3:5671_7	me bahu ābhataṃ. Ciñcabhedakanti siṅghāṭakaṃ. Bhuñjāti idaṃ sabbaṃ khuddamadhunā	5671	
PA_atk-s05_14a3:5671_8	saṃyuttaṃ puttehi saddhiṃ bhuñjāhīti paridevati. Sivi puttāni avhayāti sāmi sivirāja,	5671	
PA_atk-s05_14a3:5671_9	paṇṇasālāya sayāpitaṭṭhānato sīghaṃ puttake pakkosāhi. Api sivi putte passesīti sāmi	5671	
PA_atk-s05_14a3:5671_10	sivirāja, api putte passasi, sace passasi, mama dassehi, kiṃ maṃ ativiya kilamesi.	56711	
PA_atk-s05_14a3:5671_11	Abhissapinti tumhākaṃ puttadhītaro mā passitthāti evaṃ nūna akkosinti.	56711	
PA_atk-s05_14a3:5672_0	Evaṃ vilapamānāyapi tāya saddhiṃ mahāsatto na kiñci kathesi. Sā tasmiṃ akathente	5672	
PA_atk-s05_14a3:5672_1	kampamānā candālokena putte vicinantī yesu yesu jamburukkhādīsu pubbe kīḷiṃsu, tāni	5672	
PA_atk-s05_14a3:5672_2	tāni patvā paridevantī āha –	5672	
PA_atk-s05_14a3:5674	“Ime te jambukā rukkhā, vedisā sinduvārakā;	567	
PA_atk-s05_14a3:5675	Vividhāni rukkhajātāni, te kumārā na dissare.	567	
PA_atk-s05_14a3:5677	“Assatthā panasā ceme, nigrodhā ca kapitthanā;	567	
PA_atk-s05_14a3:5678	Vividhāni phalajātāni, te kumārā na dissare.	567	
PA_atk-s05_14a3:5680	“Ime tiṭṭhanti ārāmā, ayaṃ sītūdakā nadī;	568	
PA_atk-s05_14a3:5681	Yatthassu pubbe kīḷiṃsu, te kumārā na dissare.	568	
PA_atk-s05_14a3:5683	“Vividhāni pupphajātāni, asmiṃ uparipabbate;	568	
PA_atk-s05_14a3:5684	Yānassu pubbe dhāriṃsu, te kumārā na dissare.	568	
PA_atk-s05_14a3:5686	“Vividhāni phalajātāni, asmiṃ uparipabbate;	568	
PA_atk-s05_14a3:5687	Yānassu pubbe bhuñjiṃsu, te kumārā na dissare.	568	
PA_atk-s05_14a3:5689	“Ime te hatthikā assā, balibaddā ca te ime;	568	
PA_atk-s05_14a3:5690	Yehissu pubbe kīḷiṃsu, te kumārā na dissare”ti.	569	
PA_atk-s05_14a3:5691	Tattha ime te hatthikāti sā pabbatūpari dārake adisvā paridevamānā tato oruyha puna assamapadaṃ āgantvā tattha te upadhārentī tesaṃ kīḷanabhaṇḍakāni disvā evamāha.	569	
PA_atk-s05_14a3:5692	Athassā paridevanasaddena ceva padasaddena ca migapakkhino caliṃsu. Sā te disvā āha –	569	
PA_atk-s05_14a3:5694	“Ime sāmā sasolūkā, bahukā kadalīmigā;	569	
PA_atk-s05_14a3:5695	Yehissu pubbe kīḷiṃsu, te kumārā na dissare.	569	
PA_atk-s05_14a3:5697	“Ime haṃsā ca koñcā ca, mayūrā citrapekhuṇā;	569	
PA_atk-s05_14a3:5698	Yehissu pubbe kīḷiṃsu, te kumārā na dissare”ti.	569	
PA_atk-s05_14a3:5699	Tattha sāmāti khuddakā sāmā suvaṇṇamigā. Sasolūkāti sasā ca ulūkā ca.	569	
PA_atk-s05_14a3:5700	Sā assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha –	570	
PA_atk-s05_14a3:5702	“Imā tā vanagumbāyo, pupphitā sabbakālikā;	570	
PA_atk-s05_14a3:5703	Yatthassu pubbe kīḷiṃsu, te kumārā na dissare.	570	
PA_atk-s05_14a3:5705	“Imā tā pokkharaṇī rammā, cakkavākūpakūjitā;	570	
PA_atk-s05_14a3:5706	Mandālakehi sañchannā, padumuppalakehi ca;	570	
PA_atk-s05_14a3:5707	Yatthassu pubbe kīḷiṃsu, te kumārā na dissare”ti.	570	
PA_atk-s05_14a3:5708	Tattha vanagumbāyoti vanaghaṭāyo.	570	
PA_atk-s05_14a3:5709	Sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha –	570	
PA_atk-s05_14a3:5711	“Na te kaṭṭhāni bhinnāni, na te udakamāhaṭaṃ;	571	
PA_atk-s05_14a3:5712	Aggipi te na hāpito, kiṃ nu mandova jhāyasi.	571	
PA_atk-s05_14a3:5714	“Piyo piyena saṅgamma, samo me byapahaññati;	571	
PA_atk-s05_14a3:5715	Tyajja putte na passāmi, jāliṃ kaṇhājinaṃ cubho”ti.	571	
PA_atk-s05_14a3:5716_0	Tattha na hāpitoti na jalito. Idaṃ vuttaṃ hoti – sāmi, tvaṃ pubbe kaṭṭhāni bhindasi,	5716	
PA_atk-s05_14a3:5716_1	udakaṃ āharitvā ṭhapesi, aṅgārakapalle aggiṃ karosi, ajja tesu ekampi akatvā kiṃ	5716	
PA_atk-s05_14a3:5716_2	nu mandova jhāyasi, tava kiriyā mayhaṃ na ruccatīti. Piyo piyenāti vessantaro mayhaṃ	5716	
PA_atk-s05_14a3:5716_3	piyo, ito me piyataro natthi, iminā me piyena saṅgamma samāgantvā pubbe samo me byapahaññati	5716	
PA_atk-s05_14a3:5716_4	dukkhaṃ vigacchati, ajja pana me imaṃ passantiyāpi soko na vigacchati, kiṃ nu kho	5716	
PA_atk-s05_14a3:5716_5	kāraṇanti. Tyajjāti hotu, diṭṭhaṃ me kāraṇaṃ, te ajja putte na passāmi, tena me imaṃ	5716	
PA_atk-s05_14a3:5716_6	passantiyāpi soko na vigacchatīti.	5716	
PA_atk-s05_14a3:5717_0	Tāya evaṃ vuttepi mahāsatto tuṇhībhūtova nisīdi. Sā tasmiṃ akathente sokasamappitā	5717	
PA_atk-s05_14a3:5717_1	pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa	5717	
PA_atk-s05_14a3:5717_2	santikaṃ paccāgantvā āha –	5717	
PA_atk-s05_14a3:5719	“Na kho no deva passāmi, yena te nīhatā matā;	571	
PA_atk-s05_14a3:5720	Kākolāpi na vassanti, matā me nūna dārakā.	572	
PA_atk-s05_14a3:5722	“Na kho no deva passāmi, yena te nīhatā matā;	572	
PA_atk-s05_14a3:5723	Sakuṇāpi na vassanti, matā me nūna dārakā”ti.	572	
PA_atk-s05_14a3:5724	Tattha na kho noti deva, na kho amhākaṃ putte passāmi. Yena te nīhatāti kenaci tesaṃ nīhatabhāvampi na jānāmīti adhippāyenevamāha.	572	
PA_atk-s05_14a3:5725_0	Evaṃ vuttepi mahāsatto na kiñci kathesiyeva. Sā puttasokena phuṭṭhā putte upadhārentī	5725	
PA_atk-s05_14a3:5725_1	tatiyampi tāni tāni ṭhānāni vātavegena vicari. Tāya ekarattiṃ vicaritaṭṭhānaṃ pariggayhamānaṃ	5725	
PA_atk-s05_14a3:5725_2	pannarasayojanamattaṃ ahosi. Atha ratti vibhāsi, aruṇodayo jāto. Sā puna gantvā mahāsattassa	5725	
PA_atk-s05_14a3:5725_3	santike ṭhitā paridevi. Tamatthaṃ pakāsento satthā āha –	5725	
PA_atk-s05_14a3:5727	“Sā tattha paridevitvā, pabbatāni vanāni ca;	572	
PA_atk-s05_14a3:5728	Punadevassamaṃ gantvā, rodi sāmikasantike.	572	
PA_atk-s05_14a3:5730	“Na kho no deva passāmi, yena te nīhatā matā;	573	
PA_atk-s05_14a3:5731	Kākolāpi na vassanti, matā me nūna dārakā.	573	
PA_atk-s05_14a3:5733	“Na kho no deva passāmi, yena te nīhatā matā;	573	
PA_atk-s05_14a3:5734	Sakuṇāpi na vassanti, matā me nūna dārakā.	573	
PA_atk-s05_14a3:5736	“Nu kho no deva passāmi, yena te nīhatā matā;	573	
PA_atk-s05_14a3:5737	Vicarantī rukkhamūlesu, pabbatesu guhāsu ca.	573	
PA_atk-s05_14a3:5739	“Iti maddī varārohā, rājaputtī yasassinī;	573	
PA_atk-s05_14a3:5740	Bāhā paggayha kanditvā, tattheva patitā chamā”ti.	574	
PA_atk-s05_14a3:5741_0	Tattha sāmikasantiketi bhikkhave, sā maddī tattha vaṅkapabbatakucchiyaṃ sānupabbatāni	5741	
PA_atk-s05_14a3:5741_1	vanāni ca vicarantī paridevitvā puna gantvā sāmikaṃ nissāya tassa santike ṭhitā puttānaṃ	5741	
PA_atk-s05_14a3:5741_2	atthāya rodi, “na kho no”tiādīni vadantī paridevīti attho. Iti maddī varārohāti bhikkhave,	5741	
PA_atk-s05_14a3:5741_3	evaṃ sā uttamarūpadharā varārohā maddī rukkhamūlādīsu vicarantī dārake adisvā “nissaṃsayaṃ	5741	
PA_atk-s05_14a3:5741_4	matā bhavissantī”ti bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati.	5741	
PA_atk-s05_14a3:5742_0	Atha mahāsatto “matā maddī”ti saññāya kampamāno “aṭṭhāne padese matā maddī. Sace	5742	
PA_atk-s05_14a3:5742_1	hissā jetuttaranagare kālakiriyā abhavissa, mahanto parivāro abhavissa, dve raṭṭhāni	5742	
PA_atk-s05_14a3:5742_2	caleyyuṃ. Ahaṃ pana araññe ekakova, kiṃ nu kho karissāmī”ti uppannabalavasokopi satiṃ	5742	
PA_atk-s05_14a3:5742_3	paccupaṭṭhāpetvā “jānissāmi tāvā”ti uṭṭhāya tassā hadaye hatthaṃ ṭhapetvā santāpapavattiṃ	5742	
PA_atk-s05_14a3:5742_4	ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi balavasokena	5742	
PA_atk-s05_14a3:5742_5	pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā	5742	
PA_atk-s05_14a3:5742_6	ūrūsu ṭhapetvā udakena paripphositvā mukhañca hadayañca parimajjanto nisīdi. Maddīpi	5742	
PA_atk-s05_14a3:5742_7	kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ	5742	
PA_atk-s05_14a3:5742_8	vanditvā “sāmi vessantara, dārakā te kuhiṃ gatā”ti āha. “Devi, ekassa brāhmaṇassa	5742	
PA_atk-s05_14a3:5742_9	dāsatthāya dinnā”ti. Tamatthaṃ pakāsento satthā āha –	5742	
PA_atk-s05_14a3:5744	“Tamajjhapattaṃ rājaputtiṃ, udakenābhisiñcatha;	574	
PA_atk-s05_14a3:5745	Assatthaṃ naṃ viditvāna, atha naṃ etadabravī”ti.	574	
PA_atk-s05_14a3:5746	Tattha ajjhapattanti attano santikaṃ pattaṃ, pādamūle patitvā visaññibhūtanti attho. Etadabravīti etaṃ “ekassa me brāhmaṇassa dāsatthāya dinnā”ti vacanaṃ abravi.	574	
PA_atk-s05_14a3:5747	Tato tāya “deva, putte brāhmaṇassa datvā mama sabbarattiṃ paridevitvā vicarantiyā kiṃ nācikkhasī”ti vutte mahāsatto āha –	574	
PA_atk-s05_14a3:5749	“Ādiyeneva te maddi, dukkhaṃ nakkhātumicchisaṃ;	574	
PA_atk-s05_14a3:5750	Daliddo yācako vuḍḍho, brāhmaṇo gharamāgato.	575	
PA_atk-s05_14a3:5752	“Tassa dinnā mayā puttā, maddi mā bhāyi assasa;	575	
PA_atk-s05_14a3:5753	Maṃ passa maddi mā putte, mā bāḷhaṃ paridevasi;	575	
PA_atk-s05_14a3:5754	Lacchāma putte jīvantā, arogā ca bhavāmase.	575	
PA_atk-s05_14a3:5756	“Putte pasuñca dhaññañca, yañca aññaṃ ghare dhanaṃ;	575	
PA_atk-s05_14a3:5757	Dajjā sappuriso dānaṃ, disvā yācakamāgataṃ;	575	
PA_atk-s05_14a3:5758	Anumodāhi me maddi, puttake dānamuttama”nti.	575	
PA_atk-s05_14a3:5759_0	Tattha ādiyenevāti ādikeneva. Idaṃ vuttaṃ hoti – sace te ahaṃ āditova tamatthaṃ ācikkhissaṃ,	5759	
PA_atk-s05_14a3:5759_1	tato tava sokaṃ sandhāretuṃ asakkontiyā hadayaṃ phaleyya, tasmā ādikeneva te maddi	5759	
PA_atk-s05_14a3:5759_2	dukkhaṃ na akkhātuṃ icchissanti. Gharamāgatoti imaṃ amhākaṃ vasanaṭṭhānaṃ āgato.	5759	
PA_atk-s05_14a3:5759_3	Arogā ca bhavāmaseti yathā tathā mayaṃ arogā homa, jīvamānā avassaṃ putte brāhmaṇena	5759	
PA_atk-s05_14a3:5759_4	nītepi passissāma. Yañca aññanti yañca aññaṃ ghare saviññāṇakaṃ dhanaṃ. Dajjā sappuriso	5759	
PA_atk-s05_14a3:5759_5	dānanti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti.	5759	
PA_atk-s05_14a3:5760	Maddī āha –	576	
PA_atk-s05_14a3:5762	“Anumodāmi te deva, puttake dānamuttamaṃ;	576	
PA_atk-s05_14a3:5763	Datvā cittaṃ pasādehi, bhiyyo dānaṃ dado bhava.	576	
PA_atk-s05_14a3:5765	“Yo tvaṃ maccherabhūtesu, manussesu janādhipa;	576	
PA_atk-s05_14a3:5766	Brāhmaṇassa adā dānaṃ, sivīnaṃ raṭṭhavaḍḍhano”ti.	576	
PA_atk-s05_14a3:5767_0	Tattha anumodāmi teti dasa māse kucchiyā dhāretvā divasassa dvattikkhattuṃ nhāpetvā	5767	
PA_atk-s05_14a3:5767_1	pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṃ	5767	
PA_atk-s05_14a3:5767_2	puttadānaṃ anumodantī evamāha. Iminā kāraṇena jānitabbaṃ “pitāva puttānaṃ sāmiko”ti.	5767	
PA_atk-s05_14a3:5767_3	Bhiyyo dānaṃ dado bhavāti mahārāja, uttaripi punappunaṃ dānaṃ dāyakova hohi, “sudinnaṃ	5767	
PA_atk-s05_14a3:5767_4	me dāna”nti cittaṃ pasādehi, yo tvaṃ maccherabhūtesu sattesu piyaputte adāsīti.	5767	
PA_atk-s05_14a3:5768_0	Evaṃ vutte mahāsatto “maddi, kinnāmetaṃ kathesi, sace hi mayā putte datvā cittaṃ	5768	
PA_atk-s05_14a3:5768_1	pasādetuṃ nābhavissa, imāni pana me acchariyāni na pavatteyyu”nti vatvā sabbāni pathavininnādādīni	5768	
PA_atk-s05_14a3:5768_2	kathesi. Tato maddī tāni acchariyāni kittetvā dānaṃ anumodantī āha –	5768	
PA_atk-s05_14a3:5770	“Ninnāditā te pathavī, saddo te tidivaṅgato;	577	
PA_atk-s05_14a3:5771	Samantā vijjutā āguṃ, girīnaṃva patissutā”ti.	577	
PA_atk-s05_14a3:5772	Tattha vijjutā āgunti akālavijjulatā himavantapadese samantā nicchariṃsu. Girīnaṃva patissutāti girīnaṃ patissutasaddā viya viravā uṭṭhahiṃsu.	577	
PA_atk-s05_14a3:5774	“Tassa te anumodanti, ubho nāradapabbatā;	577	
PA_atk-s05_14a3:5775	Indo ca brahmā pajāpati, somo yamo vessavaṇo;	577	
PA_atk-s05_14a3:5776	Sabbe devānumodanti, tāvatiṃsā saindakā.	577	
PA_atk-s05_14a3:5778	“Iti maddī varārohā, rājaputtī yasassinī;	577	
PA_atk-s05_14a3:5779	Vessantarassa anumodi, puttake dānamuttama”nti.	577	
PA_atk-s05_14a3:5780_0	Tattha ubho nāradapabbatāti imepi dve devanikāyā attano vimānadvāre ṭhitāva “sudinnaṃ	5780	
PA_atk-s05_14a3:5780_1	te dāna”nti anumodanti. Tāvatiṃsā saindakāti indajeṭṭhakā tāvatiṃsāpi devā te dānaṃ anumodantīti.	5780	
PA_atk-s05_14a3:5781_0	Evaṃ mahāsattena attano dāne vaṇṇite tamevatthaṃ parivattetvā “mahārāja vessantara,	5781	
PA_atk-s05_14a3:5781_1	sudinnaṃ nāma te dāna”nti maddīpi tatheva dānaṃ vaṇṇayitvā anumodamānā nisīdi. Tena	5781	
PA_atk-s05_14a3:5781_2	satthā “iti maddī varārohā”ti gāthamāha.	5781	
PA_atk-s05_14a3:5782	Maddīpabbavaṇṇanā niṭṭhitā.	578	
PA_atk-s05_14a3:5783	Sakkapabbavaṇṇanā	578	
PA_atk-s05_14a3:5784_0	Evaṃ tesu aññamaññaṃ sammodanīyaṃ kathaṃ kathentesu sakko cintesi “ayaṃ vessantaro	5784	
PA_atk-s05_14a3:5784_1	rājā hiyyo jūjakassa pathaviṃ unnādetvā dārake adāsi, idāni taṃ koci hīnapuriso upasaṅkamitvā	5784	
PA_atk-s05_14a3:5784_2	sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya,	5784	
PA_atk-s05_14a3:5784_3	tato esa anātho nippaccayo bhaveyya. Ahaṃ brāhmaṇavaṇṇena naṃ upasaṅkamitvā maddiṃ	5784	
PA_atk-s05_14a3:5784_4	yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī”ti.	5784	
PA_atk-s05_14a3:5784_5	So sūriyuggamanavelāya tassa santikaṃ agamāsi. Tamatthaṃ pakāsento satthā āha –	5784	
PA_atk-s05_14a3:5786	“Tato ratyā vivasāne, sūriyassuggamanaṃ pati;	578	
PA_atk-s05_14a3:5787	Sakko brāhmaṇavaṇṇena, pāto tesaṃ adissathā”ti.	578	
PA_atk-s05_14a3:5788	Tattha pāto tesaṃ adissathāti pātova nesaṃ dvinnampi janānaṃ paññāyamānarūpo purato aṭṭhāsi, ṭhatvā ca pana paṭisanthāraṃ karonto āha –	578	
PA_atk-s05_14a3:5790	“Kacci nu bhoto kusalaṃ, kacci bhoto anāmayaṃ;	579	
PA_atk-s05_14a3:5791	Kacci uñchena yāpetha, kacci mūlaphalā bahū.	579	
PA_atk-s05_14a3:5793	“Kacci ḍaṃsā makasā ca, appameva sarīsapā;	579	
PA_atk-s05_14a3:5794	Vane vāḷamigākiṇṇe, kacci hiṃsā na vijjatī”ti.	579	
PA_atk-s05_14a3:5795	Mahāsatto āha –	579	
PA_atk-s05_14a3:5797	“Kusalañceva no brahme, atho brahme anāmayaṃ;	579	
PA_atk-s05_14a3:5798	Atho uñchena yāpema, atho mūlaphalā bahū.	579	
PA_atk-s05_14a3:5800	“Atho ḍaṃsā makasā ca, appameva sarīsapā;	580	
PA_atk-s05_14a3:5801	Vane vāḷamigākiṇṇe, hiṃsā mayhaṃ na vijjati.	580	
PA_atk-s05_14a3:5803	“Satta no māse vasataṃ, araññe jīvasokinaṃ;	580	
PA_atk-s05_14a3:5804	Idaṃ dutiyaṃ passāma, brāhmaṇaṃ devavaṇṇinaṃ;	580	
PA_atk-s05_14a3:5805	Ādāya veḷuvaṃ daṇḍaṃ, dhārentaṃ ajinakkhipaṃ.	580	
PA_atk-s05_14a3:5807	“Svāgataṃ te mahābrahme, atho te adurāgataṃ;	580	
PA_atk-s05_14a3:5808	Anto pavisa bhaddante, pāde pakkhālayassu te.	580	
PA_atk-s05_14a3:5810	“Tindukāni piyālāni, madhuke kāsumāriyo;	581	
PA_atk-s05_14a3:5811	Phalāni khuddakappāni, bhuñja brahme varaṃ varaṃ.	581	
PA_atk-s05_14a3:5813	“Idampi pānīyaṃ sītaṃ, ābhataṃ girigabbharā;	581	
PA_atk-s05_14a3:5814	Tato piva mahābrahme, sace tvaṃ abhikaṅkhasī”ti.	581	
PA_atk-s05_14a3:5815	Evaṃ tena saddhiṃ paṭisanthāraṃ katvā mahāsatto –	581	
PA_atk-s05_14a3:5817	“Atha tvaṃ kena vaṇṇena, kena vā pana hetunā;	581	
PA_atk-s05_14a3:5818	Anuppatto brahāraññaṃ, taṃ me akkhāhi pucchito”ti. –	581	
PA_atk-s05_14a3:5819	Āgamanakāraṇaṃ pucchi. Atha naṃ sakko “mahārāja, ahaṃ mahallako, idhāgacchanto tava bhariyaṃ maddiṃ yācituṃ āgato, taṃ me dehī”ti vatvā imaṃ gāthamāha –	581	
PA_atk-s05_14a3:5821	“Yathā vārivaho pūro, sabbakālaṃ na khīyati;	582	
PA_atk-s05_14a3:5822	Evaṃ taṃ yācitāgacchiṃ, bhariyaṃ me dehi yācito”ti.	582	
PA_atk-s05_14a3:5823_0	Evaṃ vutte mahāsatto “hiyyo me brāhmaṇassa dārakā dinnā, araññe ekako hutvā kathaṃ	5823	
PA_atk-s05_14a3:5823_1	te maddiṃ dassāmī”ti avatvā pasāritahatthe sahassatthavikaṃ ṭhapento viya asajjitvā	5823	
PA_atk-s05_14a3:5823_2	abajjhitvā anolīnamānaso hutvā giriṃ unnādento imaṃ gāthamāha –	5823	
PA_atk-s05_14a3:5825	“Dadāmi na vikampāmi, yaṃ maṃ yācasi brāhmaṇa;	582	
PA_atk-s05_14a3:5826	Santaṃ nappaṭiguyhāmi, dāne me ramatī mano”ti.	582	
PA_atk-s05_14a3:5827	Tattha santaṃ nappaṭiguyhāmīti saṃvijjamānaṃ na guyhāmi.	582	
PA_atk-s05_14a3:5828_0	Evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ	5828	
PA_atk-s05_14a3:5828_1	brāhmaṇassa adāsi. Taṅkhaṇeyeva heṭṭhā vuttappakārāni sabbāni acchariyāni pāturahesuṃ.	5828	
PA_atk-s05_14a3:5828_2	Tamatthaṃ pakāsento satthā āha –	5828	
PA_atk-s05_14a3:5830	“Maddiṃ hatthe gahetvāna, udakassa kamaṇḍaluṃ;	583	
PA_atk-s05_14a3:5831	Brāhmaṇassa adā dānaṃ, sivīnaṃ raṭṭhavaḍḍhano.	583	
PA_atk-s05_14a3:5833	“Tadāsi yaṃ bhiṃsanakaṃ, tadāsi lomahaṃsanaṃ;	583	
PA_atk-s05_14a3:5834	Maddiṃ pariccajantassa, medanī sampakampatha.	583	
PA_atk-s05_14a3:5836	“Nevassa maddī bhākuṭi, na sandhīyati na rodati;	583	
PA_atk-s05_14a3:5837	Pekkhatevassa tuṇhī sā, eso jānāti yaṃ vara”nti.	583	
PA_atk-s05_14a3:5838_0	Tattha adā dānanti “ambho brāhmaṇa, maddito me sataguṇena sahassaguṇena satasahassaguṇena	5838	
PA_atk-s05_14a3:5838_1	sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo	5838	
PA_atk-s05_14a3:5838_2	hotū”ti vatvā dānaṃ adāsi vuttampi cetaṃ –	5838	
PA_atk-s05_14a3:5839	“Jāliṃ kaṇhājinaṃ dhītaṃ, maddiṃ deviṃ patibbataṃ;	583	
PA_atk-s05_14a3:5840	Cajamāno na cintesiṃ, bodhiyāyeva kāraṇā.	584	
PA_atk-s05_14a3:5841	“Na me dessā ubho puttā, maddī devī na dessiyā;	584	
PA_atk-s05_14a3:5842	Sabbaññutaṃ piyaṃ mayhaṃ, tasmā piye adāsaha”nti. ;	584	
PA_atk-s05_14a3:5843_0	Tattha sampakampathāti pathavī udakapariyantaṃ katvā kampittha. Nevassa maddī bhākuṭīti	5843	
PA_atk-s05_14a3:5843_1	bhikkhave, tasmiṃ khaṇe maddī “maṃ mahallakassa brāhmaṇassa rājā detī”ti kodhavasena	5843	
PA_atk-s05_14a3:5843_2	bhākuṭipi nāhosi. Na sandhīyati na rodatīti neva maṅku ahosi, na akkhīni pūretvā	5843	
PA_atk-s05_14a3:5843_3	rodati, atha kho tuṇhī sā hutvā “mādisaṃ itthiratanaṃ dadamāno na nikkāraṇā dassati,	5843	
PA_atk-s05_14a3:5843_4	eso yaṃ varaṃ, taṃ jānātī”ti phullapadumavaṇṇaṃ assa mukhaṃ pekkhateva, olokayamānāva ṭhitāti attho.	5843	
PA_atk-s05_14a3:5844	Atha mahāsatto “kīdisā maddī”ti tassā mukhaṃ olokesi. Sāpi “sāmi kiṃ maṃ olokesī”ti vatvā sīhanādaṃ nadantī imaṃ gāthamāha –	584	
PA_atk-s05_14a3:5846	“Komārī yassāhaṃ bhariyā, sāmiko mama issaro;	584	
PA_atk-s05_14a3:5847	Yassicche tassa maṃ dajjā, vikkiṇeyya haneyya vā”ti.	584	
PA_atk-s05_14a3:5848_0	Tattha komārī yassāhaṃ bhariyāti ahaṃ yassa tava daharikā bhariyā, so tvaññeva mama	5848	
PA_atk-s05_14a3:5848_1	issaro sāmiko. Yassicche tassāti issaro ca nāma dāsiṃ maṃ yassa dātuṃ iccheyya, tassa	5848	
PA_atk-s05_14a3:5848_2	dadeyya. Vikkiṇeyya vāti dhanena vā atthe sati vikkiṇeyya, maṃsena vā atthe sati	5848	
PA_atk-s05_14a3:5848_3	haneyya, tasmā yaṃ vo ruccati, taṃ karotha, nāhaṃ kujjhāmīti.	5848	
PA_atk-s05_14a3:5849	Sakko tesaṃ paṇītajjhāsayataṃ viditvā thutiṃ akāsi. Tamatthaṃ pakāsento satthā āha –	584	
PA_atk-s05_14a3:5851	“Tesaṃ saṅkappamaññāya, devindo etadabravi;	585	
PA_atk-s05_14a3:5852	Sabbe jitā te paccūhā, ye dibbā ye ca mānusā.	585	
PA_atk-s05_14a3:5854	“Ninnāditā te pathavī, saddo te tidivaṅgato;	585	
PA_atk-s05_14a3:5855	Samantā vijjutā āguṃ, girīnaṃva patissutā.	585	
PA_atk-s05_14a3:5857	“Tassa te anumodanti, ubho nāradapabbatā;	585	
PA_atk-s05_14a3:5858	Indo ca brahmā pajāpati, somo yamo vessavaṇo;	585	
PA_atk-s05_14a3:5859	Sabbe devānumodanti, dukkarañhi karoti so.	585	
PA_atk-s05_14a3:5861	“Duddadaṃ dadamānānaṃ, dukkaraṃ kamma kubbataṃ;	586	
PA_atk-s05_14a3:5862	Asanto nānukubbanti, sataṃ dhammo durannayo.	586	
PA_atk-s05_14a3:5864	“Tasmā satañca asataṃ, nānā hoti ito gati;	586	
PA_atk-s05_14a3:5865	Asanto nirayaṃ yanti, santo saggaparāyaṇā.	586	
PA_atk-s05_14a3:5867	“Yametaṃ kumāre adā, bhariyaṃ adā vane vasaṃ;	586	
PA_atk-s05_14a3:5868	Brahmayānamanokkamma, sagge te taṃ vipaccatū”ti.	586	
PA_atk-s05_14a3:5869_0	Tattha paccūhāti paccatthikā. Dibbāti dibbasampattipaṭibāhakā. Mānusāti manussasampattipaṭibāhakā.	5869	
PA_atk-s05_14a3:5869_1	Ke pana teti? Macchariyadhammā. Te sabbe puttadāraṃ dentena mahāsattena jitā. Tenāha	5869	
PA_atk-s05_14a3:5869_2	“sabbe jitā te paccūhā”ti. Dukkarañhi karoti soti so vessantaro rājā ekakova araññe	5869	
PA_atk-s05_14a3:5869_3	vasanto bhariyaṃ brāhmaṇassa dento dukkaraṃ karotīti evaṃ sabbe devā anumodantīti	5869	
PA_atk-s05_14a3:5869_4	vadati. “Yameta”nti gāthaṃ anumodanaṃ karonto āha. Vane vasanti vane vasanto. Brahmayānanti	5869	
PA_atk-s05_14a3:5869_5	seṭṭhayānaṃ. Tividho hi sucaritadhammo evarūpo ca dānadhammo ariyamaggassa paccayo	5869	
PA_atk-s05_14a3:5869_6	hotīti “brahmayāna”nti vuccati. Tasmā yaṃ taṃ idaṃ ajja dānaṃ dadatopi nipphannaṃ	5869	
PA_atk-s05_14a3:5869_7	brahmayānaṃ apāyabhūmiṃ anokkamitvā sagge te taṃ vipaccatu, vipākapariyosāne ca sabbaññutaññāṇadāyakaṃ hotūti.	5869	
PA_atk-s05_14a3:5870	Evamassa sakko anumodanaṃ katvā “idāni mayā idha papañcaṃ akatvā imaṃ imasseva datvā gantuṃ vaṭṭatī”ti cintetvā āha –	587	
PA_atk-s05_14a3:5872	“Dadāmi bhoto bhariyaṃ, maddiṃ sabbaṅgasobhanaṃ;	587	
PA_atk-s05_14a3:5873	Tvañceva maddiyā channo, maddī ca patinā saha.	587	
PA_atk-s05_14a3:5875	“Yathā payo ca saṅkho ca, ubho samānavaṇṇino;	587	
PA_atk-s05_14a3:5876	Evaṃ tuvañca maddī ca, samānamanacetasā.	587	
PA_atk-s05_14a3:5878	“Avaruddhettha araññasmiṃ, ubho sammatha assame;	587	
PA_atk-s05_14a3:5879	Khattiyā gottasampannā, sujātā mātupettito;	587	
PA_atk-s05_14a3:5880	Yathā puññāni kayirātha, dadantā aparāpara”nti.	588	
PA_atk-s05_14a3:5882_0	Tattha channoti anurūpo. Ubho samānavaṇṇinoti samānavaṇṇā ubhopi parisuddhāyeva.	5882	
PA_atk-s05_14a3:5882_1	Samānamanacetasāti ācārādīhi kammehi samānena manasaṅkhātena cetasā samannāgatā.	5882	
PA_atk-s05_14a3:5882_2	Avaruddhetthāti raṭṭhato pabbājitā hutvā ettha araññe vasatha. Yathā puññānīti yathā	5882	
PA_atk-s05_14a3:5882_3	jetuttaranagare vo bahūni puññāni katāni, hiyyo puttānaṃ ajja bhariyāya dānavasenapi	5882	
PA_atk-s05_14a3:5882_4	katānīti ettakeneva paritosaṃ akatvā ito uttaripi aparāparaṃ dadantā yathānurūpāni	5882	
PA_atk-s05_14a3:5882_5	puññāni kareyyāthāti.	5882	
PA_atk-s05_14a3:5883	Evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha –	588	
PA_atk-s05_14a3:5885	“Sakkohamasmi devindo, āgatosmi tavantike;	588	
PA_atk-s05_14a3:5886	Varaṃ varassu rājisi, vare aṭṭha dadāmi te”ti.	588	
PA_atk-s05_14a3:5887	Kathentoyeva ca dibbattabhāvena jalanto taruṇasūriyo viya ākāse aṭṭhāsi. Tato bodhisatto varaṃ gaṇhanto āha –	588	
PA_atk-s05_14a3:5889	“Varaṃ ce me ado sakka, sabbabhūtānamissara;	588	
PA_atk-s05_14a3:5890	Pitā maṃ anumodeyya, ito pattaṃ sakaṃ gharaṃ;	589	
PA_atk-s05_14a3:5891	Āsanena nimanteyya, paṭhametaṃ varaṃ vare.	589	
PA_atk-s05_14a3:5893	“Purisassa vadhaṃ na roceyyaṃ, api kibbisakārakaṃ;	589	
PA_atk-s05_14a3:5894	Vajjhaṃ vadhamhā moceyyaṃ, dutiyetaṃ varaṃ vare.	589	
PA_atk-s05_14a3:5896	“Ye vuḍḍhā ye ca daharā, ye ca majjhimaporisā;	589	
PA_atk-s05_14a3:5897	Mameva upajīveyyuṃ, tatiyetaṃ varaṃ vare.	589	
PA_atk-s05_14a3:5899	“Paradāraṃ na gaccheyyaṃ, sadārapasuto siyaṃ;	589	
PA_atk-s05_14a3:5900	Thīnaṃ vasaṃ na gaccheyyaṃ, catutthetaṃ varaṃ vare.	590	
PA_atk-s05_14a3:5902	“Putto me sakka jāyetha, so ca dīghāyuko siyā;	590	
PA_atk-s05_14a3:5903	Dhammena jine pathaviṃ, pañcametaṃ varaṃ vare.	590	
PA_atk-s05_14a3:5905	“Tato ratyā vivasāne, sūriyassuggamanaṃ pati;	590	
PA_atk-s05_14a3:5906	Dibbā bhakkhā pātubhaveyyuṃ, chaṭṭhametaṃ varaṃ vare.	590	
PA_atk-s05_14a3:5908	“Dadato me na khīyetha, datvā nānutapeyyahaṃ;	590	
PA_atk-s05_14a3:5909	Dadaṃ cittaṃ pasādeyyaṃ, sattametaṃ varaṃ vare.	590	
PA_atk-s05_14a3:5911	“Ito vimuccamānāhaṃ, saggagāmī visesagū;	591	
PA_atk-s05_14a3:5912	Anivatti tato assaṃ, aṭṭhametaṃ varaṃ vare”ti.	591	
PA_atk-s05_14a3:5913_0	Tattha anumodeyyāti sampaṭiccheyya na kujjheyya. Ito pattanti imamhā araññā sakaṃ	5913	
PA_atk-s05_14a3:5913_1	gharaṃ anuppattaṃ. Āsanenāti rājāsanena. Rajjaṃ me detūti vadati. Api kibbisakārakanti	5913	
PA_atk-s05_14a3:5913_2	rājā hutvā rājāparādhikampi vajjhaṃ vadhamhā moceyyaṃ, evarūpassapi me vadho nāma	5913	
PA_atk-s05_14a3:5913_3	na ruccatu. Mameva upajīveyyunti sabbete maññeva nissāya upajīveyyuṃ. Dhammena jineti	5913	
PA_atk-s05_14a3:5913_4	dhammena jinātu, dhammena rajjaṃ kāretūti attho. Visesagūti visesagamano hutvā tusitapure	5913	
PA_atk-s05_14a3:5913_5	nibbatto homīti vadati. Anivatti tato assanti tusitabhavanato cavitvā manussattaṃ	5913	
PA_atk-s05_14a3:5913_6	āgato punabhave anivatti assaṃ, sabbaññutaṃ sampāpuṇeyyanti vadati.	5913	
PA_atk-s05_14a3:5915	“Tassa taṃ vacanaṃ sutvā, devindo etadabravi;	591	
PA_atk-s05_14a3:5916	‘Aciraṃ vata te tato, pitā taṃ daṭṭhumessatī”’ti.	591	
PA_atk-s05_14a3:5917_0	Tattha daṭṭhumessatīti mahārāja, tava mātā ca pitā ca acireneva taṃ passitukāmo hutvā	5917	
PA_atk-s05_14a3:5917_1	idhāgamissati, āgantvā ca pana setacchattaṃ datvā rajjaṃ niyyādetvā jetuttaranagarameva	5917	
PA_atk-s05_14a3:5917_2	nessati, sabbe te manorathā matthakaṃ pāpuṇissanti, mā cintayi, appamatto hohi, mahārājāti.	5917	
PA_atk-s05_14a3:5918	Evaṃ mahāsattassa ovādaṃ datvā sakko sakaṭṭhānameva gato. Tamatthaṃ pakāsento satthā āha –	591	
PA_atk-s05_14a3:5920	“Idaṃ vatvāna maghavā, devarājā sujampati;	592	
PA_atk-s05_14a3:5921	Vessantare varaṃ datvā, saggakāyaṃ apakkamī”ti.	592	
PA_atk-s05_14a3:5922	Tattha vessantareti vessantarassa. Apakkamīti gato anuppattoyevāti.	592	
PA_atk-s05_14a3:5923	Sakkapabbavaṇṇanā niṭṭhitā.	592	
PA_atk-s05_14a3:5924	Mahārājapabbavaṇṇanā	592	
PA_atk-s05_14a3:5925_0	Bodhisatto ca maddī ca sammodamānā sakkadattiye assame vasiṃsu. Jūjakopi kumāre gahetvā	5925	
PA_atk-s05_14a3:5925_1	saṭṭhiyojanamaggaṃ paṭipajji. Devatā kumārānaṃ ārakkhamakaṃsu. Jūjakopi sūriye atthaṅgate	5925	
PA_atk-s05_14a3:5925_2	kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ	5925	
PA_atk-s05_14a3:5925_3	āruyha viṭapantare sayati. Tasmiṃ khaṇe eko devaputto vessantaravaṇṇena, ekā devadhītā	5925	
PA_atk-s05_14a3:5925_4	maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ	5925	
PA_atk-s05_14a3:5925_5	bhojetvā dibbasayane sayāpetvā aruṇuggamanakāle baddhākāreneva nipajjāpetvā antaradhāyi.	5925	
PA_atk-s05_14a3:5925_6	Evaṃ te devatāsaṅgahena arogā hutvā gacchanti. Jūjakopi devatādhiggahito hutvā “kāliṅgaraṭṭhaṃ	5925	
PA_atk-s05_14a3:5925_7	gacchāmī”ti gacchanto aḍḍhamāsena jetuttaranagaraṃ patto. Taṃ divasaṃ paccūsakāle	5925	
PA_atk-s05_14a3:5925_8	sañjayo mahārājā supinaṃ passi. Evarūpo supino ahosi – rañño mahāvinicchaye nisinnassa	5925	
PA_atk-s05_14a3:5925_9	eko puriso kaṇho dve padumāni āharitvā rañño hatthe ṭhapesi. Rājā tāni dvīsu kaṇṇesu	5925	
PA_atk-s05_14a3:5925_10	piḷandhi. Tesaṃ reṇu bhassitvā rañño ure patati. So pabujjhitvā pātova brāhmaṇe pucchi.	59251	
PA_atk-s05_14a3:5925_11	Te “cirapavutthā vo, deva, bandhavā āgamissantī”ti byākariṃsu. So pātova sīsaṃ nhāyitvā	59251	
PA_atk-s05_14a3:5925_12	nānaggarasabhojanaṃ bhuñjitvā alaṅkaritvā vinicchaye nisīdi. Devatā brāhmaṇaṃ dvīhi	59251	
PA_atk-s05_14a3:5925_13	kumārehi saddhiṃ ānetvā rājaṅgaṇe ṭhapayiṃsu. Tasmiṃ khaṇe rājā maggaṃ olokento kumāre disvā āha –	59251	
PA_atk-s05_14a3:5927	“Kassetaṃ mukhamābhāti, hemaṃ-vuttattamagginā;	592	
PA_atk-s05_14a3:5928	Nikkhaṃva jātarūpassa, ukkāmukhapahaṃsitaṃ.	592	
PA_atk-s05_14a3:5930	“Ubho sadisapaccaṅgā, ubho sadisalakkhaṇā;	593	
PA_atk-s05_14a3:5931	Jālissa sadiso eko, ekā kaṇhājinā yathā.	593	
PA_atk-s05_14a3:5933	“Sīhā bilāva nikkhantā, ubho sampatirūpakā;	593	
PA_atk-s05_14a3:5934	Jātarūpamayāyeva, ime dissanti dārakā”ti.	593	
PA_atk-s05_14a3:5935	Tattha hemaṃvuttattamaggināti hemaṃ iva uttattaṃ agginā. Sīhā bilāva nikkhantāti kañcanaguhato nikkhantā sīhā viya.	593	
PA_atk-s05_14a3:5936	Evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi “gacchetaṃ brāhmaṇaṃ dārakehi saddhiṃ ānehī”ti. So vegena gantvā brāhmaṇaṃ ānesi. Atha rājā brāhmaṇaṃ āha –	593	
PA_atk-s05_14a3:5938	“Kuto nu bhavaṃ bhāradvāja, ime ānesi dārake;	593	
PA_atk-s05_14a3:5939	Ajja raṭṭhaṃ anuppatto, kuhiṃ gacchasi brāhmaṇā”ti.	593	
PA_atk-s05_14a3:5940	Jūjako āha –	594	
PA_atk-s05_14a3:5942	“Mayhaṃ te dārakā deva, dinnā vittena sañjaya;	594	
PA_atk-s05_14a3:5943	Ajja pannarasā ratti, yato laddhā me dārakā”ti.	594	
PA_atk-s05_14a3:5944	Tattha vittenāti tuṭṭhena pasannena. Ajja pannarasā rattīti imesaṃ laddhadivasato paṭṭhāya ajja pannarasā rattīti vadati.	594	
PA_atk-s05_14a3:5945	Rājā āha –	594	
PA_atk-s05_14a3:5947	“Kena vā vācapeyyena, sammāñāyena saddahe;	594	
PA_atk-s05_14a3:5948	Ko tetaṃ dānamadadā, puttake dānamuttama”nti.	594	
PA_atk-s05_14a3:5949_0	Tattha kena vā vācapeyyenāti brāhmaṇa, kena piyavacanena te tayā laddhā. Sammāñāyena	5949	
PA_atk-s05_14a3:5949_1	saddaheti musāvādaṃ akatvā sammāñāyena kāraṇena amhe saddahāpeyyāsi. Puttaketi attano	5949	
PA_atk-s05_14a3:5949_2	piyaputtake uttamaṃ dānaṃ katvā ko te etaṃ dānaṃ adadāti.	5949	
PA_atk-s05_14a3:5950	Jūjako āha –	595	
PA_atk-s05_14a3:5952	“Yo yācataṃ patiṭṭhāsi, bhūtānaṃ dharaṇīriva;	595	
PA_atk-s05_14a3:5953	So me vessantaro rājā, puttedāsi vane vasaṃ.	595	
PA_atk-s05_14a3:5955	“Yo yācataṃ gatī āsi, savantīnaṃva sāgaro;	595	
PA_atk-s05_14a3:5956	So me vessantaro rājā, puttedāsi vane vasa”nti.	595	
PA_atk-s05_14a3:5957	Tattha patiṭṭhāsīti patiṭṭhā āsi.	595	
PA_atk-s05_14a3:5958	Taṃ sutvā amaccā vessantaraṃ garahamānā āhaṃsu –	595	
PA_atk-s05_14a3:5960	“Dukkaṭaṃ vata bho raññā, saddhena gharamesinā;	596	
PA_atk-s05_14a3:5961	Kathaṃ nu puttake dajjā, araññe avaruddhako.	596	
PA_atk-s05_14a3:5963	“Imaṃ bhonto nisāmetha, yāvantettha samāgatā;	596	
PA_atk-s05_14a3:5964	Kathaṃ vessantaro rājā, puttedāsi vane vasaṃ.	596	
PA_atk-s05_14a3:5966	“Dāsiṃ dāsañca so dajjā, assaṃ cassatarīrathaṃ;	596	
PA_atk-s05_14a3:5967	Hatthiñca kuñjaraṃ dajjā, kathaṃ so dajja dārake”ti.	596	
PA_atk-s05_14a3:5968_0	Tattha saddhenāti saddhāya sampannenapi satā gharaṃ āvasantena raññā idaṃ dukkaṭaṃ	5968	
PA_atk-s05_14a3:5968_1	vata, ayuttaṃ vata kataṃ. Avaruddhakoti raṭṭhā pabbājito araññe vasanto. Imaṃ bhontoti	5968	
PA_atk-s05_14a3:5968_2	bhonto nagaravāsino yāvanto ettha samāgatā, sabbe imaṃ nisāmetha upadhāretha, kathaṃ	5968	
PA_atk-s05_14a3:5968_3	nāmeso puttake dāse katvā adāsi, kena nāma evarūpaṃ katapubbanti adhippāyenevamāhaṃsu.	5968	
PA_atk-s05_14a3:5968_4	Dajjāti dāsādīsu yaṃ kiñci dhanaṃ detu. Kathaṃ so dajja dāraketi ime pana dārake	5968	
PA_atk-s05_14a3:5968_5	kena kāraṇena adāsīti.	5968	
PA_atk-s05_14a3:5969	Taṃ sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha –	596	
PA_atk-s05_14a3:5971	“Yassa nassa ghare dāso, asso cassatarīratho;	597	
PA_atk-s05_14a3:5972	Hatthī ca kuñjaro nāgo, kiṃ so dajjā pitāmahā”ti.	597	
PA_atk-s05_14a3:5973	Rājā āha –	597	
PA_atk-s05_14a3:5975	“Dānamassa pasaṃsāma, na ca nindāma puttakā;	597	
PA_atk-s05_14a3:5976	Kathaṃ nu hadayaṃ āsi, tumhe datvā vanibbake”ti.	597	
PA_atk-s05_14a3:5977	Tattha dānamassa pasaṃsāmāti puttakā mayaṃ tava pitu dānaṃ pasaṃsāma na nindāma.	597	
PA_atk-s05_14a3:5978	Taṃ sutvā kumāro āha –	597	
PA_atk-s05_14a3:5980	“Dukkhassa hadayaṃ āsi, atho uṇhampi passasi;	598	
PA_atk-s05_14a3:5981	Rohinīheva tambakkhī, pitā assūni vattayī”ti.	598	
PA_atk-s05_14a3:5982_0	Tattha dukkhassa hadayaṃ āsīti pitāmaha kaṇhājināya vuttaṃ etaṃ vacanaṃ sutvā tassa	5982	
PA_atk-s05_14a3:5982_1	hadayaṃ dukkhaṃ āsi. Rohinīheva tambakkhīti tambavaṇṇehi viya rattaakkhīhi mama pitā	5982	
PA_atk-s05_14a3:5982_2	tasmiṃ khaṇe assūni pavattayi.	5982	
PA_atk-s05_14a3:5983	Idānissā taṃ vacanaṃ dassento āha –	598	
PA_atk-s05_14a3:5985	“Yaṃ taṃ kaṇhājināvoca, ayaṃ maṃ tāta brāhmaṇo;	598	
PA_atk-s05_14a3:5986	Laṭṭhiyā paṭikoṭeti, ghare jātaṃva dāsiyaṃ.	598	
PA_atk-s05_14a3:5988	“Na cāyaṃ brāhmaṇo tāta, dhammikā honti brāhmaṇā;	598	
PA_atk-s05_14a3:5989	Yakkho brāhmaṇavaṇṇena, khādituṃ tāta neti no;	598	
PA_atk-s05_14a3:5990	Nīyamāne pisācena, kiṃ nu tāta udikkhasī”ti.	599	
PA_atk-s05_14a3:5991	Atha ne kumāre brāhmaṇaṃ amuñcante disvā rājā gāthamāha –	599	
PA_atk-s05_14a3:5993	“Rājaputtī ca vo mātā, rājaputto ca vo pitā;	599	
PA_atk-s05_14a3:5994	Pubbe me aṅkamāruyha, kiṃ nu tiṭṭhatha ārakā”ti.	599	
PA_atk-s05_14a3:5995	Tattha pubbe meti tumhe ito pubbe maṃ disvā vegenāgantvā mama aṅkamāruyha, idāni kiṃ nu ārakā tiṭṭhathāti?	599	
PA_atk-s05_14a3:5996	Kumāro āha –	599	
PA_atk-s05_14a3:5998	“Rājaputtī ca no mātā, rājaputto ca no pitā;	599	
PA_atk-s05_14a3:5999	Dāsā mayaṃ brāhmaṇassa, tasmā tiṭṭhāma ārakā”ti.	599	
PA_atk-s05_14a3:6000	Tattha dāsā mayanti idāni pana mayaṃ brāhmaṇassa dāsā bhavāma.	600	
PA_atk-s05_14a3:6001	Rājā āha –	600	
PA_atk-s05_14a3:6003	“Mā sammevaṃ avacuttha, ḍayhate hadayaṃ mama;	600	
PA_atk-s05_14a3:6004	Citakāyaṃva me kāyo, āsane na sukhaṃ labhe.	600	
PA_atk-s05_14a3:6006	“Mā sammevaṃ avacuttha, bhiyyo sokaṃ janetha maṃ;	600	
PA_atk-s05_14a3:6007	Nikkiṇissāmi dabbena, na vo dāsā bhavissatha.	600	
PA_atk-s05_14a3:6009	“Kimagghiyañhi vo tāta, brāhmaṇassa pitā adā;	600	
PA_atk-s05_14a3:6010	Yathābhūtaṃ me akkhātha, paṭipādentu brāhmaṇa”nti.	601	
PA_atk-s05_14a3:6011_0	Tattha sammāti piyavacanaṃ. Citakāyaṃva me kāyoti idāni mama kāyo aṅgāracitakāyaṃ	6011	
PA_atk-s05_14a3:6011_1	āropito viya jāto. Janetha manti janetha me, ayameva vā pāṭho. Nikkiṇissāmi dabbenāti	6011	
PA_atk-s05_14a3:6011_2	dhanaṃ datvā mocessāmi. Kimagghiyanti kiṃ agghaṃ katvā. Paṭipādentūti dhanaṃ paṭicchāpentu.	6011	
PA_atk-s05_14a3:6012	Kumāro āha –	601	
PA_atk-s05_14a3:6014	“Sahassagghañhi maṃ tāta, brāhmaṇassa pitā adā;	601	
PA_atk-s05_14a3:6015	Atha kaṇhājinaṃ kaññaṃ, hatthinā ca satena cā”ti.	601	
PA_atk-s05_14a3:6016_0	Tattha sahassagghaṃ hīti deva, maṃ pitā tadā nikkhasahassaṃ agghāpetvā adāsi. Atha	6016	
PA_atk-s05_14a3:6016_1	kaṇhājinanti kaniṭṭhaṃ pana me kaṇhājinaṃ. Hatthinā ca satena cāti hatthīnañca assānañca	6016	
PA_atk-s05_14a3:6016_2	usabhānañca nikkhānañcāti sabbesaṃ etesaṃ satena antamaso mañcapīṭhapāduke upādāya	6016	
PA_atk-s05_14a3:6016_3	sabbasatena agghāpesīti.	6016	
PA_atk-s05_14a3:6017	Rājā kumārānaṃ nikkayaṃ dāpento āha –	601	
PA_atk-s05_14a3:6019	“Uṭṭhehi katte taramāno, brāhmaṇassa avākara;	601	
PA_atk-s05_14a3:6020	Dāsisataṃ dāsasataṃ, gavaṃ hatthusabhaṃ sataṃ;	602	
PA_atk-s05_14a3:6021	Jātarūpasahassañca, puttānaṃ dehi nikkaya”nti.	602	
PA_atk-s05_14a3:6022	Tattha avākarāti dehi.	602	
PA_atk-s05_14a3:6024	“Tato kattā taramāno, brāhmaṇassa avākari;	602	
PA_atk-s05_14a3:6025	Dāsisataṃ dāsasataṃ, gavaṃ hatthusabhaṃ sataṃ;	602	
PA_atk-s05_14a3:6026	Jātarūpasahassañca, puttānaṃdāsi nikkaya”nti.	602	
PA_atk-s05_14a3:6027	Tattha avākarīti adāsi. Nikkayanti agghassa mūlaṃ.	602	
PA_atk-s05_14a3:6028_0	Evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi, sattabhūmikañca	6028	
PA_atk-s05_14a3:6028_1	pāsādaṃ, brāhmaṇassa parivāro mahā ahosi. So dhanaṃ paṭisāmetvā pāsādaṃ abhiruyha	6028	
PA_atk-s05_14a3:6028_2	sādurasabhojanaṃ bhuñjitvā mahāsayane nipajji. Kumāre sīsaṃ nahāpetvā bhojetvā alaṅkaritvā	6028	
PA_atk-s05_14a3:6028_3	ekaṃ ayyako, ekaṃ ayyikāti dvepi ucchaṅge upavesesuṃ. Tamatthaṃ pakāsento satthā āha –	6028	
PA_atk-s05_14a3:6030	“Nikkiṇitvā nahāpetvā, bhojayitvāna dārake;	603	
PA_atk-s05_14a3:6031	Samalaṅkaritvā bhaṇḍena, ucchaṅge upavesayuṃ.	603	
PA_atk-s05_14a3:6033	“Sīsaṃ nhāte sucivatthe, sabbābharaṇabhūsite;	603	
PA_atk-s05_14a3:6034	Rājā aṅke karitvāna, ayyako paripucchatha.	603	
PA_atk-s05_14a3:6036	“Kuṇḍale ghusite māle, sabbābharaṇabhūsite;	603	
PA_atk-s05_14a3:6037	Rājā aṅke karitvāna, idaṃ vacanamabravi.	603	
PA_atk-s05_14a3:6039	“Kacci ubho arogā te, jāli mātāpitā tava;	603	
PA_atk-s05_14a3:6040	Kacci uñchena yāpenti, kacci mūlaphalā bahū.	604	
PA_atk-s05_14a3:6042	“Kacci ḍaṃsā makasā ca, appameva sarīsapā;	604	
PA_atk-s05_14a3:6043	Vane vāḷamigākiṇṇe, kacci hiṃsā na vijjatī”ti.	604	
PA_atk-s05_14a3:6044	Tattha kuṇḍaleti kuṇḍalāni pilandhāpetvā. Ghusiteti ugghosite manoramaṃ ravaṃ ravante. Māleti pupphāni pilandhāpetvā. Aṅke karitvānāti jālikumāraṃ aṅke nisīdāpetvā.	604	
PA_atk-s05_14a3:6045	Kumāro āha –	604	
PA_atk-s05_14a3:6047	“Atho ubho arogā me, deva mātāpitā mama;	604	
PA_atk-s05_14a3:6048	Atho uñchena yāpenti, atho mūlaphalā bahū.	604	
PA_atk-s05_14a3:6050	“Atho ḍaṃsā makasā ca, appameva sarīsapā;	605	
PA_atk-s05_14a3:6051	Vane vāḷamigākiṇṇe, hiṃsā nesaṃ na vijjati.	605	
PA_atk-s05_14a3:6053	“Khaṇantālukalambāni, bilāni takkalāni ca;	605	
PA_atk-s05_14a3:6054	Kolaṃ bhallātakaṃ bellaṃ, sā no āhatva posati.	605	
PA_atk-s05_14a3:6056	“Yañceva sā āharati, vanamūlaphalahāriyā;	605	
PA_atk-s05_14a3:6057	Taṃ no sabbe samāgantvā, rattiṃ bhuñjāma no divā.	605	
PA_atk-s05_14a3:6059	“Ammāva no kisā paṇḍu, āharantī dumapphalaṃ;	605	
PA_atk-s05_14a3:6060	Vātātapena sukhumālī, padumaṃ hatthagatāmiva.	606	
PA_atk-s05_14a3:6062	“Ammāya patanū kesā, vicarantyā brahāvane;	606	
PA_atk-s05_14a3:6063	Vane vāḷamigākiṇṇe, khaggadīpinisevite.	606	
PA_atk-s05_14a3:6065	“Kesesu jaṭaṃ bandhitvā, kacche jallamadhārayi;	606	
PA_atk-s05_14a3:6066	Cammavāsī chamā seti, jātavedaṃ namassatī”ti.	606	
PA_atk-s05_14a3:6067_0	Tattha khaṇantālukalambānīti khaṇantī ālūni ca kalambāni ca. Iminā mātāpitūnaṃ kicchajīvikaṃ	6067	
PA_atk-s05_14a3:6067_1	vaṇṇeti. Taṃ noti ettha noti nipātamattaṃ. Padumaṃ hatthagatāmivāti hatthena parimadditaṃ	6067	
PA_atk-s05_14a3:6067_2	padumaṃ viya jātā. Patanū kesāti deva, ammāya me mahāvane vicarantiyā te bhamarapattavaṇṇā	6067	
PA_atk-s05_14a3:6067_3	kāḷakesā rukkhasākhādīhi viluttā patanū jātā. Jallamadhārayīti ubhohi kacchehi jallaṃ	6067	
PA_atk-s05_14a3:6067_4	dhāreti, kiliṭṭhavesena vicaratīti.	6067	
PA_atk-s05_14a3:6068	So evaṃ mātu dukkhitabhāvaṃ kathetvā ayyakaṃ codento imaṃ gāthamāha –	606	
PA_atk-s05_14a3:6070	“Puttā piyā manussānaṃ, lokasmiṃ udapajjisuṃ;	607	
PA_atk-s05_14a3:6071	Na hi nūnamhākaṃ ayyassa, putte sneho ajāyathā”ti.	607	
PA_atk-s05_14a3:6072	Tattha udapajjisunti uppajjiṃsu.	607	
PA_atk-s05_14a3:6073	Tato rājā attano dosaṃ āvikaronto āha –	607	
PA_atk-s05_14a3:6075	“Dukkaṭañca hi no putta, bhūnahaccaṃ kataṃ mayā;	607	
PA_atk-s05_14a3:6076	Yohaṃ sivīnaṃ vacanā, pabbājesimadūsakaṃ.	607	
PA_atk-s05_14a3:6078	“Yaṃ me kiñci idha atthi, dhanaṃ dhaññañca vijjati;	607	
PA_atk-s05_14a3:6079	Etu vessantaro rājā, siviraṭṭhe pasāsatū”ti.	607	
PA_atk-s05_14a3:6080_0	Tattha puttāti putta jāli etaṃ amhākaṃ dukkaṭaṃ. Bhūnahaccanti vuḍḍhighātakammaṃ.	6080	
PA_atk-s05_14a3:6080_1	Yaṃ me kiñcīti tāta, yaṃ me kiñci idha atthi, sabbaṃ te pitu demi. Siviraṭṭhe pasāsatūti	6080	
PA_atk-s05_14a3:6080_2	imasmiṃ nagare so rājā hutvā pasāsatūti.	6080	
PA_atk-s05_14a3:6081	Kumāro āha –	608	
PA_atk-s05_14a3:6083	“Na deva mayhaṃ vacanā, ehiti sivisuttamo;	608	
PA_atk-s05_14a3:6084	Sayameva devo gantvā, siñca bhogehi atraja”nti.	608	
PA_atk-s05_14a3:6085	Tattha sivisuttamoti siviseṭṭho vessantaro. Siñcāti mahāmegho viya vuṭṭhiyā bhogehi abhisiñca.	608	
PA_atk-s05_14a3:6087	“Tato senāpatiṃ rājā, sañjayo ajjhabhāsatha;	608	
PA_atk-s05_14a3:6088	Hatthī assā rathā pattī, senā sannāhayantu naṃ;	608	
PA_atk-s05_14a3:6089	Negamā ca maṃ anventu, brāhmaṇā ca purohitā.	608	
PA_atk-s05_14a3:6091	“Tato saṭṭhisahassāni, yodhino cārudassanā;	609	
PA_atk-s05_14a3:6092	Khippamāyantu sannaddhā, nānāvaṇṇehilaṅkatā.	609	
PA_atk-s05_14a3:6094	“Nīlavatthadharā neke, pītāneke nivāsitā;	609	
PA_atk-s05_14a3:6095	Aññe lohitauṇhīsā, suddhāneke nivāsitā;	609	
PA_atk-s05_14a3:6096	Khippamāyantu sannaddhā, nānāvaṇṇehilaṅkatā.	609	
PA_atk-s05_14a3:6098	“Himavā yathā gandhadharo, pabbato gandhamādano;	609	
PA_atk-s05_14a3:6099	Nānārukkhehi sañchanno, mahābhūtagaṇālayo.	609	
PA_atk-s05_14a3:6101	“Osadhehi ca dibbehi, disā bhāti pavāti ca;	610	
PA_atk-s05_14a3:6102	Khippamāyantu sannaddhā, disā bhantu pavantu ca.	610	
PA_atk-s05_14a3:6104	“Tato nāgasahassāni, yojayantu catuddasa;	610	
PA_atk-s05_14a3:6105	Suvaṇṇakacchā mātaṅgā, hemakappanavāsasā.	610	
PA_atk-s05_14a3:6107	“Ārūḷhā gāmaṇīyehi, tomaraṅkusapāṇibhi;	610	
PA_atk-s05_14a3:6108	Khippamāyantu sannaddhā, hatthikkhandhehi dassitā.	610	
PA_atk-s05_14a3:6110	“Tato assasahassāni, yojayantu catuddasa;	611	
PA_atk-s05_14a3:6111	Ājānīyāva jātiyā, sindhavā sīghavāhanā.	611	
PA_atk-s05_14a3:6113	“Ārūḷhā gāmaṇīyehi, illiyācāpadhāribhi;	611	
PA_atk-s05_14a3:6114	Khippamāyantu sannaddhā, assapiṭṭhehīlaṅkatā.	611	
PA_atk-s05_14a3:6116	“Tato rathasahassāni, yojayantu catuddasa;	611	
PA_atk-s05_14a3:6117	Ayosukatanemiyo, suvaṇṇacitapakkhare.	611	
PA_atk-s05_14a3:6119	“Āropentu dhaje tattha, cammāni kavacāni ca;	611	
PA_atk-s05_14a3:6120	Vippālentu ca cāpāni, daḷhadhammā pahārino;	612	
PA_atk-s05_14a3:6121	Khippamāyantu sannaddhā, rathesu rathajīvino”ti.	612	
PA_atk-s05_14a3:6122_0	Tattha sannāhayantunanti sannayhantu. Saṭṭhisahassānīti mama puttena sahajātā saṭṭhisahassā	6122	
PA_atk-s05_14a3:6122_1	amaccā. Nīlavatthadharā neketi eke nīlavatthanivāsitā hutvā āyantu. Mahābhūtagaṇālayoti	6122	
PA_atk-s05_14a3:6122_2	bahuyakkhagaṇānaṃ ālayo. Disā bhantu pavantu cāti vuttappakāro himavā viya ābharaṇavilepanādīhi	6122	
PA_atk-s05_14a3:6122_3	obhāsentu ceva pavāyantu ca. Hatthikkhandhehīti te hatthigāmaṇino hatthikkhandhehi	6122	
PA_atk-s05_14a3:6122_4	khippamāyantu. Dassitāti dassitavibhūsanā. Ayosukatanemiyoti ayena suṭṭhu parikkhittanemiyo.	6122	
PA_atk-s05_14a3:6122_5	Suvaṇṇacitapakkhareti suvaṇṇena khacitapakkhare. Evarūpe cuddasa sahasse rathe yojayantūti	6122	
PA_atk-s05_14a3:6122_6	vadati. Vippālentūti āropentu.	6122	
PA_atk-s05_14a3:6123_0	Evaṃ rājā senaṅgaṃ vicāretvā “puttassa me jetuttaranagarato yāva vaṅkapabbatā aṭṭhusabhavitthāraṃ	6123	
PA_atk-s05_14a3:6123_1	āgamanamaggaṃ samatalaṃ katvā maggālaṅkāratthāya idañcidañca karothā”ti āṇāpento āha –	6123	
PA_atk-s05_14a3:6125	“Lājā olopiyā pupphā, mālāgandhavilepanā;	612	
PA_atk-s05_14a3:6126	Agghiyāni ca tiṭṭhantu, yena maggena ehiti.	612	
PA_atk-s05_14a3:6128	“Gāme gāme sataṃ kumbhā, merayassa surāya ca;	612	
PA_atk-s05_14a3:6129	Maggamhi patitiṭṭhantu, yena maggena ehiti.	612	
PA_atk-s05_14a3:6131	“Maṃsā pūvā saṅkuliyo, kummāsā macchasaṃyutā;	613	
PA_atk-s05_14a3:6132	Maggamhi patitiṭṭhantu, yena maggena ehiti.	613	
PA_atk-s05_14a3:6134	“Sappi telaṃ dadhi khīraṃ, kaṅgubījā bahū surā;	613	
PA_atk-s05_14a3:6135	Maggamhi patitiṭṭhantu, yena maggena ehiti.	613	
PA_atk-s05_14a3:6137	“Āḷārikā ca sūdā ca, naṭanaṭṭakagāyino;	613	
PA_atk-s05_14a3:6138	Pāṇissarā kumbhathūṇiyo, mandakā sokajjhāyikā.	613	
PA_atk-s05_14a3:6140	“Āhaññantu sabbavīṇā, bheriyo dindimāni ca;	614	
PA_atk-s05_14a3:6141	Kharamukhāni dhamentu, nadantu ekapokkharā.	614	
PA_atk-s05_14a3:6143	“Mudiṅgā paṇavā saṅkhā, godhā parivadentikā;	614	
PA_atk-s05_14a3:6144	Dindimāni ca haññantu, kutumpadindimāni cā”ti.	614	
PA_atk-s05_14a3:6145_0	Tattha lājā olopiyā pupphāti lājehi saddhiṃ lājapañcamakāni pupphāni okirantānaṃ	6145	
PA_atk-s05_14a3:6145_1	okiraṇapupphāni paṭiyādethāti āṇāpeti. Mālāgandhavilepanāti maggavitāne olambakamālā	6145	
PA_atk-s05_14a3:6145_2	ceva gandhavilepanāni ca. Agghiyāni cāti pupphaagghiyāni ceva ratanaagghiyāni ca	6145	
PA_atk-s05_14a3:6145_3	yena maggena mama putto ehiti, tattha tiṭṭhantu. Gāme gāmeti gāmadvāre gāmadvāre.	6145	
PA_atk-s05_14a3:6145_4	Patitiṭṭhantūti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu.	6145	
PA_atk-s05_14a3:6145_5	Macchasaṃyutāti macchehi saṃyuttā. Kaṅgubījāti kaṅgupiṭṭhamayā. Mandakāti mandakagāyino.	6145	
PA_atk-s05_14a3:6145_6	Sokajjhāyikāti māyākārā, aññepi vā ye keci uppannasokaharaṇasamatthā sokajjhāyikāti	6145	
PA_atk-s05_14a3:6145_7	vuccanti, socante jane attano vaṃsaghosaparamparānaṃ nacce kate nissoke katvā sayāpakāti	6145	
PA_atk-s05_14a3:6145_8	attho. Kharamukhānīti sāmuddikamahāmukhasaṅkhā. Saṅkhāti dakkhiṇāvaṭṭā muṭṭhisaṅkhā,	6145	
PA_atk-s05_14a3:6145_9	nāḷisaṅkhāti dve saṅkhā. Godhā parivadentikā dindimāni kutumpadindimānīti imānipi cattāri tūriyāneva.	6145	
PA_atk-s05_14a3:6146_0	Evaṃ rājā maggālaṅkārāni vicāresi. Jūjakopi pamāṇātikkantaṃ bhuñjitvā jīrāpetuṃ asakkonto	6146	
PA_atk-s05_14a3:6146_1	tattheva kālamakāsi. Rājā tassa sarīrakiccaṃ kārāpetvā “nagare koci brāhmaṇassa ñātako	6146	
PA_atk-s05_14a3:6146_2	atthi, idaṃ gaṇhātū”ti bheriṃ carāpesi. Na kañcissa ñātakaṃ passi, dhanaṃ puna raññoyeva	6146	
PA_atk-s05_14a3:6146_3	ahosi. Atha sattame divase sabbā senā sannipati. Atha rājā mahantena parivārena jāliṃ	6146	
PA_atk-s05_14a3:6146_4	magganāyakaṃ katvā nikkhami. Tamatthaṃ pakāsento satthā āha –	6146	
PA_atk-s05_14a3:6148	“Sā senā mahatī āsi, uyyuttā sivivāhinī;	614	
PA_atk-s05_14a3:6149	Jālinā magganāyena, vaṅkaṃ pāyāsi pabbataṃ.	614	
PA_atk-s05_14a3:6151	“Koñcaṃ nadati mātaṅgo, kuñjaro saṭṭhihāyano;	615	
PA_atk-s05_14a3:6152	Kacchāya baddhamānāya, koñcaṃ nadati vāraṇo.	615	
PA_atk-s05_14a3:6154	“Ājānīyā hasiyanti, nemighoso ajāyatha;	615	
PA_atk-s05_14a3:6155	Abbhaṃ rajo acchādesi, uyyuttā sivivāhinī.	615	
PA_atk-s05_14a3:6157	“Sā senā mahatī āsi, uyyuttā hārahārinī;	615	
PA_atk-s05_14a3:6158	Jālinā magganāyena, vaṅkaṃ pāyāsi pabbataṃ.	615	
PA_atk-s05_14a3:6160	“Te pāviṃsu brahāraññaṃ, bahusākhaṃ mahodakaṃ;	616	
PA_atk-s05_14a3:6161	Puppharukkhehi sañchannaṃ, phalarukkhehi cūbhayaṃ.	616	
PA_atk-s05_14a3:6163	“Tattha bindussarā vaggū, nānāvaṇṇā bahū dijā;	616	
PA_atk-s05_14a3:6164	Kūjantamupakūjanti, utusampupphite dume.	616	
PA_atk-s05_14a3:6166	“Te gantvā dīghamaddhānaṃ, ahorattānamaccaye;	616	
PA_atk-s05_14a3:6167	Padesaṃ taṃ upāgacchuṃ, yattha vessantaro ahū”ti.	616	
PA_atk-s05_14a3:6168_0	Tattha mahatīti dvādasaakkhobhaṇisaṅkhātā senā. Uyyuttāti payātā. Koñcaṃ nadatīti	6168	
PA_atk-s05_14a3:6168_1	tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa	6168	
PA_atk-s05_14a3:6168_2	adaṃsu. So hatthī “sāmikaṃ vata passituṃ labhissāmī”ti tuṭṭho koñcanādamakāsi. Taṃ	6168	
PA_atk-s05_14a3:6168_3	sandhāyetaṃ vuttaṃ. Kacchāyāti suvaṇṇakacchāya baddhamānāyapi tussitvā koñcaṃ nadati.	6168	
PA_atk-s05_14a3:6168_4	Hasiyantīti hasasaddamakaṃsu. Hārahārinīti haritabbaharaṇasamatthā. Pāviṃsūti pavisiṃsu.	6168	
PA_atk-s05_14a3:6168_5	Bahusākhanti bahurukkhasākhaṃ. Dīghamaddhānanti saṭṭhiyojanamaggaṃ. Upāgacchunti	6168	
PA_atk-s05_14a3:6168_6	yattha vessantaro ahosi, taṃ padesaṃ upagatāti.	6168	
PA_atk-s05_14a3:6169	Mahārājapabbavaṇṇanā niṭṭhitā.	616	
PA_atk-s05_14a3:6170	Chakhattiyakammavaṇṇanā	617	
PA_atk-s05_14a3:6171_0	Jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva	6171	
PA_atk-s05_14a3:6171_1	ṭhapāpetvā tasmiṃ tasmiṃ padese sīhabyagghadīpiādīsu ārakkhaṃ saṃvidahi. Hatthiādīnaṃ	6171	
PA_atk-s05_14a3:6171_2	saddo mahā ahosi. Atha mahāsatto taṃ saddaṃ sutvā “kiṃ nu kho me paccāmittā mama	6171	
PA_atk-s05_14a3:6171_3	pitaraṃ ghātetvā mamatthāya āgatā”ti maraṇabhayabhīto maddiṃ ādāya pabbataṃ āruyha	6171	
PA_atk-s05_14a3:6171_4	senaṃ olokesi. Tamatthaṃ pakāsento satthā āha –	6171	
PA_atk-s05_14a3:6173	“Tesaṃ sutvāna nigghosaṃ, bhīto vessantaro ahu;	617	
PA_atk-s05_14a3:6174	Pabbataṃ abhiruhitvā, bhīto senaṃ udikkhati.	617	
PA_atk-s05_14a3:6176	“Iṅgha maddi nisāmehi, nigghoso yādiso vane;	617	
PA_atk-s05_14a3:6177	Ājānīyā hasiyanti, dhajaggāni ca dissare.	617	
PA_atk-s05_14a3:6179	“Ime nūna araññasmiṃ, migasaṅghāni luddakā;	617	
PA_atk-s05_14a3:6180	Vāgurāhi parikkhippa, sobbhaṃ pātetvā tāvade;	618	
PA_atk-s05_14a3:6181	Vikkosamānā tibbāhi, hanti nesaṃ varaṃ varaṃ.	618	
PA_atk-s05_14a3:6183	“Yathā mayaṃ adūsakā, araññe avaruddhakā;	618	
PA_atk-s05_14a3:6184	Amittahatthattaṃ gatā, passa dubbalaghātaka”nti.	618	
PA_atk-s05_14a3:6185_0	Tattha iṅghāti codanatthe nipāto. Nisāmehīti sakasenā vā parasenā vāti olokehi upadhārehi.	6185	
PA_atk-s05_14a3:6185_1	“Ime nūna araññasmi”ntiādīnaṃ aḍḍhateyyagāthānaṃ evamatthasambandho veditabbo “maddi	6185	
PA_atk-s05_14a3:6185_2	yathā araññamhi migasaṅghāni luddakā vāgurāhi parikkhippa atha vā pana sobbhaṃ pātetvā	6185	
PA_atk-s05_14a3:6185_3	tāvadeva ‘hanatha, are, duṭṭhamige’ti vikkosamānā tibbāhi migamāraṇasattīhi nesaṃ	6185	
PA_atk-s05_14a3:6185_4	migānaṃ varaṃ varaṃ thūlaṃ thūlaṃ hananti, ime ca nūna tatheva amhe asabbhāhi vācāhi	6185	
PA_atk-s05_14a3:6185_5	vikkosamānā tibbāti sattīhi hanissanti, mayañca adūsakā araññe avaruddhakā raṭṭhā	6185	
PA_atk-s05_14a3:6185_6	pabbājitā vane vasāma, evaṃ santepi amittānaṃ hatthattaṃ gatā, passa dubbalaghātaka”nti.	6185	
PA_atk-s05_14a3:6185_7	Evaṃ so maraṇabhayena paridevi.	6185	
PA_atk-s05_14a3:6186	Sā tassa vacanaṃ sutvā senaṃ oloketvā “sakasenāya bhavitabba”nti mahāsattaṃ assāsentī imaṃ gāthamāha –	618	
PA_atk-s05_14a3:6188	“Amittā nappasāheyyuṃ, aggīva udakaṇṇave;	618	
PA_atk-s05_14a3:6189	Tadeva tvaṃ vicintehi, api sotthi ito siyā”ti.	618	
PA_atk-s05_14a3:6190_0	Tattha aggīva udakaṇṇaveti yathā tiṇukkādīnaṃ vasena upanīto aggi aṇṇavasaṅkhātāni	6190	
PA_atk-s05_14a3:6190_1	puthulagambhīrāni udakāni nappasahati, tāpetuṃ na sakkoti, tathā taṃ amittā nappasaheyyuṃ	6190	
PA_atk-s05_14a3:6190_2	nābhibhavissanti. Tadevāti yaṃ sakkena tuyhaṃ varaṃ datvā “mahārāja, na cirasseva	6190	
PA_atk-s05_14a3:6190_3	te pitā ehitī”ti vuttaṃ, tadeva tvaṃ vicintehi, api nāma ito balakāyato amhākaṃ sotthi	6190	
PA_atk-s05_14a3:6190_4	siyāti mahāsattaṃ assāsesi.	6190	
PA_atk-s05_14a3:6191	Atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi, itarāpi attano paṇṇasālādvāre nisīdi. Tamatthaṃ pakāsento satthā āha –	619	
PA_atk-s05_14a3:6193	“Tato vessantaro rājā, orohitvāna pabbatā;	619	
PA_atk-s05_14a3:6194	Nisīdi paṇṇasālāyaṃ, daḷhaṃ katvāna mānasa”nti.	619	
PA_atk-s05_14a3:6195	Tattha daḷhaṃ katvāna mānasanti mayaṃ pabbajitā nāma, amhākaṃ ko kiṃ karissatīti thiraṃ hadayaṃ katvā nisīdi.	619	
PA_atk-s05_14a3:6196_0	Tasmiṃ khaṇe sañjayo rājā deviṃ āmantetvā – “bhadde, phussati amhesu sabbesu ekato	6196	
PA_atk-s05_14a3:6196_1	gatesu soko mahā bhavissati, paṭhamaṃ tāva ahaṃ gacchāmi, tato ‘idāni sokaṃ vinodetvā	6196	
PA_atk-s05_14a3:6196_2	nisinnā bhavissantī’ti sallakkhetvā tvaṃ mahantena parivārena āgaccheyyāsi. Atha	6196	
PA_atk-s05_14a3:6196_3	thokaṃ kālaṃ vītināmetvā jālikaṇhājinā pacchato āgacchantū”ti vatvā rathaṃ nivattāpetvā	6196	
PA_atk-s05_14a3:6196_4	āgatamaggābhimukhaṃ katvā tattha tattha ārakkhaṃ saṃvidahitvā alaṅkatahatthikkhandhato	6196	
PA_atk-s05_14a3:6196_5	oruyha puttassa santikaṃ agamāsi. Tamatthaṃ pakāsento satthā āha –	6196	
PA_atk-s05_14a3:6198	“Nivattayitvāna rathaṃ, vuṭṭhapetvāna seniyo;	619	
PA_atk-s05_14a3:6199	Ekaṃ araññe viharantaṃ, pitā puttaṃ upāgami.	619	
PA_atk-s05_14a3:6201	“Hatthikkhandhato oruyha, ekaṃso pañjalīkato;	620	
PA_atk-s05_14a3:6202	Parikiṇṇo amaccehi, puttaṃ siñcitumāgami.	620	
PA_atk-s05_14a3:6204	“Tatthaddasa kumāraṃ so, rammarūpaṃ samāhitaṃ;	620	
PA_atk-s05_14a3:6205	Nisinnaṃ paṇṇasālāyaṃ, jhāyantaṃ akutobhaya”nti.	620	
PA_atk-s05_14a3:6206	Tattha vuṭṭhapetvāna seniyoti ārakkhatthāya balakāye ṭhapetvā. Ekaṃsoti ekaṃsakatauttarāsaṅgo. Siñcitumāgamīti rajje abhisiñcituṃ upāgami. Rammarūpanti anañjitaṃ amaṇḍitaṃ.	620	
PA_atk-s05_14a3:6208	“Tañca disvāna āyantaṃ, pitaraṃ puttagiddhinaṃ;	620	
PA_atk-s05_14a3:6209	Vessantaro ca maddī ca, paccuggantvā avandisuṃ.	620	
PA_atk-s05_14a3:6211	“Maddī ca sirasā pāde, sasurassābhivādayi;	621	
PA_atk-s05_14a3:6212	Maddī ahañhi te deva, pāde vandāmi te suṇhā;	621	
PA_atk-s05_14a3:6213	Te su tattha palissajja, pāṇinā parimajjathā”ti.	621	
PA_atk-s05_14a3:6214_0	Tattha pāde vandāmi te suṇhāti ahaṃ, deva, tava suṇhā pāde vandāmīti evaṃ vatvā vandi.	6214	
PA_atk-s05_14a3:6214_1	Te su tatthāti te ubhopi jane tasmiṃ sakkadattiye assame palissajitvā hadaye nipajjāpetvā	6214	
PA_atk-s05_14a3:6214_2	sīse paricumbitvā mudukena pāṇinā parimajjatha, piṭṭhiyo nesaṃ parimajji.	6214	
PA_atk-s05_14a3:6215	Tato roditvā paridevitvā rājā soke parinibbute tehi saddhiṃ paṭisanthāraṃ karonto āha –	621	
PA_atk-s05_14a3:6217	“Kacci vo kusalaṃ putta, kacci putta anāmayaṃ;	621	
PA_atk-s05_14a3:6218	Kacci uñchena yāpetha, kacci mūlaphalā bahū.	621	
PA_atk-s05_14a3:6220	“Kacci ḍaṃsā makasā ca, appameva sarīsapā;	622	
PA_atk-s05_14a3:6221	Vane vāḷamigākiṇṇe, kacci hiṃsā na vijjatī”ti.	622	
PA_atk-s05_14a3:6222	Pitu vacanaṃ sutvā mahāsatto āha –	622	
PA_atk-s05_14a3:6224	“Atthi no jīvikā deva, sā ca yādisakīdisā;	622	
PA_atk-s05_14a3:6225	Kasirā jīvikā homa, uñchācariyāya jīvitaṃ.	622	
PA_atk-s05_14a3:6227	“Aniddhinaṃ mahārāja, dametassaṃva sārathi;	622	
PA_atk-s05_14a3:6228	Tyamhā aniddhikā dantā, asamiddhi dameti no.	622	
PA_atk-s05_14a3:6230	“Api no kisāni maṃsāni, pitu mātu adassanā;	623	
PA_atk-s05_14a3:6231	Avaruddhānaṃ mahārāja, araññe jīvasokina”nti.	623	
PA_atk-s05_14a3:6232_0	Tattha yādisakīdisāti yā vā sā vā, lāmakāti attho. Kasirā jīvikā homāti tāta, amhākaṃ	6232	
PA_atk-s05_14a3:6232_1	uñchācariyāya jīvitaṃ nāma kicchaṃ, dukkhā no jīvikā ahosi. Aniddhinanti mahārāja,	6232	
PA_atk-s05_14a3:6232_2	aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti,	6232	
PA_atk-s05_14a3:6232_3	nibbisevanaṃ karoti, te mayaṃ idha vasantā aniddhikā dantā nibbisevanā katā, asamiddhiyeva	6232	
PA_atk-s05_14a3:6232_4	no dametīti. “Dametha no”tipi pāṭho, damayittha noti attho. Jīvasokinanti avigatasokānaṃ	6232	
PA_atk-s05_14a3:6232_5	araññe vasantānaṃ kiṃ nāma amhākaṃ sukhanti vadati.	6232	
PA_atk-s05_14a3:6233	Evañca pana vatvā puna puttānaṃ pavattiṃ pucchanto āha –	623	
PA_atk-s05_14a3:6235	“Yepi te siviseṭṭhassa, dāyādāpattamānasā;	623	
PA_atk-s05_14a3:6236	Jālī kaṇhājinā cubho, brāhmaṇassa vasānugā;	623	
PA_atk-s05_14a3:6237	Accāyikassa luddassa, yo ne gāvova sumbhati.	623	
PA_atk-s05_14a3:6239	“Te rājaputtiyā putte, yadi jānātha saṃsatha;	623	
PA_atk-s05_14a3:6240	Pariyāpuṇātha no khippaṃ, sappadaṭṭhaṃva māṇava”nti.	624	
PA_atk-s05_14a3:6241_0	Tattha dāyādāpattamānasāti mahārāja, yepi te tava siviseṭṭhassa dāyādā apattamānasā	6241	
PA_atk-s05_14a3:6241_1	asampuṇṇamanorathā hutvā brāhmaṇassa vasānugā jātā, te dve kumāre yo brāhmaṇo gāvova	6241	
PA_atk-s05_14a3:6241_2	sumbhati paharati, te rājaputtiyā putte yadi diṭṭhavasena vā sutavasena vā jānātha	6241	
PA_atk-s05_14a3:6241_3	saṃsatha. Sappadaṭṭhaṃva māṇavanti visanimmadanatthāya sappadaṭṭhaṃ māṇavaṃ tikicchantā	6241	
PA_atk-s05_14a3:6241_4	viya khippaṃ no pariyāpuṇātha kathethāti vadati.	6241	
PA_atk-s05_14a3:6242	Rājā āha –	624	
PA_atk-s05_14a3:6244	“Ubho kumārā nikkītā, jālī kaṇhājinā cubho;	624	
PA_atk-s05_14a3:6245	Brāhmaṇassa dhanaṃ datvā, putta mā bhāyi assasā”ti.	624	
PA_atk-s05_14a3:6246	Tattha nikkītāti nikkayaṃ datvā gahitā.	624	
PA_atk-s05_14a3:6247	Taṃ sutvā mahāsatto paṭiladdhassāso pitarā saddhiṃ paṭisanthāramakāsi –	624	
PA_atk-s05_14a3:6249	“Kacci nu tāta kusalaṃ, kacci tāta anāmayaṃ;	624	
PA_atk-s05_14a3:6250	Kacci nu tāta me mātu, cakkhu na parihāyatī”ti.	625	
PA_atk-s05_14a3:6251	Tattha cakkhu na parihāyatīti puttasokena rodantiyā cakkhu na parihāyatīti.	625	
PA_atk-s05_14a3:6252	Rājā āha –	625	
PA_atk-s05_14a3:6254	“Kusalañceva me putta, atho putta anāmayaṃ;	625	
PA_atk-s05_14a3:6255	Atho ca putta te mātu, cakkhu na parihāyatī”ti.	625	
PA_atk-s05_14a3:6256	Bodhisatto āha –	625	
PA_atk-s05_14a3:6258	“Kacci arogaṃ yoggaṃ te, kacci vahati vāhanaṃ;	625	
PA_atk-s05_14a3:6259	Kacci phīto janapado, kacci vuṭṭhi na chijjatī”ti.	625	
PA_atk-s05_14a3:6260	Tattha vuṭṭhīti vuṭṭhidhārā.	626	
PA_atk-s05_14a3:6261	Rājā āha –	626	
PA_atk-s05_14a3:6263	“Atho arogaṃ yoggaṃ me, atho vahati vāhanaṃ;	626	
PA_atk-s05_14a3:6264	Atho phīto janapado, atho vuṭṭhi na chijjatī”ti.	626	
PA_atk-s05_14a3:6265_0	Evaṃ tesaṃ sallapantānaññeva phussatī devī “idāni sokaṃ tanukaṃ katvā nisinnā bhavissantī”ti	6265	
PA_atk-s05_14a3:6265_1	sallakkhetvā mahāparivārena saddhiṃ puttassa santikaṃ agamāsi. Tamatthaṃ pakāsento satthā āha –	6265	
PA_atk-s05_14a3:6267	“Iccevaṃ mantayantānaṃ, mātā nesaṃ adissatha;	626	
PA_atk-s05_14a3:6268	Rājaputtī giridvāre, pattikā anupāhanā.	626	
PA_atk-s05_14a3:6270	“Tañca disvāna āyantiṃ, mātaraṃ puttagiddhiniṃ;	627	
PA_atk-s05_14a3:6271	Vessantaro ca maddī ca, paccuggantvā avandisuṃ.	627	
PA_atk-s05_14a3:6273	“Maddī ca sirasā pāde, sassuyā abhivādayi;	627	
PA_atk-s05_14a3:6274	Maddī ahañhi te ayye, pāde vandāmi te suṇhā”ti.	627	
PA_atk-s05_14a3:6275_0	Tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu.	6275	
PA_atk-s05_14a3:6275_1	Maddī ca tesaṃ āgamanamaggaṃ olokentīyeva aṭṭhāsi. Sā te sotthinā āgacchante disvā	6275	
PA_atk-s05_14a3:6275_2	sakabhāvena saṇṭhātuṃ asakkontī taruṇavacchā viya gāvī paridevamānā tato pāyāsi.	6275	
PA_atk-s05_14a3:6275_3	Tepi taṃ disvā paridevantā mātarābhimukhāva padhāviṃsu. Tamatthaṃ pakāsento satthā āha –	6275	
PA_atk-s05_14a3:6277	“Maddiñca puttakā disvā, dūrato sotthimāgatā;	627	
PA_atk-s05_14a3:6278	Kandantā mabhidhāviṃsu, vacchabālāva mātaraṃ.	627	
PA_atk-s05_14a3:6280	“Maddī ca puttake disvā, dūrato sotthimāgate;	628	
PA_atk-s05_14a3:6281	Vāruṇīva pavedhentī, thanadhārābhisiñcathā”ti.	628	
PA_atk-s05_14a3:6282	Tattha kandantā mabhidhāviṃsūti kandantā abhidhāviṃsu. Vāruṇīvāti yakkhāviṭṭhā ikkhaṇikā viya pavedhamānā thanadhārā abhisiñcathāti.	628	
PA_atk-s05_14a3:6283_0	Sā kira mahāsaddena paridevitvā kampamānā visaññī hutvā dīghato pathaviyaṃ pati.	6283	
PA_atk-s05_14a3:6283_1	Kumārāpi vegenāgantvā visaññino hutvā mātu upariyeva patiṃsu. Tasmiṃ khaṇe tassā	6283	
PA_atk-s05_14a3:6283_2	dvīhi thanehi dve khīradhārā nikkhamitvā tesaṃ mukheyeva pavisiṃsu. Sace kira ettako	6283	
PA_atk-s05_14a3:6283_3	assāso nābhavissa, dve kumārā sukkhahadayā hutvā addhā nassissanti. Vessantaropi	6283	
PA_atk-s05_14a3:6283_4	piyaputte disvā sokaṃ sandhāretuṃ asakkonto visaññī hutvā tattheva pati. Mātāpitaropissa	6283	
PA_atk-s05_14a3:6283_5	visaññino hutvā tattheva patiṃsu, tathā sahajātā saṭṭhisahassā amaccā. Taṃ kāruññaṃ	6283	
PA_atk-s05_14a3:6283_6	passantesu ekopi sakabhāvena saṇṭhātuṃ nāsakkhi. Sakalaṃ assamapadaṃ yugantavātena	6283	
PA_atk-s05_14a3:6283_7	pamadditaṃ viya sālavanaṃ ahosi. Tasmiṃ khaṇe pabbatā nadiṃsu, mahāpathavī kampi,	6283	
PA_atk-s05_14a3:6283_8	mahāsamuddo saṅkhubhi, sineru girirājā onami. Cha kāmāvacaradevalokā ekakolāhalā ahesuṃ.	6283	
PA_atk-s05_14a3:6284_0	Sakko devarājā “cha khattiyā saparisā visaññino jātā, tesu ekopi uṭṭhāya kassaci	6284	
PA_atk-s05_14a3:6284_1	sarīre udakaṃ siñcituṃ samattho nāma natthi, ahaṃ dāni imesaṃ pokkharavassaṃ vassāpessāmī”ti	6284	
PA_atk-s05_14a3:6284_2	cintetvā chakhattiyasamāgame pokkharavassaṃ vassāpesi. Tattha ye temitukāmā, te tementi,	6284	
PA_atk-s05_14a3:6284_3	atemitukāmānaṃ upari ekabindumattampi na patati, padumapattato udakaṃ viya nivattitvā	6284	
PA_atk-s05_14a3:6284_4	gacchati. Iti pokkharavane patitaṃ vassaṃ viya taṃ vassaṃ ahosi. Cha khattiyā assāsaṃ	6284	
PA_atk-s05_14a3:6284_5	paṭilabhiṃsu. Mahājano tampi disvā “aho acchariyaṃ, aho abbhutaṃ evarūpe ñātisamāgame	6284	
PA_atk-s05_14a3:6284_6	pokkharavassaṃ vassi, mahāpathavī kampī”ti acchariyaṃ pavedesi. Tamatthaṃ pakāsento satthā āha –	6284	
PA_atk-s05_14a3:6286	“Samāgatānaṃ ñātīnaṃ, mahāghoso ajāyatha;	628	
PA_atk-s05_14a3:6287	Pabbatā samanādiṃsu, mahī pakampitā ahu.	628	
PA_atk-s05_14a3:6289	“Vuṭṭhidhāraṃ pavattento, devo pāvassi tāvade;	628	
PA_atk-s05_14a3:6290	Atha vessantaro rājā, ñātīhi samagacchatha.	629	
PA_atk-s05_14a3:6292	“Nattāro suṇisā putto, rājā devī ca ekato;	629	
PA_atk-s05_14a3:6293	Yadā samāgatā āsuṃ, tadāsi lomahaṃsanaṃ.	629	
PA_atk-s05_14a3:6295	“Pañjalikā tassa yācanti, rodantā bherave vane;	629	
PA_atk-s05_14a3:6296	Vessantarañca maddiñca, sabbe raṭṭhā samāgatā;	629	
PA_atk-s05_14a3:6297	Tvaṃ nosi issaro rājā, rajjaṃ kāretha no ubho”ti.	629	
PA_atk-s05_14a3:6298_0	Tattha ghosoti kāruññaghoso. Pañjalikāti sabbe nāgarā ceva negamā ca jānapadā ca	6298	
PA_atk-s05_14a3:6298_1	paggahitañjalikā hutvā. Tassa yācantīti tassa pādesu patitvā roditvā kanditvā “deva,	6298	
PA_atk-s05_14a3:6298_2	tvaṃ no sāmi issaro, pitā te idheva abhisiñcitvā nagaraṃ netukāmo, kulasantakaṃ setacchattaṃ	6298	
PA_atk-s05_14a3:6298_3	paṭicchathā”ti yāciṃsu.	6298	
PA_atk-s05_14a3:6299	Chakhattiyakammavaṇṇanā niṭṭhitā.	629	
PA_atk-s05_14a3:6300	Nagarakaṇḍavaṇṇanā	630	
PA_atk-s05_14a3:6301	Taṃ sutvā mahāsatto pitarā saddhiṃ sallapanto imaṃ gāthamāha –	630	
PA_atk-s05_14a3:6303	“Dhammena rajjaṃ kārentaṃ, raṭṭhā pabbājayittha maṃ;	630	
PA_atk-s05_14a3:6304	Tvañca jānapadā ceva, negamā ca samāgatā”ti.	630	
PA_atk-s05_14a3:6305	Tato rājā puttaṃ attano dosaṃ khamāpento āha –	630	
PA_atk-s05_14a3:6307	“Dukkaṭañca hi no putta, bhūnahaccaṃ kataṃ mayā;	630	
PA_atk-s05_14a3:6308	Yohaṃ sivīnaṃ vacanā, pabbājesimadūsaka”nti.	630	
PA_atk-s05_14a3:6309	Imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha –	630	
PA_atk-s05_14a3:6311	“Yena kenaci vaṇṇena, pitu dukkhaṃ udabbahe;	631	
PA_atk-s05_14a3:6312	Mātu bhaginiyā cāpi, api pāṇehi attano”ti.	631	
PA_atk-s05_14a3:6313_0	Tattha udabbaheti hareyya. Api pāṇehīti tāta puttena nāma jīvitaṃ pariccajitvāpi	6313	
PA_atk-s05_14a3:6313_1	mātāpitūnaṃ sokadukkhaṃ haritabbaṃ, tasmā mama dosaṃ hadaye akatvā mama vacanaṃ karohi,	6313	
PA_atk-s05_14a3:6313_2	imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha.	6313	
PA_atk-s05_14a3:6314_0	Bodhisatto rajjaṃ kāretukāmopi “ettake pana akathite garukaṃ nāma na hotī”ti kathesi.	6314	
PA_atk-s05_14a3:6314_1	Mahāsatto “sādhū”ti sampaṭicchi. Athassa adhivāsanaṃ viditvā sahajātā saṭṭhisahassā	6314	
PA_atk-s05_14a3:6314_2	amaccā “nahānakālo mahārāja, rajojallaṃ pavāhayā”ti vadiṃsu. Atha ne mahāsatto “thokaṃ	6314	
PA_atk-s05_14a3:6314_3	adhivāsethā”ti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā saṅkhavaṇṇasāṭakaṃ	6314	
PA_atk-s05_14a3:6314_4	nivāsetvā paṇṇasālato nikkhamitvā “idaṃ mayā nava māse aḍḍhamāsañca vasantena samaṇadhammassa	6314	
PA_atk-s05_14a3:6314_5	kataṭṭhānaṃ, pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhāna”nti	6314	
PA_atk-s05_14a3:6314_6	paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi. Athassa	6314	
PA_atk-s05_14a3:6314_7	kappakādayo kesamassukammādīni kariṃsu. Tamenaṃ sabbābharaṇabhūsitaṃ devarājānamiva	6314	
PA_atk-s05_14a3:6314_8	virocamānaṃ rajje abhisiñciṃsu. Tena vuttaṃ –	6314	
PA_atk-s05_14a3:6316	“Tato vessantaro rājā, rajojallaṃ pavāhayi;	631	
PA_atk-s05_14a3:6317	Rajojallaṃ pavāhetvā, saṅkhavaṇṇaṃ adhārayī”ti.	631	
PA_atk-s05_14a3:6318	Tattha pavāhayīti hāresi, hāretvā ca pana rājavesaṃ gaṇhīti attho.	631	
PA_atk-s05_14a3:6319_0	Athassa yaso mahā ahosi. Olokitaolokitaṭṭhānaṃ kampati, mukhamaṅgalikā mukhamaṅgalāni	6319	
PA_atk-s05_14a3:6319_1	ghosayiṃsu, sabbatūriyāni paggaṇhiṃsu, mahāsamuddakucchiyaṃ meghagajjitaghoso viya	6319	
PA_atk-s05_14a3:6319_2	tūriyaghoso ahosi. Hatthiratanaṃ alaṅkaritvā upānayiṃsu. So khaggaratanaṃ bandhitvā	6319	
PA_atk-s05_14a3:6319_3	hatthiratanaṃ abhiruhi. Tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā	6319	
PA_atk-s05_14a3:6319_4	parivārayiṃsu, sabbakaññāyo maddidevimpi nahāpetvā alaṅkaritvā abhisiñciṃsu. Sīse	6319	
PA_atk-s05_14a3:6319_5	ca panassā abhisekaudakaṃ abhisiñcamānā “vessantaro taṃ pāletū”tiādīni maṅgalāni	6319	
PA_atk-s05_14a3:6319_6	vadiṃsu. Tamatthaṃ pakāsento satthā āha –	6319	
PA_atk-s05_14a3:6321	“Sīsaṃ nhāto sucivattho, sabbābharaṇabhūsito;	632	
PA_atk-s05_14a3:6322	Paccayaṃ nāgamāruyha, khaggaṃ bandhi parantapaṃ.	632	
PA_atk-s05_14a3:6324	“Tato saṭṭhisahassāni, yodhino cārudassanā;	632	
PA_atk-s05_14a3:6325	Sahajātā pakiriṃsu, nandayantā rathesabhaṃ.	632	
PA_atk-s05_14a3:6327	“Tato maddimpi nhāpesuṃ, sivikaññā samāgatā;	632	
PA_atk-s05_14a3:6328	Vessantaro taṃ pāletu, jālī kaṇhājinā cubho;	632	
PA_atk-s05_14a3:6329	Athopi taṃ mahārājā, sañjayo abhirakkhatū”ti.	632	
PA_atk-s05_14a3:6330_0	Tattha paccayaṃ nāgamāruyhāti taṃ attano jātadivase uppannaṃ hatthināgaṃ. Parantapanti	6330	
PA_atk-s05_14a3:6330_1	amittatāpanaṃ. Pakiriṃsūti parivārayiṃsu. Nandayantāti tosentā. Sivikaññāti sivirañño	6330	
PA_atk-s05_14a3:6330_2	pajāpatiyo sannipatitvā gandhodakena nhāpesuṃ. Jālī kaṇhājinā cubhoti ime te puttāpi	6330	
PA_atk-s05_14a3:6330_3	mātaraṃ rakkhantūti.	6330	
PA_atk-s05_14a3:6332	“Idañca paccayaṃ laddhā, pubbe saṃklesamattano;	633	
PA_atk-s05_14a3:6333	Ānandiyaṃ ācariṃsu, ramaṇīye giribbaje.	633	
PA_atk-s05_14a3:6335	“Idañca paccayaṃ laddhā, pubbe saṃklesamattano;	633	
PA_atk-s05_14a3:6336	Ānandi vittā sumanā, putte saṅgamma lakkhaṇā.	633	
PA_atk-s05_14a3:6338	“Idañca paccayaṃ laddhā, pubbe saṃklesamattano;	633	
PA_atk-s05_14a3:6339	Ānandi vittā patītā, saha puttehi lakkhaṇā”ti.	633	
PA_atk-s05_14a3:6340_0	Tattha idañca paccayaṃ laddhāti bhikkhave, vessantaro maddī ca idañca paccayaṃ laddhā	6340	
PA_atk-s05_14a3:6340_1	imaṃ patiṭṭhaṃ labhitvā, rajje patiṭṭhahitvāti attho. Pubbeti ito pubbe attano vanavāsasaṃklesañca	6340	
PA_atk-s05_14a3:6340_2	anussaritvā. Ānandiyaṃ ācariṃsu, ramaṇīye giribbajeti ramaṇīye vaṅkagirikucchimhi	6340	
PA_atk-s05_14a3:6340_3	“vessantarassa rañño āṇā”ti kañcanalatāvinaddhaṃ ānandabheriṃ carāpetvā ānandachaṇaṃ	6340	
PA_atk-s05_14a3:6340_4	ācariṃsu. Ānandi vittā sumanāti lakkhaṇasampannā maddī putte saṅgamma sampāpuṇitvā	6340	
PA_atk-s05_14a3:6340_5	vittā sumanā hutvā ativiya nandīti attho. Patītāti somanassā hutvā.	6340	
PA_atk-s05_14a3:6341	Evaṃ patītā hutvā ca pana putte āha –	634	
PA_atk-s05_14a3:6343	“Ekabhattā pure āsiṃ, niccaṃ thaṇḍilasāyinī;	634	
PA_atk-s05_14a3:6344	Iti metaṃ vataṃ āsi, tumhaṃ kāmā hi puttakā.	634	
PA_atk-s05_14a3:6346	“Taṃ me vataṃ samiddhajja, tumhe saṅgamma puttakā;	634	
PA_atk-s05_14a3:6347	Mātujampi taṃ pāletu, pitujampi ca puttaka;	634	
PA_atk-s05_14a3:6348	Athopi taṃ mahārājā, sañjayo abhirakkhatu.	634	
PA_atk-s05_14a3:6350	“Yaṃ kiñcitthi kataṃ puññaṃ, mayhañceva pitucca te;	635	
PA_atk-s05_14a3:6351	Sabbena tena kusalena, ajaro amaro bhavā”ti.	635	
PA_atk-s05_14a3:6352_0	Tattha tumhaṃ kāmā hi puttakāti puttakā ahaṃ tumhākaṃ kāmā tumhe patthayamānā pure	6352	
PA_atk-s05_14a3:6352_1	tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ, iti me tumhākaṃ kāmā	6352	
PA_atk-s05_14a3:6352_2	etaṃ vataṃ āsīti vadati. Samiddhajjāti taṃ me vataṃ ajja samiddhaṃ. Mātujampi taṃ	6352	
PA_atk-s05_14a3:6352_3	pāletu, pitujampi ca puttakāti puttajāli taṃ mātujātaṃ somanassampi pitujātaṃ somanassampi	6352	
PA_atk-s05_14a3:6352_4	pāletu, mātāpitūnaṃ santakaṃ puññaṃ taṃ pāletūti attho. Tenevāha “yaṃ kiñcitthi kataṃ puñña”nti.	6352	
PA_atk-s05_14a3:6353	Phussatīpi devī “ito paṭṭhāya mama suṇhā imāneva vatthāni nivāsetu, imāni ābharaṇāni dhāretū”ti suvaṇṇasamugge pūretvā pahiṇi. Tamatthaṃ pakāsento satthā āha –	635	
PA_atk-s05_14a3:6355	“Kappāsikañca koseyyaṃ, khomakoṭumbarāni ca;	635	
PA_atk-s05_14a3:6356	Sassu suṇhāya pāhesi, yehi maddī asobhatha.	635	
PA_atk-s05_14a3:6358	“Tato hemañca kāyūraṃ, gīveyyaṃ ratanāmayaṃ;	635	
PA_atk-s05_14a3:6359	Sassu suṇhāya pāhesi, yehi maddī asobhatha.	635	
PA_atk-s05_14a3:6361	“Tato hemañca kāyūraṃ, aṅgadaṃ maṇimekhalaṃ;	636	
PA_atk-s05_14a3:6362	Sassu suṇhāya pāhesi, yehi maddī asobhatha.	636	
PA_atk-s05_14a3:6364	“Uṇṇataṃ mukhaphullañca, nānāratte ca māṇike;	636	
PA_atk-s05_14a3:6365	Sassu suṇhāya pāhesi, yehi maddī asobhatha.	636	
PA_atk-s05_14a3:6367	“Uggatthanaṃ giṅgamakaṃ, mekhalaṃ pāṭipādakaṃ;	636	
PA_atk-s05_14a3:6368	Sassu suṇhāya pāhesi, yehi maddī asobhatha.	636	
PA_atk-s05_14a3:6370	“Suttañca suttavajjañca, upanijjhāya seyyasi;	637	
PA_atk-s05_14a3:6371	Asobhatha rājaputtī, devakaññāva nandane.	637	
PA_atk-s05_14a3:6373	“Sīsaṃ nhātā sucivatthā, sabbālaṅkārabhūsitā;	637	
PA_atk-s05_14a3:6374	Asobhatha rājaputtī, tāvatiṃseva accharā.	637	
PA_atk-s05_14a3:6376	“Kadalīva vātacchupitā, jātā cittalatāvane;	637	
PA_atk-s05_14a3:6377	Antāvaraṇasampannā, rājaputtī asobhatha.	637	
PA_atk-s05_14a3:6379	“Sakuṇī mānusinīva, jātā cittapattā patī;	637	
PA_atk-s05_14a3:6380	Nigrodhapakkabimboṭṭhī, rājaputtī asobhathā”ti.	638	
PA_atk-s05_14a3:6381_0	Tattha hemañca kāyūranti suvaṇṇamayaṃ vanakhajjūriphalasaṇṭhānaṃ gīvāpasādhanameva.	6381	
PA_atk-s05_14a3:6381_1	Ratanamayanti aparampi ratanamayaṃ gīveyyaṃ. Aṅgadaṃ maṇimekhalanti aṅgadābharaṇañca	6381	
PA_atk-s05_14a3:6381_2	maṇimayamekhalañca. Uṇṇatanti ekaṃ nalāṭapasādhanaṃ. Mukhaphullanti nalāṭante tilakamālābharaṇaṃ.	6381	
PA_atk-s05_14a3:6381_3	Nānāratteti nānāvaṇṇe. Māṇiketi maṇimaye. Uggatthanaṃ giṅgamakanti etānipi dve ābharaṇāni.	6381	
PA_atk-s05_14a3:6381_4	Mekhalanti suvaṇṇarajatamayaṃ mekhalaṃ. Pāṭipādakanti pādapasādhanaṃ. Suttañca suttavajjaṃ	6381	
PA_atk-s05_14a3:6381_5	cāti suttārūḷhañca asuttārūḷhañca pasādhanaṃ. Pāḷiyaṃ pana “suppañca suppavajjañcā”ti	6381	
PA_atk-s05_14a3:6381_6	likhitaṃ. Upanijjhāya seyyasīti etaṃ suttārūḷhañca asuttārūḷhañca ābharaṇaṃ taṃ taṃ	6381	
PA_atk-s05_14a3:6381_7	ūnaṭṭhānaṃ oloketvā alaṅkaritvā ṭhitā seyyasī uttamarūpadharā maddī devakaññāva nandane	6381	
PA_atk-s05_14a3:6381_8	asobhatha. Vātacchupitāti cittalatāvane jātā vātasamphuṭṭhā suvaṇṇakadalī viya taṃ	6381	
PA_atk-s05_14a3:6381_9	divasaṃ sā vijambhamānā asobhatha. Dantāvaraṇasampannāti bimbaphalasadisehi rattadantāvaraṇehi	6381	
PA_atk-s05_14a3:6381_10	samannāgatā. Sakuṇī mānusinīva, jātā cittapattā patīti yathā mānusiyā sarīrena jātā	63811	
PA_atk-s05_14a3:6381_11	mānusinī nāma sakuṇī cittapattā ākāse uppatamānā pakkhe pasāretvā gacchantī sobhati,	63811	
PA_atk-s05_14a3:6381_12	evaṃ sā rattoṭṭhatāya nigrodhapakkabimbaphalasadisaoṭṭhehi asobhatha.	63811	
PA_atk-s05_14a3:6382	Saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ. Tena vuttaṃ –	638	
PA_atk-s05_14a3:6384	“Tassā ca nāgamānesuṃ, nātivaddhaṃva kuñjaraṃ;	638	
PA_atk-s05_14a3:6385	Sattikkhamaṃ sarakkhamaṃ, īsādantaṃ urūḷhavaṃ.	638	
PA_atk-s05_14a3:6387	“Sā maddī nāgamāruhi, nātivaddhaṃva kuñjaraṃ;	638	
PA_atk-s05_14a3:6388	Sattikkhamaṃ sarakkhamaṃ, īsādantaṃ urūḷhava”nti.	638	
PA_atk-s05_14a3:6389_0	Tattha tassā cāti bhikkhave, tassāpi maddiyā sabbālaṅkārappaṭimaṇḍitaṃ katvā nātivaddhaṃ	6389	
PA_atk-s05_14a3:6389_1	sattisarapahārakkhamaṃ ekaṃ taruṇahatthiṃ upanesuṃ. Nāgamāruhīti varahatthipiṭṭhiṃ abhiruhi.	6389	
PA_atk-s05_14a3:6390_0	Iti te ubhopi mahantena yasena khandhāvāraṃ agamaṃsu. Sañjayarājā dvādasahi akkhobhiṇīhi	6390	
PA_atk-s05_14a3:6390_1	saddhiṃ māsamattaṃ pabbatakīḷaṃ vanakīḷaṃ kīḷi. Mahāsattassa tejena tāvamahante araññe	6390	
PA_atk-s05_14a3:6390_2	koci vāḷamigo vā pakkhī vā kañci na viheṭhesi. Tamatthaṃ pakāsento satthā āha –	6390	
PA_atk-s05_14a3:6392	“Sabbamhi taṃ araññamhi, yāvantettha migā ahuṃ;	639	
PA_atk-s05_14a3:6393	Vessantarassa tejena, naññamaññaṃ viheṭhayuṃ.	639	
PA_atk-s05_14a3:6395	“Sabbamhi taṃ araññamhi, yāvantettha dijā ahuṃ;	639	
PA_atk-s05_14a3:6396	Vessantarassa tejena, naññamaññaṃ viheṭheyuṃ.	639	
PA_atk-s05_14a3:6398	“Sabbamhi taṃ araññamhi, yāvantettha migā ahuṃ;	639	
PA_atk-s05_14a3:6399	Ekajjhaṃ sannipātiṃsu, vessantare payātamhi;	639	
PA_atk-s05_14a3:6400	Sivīnaṃ raṭṭhavaḍḍhane.	640	
PA_atk-s05_14a3:6402	“Sabbamhi taṃ araññamhi, yāvantettha dijā ahuṃ;	640	
PA_atk-s05_14a3:6403	Ekajjhaṃ sannipātiṃsu, vessantare payātamhi;	640	
PA_atk-s05_14a3:6404	Sivīnaṃ raṭṭhavaḍḍhane.	640	
PA_atk-s05_14a3:6406	“Sabbamhi taṃ araññamhi, yāvantettha migā ahuṃ;	640	
PA_atk-s05_14a3:6407	Nāssu mañjū nikūjiṃsu, vessantare payātamhi;	640	
PA_atk-s05_14a3:6408	Sivīnaṃ raṭṭhavaḍḍhane.	640	
PA_atk-s05_14a3:6410	“Sabbamhi taṃ araññamhi, yāvantettha dijā ahuṃ;	641	
PA_atk-s05_14a3:6411	Nāssu mañjū nikūjiṃsu, vessantare payātamhi;	641	
PA_atk-s05_14a3:6412	Sivīnaṃ raṭṭhavaḍḍhane”ti.	641	
PA_atk-s05_14a3:6413_0	Tattha yāvantetthāti yāvanto ettha. Ekajjhaṃ sannipātiṃsūti ekasmiṃ ṭhāne sannipatiṃsu,	6413	
PA_atk-s05_14a3:6413_1	sannipatitvā ca pana “ito paṭṭhāya idāni amhākaṃ aññamaññaṃ lajjā vā hirottappaṃ	6413	
PA_atk-s05_14a3:6413_2	vā saṃvaro vā na bhavissatī”ti domanassapattā ahesuṃ. Nāssu mañjū nikūjiṃsūti mahāsattassa	6413	
PA_atk-s05_14a3:6413_3	viyogadukkhitā madhuraṃ ravaṃ pubbe viya na raviṃsu.	6413	
PA_atk-s05_14a3:6414_0	Sañjayanarindo māsamattaṃ pabbatakīḷaṃ, vanakīḷaṃ kīḷitvā senāpatiṃ pakkosāpetvā	6414	
PA_atk-s05_14a3:6414_1	“tāta, ciraṃ no araññe vuttaṃ, kiṃ te mama puttassa gamanamaggo alaṅkato”ti pucchitvā	6414	
PA_atk-s05_14a3:6414_2	“āma, deva, kālo vo gamanāyā”ti vutte vessantarassa ārocāpetvā senaṃ ādāya nikkhami.	6414	
PA_atk-s05_14a3:6414_3	Vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena	6414	
PA_atk-s05_14a3:6414_4	parivārena saddhiṃ paṭipajji. Tamatthaṃ pakāsento satthā āha –	6414	
PA_atk-s05_14a3:6416	“Paṭiyatto rājamaggo, vicitto pupphasanthato;	641	
PA_atk-s05_14a3:6417	Vasi vessantaro yattha, yāvatāva jetuttarā.	641	
PA_atk-s05_14a3:6419	“Tato saṭṭhisahassāni, yodhino cārudassanā;	641	
PA_atk-s05_14a3:6420	Samantā parikiriṃsu, vessantare payātamhi;	642	
PA_atk-s05_14a3:6421	Sivīnaṃ raṭṭhavaḍḍhane.	642	
PA_atk-s05_14a3:6423	“Orodhā ca kumārā ca, vesiyānā ca brāhmaṇā;	642	
PA_atk-s05_14a3:6424	Samantā parikiriṃsu, vessantare payātamhi;	642	
PA_atk-s05_14a3:6425	Sivīnaṃ raṭṭhavaḍḍhane.	642	
PA_atk-s05_14a3:6427	“Hatthārohā anīkaṭṭhā, rathikā pattikārakā;	642	
PA_atk-s05_14a3:6428	Samantā parikiriṃsu, vessantare payātamhi;	642	
PA_atk-s05_14a3:6429	Sivīnaṃ raṭṭhavaḍḍhane.	642	
PA_atk-s05_14a3:6431	“Samāgatā jānapadā, negamā ca samāgatā;	643	
PA_atk-s05_14a3:6432	Samantā parikiriṃsu, vessantare payātamhi;	643	
PA_atk-s05_14a3:6433	Sivīnaṃ raṭṭhavaḍḍhane.	643	
PA_atk-s05_14a3:6435	“Karoṭiyā cammadharā, illīhatthā suvammino;	643	
PA_atk-s05_14a3:6436	Purato paṭipajjiṃsu, vessantare payātamhi;	643	
PA_atk-s05_14a3:6437	Sivīnaṃ raṭṭhavaḍḍhane”ti.	643	
PA_atk-s05_14a3:6438_0	Tattha paṭiyattoti visākhāpuṇṇamapūjākāle viya alaṅkato. Vicittoti kadalipuṇṇaghaṭadhajapaṭākādīhi	6438	
PA_atk-s05_14a3:6438_1	vicitto. Pupphasanthatoti lājāpañcamakehi pupphehi santhato. Yatthāti yasmiṃ vaṅkapabbate	6438	
PA_atk-s05_14a3:6438_2	vessantaro vasati, tato paṭṭhāya yāva jetuttaranagarā nirantaraṃ alaṅkatappaṭiyattova.	6438	
PA_atk-s05_14a3:6438_3	Karoṭiyāti sīsakaroṭīti laddhanāmāya sīse paṭimukkakaroṭikā yodhā. Cammadharāti kaṇḍavāraṇacammadharā.	6438	
PA_atk-s05_14a3:6438_4	Suvamminoti vicitrāhi jālikāhi suṭṭhu vammikā. Purato paṭipajjiṃsūti mattahatthīsupi	6438	
PA_atk-s05_14a3:6438_5	āgacchantesu anivattino sūrayodhā rañño vessantarassa purato paṭipajjiṃsu.	6438	
PA_atk-s05_14a3:6439	Rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi. Tamatthaṃ pakāsento satthā āha –	643	
PA_atk-s05_14a3:6441	“Te pāvisuṃ puraṃ rammaṃ, mahāpākāratoraṇaṃ;	644	
PA_atk-s05_14a3:6442	Upetaṃ annapānehi, naccagītehi cūbhayaṃ.	644	
PA_atk-s05_14a3:6444	“Vittā jānapadā āsuṃ, negamā ca samāgatā;	644	
PA_atk-s05_14a3:6445	Anuppatte kumāramhi, sivīnaṃ raṭṭhavaḍḍhane.	644	
PA_atk-s05_14a3:6447	“Celukkhepo avattittha, āgate dhanadāyake;	644	
PA_atk-s05_14a3:6448	Nandiṃ pavesi nagare, bandhanā mokkho aghosathā”ti.	644	
PA_atk-s05_14a3:6449_0	Tattha mahāpākāratoraṇanti mahantehi pākārehi ca toraṇehi ca samannāgataṃ. Naccagītehi	6449	
PA_atk-s05_14a3:6449_1	cūbhayanti naccehi ca gītehi ca ubhayehi samannāgataṃ. Vittāti tuṭṭhā somanassappattā.	6449	
PA_atk-s05_14a3:6449_2	Āgate dhanadāyaketi mahājanassa dhanadāyake mahāsatte āgate. Nandiṃ pavesīti “vessantarassa	6449	
PA_atk-s05_14a3:6449_3	mahārājassa āṇā”ti nagare nandibherī cari. Bandhanā mokkho aghosathāti sabbasattānaṃ	6449	
PA_atk-s05_14a3:6449_4	bandhanā mokkho ghosito. Antamaso biḷāraṃ upādāya vessantaramahārājā sabbasatte bandhanā vissajjāpesi.	6449	
PA_atk-s05_14a3:6450_0	So nagaraṃ paviṭṭhadivaseyeva paccūsakāle cintesi “ye vibhātāya rattiyā mama āgatabhāvaṃ	6450	
PA_atk-s05_14a3:6450_1	sutvā yācakā āgamissanti, tesāhaṃ kiṃ dassāmī”ti? Tasmiṃ khaṇe sakkassa bhavanaṃ	6450	
PA_atk-s05_14a3:6450_2	uṇhākāraṃ dassesi. So āvajjento taṃ kāraṇaṃ ñatvā tāvadeva rājanivesanassa purimavatthuñca	6450	
PA_atk-s05_14a3:6450_3	pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi,	6450	
PA_atk-s05_14a3:6450_4	sakalanagare jāṇuppamāṇaṃ vassāpesi. Punadivase mahāsatto “tesaṃ tesaṃ kulānaṃ purimapacchimavatthūsu	6450	
PA_atk-s05_14a3:6450_5	vuṭṭhadhanaṃ tesaṃ tesaññeva hotū”ti dāpetvā avasesaṃ āharāpetvā attano gehavatthusmiṃ	6450	
PA_atk-s05_14a3:6450_6	saddhiṃ dhanena koṭṭhāgāresu okirāpetvā dānamukhe ṭhapesi. Tamatthaṃ pakāsento satthā āha –	6450	
PA_atk-s05_14a3:6452	“Jātarūpamayaṃ vassaṃ, devo pāvassi tāvade;	645	
PA_atk-s05_14a3:6453	Vessantare paviṭṭhamhi, sivīnaṃ raṭṭhavaḍḍhane.	645	
PA_atk-s05_14a3:6455	“Tato vessantaro rājā, dānaṃ datvāna khattiyo;	645	
PA_atk-s05_14a3:6456	Kāyassa bhedā sappañño, saggaṃ so upapajjathā”ti.	645	
PA_atk-s05_14a3:6457	Tattha saggaṃ so upapajjathāti tato cuto dutiyacittena tusitapure uppajjīti.	645	
PA_atk-s05_14a3:6458	Nagarakaṇḍavaṇṇanā niṭṭhitā.	645	
PA_atk-s05_14a3:6459_0	Satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ	6459	
PA_atk-s05_14a3:6459_1	samodhānesi – “tadā jūjako devadatto ahosi, amittatāpanā ciñcamāṇavikā, cetaputto	6459	
PA_atk-s05_14a3:6459_2	channo, accutatāpaso sāriputto, sakko anuruddho, sañcayanarindo suddhodanamahārājā,	6459	
PA_atk-s05_14a3:6459_3	phussatī devī sirimahāmāyā, maddī devī rāhulamātā, jālikumāro rāhulo, kaṇhājinā uppalavaṇṇā,	6459	
PA_atk-s05_14a3:6459_4	sesaparisā buddhaparisā, mahāvessantaro rājā pana ahameva sammāsambuddho ahosi”nti.	6459	
PA_atk-s05_14a3:6460	Vessantarajātakavaṇṇanā dasamā.	646	
PA_atk-s05_14a3:6461	Mahānipātavaṇṇanā niṭṭhitā.	646	
PA_atk-s05_14a3:6462	Jātaka-aṭṭhakathā samattā.	646	
