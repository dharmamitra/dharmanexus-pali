segmentnr	original	folio	analyzed
PA_atk-s05_07a:0	Namo tassa bhagavato arahato sammāsambuddhassa	0	
PA_atk-s05_07a:1	Khuddakanikāye	0	
PA_atk-s05_07a:2	Petavatthu-aṭṭhakathā	0	
PA_atk-s05_07a:3	Ganthārambhakathā	0	
PA_atk-s05_07a:4	Mahākāruṇikaṃ nāthaṃ, ñeyyasāgarapāraguṃ;	0	
PA_atk-s05_07a:5	Vande nipuṇagambhīra-vicitranayadesanaṃ.	0	
PA_atk-s05_07a:6	Vijjācaraṇasampannā, yena niyyanti lokato;	0	
PA_atk-s05_07a:7	Vande tamuttamaṃ dhammaṃ, sammāsambuddhapūjitaṃ.	0	
PA_atk-s05_07a:8	Sīlādiguṇasampanno, ṭhito maggaphalesu yo;	0	
PA_atk-s05_07a:9	Vande ariyasaṅghaṃ taṃ, puññakkhettaṃ anuttaraṃ.	0	
PA_atk-s05_07a:10	Vandanājanitaṃ puññaṃ, iti yaṃ ratanattaye;	1	
PA_atk-s05_07a:11	Hatantarāyo sabbattha, hutvāhaṃ tassa tejasā.	1	
PA_atk-s05_07a:12	Petehi ca kataṃ kammaṃ, yaṃ yaṃ purimajātisu;	1	
PA_atk-s05_07a:13	Petabhāvāvahaṃ taṃ taṃ, tesañhi phalabhedato.	1	
PA_atk-s05_07a:14	Pakāsayantī buddhānaṃ, desanā yā visesato;	1	
PA_atk-s05_07a:15	Saṃvegajananī kamma-phalapaccakkhakārinī.	1	
PA_atk-s05_07a:16	Petavatthūti nāmena, supariññātavatthukā;	1	
PA_atk-s05_07a:17	Yaṃ khuddakanikāyasmiṃ, saṅgāyiṃsu mahesayo.	1	
PA_atk-s05_07a:18	Tassa sammāvalambitvā, porāṇaṭṭhakathānayaṃ;	1	
PA_atk-s05_07a:19	Tattha tattha nidānāni, vibhāvento visesato.	1	
PA_atk-s05_07a:20	Suvisuddhaṃ asaṃkiṇṇaṃ, nipuṇatthavinicchayaṃ;	2	
PA_atk-s05_07a:21	Mahāvihāravāsīnaṃ, samayaṃ avilomayaṃ.	2	
PA_atk-s05_07a:22	Yathābalaṃ karissāmi, atthasaṃvaṇṇanaṃ subhaṃ;	2	
PA_atk-s05_07a:23	Sakkaccaṃ bhāsato taṃ me, nisāmayatha sādhavoti.	2	
PA_atk-s05_07a:24_0	Tattha petavatthūti seṭṭhiputtādikassa tassa tassa sattassa petabhāvahetubhūtaṃ kammaṃ,	24	
PA_atk-s05_07a:24_1	tassa pana pakāsanavasena pavatto “khettūpamā arahanto”tiādikā pariyattidhammo idha	24	
PA_atk-s05_07a:24_2	“petavatthū”ti adhippeto.	24	
PA_atk-s05_07a:25_0	Tayidaṃ petavatthu kena bhāsitaṃ, kattha bhāsitaṃ, kadā bhāsitaṃ, kasmā ca bhāsitanti?	25	
PA_atk-s05_07a:25_1	Vuccate – idañhi petavatthu duvidhena pavattaṃ aṭṭhuppattivasena, pucchāvissajjanavasena	25	
PA_atk-s05_07a:25_2	ca. Tattha yaṃ aṭṭhuppattivasena pavattaṃ, taṃ bhagavatā bhāsitaṃ, itaraṃ nāradattherādīhi	25	
PA_atk-s05_07a:25_3	pucchitaṃ tehi tehi petehi bhāsitaṃ. Satthā pana yasmā nāradattherādīhi tasmiṃ tasmiṃ	25	
PA_atk-s05_07a:25_4	pucchāvissajjane ārocite taṃ taṃ aṭṭhuppattiṃ katvā sampattaparisāya dhammaṃ desesi,	25	
PA_atk-s05_07a:25_5	tasmā sabbampetaṃ petavatthu satthārā bhāsitameva nāma jātaṃ. Pavattitavaradhammacakke	25	
PA_atk-s05_07a:25_6	hi satthari tattha tattha rājagahādīsu viharante yebhuyyena tāya tāya aṭṭhuppattiyā	25	
PA_atk-s05_07a:25_7	pucchāvissajjanavasena sattānaṃ kammaphalapaccakkhakaraṇāya taṃ taṃ petavatthu desanāruḷhanti	25	
PA_atk-s05_07a:25_8	ayaṃ tāvettha “kena bhāsita”ntiādīnaṃ padānaṃ sādhāraṇato vissajjanā. Asādhāraṇato	25	
PA_atk-s05_07a:25_9	pana tassa tassa vatthussa atthavaṇṇanāyameva āgamissati.	25	
PA_atk-s05_07a:26_0	Taṃ panetaṃ petavatthu vinayapiṭakaṃ suttantapiṭakaṃ abhidhammapiṭakanti tīsu piṭakesu	26	
PA_atk-s05_07a:26_1	suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo	26	
PA_atk-s05_07a:26_2	khuddakanikāyoti pañcasu nikāyesu khuddakanikāyapariyāpannaṃ, suttaṃ geyyaṃ veyyākaraṇaṃ	26	
PA_atk-s05_07a:26_3	gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāsaṅgahaṃ.	26	
PA_atk-s05_07a:27	“Dvāsīti buddhato gaṇhiṃ, dve sahassāni bhikkhuto;	2	
PA_atk-s05_07a:28	Caturāsīti sahassāni, ye me dhammā pavattino”ti. –	2	
PA_atk-s05_07a:29_0	Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ,	29	
PA_atk-s05_07a:29_1	bhāṇavārato catubhāṇavāramattaṃ, vaggato – uragavaggo ubbarivaggo cūḷavaggo mahāvaggoti	29	
PA_atk-s05_07a:29_2	catuvaggasaṅgahaṃ. Tesu paṭhamavagge dvādasa vatthūni, dutiyavagge terasa vatthūni,	29	
PA_atk-s05_07a:29_3	tatiyavagge dasa vatthūni, catutthavagge soḷasa vatthūnīti vatthuto ekapaññāsavatthupaṭimaṇḍitaṃ.	29	
PA_atk-s05_07a:29_4	Tassa vaggesu uragavaggo ādi, vatthūsu khettūpamapetavatthu ādi, tassāpi “khettūpamā	29	
PA_atk-s05_07a:29_5	arahanto”ti ayaṃ gāthā ādi.	29	
PA_atk-s05_07a:30	1. Uragavaggo	3	
PA_atk-s05_07a:31	1. Khettūpamapetavatthuvaṇṇanā	3	
PA_atk-s05_07a:32_0	Taṃ panetaṃ vatthuṃ bhagavā rājagahe viharanto veḷuvane kalandakanivāpe aññataraṃ	32	
PA_atk-s05_07a:32_1	seṭṭhiputtapetaṃ ārabbha kathesi. Rājagahe kira aññataro aḍḍho mahaddhano mahābhogo	32	
PA_atk-s05_07a:32_2	pahūtavittūpakaraṇo anekakoṭidhanasannicayo seṭṭhi ahosi. Tassa mahādhanasampannatāya	32	
PA_atk-s05_07a:32_3	“mahādhanaseṭṭhi”tveva samaññā ahosi. Ekova putto ahosi, piyo manāpo. Tasmiṃ viññutaṃ	32	
PA_atk-s05_07a:32_4	patte mātāpitaro evaṃ cintesuṃ – “amhākaṃ puttassa divase divase sahassaṃ sahassaṃ	32	
PA_atk-s05_07a:32_5	paribbayaṃ karontassa vassasatenāpi ayaṃ dhanasannicayo parikkhayaṃ na gamissati,	32	
PA_atk-s05_07a:32_6	kiṃ imassa sippuggahaṇaparissamena, akilantakāyacitto yathāsukhaṃ bhoge paribhuñjatū”ti	32	
PA_atk-s05_07a:32_7	sippaṃ na sikkhāpesuṃ. Vayappatte pana kularūpayobbanavilāsasampannaṃ kāmābhimukhaṃ	32	
PA_atk-s05_07a:32_8	dhammasaññāvimukhaṃ kaññaṃ ānesuṃ. So tāya saddhiṃ abhiramanto dhamme cittamattampi	32	
PA_atk-s05_07a:32_9	anuppādetvā, samaṇabrāhmaṇagurujanesu anādaro hutvā, dhuttajanaparivuto rajjamāno	32	
PA_atk-s05_07a:32_10	pañcakāmaguṇe rato giddho mohena andho hutvā kālaṃ vītināmetvā, mātāpitūsu kālakatesu	321	
PA_atk-s05_07a:32_11	naṭanāṭakagāyakādīnaṃ yathicchitaṃ dento dhanaṃ vināsetvā nacirasseva pārijuññappatto	321	
PA_atk-s05_07a:32_12	hutvā, iṇaṃ gahetvā jīvikaṃ kappento puna iṇampi alabhitvā iṇāyikehi codiyamāno tesaṃ	321	
PA_atk-s05_07a:32_13	attano khettavatthugharādīni datvā, kapālahattho bhikkhaṃ caritvā bhuñjanto tasmiṃyeva	321	
PA_atk-s05_07a:32_14	nagare anāthasālāyaṃ vasati.	321	
PA_atk-s05_07a:33_0	Atha naṃ ekadivasaṃ corā samāgatā evamāhaṃsu – “ambho purisa, kiṃ tuyhaṃ iminā dujjīvitena,	33	
PA_atk-s05_07a:33_1	taruṇo tvamasi thāmajavabalasampanno, kasmā hatthapādavikalo viya acchasi? Ehi amhehi	33	
PA_atk-s05_07a:33_2	saha corikāya paresaṃ santakaṃ gahetvā sukhena jīvikaṃ kappehī”ti. So “nāhaṃ corikaṃ	33	
PA_atk-s05_07a:33_3	kātuṃ jānāmī”ti āha. Corā “mayaṃ taṃ sikkhāpema, kevalaṃ tvaṃ amhākaṃ vacanaṃ karohī”ti	33	
PA_atk-s05_07a:33_4	āhaṃsu. So “sādhū”ti sampaṭicchitvā tehi saddhiṃ agamāsi. Atha te corā tassa hatthe	33	
PA_atk-s05_07a:33_5	mahantaṃ muggaraṃ datvā sandhiṃ chinditvā gharaṃ pavisanto taṃ sandhimukhe ṭhapetvā	33	
PA_atk-s05_07a:33_6	āhaṃsu – “sace idha añño koci āgacchati, taṃ iminā muggarena paharitvā ekappahāreneva	33	
PA_atk-s05_07a:33_7	mārehī”ti. So andhabālo hitāhitaṃ ajānanto paresaṃ āgamanameva olokento tattha aṭṭhāsi.	33	
PA_atk-s05_07a:33_8	Corā pana gharaṃ pavisitvā gayhūpagaṃ bhaṇḍaṃ gahetvā gharamanussehi ñātamattāva	33	
PA_atk-s05_07a:33_9	ito cito ca palāyiṃsu. Gharamanussā uṭṭhahitvā sīghaṃ sīghaṃ dhāvantā ito cito ca	33	
PA_atk-s05_07a:33_10	olokentā taṃ purisaṃ sandhidvāre ṭhitaṃ disvā “hare duṭṭhacorā”ti gahetvā hatthapāde	331	
PA_atk-s05_07a:33_11	muggarādīhi pothetvā rañño dassesuṃ – “ayaṃ, deva, coro sandhisukhe gahito”ti. Rājā	331	
PA_atk-s05_07a:33_12	“imassa sīsaṃ chindāpehī”ti nagaraguttikaṃ āṇāpesi. “Sādhu, devā”ti nagaraguttiko	331	
PA_atk-s05_07a:33_13	taṃ gāhāpetvā pacchābāhaṃ gāḷhabandhanaṃ bandhāpetvā rattavaṇṇaviraḷamālābandhakaṇṭhaṃ	331	
PA_atk-s05_07a:33_14	iṭṭhakacuṇṇamakkhitasīsaṃ vajjhapahaṭabheridesitamaggaṃ rathikāya rathikaṃ siṅghāṭakena	331	
PA_atk-s05_07a:33_15	siṅghāṭakaṃ vicarāpetvā kasāhi tāḷento āghātanābhimukhaṃ neti. “Ayaṃ imasmiṃ nagare	331	
PA_atk-s05_07a:33_16	vilumpamānakacoro gahito”ti kolāhalaṃ ahosi.	331	
PA_atk-s05_07a:34_0	Tena ca samayena tasmiṃ nagare sulasā nāma nagarasobhinī pāsāde ṭhitā vātapānantarena	34	
PA_atk-s05_07a:34_1	olokentī taṃ tathā nīyamānaṃ disvā pubbe tena kataparicayā “ayaṃ puriso imasmiṃyeva	34	
PA_atk-s05_07a:34_2	nagare mahatiṃ sampattiṃ anubhavitvā idāni evarūpaṃ anatthaṃ anayabyasanaṃ patto”ti	34	
PA_atk-s05_07a:34_3	tassa kāruññaṃ uppādetvā cattāro modake pānīyañca pesesi. Nagaraguttikassa ca ārocāpesi	34	
PA_atk-s05_07a:34_4	– “tāva ayyo āgametu, yāvāyaṃ puriso ime modake khāditvā pānīyaṃ pivissatī”ti.	34	
PA_atk-s05_07a:35_0	Athetasmiṃ antare āyasmā mahāmoggallāno dibbena cakkhunā olokento tassa byasanappattiṃ	35	
PA_atk-s05_07a:35_1	disvā karuṇāya sañcoditamānaso – “ayaṃ puriso akatapuñño katapāpo, tenāyaṃ niraye	35	
PA_atk-s05_07a:35_2	nibbattissati, mayi pana gate modake ca pānīyañca datvā bhummadevesu uppajjissati,	35	
PA_atk-s05_07a:35_3	yaṃnūnāhaṃ imassa avassayo bhaveyya”nti cintetvā pānīyamodakesu upanīyamānesu tassa	35	
PA_atk-s05_07a:35_4	purisassa purato pāturahosi. So theraṃ disvā pasannamānaso “kiṃ me idāneva imehi	35	
PA_atk-s05_07a:35_5	māriyamānassa modakehi khāditehi, idaṃ pana paralokaṃ gacchantassa pātheyyaṃ bhavissatī”ti	35	
PA_atk-s05_07a:35_6	cintetvā modake ca pānīyañca therassa dāpesi. Thero tassa pasādasaṃvaḍḍhanatthaṃ	35	
PA_atk-s05_07a:35_7	tassa passantasseva tathārūpe ṭhāne nisīditvā modake paribhuñjitvā pānīyañca pivitvā	35	
PA_atk-s05_07a:35_8	uṭṭhāyāsanā pakkāmi. So pana puriso coraghātakehi āghātanaṃ netvā sīsacchedaṃ pāpito	35	
PA_atk-s05_07a:35_9	anuttare puññakkhette mahāmoggallānatthere katena puññena uḷāre devaloke nibbattanārahopi	35	
PA_atk-s05_07a:35_10	yasmā “sulasaṃ āgamma mayā ayaṃ deyyadhammo laddho”ti sulasāya gatena sinehena maraṇakāle	351	
PA_atk-s05_07a:35_11	cittaṃ upakkiliṭṭhaṃ ahosi. Tasmā hīnakāyaṃ upapajjanto pabbatagahanasambhūte sandacchāye	351	
PA_atk-s05_07a:35_12	mahānigrodharukkhe rukkhadevatā hutvā nibbatti.	351	
PA_atk-s05_07a:36_0	So kira sace paṭhamavaye kulavaṃsaṭṭhapane ussukkaṃ akarissa, tasmiṃyeva nagare seṭṭhīnaṃ	36	
PA_atk-s05_07a:36_1	aggo abhavissa, majjhimavaye majjhimo, pacchimavaye pacchimo. Sace pana paṭhamavaye	36	
PA_atk-s05_07a:36_2	pabbajito abhavissa, arahā abhavissa, majjhimavaye sakadāgāmī anāgāmī vā abhavissa,	36	
PA_atk-s05_07a:36_3	pacchimavaye sotāpanno abhavissa. Pāpamittasaṃsaggena pana itthidhutto surādhutto	36	
PA_atk-s05_07a:36_4	duccaritanirato anādariko hutvā anukkamena sabbasampattito parihāyitvā mahābyasanaṃ pattoti vadanti.	36	
PA_atk-s05_07a:37_0	Atha so aparena samayena sulasaṃ uyyānagataṃ disvā sañjātakāmarāgo andhakāraṃ māpetvā	37	
PA_atk-s05_07a:37_1	taṃ attano bhavanaṃ netvā sattāhaṃ tāya saddhiṃ saṃvāsaṃ kappesi, attānañcassā ārocesi.	37	
PA_atk-s05_07a:37_2	Tassā mātā taṃ apassantī rodamānā ito cito ca paribbhamati. Taṃ disvā mahājano “ayyo	37	
PA_atk-s05_07a:37_3	mahāmoggallāno mahiddhiko mahānubhāvo tassā gatiṃ jāneyya, taṃ upasaṅkamitvā puccheyyāsī”ti	37	
PA_atk-s05_07a:37_4	āha. Sā “sādhu ayyo”ti theraṃ upasaṅkamitvā tamatthaṃ pucchi. Thero “ito sattame	37	
PA_atk-s05_07a:37_5	divase veḷuvanamahāvihāre bhagavati dhammaṃ desente parisapariyante passissasī”ti	37	
PA_atk-s05_07a:37_6	āha. Atha sulasā taṃ devaputtaṃ avoca – “ayuttaṃ mayhaṃ tava bhavane vasantiyā, ajja	37	
PA_atk-s05_07a:37_7	sattamo divaso, mama mātā maṃ apassantī paridevasokasamāpannā bhavissati, sādhu maṃ,	37	
PA_atk-s05_07a:37_8	deva, tattheva nehī”ti. So taṃ netvā veḷuvane bhagavati dhammaṃ desente parisapariyante	37	
PA_atk-s05_07a:37_9	ṭhapentvā adissamānarūpo aṭṭhāsi.	37	
PA_atk-s05_07a:38_0	Tato mahājano sulasaṃ disvā evamāha – “amma sulase, tvaṃ ettakaṃ divasaṃ kuhiṃ gatā?	38	
PA_atk-s05_07a:38_1	Tava mātā tvaṃ apassantī paridevasokasamāpannā ummādappattā viya jātā”ti. Sā taṃ	38	
PA_atk-s05_07a:38_2	pavattiṃ mahājanassa ācikkhi. Mahājanena ca “kathaṃ so puriso tathāpāpapasuto akatakusalo	38	
PA_atk-s05_07a:38_3	devūpapattiṃ paṭilabhatī”ti vutte sulasā “mayā dāpite modake pānīyañca ayyassa mahāmoggallānattherassa	38	
PA_atk-s05_07a:38_4	datvā tena puññena devūpapattiṃ paṭilabhatī”ti āha. Taṃ sutvā mahājano acchariyabbhutacittajāto	38	
PA_atk-s05_07a:38_5	ahosi – “arahanto nāma anuttaraṃ puññakkhettaṃ lokassa, yesu appakopi kato kāro sattānaṃ	38	
PA_atk-s05_07a:38_6	devūpapattiṃ āvahatī”ti uḷāraṃ pītisomanassaṃ paṭisaṃvedesi. Bhikkhū tamatthaṃ bhagavato	38	
PA_atk-s05_07a:38_7	ārocesuṃ. Tato bhagavā imissā aṭṭhuppattiyā –	38	
PA_atk-s05_07a:40	“Khettūpamā arahanto, dāyakā kassakūpamā;	4	
PA_atk-s05_07a:41	Bījūpamaṃ deyyadhammaṃ, etto nibbattate phalaṃ.	4	
PA_atk-s05_07a:43	“Etaṃ bījaṃ kasī khettaṃ, petānaṃ dāyakassa ca;	4	
PA_atk-s05_07a:44	Taṃ petā paribhuñjanti, dātā puññena vaḍḍhati.	4	
PA_atk-s05_07a:46	“Idheva kusalaṃ katvā, pete ca paṭipūjiya;	4	
PA_atk-s05_07a:47	Saggañca kamatiṭṭhānaṃ, kammaṃ katvāna bhaddaka”nti. – imā gāthā abhāsi;	4	
PA_atk-s05_07a:48_0	1. Tattha khettūpamāti khittaṃ vuttaṃ bījaṃ tāyati mahapphalabhāvakaraṇena rakkhatīti	48	
PA_atk-s05_07a:48_1	khettaṃ, sālibījādīnaṃ viruhanaṭṭhānaṃ. Taṃ upamā etesanti khettūpamā, kedārasadisāti	48	
PA_atk-s05_07a:48_2	attho. Arahantoti khīṇāsavā. Te hi kilesārīnaṃ saṃsāracakkassa arānañca hatattā,	48	
PA_atk-s05_07a:48_3	tato eva ārakattā, paccayādīnaṃ arahattā, pāpakaraṇe rahābhāvā ca “arahanto”ti vuccanti.	48	
PA_atk-s05_07a:48_4	Tattha yathā khetañhi tiṇādidosarahitaṃ svābhisaṅkhatabījamhi vutte utusalilādipaccayantarūpetaṃ	48	
PA_atk-s05_07a:48_5	kassakassa mahapphalaṃ hoti, evaṃ khīṇāsavasantāno lobhādidosarahito svābhisaṅkhate	48	
PA_atk-s05_07a:48_6	deyyadhammabīje vutte kālādipaccayantarasahito dāyakassa mahapphalo hoti. Tenāha	48	
PA_atk-s05_07a:48_7	bhagavā “khettūpamā arahanto”ti. Ukkaṭṭhaniddeso ayaṃ tassa sekhādīnampi khettabhāvāpaṭikkhepato.	48	
PA_atk-s05_07a:49_0	Dāyakāti cīvarādīnaṃ paccayānaṃ dātāro pariccajanakā, tesaṃ pariccāgena attano santāne	49	
PA_atk-s05_07a:49_1	lobhādīnaṃ pariccajanakā chedanakā, tato vā attano santānassa sodhakā, rakkhakā cāti	49	
PA_atk-s05_07a:49_2	attho. Kassakūpamāti kassakasadisā. Yathā kassako sālikhettādīni kasitvā yathākālañca	49	
PA_atk-s05_07a:49_3	vuttudakadānanīharaṇanidhānarakkhaṇādīhi appamajjanto uḷāraṃ vipulañca sassaphalaṃ	49	
PA_atk-s05_07a:49_4	paṭilabhati, evaṃ dāyakopi arahantesu deyyadhammapariccāgena pāricariyāya ca appamajjanto	49	
PA_atk-s05_07a:49_5	uḷāraṃ vipulañca dānaphalaṃ paṭilabhati. Tena vuttaṃ “dāyakā kassakūpamā”ti.	49	
PA_atk-s05_07a:50_0	Bījūpamaṃ deyyadhammanti liṅgavipallāsena vuttaṃ, bījasadiso deyyadhammoti attho.	50	
PA_atk-s05_07a:50_1	Annapānādikassa hi dasavidhassa dātabbavatthuno etaṃ nāmaṃ. Etto nibbattate phalanti	50	
PA_atk-s05_07a:50_2	etasmā dāyakapaṭiggāhakadeyyadhammapariccāgato dānaphalaṃ nibbattati ceva uppajjati	50	
PA_atk-s05_07a:50_3	ca, ciratarapabandhavasena pavattati cāti attho. Ettha ca yasmā pariccāgacetanābhisaṅkhatassa	50	
PA_atk-s05_07a:50_4	annapānādivatthuno bhāvo, na itarassa, tasmā “bījūpamaṃ deyyadhamma”nti deyyadhammaggahaṇaṃ	50	
PA_atk-s05_07a:50_5	kataṃ. Tena deyyadhammāpadesena deyyadhammavatthuvisayāya pariccāgacetanāyayeva bījabhāvo	50	
PA_atk-s05_07a:50_6	daṭṭhabbo. Sā hi paṭisandhiādippabhedassa tassa nissayārammaṇappabhedassa ca phalassa	50	
PA_atk-s05_07a:50_7	nipphādikā, na deyyadhammoti.	50	
PA_atk-s05_07a:51_0	2. Etaṃ bījaṃ kasī khettanti yathāvuttaṃ bījaṃ, yathāvuttañca khettaṃ, tassa bījassa	51	
PA_atk-s05_07a:51_1	tasmiṃ khette vapanapayogasaṅkhātā kasi cāti attho. Etaṃ tayaṃ kesaṃ icchitabbanti	51	
PA_atk-s05_07a:51_2	āha “petānaṃ dāyakassa cā”ti. Yadi dāyako pete uddissa dānaṃ deti, petānañca dāyakassa	51	
PA_atk-s05_07a:51_3	ca, yadi na pete uddissa dānaṃ deti, dāyakasseva etaṃ bījaṃ esā kasi etaṃ khettaṃ	51	
PA_atk-s05_07a:51_4	upakārāya hotīti adhippāyo. Idāni taṃ upakāraṃ dassetuṃ “taṃ petā paribhuñjanti,	51	
PA_atk-s05_07a:51_5	dātā puññena vaḍḍhatī”ti vuttaṃ. Tattha taṃ petā paribhuñjantīti dāyakena pete uddissa	51	
PA_atk-s05_07a:51_6	dāne dinne yathāvuttakhettakasibījasampattiyā anumodanāya ca yaṃ petānaṃ upakappati,	51	
PA_atk-s05_07a:51_7	taṃ dānaphalaṃ petā paribhuñjanti. Dātā puññena vaḍḍhatīti dātā pana attano dānamayapuññanimittaṃ	51	
PA_atk-s05_07a:51_8	devamanussesu bhogasampattiādinā puññaphalena abhivaḍḍhati. Puññaphalampi hi “kusalānaṃ,	51	
PA_atk-s05_07a:51_9	bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññanti vuccati.	51	
PA_atk-s05_07a:52_0	3. Idheva kusalaṃ katvāti anavajjasukhavipākaṭṭhena kusalaṃ petānaṃ uddisanavasena	52	
PA_atk-s05_07a:52_1	dānamayaṃ puññaṃ upacinitvā idheva imasmiṃyeva attabhāve. Pete ca paṭipūjiyāti pete	52	
PA_atk-s05_07a:52_2	uddissa dānena sammānetvā anubhuyyamānadukkhato te mocetvā. Pete hi uddissa diyyamānaṃ	52	
PA_atk-s05_07a:52_3	dānaṃ tesaṃ pūjā nāma hoti. Tenāha – “amhākañca katā pūjā”ti, “petānaṃ pūjā ca katā	52	
PA_atk-s05_07a:52_4	uḷārā”ti ca. “Pete cā”ti ca-saddena “piyo ca hoti manāpo, abhigamanīyo ca hoti vissāsanīyo,	52	
PA_atk-s05_07a:52_5	bhāvanīyo ca hoti garukātabbo, pāsaṃso ca hoti kittanīyo viññūna”nti evamādike diṭṭhadhammike	52	
PA_atk-s05_07a:52_6	dānānisaṃse saṅgaṇhāti. Saggañca kamati ṭhānaṃ, kammaṃ katvāna bhaddakanti kalyāṇaṃ	52	
PA_atk-s05_07a:52_7	kusalakammaṃ katvā dibbehi āyuādīhi dasahi ṭhānehi suṭṭhu aggattā “sagga”nti laddhanāmaṃ	52	
PA_atk-s05_07a:52_8	katapuññānaṃ nibbattanaṭṭhānaṃ devalokaṃ kamati upapajjanavasena upagacchati.	52	
PA_atk-s05_07a:53_0	Ettha ca “kusalaṃ katvā”ti vatvā puna “kammaṃ katvāna bhaddaka”nti vacanaṃ “deyyadhammapariccāgo	53	
PA_atk-s05_07a:53_1	viya pattidānavasena dānadhammapariccāgopi dānamayakusalakammamevā”ti dassanatthanti	53	
PA_atk-s05_07a:53_2	daṭṭhabbaṃ. Keci panettha “petāti arahanto adhippetā”ti vadanti, taṃ tesaṃ matimattaṃ	53	
PA_atk-s05_07a:53_3	“petā”ti khīṇāsavānaṃ āgataṭṭhānasseva abhāvato, bījādibhāvassa ca dāyakassa viya	53	
PA_atk-s05_07a:53_4	tesaṃ ayujjamānattā, petayonikānaṃ yujjamānattā ca. Desanāpariyosāne devaputtaṃ sulasañca	53	
PA_atk-s05_07a:53_5	ādiṃ katvā caturāsītiyā pāṇasahassānaṃ dhammābhisamayo ahosīti.	53	
PA_atk-s05_07a:54	Khettūpamapetavatthuvaṇṇanā niṭṭhitā.	5	
PA_atk-s05_07a:55	2. Sūkaramukhapetavatthuvaṇṇanā	5	
PA_atk-s05_07a:56_0	Kāyo te sabbasovaṇṇoti idaṃ satthari rājagahaṃ upanissāya veḷuvane kalandakanivāpe	56	
PA_atk-s05_07a:56_1	viharante aññataraṃ sūkaramukhapetaṃ ārabbha vuttaṃ. Atīte kira kassapassa bhagavato	56	
PA_atk-s05_07a:56_2	sāsane eko bhikkhu kāyena saññato ahosi, vācāya asaññato, bhikkhū akkosati paribhāsati.	56	
PA_atk-s05_07a:56_3	So kālaṃ katvā niraye nibbatto, ekaṃ buddhantaraṃ tattha paccitvā tato cavitvā imasmiṃ	56	
PA_atk-s05_07a:56_4	buddhuppāde rājagahasamīpe gijjhakūṭapabbatapāde tasseva kammassa vipākāvasesena	56	
PA_atk-s05_07a:56_5	khuppipāsābhibhūto peto hutvā nibbatti. Tassa kāyo suvaṇṇavaṇṇo ahosi, mukhaṃ sūkaramukhasadisaṃ.	56	
PA_atk-s05_07a:56_6	Athāyasmā nārado gijjhakūṭe pabbate vasanto pātova sarīrapaṭijagganaṃ katvā pattacīvaramādāya	56	
PA_atk-s05_07a:56_7	rājagahaṃ piṇḍāya gacchanto antarāmagge taṃ petaṃ disvā tena katakammaṃ pucchanto –	56	
PA_atk-s05_07a:58	“Kāyo te sabbasovaṇṇo, sabbā obhāsate disā;	5	
PA_atk-s05_07a:59	Mukhaṃ te sūkarasseva, kiṃ kammamakarī pure”ti. –	5	
PA_atk-s05_07a:60_0	Gāthamāha. Tattha kāyo te sabbasovaṇṇoti tava kāyo deho sabbo suvaṇṇavaṇṇo uttattakanakasannibho.	60	
PA_atk-s05_07a:60_1	Sabbā obhāsate disāti tassa pabhāya sabbāpi disā samantanto obhāsati vijjotati. Obhāsateti	60	
PA_atk-s05_07a:60_2	vā antogadhahotuatthamidaṃ padanti “te kāyo sabbasovaṇṇo sabbā disā obhāseti vijjotetī”ti	60	
PA_atk-s05_07a:60_3	attho daṭṭhabbo. Mukhaṃ te sūkarassevāti mukhaṃ pana te sūkarassa viya, sūkaramukhasadisaṃ	60	
PA_atk-s05_07a:60_4	tava mukhanti attho. Kiṃ kammamakarī pureti “tvaṃ pubbe atītajātiyaṃ kīdisaṃ kammaṃ akāsī”ti pucchati.	60	
PA_atk-s05_07a:61	Evaṃ therena so peto katakammaṃ puṭṭho gāthāya vissajjento –	6	
PA_atk-s05_07a:63	“Kāyena saññato āsiṃ, vācāyāsimasaññato;	6	
PA_atk-s05_07a:64	Tena metādiso vaṇṇo, yathā passasi nāradā”ti. –	6	
PA_atk-s05_07a:65_0	Āha. Tattha kāyena saññato āsinti kāyikena saṃyamena saṃyato kāyadvārikena saṃvarena	65	
PA_atk-s05_07a:65_1	saṃvuto ahosiṃ. Vācāyāsimasaññatoti vācāya asaññato vācasikena asaṃvarena samannāgato	65	
PA_atk-s05_07a:65_2	ahosiṃ. Tenāti tena ubhayena saṃyamena asaṃyamena ca. Meti mayhaṃ. Etādiso vaṇṇoti	65	
PA_atk-s05_07a:65_3	ediso. Yathā tvaṃ, nārada, paccakkhato passasi, evarūpo, kāyena manussasaṇṭhāno suvaṇṇavaṇṇo,	65	
PA_atk-s05_07a:65_4	mukhena sūkarasadiso āsinti yojanā. Vaṇṇasaddo hi idha chaviyaṃ saṇṭhāne ca daṭṭhabbo.	65	
PA_atk-s05_07a:66	Evaṃ peto therena pucchito tamatthaṃ vissajjetvā tameva kāraṇaṃ katvā therassa ovādaṃ dento –	6	
PA_atk-s05_07a:68	“Taṃ tyāhaṃ nārada brūmi, sāmaṃ diṭṭhamidaṃ tayā;	6	
PA_atk-s05_07a:69	Mākāsi mukhasā pāpaṃ, mā kho sūkaramukho ahū”ti. –	6	
PA_atk-s05_07a:70_0	Gāthamāha. Tattha tanti tasmā. Tyāhanti te ahaṃ. Nāradāti theraṃ ālapati. Brūmīti	70	
PA_atk-s05_07a:70_1	kathemi. Sāmanti sayameva. Idanti attano sarīraṃ sandhāya vadati. Ayañhettha attho	70	
PA_atk-s05_07a:70_2	– yasmā, bhante nārada, idaṃ mama sarīraṃ galato paṭṭhāya heṭṭhā manussasaṇṭhānaṃ,	70	
PA_atk-s05_07a:70_3	upari sūkarasaṇṭhānaṃ, tayā paccakkhatova diṭṭhaṃ, tasmā te ahaṃ ovādavasena vadāmīti.	70	
PA_atk-s05_07a:70_4	Kinti ceti āha “mākāsi mukhasā pāpaṃ, mā kho sūkaramukho ahū”ti. Tattha māti paṭisedhe	70	
PA_atk-s05_07a:70_5	nipāto. Mukhasāti mukhena. Khoti avadhāraṇe, vācāya pāpakammaṃ mākāsi mā karohi.	70	
PA_atk-s05_07a:70_6	Mā kho sūkaramukho ahūti ahaṃ viya sūkaramukho mā ahosiyeva. Sace pana tvaṃ mukharo	70	
PA_atk-s05_07a:70_7	hutvā vācāya pāpaṃ kareyyāsi, ekaṃsena sūkaramukho bhaveyyāsi, tasmā mākāsi mukhasā	70	
PA_atk-s05_07a:70_8	pāpanti phalapaṭisedhanamukhenapi hetumeva paṭisedheti.	70	
PA_atk-s05_07a:71_0	Athāyasmā nārado rājagahe piṇḍāya caritvā pacchābhattaṃ piṇḍapātapaṭikkanto catuparisamajjhe	71	
PA_atk-s05_07a:71_1	nisinnassa satthuno tamatthaṃ ārocesi. Satthā, “nārada, pubbeva mayā so sattho diṭṭho”ti	71	
PA_atk-s05_07a:71_2	vatvā anekākāravokāraṃ vacīduccaritasannissitaṃ ādīnavaṃ, vacīsucaritapaṭisaṃyuttañca	71	
PA_atk-s05_07a:71_3	ānisaṃsaṃ pakāsento dhammaṃ desesi. Sā desanā sampattaparisāya sātthikā ahosīti.	71	
PA_atk-s05_07a:72	Sūkaramukhapetavatthuvaṇṇanā niṭṭhitā.	7	
PA_atk-s05_07a:73	3. Pūtimukhapetavatthuvaṇṇanā	7	
PA_atk-s05_07a:74_0	Dibbaṃ subhaṃ dhāresi vaṇṇadhātunti idaṃ satthari veḷuvane viharante kalandakanivāpe	74	
PA_atk-s05_07a:74_1	aññataraṃ pūtimukhapetaṃ ārabbha vuttaṃ. Atīte kira kassapassa bhagavato kāle dve	74	
PA_atk-s05_07a:74_2	kulaputtā tassa sāsane pabbajitvā sīlācārasampannā sallekhavuttino aññatarasmiṃ gāmakāvāse	74	
PA_atk-s05_07a:74_3	samaggavāsaṃ vasiṃsu. Atha aññataro pāpajjhāsayo pesuññābhirato bhikkhu tesaṃ vasanaṭṭhānaṃ	74	
PA_atk-s05_07a:74_4	upagañchi. Therā tena saddhiṃ paṭisanthāraṃ katvā vasanaṭṭhānaṃ datvā dutiyadivase	74	
PA_atk-s05_07a:74_5	taṃ gahetvā gāmaṃ piṇḍāya pavisiṃsu. Manussā te disvā tesu theresu ativiya paramanipaccakāraṃ	74	
PA_atk-s05_07a:74_6	katvā yāgubhattādīhi paṭimānesuṃ. So vihāraṃ pavisitvā cintesi – “sundaro vatāyaṃ	74	
PA_atk-s05_07a:74_7	gocaragāmo, manussā ca saddhā pasannā, paṇītapaṇītaṃ piṇḍapātaṃ denti, ayañca vihāro	74	
PA_atk-s05_07a:74_8	chāyūdakasampanno, sakkā me idha sukhena vasituṃ. Imesu pana bhikkhūsu idha vasantesu	74	
PA_atk-s05_07a:74_9	mayhaṃ phāsuvihāro na bhavissati, antevāsikavāso viya bhavissati. Handāhaṃ ime aññamaññaṃ	74	
PA_atk-s05_07a:74_10	bhinditvā yathā na puna idha vasissanti, tathā karissāmī”ti.	741	
PA_atk-s05_07a:75_0	Athekadivasaṃ mahāthere dvinnampi ovādaṃ datvā attano vasanaṭṭhānaṃ paviṭṭhe pesuṇiko	75	
PA_atk-s05_07a:75_1	bhikkhu thokaṃ kālaṃ vītināmetvā mahātheraṃ upasaṅkamitvā vanditvā therena “kiṃ,	75	
PA_atk-s05_07a:75_2	āvuso, vikāle āgatosī”ti ca vutte, “āma, bhante kiñci vattabbaṃ atthī”ti vatvā “kathehi,	75	
PA_atk-s05_07a:75_3	āvuso”ti therena anuññāto āha – “eso, bhante, tumhākaṃ sahāyakatthero sammukhā mitto	75	
PA_atk-s05_07a:75_4	viya attānaṃ dassetvā parammukhā sapatto viya upavadatī”ti. “Kiṃ kathetī”ti pucchito	75	
PA_atk-s05_07a:75_5	“suṇātha, bhante, ‘eso mahāthero saṭho māyāvī kuhako micchājīvena jīvikaṃ kappetī’ti	75	
PA_atk-s05_07a:75_6	tumhākaṃ aguṇaṃ kathetī”ti āha. “Mā, āvuso, evaṃ bhaṇi, na so bhikkhu evaṃ maṃ upavadissati,	75	
PA_atk-s05_07a:75_7	gihikālato paṭṭhāya mama sabhāvaṃ jānāti ‘pesalo kalyāṇasīlo”’ti. “Sace, bhante,	75	
PA_atk-s05_07a:75_8	tumhe attano visuddhacittatāya evaṃ cintetha, taṃ tumhākaṃyeva anucchavikaṃ, mayhaṃ	75	
PA_atk-s05_07a:75_9	pana tena saddhiṃ veraṃ natthi, kasmā ahaṃ tena avuttaṃ ‘vutta’nti vadāmi. Hotu,	75	
PA_atk-s05_07a:75_10	kālantarena sayameva jānissathā”ti āha. Theropi puthujjanabhāvadosena dveḷhakacitto	751	
PA_atk-s05_07a:75_11	“evampi siyā”ti sāsaṅkahadayo hutvā thokaṃ sithilavissāso ahosi. So bālo paṭhamaṃ	751	
PA_atk-s05_07a:75_12	mahātheraṃ paribhinditvā itarampi thenaṃ vuttanayeneva paribhindi. Atha te ubhopi	751	
PA_atk-s05_07a:75_13	therā dutiyadivase aññamaññaṃ anālapitvā pattacīvaramādāya gāme piṇḍāya caritvā piṇḍapātamādāya	751	
PA_atk-s05_07a:75_14	attano vasanaṭṭhāneyeva paribhuñjitvā sāmīcimattampi akatvā taṃ divasaṃ tattheva	751	
PA_atk-s05_07a:75_15	vasitvā vibhātāya ca rattiyā aññamaññaṃ anārocetvāva yathāphāsukaṭṭhānaṃ agamaṃsu.	751	
PA_atk-s05_07a:76_0	Pesuṇikaṃ pana bhikkhuṃ paripuṇṇamanorathaṃ gāmaṃ piṇḍāya paviṭṭhaṃ manussā disvā	76	
PA_atk-s05_07a:76_1	āhaṃsu – “bhante, therā kuhiṃ gatā”ti? So āha – “sabbarattiṃ aññamaññaṃ kalahaṃ katvā	76	
PA_atk-s05_07a:76_2	mayā ‘mā kalahaṃ karotha, samaggā hotha, kalaho nāma anatthāvaho āyatidukkhuppādako	76	
PA_atk-s05_07a:76_3	akusalasaṃvattaniko, purimakāpi kalahena mahatā hitā paribhaṭṭhā’tiādīni vuccamānāpi	76	
PA_atk-s05_07a:76_4	mama vacanaṃ anādiyitvā pakkantā”ti. Tato manussā “therā tāva gacchantu, tumhe pana	76	
PA_atk-s05_07a:76_5	amhākaṃ anukampāya idheva anukkaṇṭhitvā vasathā”ti yāciṃsu. So “sādhū”ti paṭissuṇitvā	76	
PA_atk-s05_07a:76_6	tattheva vasanto katipāhena cintesi – “mayā sīlavanto kalyāṇadhammā bhikkhū āvāsalobhena	76	
PA_atk-s05_07a:76_7	paribhinnā, bahuṃ vata mayā pāpakammaṃ pasuta”nti balavavippaṭisārābhibhūto sokavegena	76	
PA_atk-s05_07a:76_8	gilāno hutvā nacireneva kālaṃ katvā avīcimhi nibbatti.	76	
PA_atk-s05_07a:77_0	Itare dve sahāyakattherā janapadacārikaṃ carantā aññatarasmiṃ āvāse samāgantvā aññamaññaṃ	77	
PA_atk-s05_07a:77_1	sammoditvā tena bhikkhunā vuttaṃ bhedavacanaṃ aññamaññassa ārocetvā tassa abhūtabhāvaṃ	77	
PA_atk-s05_07a:77_2	ñatvā samaggā hutvā anukkamena tameva āvāsaṃ paccāgamiṃsu. Manussā dve there disvā	77	
PA_atk-s05_07a:77_3	haṭṭhatuṭṭhā sañjātasomanassā hutvā catūhi paccayehi upaṭṭhahiṃsu. Therā ca tattheva	77	
PA_atk-s05_07a:77_4	vasantā sappāyaāhāralābhena samāhitacittā vipassanaṃ vaḍḍhetvā nacireneva arahattaṃ pāpuṇiṃsu.	77	
PA_atk-s05_07a:78_0	Pesuṇiko bhikkhu ekaṃ buddhantaraṃ niraye paccitvā imasmiṃ buddhuppāde rājagahassa	78	
PA_atk-s05_07a:78_1	avidūre pūtimukhapeto hutvā nibbatti. Tassa kāyo suvaṇṇavaṇṇo ahosi, mukhato pana	78	
PA_atk-s05_07a:78_2	puḷavakā nikkhamitvā ito cito ca mukhaṃ khādanti, tassa dūrampi okāsaṃ pharitvā duggandhaṃ	78	
PA_atk-s05_07a:78_3	vāyati. Athāyasmā nārado gijjhakūṭapabbatā orohanto taṃ disvā –	78	
PA_atk-s05_07a:80	“Dibbaṃ subhaṃ dhāresi vaṇṇadhātuṃ, vehāyasaṃ tiṭṭhasi antalikkhe;	8	
PA_atk-s05_07a:81	Mukhañca te kimayo pūtigandhaṃ, khādanti kiṃ kammamakāsi pubbe”ti. –	8	
PA_atk-s05_07a:82_0	Imāya gāthāya katakammaṃ pucchi. Tattha dibbanti divi bhavaṃ devattabhāvapariyāpannaṃ.	82	
PA_atk-s05_07a:82_1	Idha pana dibbaṃ viyāti dibbaṃ. Subhanti sobhanaṃ, sundarabhāvaṃ vā. Vaṇṇadhātunti	82	
PA_atk-s05_07a:82_2	chavivaṇṇaṃ. Dhāresīti vahasi. Vehāyasaṃ tiṭṭhasi antalikkheti vehāyasasaññite antalikkhe	82	
PA_atk-s05_07a:82_3	tiṭṭhasi. Keci pana “vihāyasaṃ tiṭṭhasi antalikkhe”ti pāṭhaṃ vatvā vihāyasaṃ obhāsento	82	
PA_atk-s05_07a:82_4	antalikkhe tiṭṭhasīti vacanasesena atthaṃ vadanti. Pūtigandhanti kuṇapagandhaṃ, duggandhanti	82	
PA_atk-s05_07a:82_5	attho. Kiṃ kammamakāsi pubbeti paramaduggandhaṃ te mukhaṃ kimayo khādanti, kāyo ca	82	
PA_atk-s05_07a:82_6	suvaṇṇavaṇṇo, kīdisaṃ nāma kammaṃ evarūpassa attabhāvassa kāraṇabhūtaṃ pubbe tvaṃ akāsīti pucchi.	82	
PA_atk-s05_07a:83	Evaṃ therena so peto attanā katakammaṃ puṭṭho tamatthaṃ vissajjento –	8	
PA_atk-s05_07a:85	“Samaṇo ahaṃ pāpotiduṭṭhavāco, tapassirūpo mukhasā asaññato;	8	
PA_atk-s05_07a:86	Laddhā ca me tamasā vaṇṇadhātu, mukhañca me pesuṇiyena pūtī”ti. –	8	
PA_atk-s05_07a:87_0	Gāthamāha. Tattha samaṇo ahaṃ pāpoti ahaṃ lāmako samaṇo pāpabhikkhu ahosiṃ. Atiduṭṭhavācoti	87	
PA_atk-s05_07a:87_1	atiduṭṭhavacano, pare atikkamitvā laṅghitvā vattā, paresaṃ guṇaparidhaṃsakavacanoti	87	
PA_atk-s05_07a:87_2	attho. “Atidukkhavāco”ti vā pāṭho, ativiya pharusavacano musāvādapesuññādivacīduccaritanirato.	87	
PA_atk-s05_07a:87_3	Tapassirūpoti samaṇapatirūpako. Mukhasāti mukhena. Laddhāti paṭiladdhā. Ca-kāro sampiṇḍanattho.	87	
PA_atk-s05_07a:87_4	Meti mayā. Tapasāti brahmacariyena. Pesuṇiyenāti pisuṇavācāya. Putīti pūtigandhaṃ.	87	
PA_atk-s05_07a:88	Evaṃ so peto attanā katakammaṃ ācikkhitvā idāni therassa ovādaṃ dento –	8	
PA_atk-s05_07a:90	“Tayidaṃ tayā nārada sāmaṃ diṭṭhaṃ,	9	
PA_atk-s05_07a:91	Anukampakā ye kusalā vadeyyuṃ;	9	
PA_atk-s05_07a:92	Mā pesuṇaṃ mā ca musā abhāṇi,	9	
PA_atk-s05_07a:93	Yakkho tuvaṃ hohisi kāmakāmī”ti. –	9	
PA_atk-s05_07a:94_0	Osānagāthamāha. Tattha tayidanti taṃ idaṃ mama rūpaṃ. Anukampakā ye kusalā vadeyyunti	94	
PA_atk-s05_07a:94_1	ye anukampanasīlā kāruṇikā parahitapaṭipattiyaṃ kusalā nipuṇā buddhādayo yaṃ vadeyyuṃ,	94	
PA_atk-s05_07a:94_2	tadeva vadāmīti adhippāyo. Idāni taṃ ovādaṃ dassento “mā pesuṇaṃ mā ca musā abhāṇi,	94	
PA_atk-s05_07a:94_3	yakkho tuvaṃ hohisi kāmakāmī”ti āha. Tassattho – pesuṇaṃ pisuṇavacanaṃ musā ca mā	94	
PA_atk-s05_07a:94_4	abhāṇi mā kathehi. Yadi hi tvaṃ musāvādaṃ pisuṇavācañca pahāya vācāya saññato bhaveyyāsi,	94	
PA_atk-s05_07a:94_5	yakkho vā devo vā devaññataro vā tvaṃ bhavissasi, kāmaṃ kāmitabbaṃ uḷāraṃ dibbasampattiṃ	94	
PA_atk-s05_07a:94_6	paṭilabhitvā tattha kāmanasīlo yathāsukhaṃ indriyānaṃ paricaraṇena abhiramaṇasīloti.	94	
PA_atk-s05_07a:95_0	Taṃ sutvā thero tato rājagahaṃ gantvā piṇḍāya caritvā pacchābhattaṃ piṇḍapātapaṭikkanto	95	
PA_atk-s05_07a:95_1	satthu tamatthaṃ ārocesi. Satthā taṃ aṭṭhuppattiṃ katvā dhammaṃ desesi. Sā desanā	95	
PA_atk-s05_07a:95_2	sampattaparisāya sātthikā ahosīti.	95	
PA_atk-s05_07a:96	Pūtimukhapetavatthuvaṇṇanā niṭṭhitā.	9	
PA_atk-s05_07a:97	4. Piṭṭhadhītalikapetavatthuvaṇṇanā	9	
PA_atk-s05_07a:98_0	Yaṃ kiñcārammaṇaṃ katvāti idaṃ satthā sāvatthiyaṃ jetavane viharanto anāthapiṇḍikassa	98	
PA_atk-s05_07a:98_1	gahapatino dānaṃ ārabbha kathesi. Anāthapiṇḍikassa kira gahapatino dhītu dhītāya	98	
PA_atk-s05_07a:98_2	dārikāya dhāti piṭṭhadhītalikaṃ adāsi “ayaṃ te dhītā, imaṃ gahetvā kīḷassū”ti. Sā	98	
PA_atk-s05_07a:98_3	tattha dhītusaññaṃ uppādesi. Athassā ekadivasaṃ taṃ gahetvā kīḷantiyā pamādena patitvā	98	
PA_atk-s05_07a:98_4	bhijji. Tato dārikā “mama dhītā matā”ti parodi. Taṃ rodantiṃ kocipi gehajano saññāpetuṃ	98	
PA_atk-s05_07a:98_5	nāsakkhi. Tasmiñca samaye satthā anāthapiṇḍikassa gahapatino gehe paññatte āsane	98	
PA_atk-s05_07a:98_6	nisinno hoti, mahāseṭṭhi ca bhagavato samīpe nisinno ahosi. Dhāti taṃ dārikaṃ gahetvā	98	
PA_atk-s05_07a:98_7	seṭṭhissa santikaṃ agamāsi. Seṭṭhi taṃ disvā “kissāyaṃ dārikā rodatī”ti āha. Dhāti	98	
PA_atk-s05_07a:98_8	taṃ pavattiṃ seṭṭhissa ārocesi. Seṭṭhi taṃ dārikaṃ aṅke nisīdāpetvā “tava dhītudānaṃ	98	
PA_atk-s05_07a:98_9	dassāmī”ti saññāpetvā satthu ārocesi – “bhante, mama nattudhītaraṃ piṭṭhadhītalikaṃ	98	
PA_atk-s05_07a:98_10	uddissa dānaṃ dātukāmo, taṃ me pañcahi bhikkhusatehi saddhiṃ svātanāya adhivāsethā”ti.	981	
PA_atk-s05_07a:98_11	Adhivāsesi bhagavā tuṇhībhāvena.	981	
PA_atk-s05_07a:99	Atha bhagavā dutiyadivase pañcahi bhikkhusatehi saddhiṃ seṭṭhissa gharaṃ gantvā bhattakiccaṃ katvā anumodanaṃ karonto –	9	
PA_atk-s05_07a:101	“Yaṃ kiñcārammaṇaṃ katvā, dajjā dānaṃ amaccharī;	10	
PA_atk-s05_07a:102	Pubbapete ca ārabbha, atha vā vatthudevatā.	10	
PA_atk-s05_07a:104	“Cattāro ca mahārāje, lokapāle yasassine;	10	
PA_atk-s05_07a:105	Kuveraṃ dhataraṭṭhañca, virūpakkhaṃ virūḷhakaṃ;	10	
PA_atk-s05_07a:106	Te ceva pūjitā honti, dāyakā ca anipphalā.	10	
PA_atk-s05_07a:108	“Na hi ruṇṇaṃ vā soko vā, yā caññā paridevanā;	10	
PA_atk-s05_07a:109	Na taṃ petassa atthāya, evaṃ tiṭṭhanti ñātayo.	10	
PA_atk-s05_07a:111	“Ayañca kho dakkhiṇā dinnā, saṅghamhi suppatiṭṭhitā;	11	
PA_atk-s05_07a:112	Dīgharattaṃ hitāyassa, ṭhānaso upakappatī”ti. – imā gāthā abhāsi;	11	
PA_atk-s05_07a:113_0	10. Tattha yaṃ kiñcārammaṇaṃ katvāti maṅgalādīsu aññataraṃ yaṃ kiñci ārabbha uddissa.	113	
PA_atk-s05_07a:113_1	Dajjāti dadeyya. Amaccharīti attano sampattiyā parehi sādhāraṇabhāvāsahanalakkhaṇassa	113	
PA_atk-s05_07a:113_2	maccherassa abhāvato amaccharī, pariccāgasīlo macchariyalobhādicittamalaṃ dūrato	113	
PA_atk-s05_07a:113_3	katvā dānaṃ dadeyyāti adhippāyo. Pubbapete ca ārabbhāti pubbakepi pete uddissa. Vatthudevatāti	113	
PA_atk-s05_07a:113_4	gharavatthuādīsu adhivatthā devatā ārabbhāti yojanā. Atha vāti iminā aññepi devamanussādike	113	
PA_atk-s05_07a:113_5	ye keci ārabbha dānaṃ dadeyyāti dasseti.	113	
PA_atk-s05_07a:114_0	11. Tattha devesu tāva ekacce pākaṭe deve dassento “cattāro ca mahārāje”ti vatvā	114	
PA_atk-s05_07a:114_1	puna te nāmato gaṇhanto “kuvera”ntiādimāha. Tattha kuveranti vessavaṇaṃ. Dhataraṭṭhantiādīni	114	
PA_atk-s05_07a:114_2	sesānaṃ tiṇṇaṃ lokapālānaṃ nāmāni. Te ceva pūjitā hontīti te ca mahārājāno pubbapetavatthudevatāyo	114	
PA_atk-s05_07a:114_3	ca uddisanakiriyāya paṭimānikā honti. Dāyakā ca anipphalāti ye dānaṃ denti, te dāyakā	114	
PA_atk-s05_07a:114_4	ca paresaṃ uddisanamattena na nipphalā, attano dānaphalassa bhāgino eva honti.	114	
PA_atk-s05_07a:115_0	12. Idāni “ye attano ñātīnaṃ maraṇena rodanti paridevanti socanti, tesaṃ taṃ niratthakaṃ,	115	
PA_atk-s05_07a:115_1	attaparitāpanamattamevā”ti dassetuṃ “na hi ruṇṇaṃ vā”ti gāthamāha. Tattha ruṇṇanti	115	
PA_atk-s05_07a:115_2	ruditaṃ assumocanaṃ na hi kātabbanti vacanaseso. Sokoti socanaṃ cittasantāpo, antonijjhānanti	115	
PA_atk-s05_07a:115_3	attho. Yā caññā paridevanāti yā ca ruṇṇasokato aññā paridevanā, “kahaṃ ekaputtakā”tiādivācāvippalāpo,	115	
PA_atk-s05_07a:115_4	sopi na kātabboti attho. Sabbattha vā-saddo vikappanattho. Na taṃ petassa atthāyāti	115	
PA_atk-s05_07a:115_5	yasmā ruṇṇaṃ vā soko vā paridevanā vāti sabbampi taṃ petassa kālakatassa atthāya	115	
PA_atk-s05_07a:115_6	upakārāya na hoti, tasmā na hi taṃ kātabbaṃ, tathāpi evaṃ tiṭṭhanti ñātayo aviddasunoti adhippāyo.	115	
PA_atk-s05_07a:116_0	13. Evaṃ ruṇṇādīnaṃ niratthakabhāvaṃ dassetvā idāni yā pubbapetādike ārabbha dāyakena	116	
PA_atk-s05_07a:116_1	saṅghassa dakkhiṇā dinnā, tassā sātthakabhāvaṃ dassento “ayañca kho dakkhiṇā”ti gāthamāha.	116	
PA_atk-s05_07a:116_2	Tattha ayanti dāyakena taṃ dinnaṃ dānaṃ paccakkhato dassento vadati. Ca-saddo byatirekattho,	116	
PA_atk-s05_07a:116_3	tena yathā ruṇṇādi petassa na kassaci atthāya hoti, na evamayaṃ, ayaṃ pana dakkhiṇā	116	
PA_atk-s05_07a:116_4	dīgharattaṃ hitāyassa hotīti vakkhamānameva visesaṃ joteti. Khoti avadhāraṇe. Dakkhiṇāti	116	
PA_atk-s05_07a:116_5	dānaṃ. Saṅghamhi suppatiṭṭhitāti anuttare puññakkhette saṅghe suṭṭhu patiṭṭhitā.	116	
PA_atk-s05_07a:116_6	Dīgharattaṃ hitāyassāti assa petassa cirakālaṃ hitāya atthāya. Ṭhānaso upakappatīti	116	
PA_atk-s05_07a:116_7	taṅkhaṇaññeva nipphajjati, na kālantareti attho. Ayañhi tattha dhammatā – yaṃ pete	116	
PA_atk-s05_07a:116_8	uddissa dāne dinne petā ce anumodanti, tāvadeva tassa phalena petā parimuccantīti.	116	
PA_atk-s05_07a:117_0	Evaṃ bhagavā dhammaṃ desetvā mahājanaṃ pete uddissa dānābhiratamānasaṃ katvā uṭṭhāyāsanā	117	
PA_atk-s05_07a:117_1	pakkāmi. Punadivase seṭṭhibhariyā avasesā ca ñātakā seṭṭhiṃ anuvattantā evaṃ temāsamattaṃ	117	
PA_atk-s05_07a:117_2	mahādānaṃ pavattesuṃ. Atha rājā pasenadi kosalo bhagavantaṃ upasaṅkamitvā “kasmā,	117	
PA_atk-s05_07a:117_3	bhante, bhikkhū māsamattaṃ mama gharaṃ nāgamiṃsū”ti pucchi. Satthārā tasmiṃ kāraṇe	117	
PA_atk-s05_07a:117_4	kathite rājāpi seṭṭhiṃ anuvattanto buddhappamukhassa bhikkhusaṅghassa mahādānaṃ pavattesi,	117	
PA_atk-s05_07a:117_5	taṃ disvā nāgarā rājānaṃ anuvattantā māsamattaṃ mahādānaṃ pavattesuṃ. Evaṃ māsadvayaṃ	117	
PA_atk-s05_07a:117_6	piṭṭhadhītalikamūlakaṃ mahādānaṃ pavattesunti.	117	
PA_atk-s05_07a:118	Piṭṭhadhītalikapetavatthuvaṇṇanā niṭṭhitā.	11	
PA_atk-s05_07a:119	5. Tirokuṭṭapetavatthuvaṇṇanā	11	
PA_atk-s05_07a:120	Tirokuṭṭesu tiṭṭhantīti idaṃ satthā rājagahe viharanto sambahule pete ārabbha kathesi.	12	
PA_atk-s05_07a:121_0	Tatrāyaṃ vitthārakathā – ito dvānavutikappe kāsi nāma nagaraṃ ahosi. Tattha jayaseno	121	
PA_atk-s05_07a:121_1	nāma rājā rajjaṃ kāresi. Tassa sirimā nāma devī. Tassā kucchiyaṃ phusso nāma bodhisatto	121	
PA_atk-s05_07a:121_2	nibbattitvā anupubbena sammāsambodhiṃ abhisambujjhi. Jayaseno rājā “mama putto mahābhinikkhamanaṃ	121	
PA_atk-s05_07a:121_3	nikkhamitvā buddho jāto, mayhameva buddho, mayhaṃ dhammo, mayhaṃ saṅgho”ti mamattaṃ	121	
PA_atk-s05_07a:121_4	uppādetvā sabbakālaṃ sayameva upaṭṭhahati, na aññesaṃ okāsaṃ deti.	121	
PA_atk-s05_07a:122_0	Bhagavato kaniṭṭhabhātaro vemātikā tayo bhātaro cintesuṃ – “buddhā nāma sabbaloka	122	
PA_atk-s05_07a:122_1	hitatthāya uppajjanti, na ekasseva atthāya. Amhākañca pitā aññesaṃ okāsaṃ na deti.	122	
PA_atk-s05_07a:122_2	Kathaṃ nu kho mayaṃ labheyyāma bhagavantaṃ upaṭṭhātuṃ bhikkhusaṅghañcā”ti? Tesaṃ	122	
PA_atk-s05_07a:122_3	etadahosi – “handa mayaṃ kiñci upāyaṃ karomā”ti. Te paccantaṃ kupitaṃ viya kārāpesuṃ.	122	
PA_atk-s05_07a:122_4	Tato rājā “paccanto kupito”ti sutvā tayopi putte paccantaṃ vūpasametuṃ pesesi. Te	122	
PA_atk-s05_07a:122_5	gantvā vūpasametvā āgatā. Rājā tuṭṭho varaṃ adāsi “yaṃ icchatha, taṃ gaṇhathā”ti.	122	
PA_atk-s05_07a:122_6	Te “mayaṃ bhagavantaṃ upaṭṭhātuṃ icchāmā”ti āhaṃsu. Rājā “etaṃ ṭhapetvā aññaṃ gaṇhathā”ti	122	
PA_atk-s05_07a:122_7	āha. Te “mayaṃ aññena anatthikā”ti āhaṃsu. Tena hi paricchedaṃ katvā gaṇhathāti.	122	
PA_atk-s05_07a:122_8	Te satta vassāni yāciṃsu. Rājā na adāsi. Evaṃ “cha, pañca, cattāri, tīṇi, dve, ekaṃ,	122	
PA_atk-s05_07a:122_9	satta māse, cha, pañca, cattāro”ti vatvā yāva temāsaṃ yāciṃsu. Tadā rājā “gaṇhathā”ti adāsi.	122	
PA_atk-s05_07a:123_0	Te bhagavantaṃ upasaṅkamitvā āhaṃsu – “icchāma mayaṃ, bhante, bhagavantaṃ temāsaṃ	123	
PA_atk-s05_07a:123_1	upaṭṭhātuṃ, adhivāsetu no, bhante, bhagavā imaṃ temāsaṃ vassāvāsa”nti. Adhivāsesi	123	
PA_atk-s05_07a:123_2	bhagavā tuṇhībhāvena. Te tayo attano janapade niyuttakapurisassa lekhaṃ pesesuṃ “imaṃ	123	
PA_atk-s05_07a:123_3	temāsaṃ amhehi bhagavā upaṭṭhātabbo, vihāraṃ ādiṃ katvā sabbaṃ bhagavato upaṭṭhānasambhāraṃ	123	
PA_atk-s05_07a:123_4	sampādehī”ti. So sabbaṃ sampādetvā paṭipesesi. Te kāsāyavatthanivatthā hutvā purisasahassehi	123	
PA_atk-s05_07a:123_5	veyyāvaccakarehi bhagavantaṃ bhikkhusaṅghañca sakkaccaṃ upaṭṭhahamānā janapadaṃ netvā	123	
PA_atk-s05_07a:123_6	vihāraṃ niyyātetvā vassaṃ vasāpesuṃ.	123	
PA_atk-s05_07a:124_0	Tesaṃ bhaṇḍāgāriko eko gahapatiputto sapajāpatiko saddho ahosi pasanno. So buddhappamukhassa	124	
PA_atk-s05_07a:124_1	bhikkhusaṅghassa dānavattaṃ sakkaccaṃ adāsi. Janapade niyuttakapuriso taṃ gahetvā	124	
PA_atk-s05_07a:124_2	jānapadehi ekādasamattehi purisasahassehi saddhiṃ sakkaccameva dānaṃ pavattāpesi.	124	
PA_atk-s05_07a:124_3	Tattha keci jānapadā paṭihatacittā ahesuṃ. Te dānassa antarāyaṃ katvā deyyadhammaṃ	124	
PA_atk-s05_07a:124_4	attanā khādiṃsu, bhattasālañca agginā dahiṃsu. Pavāritā rājaputtā bhagavato sakkāraṃ	124	
PA_atk-s05_07a:124_5	katvā bhagavantaṃ purakkhatvā pitu santikameva paccāgamiṃsu. Tattha gantvā bhagavā	124	
PA_atk-s05_07a:124_6	parinibbāyi. Rājaputtā ca janapade niyuttakapuriso ca bhaṇḍāgāriko ca anupubbena	124	
PA_atk-s05_07a:124_7	kālaṃ katvā saddhiṃ parisāya sagge uppajjiṃsu, paṭihatacittā janā niraye uppajjiṃsu.	124	
PA_atk-s05_07a:124_8	Evaṃ tesaṃ ubhayesaṃ janānaṃ saggato saggaṃ nirayato nirayaṃ upapajjantānaṃ dvānavutikappā vītivattā.	124	
PA_atk-s05_07a:125_0	Atha imasmiṃ bhaddakappe kassapassa bhagavato kāle te paṭihatacittā janā petesu uppannā.	125	
PA_atk-s05_07a:125_1	Tadā manussā attano attano ñātakānaṃ petānaṃ atthāya dānaṃ datvā uddisanti “idaṃ	125	
PA_atk-s05_07a:125_2	no ñātīnaṃ hotū”ti, te sampattiṃ labhanti. Atha imepi petā taṃ disvā kassapaṃ sammāsambuddhaṃ	125	
PA_atk-s05_07a:125_3	upasaṅkamitvā pucchiṃsu – “kiṃ nu kho, bhante, mayampi evarūpaṃ sampattiṃ labheyyāmā”ti?	125	
PA_atk-s05_07a:125_4	Bhagavā āha – “idāni na labhatha, anāgate pana gotamo nāma sammāsambuddho bhavissati,	125	
PA_atk-s05_07a:125_5	tassa bhagavato kāle bimbisāro nāma rājā bhavissati, so tumhākaṃ ito dvānavutikappe	125	
PA_atk-s05_07a:125_6	ñāti ahosi, so buddhassa dānaṃ datvā tumhākaṃ uddisissati, tadā labhissathā”ti. Evaṃ	125	
PA_atk-s05_07a:125_7	vutte kira tesaṃ petānaṃ taṃ vacanaṃ “sve labhissathā”ti vuttaṃ viya ahosi.	125	
PA_atk-s05_07a:126_0	Tato ekasmiṃ buddhantare vītivatte amhākaṃ bhagavā uppajji. Tepi tayo rājaputtā purisasahassena	126	
PA_atk-s05_07a:126_1	saddhiṃ devalokato cavitvā magadharaṭṭhe brāhmaṇakule uppajjitvā anupubbena tāpasapabbajjaṃ	126	
PA_atk-s05_07a:126_2	pabbajitvā gayāsīse tayo jaṭilā ahesuṃ, janapade niyuttakapuriso rājā bimbisāro ahosi,	126	
PA_atk-s05_07a:126_3	bhaṇḍāgāriko gahapatiputto visākho nāma seṭṭhi ahosi, tassa pajāpati dhammadinnā	126	
PA_atk-s05_07a:126_4	nāma seṭṭhidhītā ahosi, avasesā pana parisā rañño eva parivārā hutvā nibbattiṃsu.	126	
PA_atk-s05_07a:127_0	Amhākampi bhagavā loke uppajjitvā sattasattāhaṃ atikkamitvā anupubbena bārāṇasiṃ	127	
PA_atk-s05_07a:127_1	āgamma dhammacakkaṃ pavattetvā pañcavaggiye ādiṃ katvā yāva sahassaparivāre tayo	127	
PA_atk-s05_07a:127_2	jaṭile vinetvā rājagahaṃ agamāsi. Tattha ca tadahupasaṅkamantaṃyeva rājānaṃ bimbisāraṃ	127	
PA_atk-s05_07a:127_3	sotāpattiphale patiṭṭhāpesi saddhiṃ ekādasanahutehi aṅgamagadhavāsīhi brāhmaṇagahapatikehi.	127	
PA_atk-s05_07a:127_4	Atha raññā svātanāya bhattena nimantito adhivāsetvā dutiyadivase māṇavakavaṇṇena	127	
PA_atk-s05_07a:127_5	sakkena devānamindena purato gacchantena –	127	
PA_atk-s05_07a:128	“Danto dantehi saha purāṇajaṭilehi, vippamutto vippamuttehi;	12	
PA_atk-s05_07a:129	Siṅgīnikkhasavaṇṇo, rājagahaṃ pāvisi bhagavā”ti. –	12	
PA_atk-s05_07a:130_0	Evamādīhi gāthāhi abhitthaviyamāno rājagahaṃ pavisitvā rañño nivesane mahādānaṃ sampaṭicchi.	130	
PA_atk-s05_07a:130_1	Te pana petā “idāni rājā dānaṃ amhākaṃ uddisissati, idāni uddisissatī”ti āsāya samparivāretvā aṭṭhaṃsu.	130	
PA_atk-s05_07a:131_0	Rājā dānaṃ datvā “kattha nu kho bhagavā vihareyyā”ti bhagavato vihāraṭṭhānameva cintesi,	131	
PA_atk-s05_07a:131_1	na taṃ dānaṃ kassaci uddisi. Tathā taṃ dānaṃ alabhantā petā chinnāsā hutvā rattiyaṃ	131	
PA_atk-s05_07a:131_2	rañño nivesane ativiya bhiṃsanakaṃ vissaramakaṃsu. Rājā bhayasantāsasaṃvegaṃ āpajjitvā	131	
PA_atk-s05_07a:131_3	vibhātāya rattiyā bhagavato ārocehi – “evarūpaṃ saddaṃ assosiṃ, kiṃ nu kho me, bhante,	131	
PA_atk-s05_07a:131_4	bhavissatī”ti? Bhagavā “mā bhāyi, mahārāja, na te kiñci pāpakaṃ bhavissati, apica	131	
PA_atk-s05_07a:131_5	kho santi te purāṇañātakā petesu uppannā. Te ekaṃ buddhantaraṃ tameva paccāsīsantā	131	
PA_atk-s05_07a:131_6	‘buddhassa dānaṃ datvā amhākaṃ uddisissatī’ti vicarantā tayā hiyyo dānaṃ datvā na	131	
PA_atk-s05_07a:131_7	uddisitattā chinnāsā hutvā tathārūpaṃ vissaramakaṃsū”ti āha. “Kiṃ idānipi, bhante,	131	
PA_atk-s05_07a:131_8	dinne te labheyyu”nti? “Āma, mahārājā”ti. “Tena hi, bhante, adhivāsetu me bhagavā	131	
PA_atk-s05_07a:131_9	ajjatanāya dānaṃ, tesaṃ uddisissāmī”ti. Adhivāsesi bhagavā tuṇhībhāvena.	131	
PA_atk-s05_07a:132_0	Rājā nivesanaṃ gantvā mahādānaṃ paṭiyādāpetvā bhagavato kālaṃ ārocāpesi. Bhagavā	132	
PA_atk-s05_07a:132_1	rājantepuraṃ gantvā paññatte āsane nisīdi saddhiṃ bhikkhusaṅghena. Te petā “api nāma	132	
PA_atk-s05_07a:132_2	ajja labheyyāmā”ti gantvā tirokuṭṭādīsu aṭṭhaṃsu. Bhagavā tathā akāsi, yathā te sabbeva	132	
PA_atk-s05_07a:132_3	rañño āpāthaṃ gatā ahesuṃ. Rājā dakkhiṇodakaṃ dento “idaṃ me ñātīnaṃ hotū”ti uddisi.	132	
PA_atk-s05_07a:132_4	Tāvadeva petānaṃ kamalakuvalayasañchannā pokkharaṇiyo nibbattiṃsu. Te tattha nhatvā	132	
PA_atk-s05_07a:132_5	ca pivitvā ca paṭippassaddhadarathakilamathapipāsā suvaṇṇavaṇṇā ahesuṃ. Rājā yāgukhajjabhojjāni	132	
PA_atk-s05_07a:132_6	datvā uddisi. Tesaṃ taṅkhaṇaññeva dibbayāgukhajjabhojjāni nibbattiṃsu. Te tāni paribhuñjitvā	132	
PA_atk-s05_07a:132_7	pīṇindriyā ahesuṃ. Atha vatthasenāsanāni datvā uddisi. Tesaṃ dibbavatthapāsādapaccattharaṇaseyyādialaṅkāravidhayo	132	
PA_atk-s05_07a:132_8	nibbattiṃsu. Sā ca tesaṃ sampatti sabbāpi yathā rañño pākaṭā hoti, tathā bhagavā	132	
PA_atk-s05_07a:132_9	adhiṭṭhāsi. Rājā taṃ disvā ativiya attamano ahosi. Tato bhagavā bhuttāvī pavārito	132	
PA_atk-s05_07a:132_10	rañño bimbisārassa anumodanatthaṃ tirokuṭṭapetavatthuṃ abhāsi –	1321	
PA_atk-s05_07a:134	“Tirokuṭṭesu tiṭṭhanti, sandhisiṅghāṭakesu ca;	13	
PA_atk-s05_07a:135	Dvārabāhāsu tiṭṭhanti, āgantvāna sakaṃ gharaṃ.	13	
PA_atk-s05_07a:137	“Pahūte annapānamhi, khajjabhojje upaṭṭhite;	13	
PA_atk-s05_07a:138	Na tesaṃ koci sarati, sattānaṃ kammapaccayā.	13	
PA_atk-s05_07a:140	“Evaṃ dadanti ñātīnaṃ, ye honti anukampakā;	14	
PA_atk-s05_07a:141	Suciṃ paṇītaṃ kālena, kappiyaṃ pānabhojanaṃ.	14	
PA_atk-s05_07a:143	“Idaṃ vo ñātīnaṃ hotu, sukhitā hontu ñātayo;	14	
PA_atk-s05_07a:144	Te ca tattha samāgantvā, ñātipetā samāgatā;	14	
PA_atk-s05_07a:145	Pahūte annapānamhi, sakkaccaṃ anumodare.	14	
PA_atk-s05_07a:147	“Ciraṃ jīvantu no ñātī, yesaṃ hetu labhāmase;	14	
PA_atk-s05_07a:148	Amhākañca katā pūjā, dāyakā ca anipphalā.	14	
PA_atk-s05_07a:150	“Na hi tattha kasi atthi, gorakkhettha na vijjati;	15	
PA_atk-s05_07a:151	Vaṇijjā tādisī natthi, hiraññena kayākayaṃ;	15	
PA_atk-s05_07a:152	Ito dinnena yāpenti, petā kālagatā tahiṃ.	15	
PA_atk-s05_07a:154	“Unname udakaṃ vuṭṭhaṃ, yathā ninnaṃ pavattati;	15	
PA_atk-s05_07a:155	Evameva ito dinnaṃ, petānaṃ upakappati.	15	
PA_atk-s05_07a:157	“Yathā vārivahā pūrā, paripūrenti sāgaraṃ;	15	
PA_atk-s05_07a:158	Evameva ito dinnaṃ, petānaṃ upakappati.	15	
PA_atk-s05_07a:160	“Adāsi me akāsi me, ñātimittā sakhā ca me;	16	
PA_atk-s05_07a:161	Petānaṃ dakkhiṇaṃ dajjā, pubbe katamanussaraṃ.	16	
PA_atk-s05_07a:163	“Na hi ruṇṇaṃ vā soko vā, yā caññā paridevanā;	16	
PA_atk-s05_07a:164	Na taṃ petānamatthāya, evaṃ tiṭṭhanti ñātayo.	16	
PA_atk-s05_07a:166	“Ayañca kho dakkhiṇā dinnā, saṅghamhi suppatiṭṭhitā;	16	
PA_atk-s05_07a:167	Dīgharattaṃ hitāyassa, ṭhānaso upakappati.	16	
PA_atk-s05_07a:169	“So ñātidhammo ca ayaṃ nidassito, petāna pūjā ca katā uḷārā;	16	
PA_atk-s05_07a:170	Balañca bhikkhūnamanuppadinnaṃ, tumhehi puññaṃ pahutaṃ anappaka”nti.	17	
PA_atk-s05_07a:171_0	14. Tattha tirokuṭṭesūti kuṭṭānaṃ parabhāgesu. Tiṭṭhantīti nisajjādipaṭikkhepato	171	
PA_atk-s05_07a:171_1	ṭhānakappanavacanametaṃ, gehapākārakuṭṭānaṃ dvārato bahi eva tiṭṭhantīti attho. Sandhisiṅghāṭakesu	171	
PA_atk-s05_07a:171_2	cāti sandhīsu ca siṅghāṭakesu ca. Sandhīti catukkoṇaracchā, gharasandhibhittisandhiālokasandhiyopi	171	
PA_atk-s05_07a:171_3	vuccanti. Siṅghāṭakāti tikoṇaracchā. Dvārabāhāsu tiṭṭhantīti nagaradvāragharadvārānaṃ	171	
PA_atk-s05_07a:171_4	bāhā nissāya tiṭṭhanti. Āgantvāna sakaṃ gharanti sakagharaṃ nāma pubbañātigharampi	171	
PA_atk-s05_07a:171_5	attanā sāmibhāvena ajjhāvutthagharampi, tadubhayampi te yasmā sakagharasaññāya āgacchanti,	171	
PA_atk-s05_07a:171_6	tasmā “āgantvāna sakaṃ ghara”nti āha.	171	
PA_atk-s05_07a:172_0	15. Evaṃ bhagavā pubbe anajjhāvutthapubbampi pubbañātigharattā bimbisāranivesanaṃ	172	
PA_atk-s05_07a:172_1	sakagharasaññāya āgantvā tirokuṭṭādīsu ṭhite issāmacchariyaphalaṃ anubhavante ativiya	172	
PA_atk-s05_07a:172_2	duddasikavirūpabhayānakadassane bahū pete rañño dassento “tirokuṭṭesu tiṭṭhantī”ti	172	
PA_atk-s05_07a:172_3	gāthaṃ vatvā puna tehi katassa kammassa dāruṇabhāvaṃ dassento “pahūte annapānamhī”ti dutiyagāthamāha.	172	
PA_atk-s05_07a:173_0	Tattha pahūteti anappake bahumhi, yāvadattheti attho. Ba-kārassa hi pa-kāro labbhati	173	
PA_atk-s05_07a:173_1	“pahu santo na bharatī”tiādīsu viya. Keci pana “bahuke”ti paṭhanti, so pana pamādapāṭho.	173	
PA_atk-s05_07a:173_2	Annapānamhīti anne ca pāne ca. Khajjabhojjeti khajje ca bhojje ca. Etena asitapītakhāyitasāyitavasena	173	
PA_atk-s05_07a:173_3	catubbidhampi āhāraṃ dasseti. Upaṭṭhiteti upagamma ṭhite sajjite, paṭiyatteti attho.	173	
PA_atk-s05_07a:173_4	Na tesaṃ koci sarati sattānanti tesaṃ pettivisaye uppannānaṃ sattānaṃ koci mātā vā	173	
PA_atk-s05_07a:173_5	pitā vā putto vā nattā vā na sarati. Kiṃ kāraṇā? Kammapaccayāti, attanā katassa adānadānapaṭisedhanādibhedassa	173	
PA_atk-s05_07a:173_6	kadariyakammassa kāraṇabhāvato. Tañhi kammaṃ tesaṃ ñātīnaṃ sarituṃ na deti.	173	
PA_atk-s05_07a:174_0	16. Evaṃ bhagavā anappakepi annapānādimhi vijjamāne ñātīnaṃ paccāsīsantānaṃ petānaṃ	174	
PA_atk-s05_07a:174_1	kammaphalena ñātakānaṃ anussaraṇamattassāpi abhāvaṃ dassetvā idāni pettivisayupapanne	174	
PA_atk-s05_07a:174_2	ñātake uddissa raññā dinnadānaṃ pasaṃsanto “evaṃ dadanti ñātīna”nti tatiyagāthamāha.	174	
PA_atk-s05_07a:175_0	Tattha evanti upamāvacanaṃ. Tassa dvidhā sambandho – tesaṃ sattānaṃ kammapaccayā	175	
PA_atk-s05_07a:175_1	asarantesupi kesuci keci dadanti ñātīnaṃ, ye evaṃ anukampakā hontīti ca, mahārāja,	175	
PA_atk-s05_07a:175_2	yathā tayā dinnaṃ, evaṃ suciṃ paṇītaṃ kālena kappiyaṃ pānabhojanaṃ dadanti ñātīnaṃ,	175	
PA_atk-s05_07a:175_3	ye honti anukampakāti ca. Tattha dadantīti denti uddisanti niyyātenti. Ñātīnanti	175	
PA_atk-s05_07a:175_4	mātito ca pitito ca sambandhānaṃ. Yeti ye keci puttādayo. Hontīti bhavanti. Anukampakāti	175	
PA_atk-s05_07a:175_5	atthakāmā hitesino. Sucinti suddhaṃ manoharaṃ dhammikañca. Paṇītanti uḷāraṃ. Kālenāti	175	
PA_atk-s05_07a:175_6	dakkhiṇeyyānaṃ paribhogayoggakālena, ñātipetānaṃ vā tirokuṭṭādīsu āgantvā ṭhitakālena.	175	
PA_atk-s05_07a:175_7	Kappiyanti anucchavikaṃ patirūpaṃ ariyānaṃ paribhogārahaṃ. Pānabhojananti pānañca	175	
PA_atk-s05_07a:175_8	bhojanañca, tadupadesena cettha sabbaṃ deyyadhammaṃ vadati.	175	
PA_atk-s05_07a:176_0	17. Idāni yena pakārena tesaṃ petānaṃ dinnaṃ nāma hoti, taṃ dassento “idaṃ vo ñātīnaṃ	176	
PA_atk-s05_07a:176_1	hotu, sukhitā hontu ñātayo”ti catutthagāthāya pubbaḍḍhaṃ āha. Taṃ tatiyagāthāya pubbaḍḍhena sambandhitabbaṃ –	176	
PA_atk-s05_07a:177	“Evaṃ dadanti ñātīnaṃ, ye honti anukampakā;	17	
PA_atk-s05_07a:178	Idaṃ vo ñātīnaṃ hotu, sukhitā hontu ñātayo”ti.	17	
PA_atk-s05_07a:179	Tena “idaṃ vo ñātīnaṃ hotūti evaṃ pakārena dadanti, no aññathā”ti ākāratthena evaṃsaddena dātabbākāranidassanaṃ kataṃ hoti.	17	
PA_atk-s05_07a:180_0	Tattha idanti deyyadhammanidassanaṃ. Voti nipātamattaṃ “yehi vo ariyā”tiādīsu viya.	180	
PA_atk-s05_07a:180_1	Ñātīnaṃ hotūti pettivisaye uppannānaṃ ñātakānaṃ hotu. “No ñātīna”nti ca paṭhanti,	180	
PA_atk-s05_07a:180_2	amhākaṃ ñātīnanti attho. Sukhitā hontu ñātayoti te pettivisayūpapannā ñātayo idaṃ	180	
PA_atk-s05_07a:180_3	phalaṃ paccanubhavantā sukhitā sukhappattā hontu.	180	
PA_atk-s05_07a:181_0	Yasmā “idaṃ vo ñātīnaṃ hotū”ti vuttepi aññena katakammaṃ na aññassa phaladaṃ hoti,	181	
PA_atk-s05_07a:181_1	kevalaṃ pana tathā uddissa dīyamānaṃ taṃ vatthu ñātipetānaṃ kusalakammassa paccayo	181	
PA_atk-s05_07a:181_2	hoti, tasmā yathā tesaṃ tasmiṃ vatthusmiṃ tasmiṃyeva khaṇe phalanibbattakaṃ kusalakammaṃ	181	
PA_atk-s05_07a:181_3	hoti, taṃ dassento “te ca tattho”tiādimāha.	181	
PA_atk-s05_07a:182_0	Tattha teti ñātipetā. Tatthāti yattha dānaṃ dīyati, tattha. Samāgantvāti “ime no	182	
PA_atk-s05_07a:182_1	ñātayo amhākaṃ atthāya dānaṃ uddisantī”ti anumodanatthaṃ tattha samāgatā hutvā. Pahūte	182	
PA_atk-s05_07a:182_2	annapānamhīti attano uddissa dīyamāne tasmiṃ vatthusmiṃ. Sakkaccaṃ anumodareti kammaphalaṃ	182	
PA_atk-s05_07a:182_3	abhisaddahantā cittīkāraṃ avijahantā avikkhittacittā hutvā “idaṃ no dānaṃ hitāya	182	
PA_atk-s05_07a:182_4	sukhāya hotū”ti modanti anumodanti pītisomanassajātā honti.	182	
PA_atk-s05_07a:183_0	18. Ciraṃ jīvantūti ciraṃ jīvino dīghāyukā hontu. No ñātīti amhākaṃ ñātakā. Yesaṃ	183	
PA_atk-s05_07a:183_1	hetūti yesaṃ kāraṇā ye nissāya. Labhāmaseti īdisaṃ sampattiṃ paṭilabhāma. Idañhi	183	
PA_atk-s05_07a:183_2	uddisanena laddhasampattiṃ anubhavantānaṃ petānaṃ attano ñātīnaṃ thomanākāradassanaṃ.	183	
PA_atk-s05_07a:183_3	Petānañhi attano anumodanena, dāyakānaṃ uddisanena, ukkhiṇeyyasampattiyā cāti tīhi	183	
PA_atk-s05_07a:183_4	aṅgehi dakkhiṇā taṅkhaṇaññeva phalanibbattikā hoti. Tattha dāyakā visesahetu. Tenāha	183	
PA_atk-s05_07a:183_5	“yesaṃ hetu labhāmase”ti. Amhākañca katā pūjāti “idaṃ vo ñātīnaṃ hotū”ti evaṃ uddisantehi	183	
PA_atk-s05_07a:183_6	dāyakehi amhākañca pūjā katā, te dāyakā ca anipphalā yasmiṃ santāne pariccāgamayaṃ	183	
PA_atk-s05_07a:183_7	kammaṃ nibbattaṃ tassa tattheva phaladānato.	183	
PA_atk-s05_07a:184	Etthāha – “kiṃ pana pettivisayūpapannā eva ñātī hetusampattiyo labhanti, udāhu aññepī”ti? Na cettha amhehi vattabbaṃ, atthi bhagavatā evaṃ byākatattā. Vuttañhetaṃ –-	18	
PA_atk-s05_07a:185_0	“Mayamassu, bho gotama, brāhmaṇā nāma dānāni dema, puññāni karoma ‘idaṃ dānaṃ petānaṃ	185	
PA_atk-s05_07a:185_1	ñātisālohitānaṃ upakappatu, idaṃ dānaṃ petā ñātisālohitā paribhuñjantū’ti. Kacci	185	
PA_atk-s05_07a:185_2	taṃ, bho gotama, dānaṃ petānaṃ ñātisālohitānaṃ upakappati, kacci te petā ñātisālohitā	185	
PA_atk-s05_07a:185_3	taṃ dānaṃ paribhuñjantīti? Ṭhāne kho, brāhmaṇa, upakappati, no aṭṭhāneti.	185	
PA_atk-s05_07a:186_0	“Katamaṃ pana, bho gotama, ṭhānaṃ, katamaṃ aṭṭhānanti? Idha, brāhmaṇa, ekacco pāṇātipātī	186	
PA_atk-s05_07a:186_1	hoti…pe… micchādiṭṭhiko hoti, so kāyassa bhedā paraṃ maraṇā nirayaṃ upapajjati. Yo	186	
PA_atk-s05_07a:186_2	nerayikānaṃ sattānaṃ āhāro, tena so tattha yāpeti, tena so tattha tiṭṭhati. Idaṃ	186	
PA_atk-s05_07a:186_3	kho, brāhmaṇa, aṭṭhānaṃ, yattha ṭhitassa taṃ dānaṃ na upakappati.	186	
PA_atk-s05_07a:187_0	“Idha pana, brāhmaṇa, ekacco pāṇātipātī hoti…pe… micchādiṭṭhiko hoti, so kāyassa	187	
PA_atk-s05_07a:187_1	bhedā paraṃ maraṇā tiracchānayoniṃ upapajjati. Yo tiracchānayonikānaṃ sattānaṃ āhāro,	187	
PA_atk-s05_07a:187_2	tena so tattha yāpeti, tena so tattha tiṭṭhati. Idampi kho, brāhmaṇa, aṭṭhānaṃ, yattha	187	
PA_atk-s05_07a:187_3	ṭhitassa taṃ dānaṃ na upakappati.	187	
PA_atk-s05_07a:188_0	“Idha pana, brāhmaṇa, ekacco pāṇātipātā paṭivirato hoti…pe… sammādiṭṭhiko hoti, so	188	
PA_atk-s05_07a:188_1	kāyassa bhedā paraṃ maraṇā manussānaṃ sahabyataṃ upapajjati…pe… devānaṃ sahabyataṃ	188	
PA_atk-s05_07a:188_2	upapajjati. Yo devānaṃ āhāro, tena so tattha yāpeti, tena so tattha tiṭṭhati. Idampi	188	
PA_atk-s05_07a:188_3	kho, brāhmaṇa, aṭṭhānaṃ, yattha ṭhitassa taṃ dānaṃ na upakappati.	188	
PA_atk-s05_07a:189_0	“Idha pana, brāhmaṇa, ekacco pāṇātipātī hoti…pe… micchādiṭṭhiko hoti, so kāyassa	189	
PA_atk-s05_07a:189_1	bhedā paraṃ maraṇā pettivisayaṃ upapajjati. Yo pettivisayikānaṃ sattānaṃ āhāro, tena	189	
PA_atk-s05_07a:189_2	so tattha yāpeti, tena so tattha tiṭṭhati. Yaṃ vā panassa ito anupavecchenti mittāmaccā	189	
PA_atk-s05_07a:189_3	vā ñātisālohitā vā, tena so tattha yāpeti, tena so tattha tiṭṭhati. Idaṃ kho, brāhmaṇa,	189	
PA_atk-s05_07a:189_4	ṭhānaṃ, yattha ṭhitassa taṃ dānaṃ upakappatī”ti.	189	
PA_atk-s05_07a:190_0	“Sace pana, bho gotama, so peto ñātisālohito taṃ ṭhānaṃ anupapanno hoti, ko taṃ dānaṃ	190	
PA_atk-s05_07a:190_1	paribhuñjatī”ti? “Aññepissa, brāhmaṇa, petā ñātisālohitā taṃ ṭhānaṃ upapannā honti,	190	
PA_atk-s05_07a:190_2	te taṃ dānaṃ paribhuñjantī”ti.	190	
PA_atk-s05_07a:191_0	“Sace pana, bho gotama, so ceva peto ñātisālohito taṃ ṭhānaṃ anupapanno hoti, aññepissa	191	
PA_atk-s05_07a:191_1	petā ñātisālohitā taṃ ṭhānaṃ anupapannā honti, ko taṃ dānaṃ paribhuñjatī”ti? “Aṭṭhānaṃ	191	
PA_atk-s05_07a:191_2	kho etaṃ, brāhmaṇa, anavakāso, yaṃ taṃ ṭhānaṃ vivittaṃ assa iminā dīghena addhunā	191	
PA_atk-s05_07a:191_3	yadidaṃ petehi ñātisālohitehi, apica, brāhmaṇa, dāyakopi anipphalo”ti.	191	
PA_atk-s05_07a:192	19. Idāni pettivisayūpapannānaṃ tattha aññassa kasigorakkhādino sampattipaṭilābhakāraṇassa abhāvaṃ ito dinnena yāpanañca dassetuṃ “na hī”tiādi vuttaṃ.	19	
PA_atk-s05_07a:193_0	Tattha na hi tattha kasi atthīti tasmiṃ pettivisaye kasi na hi atthi, yaṃ nissāya	193	
PA_atk-s05_07a:193_1	petā sukhena jīveyyuṃ. Gorakkhettha na vijjatīti ettha pettivisaye na kevalaṃ kasiyeva	193	
PA_atk-s05_07a:193_2	natthi, atha kho gorakkhāpi na vijjati, yaṃ nissāya te sukhena jīveyyuṃ. Vaṇijjā	193	
PA_atk-s05_07a:193_3	tādisī natthīti vaṇijjāpi tādisī natthi, yā tesaṃ sampattipaṭilābhahetu bhaveyya.	193	
PA_atk-s05_07a:193_4	Hiraññena kayākayanti hiraññena kayavikkayampi tattha tādisaṃ natthi, yaṃ tesaṃ sampattipaṭilābhahetu	193	
PA_atk-s05_07a:193_5	bhaveyya. Ite dinnena yāpenti, petā kālagatā tahinti kevalaṃ pana ito ñātīhi vā mittāmaccehi	193	
PA_atk-s05_07a:193_6	vā dinnena yāpenti, attabhāvaṃ pavattenti. Petāti pettivisayūpapannā sattā. Kālagatāti	193	
PA_atk-s05_07a:193_7	attano maraṇakālena gatā. “Kālakatā”ti vā pāṭho, katakālā katamaraṇā maraṇaṃ sampattā.	193	
PA_atk-s05_07a:193_8	Tahinti tasmiṃ pettivisaye.	193	
PA_atk-s05_07a:194_0	20-21. Idāni yathāvuttamatthaṃ upamāhi pakāsetuṃ “unname udakaṃ vuṭṭha”nti gāthādvayamāha.	194	
PA_atk-s05_07a:194_1	Tassattho – yathā unname thale unnatappadese meghehi abhivuṭṭhaṃ udakaṃ yathā ninnaṃ	194	
PA_atk-s05_07a:194_2	pavattati, yo bhūmibhāgo ninno oṇato, taṃ upagacchati; evameva ito dinnaṃ dānaṃ petānaṃ	194	
PA_atk-s05_07a:194_3	upakappati, phaluppattiyā viniyujjati. Ninnamiva hi udakappavattiyā ṭhānaṃ petaloko	194	
PA_atk-s05_07a:194_4	dānūpakappanāya. Yathāha – “idaṃ kho, brāhmaṇa, ṭhānaṃ, yattha ṭhitassa taṃ dānaṃ	194	
PA_atk-s05_07a:194_5	upakappatī”ti. Yathā ca kandarapadarasākhapasākhakusobbhamahāsobbhe hi ogalitena	194	
PA_atk-s05_07a:194_6	udakena vārivahā mahānajjo pūrā hutvā sāgaraṃ paripūrenti, evaṃ ito dinnadānaṃ pubbe	194	
PA_atk-s05_07a:194_7	vuttanayena petānaṃ upakappatīti.	194	
PA_atk-s05_07a:195_0	22. Yasmā petā “ito kiñci labhāmā”ti āsābhibhūtā ñātigharaṃ āgantvāpi “idaṃ nāma	195	
PA_atk-s05_07a:195_1	no dethā”ti yācituṃ na sakkonti, tasmā tesaṃ imāni anussaraṇavatthūni anussaranto	195	
PA_atk-s05_07a:195_2	kulaputto dakkhiṇaṃ dajjāti dassento “adāsi me”ti gāthamāha.	195	
PA_atk-s05_07a:196_0	Tassattho – idaṃ nāma me dhanaṃ vā dhaññaṃ vā adāsi, idaṃ nāma me kiccaṃ attanāyeva	196	
PA_atk-s05_07a:196_1	yogaṃ āpajjanto akāsi, “asuko me mātito vā pitito vā sambandhattā ñāti, sinehavasena	196	
PA_atk-s05_07a:196_2	tāṇasamatthatāya mitto, asuko me sahapaṃsukīḷakasahāyo sakhā”ti ca etaṃ sabbamanussaranto	196	
PA_atk-s05_07a:196_3	petānaṃ dakkhiṇaṃ dajjā dānaṃ niyyāteyya. “Dakkhiṇā dajjā”ti vā pāṭho, petānaṃ dakkhiṇā	196	
PA_atk-s05_07a:196_4	dātabbā, tena “adāsi me”tiādinā nayena pubbe katamanussaraṃ anussaratāti vuttaṃ hoti.	196	
PA_atk-s05_07a:196_5	Karaṇatthe hi idaṃ paccattavacanaṃ.	196	
PA_atk-s05_07a:197_0	23-24. Ye pana sattā ñātimaraṇena ruṇṇasokādiparā eva hutvā tiṭṭhanti, na tesaṃ atthāya	197	
PA_atk-s05_07a:197_1	kiñci denti, tesaṃ taṃ ruṇṇasokādi kevalaṃ attaparitāpanamattameva hoti, taṃ na petānaṃ	197	
PA_atk-s05_07a:197_2	kañci atthaṃ sādhetīti dassento “na hi ruṇṇaṃ vā”ti gāthaṃ vatvā puna magadharājena	197	
PA_atk-s05_07a:197_3	dinnadakkhiṇāya sātthakabhāvaṃ dassetuṃ “ayañca kho”ti gāthamāha. Tesaṃ attho heṭṭhā vuttoyeva.	197	
PA_atk-s05_07a:198_0	25. Idāni yasmā imaṃ dakkhiṇaṃ dentena raññā ñātīnaṃ ñātīhi kattabbakiccakaraṇena	198	
PA_atk-s05_07a:198_1	ñātidhammo nidassito, bahujanassa pākaṭo kato, nidassanaṃ pākaṭaṃ kataṃ “tumhehipi	198	
PA_atk-s05_07a:198_2	evameva ñātīsu ñātidhammo paripūretabbo”ti. Te ca pete dibbasampattiṃ adhigamentena	198	
PA_atk-s05_07a:198_3	petānaṃ pūjā katā uḷārā, buddhappamukhaṃ bhikkhusaṅghaṃ annapānādīhi santappentena	198	
PA_atk-s05_07a:198_4	bhikkhūnaṃ balaṃ anuppadinnaṃ, anukampādiguṇaparivārañca cāgacetanaṃ nibbattentena	198	
PA_atk-s05_07a:198_5	anappakaṃ puññaṃ pasutaṃ, tasmā bhagavā imehi yathābhuccaguṇehi rājānaṃ sampahaṃsento	198	
PA_atk-s05_07a:198_6	“so ñātidhammo”ti osānagāthamāha.	198	
PA_atk-s05_07a:199_0	Tattha ñātidhammoti ñātīhi ñātīnaṃ kattabbakaraṇaṃ. Uḷārāti phītā samiddhā. Balanti	199	
PA_atk-s05_07a:199_1	kāyabalaṃ. Pasutanti upacitaṃ. Ettha ca “so ñātidhammo ca ayaṃ nidassito”ti etena	199	
PA_atk-s05_07a:199_2	bhagavā rājānaṃ dhammiyā kathāya sandassesi. Ñātidhammadassanañhettha sandassanaṃ.	199	
PA_atk-s05_07a:199_3	“Petāna pūjā ca katā uḷārā”ti iminā samādapesi. “Uḷārā”ti pasaṃsanañhettha punappunaṃ	199	
PA_atk-s05_07a:199_4	pūjākaraṇe samādapanaṃ. “Balañca bhikkhūnamanuppadinna”nti iminā samuttejesi. Bhikkhūnaṃ	199	
PA_atk-s05_07a:199_5	balānuppadānañhettha evaṃvidhānaṃ balānuppadāne ussāhavaḍḍhanena samuttejanaṃ. “Tumhehi	199	
PA_atk-s05_07a:199_6	puññaṃ pasutaṃ anappaka”nti iminā sampahaṃsesi. Puññapasavanakittanañhettha tassa	199	
PA_atk-s05_07a:199_7	yathābhuccaguṇasaṃvaṇṇanabhāvena sampahaṃsananti evamettha yojanā veditabbā.	199	
PA_atk-s05_07a:200_0	Desanāpariyosāne ca pettivisayūpapattiādīnavasaṃvaṇṇanena saṃviggahadayānaṃ yoniso	200	
PA_atk-s05_07a:200_1	padahataṃ caturāsītiyā pāṇasahassānaṃ dhammābhisamayo ahosi. Dutiyadivasepi devamanussānaṃ	200	
PA_atk-s05_07a:200_2	idameva tirokuṭṭadesanaṃ desesi. Evaṃ yāva satta divasā tādisova dhammābhisamayo ahosīti.	200	
PA_atk-s05_07a:201	Tirokuṭṭapetavatthuvaṇṇanā niṭṭhitā.	20	
PA_atk-s05_07a:202	6. Pañcaputtakhādakapetivatthuvaṇṇanā	20	
PA_atk-s05_07a:203_0	Naggā dubbaṇṇarūpāsīti idaṃ satthari sāvatthiyaṃ viharante pañcaputtakhādakapetiṃ	203	
PA_atk-s05_07a:203_1	ārabbha vuttaṃ. Sāvatthiyā kira avidūre gāmake aññatarassa kuṭumbikassa bhariyā vañjhā	203	
PA_atk-s05_07a:203_2	ahosi. Tassa ñātakā etadavocuṃ – “tava pajāpati vañjhā, aññaṃ te kaññaṃ ānemā”ti.	203	
PA_atk-s05_07a:203_3	So tasso bhariyāya sinehena na icchi. Athassa bhariyā taṃ pavattiṃ sutvā sāmikaṃ	203	
PA_atk-s05_07a:203_4	evamāha – “sāmi, ahaṃ vañjhā, aññā kaññā ānetabbā, mā te kulavaṃso upacchijjī”ti.	203	
PA_atk-s05_07a:203_5	So tāya nippīḷiyamāno aññaṃ kaññaṃ ānesi. Sā aparena samayena gabbhinī ahosi. Vañjhitthī	203	
PA_atk-s05_07a:203_6	– “ayaṃ puttaṃ labhitvā imassa gehassa issarā bhavissatī”ti issāpakatā tassā gabbhapātanūpāyaṃ	203	
PA_atk-s05_07a:203_7	pariyesantī aññataraṃ paribbājikaṃ annapānādīhi saṅgaṇhitvā tāya tassā gabbhapātanaṃ	203	
PA_atk-s05_07a:203_8	dāpesi. Sā gabbhe patite attano mātuyā ārocesi, mātā attano ñātake samodhānetvā tamatthaṃ	203	
PA_atk-s05_07a:203_9	nivedesi. Te vañjhitthiṃ etadavocuṃ – “tayā imissā gabbho pātito”ti? “Nāhaṃ pātemī”ti.	203	
PA_atk-s05_07a:203_10	“Sace tayā gabbho na pātito, sapathaṃ karohī”ti. “Sace mayā gabbho pātito, duggatiparāyaṇā	2031	
PA_atk-s05_07a:203_11	khuppipāsābhibhūtā sāyaṃ pātaṃ pañca pañca putte vijāyitvā khāditvā tittiṃ na gaccheyyaṃ,	2031	
PA_atk-s05_07a:203_12	niccaṃ duggandhā makkhikāparikiṇṇā ca bhaveyya”nti musā vatvā sapathaṃ akāsi. Sā	2031	
PA_atk-s05_07a:203_13	nacirasseva kālaṃ katvā tasseva gāmassa avidūre dubbaṇṇarūpā petī hutvā nibbatti.	2031	
PA_atk-s05_07a:204_0	Tadā janapade vutthavassā aṭṭha therā satthu dassanatthaṃ sāvatthiṃ āgacchantā tassa	204	
PA_atk-s05_07a:204_1	gāmassa avidūre chāyūdakasampanne araññaṭṭhāne vāsaṃ upagacchiṃsu. Atha sā petī therānaṃ	204	
PA_atk-s05_07a:204_2	attānaṃ dassesi. Tesu saṅghatthero taṃ petiṃ –	204	
PA_atk-s05_07a:206	“Naggā dubbaṇṇarūpāsi, duggandhā pūti vāyasi;	20	
PA_atk-s05_07a:207	Makkhikāhi parikiṇṇā, kā nu tvaṃ idha tiṭṭhasī”ti. –	20	
PA_atk-s05_07a:208_0	Gāthāya paṭipucchi. Tattha naggāti niccoḷā. Dubbaṇṇarūpāsīti ṇavirūpā ativiya bībhaccharūpena	208	
PA_atk-s05_07a:208_1	samannāgatā asi. Duggandhāti aniṭṭhagandhā. Pūti vāyasīti sarīrato kuṇapagandhaṃ	208	
PA_atk-s05_07a:208_2	vāyasi. Makkhikāhi parikiṇṇāti nīlamakkhikāhi samantato ākiṇṇā. Kā nu tvaṃ idha tiṭṭhasīti	208	
PA_atk-s05_07a:208_3	kā nāma evarūpā imasmiṃ ṭhāne tiṭṭhasi, ito cito ca vicarasīti attho.	208	
PA_atk-s05_07a:209	Atha sā petī mahātherena evaṃ puṭṭhā attānaṃ pakāsentī sattānaṃ saṃvegaṃ janentī –	20	
PA_atk-s05_07a:211	“Ahaṃ bhadante petīmhi, duggatā yamalokikā;	21	
PA_atk-s05_07a:212	Pāpakammaṃ karitvāna, petalokaṃ ito gatā.	21	
PA_atk-s05_07a:214	“Kālena pañca puttāni, sāyaṃ pañca punāpare;	21	
PA_atk-s05_07a:215	Vijāyitvāna khādāmi, tepi nā honti me alaṃ.	21	
PA_atk-s05_07a:217	“Pariḍayhati dhūmāyati, khudāya hadayaṃ mama;	21	
PA_atk-s05_07a:218	Pānīyaṃ na labhe pātuṃ, passa maṃ byasanaṃ gata”nti. –	21	
PA_atk-s05_07a:219	Imā tisso gāthā abhāsi.	21	
PA_atk-s05_07a:220_0	27. Tattha bhadanteti theraṃ gāravena ālapati. Duggatāti duggatiṃ gatā. Yamalokikāti	220	
PA_atk-s05_07a:220_1	“yamaloko”ti laddhanāme petaloke tattha pariyāpannabhāvena viditā. Ito gatāti ito	220	
PA_atk-s05_07a:220_2	manussalokato petalokaṃ upapajjanavasena gatā, upapannāti attho.	220	
PA_atk-s05_07a:221_0	28. Kālenāti rattiyā vibhātakāle. Bhummatthe hi etaṃ karaṇavacanaṃ. Pañca puttānīti	221	
PA_atk-s05_07a:221_1	pañca putte. Liṅgavipallāsena hetaṃ vuttaṃ. Sāyaṃ pañca punāpareti sāyanhakāle puna	221	
PA_atk-s05_07a:221_2	apare pañca putte khādāmīti yojanā. Vijāyitvānāti divase divase dasa dasa putte vijāyitvā.	221	
PA_atk-s05_07a:221_3	Tepi nā honti me alanti tepi dasaputtā ekadivasaṃ mayhaṃ khudāya paṭighātāya ahaṃ	221	
PA_atk-s05_07a:221_4	pariyattā na honti. Gāthāsukhatthañhettha nā-iti dīghaṃ katvā vuttaṃ.	221	
PA_atk-s05_07a:222_0	29. Pariḍayhati dhūmāyati khudāya hadayaṃ mamāti khudāya jighacchāya bādhiyamānāya	222	
PA_atk-s05_07a:222_1	mama hadayapadeso udaragginā parisamantato jhāyati dhūmāyati santappati. Pānīyaṃ	222	
PA_atk-s05_07a:222_2	na labhe pātunti pipāsābhibhūtā tattha tattha vicarantī pānīyampi pātuṃ na labhāmi.	222	
PA_atk-s05_07a:222_3	Passa maṃ byasanaṃ gatanti petūpapattiyā sādhāraṇaṃ asādhāraṇañca imaṃ īdisaṃ byasanaṃ	222	
PA_atk-s05_07a:222_4	upagataṃ maṃ passa, bhanteti attanā anubhaviyamānaṃ dukkhaṃ therassa pavedesi.	222	
PA_atk-s05_07a:223	Taṃ sutvā thero tāya katakammaṃ pucchanto –	22	
PA_atk-s05_07a:225	“Kiṃ nu kāyena vācāya, manasā dukkaṭaṃ kataṃ;	22	
PA_atk-s05_07a:226	Kissa kammavipākena, puttamaṃsāni khādasī”ti. –	22	
PA_atk-s05_07a:227_0	Gāthamāha. Tattha dukkaṭanti duccaritaṃ. Kissa kammavipākenāti kīdisassa kammassa	227	
PA_atk-s05_07a:227_1	vipākena, kiṃ pāṇātipātassa, udāhu adinnādānādīsu aññatarassāti attho. “Kena kammavipākenā”ti keci paṭhanti.	227	
PA_atk-s05_07a:228	Atha sā petī attanā katakammaṃ therassa kathentī –	22	
PA_atk-s05_07a:230	“Sapatī me gabbhinī āsi, tassā pāpaṃ acetayiṃ;	23	
PA_atk-s05_07a:231	Sāhaṃ paduṭṭhamanasā, akariṃ gabbhapātanaṃ.	23	
PA_atk-s05_07a:233	“Tassa dvemāsiko gabbho, lohitaññeva pagghari;	23	
PA_atk-s05_07a:234	Tadassā mātā kupitā, mayhaṃ ñātī samānayi;	23	
PA_atk-s05_07a:235	Sapathañca maṃ akāresi, paribhāsāpayī ca maṃ.	23	
PA_atk-s05_07a:237	“Sāhaṃ ghorañca sapathaṃ, musāvādaṃ abhāsisaṃ;	23	
PA_atk-s05_07a:238	‘Puttamaṃsāni khādāmi, sace taṃ pakataṃ mayā’.	23	
PA_atk-s05_07a:240	“Tassa kammassa vipākena, musāvādassa cūbhayaṃ;	24	
PA_atk-s05_07a:241	Puttamaṃsāni khādāmi, pubbalohitamakkhitā”ti. – gāthāyo abhāsi;	24	
PA_atk-s05_07a:242_0	31-32. Tattha sapatīti samānapatikā itthī vuccati. Tassā pāpaṃ acetayinti tassa sapatiyā	242	
PA_atk-s05_07a:242_1	pāpaṃ luddakaṃ kammaṃ acetayiṃ. Paduṭṭhamanasāti paduṭṭhacittā, paduṭṭhena vā manasā.	242	
PA_atk-s05_07a:242_2	Dvemāsikoti dvemāsajāto patiṭṭhito hutvā dvemāsikā. Lohitaññeva paggharīti vipajjamāno	242	
PA_atk-s05_07a:242_3	ruhiraññeva hutvā vissandi. Tadassā mātā kupitā, mayhaṃ ñātī samānayīti tadā assā	242	
PA_atk-s05_07a:242_4	sapatiyā mātā mayhaṃ kupitā attano ñātake samodhānesi. “Tatassā”ti vā pāṭho, tato assāti padavibhāgo.	242	
PA_atk-s05_07a:243_0	33-34. Sapathanti sapanaṃ. Paribhāsāpayīti bhayena tajjāpesi. Sapathaṃ musāvādaṃ	243	
PA_atk-s05_07a:243_1	abhāsisanti “sace taṃ mayā kataṃ, īdisī bhaveyya”nti katameva pāpaṃ akataṃ katvā	243	
PA_atk-s05_07a:243_2	dassentī musāvādaṃ abhūtaṃ sapathaṃ abhāsiṃ. Muttamaṃsāni khādāmi, sacetaṃ pakataṃ	243	
PA_atk-s05_07a:243_3	mayāti idaṃ tadā sapathassa katākāradassanaṃ. Yadi etaṃ gabbhapātanapāpaṃ mayā kataṃ,	243	
PA_atk-s05_07a:243_4	āyatiṃ punabbhavābhinibbattiyaṃ mayhaṃ puttamaṃsāniyeva khādeyyanti attho. Tassa	243	
PA_atk-s05_07a:243_5	kammassāti tassa gabbhapātanavasena pakatassa pāṇātipātakammassa. Musāvādassa cāti	243	
PA_atk-s05_07a:243_6	musāvādakammassa ca. Ubhayanti ubhayassapi kammassa ubhayena vipākena. Karaṇatthe	243	
PA_atk-s05_07a:243_7	hi idaṃ paccattavacanaṃ. Pubbalohitamakkhitāti pasavanavasena paribhijjanavasena	243	
PA_atk-s05_07a:243_8	ca pubbena ca lohitena ca makkhitā hutvā puttamaṃsāni khādāmīti yojanā.	243	
PA_atk-s05_07a:244_0	Evaṃ sā petī attano kammavipākaṃ pavedetvā puna there evamāha – “ahaṃ, bhante, imasmiṃyeva	244	
PA_atk-s05_07a:244_1	gāme asukassa kuṭumbikassa bhariyā issāpakatā hutvā pāpakammaṃ katvā evaṃ petayoniyaṃ	244	
PA_atk-s05_07a:244_2	nibbattā. Sādhu, bhante, tassa kuṭumbikassa gehaṃ gacchatha, so tumhākaṃ dānaṃ dassati,	244	
PA_atk-s05_07a:244_3	taṃ dakkhiṇaṃ mayhaṃ uddisāpeyyātha, evaṃ me ito petalokato mutti bhavissatī”ti.	244	
PA_atk-s05_07a:244_4	Therā taṃ sutvā taṃ anukampamānā ullumpanasabhāvasaṇṭhitā tassa kuṭumbikassa gehaṃ	244	
PA_atk-s05_07a:244_5	piṇḍāya pavisiṃsu. Kuṭambiko there disvā sañjātappasādo paccuggantvā pattāni gahetvā	244	
PA_atk-s05_07a:244_6	there āsanesu nisīdāpetvā paṇītena āhārena bhojetuṃ ārabhi. Therā taṃ pavattiṃ kuṭumbikassa	244	
PA_atk-s05_07a:244_7	ārocetvā taṃ dānaṃ tassā petiyā uddisāpesuṃ. Taṅkhaṇaññeva ca sā petī tato dukkhato	244	
PA_atk-s05_07a:244_8	apetā uḷārasampattiṃ paṭilabhitvā rattiyaṃ kuṭumbikassa attānaṃ dassesi. Atha therā	244	
PA_atk-s05_07a:244_9	anukkamena sāvatthiṃ gantvā bhagavato tamatthaṃ ārocesuṃ. Bhagavā ca tamatthaṃ aṭṭhuppattiṃ	244	
PA_atk-s05_07a:244_10	katvā sampattaparisāya dhammaṃ desesi. Desanāvasāne mahājano paṭiladdhasaṃvego issāmaccherato	2441	
PA_atk-s05_07a:244_11	paṭivirami. Evaṃ sā desanā mahājanassa sātthikā ahosīti.	2441	
PA_atk-s05_07a:245	Pañcaputtakhādakapetivatthuvaṇṇanā niṭṭhitā.	24	
PA_atk-s05_07a:246	7. Sattaputtakhādakapetivatthuvaṇṇanā	24	
PA_atk-s05_07a:247_0	Naggā dubbaṇṇarūpāsīti idaṃ satthari sāvatthiyaṃ viharante sattaputtakhādakapetiṃ	247	
PA_atk-s05_07a:247_1	ārabbha vuttaṃ. Sāvatthiyā kira avidūre aññatarasmiṃ gāmake aññatarassa upāsakassa	247	
PA_atk-s05_07a:247_2	dve puttā ahesuṃ – paṭhamavaye ṭhitā rūpasampannā sīlācārena samannāgatā. Tesaṃ mātā	247	
PA_atk-s05_07a:247_3	“puttavatī aha”nti puttabalena bhattāraṃ atimaññati. So bhariyāya avamānito nibbinnamānaso	247	
PA_atk-s05_07a:247_4	aññaṃ kaññaṃ ānesi. Sā nacirasseva gabbhinī ahosi. Athassa jeṭṭhabhariyā issāpakatā	247	
PA_atk-s05_07a:247_5	aññataraṃ vejjaṃ āmisena upalāpetvā tena tassā temāsikaṃ gabbhaṃ pātesi. Atha sā	247	
PA_atk-s05_07a:247_6	ñātīhi ca bhattārā ca “tayā imissā gabbho pātito”ti puṭṭhā “nāhaṃ pātemī”ti musā	247	
PA_atk-s05_07a:247_7	vatvā tehi asaddahantehi “sapathaṃ karohī”ti vuttā “sāyaṃ pātaṃ satta satta putte	247	
PA_atk-s05_07a:247_8	vijāyitvā puttamaṃsāni khādāmi, niccaṃ duggandhā ca makkhikāparikiṇṇā ca bhaveyya”nti sapathaṃ akāsi.	247	
PA_atk-s05_07a:248_0	Sā aparena samayena kālaṃ katvā tassa gabbhapātanassa musāvādassa ca phaleneva petayoniyaṃ	248	
PA_atk-s05_07a:248_1	nibbattitvā puttanayena puttamaṃsāni khādantī tasseva gāmassa avidūre vicarati. Tena	248	
PA_atk-s05_07a:248_2	ca samayena sambahulā therā gāmakāvāse vutthavassā bhagavantaṃ dassanāya sāvatthiṃ	248	
PA_atk-s05_07a:248_3	āgacchantā tassa gāmassa avidūre ekasmiṃ padese rattiyaṃ vāsaṃ kappesuṃ. Atha sā	248	
PA_atk-s05_07a:248_4	petī tesaṃ therānaṃ attānaṃ dassesi. Taṃ mahāthero gāthāya pucchi –	248	
PA_atk-s05_07a:250	“Naggā dubbaṇṇarūpāsi, duggandhā pūti vāyasi;	25	
PA_atk-s05_07a:251	Makkhikāhi parikiṇṇā, kā nu tvaṃ idha tiṭṭhasī”ti.	25	
PA_atk-s05_07a:252	Sā therena puṭṭhā tīhi gāthāhi paṭivacanaṃ adāsi –	25	
PA_atk-s05_07a:254	“Ahaṃ bhadante petīmhi, duggatā yamalokikā;	25	
PA_atk-s05_07a:255	Pāpakammaṃ karitvāna, petalokaṃ ito gatā.	25	
PA_atk-s05_07a:257	“Kālena satta puttāni, sāyaṃ satta punāpare;	25	
PA_atk-s05_07a:258	Vijāyitvāna khādāmi, tepi nā honti me alaṃ.	25	
PA_atk-s05_07a:260	“Pariḍayhati dhūmāyati, khudāya hadayaṃ mama;	26	
PA_atk-s05_07a:261	Nibbutiṃ nādhigacchāmi, aggidaḍḍhāva ātape”ti.	26	
PA_atk-s05_07a:262	38. Tattha nibbutinti khuppipāsādukkhassa vūpasamaṃ. Nādhigacchāmīti na labhāmi. Aggidaḍḍhāva ātapeti atiuṇhaātape agginā ḍayhamānā viya nibbutiṃ nādhigacchāmīti yojanā.	26	
PA_atk-s05_07a:263	Taṃ sutvā mahāthero tāya katakammaṃ pucchanto –	26	
PA_atk-s05_07a:265	“Kiṃ nu kāyena vācāya, manasā dukkaṭaṃ kataṃ;	26	
PA_atk-s05_07a:266	Kissakammavipākena, puttamaṃsāni khādasī”ti. – gāthamāha;	26	
PA_atk-s05_07a:267	Atha sā petī attano petalokūpapattiñca puttamaṃsakhādanakāraṇañca kathentī –	26	
PA_atk-s05_07a:269	“Ahū mayhaṃ duve puttā, ubho sampattayobbanā;	26	
PA_atk-s05_07a:270	Sāhaṃ puttabalūpetā, sāmikaṃ atimaññisaṃ.	27	
PA_atk-s05_07a:272	“Tato me sāmiko kuddho, sapatiṃ mayhamānayi;	27	
PA_atk-s05_07a:273	Sā ca gabbhaṃ alabhittha, tassā pāpaṃ acetayiṃ.	27	
PA_atk-s05_07a:275	“Sāhaṃ paduṭṭhamanasā, akariṃ gabbhapātanaṃ;	27	
PA_atk-s05_07a:276	Tassa temāsiko gabbho, pūtilohitako pati.	27	
PA_atk-s05_07a:278	“Tadassā mātā kupitā, mayhaṃ ñātī samānayi;	27	
PA_atk-s05_07a:279	Sapathañca maṃ kāresi, paribhāsāpayī ca maṃ.	27	
PA_atk-s05_07a:281	“Sāhaṃ ghorañca sapathaṃ, musāvādaṃ abhāsisaṃ;	28	
PA_atk-s05_07a:282	‘Puttamaṃsāni khādāmi, sace taṃ pakataṃ mayā’.	28	
PA_atk-s05_07a:284	“Tassa kammassa vipākena, musāvādassa cūbhayaṃ;	28	
PA_atk-s05_07a:285	Puttamaṃsāni khādāmi, pubbalohitamakkhitā”ti. – imā gāthā abhāsi;	28	
PA_atk-s05_07a:286_0	40-45. Tattha puttabalūpetāti puttabalena upetā, puttānaṃ vasena laddhabalā. Atimaññisanti	286	
PA_atk-s05_07a:286_1	atikkamitvā maññiṃ avamaññiṃ. Pūtilohitako patīti kuṇapalohitaṃ hutvā gabbho paripati.	286	
PA_atk-s05_07a:286_2	Sesaṃ sabbaṃ anantarasadisameva. Tattha aṭṭha therā, idha sambahulā. Tattha pañca	286	
PA_atk-s05_07a:286_3	puttā, idha sattāti ayameva visesoti.	286	
PA_atk-s05_07a:287	Sattaputtakhādakapetivatthuvaṇṇānā niṭṭhitā.	28	
PA_atk-s05_07a:288	8. Goṇapetavatthuvaṇṇanā	28	
PA_atk-s05_07a:289_0	Kiṃ nu ummattarūpo vāti idaṃ satthā jetavane viharanto aññataraṃ matapitikaṃ kuṭumbikaṃ	289	
PA_atk-s05_07a:289_1	ārabbha kathesi. Sāvatthiyaṃ kira aññatarassa kuṭumbikassa pitā kālamakāsi. So pitu	289	
PA_atk-s05_07a:289_2	maraṇena sokasantattahadayo rodamāno ummattako piya vicaranto yaṃ yaṃ passati, taṃ	289	
PA_atk-s05_07a:289_3	taṃ pucchati – “api me pitaraṃ passitthā”ti? Na koci tassa sokaṃ vinodetuṃ asakkhi.	289	
PA_atk-s05_07a:289_4	Tassa pana hadaye ghaṭe padīpo viya sotāpattiphalassa upanissayo pajjalati.	289	
PA_atk-s05_07a:290_0	Satthā paccūsasamaye lokaṃ olokento tassa sotāpattiphalassa upanissayaṃ disvā “imassa	290	
PA_atk-s05_07a:290_1	atītakāraṇaṃ āharitvā sokaṃ vūpasametvā sotāpattiphalaṃ dātuṃ vaṭṭatī”ti cintetvā	290	
PA_atk-s05_07a:290_2	punadivase pacchābhattaṃ piṇḍapātapaṭikkanto pacchāsamaṇaṃ anādāya tassa gharadvāraṃ	290	
PA_atk-s05_07a:290_3	agamāsi. So “satthā āgato”ti sutvā paccuggantvā satthāraṃ gehaṃ pavesetvā satthari	290	
PA_atk-s05_07a:290_4	paññatte āsane nisinne sayaṃ bhagavantaṃ vanditvā ekamantaṃ nisinno “kiṃ, bhante,	290	
PA_atk-s05_07a:290_5	mayhaṃ pitu gataṭṭhānaṃ jānāthā”ti āha. Atha naṃ satthā, “upāsaka, kiṃ imasmiṃ attabhāve	290	
PA_atk-s05_07a:290_6	pitaraṃ pucchasi, udāhu atīte”ti āha. So taṃ vacanaṃ sutvā “bahū kira mayhaṃ pitaro”ti	290	
PA_atk-s05_07a:290_7	tanubhūtasoko thokaṃ majjhattataṃ paṭilabhi. Athassa satthā sokavinodanaṃ dhammakathaṃ	290	
PA_atk-s05_07a:290_8	katvā apagatasokaṃ kallacittaṃ viditvā sāmukkaṃsikāya dhammadesanāya sotāpattiphale	290	
PA_atk-s05_07a:290_9	patiṭṭhāpetvā vihāraṃ agamāsi.	290	
PA_atk-s05_07a:291_0	Atha bhikkhū dhammasabhāyaṃ kathaṃ samuṭṭhāpesuṃ – “passatha, āvuso, buddhānubhāvaṃ,	291	
PA_atk-s05_07a:291_1	tathā sokaparidevasamāpanno upāsako khaṇeneva bhagavatā sotāpattiphale vinīto”ti.	291	
PA_atk-s05_07a:291_2	Satthā tattha gantvā paññattavarabuddhāsane nisinno “kāya nuttha, bhikkhave, etarahi	291	
PA_atk-s05_07a:291_3	kathāya sannisinnā”ti pucchi. Bhikkhū tamatthaṃ bhagavato ārocesuṃ. Satthā “na, bhikkhave,	291	
PA_atk-s05_07a:291_4	idāneva mayā imassa soko apanīto, pubbepi apanītoyevā”ti vatvā tehi yācito atītaṃ āhari.	291	
PA_atk-s05_07a:292_0	Atīte bārāṇasiyaṃ aññatarassa gahapatikassa pitā kālamakāsi. So pitu maraṇena sokaparidevasamāpanno	292	
PA_atk-s05_07a:292_1	assumukho rattakkho kandanto citakaṃ padakkhiṇaṃ karoti. Tassa putto sujāto nāma	292	
PA_atk-s05_07a:292_2	kumāro paṇḍito byatto buddhisampanno pitusokavinayanūpāyaṃ cintento ekadivasaṃ bahinagare	292	
PA_atk-s05_07a:292_3	ekaṃ matagoṇaṃ disvā tiṇañca pānīyañca āharitvā tassa purato ṭhapetvā “khāda, khāda,	292	
PA_atk-s05_07a:292_4	piva, pivā”ti vadanto aṭṭhāsi. Āgatāgatā taṃ disvā “samma sujāta, kiṃ ummattakosi,	292	
PA_atk-s05_07a:292_5	yo tvaṃ matassa goṇassa tiṇodakaṃ upanesī”ti vadanti? So na kiñci paṭivadati. Manussā	292	
PA_atk-s05_07a:292_6	tassa pitu santikaṃ gantvā “putto te ummattako jāto, matagoṇassa tiṇodakaṃ detī”ti	292	
PA_atk-s05_07a:292_7	āhaṃsu. Taṃ sutvā ca kuṭumbikassa pitaraṃ ārabbha ṭhito soko apagato. So “mayhaṃ	292	
PA_atk-s05_07a:292_8	kira putto ummattako jāto”ti saṃvegappatto vegena gantvā “nanu tvaṃ, tāta sujāta,	292	
PA_atk-s05_07a:292_9	paṇḍito byatto buddhisampanno, kasmā matagoṇassa tiṇodakaṃ desī”ti codento –	292	
PA_atk-s05_07a:294	“Kiṃ nu ummattarūpova, lāyitvā haritaṃ tiṇaṃ;	29	
PA_atk-s05_07a:295	Khāda khādāti lapasi, gatasattaṃ jaraggavaṃ.	29	
PA_atk-s05_07a:297	“Na hi annena pānena, mato goṇo samuṭṭhahe;	29	
PA_atk-s05_07a:298	Tvaṃsi bālo ca dummedho, yathā taññova dummatī”ti. –	29	
PA_atk-s05_07a:299_0	Gāthādvayamāha. Tattha kiṃ nūti pucchāvacanaṃ. Ummattarūpovāti ummattakasabhāvo viya	299	
PA_atk-s05_07a:299_1	cittakkhepaṃ patto viya. Lāyitvāti lavitvā. Haritaṃ tiṇanti allatiṇaṃ. Lapasi vilapasi.	299	
PA_atk-s05_07a:299_2	Gatasattanti vigatajīvitaṃ. Jaraggavanti balibaddaṃ jiṇṇagoṇaṃ. Annena pānenāti tayā	299	
PA_atk-s05_07a:299_3	dinnena haritatiṇena vā pānīyena vā. Mato goṇo samuṭṭhaheti kālakato goṇo laddhajīvito	299	
PA_atk-s05_07a:299_4	hutvā na hi samuṭṭhaheyya. Tvaṃsi bālo ca dummedhoti tvaṃ bālyayogato bālo, medhāsaṅkhātāya	299	
PA_atk-s05_07a:299_5	paññāya abhāvato dummedho asi. Yathā taññova dummatīti yathā taṃ aññopi nippañño	299	
PA_atk-s05_07a:299_6	vippalapeyya, evaṃ tvaṃ niratthakaṃ vippalapasīti attho. Yathā tanti nipātamattaṃ.	299	
PA_atk-s05_07a:300	Taṃ sutvā sujāto pitaraṃ saññāpetuṃ attano adhippāyaṃ pakāsento –	30	
PA_atk-s05_07a:302	“Ime pādā idaṃ sīsaṃ, ayaṃ kāyo savāladhi;	30	
PA_atk-s05_07a:303	Nettā tatheva tiṭṭhanti, ayaṃ goṇo samuṭṭhahe.	30	
PA_atk-s05_07a:305	“Nāyyakassa hatthapādā, kāyo sīsañca dissati;	30	
PA_atk-s05_07a:306	Rudaṃ mattikathūpasmiṃ, nanu tvaññeva dummatī”ti. –	30	
PA_atk-s05_07a:307_0	Gāthādvayaṃ abhāsi. Tassattho – imassa goṇassa ime cattāro pādā, idaṃ sīsaṃ, saha	307	
PA_atk-s05_07a:307_1	vāladhinā vattatīti savāladhi ayaṃ kāyo. Imāni ca nettā nayanāni yathā maraṇato pubbe,	307	
PA_atk-s05_07a:307_2	tatheva abhinnasaṇṭhānāni tiṭṭhanti. Ayaṃ goṇo samuṭṭhaheti imasmā kāraṇā ayaṃ goṇo	307	
PA_atk-s05_07a:307_3	samuṭṭhaheyya samuttiṭṭheyyāti mama cittaṃ bhaveyya. “Maññe goṇo samuṭṭhahe”ti keci	307	
PA_atk-s05_07a:307_4	paṭhanti, tena kāraṇena ayaṃ goṇo sahasāpi kāyaṃ samuṭṭhaheyyāti ahaṃ maññeyyaṃ,	307	
PA_atk-s05_07a:307_5	evaṃ me maññanā sambhaveyyāti adhippāyo. Ayyakassa pana mayhaṃ pitāmahassa na hatthapādā	307	
PA_atk-s05_07a:307_6	kāyo sīsaṃ dissati, kevalaṃ pana tassa aṭṭhikāni pakkhipitvā kate mattikāmaye thūpe	307	
PA_atk-s05_07a:307_7	rudanto sataguṇena sahassaguṇena, tāta, tvaññeva dummati nippañño, bhijjanadhammā	307	
PA_atk-s05_07a:307_8	saṅkhārā bhijjanti, tattha vijānataṃ kā paridevanāti pitu dhammaṃ kathesi.	307	
PA_atk-s05_07a:308_0	Taṃ sutvā bodhisattassa pitā “mama mutto paṇḍito maṃ saññāpetuṃ imaṃ kammaṃ akāsī”ti	308	
PA_atk-s05_07a:308_1	cintetvā “tāta sujāta, ‘sabbepi sattā maraṇadhammā’ti aññātametaṃ, ito paṭṭhāya na	308	
PA_atk-s05_07a:308_2	socissāmi, sokaharaṇasamatthena nāma medhāvinā tādiseneva bhavitabba”nti puttaṃ pasaṃsanto –	308	
PA_atk-s05_07a:310	“Ādittaṃ vata maṃ santaṃ, ghatasittaṃva pāvakaṃ;	31	
PA_atk-s05_07a:311	Vārinā viya osiñcaṃ, sabbaṃ nibbāpaye daraṃ.	31	
PA_atk-s05_07a:313	“Abbahī vata me sallaṃ, sokaṃ hadayanissitaṃ;	31	
PA_atk-s05_07a:314	Yo me sokaparetassa, pitusokaṃ apānudi.	31	
PA_atk-s05_07a:316	“Svāhaṃ abbūḷhasallosmi, sītibhūtosmi nibbuto;	31	
PA_atk-s05_07a:317	Na socāmi na rodāmi, tava sutvāna māṇava.	31	
PA_atk-s05_07a:319	“Evaṃ karonti sappaññā, ye honti anukampakā;	31	
PA_atk-s05_07a:320	Vinivattayanti sokamhā, sujāto pitaraṃ yathā”ti. –	32	
PA_atk-s05_07a:321_0	Catasso gāthā abhāsi. Tattha ādittanti sokagginā ādittaṃ jalitaṃ. Santanti samānaṃ.	321	
PA_atk-s05_07a:321_1	Pāvakanti aggi. Vārinā viya osiñcanti udakena avasiñcanto viya. Sabbaṃ nibbāpaye	321	
PA_atk-s05_07a:321_2	daranti sabbaṃ me cittadarathaṃ nibbāpesi. Abbahī vatāti nīhari vata. Sallanti sokasallaṃ.	321	
PA_atk-s05_07a:321_3	Hadayanissitanti cittasannissitasallabhūtaṃ. Sokaparetassāti sokena abhibhūtassa.	321	
PA_atk-s05_07a:321_4	Pitusokanti pitaraṃ ārabbha uppannaṃ sokaṃ. Apānudīti apanesi. Tava sutvāna māṇavāti,	321	
PA_atk-s05_07a:321_5	kumāra, tava vacanaṃ sutvā idāni pana na socāmi na rodāmi. Sujāto pitaraṃ yathāti	321	
PA_atk-s05_07a:321_6	yathā ayaṃ sujāto attano pitaraṃ sokato vinivattesi, evaṃ aññepi ye anukampakā anuggaṇhasīlā	321	
PA_atk-s05_07a:321_7	honti, te sappaññā evaṃ karonti pitūnaṃ aññesañca upakāraṃ karontīti attho.	321	
PA_atk-s05_07a:322_0	Māṇavassa vacanaṃ sutvā pitā apagatasoko hutvā sīsaṃ nahāyitvā bhuñjitvā kammante	322	
PA_atk-s05_07a:322_1	pavattetvā kālaṃ katvā saggaparāyaṇo ahosi. Satthā imaṃ dhammadesanaṃ āharitvā tesaṃ	322	
PA_atk-s05_07a:322_2	bhikkhūnaṃ saccāni pakāsesi, saccapariyosāne bahū sotāpattiphalādīsu patiṭṭhahiṃsu.	322	
PA_atk-s05_07a:322_3	Tadā sujāto lokanātho ahosīti.	322	
PA_atk-s05_07a:323	Goṇapetavatthuvaṇṇanā niṭṭhitā.	32	
PA_atk-s05_07a:324	9. Mahāpesakārapetivatthuvaṇṇanā	32	
PA_atk-s05_07a:325_0	Gūthañca muttaṃ ruhirañca pubbanti idaṃ satthari sāvatthiyaṃ viharante aññataraṃ	325	
PA_atk-s05_07a:325_1	pesakārapetiṃ ārabbha vuttaṃ. Dvādasamattā kira bhikkhū satthu santike kammaṭṭhānaṃ	325	
PA_atk-s05_07a:325_2	gahetvā vasanayoggaṭṭhānaṃ vīmaṃsantā upakaṭṭhāya vassūpanāyikāya aññataraṃ chāyūdakasampannaṃ	325	
PA_atk-s05_07a:325_3	ramaṇīyaṃ araññāyatanaṃ tassa ca nātidūre nāccāsanne gocaragāmaṃ disvā tattha ekarattiṃ	325	
PA_atk-s05_07a:325_4	vasitvā dutiyadivase gāmaṃ piṇḍāya pavisiṃsu. Tattha ekādasa pesakārā paṭivasanti,	325	
PA_atk-s05_07a:325_5	te te bhikkhū disvā sañjātasomanassā hutvā attano attano gehaṃ netvā paṇītena āhārena	325	
PA_atk-s05_07a:325_6	parivisitvā āhaṃsu “kuhiṃ, bhante, gacchathā”ti? “Yattha amhākaṃ phāsukaṃ, tattha	325	
PA_atk-s05_07a:325_7	gamissāmā”ti. “Yadi evaṃ, bhante, idheva vasitabba”nti vassūpagamanaṃ yāciṃsu. Bhikkhū	325	
PA_atk-s05_07a:325_8	sampaṭicchiṃsu. Upāsakā tesaṃ tattha araññakuṭikāyo kāretvā adaṃsu. Bhikkhū tattha	325	
PA_atk-s05_07a:325_9	vassaṃ upagacchiṃsu.	325	
PA_atk-s05_07a:326_0	Tattha jeṭṭhakapesakāro dve bhikkhū catūhi paccayehi sakkaccaṃ upaṭṭhahi, itare ekekaṃ	326	
PA_atk-s05_07a:326_1	bhikkhuṃ upaṭṭhahiṃsu. Jeṭṭhakapesakārassa bhariyā assaddhā appasannā micchādiṭṭhikā	326	
PA_atk-s05_07a:326_2	maccharinī bhikkhū na sakkaccaṃ upaṭṭhāti. So taṃ disvā tassāyeva kaniṭṭhabhaginiṃ	326	
PA_atk-s05_07a:326_3	ānetvā attano gehe issariyaṃ niyyādesi. Sā saddhā pasannā hutvā sakkaccaṃ bhikkhū	326	
PA_atk-s05_07a:326_4	paṭijaggi. Te sabbe pesakāro vassaṃ vutthānaṃ bhikkhūnaṃ ekekassa ekekaṃ sāṭakamadaṃsu.	326	
PA_atk-s05_07a:326_5	Tattha maccharinī jeṭṭhapesakārassa bhariyā paduṭṭhacittā attano sāmikaṃ paribhāsi	326	
PA_atk-s05_07a:326_6	– “yaṃ tayā samaṇānaṃ sakyaputtiyānaṃ dānaṃ dinnaṃ annapānaṃ, taṃ te paraloke gūthamuttaṃ	326	
PA_atk-s05_07a:326_7	pubbalohitañca hutvā nibbattatu, sāṭakā ca jalitā ayomayapaṭṭā hontū”ti.	326	
PA_atk-s05_07a:327_0	Tattha jeṭṭhapesakāro aparena samayena kālaṃ katvā viñjhāṭaviyaṃ ānubhāvasampannā	327	
PA_atk-s05_07a:327_1	rukkhadevatā hutvā nibbatti. Tassa pana kadariyā bhariyā kālaṃ katvā tasseva vasanaṭṭhānassa	327	
PA_atk-s05_07a:327_2	avidūre petī hutvā nibbatti. Sā naggā dubbaṇṇarūpā jighacchāpipāsābhibhūtā tassa	327	
PA_atk-s05_07a:327_3	bhūmadevassa santikaṃ gantvā āha – “ahaṃ, sāmi, niccoḷā ativiya jighacchāpipāsābhibhūtā	327	
PA_atk-s05_07a:327_4	vicarāmi, dehi me vatthaṃ annapānañcā”ti. So tassā dibbaṃ uḷāraṃ annapānaṃ upanesi.	327	
PA_atk-s05_07a:327_5	Taṃ tāya gahitamattameva gūthamuttaṃ pubbalohitañca sampajjati, sāṭakañca dinnaṃ	327	
PA_atk-s05_07a:327_6	tāya paridahitaṃ pajjalitaṃ ayomayapaṭṭaṃ hoti. Sā mahādukkhaṃ anubhavantī taṃ chaḍḍetvā kandantī vicarati.	327	
PA_atk-s05_07a:328_0	Tena ca samayena aññataro bhikkhu vutthavasso satthāraṃ vandituṃ gacchanto mahatā	328	
PA_atk-s05_07a:328_1	satthena saddhiṃ viñjhāṭaviṃ paṭipajji. Satthikā rattiṃ maggaṃ gantvā divā vane sandacchāyūdakasampannaṃ	328	
PA_atk-s05_07a:328_2	padesaṃ disvā yānāni muñcitvā muhuttaṃ vissamiṃsu. Bhikkhu pana vivekakāmatāya thokaṃ	328	
PA_atk-s05_07a:328_3	apakkamitvā aññatarassa sandacchāyassa vanagahanapaṭicchannassa rukkhassa mūle saṅghāṭiṃ	328	
PA_atk-s05_07a:328_4	paññapetvā nipanno rattiyaṃ maggagamanaparissamena kilantakāyo niddaṃ upagañchi.	328	
PA_atk-s05_07a:328_5	Satthikā vissamitvā maggaṃ paṭipajjiṃsu, so bhikkhu na paṭibujjhi. Atha sāyanhasamaye	328	
PA_atk-s05_07a:328_6	uṭṭhahitvā te apassanto aññataraṃ kummaggaṃ paṭipajjitvā anukkamena tassā devatāya	328	
PA_atk-s05_07a:328_7	vasanaṭṭhānaṃ sampāpuṇi. Atha naṃ so devaputto disvā manussarūpena upagantvā paṭisanthāraṃ	328	
PA_atk-s05_07a:328_8	katvā attano vimānaṃ pavesetvā pādabbhañjanādīni datvā payirupāsanto nisīdi. Tasmiñca	328	
PA_atk-s05_07a:328_9	samaye sā petī āgantvā “dehi me, sāmi, annapānaṃ sāṭakañcā”ti āha. So tassā tāni	328	
PA_atk-s05_07a:328_10	adāsi. Tāni ca tāya gahitamattāni gūthamuttapubbalohitapajjalitaayopaṭṭāyeva ahesuṃ.	3281	
PA_atk-s05_07a:328_11	So bhikkhu taṃ disvā sañjātasaṃvego taṃ devaputtaṃ –	3281	
PA_atk-s05_07a:330	“Gūthañca muttaṃ ruhirañca pubbaṃ, paribhuñjati kissa ayaṃ vipāko;	33	
PA_atk-s05_07a:331	Ayaṃ nu kiṃ kammamakāsi nārī, yā sabbadā lohitapubbabhakkhā.	33	
PA_atk-s05_07a:333	“Navāni vatthāni subhāni ceva, mudūni suddhāni ca lomasāni;	33	
PA_atk-s05_07a:334	Dinnāni missā kitakā bhavanti, ayaṃ nu kiṃ kammamakāsi nārī”ti. –	33	
PA_atk-s05_07a:335_0	Dvīhi gāthāhi paṭipucchi. Tattha kissa ayaṃ vipākoti kīdisassa kammassa ayaṃ vipāko,	335	
PA_atk-s05_07a:335_1	yaṃ esā idāni paccanubhavatīti. Ayaṃ nu kiṃ kammamakāsi nārīti ayaṃ itthī kiṃ nu	335	
PA_atk-s05_07a:335_2	kho kammaṃ pubbe akāsi. Yā sabbadā lohitapubbabhakkhāti yā sabbakālaṃ ruhirapubbameva	335	
PA_atk-s05_07a:335_3	bhakkhati paribhuñjati. Navānīti paccagghāni tāvadeva pātubhūtāni. Subhānīti sundarāni	335	
PA_atk-s05_07a:335_4	dassanīyāni. Mudūnīti sukhasamphassāni. Suddhānīti parisuddhavaṇṇāni. Lomasānīti	335	
PA_atk-s05_07a:335_5	salomakāni sukhasamphassāni, sundarānīti attho. Dinnāni missā kitakā bhavantīti kitakakaṇṭakasadisāni	335	
PA_atk-s05_07a:335_6	lohapaṭṭasadisāni bhavanti. “Kīṭakā bhavantī”ti vā pāṭho, khādakapāṇakavaṇṇāni bhavantīti attho.	335	
PA_atk-s05_07a:336	Evaṃ so devaputto tena bhikkhunā puṭṭho tāya purimajātiyā katakammaṃ pakāsento –	33	
PA_atk-s05_07a:338	“Bhariyā mamesā ahu bhadante, adāyikā maccharinī kadariyā;	33	
PA_atk-s05_07a:339	Sā maṃ dadantaṃ samaṇabrāhmaṇānaṃ, akkosati ca paribhāsati ca.	33	
PA_atk-s05_07a:341	“Gūthañca muttaṃ ruhirañca pubbaṃ, paribhuñja tvaṃ asuciṃ sabbakālaṃ;	34	
PA_atk-s05_07a:342	Etaṃ te paralokasmiṃ hotu, vatthā ca te kitakasamā bhavantu;	34	
PA_atk-s05_07a:343	Etādisaṃ duccaritaṃ caritvā, idhāgatā cirarattāya khādatī”ti. –	34	
PA_atk-s05_07a:344_0	Dve gāthā abhāsi. Tattha adāyikāti kassaci kiñcipi adānasīlā. Maccharinī kadariyāti	344	
PA_atk-s05_07a:344_1	paṭhamaṃ maccheramalassa sabhāvena maccharinī, tāya ca punappunaṃ āsevanatāya thaddhamaccharinī,	344	
PA_atk-s05_07a:344_2	tāya kadariyā ahūti yojanā. Idāni tassā tameva kadariyataṃ dassento “sā maṃ dadanta”ntiādimāha.	344	
PA_atk-s05_07a:344_3	Tattha etādisanti evarūpaṃ yathāvuttavacīduccaritādiṃ caritvā. Idhāgatāti imaṃ petalokaṃ	344	
PA_atk-s05_07a:344_4	āgatā, petattabhāvaṃ upagatā. Cirarattāya khādatīti cirakālaṃ gūthādimeva khādati.	344	
PA_atk-s05_07a:344_5	Tassā hi yenākārena akkuṭṭhaṃ, tenevākārena pavattamānampi phalaṃ. Yaṃ uddissa akkuṭṭhaṃ,	344	
PA_atk-s05_07a:344_6	tato aññattha pathaviyaṃ kamantakasaṅkhāte matthake asanipāto viya attano upari patati.	344	
PA_atk-s05_07a:345_0	Evaṃ so devaputto tāya pubbe katakammaṃ kathetvā puna taṃ bhikkhuṃ āha – “atthi pana,	345	
PA_atk-s05_07a:345_1	bhante, koci upāyo imaṃ petalokato mocetu”nti? “Atthī”ti ca vutte “kathetha, bhante”ti.	345	
PA_atk-s05_07a:345_2	Yadi bhagavato ariyasaṅghassa ca ekasseva vā bhikkhuno dānaṃ datvā imissā uddisiyati,	345	
PA_atk-s05_07a:345_3	ayañca taṃ anumodati, evametissā ito dukkhato mutti bhavissatīti. Taṃ sutvā devaputto	345	
PA_atk-s05_07a:345_4	tassa bhikkhuno paṇītaṃ annapānaṃ datvā taṃ dakkhiṇaṃ tassā petiyā ādisi. Tāvadeva	345	
PA_atk-s05_07a:345_5	sā petī suhitā pīṇindriyā dibbāhārassa tittā ahosi. Puna tasseva bhikkhuno hatthe	345	
PA_atk-s05_07a:345_6	dibbasāṭakayugaṃ bhagavantaṃ uddissa datvā tañca dakkhiṇaṃ petiyā ādisi. Tāvadeva	345	
PA_atk-s05_07a:345_7	ca sā dibbavatthanivatthā dibbālaṅkāravibhūsitā sabbakāmasamiddhā devaccharāpaṭibhāgā	345	
PA_atk-s05_07a:345_8	ahosi. So ca bhikkhu tassa devaputtassa iddhiyā tadaheva sāvatthiṃ patvā jetavanaṃ	345	
PA_atk-s05_07a:345_9	pavisitvā bhagavato santikaṃ upagantvā vanditvā taṃ sāṭakayugaṃ datvā taṃ pavattiṃ	345	
PA_atk-s05_07a:345_10	ārocesi. Bhagavāpi tamatthaṃ aṭṭhuppattiṃ katvā sampattaparisāya dhammaṃ desesi.	3451	
PA_atk-s05_07a:345_11	Sā desanā mahājanassa sātthikā ahosīti.	3451	
PA_atk-s05_07a:346	Mahāpesakārapetivatthuvaṇṇanā niṭṭhitā.	34	
PA_atk-s05_07a:347	10. Khallāṭiyapetivatthuvaṇṇanā	34	
PA_atk-s05_07a:348_0	Kā nu antovimānasminti idaṃ satthari sāvatthiyaṃ viharante aññataraṃ khallāṭiyapetiṃ	348	
PA_atk-s05_07a:348_1	ārabbha vuttaṃ. Atīte kira bārāṇasiyaṃ aññatarā rūpūpajīvinī itthī abhirūpā dassanīyā	348	
PA_atk-s05_07a:348_2	pāsādikā paramāya vaṇṇapokkharatāya samannāgatā atimanoharakesakalāpī ahosi. Tassā	348	
PA_atk-s05_07a:348_3	hi kesā nīlā dīghā tanū mudū siniddhā vellitaggā dvihatthagayhā visaṭṭhā yāva mekhalā	348	
PA_atk-s05_07a:348_4	kalāpā olambanti. Taṃ tassā kesasobhaṃ disvā taruṇajano yebhuyyena tassaṃ paṭibaddhacitto	348	
PA_atk-s05_07a:348_5	ahosi. Athassā taṃ kesasobhaṃ asahamānā issāpakatā katipayā itthiyo mantetvā tassā	348	
PA_atk-s05_07a:348_6	eva paricārikadāsiṃ āmisena upalāpetvā tāya tassā kesūpapātanaṃ bhesajjaṃ dāpesuṃ.	348	
PA_atk-s05_07a:348_7	Sā kira dāsī taṃ bhesajjaṃ nhāniyacuṇṇena saddhiṃ payojetvā gaṅgāya nadiyā nhānakāle	348	
PA_atk-s05_07a:348_8	tassā adāsi. Sā tena kesamūlesu temetvā udake nimujji, nimujjanamatteyeva kesā samūlā	348	
PA_atk-s05_07a:348_9	paripatiṃsu, sīsaṃ cassā tittakalābusadisaṃ ahosi. Atha sā sabbaso vilūnakesā luñcitamatthakā	348	
PA_atk-s05_07a:348_10	kapotī viya virūpā hutvā lajjāya antonagaraṃ pavisituṃ asakkontī vatthena sīsaṃ veṭhetvā	3481	
PA_atk-s05_07a:348_11	bahinagare aññatarasmiṃ padese vāsaṃ kappentī katipāhaccayena apagatalajjā tato nivattetvā	3481	
PA_atk-s05_07a:348_12	tilāni pīḷetvā telavaṇijjaṃ surāvaṇijjañca karontī jīvikaṃ kappesi. Sā ekadivasaṃ	3481	
PA_atk-s05_07a:348_13	dvīsu tīsu manussesu surāmattesu mahāniddaṃ okkamantesu sithilabhūtāni tesaṃ nivatthavatthāni avahari.	3481	
PA_atk-s05_07a:349_0	Athekadivasaṃ sā ekaṃ khīṇāsavattheraṃ piṇḍāya carantaṃ disvā pasannacittā attano	349	
PA_atk-s05_07a:349_1	gharaṃ netvā paññatte āsane nisīdāpetvā telasaṃsaṭṭhaṃ doṇinimmajjaniṃ piññākamadāsi.	349	
PA_atk-s05_07a:349_2	So tassā anukampāya taṃ paṭiggahetvā paribhuñji. Sā pasannamānasā upari chattaṃ dhārayamānā	349	
PA_atk-s05_07a:349_3	aṭṭhāsi. So ca thero tassā cittaṃ pahaṃsento anumodanaṃ katvā pakkāmi. Sā ca itthī	349	
PA_atk-s05_07a:349_4	anumodanakāleyeva “mayhaṃ kesā dīghā tanū siniddhā mudū vellitaggā hontū”ti patthanamakāsi.	349	
PA_atk-s05_07a:350_0	Sā aparena samayena kālaṃ katvā missakakammassa phalena samuddamajjhe kanakavimāne	350	
PA_atk-s05_07a:350_1	ekikā hutvā nibbatti. Tassā kesā patthitākārāyeva sampajjiṃsu. Manussānaṃ sāṭakāvaharaṇena	350	
PA_atk-s05_07a:350_2	pana naggā ahosi. Sā tasmiṃ kanakavimāne punappunaṃ uppajjitvā ekaṃ buddhantaraṃ	350	
PA_atk-s05_07a:350_3	naggāva hutvā vītināmesi. Atha amhākaṃ bhagavati loke uppajjitvā pavattitavaradhammacakke	350	
PA_atk-s05_07a:350_4	anupubbena sāvatthiyaṃ viharante sāvatthivāsino sattasatā vāṇijā suvaṇṇabhūmiṃ uddissa	350	
PA_atk-s05_07a:350_5	nāvāya mahāsamuddaṃ otariṃsu. Tehi āruḷhā nāvā visamavātavegukkhittā ito cito ca	350	
PA_atk-s05_07a:350_6	paribbhamantī taṃ padesaṃ agamāsi. Atha sā vimānapetī saha vimānena tesaṃ attānaṃ	350	
PA_atk-s05_07a:350_7	dassesi. Taṃ disvā jeṭṭhavāṇijo pucchanto –	350	
PA_atk-s05_07a:352	“Kā nu antovimānasmiṃ, tiṭṭhantī nūpanikkhami;	35	
PA_atk-s05_07a:353	Upanikkhamassu bhadde, passāma taṃ bahiṭṭhita”nti. –	35	
PA_atk-s05_07a:354_0	Gāthamāha. Tattha kā nu antovimānasmiṃ tiṭṭhantīti vimānassa anto abbhantare tiṭṭhantī	354	
PA_atk-s05_07a:354_1	kā nu tvaṃ, kiṃ manussitthī, udāhu amanussitthīti pucchati. Nūpanikkhamīti vimānato	354	
PA_atk-s05_07a:354_2	na nikkhami. Upanikkhamassu, bhadde, passāma taṃ bahiṭṭhitanti, bhadde, taṃ mayaṃ	354	
PA_atk-s05_07a:354_3	bahi ṭhitaṃ passāma daṭṭhukāmamhā, tasmā vimānato nikkhamassu. “Upanikkhamassu bhaddante”ti	354	
PA_atk-s05_07a:354_4	vā pāṭho, bhaddaṃ te atthūti attho.	354	
PA_atk-s05_07a:355	Athassa sā attano bahi nikkhamisuṃ asakkuṇeyyataṃ pakāsentī –	35	
PA_atk-s05_07a:357	“Aṭṭīyāmi harāyāmi, naggā nikkhamituṃ bahi;	35	
PA_atk-s05_07a:358	Kesehamhi paṭicchannā, puññaṃ me appakaṃ kata”nti. –	35	
PA_atk-s05_07a:359_0	Gāthamāha. Tattha aṭṭīyāmīti naggā hutvā bahi nikkhamituṃ aṭṭikā dukkhitā amhi. Harāyāmīti	359	
PA_atk-s05_07a:359_1	lajjāmi. Kesehamhi paṭicchannāti kesehi amhi ahaṃ paṭicchāditā pārutasarīrā. Puññaṃ	359	
PA_atk-s05_07a:359_2	me appakaṃ katanti appakaṃ parittaṃ mayā kusalakammaṃ kataṃ, piññākadānamattanti adhippāyo.	359	
PA_atk-s05_07a:360	Athassā vāṇijo attano uttarisāṭakaṃ dātukāmo –-	36	
PA_atk-s05_07a:362	“Handuttarīyaṃ dadāmi te, idaṃ dussaṃ nivāsaya;	36	
PA_atk-s05_07a:363	Idaṃ dussaṃ nivāsetvā, ehi nikkhama sobhane;	36	
PA_atk-s05_07a:364	Upanikkhamassu bhadde, passāma taṃ bahiṭṭhita”nti. –	36	
PA_atk-s05_07a:365_0	Gāthamāha. Tattha handāti gaṇha. Uttarīyanti upasaṃbyānaṃ uttarisāṭakanti attho.	365	
PA_atk-s05_07a:365_1	Dadāmi teti tuyhaṃ dadāmi. Idaṃ dussaṃ nivāsayāti idaṃ mama uttarisāṭakaṃ tvaṃ nivāsehi.	365	
PA_atk-s05_07a:365_2	Sobhaneti sundararūpe.	365	
PA_atk-s05_07a:366	Evañca pana vatvā attano uttarisāṭakaṃ tassā upanesi, sā tathā diyyamānassa attano anupakappanīyatañca, yathā diyyamānaṃ upakappati, tañca dassentī –	36	
PA_atk-s05_07a:368	“Hatthena hatthe te dinnaṃ, na mayhaṃ upakappati;	36	
PA_atk-s05_07a:369	Esetthupāsako saddho, sammāsambuddhasāvako.	36	
PA_atk-s05_07a:371	“Etaṃ acchādayitvāna, mama dakkhiṇamādisa;	37	
PA_atk-s05_07a:372	Tathāhaṃ sukhitā hessaṃ, sabbakāmasamiddhinī”ti. –	37	
PA_atk-s05_07a:373_0	Gāthādvayamāha. Tattha hatthena hatthe te dinnaṃ, na mayhaṃ upakappatīti, mārisa,	373	
PA_atk-s05_07a:373_1	tava hatthena mama hatthe tayā dinnaṃ na mayhaṃ upakappati na viniyujjati, upabhogayoggaṃ	373	
PA_atk-s05_07a:373_2	na hotīti attho. Esetthupāsako saddhoti eso ratanattayaṃ uddissa saraṇagamanena upāsako	373	
PA_atk-s05_07a:373_3	kammaphalasaddhāya ca samannāgatattā saddho ettha etasmiṃ janasamūhe atthi. Etaṃ	373	
PA_atk-s05_07a:373_4	acchādayitvāna, mama dakkhiṇamādisāti etaṃ upāsakaṃ mama diyyamānaṃ sāṭakaṃ paridahāpetvā	373	
PA_atk-s05_07a:373_5	taṃ dakkhiṇaṃ mayhaṃ ādisa pattidānaṃ dehi. Tathāhaṃ sukhitā hessanti tathā kate	373	
PA_atk-s05_07a:373_6	ahaṃ sukhitā dibbavatthanivatthā sukhappattā bhavissāmīti.	373	
PA_atk-s05_07a:374	Taṃ sutvā vāṇijā taṃ upāsakaṃ nhāpetvā vilimpetvā vatthayugena acchādesuṃ. Tamatthaṃ pakāsentā saṅgītikārā –	37	
PA_atk-s05_07a:376	“Tañca te nhāpayitvāna, vilimpetvāna vāṇijā;	37	
PA_atk-s05_07a:377	Vatthehacchādayitvāna, tassā dakkhiṇamādisuṃ.	37	
PA_atk-s05_07a:379	“Samanantarānuddiṭṭhe, vipāko udapajjatha;	37	
PA_atk-s05_07a:380	Bhojanacchādanapānīyaṃ, dakkhiṇāya idaṃ phalaṃ.	38	
PA_atk-s05_07a:382	“Tato suddhā sucivasanā, kāsikuttamadhārinī;	38	
PA_atk-s05_07a:383	Hasantī vimānā nikkhami, dakkhiṇāya idaṃ phala”nti. –	38	
PA_atk-s05_07a:384	Tisso gāthāyo avocuṃ.	38	
PA_atk-s05_07a:385_0	63. Tattha tanti taṃ upāsakaṃ. Ca-saddo nipātamattaṃ. Teti te vāṇijāti yojanā. Vilimpetvānāti	385	
PA_atk-s05_07a:385_1	uttamena gandhena vilimpetvā. Vatthehacchādayitvānāti vaṇṇagandharasasampannaṃ sabyañjanaṃ	385	
PA_atk-s05_07a:385_2	bhojanaṃ bhojetvā nivāsanaṃ uttarīyanti dvīhi vatthehi acchādesuṃ, dve vatthāni adaṃsūti	385	
PA_atk-s05_07a:385_3	attho. Tassā dakkhiṇamādisunti tassā petiyā taṃ dakkhiṇaṃ ādisiṃsu.	385	
PA_atk-s05_07a:386_0	64. Samanantarānuddiṭṭheti anū-ti nipātamattaṃ, tassā dakkhiṇāya uddiṭṭhasamanantarameva.	386	
PA_atk-s05_07a:386_1	Vipāko udapajjathāti tassā petiyā vipāko dakkhiṇāya phalaṃ uppajji. Kīdisoti petī	386	
PA_atk-s05_07a:386_2	āha bhojanacchādanapānīyanti. Nānappakāraṃ dibbabhojanasadisaṃ bhojanañca nānāvirāgavaṇṇasamujjalaṃ	386	
PA_atk-s05_07a:386_3	dibbavatthasadisaṃ vatthañca anekavidhaṃ pānakañca dakkhiṇāya idaṃ īdisaṃ phalaṃ	386	
PA_atk-s05_07a:386_4	udapajjathāti yojanā.	386	
PA_atk-s05_07a:387_0	65. Tatoti yathāvuttabhojanādipaṭilābhato pacchā. Suddhāti nhānena suddhasarīrā.	387	
PA_atk-s05_07a:387_1	Sucivasanāti suvisuddhavatthanivatthā. Kāsikuttamadhārinīti kāsikavatthatopi uttamavatthadhārinī.	387	
PA_atk-s05_07a:387_2	Hasantīti “passatha tāva tumhākaṃ dakkhiṇāya idaṃ phalavisesa”nti pakāsanavasena	387	
PA_atk-s05_07a:387_3	hasamānā vimānato nikkhami.	387	
PA_atk-s05_07a:388_0	Atha te vāṇijā evaṃ paccakkhato puññaphalaṃ disvā acchariyabbhutacittajātā tasmiṃ	388	
PA_atk-s05_07a:388_1	upāsake sañjātagāravabahumānā katañjalī taṃ payirupāsiṃsu. Sopi te dhammakathāya	388	
PA_atk-s05_07a:388_2	bhiyyosomattāya pasādetvā saraṇesu ca sīlesu ca patiṭṭhāpesi. Te tāya vimānapetiyā katakammaṃ –	388	
PA_atk-s05_07a:390	“Sucittarūpaṃ ruciraṃ, vimānaṃ te pabhāsati;	39	
PA_atk-s05_07a:391	Devate pucchitācikkha, kissa kammassidaṃ phala”nti. –	39	
PA_atk-s05_07a:392_0	Imāya gāthāya pucchiṃsu. Tattha sucittarūpanti hatthiassaitthipurisādivasena ceva	392	
PA_atk-s05_07a:392_1	mālākammalatākammādivasena ca suṭṭhu vihitacittarūpaṃ. Ruciranti ramaṇīyaṃ dassanīyaṃ.	392	
PA_atk-s05_07a:392_2	Kissa kammassidaṃ phalanti kīdisassa kammassa, kiṃ dānamayassa udāhu sīlamayassa	392	
PA_atk-s05_07a:392_3	idaṃ phalanti attho.	392	
PA_atk-s05_07a:393	Sā tehi evaṃ puṭṭhā “mayā katassa parittakassa kusalakammassa tāva idaṃ phalaṃ, akusalakammassa pana āyatiṃ niraye edisaṃ bhavissatī”ti tadubhayaṃ ācikkhantī –	39	
PA_atk-s05_07a:395	“Bhikkhuno caramānassa, doṇinimmajjaniṃ ahaṃ;	39	
PA_atk-s05_07a:396	Adāsiṃ ujubhūtassa, vippasannena cetasā.	39	
PA_atk-s05_07a:398	“Tassa kammassa kusalassa, vipākaṃ dīghamantaraṃ;	39	
PA_atk-s05_07a:399	Anubhomi vimānasmiṃ, tañca dāni parittakaṃ.	39	
PA_atk-s05_07a:401	“Uddhaṃ catūhi māsehi, kālaṃkiriyā bhavissati;	40	
PA_atk-s05_07a:402	Ekantakaṭukaṃ ghoraṃ, nirayaṃ papatissahaṃ.	40	
PA_atk-s05_07a:404	“Catukkaṇṇaṃ catudvāraṃ, vibhattaṃ bhāgaso mitaṃ;	40	
PA_atk-s05_07a:405	Ayopākārapariyantaṃ, ayasā paṭikujjitaṃ.	40	
PA_atk-s05_07a:407	“Tassa ayomayā bhūmi, jalitā tejasā yutā;	40	
PA_atk-s05_07a:408	Samantā yojanasataṃ, pharitvā tiṭṭhati sabbadā.	40	
PA_atk-s05_07a:410	“Tatthāhaṃ dīghamaddhānaṃ, dukkhaṃ vedissa vedanaṃ;	41	
PA_atk-s05_07a:411	Phalañca pāpakammassa, tasmā socāmahaṃ bhusa”nti. – gāthāyo abhāsi;	41	
PA_atk-s05_07a:412_0	67. Tattha bhikkhuno caramānassāti aññatarassa bhinnakilesassa bhikkhuno bhikkhāya	412	
PA_atk-s05_07a:412_1	carantassa. Doṇinimmajjaninti vissandamānatelaṃ piññākaṃ. Ujubhūtassāti cittajimhavaṅkakuṭilabhāvakarānaṃ	412	
PA_atk-s05_07a:412_2	kilesānaṃ abhāvena ujubhāvappattassa. Vippasannena cetasāti kammaphalasaddhāya suṭṭhu pasannena cittena.	412	
PA_atk-s05_07a:413_0	68-69. Dīghamantaranti ma-kāro padasandhikaro, dīghaantaraṃ dīghakālanti attho. Tañca	413	
PA_atk-s05_07a:413_1	dāni parittakanti tañca puññaphalaṃ vipakkavipākattā kammassa idāni parittakaṃ appāvasesaṃ,	413	
PA_atk-s05_07a:413_2	na cireneva ito cavissāmīti attho. Tenāha “uddhaṃ catūhi māsehi, kālaṃkiriyā bhavissatī”ti	413	
PA_atk-s05_07a:413_3	catūhi māsehi uddhaṃ catunnaṃ māsānaṃ upari pañcame māse mama kālaṃkiriyā bhavissatīti	413	
PA_atk-s05_07a:413_4	dasseti. Ekantakaṭukanti ekanteneva aniṭṭhachaphassāyatanikabhāvato ekantadukkhanti	413	
PA_atk-s05_07a:413_5	attho. Ghoranti dāruṇaṃ. Nirayanti natthi ettha ayo sukhanti katvā “niraya”nti laddhanāmaṃ	413	
PA_atk-s05_07a:413_6	narakaṃ. Papatissahanti papahissāmi ahaṃ.	413	
PA_atk-s05_07a:414_0	70. “Niraya”nti cettha avīcimahānirayassa adhippetattā taṃ sarūpato dassetuṃ “catukkaṇṇa”ntiādimāha.	414	
PA_atk-s05_07a:414_1	Tattha catukkaṇṇanti catukkoṇaṃ. Catudvāranti catūsu disāsu catūhi dvārehi yuttaṃ.	414	
PA_atk-s05_07a:414_2	Vibhattanti suṭṭhu vibhattaṃ.	414	
PA_atk-s05_07a:415	Bhāgasoti bhāgato. Mitanti tulitaṃ. Ayopākārapariyantanti ayomayena pākārena parikkhittaṃ. Ayasā paṭikujjitanti ayopaṭaleneva upari pihitaṃ.	41	
PA_atk-s05_07a:416_0	71-72. Tejasā yutāti samantato samuṭṭhitajālena mahatā agginā nirantaraṃ samāyutajālā.	416	
PA_atk-s05_07a:416_1	Samantā yojanasatanti evaṃ pana samantā bahi sabbadisāsu yojanasataṃ yojanānaṃ sataṃ.	416	
PA_atk-s05_07a:416_2	Sabbadāti sabbakālaṃ. Pharitvā tiṭṭhatīti byāpetvā tiṭṭhati. Tatthāti tasmiṃ mahāniraye.	416	
PA_atk-s05_07a:416_3	Vedissanti vedissāmi anubhavissāmi. Phalañca pāpakammassāti idaṃ īdisaṃ dukkhānubhavanaṃ	416	
PA_atk-s05_07a:416_4	mahā evaṃ katassa pāpassa kammassa phalanti attho.	416	
PA_atk-s05_07a:417_0	Evaṃ tāya attanā katakammaphale āyatiṃ nerayikabhaye ca pakāsite so upāsako karuṇāsañcoditamānaso	417	
PA_atk-s05_07a:417_1	“handassāhaṃ patiṭṭhā bhaveyya”nti cintetvā āha – “devate, tvaṃ mayhaṃ ekassa dānavasena	417	
PA_atk-s05_07a:417_2	sabbakāmasamiddhā uṭṭhārasampattiyuttā jātā, idāni pana imesaṃ upāsakānaṃ dānaṃ datvā	417	
PA_atk-s05_07a:417_3	satthu ca guṇe anussaritvā nirayūpapattito muccissasī”ti. Sā petī haṭṭhatuṭṭhā “sādhū”ti	417	
PA_atk-s05_07a:417_4	vatvā te dibbena annapānena santappetvā dibbāni vatthāni nānāvidhāni ratanāni ca	417	
PA_atk-s05_07a:417_5	adāsi, bhagavantañca uddissa dibbaṃ dussayugaṃ tesaṃ hatthe datvā “aññatarā, bhante,	417	
PA_atk-s05_07a:417_6	vimānapetī bhagavato pāde sirasā vandatīti sāvatthiṃ gantvā satthāraṃ mama vacanena	417	
PA_atk-s05_07a:417_7	vandathā”ti vandanañca pesesi, tañca nāvaṃ attano iddhānubhāvena tehi icchitapaṭṭanaṃ	417	
PA_atk-s05_07a:417_8	taṃ divasameva upanesi.	417	
PA_atk-s05_07a:418_0	Atha te vāṇijā tato paṭṭanato anukkamena sāvatthiṃ patvā jetavanaṃ pavisitvā satthu	418	
PA_atk-s05_07a:418_1	taṃ dussayugaṃ datvā vandanañca nivedetvā ādito paṭṭhāya taṃ pavattiṃ bhagavato ārocesuṃ.	418	
PA_atk-s05_07a:418_2	Satthā tamatthaṃ aṭṭhuppattiṃ katvā sampattaparisāya vitthārena dhammaṃ desesi, sā	418	
PA_atk-s05_07a:418_3	desanā mahājanassa sātthikā jātā. Te pana upāsakā dutiyadivase buddhappamukhassa	418	
PA_atk-s05_07a:418_4	bhikkhusaṅghassa mahādānaṃ datvā tassā dakkhiṇamādisiṃsu. Sā ca tato petalokato cavitvā	418	
PA_atk-s05_07a:418_5	vividharatanavijjotite tāvatiṃsabhavane kanakavimāne accharāsahassaparivārā nibbattīti.	418	
PA_atk-s05_07a:419	Khallāṭiyapetivatthuvaṇṇanā niṭṭhitā.	41	
PA_atk-s05_07a:420	11. Nāgapetavatthuvaṇṇanā	42	
PA_atk-s05_07a:421_0	Puratova setena paleti hatthināti idaṃ satthari jetavane viharante dve brāhmaṇapete	421	
PA_atk-s05_07a:421_1	ārambha vuttaṃ. Āyasmā kira saṃkicco sattavassiko khuraggeyeva arahattaṃ patvā sāmaṇerabhūmiyaṃ	421	
PA_atk-s05_07a:421_2	ṭhito tiṃsamattehi bhikkhūhi saddhiṃ araññāyatane vasanto tesaṃ bhikkhūnaṃ pañcannaṃ	421	
PA_atk-s05_07a:421_3	corasatānaṃ hatthato āgataṃ maraṇampi bāhitvā te ca core dametvā pabbājetvā satthu	421	
PA_atk-s05_07a:421_4	santikaṃ agamāsi. Satthā tesaṃ bhikkhūnaṃ dhammaṃ desesi, desanāvasāne te bhikkhū	421	
PA_atk-s05_07a:421_5	arahattaṃ pāpuṇiṃsu. Athāyasmā saṃkicco paripuṇṇavasso laddhūpasampado tehi pañcahi	421	
PA_atk-s05_07a:421_6	bhikkhusatehi saddhiṃ bārāṇasiṃ gantvā isipatane vihāsi. Manussā therassa santikaṃ	421	
PA_atk-s05_07a:421_7	gantvā dhammaṃ sutvā pasannamānasā vīthipaṭipāṭiyā vaggavaggā hutvā āgantukadānaṃ	421	
PA_atk-s05_07a:421_8	adaṃsu. Tattha aññataro upāsako manusse niccabhatte samādapesi, te yathābalaṃ niccabhattaṃ paṭṭhapesuṃ.	421	
PA_atk-s05_07a:422_0	Tena ca samayena bārāṇasiyaṃ aññatarassa micchādiṭṭhikassa brāhmaṇassa dve puttā	422	
PA_atk-s05_07a:422_1	ekā ca dhītā ahesuṃ. Tesu jeṭṭhaputto tassa upāsakassa mitto ahosi. So taṃ gahetvā	422	
PA_atk-s05_07a:422_2	āyasmato saṃkiccassa santikaṃ agamāsi. Āyasmā saṃkicco tassa dhammaṃ desesi. So muducitto	422	
PA_atk-s05_07a:422_3	ahosi. Atha naṃ so upāsako āha – “tvaṃ ekassa bhikkhuno niccabhattaṃ dehī”ti. “Anāciṇṇaṃ	422	
PA_atk-s05_07a:422_4	amhākaṃ brāhmaṇānaṃ samaṇānaṃ sakyaputtiyānaṃ niccabhattadānaṃ, tasmā nāhaṃ dassāmī”ti.	422	
PA_atk-s05_07a:422_5	“Kiṃ mayhampi bhattaṃ na dassasī”ti? “Kathaṃ na dassāmī”ti āha. “Yadi evaṃ yaṃ mayhaṃ	422	
PA_atk-s05_07a:422_6	desi, taṃ ekassa bhikkhussa dehī”ti. So “sādhū”ti paṭissuṇitvā dutiyadivase pātova	422	
PA_atk-s05_07a:422_7	vihāraṃ gantvā ekaṃ bhikkhuṃ ānetvā bhojesi.	422	
PA_atk-s05_07a:423_0	Evaṃ gacchante kāle bhikkhūnaṃ paṭipattiṃ disvā dhammañca suṇitvā tassa kaniṭṭhabhātā	423	
PA_atk-s05_07a:423_1	ca bhaginī ca sāsane abhippasannā puññakammaratā ca ahesuṃ. Evaṃ te tayo janā yathāvibhavaṃ	423	
PA_atk-s05_07a:423_2	dānāni dentā samaṇabrāhmaṇe sakkariṃsu garuṃ kariṃsu mānesuṃ pūjesuṃ. Mātāpitaro	423	
PA_atk-s05_07a:423_3	pana nesaṃ assaddhā appasannā samaṇabrāhmaṇesu agāravā puññakiriyāya anādarā acchandikā	423	
PA_atk-s05_07a:423_4	ahesuṃ. Tesaṃ dhītaraṃ dārikaṃ mātulaputtassatthāya ñātakā vāresuṃ. So ca āyasmato	423	
PA_atk-s05_07a:423_5	saṃkiccassa santike dhammaṃ sutvā saṃvegajāto pabbajitvā niccaṃ attano mātu-gehaṃ	423	
PA_atk-s05_07a:423_6	bhuñjituṃ gacchati. Taṃ mātā attano bhātu-dhītāya dārikāya palobheti. Tena so ukkaṇṭhito	423	
PA_atk-s05_07a:423_7	hutvā upajjhāyaṃ upasaṅgamitvā āha – “uppabbajissāmahaṃ, bhante, anujānātha ma”nti.	423	
PA_atk-s05_07a:423_8	Upajjhāyo tassa upanissayasampattiṃ disvā āha – “sāmaṇera, māsamattaṃ āgamehī”ti.	423	
PA_atk-s05_07a:423_9	So “sādhū”ti paṭissuṇitvā māse atikkante tatheva ārocesi. Upajjhāyo puna “aḍḍhamāsaṃ	423	
PA_atk-s05_07a:423_10	āgamehī”ti āha. Aḍḍhamāse atikkante tatheva vutte puna “sattāhaṃ āgamehī”ti āha.	4231	
PA_atk-s05_07a:423_11	So “sādhū”ti paṭissuṇi. Atha tasmiṃ antosattāhe sāmaṇerassa mātulāniyā gehaṃ vinaṭṭhacchadanaṃ	4231	
PA_atk-s05_07a:423_12	jiṇṇaṃ dubbalakuṭṭaṃ vātavassābhihataṃ paripati. Tattha brāhmaṇo brāhmaṇī dve puttā	4231	
PA_atk-s05_07a:423_13	ghītā ca gehena ajjhotthaṭā kālamakaṃsu. Tesu brāhmaṇo brāhmaṇī ca petayoniyaṃ nibbattiṃsu,	4231	
PA_atk-s05_07a:423_14	dve puttā dhītā ca bhummadevesu. Tesu jeṭṭhaputtassa hatthiyānaṃ nibbatti, kaniṭṭhassa	4231	
PA_atk-s05_07a:423_15	assatarīratho, dhītāya suvaṇṇasivikā. Brāhmaṇo ca brāhmaṇī ca mahante mahante ayomuggare	4231	
PA_atk-s05_07a:423_16	gahetvā aññamaññaṃ ākoṭenti, abhihataṭṭhānesu mahantā mahantā ghaṭappamāṇā gaṇḍā	4231	
PA_atk-s05_07a:423_17	uṭṭhahitvā muhutteneva pacitvā paribhedappattā honti. Te aññamaññassa gaṇḍe phāletvā	4231	
PA_atk-s05_07a:423_18	kodhābhibhūtā nikkaruṇā pharusavacanehi tajjentā pubbalohitaṃ pivanti, na ca tittiṃ paṭilabhanti.	4231	
PA_atk-s05_07a:424_0	Atha sāmaṇero ukkaṇṭhābhibhūto upajjhāyaṃ upasaṅkamitvā āha – “bhante, mayā paṭiññātadivasā	424	
PA_atk-s05_07a:424_1	vītivattā, gehaṃ gamissāmi, anujānātha ma”nti. Atha naṃ upajjhāyo “atthaṅgate sūriye	424	
PA_atk-s05_07a:424_2	kālapakkhacātuddasiyā pavattamānāya ehī”ti vatvā isipatanavihārassa piṭṭhipassena	424	
PA_atk-s05_07a:424_3	thokaṃ gantvā aṭṭhāsi. Tena ca samayena te dve devaputtā saddhiṃ bhaginiyā teneva	424	
PA_atk-s05_07a:424_4	maggena yakkhasamāgamaṃ sambhāvetuṃ gacchanti, tesaṃ pana mātāpitaro muggarahatthā	424	
PA_atk-s05_07a:424_5	pharusavācā kāḷarūpā ākulākulalūkhapatitakesabhārā aggidaḍḍhatālakkhandhasadisā vigalitapubbalohitā	424	
PA_atk-s05_07a:424_6	valitagattā ativiya jegucchabībhacchadassanā te anubandhanti.	424	
PA_atk-s05_07a:425_0	Athāyasmā saṃkicco yathā so sāmaṇero te sabbe gacchante passati, tathārūpaṃ iddhābhisaṅkhāraṃ	425	
PA_atk-s05_07a:425_1	abhisaṅkharitvā sāmaṇeraṃ āha – “passasi tvaṃ, sāmaṇera, ime gacchante”ti? “Āma,	425	
PA_atk-s05_07a:425_2	bhante, passāmī”ti. “Tena hi imehi katakammaṃ paṭipucchā”ti. So hatthiyānādīhi gacchante	425	
PA_atk-s05_07a:425_3	anukkamena paṭipucchi. Te āhaṃsu – “ye pacchato petā āgacchanti, te paṭipucchā”ti.	425	
PA_atk-s05_07a:425_4	Sāmaṇero te pete gāthāhi ajjhabhāsi –	425	
PA_atk-s05_07a:427	“Puratova setena paleti hatthinā, majjhe pana assatarīrathena;	42	
PA_atk-s05_07a:428	Pacchā ca kaññā sivikāya nīyati, obhāsayantī dasa sabbaso disā.	42	
PA_atk-s05_07a:430	“Tumhe pana muggarahatthapāṇino, rudaṃmukhā chinnapabhinnagattā;	43	
PA_atk-s05_07a:431	Manussabhūtā kimakattha pāpaṃ, yenaññamaññassa pivātha lohita”nti.	43	
PA_atk-s05_07a:432_0	Tattha puratoti sabbapaṭhamaṃ. Setenāti paṇḍarena. Paletīti gacchati. Majjhe panāti	432	
PA_atk-s05_07a:432_1	hatthiṃ āruḷhassa sivikaṃ āruḷhāya ca antare. Assatarīrathenāti assatarīyuttena rathena	432	
PA_atk-s05_07a:432_2	paletīti yojanā. Nīyatīti vahīyati. Obhāsayantī dasa sabbaso disāti sabbato samantato	432	
PA_atk-s05_07a:432_3	sabbā dasa disā attano sarīrappabhāhi vatthābharaṇādippabhāhi ca vijjotayamānā. Muggarahatthapāṇinoti	432	
PA_atk-s05_07a:432_4	muggarā hatthasaṅkhātesu pāṇīsu yesaṃ te muggarahatthapāṇino, bhūmisaṇhakaraṇīyādīsu	432	
PA_atk-s05_07a:432_5	pāṇivohārassa labbhamānattā hatthasaddena pāṇi eva visesito. Chinnapabhinnagattāti	432	
PA_atk-s05_07a:432_6	muggarappahārena tattha tattha chinnapabhinnasarīrā. Pivāthāti pivatha.	432	
PA_atk-s05_07a:433	Evaṃ sāmaṇerena puṭṭhā te petā sabbaṃ taṃ	43	
PA_atk-s05_07a:434	Pavattiṃ catūhi gāthāhi paccabhāsiṃsu –	43	
PA_atk-s05_07a:436	“Puratova yo gacchati kuñjarena, setena nāgena catukkamena;	43	
PA_atk-s05_07a:437	Amhāka putto ahu jeṭṭhako so, dānāni datvāna sukhī pamodati.	43	
PA_atk-s05_07a:439	“Yo yo majjhe assatarīrathena, catubbhi yuttena suvaggitena;	43	
PA_atk-s05_07a:440	Amhāka putto ahu majjhimo so, amaccharī dānapatī virocati.	44	
PA_atk-s05_07a:442	“Yā sā ca pacchā sivikāya nīyati, nārī sapaññā migamandalocanā;	44	
PA_atk-s05_07a:443	Amhāka dhītā ahu sā kaniṭṭhikā, bhāgaḍḍhabhāgena sukhī pamodati.	44	
PA_atk-s05_07a:445	“Ete ca dānāni adaṃsu pubbe, pasannacittā samaṇabrāhmaṇānaṃ;	44	
PA_atk-s05_07a:446	Mayaṃ pana maccharīno ahumha, paribhāsakā samaṇabrāhmaṇānaṃ;	44	
PA_atk-s05_07a:447	Ete ca datvā paricārayanti, mayañca sussāma naḷova chinno”ti.	44	
PA_atk-s05_07a:448_0	75. Tattha puratova yo gacchatīti imesaṃ gacchantānaṃ yo purato gacchati. “Yoso purato	448	
PA_atk-s05_07a:448_1	gacchatī”ti vā pāṭho, tassa yo eso purato gacchatīti attho. Kuñjarenāti kuṃ pathaviṃ	448	
PA_atk-s05_07a:448_2	jīrayati, kuñjesu vā ramati caratīti “kuñjaro”ti laddhanāmena hatthinā. Nāgenāti,	448	
PA_atk-s05_07a:448_3	nāssa agamanīyaṃ anabhibhavanīyaṃ atthīti nāgā, tena nāgena. Catukkamenāti catuppadena. Jeṭṭhakoti pubbajo.	448	
PA_atk-s05_07a:449_0	76-77. Catubbhīti catūhi assatarīhi. Suvaggitenāti sundaragamanena cāturagamanena.	449	
PA_atk-s05_07a:449_1	Migamandalocanāti migī viya mandakkhikā. Bhāgaḍḍhabhāgenāti bhāgassa aḍḍhabhāgena,	449	
PA_atk-s05_07a:449_2	attanā laddhakoṭṭhāsato aḍḍhabhāgadānena hetubhūtena. Sukhīti sukhinī. Liṅgavipallāsena hetaṃ vuttaṃ.	449	
PA_atk-s05_07a:450_0	78. Paribhāsakāti akkosakā. Paricārayantīti dibbesu kāmaguṇesu attano indriyāni ito	450	
PA_atk-s05_07a:450_1	cito ca yathāsukhaṃ cārenti, parijanehi vā attano puññānubhāvanissandena paricariyaṃ	450	
PA_atk-s05_07a:450_2	kārenti. Mayañca sussāma naḷova chinnoti mayaṃ pana chinno ātape khitto naḷo viya	450	
PA_atk-s05_07a:450_3	sussāma, khuppipāsāhi aññamaññaṃ daṇḍābhighātehi ca sukkhā visukkhā bhavāmāti.	450	
PA_atk-s05_07a:451_0	Evaṃ attano pāpaṃ sampavedetvā “mayaṃ tuyhaṃ mātulamātulāniyo”ti ācikkhiṃsu. Taṃ	451	
PA_atk-s05_07a:451_1	sutvā sāmaṇero sañjātasaṃvego “evarūpānaṃ kibbisakārīnaṃ kathaṃ nu kho bhojanāni	451	
PA_atk-s05_07a:451_2	sijjhantī”ti pucchanto –	451	
PA_atk-s05_07a:453	“Kiṃ tumhākaṃ bhojanaṃ kiṃ sayānaṃ, kathañca yāpetha supāpadhammino;	45	
PA_atk-s05_07a:454	Pahūtabhogesu anappakesu, sukhaṃ virādhāya dukkhajja pattā”ti. –	45	
PA_atk-s05_07a:455_0	Imaṃ gāthamāha. Tattha kiṃ tumhākaṃ bhojananti kīdisaṃ tumhākaṃ bhojanaṃ? Kiṃ sayānanti	455	
PA_atk-s05_07a:455_1	kīdisaṃ sayanaṃ? “Kiṃ sayānā”ti keci paṭhanti, kīdisā sayanā, kīdise sayane sayathāti	455	
PA_atk-s05_07a:455_2	attho. Kathañca yāpethāti kena pakārena yāpetha, “kathaṃ vo yāpethā”tipi pāṭho, kathaṃ	455	
PA_atk-s05_07a:455_3	tumhe yāpethāti attho. Supāpadhamminoti suṭṭhu ativiya pāpadhammā. Pahūtabhogesūti	455	
PA_atk-s05_07a:455_4	apariyantesu uḷāresu bhogesu santesu. Anappakesūti na appakesu bahūsu. Sukhaṃ virādhāyāti	455	
PA_atk-s05_07a:455_5	sukhahetuno puññassa akaraṇena sukhaṃ virajjhitvā virādhetvā. “Sukhassa virādhenā”ti	455	
PA_atk-s05_07a:455_6	keci paṭhanti. Dukkhajja pattāti ajja idāni idaṃ petayonipariyāpannaṃ dukkhaṃ anuppattāti.	455	
PA_atk-s05_07a:456	Evaṃ sāmaṇerena puṭṭhā petā tena pucchitamatthaṃ vissajjentā –	45	
PA_atk-s05_07a:458	“Aññamaññaṃ vadhitvāna, pivāma pubbalohitaṃ;	45	
PA_atk-s05_07a:459	Bahuṃ vitvā na dhātā homa, nacchādimhase mayaṃ.	45	
PA_atk-s05_07a:461	“Icceva maccā paridevayanti, adāyakā pecca yamassa ṭhāyino;	46	
PA_atk-s05_07a:462	Ye te vidicca adhigamma bhoge, na bhuñjare nāpi karonti puññaṃ.	46	
PA_atk-s05_07a:464	“Te khuppipāsūpagatā parattha, pacchā ciraṃ jhāyare ḍayhamānā;	46	
PA_atk-s05_07a:465	Kammāni katvāna dukhudrāni, anubhonti dukkhaṃ kaṭukapphalāni.	46	
PA_atk-s05_07a:467	“Ittarañhi dhanaṃ dhaññaṃ, ittaraṃ idha jīvitaṃ;	46	
PA_atk-s05_07a:468	Ittaraṃ ittarato ñatvā, dīpaṃ kayirātha paṇḍito.	46	
PA_atk-s05_07a:470	“Ye te evaṃ pajānanti, narā dhammassa kovidā;	47	
PA_atk-s05_07a:471	Te dāne nappamajjanti, sutvā arahataṃ vaco”ti. –	47	
PA_atk-s05_07a:472	Pañca gāthā abhāsiṃsu.	47	
PA_atk-s05_07a:473_0	80-81. Tattha na dhātā homāti dhātā suhitā tittā na homa. Nacchādimhaseti na ruccāma,	473	
PA_atk-s05_07a:473_1	na ruciṃ uppādema, na taṃ mayaṃ attano ruciyā pivissāmāti attho. Iccevāti evameva.	473	
PA_atk-s05_07a:473_2	Maccā paridevayantīti mayaṃ viya aññepi manussā katakibbisā paridevanti kandanti.	473	
PA_atk-s05_07a:473_3	Adāyakāti adānasīlā maccharino. Yamassa ṭhāyinoti yamalokasaññite yamassa ṭhāne pettivisaye	473	
PA_atk-s05_07a:473_4	ṭhānasīlā. Ye te vidicca adhigammabhogeti ye te sampati āyatiñca sukhavisesavidhāyake	473	
PA_atk-s05_07a:473_5	bhoge vinditvā paṭilabhitvā. Na bhuñjare nāpi karonti puññanti amhe viya sayampi	473	
PA_atk-s05_07a:473_6	na bhuñjanti, paresaṃ dentā dānamayaṃ puññampi na karonti.	473	
PA_atk-s05_07a:474_0	82. Te khuppipāsūpagatā paratthāti te sattā parattha paraloke pettivisaye jighacchāpipāsābhibhūtā	474	
PA_atk-s05_07a:474_1	hutvā. Ciraṃ jhāyare ḍayhamānāti khudādihetukena dukkhagginā “akataṃ vata amhehi	474	
PA_atk-s05_07a:474_2	kusalaṃ, kataṃ pāpa”ntiādinā vattamānena vippaṭisāragginā pariḍayhamānā jhāyanti,	474	
PA_atk-s05_07a:474_3	anutthunantīti attho. Dukhudrānīti dukkhavipākāni. Anubhonti dukkhaṃ kaṭukapphalānīti	474	
PA_atk-s05_07a:474_4	aniṭṭhaphalāni pāpakammāni katvā cirakālaṃ dukkhaṃ āpāyikadukkhaṃ anubhavanti.	474	
PA_atk-s05_07a:475_0	83-84. Ittaranti na cirakālaṭṭhāyī, aniccaṃ vipariṇāmadhammaṃ. Ittaraṃ idha jīvitanti	475	
PA_atk-s05_07a:475_1	idha manussaloke sattānaṃ jīvitampi ittaraṃ parittaṃ appakaṃ. Tenāha bhagavā – “yo	475	
PA_atk-s05_07a:475_2	ciraṃ jīvati, so vassasataṃ appaṃ vā bhiyyo”ti. Ittaraṃ ittarato ñatvāti dhanadhaññādiupakaraṇaṃ	475	
PA_atk-s05_07a:475_3	manussānaṃ jīvitañca ittaraṃ parittaṃ khaṇikaṃ na cirassanti paññāya upaparikkhitvā.	475	
PA_atk-s05_07a:475_4	Dīpaṃ kayirātha paṇḍitoti sapañño puriso dīpaṃ attano patiṭṭhaṃ paraloke hitasukhādhiṭṭhānaṃ	475	
PA_atk-s05_07a:475_5	kareyya. Ye te evaṃ pajānantīti ye te manussā manussānaṃ bhogānaṃ jīvitassa ca ittarabhāvaṃ	475	
PA_atk-s05_07a:475_6	yāthāvato jānanti, te dāne sabbakālaṃ nappamajjanti. Sutvā arahataṃ vacoti arahataṃ	475	
PA_atk-s05_07a:475_7	buddhādīnaṃ ariyānaṃ vacanaṃ sutvā, sutattāti attho. Sesaṃ pākaṭameva.	475	
PA_atk-s05_07a:476_0	Evaṃ te petā sāmaṇerena puṭṭhā tamatthaṃ ācikkhitvā “mayaṃ tuyhaṃ mātulamātulāniyo”ti	476	
PA_atk-s05_07a:476_1	pavedesuṃ. Taṃ sutvā sāmaṇero sañjātasaṃvego ukkaṇṭhaṃ paṭivinodetvā upajjhāyassa	476	
PA_atk-s05_07a:476_2	pādesu sirasā nipatitvā evamāha – “yaṃ, bhante, anukampakena karaṇīyaṃ anukampaṃ	476	
PA_atk-s05_07a:476_3	upādāya, taṃ me tumhehi kataṃ, mahatā vatamhi anatthapātato rakkhito, na dāni me	476	
PA_atk-s05_07a:476_4	gharāvāsena attho, abhiramissāmi brahmacariyavāse”ti. Athāyasmā saṃkicco tassa ajjhāsayānurūpaṃ	476	
PA_atk-s05_07a:476_5	kammaṭṭhānaṃ ācikkhi. So kammaṭṭhānaṃ anuyuñjanto nacirasseva arahattaṃ pāpuṇi. Āyasmā	476	
PA_atk-s05_07a:476_6	pana saṃkicco taṃ pavattiṃ bhagavato ārocesi. Satthā tamatthaṃ aṭṭhuppattiṃ katvā	476	
PA_atk-s05_07a:476_7	sampattaparisāya vitthārena dhammaṃ desesi, sā desanā mahājanassa sātthikā ahosīti.	476	
PA_atk-s05_07a:477	Nāgapetavatthuvaṇaṇanā niṭṭhitā.	47	
PA_atk-s05_07a:478	12. Uragapetavatthuvaṇṇanā	47	
PA_atk-s05_07a:479_0	Uragova tacaṃ jiṇṇanti idaṃ satthā jetavane viharanto aññataraṃ upāsakaṃ ārabbha	479	
PA_atk-s05_07a:479_1	kathesi. Sāvatthiyaṃ kira aññatarassa upāsakassa putto kālamakāsi. So puttamaraṇahetu	479	
PA_atk-s05_07a:479_2	paridevasokasamāpanno bahi nikkhamitvā kiñci kammaṃ kātuṃ asakkonto geheyeva aṭṭhāsi.	479	
PA_atk-s05_07a:479_3	Atha satthā paccūsavelāyaṃ mahākaruṇāsamāpattito vuṭṭhāya buddhacakkhunā lokaṃ volokento	479	
PA_atk-s05_07a:479_4	taṃ upāsakaṃ disvā pubbaṇhasamayaṃ nivāsetvā pattacīvaramādāya tassa gehaṃ gantvā	479	
PA_atk-s05_07a:479_5	dvāre aṭṭhāsi. Upāsako ca satthu āgatabhāvaṃ sutvā sīghaṃ uṭṭhāya gantvā paccuggamanaṃ	479	
PA_atk-s05_07a:479_6	katvā hatthato pattaṃ gahetvā gehaṃ pavesetvā āsanaṃ paññapetvā adāsi. Nisīdi bhagavā	479	
PA_atk-s05_07a:479_7	paññatte āsane. Upāsakopi bhagavantaṃ vanditvā ekamantaṃ nisīdi. Taṃ bhagavā “kiṃ,	479	
PA_atk-s05_07a:479_8	upāsaka, sokapareto viya dissatī”ti āha. “Āma, bhagavā, piyo me putto kālakato, tenāhaṃ	479	
PA_atk-s05_07a:479_9	socāmī”ti. Athassa bhagavā sokavinodanaṃ karonto uragajātakaṃ kathesi.	479	
PA_atk-s05_07a:480_0	Atīte kira kāsiraṭṭhe bārāṇasiyaṃ dhammapālaṃ nāma brāhmaṇakulaṃ ahosi. Tattha brāhmaṇo	480	
PA_atk-s05_07a:480_1	brāhmaṇī putto dhītā suṇisā dāsīti ime sabbepi maraṇānussatibhāvanābhiratā ahesuṃ.	480	
PA_atk-s05_07a:480_2	Tesu yo gehato nikkhamati, so sesajane ovaditvā nirapekkhova nikkhamati. Athekadivasaṃ	480	
PA_atk-s05_07a:480_3	brāhmaṇo puttena saddhiṃ gharato nikkhamitvā khettaṃ gantvā kasati. Putto sukkhatiṇapaṇṇakaṭṭhāni	480	
PA_atk-s05_07a:480_4	ālimpeti. Tattheko kaṇhasappo ḍāhabhayena rukkhasusirato nikkhamitvā imaṃ brāhmaṇassa	480	
PA_atk-s05_07a:480_5	puttaṃ ḍaṃsi. So visavegena mucchito tattheva paripatitvā kālakato, sakko devarājā	480	
PA_atk-s05_07a:480_6	hutvā nibbatti. Brāhmaṇo puttaṃ mataṃ disvā kammantasamīpena gacchantaṃ ekaṃ purisaṃ	480	
PA_atk-s05_07a:480_7	evamāha – “samma, mama gharaṃ gantvā brāhmaṇiṃ evaṃ vadehi ‘nhāyitvā suddhavatthanivatthā	480	
PA_atk-s05_07a:480_8	ekassa bhattaṃ mālāgandhādīni ca gahetvā turitaṃ āgacchatū’ti”. So tattha gantvā	480	
PA_atk-s05_07a:480_9	tathā ārocesi, gehajanopi tathā akāsi. Brāhmaṇo nhatvā bhuñjitvā vilimpitvā parijanaparivuto	480	
PA_atk-s05_07a:480_10	puttassa sarīraṃ citakaṃ āropetvā aggiṃ datvā dārukkhandhaṃ ḍahanto viya nissoko	4801	
PA_atk-s05_07a:480_11	nissantāpo aniccasaññaṃ manasi karonto aṭṭhāsi.	4801	
PA_atk-s05_07a:481_0	Atha brāhmaṇassa putto sakko hutvā nibbatti, so ca amhākaṃ bodhisatto ahosi. So attano	481	
PA_atk-s05_07a:481_1	purimajātiṃ katapuññañca paccavekkhitvā pitaraṃ ñātake ca anukampamāno brāhmaṇavesena	481	
PA_atk-s05_07a:481_2	tattha āgantvā ñātake asocante disvā “ambho, migaṃ jhāpetha, amhākaṃ maṃsaṃ detha,	481	
PA_atk-s05_07a:481_3	chātomhī”ti āha. “Na migo, manusso brāhmaṇā”ti āha. “Kiṃ tumhākaṃ paccatthiko eso”ti?	481	
PA_atk-s05_07a:481_4	“Na paccatthiko, ure jāto oraso mahāguṇavanto taruṇaputto”ti āha. “Kimatthaṃ tumhe	481	
PA_atk-s05_07a:481_5	tathārūpe guṇavati taruṇaputte mate na socathā”ti? Taṃ sutvā brāhmaṇo asocanakāraṇaṃ kathento –	481	
PA_atk-s05_07a:483	“Uragova tacaṃ jiṇṇaṃ, hitvā gacchati saṃ tanuṃ;	48	
PA_atk-s05_07a:484	Evaṃ sarīre nibbhoge, pete kālakate sati.	48	
PA_atk-s05_07a:486	“Ḍayhamāno na jānāti, ñātīnaṃ paridevitaṃ;	48	
PA_atk-s05_07a:487	Tasmā etaṃ na rodāmi, gato so tassa yā gatī”ti. –	48	
PA_atk-s05_07a:488	Dve gāthā abhāsi.	48	
PA_atk-s05_07a:489_0	85-86. Tattha uragoti urena gacchatīti urago. Sappassetaṃ adhivacanaṃ. Tacaṃ jiṇṇanti	489	
PA_atk-s05_07a:489_1	jajjarabhāvena jiṇṇaṃ purāṇaṃ attano tacaṃ nimmokaṃ. Hitvā gacchati saṃ tanunti yathā	489	
PA_atk-s05_07a:489_2	urago attano jiṇṇatacaṃ rukkhantare vā kaṭṭhantare vā mūlantare vā pāsāṇantare vā	489	
PA_atk-s05_07a:489_3	kañcukaṃ omuñcanto viya sarīrato omuñcitvā pahāya chaḍḍetvā yathākāmaṃ gacchati,	489	
PA_atk-s05_07a:489_4	evameva saṃsāre paribbhamanto satto porāṇassa kammassa parikkhīṇattā jajjarībhūtaṃ	489	
PA_atk-s05_07a:489_5	saṃ tanuṃ attano sarīraṃ hitvā gacchati, yathākammaṃ gacchati, punabbhavavasena upapajjatīti	489	
PA_atk-s05_07a:489_6	attho. Evanti ḍayhamānaṃ puttassa sarīraṃ dassento āha. Sarīre nibbhogeti assa viya	489	
PA_atk-s05_07a:489_7	aññesampi kāye evaṃ bhogavirahite niratthake jāte. Peteti āyuusmāviññāṇato apagate.	489	
PA_atk-s05_07a:489_8	Kālakate satīti mate jāte. Tasmāti yasmā ḍayhamāno kāyo apetaviññāṇattā ḍāhadukkhaṃ	489	
PA_atk-s05_07a:489_9	viya ñātīnaṃ ruditaṃ paridevitampi na jānāti, tasmā etaṃ mama puttaṃ nimittaṃ katvā	489	
PA_atk-s05_07a:489_10	na rodāmi. Gato so tassa yā gatīti yadi matasattā na ucchijjanti, matassa pana katokāsassa	4891	
PA_atk-s05_07a:489_11	kammassa vasena yā gati pāṭikaṅkhā, taṃ cutianantarameva gato, so na purimañātīnaṃ	4891	
PA_atk-s05_07a:489_12	ruditaṃ paridevitaṃ vā paccāsīsati, nāpi yebhuyyena purimañātīnaṃ ruditena kāci atthasiddhīti adhippāyo.	4891	
PA_atk-s05_07a:490_0	Evaṃ brāhmaṇena attano asocanakāraṇe kathite pariyāyamanasikārakosalle pakāsite brāhmaṇarūpo	490	
PA_atk-s05_07a:490_1	sakko brāhmaṇiṃ āha – “amma, tuyhaṃ so mato kiṃ hotī”ti? “Dasa māse kucchinā pariharitvā	490	
PA_atk-s05_07a:490_2	thaññaṃ pāyetvā hatthapāde saṇṭhapetvā saṃvaḍḍhito putto me, sāmī”ti. “Yadi evaṃ	490	
PA_atk-s05_07a:490_3	pitā tāva purisabhāvena mā rodatu, mātu nāma hadayaṃ mudukaṃ, tvaṃ kasmā na rodasī”ti?	490	
PA_atk-s05_07a:490_4	Taṃ sutvā sā arodanakāraṇaṃ kathentī –	490	
PA_atk-s05_07a:492	“Anabbhito tato āgā, nānuññāto ito gato;	49	
PA_atk-s05_07a:493	Yathāgato tathā gato, tattha kā paridevanā.	49	
PA_atk-s05_07a:495	“Ḍayhamāno na jānāti, ñātīnaṃ paridevitaṃ;	49	
PA_atk-s05_07a:496	Tasmā etaṃ na rodāmi, gato so tassa yā gatī”ti. –	49	
PA_atk-s05_07a:497_0	Gāthādvayamāha. Tattha anabbhitoti anavhāto, “ehi mayhaṃ puttabhāvaṃ upagacchā”ti	497	
PA_atk-s05_07a:497_1	evaṃ apakkosito. Tatoti yattha pubbe ṭhito, tato paralokato. Āgāti āgañchi. Nānuññātoti	497	
PA_atk-s05_07a:497_2	ananumato, “gaccha, tāta, paraloka”nti evaṃ amhehi avissaṭṭho. Itoti idhalokato.	497	
PA_atk-s05_07a:497_3	Gatoti apagato. Yathāgatoti yenākārena āgato, amhehi anabbhito eva āgatoti attho.	497	
PA_atk-s05_07a:497_4	Tathā gatoti tenevākārena gato. Yathā sakeneva kammunā āgato, tathā sakeneva kammunā	497	
PA_atk-s05_07a:497_5	gatoti. Etena kammassakataṃ dasseti. Tattha kā paridevanāti evaṃ avasavattike saṃsārapavatte	497	
PA_atk-s05_07a:497_6	maraṇaṃ paṭicca kā nāma paridevanā, ayuttā sā paññavatā akaraṇīyāti dasseti.	497	
PA_atk-s05_07a:498_0	Evaṃ brāhmaṇiyā vacanaṃ sutvā tassa bhaginiṃ pucchi – “amma, tuyhaṃ so kiṃ hotī”ti?	498	
PA_atk-s05_07a:498_1	“Bhātā me, sāmī”ti. “Amma, bhaginiyo nāma bhātūsu sinehā, tvaṃ kasmā na rodasī”ti?	498	
PA_atk-s05_07a:498_2	Sāpi arodanakāraṇaṃ kathentī –	498	
PA_atk-s05_07a:500	“Sace rode kissa assaṃ, tattha me kiṃ phalaṃ siyā;	50	
PA_atk-s05_07a:501	Ñātimittasuhajjānaṃ, bhiyyo no aratī siyā.	50	
PA_atk-s05_07a:503	“Ḍayhamāno na jānāti, ñātīnaṃ paridevitaṃ;	50	
PA_atk-s05_07a:504	Tasmā etaṃ na rodāmi, gato so tassa yā gatī”ti. –	50	
PA_atk-s05_07a:505_0	Gāthādvayamāha. Tattha sace rode kisā assanti yadi ahaṃ rodeyyaṃ, kisā parisukkhasarīrā	505	
PA_atk-s05_07a:505_1	bhaveyyaṃ. Tattha me kiṃ phalaṃ siyāti tasmiṃ mayhaṃ bhātu maraṇanimitte rodane kiṃ	505	
PA_atk-s05_07a:505_2	nāma phalaṃ, ko ānisaṃso bhaveyya? Na tena mayhaṃ bhātiko āgaccheyya, nāpi so tena	505	
PA_atk-s05_07a:505_3	sugatiṃ gaccheyyāti adhippāyo. Ñātimittasuhajjānaṃ, bhiyyo no aratī siyāti amhākaṃ	505	
PA_atk-s05_07a:505_4	ñātīnaṃ mittānaṃ suhadayānañca mama socanena bhātumaraṇadukkhato bhiyyopi arati dukkhameva siyāti.	505	
PA_atk-s05_07a:506_0	Evaṃ bhaginiyā vacanaṃ sutvā tassa bhariyaṃ pucchi – “tuyhaṃ so kiṃ hotī”ti? “Bhattā	506	
PA_atk-s05_07a:506_1	me, sāmī”ti. “Bhadde, itthiyo nāma bhattari sinehā honti, tasmiñca mate vidhavā anāthā	506	
PA_atk-s05_07a:506_2	honti, kasmā tvaṃ na rodasī”ti? Sāpi attano arodanakāraṇaṃ kathentī –	506	
PA_atk-s05_07a:508	“Yathāpi dārako candaṃ, gacchantamanurodati;	50	
PA_atk-s05_07a:509	Evaṃsampadamevetaṃ, yo petamanusocati.	50	
PA_atk-s05_07a:511	“Ḍayhamāno na jānāti, ñātīnaṃ paridevitaṃ;	51	
PA_atk-s05_07a:512	Tasmā etaṃ na rodāmi, gato so tassa yā gatī”ti. – gāthādvayamāha;	51	
PA_atk-s05_07a:513_0	Tattha dārakoti bāladārako. Candanti candamaṇḍalaṃ. Gacchantanti nabhaṃ abbhussukkamānaṃ.	513	
PA_atk-s05_07a:513_1	Anurodatīti “mayhaṃ rathacakkaṃ gahetvā dehī”ti anurodati. Evaṃsampadamevetanti yo	513	
PA_atk-s05_07a:513_2	petaṃ mataṃ anusocati, tassetaṃ anusocanaṃ evaṃsampadaṃ evarūpaṃ, ākāsena gacchantassa	513	
PA_atk-s05_07a:513_3	candassa gahetukāmatāsadisaṃ alabbhaneyyavatthusmiṃ icchābhāvatoti adhippāyo.	513	
PA_atk-s05_07a:514_0	Evaṃ tassa bhariyāya vacanaṃ sutvā dāsiṃ pucchi – “amma, tuyhaṃ so kiṃ hotī”ti? “Ayyo	514	
PA_atk-s05_07a:514_1	me, sāmī”ti. “Yadi evaṃ tena tvaṃ pothetvā veyyāvaccaṃ kāritā bhavissasi, tasmā maññe	514	
PA_atk-s05_07a:514_2	‘sumuttāhaṃ tenā’ti na rodasī”ti? “Sāmi, mā maṃ evaṃ avaca, na cetaṃ anucchavikaṃ,	514	
PA_atk-s05_07a:514_3	ativiya khantimettānuddayāsampanno yuttavādī mayhaṃ ayyaputto ure saṃvaḍḍhaputto	514	
PA_atk-s05_07a:514_4	viya ahosī”ti. Atha “kasmā na rodasī”ti? Sāpi attano arodanakāraṇaṃ kathentī –	514	
PA_atk-s05_07a:516	“Yathāpi brahme udakumbho, bhinno appaṭisandhiyo;	51	
PA_atk-s05_07a:517	Evaṃsampadamevetaṃ, yo petamanusocati.	51	
PA_atk-s05_07a:519	“Ḍayhamāno na jānāti, ñātīnaṃ paridevitaṃ;	51	
PA_atk-s05_07a:520	Tasmā etaṃ na rodāmi, gato so tassa yā gatī”ti. –	52	
PA_atk-s05_07a:521_0	Gāthādvayamāha. Tattha yathāpi brahme udakubbho, bhinno appaṭisandhiyoti brāhmaṇa	521	
PA_atk-s05_07a:521_1	seyyathāpi udakaghaṭo muggarappahārādinā bhinno appaṭisandhiyo puna pākatiko na hoti.	521	
PA_atk-s05_07a:521_2	Sesamettha vuttanayattā uttānatthameva.	521	
PA_atk-s05_07a:522_0	Sakko tesaṃ kathaṃ sutvā pasannamānaso “sammadeva tumhehi maraṇassati bhāvitā, ito	522	
PA_atk-s05_07a:522_1	paṭṭhāya na tumhehi kasiādikaraṇakiccaṃ atthī”ti tesaṃ gehaṃ sattaratanabharitaṃ	522	
PA_atk-s05_07a:522_2	katvā “appamattā dānaṃ detha, sīlaṃ rakkhatha, uposathakammaṃ karothā”ti ovaditvā	522	
PA_atk-s05_07a:522_3	attānañca tesaṃ nivedetvā sakaṭṭhānameva gato. Tepi brāhmaṇādayo dānādīni puññāni	522	
PA_atk-s05_07a:522_4	karontā yāvatāyukaṃ ṭhatvā devaloke uppajjiṃsu.	522	
PA_atk-s05_07a:523	Satthā imaṃ jātakaṃ āharitvā tassa upāsakassa sokasallaṃ samuddharitvā upari saccāni pakāsesi, saccapariyosāne upāsako sotāpattiphale patiṭṭhahīti.	52	
PA_atk-s05_07a:524	Uragapetavatthuvaṇṇanā niṭṭhitā.	52	
PA_atk-s05_07a:525	Iti khuddaka-aṭṭhakathāya petavatthusmiṃ	52	
PA_atk-s05_07a:526	Dvādasavatthupaṭimaṇḍitassa	52	
PA_atk-s05_07a:527	Paṭhamassa uragavaggassa atthasaṃvaṇṇanā niṭṭhitā.	52	
PA_atk-s05_07a:528	2. Ubbarivaggo	52	
PA_atk-s05_07a:529	1. Saṃsāramocakapetivatthuvaṇṇanā	52	
PA_atk-s05_07a:530_0	Naggā dubbaṇṇarūpāsīti idaṃ satthari veḷuvane viharante magadharaṭṭhe iṭṭhakavatīnāmake	530	
PA_atk-s05_07a:530_1	gāme aññataraṃ petiṃ ārabbha vuttaṃ. Magadharaṭṭhe kira iṭṭhakavatī ca dīgharāji	530	
PA_atk-s05_07a:530_2	cāti dve gāmakā ahesuṃ, tattha bahū saṃsāramocakā micchādiṭṭhikā paṭivasanti. Atīte	530	
PA_atk-s05_07a:530_3	ca kāle pañcannaṃ vassasatānaṃ matthake aññatarā itthī tattheva iṭṭhakavatiyaṃ aññatarasmiṃ	530	
PA_atk-s05_07a:530_4	saṃsāramocakakule nibbattitvā micchādiṭṭhivasena bahū kīṭapaṭaṅge jīvitā voropetvā petesu nibbatti.	530	
PA_atk-s05_07a:531_0	Sā pañca vassasatāni khuppipāsādidukkhaṃ anubhavitvā amhākaṃ bhagavati loke uppajjitvā	531	
PA_atk-s05_07a:531_1	pavattitavaradhammacakke anukkamena rājagahaṃ upanissāya veḷuvane viharante punapi	531	
PA_atk-s05_07a:531_2	iṭṭhakavatiyaṃyeva aññatarasmiṃ saṃsāramocakakuleyeva nibbattitvā yadā sattaṭṭhavassuddesikakāle	531	
PA_atk-s05_07a:531_3	aññāhi dārikāhi saddhiṃ rathikāya kīḷanasamatthā ahosi, tadā āyasmā sāriputtatthero	531	
PA_atk-s05_07a:531_4	tameva gāmaṃ upanissāya aruṇavatīvihāre viharanto ekadivasaṃ dvādasahi bhikkhūhi	531	
PA_atk-s05_07a:531_5	saddhiṃ tassa gāmassa dvārasamīpena maggena atikkamati. Tasmiṃ khaṇe bahū gāmadārikā	531	
PA_atk-s05_07a:531_6	gāmato nikkhamitvā dvārasamīpe kīḷantiyo pasannamānasā mātāpitūnaṃ paṭipattidassanena	531	
PA_atk-s05_07a:531_7	vegenāgantvā theraṃ aññe ca bhikkhū pañcapatiṭṭhitena vandiṃsu. Sā panesā assaddhakulassa	531	
PA_atk-s05_07a:531_8	dhītā cirakālaṃ aparicitakusalatāya sādhujanācāravirahitā anādarā alakkhikā viya	531	
PA_atk-s05_07a:531_9	aṭṭhāsi. Thero tassā pubbacaritaṃ idāni ca saṃsāramocakakule nibbattanaṃ āyatiñca	531	
PA_atk-s05_07a:531_10	niraye nibbattanārahataṃ disvā “sacāyaṃ maṃ vandissati, niraye na uppajjissati, petesu	5311	
PA_atk-s05_07a:531_11	nibbattitvāpi mamaṃyeva nissāya sampattiṃ paṭilabhissatī”ti ñatvā karuṇāsañcoditamānaso	5311	
PA_atk-s05_07a:531_12	tā dārikāyo āha – “tumhe bhikkhū vandatha, ayaṃ pana dārikā alakkhikā viya ṭhitā”ti.	5311	
PA_atk-s05_07a:531_13	Atha naṃ tā dārikā hatthesu pariggahetvā ākaḍḍhitvā balakkārena therassa pāde vandāpesuṃ.	5311	
PA_atk-s05_07a:532_0	Sā aparena samayena vayappattā dīgharājiyaṃ saṃsāramocakakule aññatarassa kumārassa	532	
PA_atk-s05_07a:532_1	dinnā paripuṇṇagabbhā hutvā kālakatā petesu uppajjitvā naggā dubbaṇṇarūpā khuppipāsābhibhūtā	532	
PA_atk-s05_07a:532_2	ativiya bībhacchadassanā vicarantī rattiyaṃ āyasmato sāriputtattherassa attānaṃ dassetvā	532	
PA_atk-s05_07a:532_3	ekamantaṃ aṭṭhāsi. Taṃ disvā thero –	532	
PA_atk-s05_07a:534	“Naggā dubbaṇṇarūpāsi, kisā dhamanisanthatā;	53	
PA_atk-s05_07a:535	Upphāsulike kisike, kā nu tvaṃ idha tiṭṭhasī”ti. –	53	
PA_atk-s05_07a:536_0	Gāthāya pucchi. Tattha dhamanisanthatāti nimmaṃsalohitatāya sirājālehi patthatagattā.	536	
PA_atk-s05_07a:536_1	Upphāsuliketi uggataphāsulike. Kisiketi kisasarīre. Pubbepi “kisā”ti vatvā puna “kisike”ti	536	
PA_atk-s05_07a:536_2	vacanaṃ aṭṭhicammanhārumattasarīratāya ativiya kisabhāvadassanatthaṃ vuttaṃ. Taṃ	536	
PA_atk-s05_07a:536_3	sutvā petī attānaṃ pavedentī –	536	
PA_atk-s05_07a:538	“Ahaṃ bhadante petīmhi, duggatā yamalokikā;	53	
PA_atk-s05_07a:539	Pāpakammaṃ karitvāna, petalokaṃ ito gatā”ti. – gāthaṃ vatvā puna therena –	53	
PA_atk-s05_07a:541	“Kiṃ nu kāyena vācāya, manasā dukkaṭaṃ kataṃ;	54	
PA_atk-s05_07a:542	Kissakammavipākena, petalokaṃ ito gatā”ti. –	54	
PA_atk-s05_07a:543	Katakammaṃ puṭṭhā “adānasīlā maccharinī hutvā petayoniyaṃ nibbattitvā evaṃ mahādukkhaṃ anubhavāmī”ti dassentī tisso gāthā abhāsi –	54	
PA_atk-s05_07a:545	“Anukampakā mayhaṃ nāhesuṃ bhante, pitā ca mātā athavāpi ñātakā;	54	
PA_atk-s05_07a:546	Ye maṃ niyojeyyuṃ dadāhi dānaṃ, pasannacittā samaṇabrāhmaṇānaṃ.	54	
PA_atk-s05_07a:548	“Ito ahaṃ vassasatāni pañca, yaṃ evarūpā vicarāmi naggā;	54	
PA_atk-s05_07a:549	Khudāya taṇhāya ca khajjamānā, pāpassa kammassa phalaṃ mamedaṃ.	54	
PA_atk-s05_07a:551	“Vandāmi taṃ ayya pasannacittā, anukampa maṃ vīra mahānubhāva;	55	
PA_atk-s05_07a:552	Datvā ca me ādisa yañhi kiñci, mocehi maṃ duggatiyā bhadante”ti.	55	
PA_atk-s05_07a:553_0	98. Tattha anukampakāti samparāyikena atthena anuggaṇhakā. Bhanteti theraṃ ālapati.	553	
PA_atk-s05_07a:553_1	Ye maṃ niyojeyyunti mātā vā pitā vā atha vā ñātakā edisā pasannacittā hutvā “samaṇabrāhmaṇānaṃ	553	
PA_atk-s05_07a:553_2	dadāhi dāna”nti ye maṃ niyojeyyuṃ, tādisā anukampakā mayhaṃ nāhesunti yojanā.	553	
PA_atk-s05_07a:554_0	99. Ito ahaṃ vassasatāni pañca, yaṃ evarūpā vicarāmi naggāti idaṃ sā petī ito tatiyāya	554	
PA_atk-s05_07a:554_1	jātiyā attano petattabhāvaṃ anussaritvā idānipi tathā pañcavassasatāni vicarāmīti	554	
PA_atk-s05_07a:554_2	adhippāyenāha. Tattha yanti yasmā, dānādīnaṃ puññānaṃ akatattā evarūpā naggā petī	554	
PA_atk-s05_07a:554_3	hutvā ito paṭṭhāya vassasatāni pañca vicarāmīti yojanā. Taṇhāyāti pipāsāya. Khajjamānāti	554	
PA_atk-s05_07a:554_4	khādiyamānā, bādhiyamānāti attho.	554	
PA_atk-s05_07a:555_0	100. Vandāmi taṃ ayya pasannacittāti ayya, tamahaṃ pasannacittā hutvā vandāmi, ettakameva	555	
PA_atk-s05_07a:555_1	puññaṃ idāni mayā kātuṃ sakkāti dasseti. Anukampa manti anuggaṇha mamaṃ uddissa anuddayaṃ	555	
PA_atk-s05_07a:555_2	karohi. Datvā ca me ādisa yañhi kiñcīti kiñcideva deyyadhammaṃ samaṇabrāhmaṇānaṃ	555	
PA_atk-s05_07a:555_3	datvā taṃ dakkhiṇaṃ mayhaṃ ādisa, tena me ito petayonito mokkho bhavissatīti adhippāyena	555	
PA_atk-s05_07a:555_4	vadati. Tenevāha “mocehi maṃ duggatiyā bhadante”ti.	555	
PA_atk-s05_07a:556	Evaṃ petiyā vutte yathā so thero paṭipajji, taṃ dassetuṃ saṅgītikārehi tisso gāthā vuttā –	55	
PA_atk-s05_07a:558	“Sādhūti so paṭissutvā, sāriputtonukampako;	55	
PA_atk-s05_07a:559	Bhikkhūnaṃ ālopaṃ datvā, pāṇimattañca coḷakaṃ;	55	
PA_atk-s05_07a:560	Thālakassa ca pānīyaṃ, tassā dakkhiṇamādisi.	56	
PA_atk-s05_07a:562	“Samanantarānuddiṭṭhe, vipāko udapajjatha;	56	
PA_atk-s05_07a:563	Bhojanacchādanapānīyaṃ, dakkhiṇāya idaṃ phalaṃ.	56	
PA_atk-s05_07a:565	“Tato suddhā sucivasanā, kāsikuttamadhārinī;	56	
PA_atk-s05_07a:566	Vicittavatthābharaṇā, sāriputtaṃ upasaṅkamī”ti.	56	
PA_atk-s05_07a:567_0	101-103. Tattha bhikkhūnanti bhikkhuno, vacanavipallāsena hetaṃ vuttaṃ. “Ālopaṃ bhikkhuno	567	
PA_atk-s05_07a:567_1	datvā”ti keci paṭhanti. Ālopanti kabaḷaṃ, ekālopamattaṃ bhojananti attho. Pāṇimattañca	567	
PA_atk-s05_07a:567_2	coḷakanti ekahatthappamāṇaṃ coḷakhaṇḍanti attho. Thālakassa ca pānīyanti ekathālakapūraṇamattaṃ	567	
PA_atk-s05_07a:567_3	udakaṃ. Sesaṃ khallāṭiyapetavatthusmiṃ vuttanayameva.	567	
PA_atk-s05_07a:568_0	Athāyasmā sāriputto taṃ petiṃ pīṇindriyaṃ parisuddhachavivaṇṇaṃ dibbavatthābharaṇālaṅkāraṃ	568	
PA_atk-s05_07a:568_1	samantato attano pabhāya obhāsentiṃ attano santikaṃ upagantvā ṭhitaṃ disvā paccakkhato	568	
PA_atk-s05_07a:568_2	kammaphalaṃ tāya vibhāvetukāmo hutvā tisso gāthā abhāsi –	568	
PA_atk-s05_07a:570	“Abhikkantena vaṇṇena, yā tvaṃ tiṭṭhasi devate;	57	
PA_atk-s05_07a:571	Obhāsentī disā sabbā, osadhī viya tārakā.	57	
PA_atk-s05_07a:573	“Kena tetādiso vaṇṇo, kena te idha mijjhati;	57	
PA_atk-s05_07a:574	Uppajjanti ca te bhogā, ye keci manaso piyā.	57	
PA_atk-s05_07a:576	“Pucchāmi taṃ devi mahānubhāve, manussabhūtā kimakāsi puññaṃ;	57	
PA_atk-s05_07a:577	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	57	
PA_atk-s05_07a:578_0	104. Tattha abhikkantenāti atimanāpena, abhirūpenāti attho. Vaṇṇenāti chavivaṇṇena.	578	
PA_atk-s05_07a:578_1	Obhāsentī disā sabbāti sabbāpi dasa disā jotentī ekālokaṃ karontī. Yathā kinti āha	578	
PA_atk-s05_07a:578_2	“osadhī viya tārakā”ti. Ussannā pabhā etāya dhīyati, osadhānaṃ vā anubalappadāyikāti	578	
PA_atk-s05_07a:578_3	katvā “osadhī”ti laddhanāmā tārakā yathā samantato ālokaṃ kurumānā tiṭṭhati, evameva	578	
PA_atk-s05_07a:578_4	tvaṃ sabbadisā obhāsentīti attho.	578	
PA_atk-s05_07a:579_0	105. Kenāti kiṃ-saddo pucchāyaṃ. Hetuatthe cetaṃ karaṇavacanaṃ, kena hetunāti attho.	579	
PA_atk-s05_07a:579_1	Teti tava. Etādisoti ediso, etarahi yathādissamānoti vuttaṃ hoti. Kena te idha mijjhatīti	579	
PA_atk-s05_07a:579_2	kena puññavisesena idha imasmiṃ ṭhāne idāni tayā labbhamānaṃ sucaritaphalaṃ ijjhati	579	
PA_atk-s05_07a:579_3	nipphajjati. Uppajjantīti nibbattanti. Bhogāti paribhuñjitabbaṭṭhena “bhogā”ti laddhanāmā	579	
PA_atk-s05_07a:579_4	vatthābharaṇādivittūpakaraṇavisesā. Ye kecīti bhoge anavasesato byāpetvā saṅgaṇhāti.	579	
PA_atk-s05_07a:579_5	Anavasesabyāpako hi ayaṃ niddeso yathā “ye keci saṅkhārā”ti. Manaso piyāti manasā	579	
PA_atk-s05_07a:579_6	piyāyitabbā, manāpiyāti attho.	579	
PA_atk-s05_07a:580_0	106. Pucchāmīti pucchaṃ karomi, ñātuṃ icchāmīti attho. Tanti tvaṃ. Devīti dibbānabhāvasamaṅgitāya,	580	
PA_atk-s05_07a:580_1	devi. Tenāha “mahānubhāve”ti. Manussabhūtāti manussesu jātā manussabhāvaṃ pattā.	580	
PA_atk-s05_07a:580_2	Idaṃ yebhuyyena sattā manussattabhāve ṭhitā puññāni karontīti katvā vuttaṃ. Ayametāyaṃ	580	
PA_atk-s05_07a:580_3	gāthānaṃ saṅkhepato attho, vitthārato pana paramatthadīpaniyaṃ vimānavatthuaṭṭhakathāyaṃ	580	
PA_atk-s05_07a:580_4	vuttanayeneva veditabbo.	580	
PA_atk-s05_07a:581	Evaṃ puna therena puṭṭhā petī tassā sampattiyā laddhakāraṇaṃ pakāsentī sesagāthā abhāsi –	58	
PA_atk-s05_07a:583	“Uppaṇḍukiṃ kisaṃ chātaṃ, naggaṃ sampatitacchaviṃ;	58	
PA_atk-s05_07a:584	Muni kāruṇiko loke, taṃ maṃ addakkhi duggataṃ.	58	
PA_atk-s05_07a:586	“Bhikkhūnaṃ ālopaṃ datvā, pāṇimattañca coḷakaṃ;	58	
PA_atk-s05_07a:587	Thālakassa ca pānīyaṃ, mama dakkhiṇamādisi.	58	
PA_atk-s05_07a:589	“Ālopassa phalaṃ passa, bhattaṃ vassasataṃ dasa;	58	
PA_atk-s05_07a:590	Bhuñjāmi kāmakāminī, anekarasabyañjanaṃ.	59	
PA_atk-s05_07a:592	“Pāṇimattassa coḷassa, vipākaṃ passa yādisaṃ;	59	
PA_atk-s05_07a:593	Yāvatā nandarājassa, vijitasmiṃ paṭicchadā.	59	
PA_atk-s05_07a:595	“Tato bahutarā bhante, vatthānacchādanāni me;	59	
PA_atk-s05_07a:596	Koseyyakambalīyāni, khomakappāsikāni ca.	59	
PA_atk-s05_07a:598	“Vipulā ca mahagghā ca, tepākāsevalambare;	59	
PA_atk-s05_07a:599	Sāhaṃ taṃ paridahāmi, yaṃ yañhi manaso piyaṃ.	59	
PA_atk-s05_07a:601	“Thālakassa ca pānīyaṃ, vipākaṃ passa yādisaṃ;	60	
PA_atk-s05_07a:602	Gambhīrā caturassā ca, pokkharañño sunimmitā.	60	
PA_atk-s05_07a:604	“Setodakā suppatitthā, sītā appaṭigandhiyā;	60	
PA_atk-s05_07a:605	Padumuppalasañchannā, vārikiñjakkhapūritā.	60	
PA_atk-s05_07a:607	“Sāhaṃ ramāmi kīḷāmi, modāmi akutobhayā;	60	
PA_atk-s05_07a:608	Muniṃ kāruṇikaṃ loke, bhante vanditumāgatā”ti.	60	
PA_atk-s05_07a:609_0	107. Tattha uppaṇḍukinti uppaṇḍukajātaṃ. Chātanti bubhukkhitaṃ khudāya abhibhūtaṃ.	609	
PA_atk-s05_07a:609_1	Sampatitacchavinti chinnabhinnasarīracchaviṃ. Loketi idaṃ “kāruṇiko”ti ettha vuttakaruṇāya	609	
PA_atk-s05_07a:609_2	visayadassanaṃ. Taṃ manti tādisaṃ mamaṃ, vuttanayena ekantato karuṇaṭṭhāniyaṃ maṃ.	609	
PA_atk-s05_07a:609_3	Duggatanti duggatiṃ gataṃ.	609	
PA_atk-s05_07a:610_0	108-109. Bhikkhūnaṃ ālopaṃ datvātiādi therena attano karuṇāya katākāradassanaṃ. Tattha	610	
PA_atk-s05_07a:610_1	bhattanti odanaṃ, dibbabhojananti attho. Vassasataṃ dasāti dasa vassasatāni, vassasahassanti	610	
PA_atk-s05_07a:610_2	vuttaṃ hoti. Accantasaṃyoge cetaṃ upayogavacanaṃ. Bhuñjāmi kāmakāminī, anekarasabyañjananti	610	
PA_atk-s05_07a:610_3	aññehipi kāmetabbakāmehi samannāgatā anekarasabyañjanaṃ bhattaṃ bhuñjāmīti yojanā.	610	
PA_atk-s05_07a:611_0	110. Coḷassāti deyyadhammasīsena tabbisayaṃ dānamayaṃ puññameva dasseti. Vipākaṃ	611	
PA_atk-s05_07a:611_1	passa yādisanti tassa coḷadānassa vipākasaṅkhātaṃ phalaṃ passa, bhante. Taṃ pana	611	
PA_atk-s05_07a:611_2	yādisaṃ yathārūpaṃ, kinti ceti āha “yāvatā nandarājassā”tiādi.	611	
PA_atk-s05_07a:612_0	Tattha koyaṃ nandarājā nāma? Atīte kira dasavassasahassāyukesu manussesu bārāṇasivāsī	612	
PA_atk-s05_07a:612_1	eko kuṭumbiko araññe jaṅghāvihāraṃ vicaranto araññaṭṭhāne aññataraṃ paccekabuddhaṃ	612	
PA_atk-s05_07a:612_2	addasa. So paccekabuddho tattha cīvarakammaṃ karonto anuvāte appahonte saṃharitvāva	612	
PA_atk-s05_07a:612_3	ṭhapetuṃ āraddho. So kuṭumbiko taṃ disvā, “bhante, kiṃ karothā”ti vatvā tena appicchatāya	612	
PA_atk-s05_07a:612_4	kiñci avuttepi “cīvaradussaṃ nappahotī”ti ñatvā attano uttarāsaṅgaṃ paccekabuddhassa	612	
PA_atk-s05_07a:612_5	pādamūle ṭhapetvā agamāsi. Paccekabuddho taṃ gahetvā anuvātaṃ āropento cīvaraṃ katvā	612	
PA_atk-s05_07a:612_6	pārupi. So kuṭumbikā jīvitapariyosāne kālaṃ katvā tāvatiṃsabhavane nibbattitvā tattha	612	
PA_atk-s05_07a:612_7	yāvatāyukaṃ dibbasampattiṃ anubhavitvā tato cavitvā bārāṇasito yojanamatte ṭhāne	612	
PA_atk-s05_07a:612_8	aññatarasmiṃ gāme amaccakule nibbatti.	612	
PA_atk-s05_07a:613_0	Tassa vayappattakāle tasmiṃ gāme nakkhattaṃ saṅghuṭṭhaṃ ahosi. So mātaraṃ āha – “amma,	613	
PA_atk-s05_07a:613_1	sāṭakaṃ me dehi, nakkhattaṃ kīḷissāmī”ti. Sā sudhotavatthaṃ nīharitvā adāsi. “Amma,	613	
PA_atk-s05_07a:613_2	thūlaṃ ida”nti. Aññaṃ nīharitvā adāsi, tampi paṭikkhipi. Atha naṃ mātā āha – “tāta,	613	
PA_atk-s05_07a:613_3	yādise gehe mayaṃ jātā, natthi no ito sukhumatarassa vatthassa paṭilābhāya puñña”nti.	613	
PA_atk-s05_07a:613_4	“Labhanaṭṭhānaṃ gacchāmi, ammā”ti. “Gaccha, putta, ahaṃ ajjeva tuyhaṃ bārāṇasinagare	613	
PA_atk-s05_07a:613_5	rajjapaṭilābhaṃ icchāmī”ti. So “sādhu, ammā”ti mātaraṃ vanditvā padakkhiṇaṃ katvā	613	
PA_atk-s05_07a:613_6	āha – “gacchāmi, ammā”ti. “Gaccha, tātā”ti. Evaṃ kirassā cittaṃ ahosi – “kahaṃ gamissati,	613	
PA_atk-s05_07a:613_7	idha vā ettha vā gehe nisīdissatī”ti. So pana puññaniyāmena codiyamāno gāmato nikkhamitvā	613	
PA_atk-s05_07a:613_8	bārāṇasiṃ gantvā maṅgalasilāpaṭṭe sasīsaṃ pārupitvā nipajji. So ca bārāṇasirañño	613	
PA_atk-s05_07a:613_9	kālakatassa sattamo divaso hoti.	613	
PA_atk-s05_07a:614_0	Amaccā ca purohito ca rañño sarīrakiccaṃ katvā rājaṅgaṇe nisīditvā mantayiṃsu – “rañño	614	
PA_atk-s05_07a:614_1	ekā dhītā atthi, putto natthi, arājakaṃ rajjaṃ na tiṭṭhati, phussarathaṃ vissajjemā”ti.	614	
PA_atk-s05_07a:614_2	Te kumudavaṇṇe cattāro sindhave yojetvā setacchattappamukhaṃ pañcavidhaṃ rājakakudhabhaṇḍaṃ	614	
PA_atk-s05_07a:614_3	rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho	614	
PA_atk-s05_07a:614_4	pācīnadvārena nikkhamitvā uyyānābhimukkho ahosi. “Paricayena uyyānābhimukho gacchati,	614	
PA_atk-s05_07a:614_5	nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ	614	
PA_atk-s05_07a:614_6	katvā ārohanasajjo hutvā aṭṭhāsi, purohito pārupanakaṇṇaṃ apanetvā pādatalāni olokento	614	
PA_atk-s05_07a:614_7	“tiṭṭhatu ayaṃ dīpo, dvisahassadīpaparivāresu catūsu mahādīpesu ekarajjaṃ kāretuṃ	614	
PA_atk-s05_07a:614_8	yutto”ti vatvā “tūriyāni paggaṇhatha, punapi paggaṇhathā”ti tikkhattuṃ tūriyāni paggaṇhāpesi.	614	
PA_atk-s05_07a:615_0	Atha kumāro mukhaṃ vivaritvā oloketvā “kena kammena āgatattha, tātā”ti āha. “Deva,	615	
PA_atk-s05_07a:615_1	tumhākaṃ rajjaṃ pāpuṇātī”ti. “Tumhākaṃ rājā kaha”nti? “Divaṅgato, sāmī”ti. “Kati	615	
PA_atk-s05_07a:615_2	divasā atikkantā”ti? “Ajja sattamo divaso”ti. “Putto vā dhītā vā natthī”ti? “Dhītā	615	
PA_atk-s05_07a:615_3	atthi, deva, putto natthī”ti. “Tena hi karissāmi rajja”nti. Te tāvadeva abhisekamaṇḍapaṃ	615	
PA_atk-s05_07a:615_4	katvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.	615	
PA_atk-s05_07a:616_0	Athassa katābhisekassa satasahassagghanikaṃ vatthaṃ upanesuṃ. So “kimidaṃ, tātā”ti	616	
PA_atk-s05_07a:616_1	āha. “Nivāsanavatthaṃ, devā”ti. “Nanu, tātā, thūla”nti? “Manussānaṃ paribhogavatthesu	616	
PA_atk-s05_07a:616_2	ito sukhumataraṃ natthi, devā”ti. “Tumhākaṃ rājā evarūpaṃ nivāsesī”ti? “Āma, devā”ti.	616	
PA_atk-s05_07a:616_3	“Na maññe puññavā tumhākaṃ rājā suvaṇṇabhiṅkāraṃ āharatha, labhissāmi vattha”nti.	616	
PA_atk-s05_07a:616_4	Suvaṇṇabhiṅkāraṃ āhariṃsu. So uṭṭhāya hatthe dhovitvā mukhaṃ vikkhāletvā hatthena	616	
PA_atk-s05_07a:616_5	udakaṃ ādāya puratthimadisāyaṃ abbhukkiri. Tadā ghanapathaviṃ bhinditvā aṭṭha kapparukkhā	616	
PA_atk-s05_07a:616_6	uṭṭhahiṃsu. Puna udakaṃ gahetvā dakkhiṇāya pacchimāya uttarāyāti evaṃ catūsu disāsu	616	
PA_atk-s05_07a:616_7	abbhukkiri. Sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu. Ekekāya	616	
PA_atk-s05_07a:616_8	disāya soḷasa soḷasa katvā catusaṭṭhi kammarukkhāti keci vadanti. So ekaṃ dibbadussaṃ	616	
PA_atk-s05_07a:616_9	nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti	616	
PA_atk-s05_07a:616_10	bheriṃ carāpethā”ti vatvā chattaṃ ussāpetvā alaṅkatapaṭiyatto hatthikkhandhavaragato	6161	
PA_atk-s05_07a:616_11	nagaraṃ pavisitvā pāsādaṃ āruyha mahāsampattiṃ anubhavi.	6161	
PA_atk-s05_07a:617_0	Evaṃ gacchante kāle ekadivasaṃ devī rañño sampattiṃ disvā “aho tapassī”ti kāruññākāraṃ	617	
PA_atk-s05_07a:617_1	dassesi. “Kimidaṃ, devī”ti ca puṭṭhā “atimahatī te, deva, sampatti. Atīte addhani	617	
PA_atk-s05_07a:617_2	kalyāṇaṃ akattha, idāni anāgatassa atthāya kusalaṃ na karothā”ti āha. “Kassa dema?	617	
PA_atk-s05_07a:617_3	Sīlavanto natthī”ti. “Asuñño, deva, jambudīpo arahantehi, tumhe dānameva sajjetha,	617	
PA_atk-s05_07a:617_4	ahaṃ arahante lacchāmī”ti āha. Punadivase rājā mahārahaṃ dānaṃ sajjāpesi. Devī “sace	617	
PA_atk-s05_07a:617_5	imissāya disāya arahanto atthi, idhāgantvā amhākaṃ bhikkhaṃ gaṇhantū”ti adhiṭṭhahitvā	617	
PA_atk-s05_07a:617_6	uttaradisābhimukhā urena nipajji. Nipannamattāya eva deviyā himavante vasantānaṃ	617	
PA_atk-s05_07a:617_7	padumavatiyā puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho	617	
PA_atk-s05_07a:617_8	bhātike āmantesi – “mārisā nandarājā tumhe nimanteti, adhivāsetha tassā”ti. Te adhivāsetvā	617	
PA_atk-s05_07a:617_9	tāvadeva ākāsenāgantvā uttaradvāre otariṃsu. Manussā “pañcasatā, deva, paccekabuddhā	617	
PA_atk-s05_07a:617_10	āgatā”ti rañño ārocesuṃ. Rājā saddhiṃ deviyā āgantvā vanditvā pattaṃ gahetvā paccekabuddhe	6171	
PA_atk-s05_07a:617_11	pāsādaṃ āropetvā tattha tesaṃ dānaṃ datvā bhattakiccāvasāne rājā saṅghattherassa,	6171	
PA_atk-s05_07a:617_12	devī saṅghanavakassa pādamūle nipajjitvā “ayyā, paccayehi na kilamissanti, mayaṃ	6171	
PA_atk-s05_07a:617_13	puññena na hāyissāma, amhākaṃ idha nivāsāya paṭiññaṃ dethā”ti paṭiññaṃ kāretvā uyyāne	6171	
PA_atk-s05_07a:617_14	nivāsaṭṭhānāni kāretvā yāvajīvaṃ paccekabuddhe upaṭṭhahitvā tesu parinibbutesu sādhukīḷitaṃ	6171	
PA_atk-s05_07a:617_15	kāretvā gandhadāruādīhi sarīrakiccaṃ kāretvā dhātuyo gahetvā cetiyaṃ patiṭṭhāpetvā	6171	
PA_atk-s05_07a:617_16	“evarūpānampi nāma mahānubhāvānaṃ mahesīnaṃ maraṇaṃ bhavissati, kimaṅgaṃ pana mādisāna”nti	6171	
PA_atk-s05_07a:617_17	saṃvegajāto jeṭṭhaputtaṃ rajje patiṭṭhāpetvā sayaṃ tāpasapabbajjaṃ pabbaji. Devīpi	6171	
PA_atk-s05_07a:617_18	“raññe pabbajite ahaṃ kiṃ karissāmī”ti pabbaji. Dvepi uyyāne vasantā jhānāni nibbattetvā	6171	
PA_atk-s05_07a:617_19	jhānasukhena vītināmetvā āyupariyosāne brahmaloke nibbattiṃsu. So kira nandarājā	6171	
PA_atk-s05_07a:617_20	amhākaṃ satthu mahāsāvako mahākassapatthero ahosī, tassa aggamahesī bhaddā kāpilānī nāma.	6172	
PA_atk-s05_07a:618_0	Ayaṃ pana nandarājā dasa vassasahassāni sayaṃ dibbavatthāni paridahanto sabbameva	618	
PA_atk-s05_07a:618_1	attano vijitaṃ uttarakurusadisaṃ karonto āgatāgatānaṃ manussānaṃ dibbadussāni adāsi.	618	
PA_atk-s05_07a:618_2	Tayidaṃ dibbavatthasamiddhiṃ sandhāya sā petī āha “yāvatā nandarājassa, vijitasmiṃ	618	
PA_atk-s05_07a:618_3	paṭicchadā”ti. Tattha vijitasminti raṭṭhe. Paṭicchadāti vatthāni. Tāni hi paṭicchādenti	618	
PA_atk-s05_07a:618_4	etehīti “paṭicchadā”ti vuccanti.	618	
PA_atk-s05_07a:619_0	111. Idāni sā petī “nandarājasamiddhitopi etarahi mayhaṃ samiddhi vipulatarā”ti dassentī	619	
PA_atk-s05_07a:619_1	“tato bahutarā, bhante, vatthānacchādanāni me”tiādimāha. Tattha tatoti nandarājassa	619	
PA_atk-s05_07a:619_2	pariggahabhūtavatthatopi bahutarāni mayhaṃ vatthacchādanānīti attho. Vatthānacchādanānīti	619	
PA_atk-s05_07a:619_3	nivāsanavatthāni ceva pārupanavatthāni ca. Koseyyakambalīyānīti koseyyāni ceva kambalāni	619	
PA_atk-s05_07a:619_4	ca. Khomakappāsikānīti khomavatthāni ceva kappāsamayavatthāni ca.	619	
PA_atk-s05_07a:620_0	112. Vipulāti āyāmato ca vitthārato ca vipulā. Mahagghāti mahagghavasena mahantā	620	
PA_atk-s05_07a:620_1	mahārahā. Ākāsevalambareti ākāseyeva olambamānā tiṭṭhanti. Yaṃ yañhi manaso piyanti	620	
PA_atk-s05_07a:620_2	yaṃ yaṃ mayhaṃ manaso piyaṃ, taṃ taṃ gahetvā paridahāmi pārupāmi cāti yojanā.	620	
PA_atk-s05_07a:621_0	113. Thālakassa ca pānīyaṃ, vipākaṃ passa yādisanti thālakapūraṇamattaṃ pānīyaṃ dinnaṃ	621	
PA_atk-s05_07a:621_1	anumoditaṃ, tassa pana vipākaṃ yādisaṃ yāva mahantaṃ passāti dassentī “gambhīrā caturassā	621	
PA_atk-s05_07a:621_2	cā”tiādimāha. Tattha gambhīrāti agādhā. Caturassāti caturassasaṇṭhānā. Pokkharaññoti	621	
PA_atk-s05_07a:621_3	pokkharaṇiyo. Sunimmitāti kammānubhāveneva suṭṭhu nimmitā.	621	
PA_atk-s05_07a:622_0	114. Setodakāti setaudakā setavālukasamparikiṇṇā. Suppatitthāti sundaratitthā. Sītāti	622	
PA_atk-s05_07a:622_1	sītalodakā. Appaṭigandhiyāti paṭikūlagandharahitā surabhigandhā. Vārikiñjakkhapūritāti	622	
PA_atk-s05_07a:622_2	kamalakuvalayādīnaṃ kesarasañchannena vārinā paripuṇṇā.	622	
PA_atk-s05_07a:623_0	115. Sāhanti sā ahaṃ. Ramāmīti ratiṃ vindāmi. Kīḷāmīti indriyāni paricāremi. Modāmīti	623	
PA_atk-s05_07a:623_1	bhogasampattiyā pamuditā homi. Akutobhayāti kutocipi asañjātabhayā, serī sukhavihārinī	623	
PA_atk-s05_07a:623_2	homi. Bhante, vanditumāgatāti, bhante, imissā dibbasampattiyā paṭilābhassa kāraṇabhūtaṃ	623	
PA_atk-s05_07a:623_3	tvaṃ vandituṃ āgatā upagatāti attho. Yaṃ panettha atthato avibhattaṃ, taṃ tattha tattha vuttameva.	623	
PA_atk-s05_07a:624_0	Evaṃ tāya petiyā vutte āyasmā sāriputto iṭṭhakavatiyaṃ dīgharājiyanti gāmadvayavāsikesu	624	
PA_atk-s05_07a:624_1	attano santikaṃ upagatesu manussesu imamatthaṃ vitthārato kathento saṃvejetvā saṃsāramocanapāpakammato	624	
PA_atk-s05_07a:624_2	mocetvā upāsakabhāve patiṭṭhāpesi. Sā pavatti bhikkhūsu pākaṭā jātā. Taṃ bhikkhū	624	
PA_atk-s05_07a:624_3	bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ	624	
PA_atk-s05_07a:624_4	desesi, sā desanā mahājanassa sātthikā ahosīti.	624	
PA_atk-s05_07a:625	Saṃsāramocakapetivatthuvaṇṇanā niṭṭhitā.	62	
PA_atk-s05_07a:626	2. Sāriputtattheramātupetivatthuvaṇṇanā	62	
PA_atk-s05_07a:627_0	Naggā dubbaṇṇarūpāsīti idaṃ satthari veḷuvane viharante āyasmato sāriputtattherassa	627	
PA_atk-s05_07a:627_1	ito pañcamāya jātiyā mātubhūtaṃ petiṃ ārabbha vuttaṃ. Ekadivasaṃ āyasmā ca sāriputto	627	
PA_atk-s05_07a:627_2	āyasmā ca mahāmoggallāno āyasmā ca anuruddho āyasmā ca kappino rājagahassa avidūre	627	
PA_atk-s05_07a:627_3	aññatarasmiṃ araññāyatane viharanti. Tena ca samayena bārāṇasiyaṃ aññataro brāhmaṇo	627	
PA_atk-s05_07a:627_4	aḍḍho mahaddhano mahābhogo samaṇabrāhmaṇakapaṇaddhikavanibbakayācakānaṃ opānabhūto	627	
PA_atk-s05_07a:627_5	annapānavatthasayanādīni deti. Dento ca āgatāgatānaṃ yathākālaṃ yathārahañca pādodakapādabbhañjanādidānānupubbakaṃ	627	
PA_atk-s05_07a:627_6	sabbābhideyyaṃ paṭipanno hoti, purebhattaṃ bhikkhū annapānādinā sakkaccaṃ parivisati.	627	
PA_atk-s05_07a:627_7	So desantaraṃ gacchanto bhariyaṃ āha – “bhoti, yathāpaññattaṃ imaṃ dānavidhiṃ aparihāpentī	627	
PA_atk-s05_07a:627_8	sakkaccaṃ anupatiṭṭhāhī”ti. Sā “sādhū”ti paṭissuṇitvā tasmiṃ pakkante eva tāva bhikkhūnaṃ	627	
PA_atk-s05_07a:627_9	paññattaṃ dānavidhiṃ pacchindi, addhikānaṃ pana nivāsatthāya upagatānaṃ gehapiṭṭhito	627	
PA_atk-s05_07a:627_10	chaḍḍitaṃ jarasālaṃ dassesi “ettha vasathā”ti. Annapānādīnaṃ atthāya tattha addhikesu	6271	
PA_atk-s05_07a:627_11	āgatesu “gūthaṃ khādatha, muttaṃ pivatha, lohitaṃ pivatha, tumhākaṃ mātu matthaluṅgaṃ	6271	
PA_atk-s05_07a:627_12	khādathā”ti yaṃ yaṃ asuci jegucchaṃ, tassa tassa nāmaṃ gahetvā niṭṭhuraṃ vadati.	6271	
PA_atk-s05_07a:628_0	Sā aparena samayena kālaṃ katvā kammānubhāvukkhittā petayoniyaṃ nibbattitvā attano	628	
PA_atk-s05_07a:628_1	vacīduccaritānurūpaṃ dukkhaṃ anubhavantī purimajātisambandhaṃ anussaritvā āyasmato	628	
PA_atk-s05_07a:628_2	sāriputtassa santikaṃ upasaṅkamitukāmā tassa vihāradvāraṃ sampāpuṇi, tassa vihāradvāradevatāyo	628	
PA_atk-s05_07a:628_3	vihārappavesanaṃ nivāresuṃ. Sā kira ito pañcamāya jātiyā therassa mātubhūtapubbā,	628	
PA_atk-s05_07a:628_4	tasmā evamāha – “ahaṃ ayyassa sāriputtattherassa ito pañcamāya jātīyā mātā, detha	628	
PA_atk-s05_07a:628_5	me dvārappavesanaṃ theraṃ daṭṭhu”nti. Taṃ sutvā devatā tassā pavesanaṃ anujāniṃsu.	628	
PA_atk-s05_07a:628_6	Sā pavisitvā caṅkamanakoṭiyaṃ ṭhatvā therassa attānaṃ dassesi. Thero taṃ disvā karuṇāya	628	
PA_atk-s05_07a:628_7	sañcoditamānaso hutvā –	628	
PA_atk-s05_07a:630	“Naggā dubbaṇṇarūpāsi, kisā dhamanisanthatā;	63	
PA_atk-s05_07a:631	Upphāsulike kisike, kā nu tvaṃ idha tiṭṭhasī”ti. –	63	
PA_atk-s05_07a:632	Gāthāya pucchi. Sā therena puṭṭhā paṭivacanaṃ dentī –	63	
PA_atk-s05_07a:634	“Ahaṃ te sakiyā mātā, pubbe aññāsu jātīsu;	63	
PA_atk-s05_07a:635	Upapannā pettivisayaṃ, khuppipāsasamappitā.	63	
PA_atk-s05_07a:637	“Chaḍḍitaṃ khipitaṃ kheḷaṃ, siṅghāṇikaṃ silesumaṃ;	63	
PA_atk-s05_07a:638	Vasañca ḍayhamānānaṃ, vijātānañca lohitaṃ.	63	
PA_atk-s05_07a:640	“Vaṇikānañca yaṃ ghāna-sīsacchinnāna lohitaṃ;	64	
PA_atk-s05_07a:641	Khudāparetā bhuñjāmi, icchipurisanissitaṃ.	64	
PA_atk-s05_07a:643	“Pubbalohitaṃ bhakkhāmi, pasūnaṃ mānusāna ca;	64	
PA_atk-s05_07a:644	Aleṇā anagārā ca, nīlamañcaparāyaṇā.	64	
PA_atk-s05_07a:646	“Dehi puttaka me dānaṃ, datvā anvādisāhi me;	64	
PA_atk-s05_07a:647	Appeva nāma mucceyyaṃ, pubbalohitabhojanā”ti. – pañcagāthā abhāsi;	64	
PA_atk-s05_07a:648_0	117. Tattha ahaṃ te sakiyā mātāti ahaṃ tuyhaṃ jananibhāvato sakiyā mātā. Pubbe aññāsu	648	
PA_atk-s05_07a:648_1	jātīsūti mātā hontīpi na imissaṃ jātiyaṃ, atha kho pubbe aññāsu jātīsu, ito pañcamiyanti	648	
PA_atk-s05_07a:648_2	daṭṭhabbaṃ. Upapannā pettivisayanti paṭisandhivasena petalokaṃ upagatā. Khuppipāsasamappitāti	648	
PA_atk-s05_07a:648_3	khudāya ca pipāsāya ca abhibhūtā, nirantaraṃ jighacchāpipāsāhi abhibhuyyamānāti attho.	648	
PA_atk-s05_07a:649_0	118-119. Chaḍḍitanti ucchiṭṭhakaṃ, vantanti attho. Khipitanti khipitena saddhiṃ mukhato	649	
PA_atk-s05_07a:649_1	nikkhantamalaṃ. Kheḷanti niṭṭhubhaṃ. Siṅghāṇikanti matthaluṅgato vissanditvā nāsikāya	649	
PA_atk-s05_07a:649_2	nikkhantamalaṃ. Silesumanti semhaṃ. Vasañca ḍayhamānānanti citakasmiṃ ḍayhamānānaṃ	649	
PA_atk-s05_07a:649_3	kaḷevarānaṃ vasātelañca. Vijātānañca lohitanti pasūtānaṃ itthīnaṃ lohitaṃ, gabbhamalaṃ	649	
PA_atk-s05_07a:649_4	ca-saddena saṅgaṇhāti. Vaṇikānanti sañjātavaṇānaṃ. Yanti yaṃ lohitanti sambandho.	649	
PA_atk-s05_07a:649_5	Ghānasīsacchinnānanti ghānacchinnānaṃ sīsacchinnānañca yaṃ lohitaṃ, taṃ bhuñjāmīti	649	
PA_atk-s05_07a:649_6	yojanā. Desanāsīsametaṃ “ghānasīsacchinnāna”nti, yasmā hatthapādādicchinnānampi lohitaṃ	649	
PA_atk-s05_07a:649_7	bhuñjāmiyeva. Tathā “vaṇikāna”nti iminā tesampi lohitaṃ saṅgahitanti daṭṭhabbaṃ.	649	
PA_atk-s05_07a:649_8	Khudāparetāti jighacchābhibhūtā hutvā. Itthipurisanissitanti itthipurisasarīranissitaṃ	649	
PA_atk-s05_07a:649_9	yathāvuttaṃ aññañca cammamaṃsanhārupubbādikaṃ paribhuñjāmīti dasseti.	649	
PA_atk-s05_07a:650_0	120-121. Pasūnanti ajagomahiṃsādīnaṃ. Aleṇāti asaraṇā. Anagārāti anāvāsā. Nīlamañcaparāyaṇāti	650	
PA_atk-s05_07a:650_1	susāne chaḍḍitamalamañcasayanā. Atha vā nīlāti chārikaṅgārabahulā susānabhūmi adhippetā,	650	
PA_atk-s05_07a:650_2	taṃyeva mañcaṃ viya adhisayanāti attho. Anvādisāhi meti yathā dinnaṃ dakkhiṇaṃ mayhaṃ	650	
PA_atk-s05_07a:650_3	upakappati, tathā uddisa pattidānaṃ dehi. Appeva nāma mucceyyaṃ, pubbalohitabhojanāti	650	
PA_atk-s05_07a:650_4	tava uddisanena etasmā pubbalohitabhojanā petajīvikā api nāma mucceyyaṃ.	650	
PA_atk-s05_07a:651_0	Taṃ sutvā āyasmā sāriputtatthero dutiyadivase mahāmoggallānattherādike tayo there	651	
PA_atk-s05_07a:651_1	āmantetvā tehi saddhiṃ rājagahe piṇḍāya caranto rañño bimbisārassa nivesanaṃ agamāsi.	651	
PA_atk-s05_07a:651_2	Rājā there disvā vanditvā “kiṃ, bhante, āgatatthā”ti āgamanakāraṇaṃ pucchi. Āyasmā	651	
PA_atk-s05_07a:651_3	mahāmoggallāno taṃ pavattiṃ rañño ārocesi. Rājā “aññātaṃ, bhante”ti vatvā there vissajjetvā	651	
PA_atk-s05_07a:651_4	sabbakammikaṃ amaccaṃ pakkosāpetvā āṇāpesi “nagarassa avidūre vivitte chāyūdakasampanne	651	
PA_atk-s05_07a:651_5	ṭhāne catasso kuṭiyo kārehī”ti. Antepure ca pahonakavisesavasena tidhā vibhajitvā	651	
PA_atk-s05_07a:651_6	catasso kuṭiyo paṭicchāpesi, sayañca tattha gantvā kātabbayuttakaṃ akāsi. Niṭṭhitāsu	651	
PA_atk-s05_07a:651_7	kuṭikāsu sabbaṃ balikaraṇaṃ sajjāpetvā annapānavatthādīni buddhappamukhassa cātuddisassa	651	
PA_atk-s05_07a:651_8	bhikkhusaṅghassa anucchavike sabbaparikkhāre ca upaṭṭhāpetvā āyasmato sāriputtattherassa	651	
PA_atk-s05_07a:651_9	taṃ sabbaṃ niyyādesi. Atha thero taṃ petiṃ uddissa taṃ sabbaṃ buddhappamukhassa cātuddisassa	651	
PA_atk-s05_07a:651_10	bhikkhusaṅghassa adāsi. Sā petī taṃ anumoditvā devaloke nibbattitvā sabbakāmasamiddhā	6511	
PA_atk-s05_07a:651_11	ca hutvā aparadivase āyasmato mahāmoggallānattherassa santikaṃ upagantvā vanditvā	6511	
PA_atk-s05_07a:651_12	aṭṭhāsi. Taṃ thero paṭipucchi, sā attano petūpapattiṃ puna devūpapattiñca vitthārato	6511	
PA_atk-s05_07a:651_13	kathesi. Tena vuttaṃ –	6511	
PA_atk-s05_07a:653	“Mātuyā vacanaṃ sutvā, upatissonukampako;	65	
PA_atk-s05_07a:654	Āmantayi moggallānaṃ, anuruddhañca kappinaṃ.	65	
PA_atk-s05_07a:656	“Catasso kuṭiyo katvā, saṅghe cātuddise adā;	65	
PA_atk-s05_07a:657	Kuṭiyo annapānañca, mātu dakkhiṇamādisī.	65	
PA_atk-s05_07a:659	“Samanantarānuddiṭṭhe, vipāko udapajjatha;	65	
PA_atk-s05_07a:660	Bhojanaṃ pānīyaṃ vatthaṃ, dakkhiṇāya idaṃ phalaṃ.	66	
PA_atk-s05_07a:662	“Tato suddhā sucivasanā, kāsikuttamadhārinī;	66	
PA_atk-s05_07a:663	Vicittavatthābharaṇā, kolikaṃ upasaṅkamī”ti.	66	
PA_atk-s05_07a:664	123. Tattha saṅghe cātuddise adāti cātuddisassa saṅghassa adāsi, niyyādesīti attho. Sesaṃ vuttatthameva.	66	
PA_atk-s05_07a:665	Athāyasmā mahāmoggallāno taṃ petiṃ –	66	
PA_atk-s05_07a:667	“Abhikkantena vaṇṇena, yā tvaṃ tiṭṭhasi devate;	66	
PA_atk-s05_07a:668	Obhāsentī disā sabbā, osadhī viya tārakā.	66	
PA_atk-s05_07a:670	“Kena tetādiso vaṇṇo, tena te idha mijjhati;	67	
PA_atk-s05_07a:671	Uppajjanti ca te bhogā, ye keci manaso piyā.	67	
PA_atk-s05_07a:673	“Pucchāmi taṃ devi mahānubhāve, manussabhūtā kimakāsi puññaṃ;	67	
PA_atk-s05_07a:674	Kenāsi evaṃ jalitānubhāvā,	67	
PA_atk-s05_07a:675	Vaṇṇo ca te sabbadisā pabhāsatī”ti. – pucchi;	67	
PA_atk-s05_07a:676_0	129-133. Atha sā “sāriputtassāhaṃ mātā”tiādinā vissajjesi. Sesaṃ vuttatthameva. Athāyasmā	676	
PA_atk-s05_07a:676_1	mahāmoggallāno taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā	676	
PA_atk-s05_07a:676_2	sampattaparisāya dhammaṃ desesi, sā desanā mahājanassa sātthikā ahosīti.	676	
PA_atk-s05_07a:677	Sāriputtattheramātupetivatthuvaṇṇanā niṭṭhitā.	67	
PA_atk-s05_07a:678	3. Mattāpetivatthuvaṇṇanā	67	
PA_atk-s05_07a:679_0	Naggā dubbaṇṇarūpāsīti idaṃ satthari jetavane viharante mattaṃ nāma petiṃ ārabbha	679	
PA_atk-s05_07a:679_1	vuttaṃ. Sāvatthiyaṃ kira aññataro kuṭumbiko saddho pasanno ahosi. Tassa bhariyā assaddhā	679	
PA_atk-s05_07a:679_2	appasannā kodhanā vañjhā ca ahosi nāmena mattā nāma. Atha so kuṭumbiko kulavaṃsūpacchedanabhayena	679	
PA_atk-s05_07a:679_3	sadisakulato tissaṃ nāma aññaṃ kaññaṃ ānesi. Sā ahosi saddhā pasannā sāmino ca piyā	679	
PA_atk-s05_07a:679_4	manāpā, sā nacirasseva gabbhinī hutvā dasamāsaccayena puttaṃ vijāyi, “bhūto”tissa	679	
PA_atk-s05_07a:679_5	nāmaṃ ahosi. Sā gehassāminī hutvā cattāro bhikkhū sakkaccaṃ upaṭṭhahi, vañjhā pana taṃ usūyati.	679	
PA_atk-s05_07a:680_0	Tā ubhopi ekasmiṃ divase sīsaṃ nhatvā allakesā aṭṭhaṃsu, kuṭumbiko guṇavasena tissāya	680	
PA_atk-s05_07a:680_1	ābaddhasineho manuññena hadayena tāya saddhiṃ bahuṃ sallapanto aṭṭhāsi. Taṃ asahamānā	680	
PA_atk-s05_07a:680_2	mattā issāpakatā gehe sammajjitvā ṭhapitaṃ saṅkāraṃ tissāya matthake okiri. Sā aparena	680	
PA_atk-s05_07a:680_3	samayena kālaṃ katvā petayoniyaṃ nibbattitvā attano kammabalena pañcavidhaṃ dukkhaṃ	680	
PA_atk-s05_07a:680_4	anubhavati. Taṃ pana dukkhaṃ pāḷito eva viññāyati. Athekadivasaṃ sā petī sañjhāya	680	
PA_atk-s05_07a:680_5	vītivattāya gehassa piṭṭhipasse nhāyantiyā tissāya attānaṃ dassesi. Taṃ disvā tissā –	680	
PA_atk-s05_07a:682	“Naggā dubbaṇṇarūpāsi, kisā dhamanisanthatā;	68	
PA_atk-s05_07a:683	Upphāsulike kisike, kā nu tvaṃ idha tiṭṭhasī”ti. –	68	
PA_atk-s05_07a:684	Gāthāya paṭipucchi. Itarā –	68	
PA_atk-s05_07a:686	“Ahaṃ mattā tuvaṃ tissā, sapattī te pure ahuṃ;	68	
PA_atk-s05_07a:687	Pāpakammaṃ karitvāna, petalokaṃ ito gatā”ti. –	68	
PA_atk-s05_07a:688	Gāthāya paṭivacanaṃ adāsi. Tattha ahaṃ mattā tuvaṃ tissāti ahaṃ mattā nāma, tuvaṃ tissā nāma. Pureti purimattabhāve. Teti tuyhaṃ sapattī ahuṃ, ahosinti attho. Puna tissā –	68	
PA_atk-s05_07a:690	“Kiṃ nu kāyena vācāya, manasā dukkaṭaṃ kataṃ;	69	
PA_atk-s05_07a:691	Kissakammavipākena, petalokaṃ ito gatā”ti. –	69	
PA_atk-s05_07a:692	Gāthāya katakammaṃ pucchi. Puna itarā –	69	
PA_atk-s05_07a:694	“Caṇḍī ca pharusā cāsiṃ, issukī maccharī saṭhā;	69	
PA_atk-s05_07a:695	Tāhaṃ duruttaṃ vatvāna, petalokaṃ ito gatā”ti. –	69	
PA_atk-s05_07a:696_0	Gāthāya attanā katakammaṃ ācikkhi. Tattha caṇḍīti kodhanā. Pharusāti pharusavacanā.	696	
PA_atk-s05_07a:696_1	Āsinti ahosiṃ. Tāhanti taṃ ahaṃ. Duruttanti dubbhāsitaṃ niratthakavacanaṃ. Ito parampi	696	
PA_atk-s05_07a:696_2	tāsaṃ vacanapaṭivacanavaseneva gāthā pavattā –	696	
PA_atk-s05_07a:698	“Sabbaṃ ahampi jānāmi, yathā tvaṃ caṇḍikā ahu;	69	
PA_atk-s05_07a:699	Aññañca kho taṃ pucchāmi, kenāsi paṃsukunthitā.	69	
PA_atk-s05_07a:701	“Sīsaṃnhātā tuvaṃ āsi, sucivatthā alaṅkatā;	70	
PA_atk-s05_07a:702	Ahañca kho adhimattaṃ, samalaṅkatatarā tayā.	70	
PA_atk-s05_07a:704	“Tassā me pekkhamānāya, sāmikena samantayi;	70	
PA_atk-s05_07a:705	Tato me issā vipulā, kodho me samajāyatha.	70	
PA_atk-s05_07a:707	“Tato paṃsuṃ gahetvāna, paṃsunā tañhi okiriṃ;	70	
PA_atk-s05_07a:708	Tassakammavipākena, tenamhi paṃsukunthitā.	70	
PA_atk-s05_07a:710	“Sabbaṃ ahampi jānāmi, paṃsunā maṃ tvamokiri;	71	
PA_atk-s05_07a:711	Aññañca kho taṃ pucchāmi, kena khajjasi kacchuyā.	71	
PA_atk-s05_07a:713	“Bhesajjahārī ubhayo, vanantaṃ agamimhase;	71	
PA_atk-s05_07a:714	Tvañca bhesajjamāhari, ahañca kapikacchuno.	71	
PA_atk-s05_07a:716	“Tassā tyājānamānāya, seyyaṃ tyāhaṃ samokiriṃ;	71	
PA_atk-s05_07a:717	Tassakammavipākena, tena khajjāmi kacchuyā.	71	
PA_atk-s05_07a:719	“Sabbaṃ ahampi jānāmi, seyyaṃ me tvaṃ samokiri;	71	
PA_atk-s05_07a:720	Aññañca kho taṃ pucchāmi, kenāsi naggiyā tuvaṃ.	72	
PA_atk-s05_07a:722	“Sahāyānaṃ samayo āsi, ñātīnaṃ samitī ahu;	72	
PA_atk-s05_07a:723	Tvañca āmantitā āsi, sasāminī no ca khohaṃ.	72	
PA_atk-s05_07a:725	“Tassā tyājānamānāya, dussaṃ tyāhaṃ apānudiṃ;	72	
PA_atk-s05_07a:726	Tassakammavipākena, tenamhi naggiyā ahaṃ.	72	
PA_atk-s05_07a:728	“Sabbaṃ ahampi jānāmi, dussaṃ me tvaṃ apānudi;	72	
PA_atk-s05_07a:729	Aññañca kho taṃ pucchāmi, kenāsi gūthagandhinī.	72	
PA_atk-s05_07a:731	“Tava gandhañca mālañca, paccagghañca vilepanaṃ;	73	
PA_atk-s05_07a:732	Gūthakūpe atāresiṃ, taṃ pāpaṃ pakataṃ mayā;	73	
PA_atk-s05_07a:733	Tassakammavipākena, tenamhi gūthagandhinī.	73	
PA_atk-s05_07a:735	“Sabbaṃ ahampi jānāmi, taṃ pāpaṃ pakataṃ tayā;	73	
PA_atk-s05_07a:736	Aññañca kho taṃ pucchāmi, kenāsi duggatā tuvaṃ.	73	
PA_atk-s05_07a:738	“Ubhinnaṃ samakaṃ āsi, yaṃ gehe vijjate dhanaṃ;	73	
PA_atk-s05_07a:739	Santesu deyyadhammesu, dīpaṃ nākāsimattano;	73	
PA_atk-s05_07a:740	Tassakammavipākena, tenamhi duggatā ahaṃ.	74	
PA_atk-s05_07a:742	“Tadeva maṃ tvaṃ avaca, pāpakammaṃ nisevasi;	74	
PA_atk-s05_07a:743	Na hi pāpehi kammehi, sulabhā hoti suggati.	74	
PA_atk-s05_07a:745	“Vāmato maṃ tvaṃ paccesi, athopi maṃ usūyasi;	74	
PA_atk-s05_07a:746	Passa pāpānaṃ kammānaṃ, vipāko hoti yādiso.	74	
PA_atk-s05_07a:748	“Te gharā tā ca dāsiyo, tānevābharaṇānime;	74	
PA_atk-s05_07a:749	Te aññe paricārenti, na bhogā honti sassatā.	74	
PA_atk-s05_07a:751	“Idāni bhūtassa pitā, āpaṇā gehamehiti;	75	
PA_atk-s05_07a:752	Appeva te dade kiñci, mā su tāva ito agā.	75	
PA_atk-s05_07a:754	“Naggā dubbaṇṇarūpāmhi, kisā dhamanisanthatā;	75	
PA_atk-s05_07a:755	Kopīnametaṃ itthīnaṃ, mā maṃ bhūtapitāddasa.	75	
PA_atk-s05_07a:757	“Handa kiṃ vā tyāhaṃ dammi, kiṃ vā teca karomahaṃ;	75	
PA_atk-s05_07a:758	Yena tvaṃ sukhitā assa, sabbakāmasamiddhinī.	75	
PA_atk-s05_07a:760	“Cattāro bhikkhū saṅghato, cattāro pana puggale;	76	
PA_atk-s05_07a:761	Aṭṭha bhikkhū bhojayitvā, mama dakkhiṇamādisa;	76	
PA_atk-s05_07a:762	Tadāhaṃ sukhitā hessaṃ, sabbakāmasamiddhinī.	76	
PA_atk-s05_07a:764	“Sādhūti sā paṭissutvā, bhojayitvāṭṭha bhikkhavo;	76	
PA_atk-s05_07a:765	Vatthehacchādayitvāna, tassā dakkhiṇamādisī.	76	
PA_atk-s05_07a:767	“Samanantarānuddiṭṭhe, vipāko udapajjatha;	76	
PA_atk-s05_07a:768	Bhojanacchādanapānīyaṃ, dakkhiṇāya idaṃ phalaṃ.	76	
PA_atk-s05_07a:770	“Tato suddhā sucivasanā, kāsikuttamadhārinī;	77	
PA_atk-s05_07a:771	Vicittavatthābharaṇā, sapattiṃ upasaṅkami.	77	
PA_atk-s05_07a:773	“Abhikkantena vaṇṇena, yā tvaṃ tiṭṭhasi devate;	77	
PA_atk-s05_07a:774	Obhāsentī disā sabbā, osadhī viya tārakā.	77	
PA_atk-s05_07a:776	“Kena tetādiso vaṇṇo, kena te idha mijjhati;	77	
PA_atk-s05_07a:777	Uppajjanti ca te bhogā, ye keci manaso piyā.	77	
PA_atk-s05_07a:779	“Pucchāmi taṃ devi mahānubhāve, manussabhūtā kimakāsī puññaṃ;	77	
PA_atk-s05_07a:780	Kenāsi evaṃ jalitānubhāvā, vaṇṇo ca te sabbadisā pabhāsatīti.	78	
PA_atk-s05_07a:782	“Ahaṃ mattā tuvaṃ tissā, sapattī te pure ahuṃ;	78	
PA_atk-s05_07a:783	Pāpakammaṃ karitvāna, petalokaṃ ito gatā.	78	
PA_atk-s05_07a:785	“Tava dinnena dānena, modāmi akutobhayā;	78	
PA_atk-s05_07a:786	Ciraṃ jīvāhi bhagini, saha sabbehi ñātibhi;	78	
PA_atk-s05_07a:787	Asokaṃ virajaṃ ṭhānaṃ, āvāsaṃ vasavattinaṃ.	78	
PA_atk-s05_07a:789	“Idha dhammaṃ caritvāna, dānaṃ datvāna sobhane;	78	
PA_atk-s05_07a:790	Vineyya maccheramalaṃ samūlaṃ, aninditā saggamupehi ṭhāna”nti.	79	
PA_atk-s05_07a:791_0	138. Tattha sabbaṃ ahampi jānāmi, yathā tvaṃ caṇḍikā ahūti “caṇḍī ca pharusā cāsi”nti	791	
PA_atk-s05_07a:791_1	yaṃ tayā vuttaṃ, taṃ sabbaṃ ahampi jānāmi, yathā tvaṃ caṇḍikā kodhanā pharusavacanā	791	
PA_atk-s05_07a:791_2	issukī maccharī saṭhā ca ahosi. Aññañca kho taṃ pucchāmīti aññaṃ puna taṃ idāni pucchāmi.	791	
PA_atk-s05_07a:791_3	Kenāsi paṃsukunthitāti kena kammena saṅkārapaṃsūti oguṇṭhitā sabbaso okiṇṇasarīrā ahūti attho.	791	
PA_atk-s05_07a:792_0	139-40. Sīsaṃnhātāti sasīsaṃ nhātā. Adhimattanti adhikataraṃ. Samalaṅkatatarāti sammā	792	
PA_atk-s05_07a:792_1	atisayena alaṅkatā. “Adhimattā”ti vā pāṭho, ativiya mattā mānamadamattā, mānanissitāti	792	
PA_atk-s05_07a:792_2	attho. Tayāti bhotiyā. Sāmikena samantayīti sāmikena saddhiṃ allopasallāpavasena kathesi.	792	
PA_atk-s05_07a:793_0	142-144. Khajjasi kacchuyāti kacchurogena khādīyasi, bādhīyasīti attho. Bhesajjahārīti	793	
PA_atk-s05_07a:793_1	bhesajjahāriniyo osadhahārikāyo. Ubhayoti duve, tvañca ahañcāti attho. Vanantanti	793	
PA_atk-s05_07a:793_2	vanaṃ. Tvañca bhesajjamāharīti tvaṃ vejjehi vuttaṃ attano upakārāvahaṃ bhesajjaṃ	793	
PA_atk-s05_07a:793_3	āhari. Ahañca kapikacchunoti ahaṃ pana kapikacchuphalāni duphassaphalāni āhariṃ.	793	
PA_atk-s05_07a:793_4	Kapikacchūti vā sayaṃbhūtā vuccati, tasmā sayaṃbhūtāya pattaphalāni āharinti attho.	793	
PA_atk-s05_07a:793_5	Seyyaṃ tyāhaṃ samokirinti tava seyyaṃ ahaṃ kapikacchuphalapattehi samantato avakiriṃ.	793	
PA_atk-s05_07a:794_0	146-147. Sahāyānanti mittānaṃ. Samayoti samāgamo. Ñātīnanti bandhūnaṃ. Samitīti sannipāto.	794	
PA_atk-s05_07a:794_1	Āmantitāti maṅgalakiriyāvasena nimantitā. Sasāminīti sabhattikā, saha bhattunāti	794	
PA_atk-s05_07a:794_2	attho. No ca khohanti no ca kho ahaṃ āmantitā āsinti yojanā. Dussaṃ tyāhanti dussaṃ	794	
PA_atk-s05_07a:794_3	te ahaṃ. Apānudinti corikāya avahariṃ aggahosiṃ.	794	
PA_atk-s05_07a:795	149. Paccagghanti abhinavaṃ, mahagghaṃ vā. Atāresinti khipiṃ. Gūthagandhinīti gūthagandhagandhinī karīsavāyinī.	79	
PA_atk-s05_07a:796_0	151. Yaṃ gehe vijjate dhananti yaṃ gehe dhanaṃ upalabbhati, taṃ tuyhaṃ mayhañcāti	796	
PA_atk-s05_07a:796_1	amhākaṃ ubhinna samakaṃ tulyameva āsi. Santesūti vijjamānesu. Dīpanti patiṭṭhaṃ,	796	
PA_atk-s05_07a:796_2	puññakammaṃ sandhāya vadati.	796	
PA_atk-s05_07a:797_0	152. Evaṃ sā petī tissāya pucchitamatthaṃ katthetvā puna pubbe tassā vacanaṃ akatvā	797	
PA_atk-s05_07a:797_1	attanā kataṃ aparādhaṃ pakāsentī “tadeva maṃ tva”ntiādimāha. Tattha tadevāti tadā	797	
PA_atk-s05_07a:797_2	eva, mayhaṃ manussattabhāve ṭhitakāleyeva. Tathevāti vā pāṭho, yathā etarahi jātaṃ,	797	
PA_atk-s05_07a:797_3	taṃ tathā evāti attho. Manti attānaṃ niddisati, tvanti tissaṃ. Avacāti abhaṇi. Yathā	797	
PA_atk-s05_07a:797_4	pana avaca, taṃ dassetuṃ “pāpakamma”ntiādi vuttaṃ. “Pāpakammānī”ti pāḷi. “Tvaṃ pāpakammāniyeva	797	
PA_atk-s05_07a:797_5	karosi, pāpehi pana kammehi sugati sulabhā na hoti, atha kho duggati eva sulabhā”ti	797	
PA_atk-s05_07a:797_6	yathā maṃ tvaṃ pubbe avaca ovadi, taṃ tathevāti vadati.	797	
PA_atk-s05_07a:798_0	153. Taṃ sutvā tissā “vāmato maṃ tvaṃ paccesī”tiādinā tisso gāthā āha. Tattha vāmato	798	
PA_atk-s05_07a:798_1	maṃ tvaṃ paccesīti vilomato maṃ tvaṃ adhigacchasi, tuyhaṃ hitesimpi vipaccanīkakāriniṃ	798	
PA_atk-s05_07a:798_2	katvā maṃ gaṇhāsi. Maṃ usūyasīti mayhaṃ usūyasi, mayi issaṃ karosi. Passa pāpānaṃ	798	
PA_atk-s05_07a:798_3	kammānaṃ, vipāko hoti yādisoti pāpakānaṃ nāma kammānaṃ vipāko yādiso yathā ghorataro,	798	
PA_atk-s05_07a:798_4	taṃ paccakkhato passāti vadati.	798	
PA_atk-s05_07a:799_0	154. Te aññe paricārentīti te ghare dāsiyo ābharaṇāni ca imāni tayā pubbe pariggahitāni	799	
PA_atk-s05_07a:799_1	idāni aññe paricārenti paribhuñjanti. “Ime”ti hi liṅgavipallāsena vuttaṃ. Na bhogā	799	
PA_atk-s05_07a:799_2	honti sassatāti bhogā nāmete na sassatā anavaṭṭhitā tāvakālikā mahāyagamanīyā, tasmā	799	
PA_atk-s05_07a:799_3	tadatthaṃ issāmacchariyādīni na kattabbānīti adhippāyo.	799	
PA_atk-s05_07a:800_0	155. Idāni bhūtassa pitāti idāneva bhūtassa mayhaṃ puttassa pitā kuṭumbiko. Āpaṇāti	800	
PA_atk-s05_07a:800_1	āpaṇato imaṃ gehaṃ ehiti āgamissati. Appeva te dade kiñcīti gehaṃ āgato kuṭumbiko	800	
PA_atk-s05_07a:800_2	tuyhaṃ dātabbayuttakaṃ kiñci deyyadhammaṃ api nāma dadeyya. Mā su tāva ito agāti	800	
PA_atk-s05_07a:800_3	ito gehassa pacchā vatthuto mā tāva agamāsīti taṃ anukampamānā āha.	800	
PA_atk-s05_07a:801_0	156. Taṃ sutvā petī attano ajjhāsayaṃ pakāsentī “naggā dubbaṇṇarūpāmhī”ti gāthamāha.	801	
PA_atk-s05_07a:801_1	Tattha kopīnametaṃ itthīnanti etaṃ naggadubbaṇṇatādikaṃ paṭicchādetabbatāya itthīnaṃ	801	
PA_atk-s05_07a:801_2	kopīnaṃ rundhanīyaṃ. Mā maṃ bhūtapitāddasāti tasmā bhūtassa pitā kuṭumbiko maṃ mā	801	
PA_atk-s05_07a:801_3	addakkhīti lajjamānā vadati.	801	
PA_atk-s05_07a:802_0	157. Taṃ sutvā tissā sañjātanuddayā “handa kiṃ vā tyāhaṃ dammī”ti gāthamāha. Tattha	802	
PA_atk-s05_07a:802_1	handāti codanatthe nipāto. Kiṃ vā tyāhaṃ dammīti kiṃ te ahaṃ dammi, kiṃ vatthaṃ dassāmi,	802	
PA_atk-s05_07a:802_2	udāhu bhattanti. Kiṃ vā tedha karomahanti kiṃ vā aññaṃ te idha imasmiṃ kāle upakāraṃ karissāmi.	802	
PA_atk-s05_07a:803_0	158. Taṃ sutvā petī “cattāro bhikkhū saṅghato”ti gāthamāha. Tattha cattāro bhikkhū	803	
PA_atk-s05_07a:803_1	saṅghato, cattāro pana puggaleti bhikkhusaṅghato saṅghavasena cattāro bhikkhū, puggalavasena	803	
PA_atk-s05_07a:803_2	cattāro bhikkhūti evaṃ aṭṭha bhikkhū yathāruciṃ bhojetvā taṃ dakkhiṇaṃ mama ādisa,	803	
PA_atk-s05_07a:803_3	mayhaṃ pattidānaṃ dehi. Tadāhaṃ sukhitā hessanti yadā tvaṃ dakkhiṇaṃ mama uddisissasi,	803	
PA_atk-s05_07a:803_4	tadā ahaṃ sukhitā sukhappattā sabbakāmasamiddhinī bhavissāmīti attho.	803	
PA_atk-s05_07a:804_0	159-161. Taṃ sutvā tissā tamatthaṃ attano sāmikassa ārocetvā dutiyadivase aṭṭha bhikkhū	804	
PA_atk-s05_07a:804_1	bhojetvā tassā dakkhiṇamādisi, sā tāvadeva paṭiladdhadibbasampattikā puna tissāya	804	
PA_atk-s05_07a:804_2	santikaṃ upasaṅkami. Tamatthaṃ dassetuṃ saṅgītikārehi “sādhūti sā paṭissutvā”tiādikā	804	
PA_atk-s05_07a:804_3	tisso gāthā ṭhapitā.	804	
PA_atk-s05_07a:805_0	162-167. Upasaṅkamitvā ṭhitaṃ pana naṃ tissā “abhikkantena vaṇṇenā”tiādīhi tīhi gāthāhi	805	
PA_atk-s05_07a:805_1	paṭipucchi. Itarā “ahaṃ mattā”ti gāthāya attānaṃ ācikkhitvā “ciraṃ jīvāhī”ti gāthāya	805	
PA_atk-s05_07a:805_2	tassā anumodanaṃ datvā “idha dhammaṃ caritvānā”ti gāthāya ovādaṃ adāsi. Tattha tava	805	
PA_atk-s05_07a:805_3	dinnenāti tayā dinnena. Asokaṃ virajaṃ ṭhānanti sokābhāvena asokaṃ, sedajallikānaṃ	805	
PA_atk-s05_07a:805_4	pana abhāvena virajaṃ dibbaṭṭhānaṃ, sabbametaṃ devalokaṃ sandhāya vadati. Āvāsanti	805	
PA_atk-s05_07a:805_5	ṭhānaṃ. Vasavattinanti dibbena ādhipateyyena attano vasaṃ vattentānaṃ. Samūlanti	805	
PA_atk-s05_07a:805_6	salobhadosaṃ. Lobhadosā hi macchariyassa mūlaṃ nāma. Aninditāti agarahitā pāsaṃsā,	805	
PA_atk-s05_07a:805_7	saggamupehi ṭhānanti rūpādīhi visayehi suṭṭhu aggattā “sagga”nti laddhanāmaṃ dibbaṭṭhānaṃ	805	
PA_atk-s05_07a:805_8	upehi, sugatiparāyaṇā hohīti attho. Sesaṃ uttānameva.	805	
PA_atk-s05_07a:806_0	Atha tissā taṃ pavattiṃ kuṭumbikassa ārocesi, kuṭumbiko bhikkhūnaṃ ārocesi, bhikkhū	806	
PA_atk-s05_07a:806_1	bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ	806	
PA_atk-s05_07a:806_2	desesi, taṃ sutvā mahājano paṭiladdhasaṃvego vineyya maccherādimalaṃ dānasīlādirato	806	
PA_atk-s05_07a:806_3	sugatiparāyaṇo ahosīti.	806	
PA_atk-s05_07a:807	Mattāpetivatthuvaṇṇanā niṭṭhitā.	80	
PA_atk-s05_07a:808	4. Nandāpetivatthuvaṇṇanā	80	
PA_atk-s05_07a:809_0	Kāḷī dubbaṇṇarūpāsīti idaṃ satthari jetavane viharante nandaṃ nāma petiṃ ārabbha	809	
PA_atk-s05_07a:809_1	vuttaṃ. Sāvatthiyā kira avidūre aññatarasmiṃ gāmake nandiseno nāma upāsako ahosi	809	
PA_atk-s05_07a:809_2	saddho pasanno. Bhariyā panassa nandā nāma assaddhā appasannā maccharinī caṇḍī pharusavacanā	809	
PA_atk-s05_07a:809_3	sāmike agāravā aggatissā sassuṃ corivādena akkosati paribhāsati. Sā aparena samayena	809	
PA_atk-s05_07a:809_4	kālaṃ katvā petayoniyaṃ nibbattitvā tasseva gāmassa avidūre vicarantī ekadivasaṃ	809	
PA_atk-s05_07a:809_5	nandisenassa upāsakassa gāmato nikkhamantassa avidūre attānaṃ dassesi. So taṃ disvā –	809	
PA_atk-s05_07a:811	“Kāḷī dubbaṇṇarūpāsi, pharusā bhīrudassanā;	81	
PA_atk-s05_07a:812	Piṅgalāsi kaḷārāsi, na taṃ maññāmi mānusi”nti. –	81	
PA_atk-s05_07a:813_0	Gāthāya ajjhabhāsi. Tattha kāḷīti kāḷavaṇṇā, jhāmaṅgārasadiso hissā vaṇṇo ahosi.	813	
PA_atk-s05_07a:813_1	Pharusāti kharagattā. Bhīrudassanāti bhayānakadassanā sappaṭibhayākārā. “Bhārudassanā”ti	813	
PA_atk-s05_07a:813_2	vā pāṭho, bhāriyadassanā, dubbaṇṇatādinā duddasikāti attho. Piṅgalāti piṅgalalocanā.	813	
PA_atk-s05_07a:813_3	Kaḷārāti kaḷāradantā. Na taṃ maññāmi mānusinti ahaṃ taṃ mānusinti na maññāmi, petimeva	813	
PA_atk-s05_07a:813_4	ca taṃ maññāmīti adhippāyo. Taṃ sutvā petī attānaṃ pakāsentī –	813	
PA_atk-s05_07a:815	“Ahaṃ nandā nandisena, bhariyā te pure ahuṃ;	81	
PA_atk-s05_07a:816	Pāpakammaṃ karitvāna, petalokaṃ ito gatā”ti. –	81	
PA_atk-s05_07a:817	Gāthamāha. Tattha ahaṃ nandā nandisenāti sāmi nandisena ahaṃ nandā nāma. Bhariyā te pure ahunti purimajātiyaṃ tuyhaṃ bhariyā ahosiṃ. Ito paraṃ –	81	
PA_atk-s05_07a:819	“Kiṃ nu kāyena vācāya, manasā dukkaṭaṃ kataṃ;	81	
PA_atk-s05_07a:820	Kissa kammavipākena, petalokaṃ ito gatā”ti. –	82	
PA_atk-s05_07a:821	Tassa upāsakassa pucchā. Athassa sā –	82	
PA_atk-s05_07a:823	“Caṇḍī ca pharusā cāsiṃ, tayi cāpi agāravā;	82	
PA_atk-s05_07a:824	Tāhaṃ duruttaṃ vatvāna, petalokaṃ ito gatā”ti. –	82	
PA_atk-s05_07a:825	Vissajjesi. Puna so –	82	
PA_atk-s05_07a:827	“Handuttarīyaṃ dadāmi te, imaṃ dussaṃ nivāsaya;	82	
PA_atk-s05_07a:828	Imaṃ dussaṃ nivāsetvā, ehi nessāmi taṃ gharaṃ.	82	
PA_atk-s05_07a:830	“Vatthañca annapānañca, lacchasi tvaṃ gharaṃ gatā;	83	
PA_atk-s05_07a:831	Putte ca te passissasi, suṇisāyo ca dakkhasī”ti. – athassa sā –	83	
PA_atk-s05_07a:833	“Hatthena hatthe te dinnaṃ, na mayhaṃ upakappati;	83	
PA_atk-s05_07a:834	Bhikkhū ca sīlasampanne, vītarāge bahussute.	83	
PA_atk-s05_07a:836	“Tappehi annapānena, mama dakkhiṇamādisa;	83	
PA_atk-s05_07a:837	Tadāhaṃ sukhitā hessaṃ, sabbakāmasamiddhinī”ti. –	83	
PA_atk-s05_07a:838	Dve gāthā abhāsi. Tato –	83	
PA_atk-s05_07a:840	“Sādhūti so paṭissutvā, dānaṃ vipulamākiri;	84	
PA_atk-s05_07a:841	Annaṃ pānaṃ khādanīyaṃ, vatthasenāsanāni ca;	84	
PA_atk-s05_07a:842	Chattaṃ gandhañca mālañca, vividhā ca upāhanā.	84	
PA_atk-s05_07a:844	“Bhikkhū ca sīlasampanne, vītarāge bahussute;	84	
PA_atk-s05_07a:845	Tappetvā annapānena, tassā dakkhiṇamādisī.	84	
PA_atk-s05_07a:847	“Samanantarānuddiṭṭhe, vipāko udapajjatha;	84	
PA_atk-s05_07a:848	Bhojanacchādanapānīyaṃ, dakkhiṇāya idaṃ phalaṃ.	84	
PA_atk-s05_07a:850	“Tato suddhā sucivasanā, kāsikuttamadhārinī;	85	
PA_atk-s05_07a:851	Vicittavatthābharaṇā, sāmikaṃ upasaṅkamī”ti. –	85	
PA_atk-s05_07a:852	Catasso gāthā saṅgītikārehi vuttā. Tato paraṃ –	85	
PA_atk-s05_07a:854	“Abhikkantena vaṇṇena, yā tvaṃ tiṭṭhasi devate;	85	
PA_atk-s05_07a:855	Obhāsentī disā sabbā, osadhī viya tārakā.	85	
PA_atk-s05_07a:857	“Kena tetādiso vaṇṇo, kena te idha mijjhati;	85	
PA_atk-s05_07a:858	Uppajjanti ca te bhogā, ye keci manaso piyā.	85	
PA_atk-s05_07a:860	“Pucchāmi taṃ devi mahānubhāve, manussabhūtā kimakāsi puññaṃ;	86	
PA_atk-s05_07a:861	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	86	
PA_atk-s05_07a:863	“Ahaṃ nandā nandisena, bhariyā te pure ahuṃ;	86	
PA_atk-s05_07a:864	Pāpakammaṃ karitvāna, petalokaṃ ito gatā.	86	
PA_atk-s05_07a:866	“Tava dinnena dānena, modāmi akutobhayā;	86	
PA_atk-s05_07a:867	Ciraṃ jīva gahapati, saha sabbehi ñātibhi;	86	
PA_atk-s05_07a:868	Asokaṃ virajaṃ khemaṃ, āvāsaṃ vasavattinaṃ.	86	
PA_atk-s05_07a:870	“Idha dhammaṃ caritvāna, dānaṃ datvā gahapati;	87	
PA_atk-s05_07a:871	Vineyya maccheramalaṃ samūlaṃ, anindito saggamupehi ṭhāna”nti. –	87	
PA_atk-s05_07a:872	Upāsakassa ca petiyā ca vacanapaṭivacanagāthā.	87	
PA_atk-s05_07a:873	176. Tattha dānaṃ vipulamākirīti ukkhiṇeyyakhette deyyadhammabījaṃ vippakiranto viya mahādānaṃ pavattesi. Sesaṃ anantaravatthusadisameva.	87	
PA_atk-s05_07a:874_0	Evaṃ sā attano dibbasampattiṃ tassā ca kāraṇaṃ nandisenassa vibhāvetvā attano vasanaṭṭhānameva	874	
PA_atk-s05_07a:874_1	gatā. Upāsako taṃ pavattiṃ bhikkhūnaṃ ārocesi, bhikkhū bhagavato ārocesuṃ. Bhagavā	874	
PA_atk-s05_07a:874_2	tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.	874	
PA_atk-s05_07a:875	Nandāpetivatthuvaṇṇanā niṭṭhitā.	87	
PA_atk-s05_07a:876	5. Maṭṭhakuṇḍalīpetavatthuvaṇṇanā	87	
PA_atk-s05_07a:877_0	Alaṅkato maṭṭhakuṇḍalīti idaṃ satthari jetavane viharante maṭṭhakuṇḍalidevaputtaṃ	877	
PA_atk-s05_07a:877_1	ārabbha vuttaṃ. Tattha yaṃ vattabbaṃ, taṃ paramatthadīpaniyaṃ vimānavatthuvaṇṇanāyaṃ	877	
PA_atk-s05_07a:877_2	maṭṭhakuṇḍalīvimānavatthuvaṇṇanāya vuttameva, tasmā tattha vuttanayeneva veditabbaṃ.	877	
PA_atk-s05_07a:878_0	Ettha ca maṭṭhakuṇḍalīdevaputtassa vimānadevatābhāvato tassa vatthu yadipi vimānavatthupāḷiyaṃ	878	
PA_atk-s05_07a:878_1	saṅgahaṃ āropitaṃ, yasmā pana so devaputto adinnapubbakabrāhmaṇassa puttasokena susānaṃ	878	
PA_atk-s05_07a:878_2	gantvā āḷāhanaṃ anupariyāyitvā rodantassa sokaharaṇatthaṃ attano devarūpaṃ paṭisaṃharitvā	878	
PA_atk-s05_07a:878_3	haricandanussado bāhā paggayha kandanto dukkhābhibhūtākārena peto viya attānaṃ dassesi.	878	
PA_atk-s05_07a:878_4	Manussattabhāvato apetattā petapariyāyopi labbhati evāti tassa vatthu petavatthupāḷiyampi	878	
PA_atk-s05_07a:878_5	saṅgahaṃ āropitanti daṭṭhabbaṃ.	878	
PA_atk-s05_07a:879	Maṭṭhakuṇḍalīpetavatthuvaṇṇanā niṭṭhitā.	87	
PA_atk-s05_07a:880	6. Kaṇhapetavatthuvaṇṇanā	88	
PA_atk-s05_07a:881_0	Uṭṭhehi kaṇha kiṃ sesīti idaṃ satthā jetavane viharanto aññataraṃ mataputtaṃ upāsakaṃ	881	
PA_atk-s05_07a:881_1	ārabbha kathesi. Sāvatthiyaṃ kira aññatarassa upāsakassa putto kālamakāsi. So tena	881	
PA_atk-s05_07a:881_2	sokasallasamappito na nhāyati, na bhuñjati, na kammante vicāreti, na buddhupaṭṭhānaṃ	881	
PA_atk-s05_07a:881_3	gacchati, kevalaṃ, “tāta piyaputtaka, maṃ ohāya kahaṃ paṭhamataraṃ gatosī”tiādīni	881	
PA_atk-s05_07a:881_4	vadanto vippalapati. Satthā paccūsasamaye lokaṃ olokento tassa sotāpattiphalūpanissayaṃ	881	
PA_atk-s05_07a:881_5	disvā punadivase bhikkhusaṅghaparivuto sāvatthiyaṃ piṇḍāya caritvā katabhattakicco	881	
PA_atk-s05_07a:881_6	bhikkhū uyyojetvā ānandattherena pacchāsamaṇena tassa gharadvāraṃ agamāsi. Satthu	881	
PA_atk-s05_07a:881_7	āgatabhāvaṃ upāsakassa ārocesuṃ. Athassa gehajano gehadvāre āsanaṃ paññāpetvā satthāraṃ	881	
PA_atk-s05_07a:881_8	nisīdāpetvā upāsakaṃ pariggahetvā satthu santikaṃ upanesi. Ekamantaṃ nisinnaṃ taṃ	881	
PA_atk-s05_07a:881_9	disvā “kiṃ, upāsaka, socasī”ti vatvā “āma, bhante”ti vutte, “upāsaka, porāṇakapaṇḍitā	881	
PA_atk-s05_07a:881_10	paṇḍitānaṃ kathaṃ sutvā mataputtaṃ nānusociṃsū”ti vatvā tena yācito atītaṃ āhari.	8811	
PA_atk-s05_07a:882_0	Atīte dvāravatīnagare dasa bhātikarājāno ahesuṃ – vāsudevo baladevo candadevā sūriyadevo	882	
PA_atk-s05_07a:882_1	aggidevo varuṇadevo ajjuno pajjuno ghaṭapaṇḍito aṅkuro cāti. Tesu vāsudevamahārājassa	882	
PA_atk-s05_07a:882_2	piyaputto kālamakāsi. Tena rājā sokapareto sabbakiccāni pahāya mañcassa aṭaniṃ pariggahetvā	882	
PA_atk-s05_07a:882_3	vippalapanto nipajji. Tasmiṃ kāle ghaṭapaṇḍito cintesi – “ṭhapetvā maṃ añño koci	882	
PA_atk-s05_07a:882_4	mama bhātu sokaṃ pariharituṃ samattho nāma natthi, upāyenassa sokaṃ harissāmī”ti.	882	
PA_atk-s05_07a:882_5	So ummattakavesaṃ gahetvā “sasaṃ me detha, sasaṃ me dethā”ti ākāsaṃ olokento sakalanagaraṃ	882	
PA_atk-s05_07a:882_6	vicari. “Ghaṭapaṇḍito ummattako jāto”ti sakalanagaraṃ saṅkhubhi.	882	
PA_atk-s05_07a:883	Tasmiṃ kāle rohiṇeyyo nāma amacco vāsudevarañño santikaṃ gantvā tena saddhiṃ kathaṃ samuṭṭhāpento –	88	
PA_atk-s05_07a:885	“Uṭṭhehi kaṇha kiṃ sesi, ko attho supanena te;	88	
PA_atk-s05_07a:886	Yo ca tuyhaṃ sako bhātā, hadayaṃ cakkhu ca dakkhiṇaṃ;	88	
PA_atk-s05_07a:887	Tassa vātā balīyanti, sasaṃ jappati kesavā”ti. – imaṃ gāthamāha;	88	
PA_atk-s05_07a:888_0	207. Tattha kaṇhāti vāsudevaṃ gottenālapati. Ko attho supanena teti supanena tuyhaṃ	888	
PA_atk-s05_07a:888_1	kā nāma vaḍḍhi. Sako bhātāti sodariyo bhātā. Hadayaṃ cakkhu ca dakkhiṇanti hadayena	888	
PA_atk-s05_07a:888_2	ceva dakkhiṇacakkhunā ca sadisoti attho. Tassa vātā balīyantīti tassa aparāparaṃ	888	
PA_atk-s05_07a:888_3	uppajjamānā ummādavātā balavanto honti vaḍḍhanti abhibhavanti. Sasaṃ jappatīti “sasaṃ	888	
PA_atk-s05_07a:888_4	me dethā”ti vippalapati. Kesavāti so kira kesānaṃ sobhanānaṃ atthitāya “kesavo”ti	888	
PA_atk-s05_07a:888_5	voharīyati. Tena naṃ nāmena ālapati.	888	
PA_atk-s05_07a:889	Tassa vacanaṃ sutvā sayanato uṭṭhitabhāvaṃ dīpento satthā abhisambuddho hutvā –	88	
PA_atk-s05_07a:891	“Tassa taṃ vacanaṃ sutvā, rohiṇeyyassa kesavo;	89	
PA_atk-s05_07a:892	Taramānarūpo vuṭṭhāsi, bhātu sokena aṭṭito”ti. – imaṃ gāthamāha;	89	
PA_atk-s05_07a:893	Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu naṃ daḷhaṃ gahetvā tena saddhiṃ sallapanto –	89	
PA_atk-s05_07a:895	“Kiṃ nu ummattarūpova, kevalaṃ dvārakaṃ imaṃ;	89	
PA_atk-s05_07a:896	Saso sasoti lapasi, kīdisaṃ sasamicchasi.	89	
PA_atk-s05_07a:898	“Sovaṇṇamayaṃ maṇimayaṃ, lohamayaṃ atha rūpiyamayaṃ;	89	
PA_atk-s05_07a:899	Saṅkhasilāpavāḷamayaṃ, kārayissāmi te sasaṃ.	89	
PA_atk-s05_07a:901	“Santi aññepi sasakā, araññavanagocarā;	90	
PA_atk-s05_07a:902	Tepi te ānayissāmi, kīdisaṃ sasamicchasī”ti. –	90	
PA_atk-s05_07a:903	Tisso gāthāyo abhāsi.	90	
PA_atk-s05_07a:904_0	209-211. Tattha ummattarūpovāti ummattako viya. Kevalanti sakalaṃ. Dvārakanti dvāravatīnagaraṃ	904	
PA_atk-s05_07a:904_1	vicaranto. Saso sasoti lapasīti saso sasoti vilapasi. Sovaṇṇamayanti suvaṇṇamayaṃ.	904	
PA_atk-s05_07a:904_2	Lohamayanti tambalohamayaṃ. Rūpiyamayanti rajatamayaṃ. Yaṃ icchasi taṃ vadehi, atha	904	
PA_atk-s05_07a:904_3	kena socasi. Aññepi araññe vanagocarā sasakā atthi, te te ānayissāmi, vada, bhadramukha,	904	
PA_atk-s05_07a:904_4	kīdisaṃ sasamicchasīti ghaṭapaṇḍitaṃ “sasena atthiko”ti adhippāyena sasena nimantesi.	904	
PA_atk-s05_07a:904_5	Taṃ sutvā ghaṭapaṇḍito –	904	
PA_atk-s05_07a:906	“Nāhamete sase icche, ye sasā pathavissitā;	90	
PA_atk-s05_07a:907	Candato sasamicchāmi, taṃ me ohara kesavā”ti. –	90	
PA_atk-s05_07a:908	Gāthamāha. Tattha oharāti ohārehi. Taṃ sutvā rājā “nissaṃsayaṃ me bhātā ummattako jāto”ti domanassappatto –	90	
PA_atk-s05_07a:910	“So nūna madhuraṃ ñāti, jīvitaṃ vijahissasi;	91	
PA_atk-s05_07a:911	Apatthiyaṃ patthayasi, candato sasamicchasī”ti. –	91	
PA_atk-s05_07a:912	Gāthamāha. Tattha ñātīti kaniṭṭhaṃ ālapati. Ayamettha attho – mayhaṃ piyañāti yaṃ atimadhuraṃ attano jīvitaṃ, taṃ vijahissasi maññe, yo apatthayitabbaṃ patthesīti.	91	
PA_atk-s05_07a:913_0	Ghaṭapaṇḍito rañño vacanaṃ sutvā niccalova ṭhatvā “bhātika, tvaṃ candato sasaṃ patthentassa	913	
PA_atk-s05_07a:913_1	taṃ alabhitvā jīvitakkhayo bhavissatīti jānanto kasmā mataṃ puttaṃ alabhitvā anusocasī”ti	913	
PA_atk-s05_07a:913_2	imamatthaṃ dīpento –	913	
PA_atk-s05_07a:915	“Evaṃ ce kaṇha jānāsi, yathaññamanusāsasi;	91	
PA_atk-s05_07a:916	Kasmā pure mataṃ puttaṃ, ajjāpi manusocasī”ti. –	91	
PA_atk-s05_07a:917_0	Gāthamāha. Tattha evaṃ ce, kaṇha, jānāsīti, bhātika, kaṇhanāmaka mahārāja, “alabbhaneyyavatthu	917	
PA_atk-s05_07a:917_1	nāma na patthetabba”nti yadi evaṃ jānāsi. Yathaññanti evaṃ jānantova yathā aññaṃ	917	
PA_atk-s05_07a:917_2	anusāsasi, tathā akatvā. Kasmā pure mataṃ puttanti atha kasmā ito catumāsamatthake	917	
PA_atk-s05_07a:917_3	mataṃ puttaṃ ajjāpi anusocasīti.	917	
PA_atk-s05_07a:918	Evaṃ so antaravīthiyaṃ ṭhitakova “ahaṃ tāva evaṃ paññāyamānaṃ patthemi, tvaṃ pana apaññāyamānassatthāya socasī”ti vatvā tassa dhammaṃ desento –	91	
PA_atk-s05_07a:920	“Na yaṃ labbhā manussena, amanussena vā pana;	92	
PA_atk-s05_07a:921	Jāto me mā mari putto, kuto labbhā alabbhiyaṃ.	92	
PA_atk-s05_07a:923	“Na mantā mūlabhesajjā, osadhehi dhanena vā;	92	
PA_atk-s05_07a:924	Sakkā ānayituṃ kaṇha, yaṃ petamanusocasī”ti. – gāthādvayamāha;	92	
PA_atk-s05_07a:925_0	215. Tattha yanti, bhātika, yaṃ “evaṃ jāto me putto mā marī”ti manussena vā devena	925	
PA_atk-s05_07a:925_1	vā pana na labbhā na sakkā laddhuṃ, taṃ tvaṃ patthesi, taṃ panetaṃ kuto labbhā, kena	925	
PA_atk-s05_07a:925_2	kāraṇena laddhuṃ sakkā. Yasmā alabbhiyaṃ alabbhaneyyavatthu nāmetanti attho.	925	
PA_atk-s05_07a:926_0	216. Mantāti mantappayogena. Mūlabhesajjāti mūlabhesajjena. Osadhehīti nānāvidhehi	926	
PA_atk-s05_07a:926_1	osadhehi. Dhanena vāti koṭisatasaṅkhena dhanena vāpi. Idaṃ vuttaṃ hoti – yaṃ petamanusocasi,	926	
PA_atk-s05_07a:926_2	taṃ etehi mantappayogādīhipi ānetuṃ na sakkāti.	926	
PA_atk-s05_07a:927	Puna ghaṭapaṇḍito “bhātika, idaṃ maraṇaṃ nāma dhanena vā jātiyā vā vijjāya vā sīlena vā bhāvanāya vā na sakkā paṭibāhitu”nti dassento –	92	
PA_atk-s05_07a:929	“Mahaddhanā mahābhogā, raṭṭhavantopi khattiyā;	92	
PA_atk-s05_07a:930	Pahūtadhanadhaññāse, tepi no ajarāmarā.	93	
PA_atk-s05_07a:932	“Khattiyā brāhmaṇā vessā, suddā caṇḍālapukkussā;	93	
PA_atk-s05_07a:933	Ete caññe ca jātiyā, tepi no ajarāmarā.	93	
PA_atk-s05_07a:935	“Ye mantaṃ parivattenti, chaḷaṅgaṃ brahmacintitaṃ;	93	
PA_atk-s05_07a:936	Ete caññe ca vijjāya, tepi no ajarāmarā.	93	
PA_atk-s05_07a:938	“Isayo vāpi ye santā, saññatattā tapassino;	93	
PA_atk-s05_07a:939	Sarīraṃ tepi kālena, vijahanti tapassino.	93	
PA_atk-s05_07a:941	“Bhāvitattā arahanto, katakiccā anāsavā;	94	
PA_atk-s05_07a:942	Nikkhipanti imaṃ dehaṃ, puññapāpaparikkhayā”ti. –	94	
PA_atk-s05_07a:943	Pañcahi gāthāhi rañño dhammaṃ desesi.	94	
PA_atk-s05_07a:944_0	217. Tattha mahaddhanāti nidhānagatasseva mahato dhanassa atthitāya bahudhanā. Mahābhogāti	944	
PA_atk-s05_07a:944_1	devabhogasadisāya mahatiyā bhogasampattiyā samannāgatā. Raṭṭhavantoti sakalaraṭṭhavanto.	944	
PA_atk-s05_07a:944_2	Pahūtadhanadhaññāseti tiṇṇaṃ catunnaṃ vā saṃvaccharānaṃ atthāya nidahitvā ṭhapetabbassa	944	
PA_atk-s05_07a:944_3	niccaparibbayabhūtassa dhanadhaññassa vasena apariyantadhanadhaññā. Tepi no ajarāmarāti	944	
PA_atk-s05_07a:944_4	tepi evaṃ mahāvibhavā mandhātumahāsudassanādayo khattiyā ajarāmarā nāhesuṃ, aññadatthu	944	
PA_atk-s05_07a:944_5	maraṇamukhameva anupaviṭṭhāti attho.	944	
PA_atk-s05_07a:945	218. Eteti yathāvuttakhattiyādayo. Aññeti aññatarā evaṃbhūtā ambaṭṭhādayo. Jātiyāti attano jātinimittaṃ ajarāmarā nāhesunti attho.	94	
PA_atk-s05_07a:946_0	219. Mantanti vedaṃ. Parivattentīti sajjhāyanti vācenti ca. Atha vā parivattentīti	946	
PA_atk-s05_07a:946_1	vedaṃ anuparivattentā homaṃ karontā japanti. Chaḷaṅganti sikkhākappaniruttibyākaraṇajotisatthachandovicitisaṅkhātehi	946	
PA_atk-s05_07a:946_2	chahi aṅgehi yuttaṃ. Brahmacintitanti brāhmaṇānamatthāya brahmanā cintitaṃ kathitaṃ.	946	
PA_atk-s05_07a:946_3	Vijjāyāti brahmasadisavijjāya samannāgatā, tepi no ajarāmarāti attho.	946	
PA_atk-s05_07a:947_0	220-221. Isayoti yamaniyamādīnaṃ paṭikūlasaññādīnañca esanaṭṭhena isayo. Santāti	947	
PA_atk-s05_07a:947_1	kāyavācāhi santasabhāvā. Saññatattāti rāgādīnaṃ saṃyamena saṃyatacittā. Kāyatapanasaṅkhāto	947	
PA_atk-s05_07a:947_2	tapo etesaṃ atthīti tapassino. Puna tapassinoti saṃvarakā. Tena evaṃ tapanissitakā	947	
PA_atk-s05_07a:947_3	hutvā sarīrena ca vimokkhaṃ pattukāmāpi saṃvarakā sarīraṃ vijahanti evāti dasseti.	947	
PA_atk-s05_07a:947_4	Atha vā isayoti adhisīlasikkhādīnaṃ esanaṭṭhena isayo, tadatthaṃ tappaṭipakkhānaṃ	947	
PA_atk-s05_07a:947_5	pāpadhammānaṃ vūpasamena santā, ekārammaṇe cittassa saṃyamena saññatattā, sammappadhānayogato	947	
PA_atk-s05_07a:947_6	vīriyatāpena tapassino, sappayogā rāgādīnaṃ santapanena tapassinoti yojetabbaṃ. Bhāvitattāti	947	
PA_atk-s05_07a:947_7	catusaccakammaṭṭhānabhāvanāya bhāvitacittā.	947	
PA_atk-s05_07a:948	Evaṃ ghaṭapaṇḍitena dhamme kathite taṃ sutvā rājā apagatasokasallo pasannamānaso ghaṭapaṇḍitaṃ pasaṃsanto –	94	
PA_atk-s05_07a:950	“Ādittaṃ vata maṃ santaṃ, ghaṭasittaṃva pāvakaṃ;	95	
PA_atk-s05_07a:951	Vārinā viya osiñcaṃ, sabbaṃ nibbāpaye daraṃ.	95	
PA_atk-s05_07a:953	“Abbahī vata me sallaṃ, sokaṃ hadayanissitaṃ;	95	
PA_atk-s05_07a:954	Yo me sokaparetassa, puttasokaṃ apānudi.	95	
PA_atk-s05_07a:956	“Svāhaṃ abbūḷhasallosmi, sītibhūtosmi nibbuto;	95	
PA_atk-s05_07a:957	Na socāmi na rodāmi, tava sutvāna bhātika.	95	
PA_atk-s05_07a:959	“Evaṃ karonti sappaññā, ye honti anukampakā;	95	
PA_atk-s05_07a:960	Nivattayanti sokamhā, ghaṭo jeṭṭhaṃva bhātaraṃ.	96	
PA_atk-s05_07a:962	“Yassa etādisā honti, amaccā paricārakā;	96	
PA_atk-s05_07a:963	Subhāsitena anventi, ghaṭo jeṭṭhaṃva bhātara”nti. – sesagāthā abhāsi;	96	
PA_atk-s05_07a:964_0	225. Tattha ghaṭo jeṭṭhaṃva bhātaranti yathā ghaṭapaṇḍito attano jeṭṭhabhātaraṃ mataputtasokābhibhūtaṃ	964	
PA_atk-s05_07a:964_1	attano upāyakosallena ceva dhammakathāya ca tato puttasokato vinivattayi, evaṃ aññepi	964	
PA_atk-s05_07a:964_2	sappaññā ye honti anukampakā, te ñātīnaṃ upakāraṃ karontīti attho.	964	
PA_atk-s05_07a:965_0	226. Yassa etādisā hontīti ayaṃ abhisambuddhagāthā. Tassattho – yathā yena kāraṇena	965	
PA_atk-s05_07a:965_1	puttasokaparetaṃ rājānaṃ vāsudevaṃ ghaṭapaṇḍito sokaharaṇatthāya subhāsitena anvesi	965	
PA_atk-s05_07a:965_2	anuesi, yassa aññassāpi etādisā paṇḍitā amaccā paṭiladdhā assu, tassa kuto sokoti!	965	
PA_atk-s05_07a:965_3	Sesagāthā heṭṭhā vuttatthā evāti.	965	
PA_atk-s05_07a:966_0	Satthā imaṃ dhammadesanaṃ āharitvā “evaṃ, upāsaka, porāṇakapaṇḍitā paṇḍitānaṃ kathaṃ	966	
PA_atk-s05_07a:966_1	sutvā puttasokaṃ hariṃsū”ti vatvā saccāni pakāsetvā jātakaṃ samodhānesi. Saccapariyosāne	966	
PA_atk-s05_07a:966_2	upāsako sotāpattiphale patiṭṭhahīti.	966	
PA_atk-s05_07a:967	Kaṇhapetavatthuvaṇṇanā niṭṭhitā.	96	
PA_atk-s05_07a:968	7. Dhanapālaseṭṭhipetavatthuvaṇṇanā	96	
PA_atk-s05_07a:969_0	Naggo dubbaṇṇarūposīti idaṃ satthari jetavane viharante dhanapālapetaṃ ārabbha vuttaṃ.	969	
PA_atk-s05_07a:969_1	Anuppanne kira buddhe paṇṇaraṭṭhe erakacchanagare dhanapālako nāma seṭṭhi ahosi assaddho	969	
PA_atk-s05_07a:969_2	appasanno kadariyo natthikadiṭṭhiko. Tassa kiriyā pāḷito eva viññāyati. So kālaṃ	969	
PA_atk-s05_07a:969_3	katvā marukantāre peto hutvā nibbatti. Tassa tālakkhandhappamāṇo kāyo ahosi, samuṭṭhitacchavi	969	
PA_atk-s05_07a:969_4	pharuso, virūpakeso, bhayānako, dubbaṇṇo ativiya virūpo bībhacchadassano. So pañcapaṇṇāsa	969	
PA_atk-s05_07a:969_5	vassāni bhattasitthaṃ vā udakabinduṃ vā alabhanto visukkhakaṇṭhoṭṭhajivho jighacchāpipāsābhibhūto	969	
PA_atk-s05_07a:969_6	ito cito ca paribbhamati.	969	
PA_atk-s05_07a:970_0	Atha amhākaṃ bhagavati loke uppajjitvā pavattitavaradhammacakke anukkamena sāvatthiyaṃ	970	
PA_atk-s05_07a:970_1	viharante sāvatthivāsino vāṇijā pañcamattāni sakaṭasatāni bhaṇḍassa pūretvā uttarāpathaṃ	970	
PA_atk-s05_07a:970_2	gantvā bhaṇḍaṃ vikkiṇitvā paṭiladdhabhaṇḍaṃ sakaṭesu āropetvā paṭinivattamānā sāyanhasamaye	970	
PA_atk-s05_07a:970_3	aññataraṃ sukkhanadiṃ pāpuṇitvā tattha yānaṃ muñcitvā rattiyaṃ vāsaṃ kappesuṃ. Atha	970	
PA_atk-s05_07a:970_4	so peto pipāsābhibhūto pānīyassatthāya āgantvā tattha bindumattampi pānīyaṃ alabhitvā	970	
PA_atk-s05_07a:970_5	vigatāso chinnamūlo viya tālo chinnapādo pati. Taṃ disvā vāṇijā –	970	
PA_atk-s05_07a:972	“Naggo dubbaṇṇarūposi, kiso dhamanisanthato;	97	
PA_atk-s05_07a:973	Upphāsuliko kisiko, ko nu tvamasi mārisā”ti. –	97	
PA_atk-s05_07a:974	Imāya gāthāya pucchiṃsu. Tato peto –	97	
PA_atk-s05_07a:976	“Ahaṃ bhadante petomhi, duggato yamalokiko;	97	
PA_atk-s05_07a:977	Pāpakammaṃ karitvāna, petalokaṃ ito gato”ti. –	97	
PA_atk-s05_07a:978	Attānaṃ āvikatvā puna tehi –	97	
PA_atk-s05_07a:980	“Kiṃ nu kāyena vācāya, manasā dukkaṭaṃ kataṃ;	98	
PA_atk-s05_07a:981	Kissakammavipākena, petalokaṃ ito gato”ti. –	98	
PA_atk-s05_07a:982	Katakammaṃ pucchito pubbe nibbattaṭṭhānato paṭṭhāya atītaṃ paccuppannaṃ anāgatañca attano pavattiṃ dassento tesañca ovādaṃ dento –	98	
PA_atk-s05_07a:984	“Nagaraṃ atthi paṇṇānaṃ, erakacchanti vissutaṃ;	98	
PA_atk-s05_07a:985	Tattha seṭṭhi pure āsiṃ, dhanapāloti maṃ vidū.	98	
PA_atk-s05_07a:987	“Asīti sakaṭavāhānaṃ, hiraññassa ahosi me;	98	
PA_atk-s05_07a:988	Pahūtaṃ me jātarūpaṃ, muttā veḷuriyā bahū.	98	
PA_atk-s05_07a:990	“Tāva mahaddhanassāpi, na me dātuṃ piyaṃ ahu;	99	
PA_atk-s05_07a:991	Pidahitvā dvāraṃ bhuñjiṃ, mā maṃ yācanakāddasuṃ.	99	
PA_atk-s05_07a:993	“Assaddho maccharī cāsiṃ, kadariyo paribhāsako;	99	
PA_atk-s05_07a:994	Dadantānaṃ karontānaṃ, vārayissaṃ bahū jane.	99	
PA_atk-s05_07a:996	“Vipāko natthi dānassa, saṃyamassa kuto phalaṃ;	99	
PA_atk-s05_07a:997	Pokkharaññodapānāni, ārāmāni ca ropite;	99	
PA_atk-s05_07a:998	Papāyo ca vināsesiṃ, dugge saṅkamanāni ca.	99	
PA_atk-s05_07a:1000	“Svāhaṃ akatakalyāṇo, katapāpo tato cuto;	100	
PA_atk-s05_07a:1001	Upapanno pettivisayaṃ, khuppipāsasamappito.	100	
PA_atk-s05_07a:1003	“Pañcapaṇṇāsa vassāni, yato kālaṅkato ahaṃ;	100	
PA_atk-s05_07a:1004	Nābhijānāmi bhuttaṃ vā, pītaṃ vā pana pāniyaṃ.	100	
PA_atk-s05_07a:1006	“Yo saṃyamo so vināso, yo vināso so saṃyamo;	100	
PA_atk-s05_07a:1007	Petā hi kira jānanti, yo saṃyamo so vināso.	100	
PA_atk-s05_07a:1009	“Ahaṃ pure saṃyamissaṃ, nādāsiṃ bahuke dhane;	100	
PA_atk-s05_07a:1010	Santesu deyyadhammesu, dīpaṃ nākāsimattano;	101	
PA_atk-s05_07a:1011	Svāhaṃ pacchānutappāmi, attakammaphalūpago.	101	
PA_atk-s05_07a:1013	“Uddhaṃ catūhi māsehi, kālakiriyā bhavissati;	101	
PA_atk-s05_07a:1014	Ekantakaṭukaṃ ghoraṃ, nirayaṃ papatissahaṃ.	101	
PA_atk-s05_07a:1016	“Catukkaṇṇaṃ catudvāraṃ, vibhattaṃ bhāgaso mitaṃ;	101	
PA_atk-s05_07a:1017	Ayopākārapariyantaṃ, ayasā paṭikujjitaṃ.	101	
PA_atk-s05_07a:1019	“Tassa ayomayā bhūmi, jalitā tejasā yutā;	101	
PA_atk-s05_07a:1020	Samantā yojanasataṃ, pharitvā tiṭṭhati sabbadā.	102	
PA_atk-s05_07a:1022	“Tatthāhaṃ dīghamaddhānaṃ, dukkhaṃ vedissa vedanaṃ;	102	
PA_atk-s05_07a:1023	Phalaṃ pāpassa kammassa, tasmā socāmahaṃ bhusaṃ.	102	
PA_atk-s05_07a:1025	“Taṃ vā vadāmi bhaddaṃ vo, yāvantettha samāgatā;	102	
PA_atk-s05_07a:1026	Mākattha pāpakaṃ kammaṃ, āvi vā yadi vā raho.	102	
PA_atk-s05_07a:1028	“Sace taṃ pāpakaṃ kammaṃ, karissatha karotha vā;	102	
PA_atk-s05_07a:1029	Na vo dukkhā pamutyatthi, uppaccāpi palāyataṃ.	102	
PA_atk-s05_07a:1031	“Matteyyā hotha petteyyā, kule jeṭṭhāpacāyikā;	103	
PA_atk-s05_07a:1032	Sāmaññā hotha brahmaññā, evaṃ saggaṃ gamissathā”ti. –	103	
PA_atk-s05_07a:1033	Imā gāthā abhāsi.	103	
PA_atk-s05_07a:1034_0	230-231. Tattha paṇṇānanti paṇṇānāmaraṭṭhassa evaṃnāmakānaṃ rājūnaṃ. Erakacchanti	1034	
PA_atk-s05_07a:1034_1	tassa nagarassa nāmaṃ. Tatthāti tasmiṃ nagare. Pureti pubbe atītattabhāve. Dhanapāloti	1034	
PA_atk-s05_07a:1034_2	maṃ vidūti “dhanapālaseṭṭhī”ti maṃ jānanti. Tayidaṃ nāmaṃ tadā mayhaṃ atthānugatamevāti	1034	
PA_atk-s05_07a:1034_3	dassento “asītī”ti gāthamāha. Tattha asīti sakaṭavāhānanti vīsatikhāriko vāho, yo	1034	
PA_atk-s05_07a:1034_4	sakaṭanti vuccati. Tesaṃ sakaṭavāhānaṃ asīti hiraññassa tathā kahāpaṇassa ca me ahosīti	1034	
PA_atk-s05_07a:1034_5	yojanā. Pahūtaṃ me jātarūpanti suvaṇṇampi pahūtaṃ anekabhāraparimāṇaṃ ahosīti sambandho.	1034	
PA_atk-s05_07a:1035_0	232-233. Na me dātuṃ piyaṃ ahūti dānaṃ dātuṃ mayhaṃ piyaṃ nāhosi. Mā maṃ yācanakāddasunti	1035	
PA_atk-s05_07a:1035_1	“yācakā mā maṃ passiṃsū”ti pidahitvā gehadvāraṃ bhuñjāmi. Kadariyoti thaddhamaccharī.	1035	
PA_atk-s05_07a:1035_2	Paribhāsakoti dānaṃ dente disvā bhayena santajjako. Dadantānaṃ karontānanti upayogatthe	1035	
PA_atk-s05_07a:1035_3	sāmivacanaṃ, dānāni dadante puññāni karonte. Bahū janeti bahū satte. Dadantānaṃ vā	1035	
PA_atk-s05_07a:1035_4	karontānaṃ vā samudāyabhūtaṃ bahuṃ janaṃ puññakammato vārayissaṃ nivāresiṃ.	1035	
PA_atk-s05_07a:1036_0	234-236. Vipāko natthi dānassātiādi dānādīnaṃ nivāraṇe kāraṇadassanaṃ. Tattha vipāko	1036	
PA_atk-s05_07a:1036_1	natthi dānassāti dānakammassa phalaṃ nāma natthi, kevalaṃ puññaṃ puññanti dhanavināso	1036	
PA_atk-s05_07a:1036_2	evāti dīpeti. Saṃyamassāti sīlasaṃyamassa. Kuto phalanti kuto nāma phalaṃ labbhati,	1036	
PA_atk-s05_07a:1036_3	niratthakameva sīlarakkhaṇanti adhippāyo. Ārāmānīti ārāmūpavanānīti attho. Papāyoti	1036	
PA_atk-s05_07a:1036_4	pānīyasālā. Duggeti udakacikkhallānaṃ vasena duggamaṭṭhānāni. Saṅkamanānīti setuyo.	1036	
PA_atk-s05_07a:1036_5	Tato cutoti tato manussalokato cuto. Pañcapaṇṇāsāti pañcapaññāsa. Yato kālaṅkato	1036	
PA_atk-s05_07a:1036_6	ahanti yadā kālakatā ahaṃ, tato paṭṭhāya. Nābhijānāmīti ettakaṃ kālaṃ bhuttaṃ vā	1036	
PA_atk-s05_07a:1036_7	pītaṃ vā kiñci na jānāmi.	1036	
PA_atk-s05_07a:1037_0	237-38. Yo saṃyamo so vināsoti lobhādivasena yaṃ saṃyamanaṃ kassaci adānaṃ, so imesaṃ	1037	
PA_atk-s05_07a:1037_1	sattānaṃ vināso nāma petayoniyaṃ nibbattapetānaṃ mahābyasanassa hetubhāvato. “Yo	1037	
PA_atk-s05_07a:1037_2	vināso so saṃyamo”ti iminā yathāvuttassa atthassa ekantikabhāvaṃ vadati. Petā hi	1037	
PA_atk-s05_07a:1037_3	kira jānantīti ettha hi-saddo avadhāraṇe, kira-saddo arucisūcane. “Saṃyamo deyyadhammassa	1037	
PA_atk-s05_07a:1037_4	apariccāgo vināsahetū”ti imamatthaṃ petā eva kira jānanti paccakkhato anubhuyyamānattā,	1037	
PA_atk-s05_07a:1037_5	na manussāti. Nayidaṃ yuttaṃ manussānampi petānaṃ viya khuppipāsādīhi abhibhuyyamānānaṃ	1037	
PA_atk-s05_07a:1037_6	dissamānattā. Petā pana purimattabhāve katakammassa pākaṭabhāvato tamatthaṃ suṭṭhutaraṃ	1037	
PA_atk-s05_07a:1037_7	jānanti. Tenāha – “ahaṃ pure saṃyamissa”ntiādi. Tattha saṃyamissanti sayampi dānādipuññakiriyato	1037	
PA_atk-s05_07a:1037_8	saṃyamanaṃ saṅkocaṃ akāsiṃ. Bahuke dhaneti mahante dhane vijjamāne.	1037	
PA_atk-s05_07a:1038_0	243. Tanti tasmā. Voti tumhe. Bhaddaṃ voti bhaddaṃ kalyāṇaṃ sundaraṃ tumhākaṃ hotūti	1038	
PA_atk-s05_07a:1038_1	vacanaseso. Yāvantettha samāgatāti yāvanto yāvatakā ettha samāgatā, te sabbe mama	1038	
PA_atk-s05_07a:1038_2	vacanaṃ suṇāthāti adhippāyo. Āvīti pakāsanaṃ paresaṃ pākaṭavasena. Rahoti paṭicchannaṃ	1038	
PA_atk-s05_07a:1038_3	apākaṭavasena. Āvi vā pāṇātipātādimusāvādādikāyavacīpayogavasena, yadi vā raho abhijjhādivasena	1038	
PA_atk-s05_07a:1038_4	pāpakaṃ lāmakaṃ akusalakammaṃ mākattha mā karittha.	1038	
PA_atk-s05_07a:1039_0	244. Sace taṃ pāpakaṃ kammanti atha pana taṃ pāpakammaṃ āyatiṃ karissatha, etarahi	1039	
PA_atk-s05_07a:1039_1	vā karotha, nirayādīsu catūsu apāyesu manussesu ca appāyukatādivasena tassa phalabhūtā	1039	
PA_atk-s05_07a:1039_2	dukkhato pamutti pamokkho nāma natthi. Uppaccāpi palāyatanti uppatitvā ākāsena gacchantānampi	1039	
PA_atk-s05_07a:1039_3	mokkho natthiyevāti attho. “Upeccā”tipi pāḷi, ito vā etto vā palāyante tumhe anubandhissatīti	1039	
PA_atk-s05_07a:1039_4	adhippāyena upecca sañcicca palāyantānampi tumhākaṃ tato mokkho natthi, gatikālādipaccayantarasamavāye	1039	
PA_atk-s05_07a:1039_5	pana sati vipaccatiyevāti attho. Ayañca attho –	1039	
PA_atk-s05_07a:1040	“Na antalikkhe na samuddamajjhe, na pabbatānaṃ vivaraṃ pavissa;	104	
PA_atk-s05_07a:1041	Na vijjatī so jagatippadeso, yatthaṭṭhito mucceyya pāpakammā”ti. –	104	
PA_atk-s05_07a:1042	Imāya gāthāya dīpetabbo.	104	
PA_atk-s05_07a:1043_0	245. Matteyyāti mātuhitā. Hothāti tesaṃ upaṭṭhānādīni karotha. Tathā petteyyāti veditabbā.	1043	
PA_atk-s05_07a:1043_1	Kule jeṭṭhāpacāyikāti kule jeṭṭhakānaṃ apacāyanakarā. Sāmaññāti samaṇapūjakā. Tathā	1043	
PA_atk-s05_07a:1043_2	brahmaññāti bāhitapāpapūjakāti attho. Evaṃ saggaṃ gamissathāti iminā mayā vuttanayena	1043	
PA_atk-s05_07a:1043_3	puññāni katvā devalokaṃ upapajjissathāti attho. Yaṃ panettha atthato na vibhattaṃ,	1043	
PA_atk-s05_07a:1043_4	taṃ heṭṭhā khallāṭiyapetavatthuādīsu vuttanayeneva veditabbaṃ.	1043	
PA_atk-s05_07a:1044_0	Te vāṇijā tassa vacanaṃ sutvā saṃvegajātā taṃ anukampamānā bhājanehi pānīyaṃ gahetvā	1044	
PA_atk-s05_07a:1044_1	taṃ sayāpetvā mukhe āsiñciṃsu. Tato mahājanena bahuvelaṃ āsittaṃ udakaṃ tassa petassa	1044	
PA_atk-s05_07a:1044_2	pāpabalena adhogaḷaṃ na otiṇṇaṃ, kuto pipāsaṃ paṭivinessati. Te taṃ pucchiṃsu – “api	1044	
PA_atk-s05_07a:1044_3	te kāci assāsamattā laddhā”ti. So āha – “yadi me ettakehi janehi ettakaṃ velaṃ āsiñcamānaṃ	1044	
PA_atk-s05_07a:1044_4	udakaṃ ekabindumattampi paragaḷaṃ paviṭṭhaṃ, ito petayonito mokkho mā hotū”ti. Atha	1044	
PA_atk-s05_07a:1044_5	te vāṇijā taṃ sutvā ativiya saṃvegajātā “atthi pana koci upāyo pipāsāvūpasamāyā”ti	1044	
PA_atk-s05_07a:1044_6	āhaṃsu. So āha – “imasmiṃ pāpakamme khīṇe tathāgatassa vā tathāgatasāvakānaṃ vā dāne	1044	
PA_atk-s05_07a:1044_7	dinne mama dānamuddisissati, ahaṃ ito petattato muccissāmī”ti. Taṃ sutvā vāṇijā sāvatthiṃ	1044	
PA_atk-s05_07a:1044_8	gantvā bhagavantaṃ upasaṅkamitvā taṃ pavattiṃ ārocetvā saraṇāni sīlāni ca gahetvā	1044	
PA_atk-s05_07a:1044_9	buddhappamukhassa bhikkhusaṅghassa sattāhaṃ dānaṃ datvā tassa petassa dakkhiṇaṃ ādisiṃsu.	1044	
PA_atk-s05_07a:1044_10	Bhagavā tamatthaṃ aṭṭhuppattiṃ katvā catunnaṃ parisānaṃ dhammaṃ desesi. Mahājano	10441	
PA_atk-s05_07a:1044_11	ca lobhādimaccheramalaṃ pahāya dānādipuññābhirato ahosīti.	10441	
PA_atk-s05_07a:1045	Dhanapālaseṭṭhipetavatthuvaṇṇanā niṭṭhitā.	104	
PA_atk-s05_07a:1046	8. Cūḷaseṭṭhipetavatthuvaṇṇanā	104	
PA_atk-s05_07a:1047_0	Naggo kiso pabbajitosi, bhanteti idaṃ satthari veḷuvane viharante cūḷaseṭṭhipetaṃ	1047	
PA_atk-s05_07a:1047_1	ārabbha vuttaṃ. Bārāṇasiyaṃ kira eko gahapati assaddho appasanno maccharī kadariyo	1047	
PA_atk-s05_07a:1047_2	puññakiriyāya anādaro cūḷaseṭṭhi nāma ahosi. So kālaṃ katvā petesu nibbatti, tassa	1047	
PA_atk-s05_07a:1047_3	kāyo apagatamaṃsalohito aṭṭhinhārucammamatto muṇḍo apetavattho ahosi. Dhītā panassa	1047	
PA_atk-s05_07a:1047_4	anulā andhakavinde sāmikassa gehe vasantī pitaraṃ uddissa brāhmaṇe bhojetukāmā taṇḍulādīni	1047	
PA_atk-s05_07a:1047_5	dānūpakaraṇāni sajjesi. Taṃ ñatvā peto āsāya ākāsena tattha gacchanto rājagahaṃ sampāpuṇi.	1047	
PA_atk-s05_07a:1047_6	Tena ca samayena rājā ajātasattu devadattena uyyojito pitaraṃ jīvitā voropetvā tena	1047	
PA_atk-s05_07a:1047_7	vippaṭisārena dussupinena ca niddaṃ anupagacchanto uparipāsādavaragato caṅkamanto	1047	
PA_atk-s05_07a:1047_8	taṃ petaṃ ākāsena gacchantaṃ disvā imāya gāthāya pucchi –	1047	
PA_atk-s05_07a:1049	“Naggo kiso pabbajitosi bhante, rattiṃ kuhiṃ gacchasi kissahetu;	104	
PA_atk-s05_07a:1050	Ācikkha me taṃ api sakkuṇemu, sabbena vittaṃ paṭipādaye tuva”nti.	105	
PA_atk-s05_07a:1051_0	Tattha pabbajitoti samaṇo. Rājā kira taṃ naggattā muṇḍattā ca “naggo samaṇo aya”nti	1051	
PA_atk-s05_07a:1051_1	saññāya “naggo kiso pabbajitosī”tiādimāha. Kissahetūti kinnimittaṃ. Sabbena vittaṃ	1051	
PA_atk-s05_07a:1051_2	paṭipādaye tuvanti vittiyā upakaraṇabhūtaṃ vittaṃ sabbena bhogena tuyhaṃ ajjhāsayānurūpaṃ,	1051	
PA_atk-s05_07a:1051_3	sabbena vā ussāhena paṭipādeyyaṃ sampādeyyaṃ. Tathā kātuṃ mayaṃ appeva nāma sakkuṇeyyāma,	1051	
PA_atk-s05_07a:1051_4	tasmā ācikkha me taṃ, etaṃ tava āgamanakāraṇaṃ mayhaṃ kathehīti attho.	1051	
PA_atk-s05_07a:1052	Evaṃ raññā puṭṭho peto attano pavattiṃ kathento tisso gāthā abhāsi –	105	
PA_atk-s05_07a:1054	“Bārāṇasī nagaraṃ dūraghuṭṭhaṃ, tatthāhaṃ gahapati aḍḍhako ahu dīno;	105	
PA_atk-s05_07a:1055	Adātā gedhitamano āmisasmiṃ, dussīlyena yamavisayamhi patto.	105	
PA_atk-s05_07a:1057	“So sūcikāya kilamito tehi,	105	
PA_atk-s05_07a:1058	Teneva ñātīsu yāmi āmisakiñcikkhahetu;	105	
PA_atk-s05_07a:1059	Adānasīlā na ca saddahanti,	105	
PA_atk-s05_07a:1060	‘Dānaphalaṃ hoti paramhi loke’.	106	
PA_atk-s05_07a:1062	“Dhītā ca mayhaṃ lapate abhikkhaṇaṃ, dassāmi dānaṃ pitūnaṃ pitāmahānaṃ;	106	
PA_atk-s05_07a:1063	Tamupakkhaṭaṃ parivisayanti brāhmaṇā, yāmi ahaṃ andhakavindaṃ bhuttu”nti.	106	
PA_atk-s05_07a:1064_0	247. Tattha dūraghuṭṭhanti dūrato eva guṇakittanavasena ghositaṃ, sabbattha vissutaṃ	1064	
PA_atk-s05_07a:1064_1	pākaṭanti attho. Aḍḍhakoti aḍḍho mahāvibhavo. Dīnoti nihīnacitto adānajjhāsayo. Tenāha	1064	
PA_atk-s05_07a:1064_2	“adātā”ti. Gedhitamano āmisasminti kāmāmise laggacitto gedhaṃ āpanno. Dussīlyena	1064	
PA_atk-s05_07a:1064_3	yamavisayamhi pattoti attanā katena dussīlakammunā yamavisayaṃ petalokaṃ patto amhi.	1064	
PA_atk-s05_07a:1065_0	248. So sūcikāya kilamitoti so ahaṃ vijjhanaṭṭhena sūcisadisatāya “sūcikā”ti laddhanāmāya	1065	
PA_atk-s05_07a:1065_1	jighacchāya kilamito nirantaraṃ vijjhamāno. “Kilamatho”ti icceva vā pāṭho. Tehīti	1065	
PA_atk-s05_07a:1065_2	“dīno”tiādinā vuttehi pāpakammehi kāraṇabhūtehi. Tassa hi petassa tāni pāpakammāni	1065	
PA_atk-s05_07a:1065_3	anussarantassa ativiya domanassaṃ uppajji, tasmā evamāha. Tenevāti teneva jighacchādukkhena.	1065	
PA_atk-s05_07a:1065_4	Ñātīsu yāmīti ñātīnaṃ samīpaṃ yāmi gacchāmi. Āmisakiñcikkhahetūti āmisassa kiñcikkhanimittaṃ,	1065	
PA_atk-s05_07a:1065_5	kiñci āmisaṃ patthentoti attho. Adānasīlā na ca saddahanti, ‘dānaphalaṃ hoti paramhi	1065	
PA_atk-s05_07a:1065_6	loke’ti yathā ahaṃ, tathā evaṃ aññepi manussā adānasīlā “dānassa phalaṃ ekaṃsena	1065	
PA_atk-s05_07a:1065_7	paraloke hotī”ti na ca saddahanti. Yato ahaṃ viya tepi petā hutvā mahādukkhaṃ paccanubhavantīti adhippāyo.	1065	
PA_atk-s05_07a:1066_0	249. Lapateti katheti. Abhikkhaṇanti abhiṇhaṃ bahuso. Kinti lapatīti āha “dassāmi	1066	
PA_atk-s05_07a:1066_1	dānaṃ pitūnaṃ pitāmahāna”nti. Tattha pitūnanti mātāpitūnaṃ, cūḷapitumahāpitūnaṃ vā.	1066	
PA_atk-s05_07a:1066_2	Pitāmahānanti ayyakapayyakānaṃ. Upakkhaṭanti sajjitaṃ. Parivisayantīti bhojayanti.	1066	
PA_atk-s05_07a:1066_3	Andhakavindanti evaṃnāmakaṃ nagaraṃ. Bhuttunti bhuñjituṃ. Tato parā saṅgītikārakehi vuttā –	1066	
PA_atk-s05_07a:1068	“Tamavoca rājā ‘anubhaviyāna tampi,	106	
PA_atk-s05_07a:1069	Eyyāsi khippaṃ ahamapi kassaṃ pūjaṃ;	106	
PA_atk-s05_07a:1070	Ācikkha me taṃ yadi atthi hetu,	107	
PA_atk-s05_07a:1071	Saddhāyitaṃ hetuvaco suṇoma’.	107	
PA_atk-s05_07a:1073	“Tathāti vatvā agamāsi tattha, bhuñjiṃsu bhattaṃ na ca dakkhiṇārahā;	107	
PA_atk-s05_07a:1074	Paccāgami rājagahaṃ punāparaṃ, pāturahosi purato janādhipassa.	107	
PA_atk-s05_07a:1076	“Disvāna petaṃ punadeva āgataṃ, rājā avoca ‘ahamapi kiṃ dadāmi;	107	
PA_atk-s05_07a:1077	Ācikkha me taṃ yadi atthi hetu, yena tuvaṃ cirataraṃ pīṇito siyā’.	107	
PA_atk-s05_07a:1079	“Buddhañca saṅghaṃ parivisiyāna rāja, annena pānena ca cīvarena;	107	
PA_atk-s05_07a:1080	Taṃ dakkhiṇaṃ ādisa me hitāya, evaṃ ahaṃ cirataraṃ pīṇito siyā.	108	
PA_atk-s05_07a:1082	“Tato ca rājā nipatitvā tāvade, dānaṃ sahatthā atulaṃ daditvā saṅghe;	108	
PA_atk-s05_07a:1083	Ārocesi pakataṃ tathāgatassa, tassa ca petassa dakkhiṇaṃ ādisittha.	108	
PA_atk-s05_07a:1085	“So pūjito ativiya sobhamāno, pāturahosi purato janādhipassa;	108	
PA_atk-s05_07a:1086	Yakkhohamasmi paramiddhipatto, na mayhamatthi samā sadisā mānusā.	108	
PA_atk-s05_07a:1088	“Passānubhāvaṃ aparimitaṃ mamayidaṃ, tayānudiṭṭhaṃ atulaṃ datvā saṅghe;	108	
PA_atk-s05_07a:1089	Santappito satataṃ sadā bahūhi, yāmi ahaṃ sukhito manussadevā”ti.	108	
PA_atk-s05_07a:1090_0	250. Tattha tamavoca rājāti taṃ petaṃ tathā vatvā ṭhitaṃ rājā ajātasattu avoca. Anubhaviyāna	1090	
PA_atk-s05_07a:1090_1	tampīti taṃ tava dhītuyā upakkhaṭaṃ dānampi anubhavitvā. Eyyāsīti āgaccheyyāsi. Kassanti	1090	
PA_atk-s05_07a:1090_2	karissāmi. Ācikkha me taṃ yadi atthi hetūti sace kiñci kāraṇaṃ atthi, taṃ kāraṇaṃ	1090	
PA_atk-s05_07a:1090_3	mayhaṃ ācikkha kathehi. Saddhāyitanti saddhāyitabbaṃ. Hetuvacoti hetuyuttavacanaṃ,	1090	
PA_atk-s05_07a:1090_4	“amukasmiṃ ṭhāne asukena pakārena dāne kate mayhaṃ upakappatī”ti sakāraṇaṃ vacanaṃ vadāti attho.	1090	
PA_atk-s05_07a:1091_0	251. Tathāti vatvāti sādhūti vatvā. Tatthāti tasmiṃ andhakavinde parivesanaṭṭhāne.	1091	
PA_atk-s05_07a:1091_1	Bhuñjiṃsu bhattaṃ na ca dakkhiṇārahāti bhattaṃ bhuñjiṃsu dussīlabrāhmaṇā, na ca pana	1091	
PA_atk-s05_07a:1091_2	dakkhiṇārahā sīlavanto bhuñjiṃsūti attho. Punāparanti puna aparaṃ vāraṃ rājagahaṃ paccāgami.	1091	
PA_atk-s05_07a:1092	252. Kiṃ dadāmīti “kīdisaṃ te dānaṃ dassāmī”ti rājā petaṃ pucchi. Yena tuvanti yena kāraṇena tvaṃ. Cirataranti cirakālaṃ. Pīṇitoti titto siyā, taṃ kathehīti attho.	109	
PA_atk-s05_07a:1093	253. Parivisiyānāti bhojetvā. Rājāti ajātasattuṃ ālapati. Me hitāyāti mayhaṃ hitatthāya petattabhāvato parimuttiyā.	109	
PA_atk-s05_07a:1094_0	254. Tatoti tasmā tena vacanena, tato vā pāsādato. Nipatitvāti nikkhamitvā. Tāvadeti	1094	
PA_atk-s05_07a:1094_1	tadā eva aruṇuggamanavelāya. Yamhi peto paccāgantvā rañño attānaṃ dassesi, tasmiṃ	1094	
PA_atk-s05_07a:1094_2	purebhatte eva dānaṃ adāsi. Sahatthāti sahatthena. Atulanti appamāṇaṃ uḷāraṃ paṇītaṃ.	1094	
PA_atk-s05_07a:1094_3	Datvā saṅgheti saṅghassa datvā. Ārocesi pakataṃ tathāgatassāti “idaṃ, bhante, dānaṃ	1094	
PA_atk-s05_07a:1094_4	aññataraṃ petaṃ sandhāya pakata”nti taṃ pavattiṃ bhagavato ārocesi. Ārocetvā ca yathā	1094	
PA_atk-s05_07a:1094_5	taṃ dānaṃ tassa upakappati, evaṃ tassa ca petassa dakkhiṇaṃ ādisittha ādisi.	1094	
PA_atk-s05_07a:1095_0	255. Soti so peto. Pūjitoti dakkhiṇāya diyyamānāya pūjito. Ativiya sobhamānoti dibbānubhāvena	1095	
PA_atk-s05_07a:1095_1	ativiya virocamāno. Pāturahosīti pātubhavi, rañño purato attānaṃ dassesi. Yakkhohamasmīti	1095	
PA_atk-s05_07a:1095_2	petattabhāvato mutto yakkho ahaṃ jāto devabhāvaṃ pattosmi. Na mayhamatthi samā sadisā	1095	
PA_atk-s05_07a:1095_3	mānusāti mayhaṃ ānubhāvasampattiyā samā vā bhogasampattiyā sadisā vā manussā na santi.	1095	
PA_atk-s05_07a:1096_0	256. Passānubhāvaṃ aparimitaṃ mamayidanti “mama idaṃ aparimāṇaṃ dibbānubhāvaṃ passā”ti	1096	
PA_atk-s05_07a:1096_1	attano sampattiṃ paccakkhato rañño dassento vadati. Tayānudiṭṭhaṃ atulaṃ datvā saṅgheti	1096	
PA_atk-s05_07a:1096_2	ariyasaṅghassa atulaṃ uḷāraṃ dānaṃ datvā mayhaṃ anukampāya tayā anudiṭṭhaṃ. Santappito	1096	
PA_atk-s05_07a:1096_3	satataṃ sadā bahūhīti annapānavatthādīhi bahūhi deyyadhammehi ariyasaṅghaṃ santappentena	1096	
PA_atk-s05_07a:1096_4	tayā sadā sabbakālaṃ yāvajīvaṃ tatthāpi satataṃ nirantaraṃ ahaṃ santappito pīṇito.	1096	
PA_atk-s05_07a:1096_5	Yāmi ahaṃ sukhito manussadevāti “tasmā ahaṃ idāni sukhito manussadeva mahārāja yathicchitaṭṭhānaṃ	1096	
PA_atk-s05_07a:1096_6	yāmī”ti rājānaṃ āpucchi.	1096	
PA_atk-s05_07a:1097_0	Evaṃ pete āpucchitvā gate rājā ajātasattu tamatthaṃ bhikkhūnaṃ ārocesi, bhikkhū bhagavato	1097	
PA_atk-s05_07a:1097_1	santikaṃ upasaṅkamitvā ārocesuṃ. Bhagavā tamatthaṃ aṭṭhuppattiṃ katvā sampattaparisāya	1097	
PA_atk-s05_07a:1097_2	dhammaṃ desesi. Taṃ sutvā mahājano maccheramalaṃ pahāya dānādipuññābhirato ahosīti.	1097	
PA_atk-s05_07a:1098	Cūḷāseṭṭhipetavatthuvaṇṇanā niṭṭhitā.	109	
PA_atk-s05_07a:1099	9. Aṅkurapetavatthuvaṇṇanā	109	
PA_atk-s05_07a:1100_0	Yassa atthāya gacchāmāti idaṃ satthā sāvatthiyaṃ viharanto aṅkurapetaṃ ārabbha kathesi.	1100	
PA_atk-s05_07a:1100_1	Kāmañcettha aṅkuro peto na hoti, tassa pana caritaṃ yasmā petasambandhaṃ, tasmā taṃ	1100	
PA_atk-s05_07a:1100_2	“aṅkurapetavatthū”ti vuttaṃ.	1100	
PA_atk-s05_07a:1101_0	Tatrāyaṃ saṅkhepakathā – ye te uttaramadhurādhipatino rañño mahāsāgarassa puttaṃ	1101	
PA_atk-s05_07a:1101_1	upasāgaraṃ paṭicca uttarāpathe kaṃsabhoge asitañjananagare mahākaṃsassa dhītuyā devagabbhāya	1101	
PA_atk-s05_07a:1101_2	kucchiyaṃ uppannā añjanadevī vāsudevo baladevo candadevo sūriyadevo aggidevo varuṇadevo	1101	
PA_atk-s05_07a:1101_3	ajjuno pajjuno ghaṭapaṇḍito aṅkuro cāti vāsudevādayo dasa bhātikāti ekādasa khattiyā	1101	
PA_atk-s05_07a:1101_4	ahesuṃ, tesu vāsudevādayo bhātaro asitañjananagaraṃ ādiṃ katvā dvāravatīpariyosānesu	1101	
PA_atk-s05_07a:1101_5	sakalajambudīpe tesaṭṭhiyā nagarasahassesu sabbe rājāno cakkena jīvitakkhayaṃ pāpetvā	1101	
PA_atk-s05_07a:1101_6	dvāravatiyaṃ vasamānā rajjaṃ dasa koṭṭhāse katvā vibhajiṃsu. Bhaginiṃ pana añjanadeviṃ	1101	
PA_atk-s05_07a:1101_7	na sariṃsu. Puna saritvā “ekādasa koṭṭhāse karomā”ti vutte tesaṃ sabbakaniṭṭho aṅkuro	1101	
PA_atk-s05_07a:1101_8	“mama koṭṭhāsaṃ tassā detha, ahaṃ vohāraṃ katvā jīvissāmi, tumhe attano attano janapadesu	1101	
PA_atk-s05_07a:1101_9	suṅkaṃ mayhaṃ vissajjethā”ti āha. Te “sādhū”ti sampaṭicchitvā tassa koṭṭhāyaṃ bhaginiyā	1101	
PA_atk-s05_07a:1101_10	datvā nava rājāno dvāravatiyaṃ vasiṃsu.	11011	
PA_atk-s05_07a:1102_0	Aṅkuro pana vaṇijjaṃ karonto niccakālaṃ mahādānaṃ deti. Tassa paneko dāso bhaṇḍāgāriko	1102	
PA_atk-s05_07a:1102_1	atthakāmo ahosi. Aṅkuro pasannamānaso tassa ekaṃ kuladhītaraṃ gahetvā adāsi. So putte	1102	
PA_atk-s05_07a:1102_2	gabbhagateyeva kālamakāsi. Aṅkuro tasmiṃ jāte tassa pituno dinnaṃ bhattavetanaṃ tassa	1102	
PA_atk-s05_07a:1102_3	adāsi. Atha tasmiṃ dārake vayappatte “dāso na dāso”ti rājakule vinicchayo uppajji.	1102	
PA_atk-s05_07a:1102_4	Taṃ sutvā añjanadevī dhenūpamaṃ vatvā “mātu bhujissāya puttopi bhujisso evā”ti dāsabyato mocesi.	1102	
PA_atk-s05_07a:1103_0	Dārako pana lajjāya tattha vasituṃ avisahanto roruvanagaraṃ gantvā tattha aññatarassa	1103	
PA_atk-s05_07a:1103_1	tunnavāyassa dhītaraṃ gahetvā tunnavāyasippena jīvikaṃ kappesi. Tena samayena roruvanagare	1103	
PA_atk-s05_07a:1103_2	asayhamahāseṭṭhi nāma ahosi. So samaṇabrāhmaṇakapaṇaddhikavanibbakayācakānaṃ mahādānaṃ	1103	
PA_atk-s05_07a:1103_3	deti. So tunnavāyo seṭṭhino gharaṃ ajānantānaṃ pītisomanassajāto hutvā asayhaseṭṭhino	1103	
PA_atk-s05_07a:1103_4	nivesanaṃ dakkhiṇabāhuṃ pasāretvā dassesi “ettha gantvā laddhabbaṃ labhantū”ti. Tassa	1103	
PA_atk-s05_07a:1103_5	kammaṃ pāḷiyaṃyeva āgataṃ.	1103	
PA_atk-s05_07a:1104_0	So aparena samayena kālaṃ katvā marubhūmiyaṃ aññatarasmiṃ nigrodharukkhe bhummadevatā	1104	
PA_atk-s05_07a:1104_1	hutvā nibbatti, tassa dakkhiṇahattho sabbakāmadado ahosi. Tasmiṃyeva ca roruve aññataro	1104	
PA_atk-s05_07a:1104_2	puriso asayhaseṭṭhino dāne byāvaṭo assaddho appasanno micchādiṭṭhiko puññakiriyāya	1104	
PA_atk-s05_07a:1104_3	anādaro kālaṃ katvā tassa devaputtassa vasanaṭṭhānassa avidūre peto hutvā nibbatti.	1104	
PA_atk-s05_07a:1104_4	Tena ca katakammaṃ pāḷiyaṃyeva āgataṃ. Asayhamahāseṭṭhi pana kālaṃ katvā tāvatiṃsabhavane	1104	
PA_atk-s05_07a:1104_5	sakkassa devarañño sahabyataṃ upagato.	1104	
PA_atk-s05_07a:1105_0	Atha aparena samayena aṅkuro pañcahi sakaṭasatehi, aññataro ca brāhmaṇo pañcahi sakaṭasatehīti	1105	
PA_atk-s05_07a:1105_1	dvepi janā sakaṭasahassena bhaṇḍaṃ ādāya marukantāramaggaṃ paṭipannā maggamūḷhā hutvā	1105	
PA_atk-s05_07a:1105_2	bahuṃ divasaṃ tattheva vicarantā parikkhīṇatiṇodakāhārā ahesuṃ. Aṅkuro assadūtehi	1105	
PA_atk-s05_07a:1105_3	catūsu disāsu pāniyaṃ maggāpesi. Atha so kāmadadahattho yakkho taṃ tesaṃ byasanappattiṃ	1105	
PA_atk-s05_07a:1105_4	disvā aṅkurena pubbe attano kataṃ upakāraṃ cintetvā “handa dāni imassa mayā avassayena	1105	
PA_atk-s05_07a:1105_5	bhavitabba”nti attano vasanavaṭarukkhaṃ dassesi. So kira vaṭarukkho sākhāviṭapasampanno	1105	
PA_atk-s05_07a:1105_6	ghanapalāso sandacchāyo anekasahassapāroho āyāmena vitthārena ubbedhena ca yojanaparimāṇo	1105	
PA_atk-s05_07a:1105_7	ahosi. Taṃ disvā aṅkuro haṭṭhatuṭṭho tassa heṭṭhā khandhāvāraṃ bandhāpesi. Yakkho	1105	
PA_atk-s05_07a:1105_8	attano dakkhiṇahatthaṃ pasāretvā paṭhamaṃ tāva pānīyena sabbaṃ janaṃ santappesi.	1105	
PA_atk-s05_07a:1105_9	Tato yo yo yaṃ yaṃ icchati, tassa tassa taṃ taṃ adāsi.	1105	
PA_atk-s05_07a:1106_0	Evaṃ tasmiṃ mahājane nānāvidhena annapānādinā yathākāmaṃ santappite pacchā vūpasante	1106	
PA_atk-s05_07a:1106_1	maggaparissame so brāhmaṇavāṇijo ayoniso manasikaronto evaṃ cintesi – “dhanalābhāya	1106	
PA_atk-s05_07a:1106_2	ito kambojaṃ gantvā mayaṃ kiṃ karissāma, imameva pana yakkhaṃ yena kenaci upāyena	1106	
PA_atk-s05_07a:1106_3	gahetvā yānaṃ āropetvā amhākaṃ nagarameva gamissāmā”ti. Evaṃ cintetvā tamatthaṃ aṅkurassa kathento –	1106	
PA_atk-s05_07a:1108	“Yassa atthāya gacchāma, kambojaṃ dhanahārakā;	110	
PA_atk-s05_07a:1109	Ayaṃ kāmadado yakkho, imaṃ yakkhaṃ nayāmase.	110	
PA_atk-s05_07a:1111	“Imaṃ yakkhaṃ gahetvāna, sādhukena pasayha vā;	111	
PA_atk-s05_07a:1112	Yānaṃ āropayitvāna, khippaṃ gacchāma dvāraka”nti. –	111	
PA_atk-s05_07a:1113_0	Gāthādvayamāha. Tattha yassa atthāyāti yassa kāraṇā. Kambojanti kambojaraṭṭhaṃ. Dhanahārakāti	1113	
PA_atk-s05_07a:1113_1	bhaṇḍavikkayena laddhadhanahārino. Kāmadadoti icchiticchitadāyako. Yakkhoti devaputto.	1113	
PA_atk-s05_07a:1113_2	Nayāmaseti nayissāma. Sādhukenāti yācanena. Pasayhāti abhibhavitvā balakkārena, yānanti	1113	
PA_atk-s05_07a:1113_3	sukhayānaṃ. Dvārakanti dvāravatīnagaraṃ. Ayaṃ hetthādhippāyo – yadatthaṃ mayaṃ ito	1113	
PA_atk-s05_07a:1113_4	kambojaṃ gantukāmā, tena gamanena sādhetabbo attho idheva sijjhati. Ayañhi yakkho	1113	
PA_atk-s05_07a:1113_5	kāmadado, tasmā imaṃ yakkhaṃ yācitvā tassa anumatiyā vā, sace saññattiṃ na gacchati,	1113	
PA_atk-s05_07a:1113_6	balakkārena vā yānaṃ āropetvā yāne pacchābāhaṃ bandhitvā taṃ gahetvā itoyeva khippaṃ	1113	
PA_atk-s05_07a:1113_7	dvāravatīnagaraṃ gacchāmāti.	1113	
PA_atk-s05_07a:1114	Evaṃ pana brāhmaṇena vutto aṅkuro sappurisadhamme ṭhatvā tassa vacanaṃ paṭikkhipanto –	111	
PA_atk-s05_07a:1116	“Yassa rukkhassa chāyāya, nisīdeyya sayeyya vā;	111	
PA_atk-s05_07a:1117	Na tassa sākhaṃ bhañjeyya, mittadubbho hi pāpako”ti. –	111	
PA_atk-s05_07a:1118_0	Gāthamāha. Tattha na bhañjeyyāti na chindeyya. Mittadubbhoti mittesu dubbhanaṃ tesaṃ	1118	
PA_atk-s05_07a:1118_1	anatthuppādanaṃ. Pāpakoti abhaddako mittadubbho. Yo hi sītacchāyo rukkho ghammābhitattassa	1118	
PA_atk-s05_07a:1118_2	purisassa parissamavinodako, tassāpi nāma pāpakaṃ na cintetabbaṃ, kimaṅkaṃ pana sattabhūtesu.	1118	
PA_atk-s05_07a:1118_3	Ayaṃ devaputto sappuriso pubbakārī amhākaṃ dukkhapanūdako bahūpakāro, na tassa kiñci	1118	
PA_atk-s05_07a:1118_4	anatthaṃ cintetabbaṃ, aññadatthu so pūjetabbo evāti dasseti.	1118	
PA_atk-s05_07a:1119	Taṃ sutvā brāhmaṇā “atthassa mūlaṃ nikativinayo”ti nītimaggaṃ nissāya aṅkurassa paṭilomapakkhe ṭhatvā –	111	
PA_atk-s05_07a:1121	“Yassa rukkhassa chāyāya, nisīdeyya sayeyya vā;	112	
PA_atk-s05_07a:1122	Khandhampi tassa chindeyya, attho ce tādiso siyā”ti. –	112	
PA_atk-s05_07a:1123	Gāthamāha. Tattha attho ce tādiso siyāti tādisena dabbasambhārena sace attho bhaveyya, tassa rukkhassa khandhampi chindeyya, kimaṅgaṃ pana sākhādayoti adhippāyo.	112	
PA_atk-s05_07a:1124	Evaṃ brāhmaṇena vutte aṅkuro sappurisadhammaṃyeva paggaṇhanto –	112	
PA_atk-s05_07a:1126	“Yassa rukkhassa chāyāya, nisīdeyya sayeyya vā;	112	
PA_atk-s05_07a:1127	Na tassa pattaṃ bhindeyya, mittadubbho hi pāpako”ti. –	112	
PA_atk-s05_07a:1128	Imaṃ gāthamāha. Tattha na tassa pattaṃ bhindeyyāti tassa rukkhassa ekapaṇṇamattampi na pāteyya, pageva sākhādiketi adhippāyo.	112	
PA_atk-s05_07a:1129	Punapi brāhmaṇo attano vādaṃ paggaṇhanto –	112	
PA_atk-s05_07a:1131	“Yassa rukkhassa chāyāya, nisīdeyya sayeyya vā;	113	
PA_atk-s05_07a:1132	Samūlampi taṃ abbuhe, attho ce tādiso siyā”ti. –	113	
PA_atk-s05_07a:1133	Gāthamāha. Tattha samūlampi taṃ abbuheti taṃ tattha samūlampi saha mūlenapi abbuheyya, uddhareyyāti attho.	113	
PA_atk-s05_07a:1134	Evaṃ brāhmaṇena vutte puna aṅkuro taṃ nītiṃ niratthakaṃ kātukāmo –	113	
PA_atk-s05_07a:1136	“Yassekarattimpi ghare vaseyya, yatthannapānaṃ puriso labhetha;	113	
PA_atk-s05_07a:1137	Na tassa pāpaṃ manasāpi cintaye, kataññutā sappurisehi vaṇṇitā.	113	
PA_atk-s05_07a:1139	“Yassekarattimpi ghare vaseyya, annena pānena upaṭṭhito siyā;	113	
PA_atk-s05_07a:1140	Na tassa pāpaṃ manasāpi cintaye, adubbhapāṇī dahate mittadubbhiṃ.	114	
PA_atk-s05_07a:1142	“Yo pubbe katakalyāṇo, pacchā pāpena hiṃsati;	114	
PA_atk-s05_07a:1143	Allapāṇihato poso, na so bhadrāni passatī”ti. –	114	
PA_atk-s05_07a:1144	Imā tisso gāthā abhāsi.	114	
PA_atk-s05_07a:1145_0	263. Tattha yassāti yassa puggalassa. Ekarattimpīti ekarattimattampi kevalaṃ gehe	1145	
PA_atk-s05_07a:1145_1	vaseyya. Yatthannapānaṃ puriso labhethāti yassa santike koci puriso annapānaṃ vā	1145	
PA_atk-s05_07a:1145_2	yaṃkiñci bhojanaṃ vā labheyya. Na tassa pāpaṃ manasāpi cintayeti tassa puggalassa	1145	
PA_atk-s05_07a:1145_3	abhaddakaṃ anatthaṃ manasāpi na cinteyya na piheyya, pageva kāyavācāhi. Kasmāti ce?	1145	
PA_atk-s05_07a:1145_4	Kataññutā sappurisehi vaṇṇitāti kataññutā nāma buddhādīhi uttamapurisehi pasaṃsitā.	1145	
PA_atk-s05_07a:1146_0	264. Upaṭṭhitoti payirupāsito “idaṃ gaṇha idaṃ bhuñjā”ti annapānādinā upaṭṭhito.	1146	
PA_atk-s05_07a:1146_1	Adubbhapāṇīti ahiṃsakahattho hatthasaṃyato. Dahate mittadubbhinti taṃ mittadubbhiṃ	1146	
PA_atk-s05_07a:1146_2	puggalaṃ dahati vināseti, appaduṭṭhe hitajjhāsayasampanne puggale parena kato aparādho	1146	
PA_atk-s05_07a:1146_3	avisesena tasseva anatthāvaho, appaduṭṭho puggalo atthato taṃ dahati nāma. Tenāha bhagavā –	1146	
PA_atk-s05_07a:1147	“Yo appaduṭṭhassa narassa dussati, suddhassa posassa anaṅgaṇassa;	114	
PA_atk-s05_07a:1148	Tameva bālaṃ pacceti pāpaṃ, sukhumo rajo paṭivātaṃva khitto”ti. ;	114	
PA_atk-s05_07a:1149_0	265. Yo pubbe katakalyāṇoti yo puggalo kenaci sādhunā katabhaddako katūpakāro. Pacchā	1149	
PA_atk-s05_07a:1149_1	pāpena hiṃsatīti taṃ pubbakārinaṃ aparabhāge pāpena abhaddakena anatthakena bādhati.	1149	
PA_atk-s05_07a:1149_2	Allapāṇihato posoti allapāṇinā upakārakiriyāya allapāṇinā dhotahatthena pubbakārinā	1149	
PA_atk-s05_07a:1149_3	heṭṭhā vuttanayena hato bādhito, tassa vā pubbakārino bādhanena hato allapāṇihato	1149	
PA_atk-s05_07a:1149_4	nāma, akataññupuggalo. Na so bhadrāni passatīti so yathāvuttapuggalo idhaloke ca	1149	
PA_atk-s05_07a:1149_5	paraloke ca iṭṭhāni na passati, na vindati, na labhatīti attho.	1149	
PA_atk-s05_07a:1150_0	Evaṃ sappurisadhammaṃ paggaṇhantena aṅkurena abhibhavitvā vutto so brāhmaṇo niruttaro	1150	
PA_atk-s05_07a:1150_1	tuṇhī ahosi. Yakkho pana tesaṃ dvinnaṃ vacanapaṭivacanāni sutvā brāhmaṇassa kujjhitvāpi	1150	
PA_atk-s05_07a:1150_2	“hotu imassa duṭṭhabrāhmaṇassa kattabbaṃ pacchā jānissāmī”ti attano kenaci anabhibhavanīyatameva tāva dassento –	1150	
PA_atk-s05_07a:1152	“Nāhaṃ devena vā manussena vā, issariyena vā haṃ suppasayho;	115	
PA_atk-s05_07a:1153	Yakkhohamasmi paramiddhipatto, dūraṅgamo vaṇṇabalūpapanno”ti. –	115	
PA_atk-s05_07a:1154_0	Gāthamāha. Tattha devena vāti yena kenaci devena vā. Manussena vāti etthāpi eseva	1154	
PA_atk-s05_07a:1154_1	nayo. Issariyena vāti devissariyena vā manussissariyena vā. Tattha devissariyaṃ nāma	1154	
PA_atk-s05_07a:1154_2	catumahārājikasakkasuyāmādīnaṃ deviddhi, manussissariyaṃ nāma cakkavattiādīnaṃ puññiddhi.	1154	
PA_atk-s05_07a:1154_3	Tasmā issariyaggahaṇena mahānubhāve devamanusse saṅgaṇhāti. Mahānubhāvāpi hi devā	1154	
PA_atk-s05_07a:1154_4	attano puññaphalūpatthambhite manussepi asati payogavipattiyaṃ abhibhavituṃ na sakkonti,	1154	
PA_atk-s05_07a:1154_5	pageva itare. Hanti asahane nipāto. Na suppasayhoti appadhaṃsiyo. Yakkhohamasmi paramiddhipattoti	1154	
PA_atk-s05_07a:1154_6	attano puññaphalena ahaṃ yakkhattaṃ upagato asmi, yakkhova samāno na yo vā so vā,	1154	
PA_atk-s05_07a:1154_7	atha kho paramiddhipatto paramāya uttamāya yakkhiddhiyā samannāgato. Dūraṅgamoti	1154	
PA_atk-s05_07a:1154_8	khaṇeneva dūrampi ṭhānaṃ gantuṃ samattho. Vaṇṇabalūpapannoti rūpasampattiyā sarīrabalena	1154	
PA_atk-s05_07a:1154_9	ca upapanno samannāgatoti tīhipi padehi mantappayogādīhi attano anabhibhavanīyataṃyeva	1154	
PA_atk-s05_07a:1154_10	dasseti. Rūpasampanno hi paresaṃ bahumānito hoti, rūpasampadaṃ nissāya visabhāgavatthunāpi	11541	
PA_atk-s05_07a:1154_11	anākaḍḍhaniyovāti vaṇṇasampadā anabhibhavanīyakāraṇanti vuttā.	11541	
PA_atk-s05_07a:1155	Ito paraṃ aṅkurassa ca devaputtassa ca vacanapaṭivacanakathā hoti –	115	
PA_atk-s05_07a:1157	“Pāṇi te sabbasovaṇṇo, pañcadhāro madhussavo;	115	
PA_atk-s05_07a:1158	Nānārasā paggharanti, maññehaṃ taṃ purindadaṃ.	115	
PA_atk-s05_07a:1160	“Nāmhi devo na gandhabbo, nāpi sakko purindado;	116	
PA_atk-s05_07a:1161	Petaṃ maṃ aṅkura jānāhi, roruvamhā idhāgataṃ.	116	
PA_atk-s05_07a:1163	“Kiṃsīlo kiṃsamācāro, roruvasmiṃ pure tuvaṃ;	116	
PA_atk-s05_07a:1164	Kena te brahmacariyena, puññaṃ pāṇimhi ijjhati.	116	
PA_atk-s05_07a:1166	“Tunnavāyo pure āsiṃ, roruvasmiṃ tadā ahaṃ;	116	
PA_atk-s05_07a:1167	Sukicchavutti kapaṇo, na me vijjati dātave.	116	
PA_atk-s05_07a:1169	“Nivesanañca me āsi, asayhassa upantike;	116	
PA_atk-s05_07a:1170	Saddhassa dānapatino, katapuññassa lajjino.	117	
PA_atk-s05_07a:1172	“Tattha yācanakāyanti, nānāgottā vanibbakā;	117	
PA_atk-s05_07a:1173	Te ca maṃ tattha pucchanti, asayhassa nivesanaṃ.	117	
PA_atk-s05_07a:1175	“Kattha gacchāma bhaddaṃ vo, kattha dānaṃ padīyati;	117	
PA_atk-s05_07a:1176	Tesāhaṃ puṭṭho akkhāmi, asayhassa nivesanaṃ.	117	
PA_atk-s05_07a:1178	“Paggayha dakkhiṇaṃ bāhuṃ, ettha gacchatha bhaddaṃ vo;	117	
PA_atk-s05_07a:1179	Ettha dānaṃ padīyati, asayhassa nivesane.	117	
PA_atk-s05_07a:1181	“Tena pāṇi kāmadado, tena pāṇi madhussavo;	118	
PA_atk-s05_07a:1182	Tena me brahmacariyena, puññaṃ pāṇimhi ijjhati.	118	
PA_atk-s05_07a:1184	“Na kira tvaṃ adā dānaṃ, sakapāṇīhi kassaci;	118	
PA_atk-s05_07a:1185	Parassa dānaṃ anumodamāno, pāṇiṃ paggayha pāvadi.	118	
PA_atk-s05_07a:1187	“Tena pāṇi kāmadado, tena pāṇi madhussavo;	118	
PA_atk-s05_07a:1188	Tena te brahmacariyena, puññaṃ pāṇimhi ijjhati.	118	
PA_atk-s05_07a:1190	“Yo so dānamadā bhante, pasanno sakapāṇibhi;	119	
PA_atk-s05_07a:1191	So hitvā mānusaṃ dehaṃ, kiṃ nu so disataṃ gato.	119	
PA_atk-s05_07a:1193	“Nāhaṃ pajānāmi asayhasāhino, aṅgīrasassa gatiṃ āgatiṃ vā;	119	
PA_atk-s05_07a:1194	Sutañca me vessavaṇassa santike, sakkassa sahabyataṃ gato asayho.	119	
PA_atk-s05_07a:1196	“Alameva kātuṃ kalyāṇaṃ, dānaṃ dātuṃ yathārahaṃ;	119	
PA_atk-s05_07a:1197	Pāṇiṃ kāmadadaṃ disvā, ko puññaṃ na karissati.	119	
PA_atk-s05_07a:1199	“So hi nūna ito gantvā, anuppatvāna dvārakaṃ;	119	
PA_atk-s05_07a:1200	Dānaṃ paṭṭhapayissāmi, yaṃ mamassa sukhāvahaṃ.	120	
PA_atk-s05_07a:1202	“Dassāmannañca pānañca, vatthasenāsanāni ca;	120	
PA_atk-s05_07a:1203	Papañca udapānañca, dugge saṅkamanāni cā”ti. –	120	
PA_atk-s05_07a:1204	Pannarasa vacanapaṭivacanagāthā honti.	120	
PA_atk-s05_07a:1205_0	267. Tattha pāṇi teti tava dakkhiṇahattho. Sabbasovaṇṇoti sabbaso suvaṇṇavaṇṇo. Pañcadhāroti	1205	
PA_atk-s05_07a:1205_1	pañcahi aṅgulīhi parehi kāmitavatthūnaṃ dhārā etassa santīti pañcadhāro. Madhussavoti	1205	
PA_atk-s05_07a:1205_2	madhurarasavissandako. Tenāha “nānārasā paggharantī”ti, madhurakaṭukakasāvādibhedā	1205	
PA_atk-s05_07a:1205_3	nānāvidhā rasā vissandantīti attho. Yakkhassa hi kāmadade madhurādirasasampannāni	1205	
PA_atk-s05_07a:1205_4	vividhāni khādanīyabhojanīyāni hatthe vissajjante madhurādirasā paggharantīti vuttaṃ.	1205	
PA_atk-s05_07a:1205_5	Maññehaṃ taṃ purindadanti maññe ahaṃ taṃ purindadaṃ sakkaṃ, “evaṃmahānubhāvo sakko	1205	
PA_atk-s05_07a:1205_6	devarājā”ti taṃ ahaṃ maññāmīti attho.	1205	
PA_atk-s05_07a:1206_0	268. Nāmhi devoti vessavaṇādiko pākaṭadevo na homi. Na gandhabboti gandhabbakāyikadevopi	1206	
PA_atk-s05_07a:1206_1	na homi. Nāpi sakko purindadoti purimattabhāve pure dānassa paṭṭhapitattā “purindado”ti	1206	
PA_atk-s05_07a:1206_2	laddhanāmo sakko devarājāpi na homi. Kataro pana ahosīti āha “petaṃ maṃ aṅkura jānāhī”tiādi.	1206	
PA_atk-s05_07a:1206_3	Aṅkurapetūpapattikaṃ maṃ jānāhi, “aññataro petamahiddhiko”ti maṃ upadhārehi. Roruvamhā	1206	
PA_atk-s05_07a:1206_4	idhāgatanti roruvanagarato cavitvā marukantāre idha imasmiṃ nigrodharukkhe upapajjanavasena	1206	
PA_atk-s05_07a:1206_5	āgataṃ, ettha nibbattanti attho.	1206	
PA_atk-s05_07a:1207_0	269. Kiṃsīlo kiṃsamācāro, roruvasmiṃ pure tuvanti pubbe purimattabhāve roruvanagare	1207	
PA_atk-s05_07a:1207_1	vasanto tvaṃ kiṃsīlo kiṃsamācāro ahosi, pāpato nivattanalakkhaṇaṃ kīdisaṃ sīlaṃ samādāya	1207	
PA_atk-s05_07a:1207_2	saṃvattitapuññakiriyālakkhaṇena samācārena kiṃsamācāro, dānādīsu kusalasamācāresu	1207	
PA_atk-s05_07a:1207_3	kīdiso samācāro ahosīti attho. Kena te brahmacariyena, puññaṃ pāṇimhi ijjhatīti kīdisena	1207	
PA_atk-s05_07a:1207_4	seṭṭhacariyena idaṃ evarūpaṃ tava hatthesu puññaphalaṃ idāni samijjhati nipphajjati,	1207	
PA_atk-s05_07a:1207_5	taṃ kathehīti attho. Puññaphalañhi idha uttarapadalopena “puñña”nti adhippetaṃ. Tatthā	1207	
PA_atk-s05_07a:1207_6	hi taṃ “kusalānaṃ, bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññanti vuttaṃ.	1207	
PA_atk-s05_07a:1208_0	270. Tunnavāyoti tunnakāro. Sukicchavuttīti suṭṭhu kicchaputtiko ativiya dukkhajīviko.	1208	
PA_atk-s05_07a:1208_1	Kapaṇoti varāko, dīnoti attho. Na me vijjati dātaveti addhikānaṃ samaṇabrāhmaṇānaṃ	1208	
PA_atk-s05_07a:1208_2	dātuṃ kiñci dātabbayuttakaṃ mayhaṃ natthi, cittaṃ pana me dānaṃ dinnanti adhippāyo.	1208	
PA_atk-s05_07a:1209_0	271. Nivesananti gharaṃ, kammakaraṇasālā vā. Asayhassa upantiketi asayhassa mahāseṭṭhino	1209	
PA_atk-s05_07a:1209_1	gehassa samīpe. Saddhassāti kammaphalasaddhāya samannāgatassa. Dānapatinoti dāne	1209	
PA_atk-s05_07a:1209_2	nirantarappavattāya pariccāgasampattiyā lobhassa ca abhibhavena patibhūtassa. Katapuññassāti	1209	
PA_atk-s05_07a:1209_3	pubbe katasucaritakammassa. Lajjinoti pāpajigucchanasabhāvassa.	1209	
PA_atk-s05_07a:1210_0	272. Tatthāti tasmiṃ mama nivesane. Yācanakāyantīti yācanakā janā asayhaseṭṭhiṃ kiñci	1210	
PA_atk-s05_07a:1210_1	yācitukāmā āgacchanti. Nānāgottāti nānāvidhagottāpadesā. Vanibbakāti vaṇṇadīpakā,	1210	
PA_atk-s05_07a:1210_2	ye dāyakassa puññaphalādiñca guṇakittanādimukhena attano atthikabhāvaṃ pavedentā	1210	
PA_atk-s05_07a:1210_3	vicaranti. Te ca maṃ tattha pucchantīti tatthāti nipātamattaṃ, te yācakādayo maṃ	1210	
PA_atk-s05_07a:1210_4	asayhaseṭṭhino nivesanaṃ pucchanti. Akkharacintakā hi īdisesu ṭhānesu kammadvayaṃ icchanti.	1210	
PA_atk-s05_07a:1211_0	273. Kattha gacchāma bhaddaṃ vo, kattha dānaṃ padīyatīti tesaṃ pucchanākāradassanaṃ.	1211	
PA_atk-s05_07a:1211_1	Ayaṃ pettha attho – bhaddaṃ tumhākaṃ hotu, mayaṃ “asayhamahāseṭṭhinā dānaṃ padīyatī”ti	1211	
PA_atk-s05_07a:1211_2	sutvā āgatā, kattha dānaṃ padīyati, kattha vā mayaṃ gacchāma, kattha gatena dānaṃ	1211	
PA_atk-s05_07a:1211_3	sakkā laddhunti. Tesāhaṃ puṭṭho akkhāmīti evaṃ tehi addhikajanehi labhanaṭṭhānaṃ	1211	
PA_atk-s05_07a:1211_4	puṭṭho “ahaṃ pubbe akatapuññatāya idāni īdisānaṃ kiñci dātuṃ asamattho jāto, dānaggaṃ	1211	
PA_atk-s05_07a:1211_5	pana imesaṃ dassento lābhassa upāyācikkhaṇena pītiṃ uppādento ettakenapi bahuṃ puññaṃ	1211	
PA_atk-s05_07a:1211_6	pasavāmī”ti gāravaṃ uppādetvā dakkhiṇaṃ bāhuṃ pasāretvā tesaṃ asayhaseṭṭhissa nivesanaṃ	1211	
PA_atk-s05_07a:1211_7	akkhāmi. Tenāha “paggayha dakkhiṇaṃ bāhu”ntiādi.	1211	
PA_atk-s05_07a:1212_0	274. Tena pāṇi kāmadadoti tena paradānapakāsanena parena katassa dānassa sakkaccaṃ	1212	
PA_atk-s05_07a:1212_1	anumodanamattena hetunā idāni mayhaṃ hattho kapparukkho viya santānakalatā viya ca	1212	
PA_atk-s05_07a:1212_2	kāmaduho icchiticchitadāyī kāmadado hoti. Kāmadado ca honto tena pāṇi madhussavo	1212	
PA_atk-s05_07a:1212_3	iṭṭhavatthuvissajjanako jāto.	1212	
PA_atk-s05_07a:1213_0	276. Na kira tvaṃ adā dānanti kirāti anussavanatthe nipāto, tvaṃ kira attano santakaṃ	1213	
PA_atk-s05_07a:1213_1	na pariccaji, sakapāṇīhi sahatthehi yassa kassaci samaṇassa vā brāhmaṇassa vā kiñci	1213	
PA_atk-s05_07a:1213_2	dānaṃ na adāsi. Parassa dānaṃ anumodamānoti kevalaṃ pana parena kataṃ parassa dānaṃ	1213	
PA_atk-s05_07a:1213_3	“aho dānaṃ pavattesī”ti anumodamānoyeva vihāsi.	1213	
PA_atk-s05_07a:1214	277. Tena pāṇi kāmadadoti tena tuyhaṃ pāṇi evaṃ kāmadado, aho acchariyā vata puññānaṃ gatīti adhippāyo.	121	
PA_atk-s05_07a:1215_0	278. Yo so dānamadā, bhante, pasanno sakapāṇibhīti devaputtaṃ gāravena ālapati. Bhante,	1215	
PA_atk-s05_07a:1215_1	parena katassa dānānumodakassa tāva tuyhaṃ īdisaṃ phalaṃ evarūpo ānubhāvo, yo pana	1215	
PA_atk-s05_07a:1215_2	so asayhamahāseṭṭhi mahādānaṃ adāsi, pasannacitto hutvā sahatthehi tadā mahādānaṃ	1215	
PA_atk-s05_07a:1215_3	pavattesi. So hitvā mānusaṃ dehanti so idha manussattabhāvaṃ pahāya. Kinti kataraṃ.	1215	
PA_atk-s05_07a:1215_4	Nu soti nūti nipātamattaṃ. Disataṃ gatoti disaṃ ṭhānaṃ gato, kīdisī tassa gato nipphattīti	1215	
PA_atk-s05_07a:1215_5	asayhaseṭṭhino abhisamparāyaṃ pucchi.	1215	
PA_atk-s05_07a:1216_0	279. Asayhasāhinoti aññehi maccharīhi lobhābhibhūtehi sahituṃ vahituṃ asakkuṇeyyassa	1216	
PA_atk-s05_07a:1216_1	pariccāgādivibhāgassa sappurisadhurassa sahanato asayhasāhino. Aṅgīrasassāti aṅgato	1216	
PA_atk-s05_07a:1216_2	nikkhamanakajutissa. Rasoti hi jutiyā adhivacanaṃ. Tassa kira yācake āgacchante disvā	1216	
PA_atk-s05_07a:1216_3	uḷāraṃ pītisomanassaṃ uppajjati, mukhavaṇṇo vippasīdati, taṃ attano paccakkhaṃ katvā	1216	
PA_atk-s05_07a:1216_4	evamāha. Gatiṃ āgatiṃ vāti tassa “asukaṃ nāma gatiṃ, ito gato”ti gatiṃ vā “tato vā	1216	
PA_atk-s05_07a:1216_5	pana asukasmiṃ kāle idhāgamissatī”ti āgatiṃ vā nāhaṃ jānāmi, avisayo esa mayhaṃ.	1216	
PA_atk-s05_07a:1216_6	Sutañca me vessavaṇassa santiketi apica kho upaṭṭhānaṃ gatena vessavaṇassa mahārājassa	1216	
PA_atk-s05_07a:1216_7	santike sutametaṃ mayā. Sakkassa sahabyataṃ gato asayhoti asayhaseṭṭhi sakkassa devānamindassa	1216	
PA_atk-s05_07a:1216_8	sahabyataṃ gato ahosi, tāvatiṃsabhavane nibbattoti attho.	1216	
PA_atk-s05_07a:1217_0	280. Alameva kātuṃ kalyāṇanti yaṃkiñci kalyāṇaṃ kusalaṃ puññaṃ kātuṃ yuttameva patirūpameva.	1217	
PA_atk-s05_07a:1217_1	Tattha pana yaṃ sabbasādhāraṇaṃ sukatataraṃ, taṃ dassetuṃ “dānaṃ dātuṃ yathāraha”nti	1217	
PA_atk-s05_07a:1217_2	vuttaṃ, attano vibhavabalānurūpaṃ dānaṃ dātuṃ alameva. Tattha kāraṇamāha “pāṇiṃ kāmadadaṃ	1217	
PA_atk-s05_07a:1217_3	disvā”ti. Yatra hi nāma parakatapuññānumodanapubbakena dānapatinivesanamaggācikkhaṇamattena	1217	
PA_atk-s05_07a:1217_4	ayaṃ hattho kāmadado diṭṭho, imaṃ disvā. Ko puññaṃ na karissatīti mādiso ko nāma	1217	
PA_atk-s05_07a:1217_5	attano patiṭṭhānabhūtaṃ puññaṃ na karissatīti.	1217	
PA_atk-s05_07a:1218_0	281. Evaṃ aniyamavasena puññakiriyāya ādaraṃ dassetvā idāni attani taṃ niyametvā	1218	
PA_atk-s05_07a:1218_1	dassento “so hi nūnā”tiādigāthādvayamāha. Tattha soti so ahaṃ. Hīti avadhāraṇe nipāto,	1218	
PA_atk-s05_07a:1218_2	nūnāti parivitakke. Ito gantvāti ito marubhūmito apagantvā. Anuppatvāna dvārakanti	1218	
PA_atk-s05_07a:1218_3	dvāravatīnagaraṃ anupāpuṇitvā. Paṭṭhapayissāmīti pavattayissāmi.	1218	
PA_atk-s05_07a:1219_0	Evaṃ aṅkurena “dānaṃ dassāmī”ti paṭiññāya katāya yakkho tuṭṭhamānaso “mārisa, tvaṃ	1219	
PA_atk-s05_07a:1219_1	vissattho dānaṃ dehi, ahaṃ pana te sahāyakiccaṃ karissāmi, yena te deyyadhammo na	1219	
PA_atk-s05_07a:1219_2	parikkhayaṃ gamissati, tena pakārena karissāmī”ti taṃ dānakiriyāya samuttejetvā “brāhmaṇa	1219	
PA_atk-s05_07a:1219_3	vāṇija, tvaṃ kira mādise balakkārena netukāmo attano pamāṇaṃ na jānāsī”ti tassa bhaṇḍamantaradhāpetvā	1219	
PA_atk-s05_07a:1219_4	taṃ yakkhavibhiṃsakāya bhiṃsāpento santajjesi. Atha naṃ aṅkuro nānappakāraṃ yācitvā	1219	
PA_atk-s05_07a:1219_5	brāhmaṇena khamāpento pasādetvā sabbabhaṇḍaṃ pākatikaṃ kārāpetvā rattiyā upagatāya	1219	
PA_atk-s05_07a:1219_6	yakkhaṃ vissajjetvā gacchanto tassa avidūre aññataraṃ ativiya bībhacchadassanaṃ petaṃ	1219	
PA_atk-s05_07a:1219_7	disvā tena katakammaṃ pucchanto –	1219	
PA_atk-s05_07a:1221	“Kena te aṅgulī kuṇā, mukhañca kuṇalīkataṃ;	122	
PA_atk-s05_07a:1222	Akkhīni ca paggharanti, kiṃ pāpaṃ pakataṃ tayā”ti. –	122	
PA_atk-s05_07a:1223	Gāthamāha. Tattha kuṇāti kuṇikā paṭikuṇikā anujubhūtā. Kuṇalīkatanti mukhavikārena vikuṇitaṃ saṃkuṇitaṃ. Paggharantīti asuciṃ vissandanti.	122	
PA_atk-s05_07a:1224	Athassa peto –	122	
PA_atk-s05_07a:1226	“Aṅgīrasassa gahapatino, saddhassa gharamesino;	122	
PA_atk-s05_07a:1227	Tassāhaṃ dānavissagge, dāne adhikato ahuṃ.	122	
PA_atk-s05_07a:1229	“Tattha yācanake disvā, āgate bhojanatthike;	122	
PA_atk-s05_07a:1230	Ekamantaṃ apakkamma, akāsiṃ kuṇaliṃ mukhaṃ.	123	
PA_atk-s05_07a:1232	“Tena me aṅgulī kuṇā, mukhañca kuṇalīkataṃ;	123	
PA_atk-s05_07a:1233	Akkhīni me paggharanti, taṃ pāpaṃ pakataṃ mayā”ti. –	123	
PA_atk-s05_07a:1234	Tisso gāthā abhāsi.	123	
PA_atk-s05_07a:1235_0	284. Tattha “aṅgīrasassā”tiādinā asayhaseṭṭhiṃ kitteti. Gharamesinoti gharamāvasantassa	1235	
PA_atk-s05_07a:1235_1	gahaṭṭhassa. Dānavissaggeti dānagge pariccāgaṭṭhāne. Dāne adhikato ahunti deyyadhammassa	1235	
PA_atk-s05_07a:1235_2	pariccajane dānādhikāre adhikato ṭhapito ahosiṃ.	1235	
PA_atk-s05_07a:1236_0	285. Ekamantaṃ apakkammāti yācanake bhojanatthike āgate disvā dānabyāvaṭena dānaggato	1236	
PA_atk-s05_07a:1236_1	anapakkamma yathāṭhāneyeva ṭhatvā sañjātapītisomanassena vippasannamukhavaṇṇena sahatthena	1236	
PA_atk-s05_07a:1236_2	dānaṃ dātabbaṃ, parehi vā patirūpehi dāpetabbaṃ, ahaṃ pana tathā akatvā yācanake	1236	
PA_atk-s05_07a:1236_3	āgacchante dūratova disvā attānaṃ adassento ekamantaṃ apakkamma apakkamitvā. Akāsiṃ	1236	
PA_atk-s05_07a:1236_4	kuṇaliṃ mukhanti vikuṇitaṃ saṅkucitaṃ mukhaṃ akāsiṃ.	1236	
PA_atk-s05_07a:1237_0	286. Tenāti yasmā tadāhaṃ sāminā dānādhikāre niyutto samāno dānakāle upaṭṭhite macchariyāpakato	1237	
PA_atk-s05_07a:1237_1	dānaggato apakkamanto pādehi saṅkocaṃ āpajjiṃ, sahatthehi dātabbe tathā akatvā hatthasaṅkocaṃ	1237	
PA_atk-s05_07a:1237_2	āpajjiṃ, pasannamukhena bhavitabbe mukhasaṅkocaṃ āpajjiṃ, piyacakkhūhi oloketabbe	1237	
PA_atk-s05_07a:1237_3	cakkhukālusiyaṃ uppādesiṃ, tasmā hatthaṅguliyo ca pādaṅguliyo ca kuṇitā jātā, mukhañca	1237	
PA_atk-s05_07a:1237_4	kuṇalīkataṃ virūparūpaṃ saṅkucitaṃ, akkhīni asucīduggandhajegucchāni assūni paggharantīti	1237	
PA_atk-s05_07a:1237_5	attho. Tena vuttaṃ –	1237	
PA_atk-s05_07a:1238	“Tena me aṅgulī kuṇā, mukhañca kuṇalīkataṃ;	123	
PA_atk-s05_07a:1239	Akkhīni me paggharanti, taṃ pāpaṃ pakataṃ mayā”ti.	123	
PA_atk-s05_07a:1240	Taṃ sutvā aṅkuro petaṃ garahanto –	124	
PA_atk-s05_07a:1242	“Dhammena te kāpurisa, mukhañca kuṇalīkataṃ;	124	
PA_atk-s05_07a:1243	Akkhīni ca paggharanti, yaṃ taṃ parassa dānassa;	124	
PA_atk-s05_07a:1244	Akāsi kuṇaliṃ mukha”nti. –	124	
PA_atk-s05_07a:1245	Gāthamāha. Tattha dhammenāti yutteneva kāraṇena. Teti tava. Kāpurisāti lāmakapurisa. Yanti yasmā. Parassa dānassāti parassa dānasmiṃ. Ayameva vā pāṭho.	124	
PA_atk-s05_07a:1246	Puna aṅkuro taṃ dānapatiṃ seṭṭhiṃ garahanto –	124	
PA_atk-s05_07a:1248	“Kathañhi dānaṃ dadamāno, kareyya parapattiyaṃ;	124	
PA_atk-s05_07a:1249	Annapānaṃ khādanīyaṃ, vatthasenāsanāni cā”ti. –	124	
PA_atk-s05_07a:1250_0	Gāthamāha. Tassattho – dānaṃ dadanto puriso kathañhi nāma taṃ parapattiyaṃ parena	1250	
PA_atk-s05_07a:1250_1	pāpetabbaṃ sādhetabbaṃ kareyya, attapaccakkhameva katvā sahattheneva dadeyya, sayaṃ	1250	
PA_atk-s05_07a:1250_2	vā tattha byāvaṭo bhaveyya, aññathā attano deyyadhammo aṭṭhāne viddhaṃsiyetha, dakkhiṇeyyā	1250	
PA_atk-s05_07a:1250_3	ca dānena parihāyeyyunti.	1250	
PA_atk-s05_07a:1251	Evaṃ taṃ garahitvā idāni attanā paṭipajjitabbavidhiṃ dassento –	125	
PA_atk-s05_07a:1253	“So hi nūna ito gantvā, anuppatvāna dvārakaṃ;	125	
PA_atk-s05_07a:1254	Dānaṃ paṭṭhapayissāmi, yaṃ mamassa sukhāvahaṃ.	125	
PA_atk-s05_07a:1256	“Dassāmannañca pānañca, vatthasenāsanāni ca;	125	
PA_atk-s05_07a:1257	Papañca udapānañca, dugge saṅkamanāni cā”ti. –	125	
PA_atk-s05_07a:1258	Gāthādvayamāha, taṃ vuttatthameva.	125	
PA_atk-s05_07a:1260	“Tato hi so nivattitvā, anuppatvāna dvārakaṃ;	126	
PA_atk-s05_07a:1261	Dānaṃ paṭṭhapayi aṅkuro, yaṃtumassa sukhāvahaṃ.	126	
PA_atk-s05_07a:1263	“Adā annañca pānañca, vatthasenāsanāni ca;	126	
PA_atk-s05_07a:1264	Papañca udapānañca, vippasannena cetasā.	126	
PA_atk-s05_07a:1266	“Ko chāto ko ca tasito, ko vatthaṃ paridahissati;	126	
PA_atk-s05_07a:1267	Kassa santāni yoggāni, ito yojentu vāhanaṃ.	126	
PA_atk-s05_07a:1269	“Ko chatticchati gandhañca, ko mālaṃ ko upāhanaṃ;	126	
PA_atk-s05_07a:1270	Itissu tattha ghosenti, kappakā sūdamāgadhā;	127	
PA_atk-s05_07a:1271	Sadā sāyañca pāto ca, aṅgurassa nivesane”ti. –	127	
PA_atk-s05_07a:1272	Catasso gāthā aṅgurassa paṭipattiṃ dassetuṃ saṅgītikārehi ṭhapitā.	127	
PA_atk-s05_07a:1273_0	291. Tattha tatoti marukantārato. Nivattitvāti paṭinivattitvā. Anuppatvāna dvārakanti	1273	
PA_atk-s05_07a:1273_1	dvāravatīnagaraṃ anupāpuṇitvā. Dānaṃ paṭṭhapayi aṅguroti yakkhena paripūritasakalakoṭṭhāgāro	1273	
PA_atk-s05_07a:1273_2	sabbapātheyyakaṃ mahādānaṃ so aṅguro paṭṭhapesi. Yaṃtumassa sukhāvahanti yaṃ attano	1273	
PA_atk-s05_07a:1273_3	sampati āyatiñca sukhanibbattakaṃ.	1273	
PA_atk-s05_07a:1274_0	293. Ko chātoti ko jighacchito, so āgantvā yathāruci bhuñjatūti adhippāyo. Eseva	1274	
PA_atk-s05_07a:1274_1	nayo sesesupi. Tasitoti pipāsito. Paridahissatīti nivāsessati pārupissati cāti attho.	1274	
PA_atk-s05_07a:1274_2	Santānīti parissamappattāni. Yoggānīti rathavāhanāni. Ito yojentu vāhananti ito yoggasamūhato	1274	
PA_atk-s05_07a:1274_3	yathārucitaṃ gahetvā vāhanaṃ yojentu.	1274	
PA_atk-s05_07a:1275_0	294. Ko chatticchatīti ko kilañjachattādibhedaṃ chattaṃ icchati, so gaṇhātūti adhippāyo.	1275	
PA_atk-s05_07a:1275_1	Sesesupi eseva nayo. Gandhanti catujjātiyagandhādikaṃ gandhaṃ. Mālanti ganthitāganthitabhedaṃ	1275	
PA_atk-s05_07a:1275_2	pupphaṃ. Upāhananti khallabaddhādibhedaṃ upāhanaṃ. Itissūti ettha sūti nipātamattaṃ,	1275	
PA_atk-s05_07a:1275_3	iti evaṃ “ko chāto, ko tasito”tiādināti attho. Kappakāti nhāpitakā. Sūdāti bhattakārakā.	1275	
PA_atk-s05_07a:1275_4	Māgadhāti gandhino. Sadāti sabbakālaṃ divase divase sāyañca pāto ca tattha aṅgurassa	1275	
PA_atk-s05_07a:1275_5	nivesane ghosenti ugghosentīti yojanā.	1275	
PA_atk-s05_07a:1276_0	Evaṃ mahādānaṃ pavattentassa gacchante kāle tittibhāvato atthikajanehi pavivittaṃ	1276	
PA_atk-s05_07a:1276_1	viraḷaṃ dānaggaṃ ahosi. Taṃ disvā aṅkuro dāne uḷārajjhāsayatāya atuṭṭhamānaso hutvā	1276	
PA_atk-s05_07a:1276_2	attano dāne niyuttaṃ sindhakaṃ nāma māṇavaṃ āmantetvā –	1276	
PA_atk-s05_07a:1278	“Sukhaṃ supati aṅkuro, iti jānāti maṃ jano;	127	
PA_atk-s05_07a:1279	Dukkhaṃ supāmi sindhaka, yaṃ na passāmi yācake.	127	
PA_atk-s05_07a:1281	“Sukhaṃ supati aṅkuro, iti jānāti maṃ jano;	128	
PA_atk-s05_07a:1282	Dukkhaṃ supāmi sindhaka, appake su vanibbake”ti. –	128	
PA_atk-s05_07a:1283_0	Gāthādvayamāha. Tattha sukhaṃ supati aṅkuro, iti jānāti maṃ janoti “aṅkuro rājā yasabhogasamappito	1283	
PA_atk-s05_07a:1283_1	dānapati attano bhogasampattiyā dānasampattiyā ca sukhaṃ supati, sukheneva niddaṃ	1283	
PA_atk-s05_07a:1283_2	upagacchati, sukhaṃ paṭibujjhatī”ti evaṃ maṃ jano sambhāveti. Dukkhaṃ supāmi sindhakāti	1283	
PA_atk-s05_07a:1283_3	ahaṃ pana sindhaka dukkhameva supāmi. Kasmā? Yaṃ na passāmi yācaketi, yasmā mama	1283	
PA_atk-s05_07a:1283_4	ajjhāsayānurūpaṃ deyyadhammapaṭiggāhake bahū yācake na passāmi, tasmāti attho. Appake	1283	
PA_atk-s05_07a:1283_5	su vanibbaketi vanibbakajane appake katipaye jāte dukkhaṃ supāmīti yojanā. Sūti ca	1283	
PA_atk-s05_07a:1283_6	nipātamattaṃ, appake vanibbakajane satīti attho.	1283	
PA_atk-s05_07a:1284	Taṃ sutvā sindhako tassa uḷāraṃ dānādhimuttiṃ pākaṭataraṃ kātukāmo –	128	
PA_atk-s05_07a:1286	“Sakko ce te varaṃ dajjā, tāvatiṃsānamissaro;	128	
PA_atk-s05_07a:1287	Kissa sabbassa lokassa, varamāno varaṃ vare”ti. –	128	
PA_atk-s05_07a:1288_0	Gāthamāha. Tassattho – tāvatiṃsānaṃ devānaṃ sabbassa ca lokassa issaro sakko “varaṃ	1288	
PA_atk-s05_07a:1288_1	varassu, aṅkura, yaṃkiñci manasicchita”nti tuyhaṃ varaṃ dajjā dadeyya ce, varamāno	1288	
PA_atk-s05_07a:1288_2	patthayamāno kissa kīdisaṃ varaṃ vareyyāsīti attho.	1288	
PA_atk-s05_07a:1289	Atha aṅkuro attano ajjhāsayaṃ yāthāvato pavedento –	128	
PA_atk-s05_07a:1291	“Sakko ce me varaṃ dajjā, tāvatiṃsānamissaro;	129	
PA_atk-s05_07a:1292	Kāluṭṭhitassa me sato, sūriyuggamanaṃ pati;	129	
PA_atk-s05_07a:1293	Dibbā bhakkhā pātubhaveyyuṃ, sīlavanto ca yācakā.	129	
PA_atk-s05_07a:1295	“Dadato me na khīyetha, datvā nānutapeyyahaṃ;	129	
PA_atk-s05_07a:1296	Dadaṃ cittaṃ pasādeyyaṃ, etaṃ sakkaṃ varaṃ vare”ti. – dve gāthā abhāsi;	129	
PA_atk-s05_07a:1297_0	298. Tattha kāluṭṭhitassa me satoti kāle pāto vuṭṭhitassa atthikānaṃ dakkhiṇeyyānaṃ	1297	
PA_atk-s05_07a:1297_1	apacāyanapāricariyādivasena uṭṭhānavīriyasampannassa me samānassa. Sūriyuggamanaṃ	1297	
PA_atk-s05_07a:1297_2	patīti sūriyuggamanavelāyaṃ. Dibbā bhakkhā pātubhaveyyunti devalokapariyāpannā āhārā	1297	
PA_atk-s05_07a:1297_3	uppajjeyyuṃ. Sīlavanto ca yācakāti yācakā ca sīlavanto kalyāṇadhammā bhaveyyuṃ.	1297	
PA_atk-s05_07a:1298_0	299. Dadato me na khīyethāti āgatāgatānaṃ dānaṃ dadato ca me deyyadhammo na khīyetha,	1298	
PA_atk-s05_07a:1298_1	na parikkhayaṃ gaccheyya. Datvā nānutapeyyahanti tañca dānaṃ datvā kiñcideva appasādakaṃ	1298	
PA_atk-s05_07a:1298_2	disvā tena ahaṃ pacchā nānutapeyyaṃ. Dadaṃ cittaṃ pasādeyyanti dadamāno cittaṃ pasādeyyaṃ,	1298	
PA_atk-s05_07a:1298_3	pasannacittoyeva hutvā dadeyyaṃ. Etaṃ sakkaṃ varaṃ vareti sakkaṃ devānamindaṃ ārogyasampadā,	1298	
PA_atk-s05_07a:1298_4	deyyadhammasampadā, dakkhiṇeyyasampadā, deyyadhammassa aparimitasampadā, dāyakasampadāti	1298	
PA_atk-s05_07a:1298_5	etaṃ pañcavidhaṃ varaṃ vareyyaṃ. Ettha ca “kāluṭṭhitassa me sato”ti etena ārogyasampadā,	1298	
PA_atk-s05_07a:1298_6	“dibbā bhakkhā pātubhaveyyu”nti etena deyyadhammasampadā, “sīlavanto ca yācakā”ti	1298	
PA_atk-s05_07a:1298_7	etena dakkhiṇeyyasampadā, “dadato me na khīyethā”ti etena deyyadhammassa aparimitasampadā,	1298	
PA_atk-s05_07a:1298_8	“datvā nānutapeyyahaṃ, dadaṃ cittaṃ pasādeyya”nti etehi dāyakasampadāti ime pañca	1298	
PA_atk-s05_07a:1298_9	atthā varabhāvena icchitā. Te ca kho dānamayapuññassa yāvadeva uḷārabhāvāyāti veditabbā.	1298	
PA_atk-s05_07a:1299	Evaṃ aṅkurena attano ajjhāsaye pavedite tattha nisinno nītisatthe kataparicayo sonako nāma eko puriso taṃ atidānato vicchinditukāmo –	129	
PA_atk-s05_07a:1301	“Na sabbavittāni pare pavecche, dadeyya dānañca dhanañca rakkhe;	130	
PA_atk-s05_07a:1302	Tasmā hi dānā dhanameva seyyo, atippadānena kulā na honti.	130	
PA_atk-s05_07a:1304	“Adānamatidānañca nappasaṃsanti paṇḍitā,	130	
PA_atk-s05_07a:1305	Tasmā hi dānā dhanameva seyyo,	130	
PA_atk-s05_07a:1306	Samena vatteyya sa dhīradhammo”ti. –	130	
PA_atk-s05_07a:1307	Dve gāthā abhāsi. Sindhako evaṃ punapi vīmaṃsitukāmo “na sabbavittānī”tiādimāhāti apare.	130	
PA_atk-s05_07a:1308_0	300. Tattha sabbavittānīti saviññāṇakaaviññāṇakappabhedāni sabbāni vittūpakaraṇāni,	1308	
PA_atk-s05_07a:1308_1	dhanānīti attho. Pareti paramhi, parassāti attho. Na paveccheti na dadeyya, “dakkhiṇeyyā	1308	
PA_atk-s05_07a:1308_2	laddhā”ti katvā kiñci asesetvā sabbasāpateyyapariccāgo na kātabboti attho. Dadeyya	1308	
PA_atk-s05_07a:1308_3	dānañcāti sabbena sabbaṃ dānadhammo na kātabbo, atha kho attano āyañca vayañca jānitvā	1308	
PA_atk-s05_07a:1308_4	vibhavānurūpaṃ dānañca dadeyya. Dhanañca rakkheti aladdhalābhaladdhaparirakkhaṇarakkhitasambandhavasena dhanaṃ paripāleyya.	1308	
PA_atk-s05_07a:1309	“Ekena bhoge bhuñjeyya, dvīhi kammaṃ payojaye;	130	
PA_atk-s05_07a:1310	Catutthañca nidhāpeyya, āpadāsu bhavissatī”ti. –	131	
PA_atk-s05_07a:1311_0	Vuttavidhinā vā dhanaṃ rakkheyya tammūlakattā dānassa. Tayopi maggā aññamaññavisodhanena	1311	
PA_atk-s05_07a:1311_1	paṭisevitabbāti hi nīticintakā. Tasmā hīti yasmā dhanañca rakkhanto dānañca karonto	1311	
PA_atk-s05_07a:1311_2	ubhayalokahitāya paṭipanno hoti dhanamūlakañca dānaṃ, tasmā dānato dhanameva seyyo	1311	
PA_atk-s05_07a:1311_3	sundarataroti atidānaṃ na kātabbanti adhippāyo. Tenāha “atippadānena kulā na hontī”ti,	1311	
PA_atk-s05_07a:1311_4	dhanassa pamāṇaṃ ajānitvā dānassa taṃ nissāya atippadānapasaṅgena kulāni na honti	1311	
PA_atk-s05_07a:1311_5	nappavattanti, ucchijjantīti attho.	1311	
PA_atk-s05_07a:1312_0	301. Idāni viññūnaṃ pasaṃsitamevatthaṃ patiṭṭhapento “adānamatidānañcā”ti gāthamāha.	1312	
PA_atk-s05_07a:1312_1	Tattha adānamatidānañcāti sabbena sabbaṃ kaṭacchubhikkhāyapi taṇḍulamuṭṭhiyāpi adānaṃ,	1312	
PA_atk-s05_07a:1312_2	pamāṇaṃ atikkamitvā pariccāgasaṅkhātaṃ atidānañca paṇḍitā buddhimanto sapaññajātikā	1312	
PA_atk-s05_07a:1312_3	nappasaṃsanti na vaṇṇayanti. Sabbena sabbaṃ adānena hi samparāyikato atthato paribāhiro	1312	
PA_atk-s05_07a:1312_4	hoti. Atidānena diṭṭhadhammikapaveṇī na pavattati. Samena vatteyyāti avisamena lokiyasarikkhakena	1312	
PA_atk-s05_07a:1312_5	samāhitena majjhimena ñāyena pavatteyya. Sa dhīradhammoti yā yathāvuttā dānādānappavatti,	1312	
PA_atk-s05_07a:1312_6	so dhīrānaṃ dhitisampannānaṃ nītinayakusalānaṃ dhammo, tehi gatamaggoti dīpeti.	1312	
PA_atk-s05_07a:1313	Taṃ sutvā aṅkuro tassa adhippāyaṃ parivattento –	131	
PA_atk-s05_07a:1315	“Aho vata re ahameva dajjaṃ, santo ca maṃ sappurisā bhajeyyuṃ;	131	
PA_atk-s05_07a:1316	Meghova ninnāni paripūrayanto, santappaye sabbavanibbakānaṃ.	131	
PA_atk-s05_07a:1318	“Yassa yācanake disvā, mukhavaṇṇo pasīdati;	131	
PA_atk-s05_07a:1319	Datvā attamano hoti, taṃ gharaṃ vasato sukhaṃ.	131	
PA_atk-s05_07a:1321	“Yassa yācanake disvā, mukhavaṇṇo pasīdati;	132	
PA_atk-s05_07a:1322	Datvā attamano hoti, esā yaññassa sampadā.	132	
PA_atk-s05_07a:1324	“Pubbeva dānā sumano, dadaṃ cittaṃ pasādaye;	132	
PA_atk-s05_07a:1325	Datvā attamano hoti, esā yaññassa sampadā”ti. –	132	
PA_atk-s05_07a:1326	Catūhi gāthāhi attanā paṭipajjitabbavidhiṃ pakāsesi.	132	
PA_atk-s05_07a:1327_0	302. Tattha aho vatāti sādhu vata. Reti ālapanaṃ. Ahameva dajjanti ahaṃ dajjameva.	1327	
PA_atk-s05_07a:1327_1	Ayañhettha saṅkhepattho – māṇava, “dānā dhanameva seyyo”ti yadi ayaṃ nītikusalānaṃ	1327	
PA_atk-s05_07a:1327_2	vādo tava hotu, kāmaṃ ahaṃ dajjameva. Santo ca maṃ sappurisā bhajeyyunti tasmiñca	1327	
PA_atk-s05_07a:1327_3	dāne santo upasantakāyavacīmanosamācārā sappurisā sādhavo maṃ bhajeyyuṃ upagaccheyyuṃ.	1327	
PA_atk-s05_07a:1327_4	Meghova ninnāni paripūrayantoti ahaṃ abhippavassanto mahāmegho viya ninnāni ninnaṭṭhānāni	1327	
PA_atk-s05_07a:1327_5	sabbesaṃ vanibbakānaṃ adhippāye paripūrayanto aho vata te santappeyyanti.	1327	
PA_atk-s05_07a:1328_0	303. Yassa yācanake disvāti yassa puggalassa gharamesino yācanake disvā “paṭhamaṃ	1328	
PA_atk-s05_07a:1328_1	tāva upaṭṭhitaṃ vata me puññakkhetta”nti saddhājātassa mukhavaṇṇo pasīdati, yathāvibhavaṃ	1328	
PA_atk-s05_07a:1328_2	pana tesaṃ dānaṃ datvā attamano pītisomanassehi gahitacitto hoti. Tanti yadettha	1328	
PA_atk-s05_07a:1328_3	yācakānaṃ dassanaṃ, tena ca disvā cittassa pasādanaṃ, yathārahaṃ dānaṃ datvā ca attamanatā.	1328	
PA_atk-s05_07a:1329	304. Esā yaññassa sampadāti esā yaññassa sampatti pāripūri, nipphattīti attho.	132	
PA_atk-s05_07a:1330_0	305. Pubbeva dānā sumanoti “sampattīnaṃ nidānaṃ anugāmikaṃ nidhānaṃ nidhessāmī”ti	1330	
PA_atk-s05_07a:1330_1	muñcanacetanāya pubbe eva dānūpakaraṇassa sampādanato paṭṭhāya sumano somanassajāto	1330	
PA_atk-s05_07a:1330_2	bhaveyya. Dadaṃ cittaṃ pasādayeti dadanto deyyadhammaṃ dakkhiṇeyyahatthe patiṭṭhāpento	1330	
PA_atk-s05_07a:1330_3	“asārato dhanato sārādānaṃ karomī”ti attano cittaṃ pasādeyya. Datvā attamano hotīti	1330	
PA_atk-s05_07a:1330_4	dakkhiṇeyyānaṃ deyyadhammaṃ pariccajitvā “paṇḍitapaññattaṃ nāma mayā anuṭṭhitaṃ,	1330	
PA_atk-s05_07a:1330_5	aho sādhu suṭṭhū”ti attamano pamuditamano pītisomanassajāto hoti. Esā yaññassa sampadāti	1330	
PA_atk-s05_07a:1330_6	yā ayaṃ pubbacetanā muñjacetanā aparacetanāti imesaṃ kammaphalasaddhānugatānaṃ somanassapariggahitānaṃ	1330	
PA_atk-s05_07a:1330_7	tissannaṃ cetanānaṃ pāripūri, esā yaññassa sampadā dānassa sampatti, na ito aññathāti adhippāyo.	1330	
PA_atk-s05_07a:1331_0	Evaṃ aṅkuro attano paṭipajjanavidhiṃ pakāsetvā bhiyyosomattāya abhivaḍḍhamānadānajjhāsayo	1331	
PA_atk-s05_07a:1331_1	divase divase mahādānaṃ pavattesi. Tena tadā sabbarajjāni unnaṅgalāni katvā mahādāne	1331	
PA_atk-s05_07a:1331_2	diyyamāne paṭiladdhasabbūpakaraṇā manussā attano attano kammante pahāya yathāsukhaṃ	1331	
PA_atk-s05_07a:1331_3	vicariṃsu, tena rājūnaṃ koṭṭhāgārāni parikkhayaṃ agamaṃsu. Tato rājāno aṅkurassa	1331	
PA_atk-s05_07a:1331_4	dūtaṃ pāhesuṃ – “bhoto dānaṃ nissāya amhākaṃ āyassa vināso ahosi, koṭṭhāgārāni parikkhayaṃ	1331	
PA_atk-s05_07a:1331_5	gatāni, tattha yuttamattaṃ ñātabba”nti.	1331	
PA_atk-s05_07a:1332_0	Taṃ sutvā aṅkuro dakkhiṇāpathaṃ gantvā damiḷavisaye samuddassa avidūraṭṭhāne mahatiyo	1332	
PA_atk-s05_07a:1332_1	anekadānasālāyo kārāpetvā mahādānāni pavattento yāvatāyukaṃ ṭhatvā kāyassa bhedā	1332	
PA_atk-s05_07a:1332_2	paraṃ maraṇā tāvatiṃsabhavane nibbatti. Tassa dānavibhūtiñca saggūpapattiñca dassento saṅgītikārā –	1332	
PA_atk-s05_07a:1334	“Saṭṭhi vāhasahassāni, aṅkurassa nivesane;	133	
PA_atk-s05_07a:1335	Bhojanaṃ dīyate niccaṃ, puññapekkhassa jantuno.	133	
PA_atk-s05_07a:1337	“Tisahassāni sūdā hi, āmuttamaṇikuṇḍalā;	133	
PA_atk-s05_07a:1338	Aṅkuraṃ upajīvanti, dāne yaññassa vāvaṭā.	133	
PA_atk-s05_07a:1340	“Saṭṭhi purisasahassāni, āmuttamaṇikuṇḍalā;	134	
PA_atk-s05_07a:1341	Aṅkurassa mahādāne, kaṭṭhaṃ phālenti māṇavā.	134	
PA_atk-s05_07a:1343	“Soḷasitthisahassāni, sabbālaṅkārabhūsitā;	134	
PA_atk-s05_07a:1344	Aṅkurassa mahādāne, vidhā piṇḍenti nāriyo.	134	
PA_atk-s05_07a:1346	“Soḷasitthisahassāni, sabbālaṅkārabhūsitā;	134	
PA_atk-s05_07a:1347	Aṅkurassa mahādāne, dabbigāhā upaṭṭhitā.	134	
PA_atk-s05_07a:1349	“Bahuṃ bahūnaṃ pādāsi, ciraṃ pādāsi khattiyo;	134	
PA_atk-s05_07a:1350	Sakkaccañca sahatthā ca, cittīkatvā punappunaṃ.	135	
PA_atk-s05_07a:1352	“Bahū māse ca pakkhe ca, utusaṃvaccharāni ca;	135	
PA_atk-s05_07a:1353	Mahādānaṃ pavattesi, aṅkuro dīghamantaraṃ.	135	
PA_atk-s05_07a:1355	“Evaṃ datvā yajitvā ca, aṅkuro dīghamantaraṃ;	135	
PA_atk-s05_07a:1356	So hitvā mānusaṃ dehaṃ, tāvatiṃsūpago ahū”ti. – gāthā āhaṃsu;	135	
PA_atk-s05_07a:1357_0	306. Tatha saṭṭhi vāhasahassānīti vāhānaṃ saṭṭhisahassāni gandhasālitaṇḍulādipūritavāhānaṃ	1357	
PA_atk-s05_07a:1357_1	saṭṭhisahassāni. Puññapekkhassa dānajjhāsayassa dānādhimuttassa aṅkurassa nivesane	1357	
PA_atk-s05_07a:1357_2	niccaṃ divase divase jantuno sattakāyassa bhojanaṃ dīyateti yojanā.	1357	
PA_atk-s05_07a:1358_0	307-8. Tisahassāni sūdā hīti tisahassamattā sūdā bhattakārakā. Te ca kho pana padhānabhūtā	1358	
PA_atk-s05_07a:1358_1	adhippetā, tesu ekamekassa pana vacanakarā anekāti veditabbā. “Tisahassāni sūdāna”nti	1358	
PA_atk-s05_07a:1358_2	ca paṭhanti. Āmuttamaṇikuṇḍalāti nānāmaṇivicittakuṇḍaladharā. Nidassanamattañcetaṃ,	1358	
PA_atk-s05_07a:1358_3	āmuttakaṭakakaṭisuttādiābharaṇāpi te ahesuṃ. Aṅkuraṃ upajīvantīti taṃ upanissāya	1358	
PA_atk-s05_07a:1358_4	jīvanti, tappaṭibaddhajīvikā hontīti attho. Dāne yaññassa vāvaṭāti mahāyāgasaññitassa	1358	
PA_atk-s05_07a:1358_5	yaññassa dāne yajane vāvaṭā ussukkaṃ āpannā. Kaṭṭhaṃ phālenti māṇavāti nānappakārānaṃ	1358	
PA_atk-s05_07a:1358_6	khajjabhojjādiāhāravisesānaṃ pacanāya alaṅkatapaṭiyattā taruṇamanussā kaṭṭhāni phālenti vidālenti.	1358	
PA_atk-s05_07a:1359	309. Vidhāti vidhātabbāni bhojanayoggāni kaṭukabhaṇḍāni. Piṇḍentīti pisanavasena payojenti.	135	
PA_atk-s05_07a:1360	310. Dabbigāhāti kaṭacchugāhikā. Upaṭṭhitāti parivesanaṭṭhānaṃ upagantvā ṭhitā honti.	136	
PA_atk-s05_07a:1361_0	311. Bahunti mahantaṃ pahūtikaṃ. Bahūnanti anekesaṃ. Pādāsīti pakārehi adāsi. Cīranti	1361	
PA_atk-s05_07a:1361_1	cirakālaṃ. Vīsativassasahassāyukesu hi manussesu so uppanno. Bahuṃ bahūnaṃ cirakālañca	1361	
PA_atk-s05_07a:1361_2	dento yathā adāsi, taṃ dassetuṃ “sakkaccañcā”tiādi vuttaṃ. Tattha sakkaccanti sādaraṃ,	1361	
PA_atk-s05_07a:1361_3	anapaviddhaṃ anavaññātaṃ katvā. Sahatthāti sahatthena, na āṇāpanamattena. Cittīkatvāti	1361	
PA_atk-s05_07a:1361_4	gāravabahumānayogena cittena karitvā pūjetvā. Punappunanti bahuso na ekavāraṃ, katipayavāre	1361	
PA_atk-s05_07a:1361_5	vā akatvā anekavāraṃ pādāsīti yojanā.	1361	
PA_atk-s05_07a:1362_0	312. Idāni tameva punappunaṃ karaṇaṃ vibhāvetuṃ “bahū māse cā”ti gāthamāhaṃsu. Tattha	1362	
PA_atk-s05_07a:1362_1	bahū māseti cittamāsādike bahū aneke māse. Pakkheti kaṇhasukkabhede bahū pakkhe.	1362	
PA_atk-s05_07a:1362_2	Utusaṃvaccharāni cāti vasantagimhādike bahū utū ca saṃvaccharāni ca, sabbattha accantasaṃyoge	1362	
PA_atk-s05_07a:1362_3	upayogavacanaṃ. Dīghamantaranti dīghakālamantaraṃ. Ettha ca “ciraṃ pādāsī”ti cirakālaṃ	1362	
PA_atk-s05_07a:1362_4	dānassa pavattitabhāvaṃ vatvā puna tassa nirantarameva pavattitabhāvaṃ dassetuṃ “bahū	1362	
PA_atk-s05_07a:1362_5	māse”tiādi vuttanti daṭṭhabbaṃ.	1362	
PA_atk-s05_07a:1363_0	313. Evanti vuttappakārena. Datvā yajitvā cāti atthato ekameva, kesañci dakkhiṇeyyānaṃ	1363	
PA_atk-s05_07a:1363_1	ekaccassa deyyadhammassa pariccajanavasena datvā, puna “bahuṃ bahūnaṃ pādāsī”ti vuttanayena	1363	
PA_atk-s05_07a:1363_2	atthikānaṃ sabbesaṃ yathākāmaṃ dento mahāyāgavasena yajitvā. So hitvā mānusaṃ dehaṃ,	1363	
PA_atk-s05_07a:1363_3	tāvatiṃsūpago ahūti so aṅkuro āyupariyosāne manussatthabhāvaṃ pahāya paṭisandhiggahaṇavasena	1363	
PA_atk-s05_07a:1363_4	tāvatiṃsadevanikāyūpago ahosi.	1363	
PA_atk-s05_07a:1364_0	Evaṃ tasmiṃ tāvatiṃsesu nibbattitvā dibbasampattiṃ anubhavante amhākaṃ bhagavato	1364	
PA_atk-s05_07a:1364_1	kāle indako nāma māṇavo āyasmato anuruddhattherassa piṇḍāya carantassa pasannamānaso	1364	
PA_atk-s05_07a:1364_2	kaṭacchubhikkhaṃ dāpesi. So aparena samayena kālaṃ katvā khettagatassa puññassa ānubhāvena	1364	
PA_atk-s05_07a:1364_3	tāvatiṃsesu mahiddhiko mahānubhāvo devaputto hutvā nibbatto dibbehi rūpādīhi dasahi	1364	
PA_atk-s05_07a:1364_4	ṭhānehi aṅkuraṃ devaputtaṃ abhibhavitvā virocati. Tena vuttaṃ –	1364	
PA_atk-s05_07a:1366	“Kaṭacchubhikkhaṃ datvāna, anuruddhassa indako;	136	
PA_atk-s05_07a:1367	So hitvā mānusaṃ dehaṃ, tāvatiṃsūpago ahu.	136	
PA_atk-s05_07a:1369	“Dasahi ṭhānehi aṅkuraṃ, indako atirocati;	136	
PA_atk-s05_07a:1370	Rūpe sadde rase gandhe, phoṭṭhabbe ca manorame.	137	
PA_atk-s05_07a:1372	“Āyunā yasasā ceva, vaṇṇena ca sukhena ca;	137	
PA_atk-s05_07a:1373	Ādhipaccena aṅkuraṃ, indako atirocatī”ti.	137	
PA_atk-s05_07a:1374_0	314-5. Tattha rūpeti rūpahetu, attano rūpasampattinimittanti attho. Saddetiādīsupi	1374	
PA_atk-s05_07a:1374_1	eseva nayo. Āyunāti jīvitena. Nanu ca devānaṃ jīvitaṃ paricchinnappamāṇaṃ vuttaṃ.	1374	
PA_atk-s05_07a:1374_2	Saccaṃ vuttaṃ, taṃ pana yebhuyyavasena. Tathā hi ekaccānaṃ devānaṃ yogavipattiādinā	1374	
PA_atk-s05_07a:1374_3	antarāmaraṇaṃ hotiyeva. Indako pana tisso vassakoṭiyo saṭṭhi ca vassasahassāni paripūretiyeva.	1374	
PA_atk-s05_07a:1374_4	Tena vuttaṃ “āyunā atirocatī”ti. Yasasāti mahatiyā parivārasampattiyā. Vaṇṇenāti	1374	
PA_atk-s05_07a:1374_5	saṇṭhānasampattiyā. Vaṇṇadhātusampadā pana “rūpe”ti iminā vuttāyeva. Ādhipaccenāti issariyena.	1374	
PA_atk-s05_07a:1375_0	Evaṃ aṅkure ca indake ca tāvatiṃsesu nibbattitvā dibbasampattiṃ anubhavantesu amhākaṃ	1375	
PA_atk-s05_07a:1375_1	bhagavā abhisambodhito sattame saṃvacchare āsāḷhipuṇṇamāyaṃ sāvatthinagaradvāre kaṇḍambarukkhamūle	1375	
PA_atk-s05_07a:1375_2	yamakapāṭihāriyaṃ katvā anukkamena tipadavikkamena tāvatiṃsabhavanaṃ gantvā pāricchattakamūle	1375	
PA_atk-s05_07a:1375_3	paṇḍukambalasilāyaṃ yugandharapabbate bālasūriyo viya virocamāno dasahi lokadhātūhi	1375	
PA_atk-s05_07a:1375_4	sannipatitāya devabrahmaparisāya jutiṃ attano sarīrappabhāya abhibhavanto abhidhammaṃ	1375	
PA_atk-s05_07a:1375_5	desetuṃ nisinno avidūre nisinnaṃ indakaṃ, dvādasayojanantare nisinnaṃ aṅkurañca disvā	1375	
PA_atk-s05_07a:1375_6	dakkhiṇeyyasampattivibhāvanatthaṃ –	1375	
PA_atk-s05_07a:1376	“Mahādānaṃ tayā dinnaṃ, aṅkura dīghamantaraṃ;	137	
PA_atk-s05_07a:1377	Atidūre nisinnosi, āgaccha mama santike”ti. –	137	
PA_atk-s05_07a:1378_0	Gāthamāha. Taṃ sutvā aṅkuro “bhagavā mayā cirakālaṃ bahuṃ deyyadhammaṃ pariccajitvā	1378	
PA_atk-s05_07a:1378_1	pavattitampi mahādānaṃ dakkhiṇeyyasampattivirahena akhette vuttabījaṃ viya na uḷāraphalaṃ	1378	
PA_atk-s05_07a:1378_2	ahosi, indakassa pana kaṭacchubhikkhādānampi dakkhiṇeyyasampattiyā sukhette vuttabījaṃ	1378	
PA_atk-s05_07a:1378_3	viya ativiya uḷāraphalaṃ jāta”nti āha. Tamatthaṃ dassente saṅgītikārā –	1378	
PA_atk-s05_07a:1380	“Tāvatiṃse yadā buddho, silāyaṃ paṇḍukambale;	138	
PA_atk-s05_07a:1381	Pāricchattayamūlamhi, vihāsi purisuttamo.	138	
PA_atk-s05_07a:1383	“Dasasu lokadhātūsu, sannipatitvāna devatā;	138	
PA_atk-s05_07a:1384	Payirupāsanti sambuddhaṃ, vasantaṃ nagamuddhani.	138	
PA_atk-s05_07a:1386	“Na koci devo vaṇṇena, sambuddhaṃ atirocati;	138	
PA_atk-s05_07a:1387	Sabbe deve atikkamma, sambuddhova virocati.	138	
PA_atk-s05_07a:1389	“Yojanāni dasa dve ca, aṅkuroyaṃ tadā ahu;	138	
PA_atk-s05_07a:1390	Avidūreva buddhassa, indako atirocati.	139	
PA_atk-s05_07a:1392	“Oloketvāna sambuddho, aṅkurañcāpi indakaṃ;	139	
PA_atk-s05_07a:1393	Dakkhiṇeyyaṃ sambhāvento, idaṃ vacanamabravi.	139	
PA_atk-s05_07a:1395	“Mahādānaṃ tayā dinnaṃ, aṅkuraṃ dīghamantaraṃ;	139	
PA_atk-s05_07a:1396	Atidūre nisinnosi, āgaccha mama santike.	139	
PA_atk-s05_07a:1398	“Codito bhāvitattena, aṅkuro idamabravi;	139	
PA_atk-s05_07a:1399	Kiṃ mayhaṃ tena dānena, dakkhiṇeyyena suññataṃ.	139	
PA_atk-s05_07a:1401	“Ayaṃ so indako yakkho, dajjā dānaṃ parittakaṃ;	140	
PA_atk-s05_07a:1402	Atirocati amhehi, cando tāragaṇe yathā.	140	
PA_atk-s05_07a:1404	“Ujjaṅgale yathā khette, bījaṃ bahumpi ropitaṃ;	140	
PA_atk-s05_07a:1405	Na vipulaṃ phalaṃ hoti, napi toseti kassakaṃ.	140	
PA_atk-s05_07a:1407	“Tatheva dānaṃ bahukaṃ, dussīlesu patiṭṭhitaṃ;	140	
PA_atk-s05_07a:1408	Na vipulaṃ phalaṃ hoti, napi toseti dāyakaṃ.	140	
PA_atk-s05_07a:1410	“Yathāpi bhaddake khette, bījaṃ appampi ropitaṃ;	141	
PA_atk-s05_07a:1411	Sammā dhāraṃ pavecchante, phalaṃ tosesi kassakaṃ.	141	
PA_atk-s05_07a:1413	“Tatheva sīlavantesu, guṇavantesu tādisu;	141	
PA_atk-s05_07a:1414	Appakampi kataṃ kāraṃ, puññaṃ hoti mahapphala”nti. – gāthāyo avocuṃ;	141	
PA_atk-s05_07a:1415	317. Tattha tāvatiṃseti tāvatiṃsabhavane. Silāyaṃ paṇḍukambaleti paṇḍukambalanāmake silāsane purisuttamo buddho yadā vihāsīti yojanā.	141	
PA_atk-s05_07a:1416_0	318. Dasasu lokadhātūsu, sannipatitvāna devatāti jātikhettasaññitesu dasasu cakkavāḷasahassesu	1416	
PA_atk-s05_07a:1416_1	kāmāvacaradevatā brahmadevatā ca buddhassa bhagavato payirupāsanāya dhammassavanatthañca	1416	
PA_atk-s05_07a:1416_2	ekato sannipatitvā. Tenāha “payirupāsanti sambuddhaṃ, vasantaṃ nagamuddhanī”ti, sinerumuddhanīti attho.	1416	
PA_atk-s05_07a:1417_0	320. Yojanāni dasa dve ca, aṅkuroyaṃ tadā ahūti ayaṃ yathāvuttacarito aṅkuro tadā	1417	
PA_atk-s05_07a:1417_1	satthu sammukhakāle dasa dve yojanāni antaraṃ katvā ahu. Satthu nisinnaṭṭhānato dvādasayojanantare	1417	
PA_atk-s05_07a:1417_2	ṭhāne nisinno ahosīti attho.	1417	
PA_atk-s05_07a:1418_0	323. Codito bhāvitattenāti pāramiparibhāvitāya ariyamaggabhāvanāya bhāvitattena sammāsambuddhena	1418	
PA_atk-s05_07a:1418_1	codito. Kiṃ mayhaṃ tenātiādikā satthu paṭivacanavasena aṅkurena vuttagāthā. Dakkhiṇeyyena	1418	
PA_atk-s05_07a:1418_2	suññatanti yaṃ dakkhiṇeyyena suññataṃ rittakaṃ virahitaṃ tadā mama dānaṃ, tasmā “kiṃ	1418	
PA_atk-s05_07a:1418_3	mayhaṃ tenā”ti attano dānapuññaṃ hīḷento vadati.	1418	
PA_atk-s05_07a:1419_0	324. Yakkhoti devaputto. Dajjāti datvā. Atirocati amhehīti attanā mādisehi ativiya	1419	
PA_atk-s05_07a:1419_1	virocati. Hīti vā nipātamattaṃ, amhe atikkamitvā abhibhavitvā virocatīti attho. Yathā	1419	
PA_atk-s05_07a:1419_2	kinti āha “cando tāragaṇe yathā”ti.	1419	
PA_atk-s05_07a:1420_0	325-6. Ujjaṅgaleti ativiya thaddhabhūmibhāge. “Ūsare”ti keci vadanti. Ropitanti vuttaṃ,	1420	
PA_atk-s05_07a:1420_1	vapitvā vā uddharitvā vā puna ropitaṃ. Napi tosetīti na nandayati, appaphalatāya	1420	
PA_atk-s05_07a:1420_2	vā tuṭṭhiṃ na janeti. Tathevāti yathā ujjaṅgale khette bahumpi bījaṃ ropitaṃ vipulaphalaṃ	1420	
PA_atk-s05_07a:1420_3	uḷāraphalaṃ na hoti, tato eva kassakaṃ na toseti, tathā dussīlesu sīlavirahitesu	1420	
PA_atk-s05_07a:1420_4	bahukampi dānaṃ patiṭṭhāpitaṃ vipulaphalaṃ mahapphalaṃ na hoti, tato eva dāyakaṃ na tosetīti attho.	1420	
PA_atk-s05_07a:1421_0	327-8. Yathāpi bhaddaketi gāthādvayassa vattavipariyāyena atthayojanā veditabbā.	1421	
PA_atk-s05_07a:1421_1	Tattha sammā dhāraṃ pavecchanteti vuṭṭhidhāraṃ sammadeva pavattente, anvaḍḍhamāsaṃ	1421	
PA_atk-s05_07a:1421_2	anudasāhaṃ anupañcāhaṃ deve vassanteti attho. Guṇavantesūti jhānādiguṇayuttesu. Tādisūti	1421	
PA_atk-s05_07a:1421_3	iṭṭhādīsu tādilakkhaṇappattesu. Kāranti liṅgavipallāsena vuttaṃ, upakāroti attho.	1421	
PA_atk-s05_07a:1421_4	Kīdiso upakāroti āha “puñña”nti.	1421	
PA_atk-s05_07a:1423	“Viceyya dānaṃ dātabbaṃ, yattha dinnaṃ mahapphalaṃ;	142	
PA_atk-s05_07a:1424	Viceyya dānaṃ datvāna, saggaṃ gacchanti dāyakā.	142	
PA_atk-s05_07a:1426	“Viceyya dānaṃ sugatappasaṭṭhaṃ, ye dakkhiṇeyyā idha jīvaloke;	142	
PA_atk-s05_07a:1427	Etesu dinnāni mahapphalāni, bījāni vuttāni yathā sukhette”ti. –	142	
PA_atk-s05_07a:1428	Ayaṃ saṅgītikārehi ṭhapitā gāthā.	142	
PA_atk-s05_07a:1429	329. Tattha viceyyāti vicinitvā, puññakkhettaṃ paññāya upaparikkhitvā. Sesaṃ sabbattha uttānamevāti.	142	
PA_atk-s05_07a:1430_0	Tayidaṃ aṅkurapetavatthu satthārā tāvatiṃsabhavane dasasahassacakkavāḷadevatānaṃ	1430	
PA_atk-s05_07a:1430_1	purato dakkhiṇeyyasampattivibhāvanatthaṃ “mahādānaṃ tayā dinna”ntiādinā attanā samuṭṭhāpitaṃ,	1430	
PA_atk-s05_07a:1430_2	tattha tayo māse abhidhammaṃ desetvā mahāpavāraṇāya devagaṇaparivuto devadevo devalokato	1430	
PA_atk-s05_07a:1430_3	saṅkassanagaraṃ otaritvā anukkamena sāvatthiṃ patvā jetavane viharanto catuparisamajjhe	1430	
PA_atk-s05_07a:1430_4	dakkhiṇeyyasampattivibhāvanatthameva “yassa atthāya gacchāmā”tiādinā vitthārato desetvā	1430	
PA_atk-s05_07a:1430_5	catusaccakathāya desanāya kūṭaṃ gaṇhi. Desanāvasāne tesaṃ anekakoṭipāṇasahassānaṃ	1430	
PA_atk-s05_07a:1430_6	dhammābhisamayo ahosīti.	1430	
PA_atk-s05_07a:1431	Aṅkurapetavatthuvaṇṇanā niṭṭhitā.	143	
PA_atk-s05_07a:1432	10. Uttaramātupetivatthuvaṇṇanā	143	
PA_atk-s05_07a:1433_0	Divāvihāragataṃ bhikkhunti idaṃ uttaramātupetivatthu. Tatrāyaṃ atthavibhāvanā – satthari	1433	
PA_atk-s05_07a:1433_1	parinibbute paṭhamamahāsaṅgītiyā pavattitāya āyasmā mahākaccāyano dvādasahi bhikkhūhi	1433	
PA_atk-s05_07a:1433_2	saddhiṃ kosambiyā avidūre aññatarasmiṃ araññāyatane vihāsi. Tena ca samayena rañño	1433	
PA_atk-s05_07a:1433_3	udenassa aññataro amacco kālamakāsi, tena ca pubbe nagare kammantā adhiṭṭhitā ahesuṃ.	1433	
PA_atk-s05_07a:1433_4	Atha rājā tassa puttaṃ uttaraṃ nāma māṇavaṃ pakkosāpetvā “tvañca pitarā adhiṭṭhite	1433	
PA_atk-s05_07a:1433_5	kammante samanusāsā”ti tena ṭhitaṭṭhāne ṭhapesi.	1433	
PA_atk-s05_07a:1434_0	So ca sādhūti sampaṭicchitvā ekadivasaṃ nagarapaṭisaṅkharaṇiyānaṃ dārūnaṃ atthāya	1434	
PA_atk-s05_07a:1434_1	vaḍḍhakiyo gahetvā araññaṃ gato. Tattha āyasmato mahākaccāyanattherassa vasanaṭṭhānaṃ	1434	
PA_atk-s05_07a:1434_2	upagantvā theraṃ tattha paṃsukūlacīvaradharaṃ vivittaṃ nisinnaṃ disvā iriyāpatheyeva	1434	
PA_atk-s05_07a:1434_3	pasīditvā katapaṭisanthāro vanditvā ekamantaṃ nisīdi. Thero tassa dhammaṃ kathesi.	1434	
PA_atk-s05_07a:1434_4	So dhammaṃ sutvā ratanattaye sañjātappasādo saraṇesu patiṭṭhāya theraṃ nimantesi	1434	
PA_atk-s05_07a:1434_5	– “adhivāsetha me, bhante, svātanāya bhattaṃ saddhiṃ bhikkhūhi anukampaṃ upādāyā”ti.	1434	
PA_atk-s05_07a:1434_6	Adhivāsesi thero tuṇhībhāvena. So tato nikkhamitvā nagaraṃ gantvā aññesaṃ upāsakānaṃ	1434	
PA_atk-s05_07a:1434_7	ācikkhi – “thero mayā svātanāya nimantito, tumhehipi mama dānaggaṃ āgantabba”nti.	1434	
PA_atk-s05_07a:1435_0	So dutiyadivase kālasseva paṇītaṃ khādanīyaṃ bhojanīyaṃ paṭiyādāpetvā kālaṃ ārocāpetvā	1435	
PA_atk-s05_07a:1435_1	saddhiṃ bhikkhūhi āgacchantassa therassa paccuggamanaṃ katvā vanditvā purakkhatvā	1435	
PA_atk-s05_07a:1435_2	gehaṃ pavesesi. Atha mahārahakappiyapaccattharaṇaatthatesu āsanesu there ca bhikkhūsu	1435	
PA_atk-s05_07a:1435_3	ca nisinnesu gandhapupphadhūpehi pūjaṃ katvā paṇītena annapānena te santappetvā sañjātappasādo	1435	
PA_atk-s05_07a:1435_4	katañjalī anumodanaṃ suṇitvā katabhattānumodane there gacchante pattaṃ gahetvā anugacchanto	1435	
PA_atk-s05_07a:1435_5	nagarato nikkhamitvā paṭinivattanto “bhante, tumhehi niccaṃ mama gehaṃ pavisitabba”nti	1435	
PA_atk-s05_07a:1435_6	yācitvā therassa adhivāsanaṃ ñatvā nivatti. Evaṃ so theraṃ upaṭṭhahanto tassa ovāde	1435	
PA_atk-s05_07a:1435_7	patiṭṭhāya sotāpattiphalaṃ pāpuṇi, vihārañca kāresi, sabbe ca attano ñātake sāsane abhippasanne akāsi.	1435	
PA_atk-s05_07a:1436_0	Mātā panassa maccheramalapariyuṭṭhitacittā hutvā evaṃ paribhāsi – “yaṃ tvaṃ mama	1436	
PA_atk-s05_07a:1436_1	anicchantiyā eva samaṇānaṃ annapānaṃ desi, taṃ te paraloke lohitaṃ sampajjatū”ti.	1436	
PA_atk-s05_07a:1436_2	Ekaṃ pana morapiñchakalāpaṃ vihāramahadivase diyyamānaṃ anujāni. Sā kālaṃ katvā petayoniyaṃ	1436	
PA_atk-s05_07a:1436_3	uppajji, morapiñchakalāpadānānumodanena panassā kesā nīlā siniddhā vellitaggā sukhumā	1436	
PA_atk-s05_07a:1436_4	dīghā ca ahesuṃ. Sā yadā gaṅgānadiṃ “pānīyaṃ pivissāmī”ti otarati, tadā nadī lohitapūrā	1436	
PA_atk-s05_07a:1436_5	hoti. Sā pañcapaṇṇāsa vassāni khuppipāsābhibhūtā vicaritvā ekadivasaṃ kaṅkhārevatattheraṃ	1436	
PA_atk-s05_07a:1436_6	gaṅgāya tīre divāvihāraṃ nisinnaṃ disvā attānaṃ attano kesehi paṭicchādetvā upasaṅkamitvā	1436	
PA_atk-s05_07a:1436_7	pānīyaṃ yāci. Taṃ sandhāya vuttaṃ –	1436	
PA_atk-s05_07a:1438	“Divāvihāragataṃ bhikkhuṃ, gaṅgātīre nisinnakaṃ;	143	
PA_atk-s05_07a:1439	Taṃ petī upasaṅkamma, dubbaṇṇā bhīrudassanā.	143	
PA_atk-s05_07a:1441	“Kesā cassā atidīghā, yāvabhūmāvalambare;	144	
PA_atk-s05_07a:1442	Kesehi sā paṭicchannā, samaṇaṃ etadabravī”ti. –	144	
PA_atk-s05_07a:1443	Imā dve gāthā saṅgītikārakehi idha ādito ṭhapitā.	144	
PA_atk-s05_07a:1444_0	Tattha bhīrudassanāti bhayānakadassanā. “Ruddadassanā”ti vā pāṭho, bībhacchabhāriyadassanāti	1444	
PA_atk-s05_07a:1444_1	attho. Yāvabhūmāvalambareti yāva bhūmi, tāva olambanti. Pubbe “bhikkhu”nti ca pacchā	1444	
PA_atk-s05_07a:1444_2	“samaṇa”nti ca kaṅkhārevatattherameva sandhāya vuttaṃ.	1444	
PA_atk-s05_07a:1445	Sā pana petī theraṃ upasaṅkamitvā pānīyaṃ yācantī –	144	
PA_atk-s05_07a:1447	“Pañcapaṇṇāsa vassāni, yato kālakatā ahaṃ;	144	
PA_atk-s05_07a:1448	Nābhijānāmi bhuttaṃ vā, pītaṃ vā pana pāniyaṃ;	144	
PA_atk-s05_07a:1449	Dehi tvaṃ pāniyaṃ bhante, tasitā pāniyāya me”ti. – imaṃ gāthamāha;	144	
PA_atk-s05_07a:1450_0	333. Tattha nābhijānāmi bhuttaṃ vāti evaṃ dīghamantare kāle bhojanaṃ bhuttaṃ vā pānīyaṃ	1450	
PA_atk-s05_07a:1450_1	pītaṃ vā nābhijānāmi, na bhuttaṃ na pītanti attho. Tasitāti pipāsitā. Pāniyāyāti	1450	
PA_atk-s05_07a:1450_2	pānīyatthāya āhiṇḍantiyā me pānīyaṃ dehi, bhanteti yojanā.	1450	
PA_atk-s05_07a:1451	Ito paraṃ –	145	
PA_atk-s05_07a:1453	“Ayaṃ sītodikā gaṅgā, himavantato sandati;	145	
PA_atk-s05_07a:1454	Piva etto gahetvāna, kiṃ maṃ yācasi pāniyaṃ.	145	
PA_atk-s05_07a:1456	“Sacāhaṃ bhante gaṅgāya, sayaṃ gaṇhāmi pāniyaṃ;	145	
PA_atk-s05_07a:1457	Lohitaṃ me parivattati, tasmā yācāmi pāniyaṃ.	145	
PA_atk-s05_07a:1459	“Kiṃ nu kāyena vācāya, manasā dukkaṭaṃ kataṃ;	145	
PA_atk-s05_07a:1460	Kissakammavipākena, gaṅgā te hoti lohitaṃ.	146	
PA_atk-s05_07a:1462	“Putto me uttaro nāma, saddho āsi upāsako;	146	
PA_atk-s05_07a:1463	So ca mayhaṃ akāmāya, samaṇānaṃ pavecchati.	146	
PA_atk-s05_07a:1465	“Cīvaraṃ piṇḍapātañca, paccayaṃ sayanāsanaṃ;	146	
PA_atk-s05_07a:1466	Tamahaṃ paribhāsāmi, maccherena upaddutā.	146	
PA_atk-s05_07a:1468	“Yaṃ tvaṃ mayhaṃ akāmāya, samaṇānaṃ pavecchasi;	146	
PA_atk-s05_07a:1469	Cīvaraṃ piṇḍapātañca, paccayaṃ sayanāsanaṃ.	146	
PA_atk-s05_07a:1471	“Etaṃ te paralokasmiṃ, lohitaṃ hotu uttara;	147	
PA_atk-s05_07a:1472	Tassakammavipākena, gaṅgā me hoti lohita”nti. –	147	
PA_atk-s05_07a:1473	Imā therassa ca petiyā ca vacanapaṭivacanagāthā.	147	
PA_atk-s05_07a:1474_0	334. Tattha himavantatoti mahato himassa atthitāya “himavā”ti laddhanāmato pabbatarājato.	1474	
PA_atk-s05_07a:1474_1	Sandatīti pavattati. Ettoti ito mahāgaṅgāto. Kinti kasmā maṃ yācasi pānīyaṃ, gaṅgānadiṃ	1474	
PA_atk-s05_07a:1474_2	otaritvā yathāruci pivāti dasseti.	1474	
PA_atk-s05_07a:1475	335. Lohitaṃ me parivattatīti udakaṃ sandamānaṃ mayhaṃ pāpakammaphalena lohitaṃ hutvā parivattati pariṇamati, tāya gahitamattaṃ udakaṃ lohitaṃ jāyati.	147	
PA_atk-s05_07a:1476_0	337-40. Mayhaṃ akāmāyāti mama anicchantiyā. Pavecchatīti deti. Paccayanti gilānapaccayaṃ.	1476	
PA_atk-s05_07a:1476_1	Etanti yaṃ etaṃ cīvarādikaṃ paccayajātaṃ samaṇānaṃ pavecchasi desi, etaṃ te paralokasmiṃ	1476	
PA_atk-s05_07a:1476_2	lohitaṃ hotu uttarāti abhisapanavasena kataṃ pāpakammaṃ, tassa vipākenāti yojanā.	1476	
PA_atk-s05_07a:1477_0	Athāyasmā revato taṃ petiṃ uddissa bhikkhusaṅghassa pānīyaṃ adāsi, piṇḍāya caritvā	1477	
PA_atk-s05_07a:1477_1	bhattaṃ gahetvā bhikkhūnamadāsi, saṅkārakūṭādito paṃsukūlaṃ gahetvā dhovitvā bhisiñca	1477	
PA_atk-s05_07a:1477_2	cimilikañca katvā bhikkhūnaṃ adāsi, tena cassā petiyā dibbasampattiyo ahesuṃ. Sā	1477	
PA_atk-s05_07a:1477_3	therassa santikaṃ gantvā attanā laddhadibbasampattiṃ therassa dassesi. Thero taṃ	1477	
PA_atk-s05_07a:1477_4	pavattiṃ attano santikaṃ upagatānaṃ catunnaṃ parisānaṃ pakāsetvā dhammakathaṃ kathesi.	1477	
PA_atk-s05_07a:1477_5	Tena mahājano sañjātasaṃvego vigatamalamacchero hutvā dānasīlādikusaladhammābhirato	1477	
PA_atk-s05_07a:1477_6	ahosīti. Idaṃ pana petavatthu dutiyasaṅgītiyaṃ saṅgahaṃ āruḷhanti daṭṭhabbaṃ.	1477	
PA_atk-s05_07a:1478	Uttaramātupetivatthuvaṇṇanā niṭṭhitā.	147	
PA_atk-s05_07a:1479	11. Suttapetavatthuvaṇṇanā	147	
PA_atk-s05_07a:1480_0	Ahaṃ pure pabbajitassa bhikkhunoti idaṃ suttapetavatthu. Tassa kā uppatti? Sāvatthiyā	1480	
PA_atk-s05_07a:1480_1	kira avidūre aññatarasmiṃ gāmake amhākaṃ satthari anuppanneyeva sattannaṃ vassasatānaṃ	1480	
PA_atk-s05_07a:1480_2	upari aññataro dārako ekaṃ paccekabuddhaṃ upaṭṭhahi. Tassa mātā tasmiṃ vayappatte	1480	
PA_atk-s05_07a:1480_3	tassatthāya samānakulato aññataraṃ kuladhītaraṃ ānesi. Vivāhadivaseyeva ca so kumāro	1480	
PA_atk-s05_07a:1480_4	sahāyehi saddhiṃ nhāyituṃ gato ahinā daṭṭho kālamakāsi, “yakkhagāhenā”tipi vadanti.	1480	
PA_atk-s05_07a:1480_5	So paccekabuddhassa upaṭṭhānena bahuṃ kusalakammaṃ katvā ṭhitopi tassā dārikāya paṭibaddhacittatāya	1480	
PA_atk-s05_07a:1480_6	vimānapeto hutvā nibbatti, mahiddhiko pana ahosi mahānubhāvo.	1480	
PA_atk-s05_07a:1481_0	Atha so taṃ dārikaṃ attano vimānaṃ netukāmo “kena nu kho upāyena esā diṭṭhadhammavedanīyakammaṃ	1481	
PA_atk-s05_07a:1481_1	katvā mayā saddhiṃ idha abhirameyyā”ti tassā dibbabhogasampattiyā anubhavanahetuṃ	1481	
PA_atk-s05_07a:1481_2	vīmaṃsanto paccekabuddhaṃ cīvarakammaṃ karontaṃ disvā manussarūpena gantvā vanditvā	1481	
PA_atk-s05_07a:1481_3	“kiṃ, bhante, suttakena attho atthī”ti āha. “Cīvarakammaṃ karomi, upāsakā”ti. “Tena	1481	
PA_atk-s05_07a:1481_4	hi, bhante, asukasmiṃ ṭhāne suttabhikkhaṃ carathā”ti tassā dārikāya gehaṃ dassesi.	1481	
PA_atk-s05_07a:1481_5	Paccekabuddho tattha gantvā gharadvāre aṭṭhāsi. Atha sā paccekabuddhaṃ tattha ṭhitaṃ	1481	
PA_atk-s05_07a:1481_6	disvā pasannamānasā “suttakena me ayyo atthiko”ti ñatvā ekaṃ suttaguḷaṃ adāsi. Atha	1481	
PA_atk-s05_07a:1481_7	so amanusso manussarūpena tassa dārikāya gharaṃ gantvā tassā mātaraṃ yācitvā tāya	1481	
PA_atk-s05_07a:1481_8	saddhiṃ katipāhaṃ vasitvā tassā mātuyā anuggahatthaṃ tasmiṃ gehe sabbabhājanāni hiraññasuvaṇṇassa	1481	
PA_atk-s05_07a:1481_9	pūretvā sabbattha upari nāmaṃ likhi “idaṃ devadattiyaṃ dhanaṃ na kenaci gahetabba”nti,	1481	
PA_atk-s05_07a:1481_10	tañca dārikaṃ gahetvā attano vimānaṃ agamāsi. Tassā mātā pahūtaṃ dhanaṃ labhitvā	14811	
PA_atk-s05_07a:1481_11	attano ñātakānaṃ kapaṇaddhikādinañca datvā attanā ca paribhuñjitvā kālaṃ karontī	14811	
PA_atk-s05_07a:1481_12	“mama dhītā āgacchati ce, idaṃ dhanaṃ dassethā”ti ñātakānaṃ kathetvā kālamakāsi.	14811	
PA_atk-s05_07a:1482_0	Tato sattannaṃ vassasatānaṃ accayena amhākaṃ bhagavati loke uppajjitvā pavattitavaradhammacakke	1482	
PA_atk-s05_07a:1482_1	anukkamena sāvatthiyaṃ viharante tassā itthiyā tena amanussena saddhiṃ vasantiyā	1482	
PA_atk-s05_07a:1482_2	ukkaṇṭhā uppajji. Sā taṃ “sādhu, ayyaputta, maṃ sakaññeva gehaṃ paṭinehī”ti vadantī –	1482	
PA_atk-s05_07a:1484	“Ahaṃ pure pabbajitassa bhikkhuno,	148	
PA_atk-s05_07a:1485	Suttaṃ adāsiṃ upasaṅkamma yācitā;	148	
PA_atk-s05_07a:1486	Tassa vipāko vipulaphalūpalabbhati,	148	
PA_atk-s05_07a:1487	Bahukā ca me uppajjare vatthakoṭiyo.	148	
PA_atk-s05_07a:1489	“Pupphābhikiṇṇaṃ ramitaṃ vimānaṃ, anekacittaṃ naranārisevitaṃ;	148	
PA_atk-s05_07a:1490	Sāhaṃ bhuñjāmi ca pārupāmi ca, pahūtavittā na ca tāva khīyati.	149	
PA_atk-s05_07a:1492	“Tasseva kammassa vipākamanvayā, sukhañca sātañca idhūpalabbhati;	149	
PA_atk-s05_07a:1493	Sāhaṃ gantvā punadeva mānusaṃ, kāhāmi puññāni nayayyaputta ma”nti. –	149	
PA_atk-s05_07a:1494	Imā gāthā abhāsi.	149	
PA_atk-s05_07a:1495_0	341. Tattha “pabbajitassa bhikkhuno”ti idaṃ paccekabuddhaṃ saddhāya vuttaṃ. So hi	1495	
PA_atk-s05_07a:1495_1	kāmādimalānaṃ attano santānato anavasesato pabbājitattā pahīnattā paramatthato “pabbajito”ti,	1495	
PA_atk-s05_07a:1495_2	bhinnakilesattā “bhikkhū”ti ca vattabbataṃ arahati. Suttanti kappāsiyasuttaṃ. Upasaṅkammāti	1495	
PA_atk-s05_07a:1495_3	mayhaṃ gehaṃ upasaṅkamitvā. Yācitāti “uddissa ariyā tiṭṭhanti, esā ariyāna yācanā”ti	1495	
PA_atk-s05_07a:1495_4	evaṃ vuttāya kāyaviññattipayogasaṅkhātāya bhikkhācariyāya yācitā. Tassāti tassa suttadānassa.	1495	
PA_atk-s05_07a:1495_5	Vipāko vipulaphalūpalabbhatīti vipulaphalo uḷāraudayo mahāudayo vipāko etarahi upalabbhati	1495	
PA_atk-s05_07a:1495_6	paccanubhavīyati. Bahukāti anekā. Vatthakoṭiyoti vatthānaṃ koṭiyo, anekasatasahassapabhedāni vatthānīti attho.	1495	
PA_atk-s05_07a:1496_0	342. Anekacittanti nānāvidhacittakammaṃ, anekehi vā muttāmaṇiādīhi ratanehi vicittarūpaṃ.	1496	
PA_atk-s05_07a:1496_1	Naranārisevitanti paricārakabhūtehi narehi nārīhi ca upasevitaṃ. Sāhaṃ bhuñjāmīti	1496	
PA_atk-s05_07a:1496_2	sā ahaṃ taṃ vimānaṃ paribhuñjāmi. Pārupāmīti anekāsu vatthakoṭīsu icchiticchitaṃ	1496	
PA_atk-s05_07a:1496_3	nivāsemi ceva paridahāmi ca. Pahūtavittāti pahūtavittūpakaraṇā mahaddhanā mahābhogā.	1496	
PA_atk-s05_07a:1496_4	Na ca tāva khīyatīti tañca vittaṃ na khīyati, na parikkhayaṃ pariyādānaṃ gacchati.	1496	
PA_atk-s05_07a:1497_0	343. Tasseva kammassa vipākamanvayāti tasseva suttadānamayapuññakammassa anvayā paccayā	1497	
PA_atk-s05_07a:1497_1	hetubhāvena vipākabhūtaṃ sukhaṃ, iṭṭhamadhurasaṅkhātaṃ sātañca idha imasmiṃ vimāne	1497	
PA_atk-s05_07a:1497_2	upalabbhati. Gantvā punadeva mānusanti puna eva manussalokaṃ upagantvā. Kāhāmi puññānīti	1497	
PA_atk-s05_07a:1497_3	mayhaṃ sukhavisesanipphādakāni puññāni karissāmi, yesaṃ vā mayā ayaṃ sampatti laddhāti	1497	
PA_atk-s05_07a:1497_4	adhippāyo. Nayayyaputta manti, ayyaputta, maṃ manussalokaṃ naya, nehīti attho.	1497	
PA_atk-s05_07a:1498	Taṃ sutvā so amanusso tassā paṭibaddhacittatāya anukampāya gamanaṃ anicchanto –	149	
PA_atk-s05_07a:1500	“Satta tuvaṃ vassasatā idhāgatā,	150	
PA_atk-s05_07a:1501	Jiṇṇā ca vuḍḍhā ca tahiṃ bhavissasi;	150	
PA_atk-s05_07a:1502	Sabbeva te kālakatā ca ñātakā,	150	
PA_atk-s05_07a:1503	Kiṃ tattha gantvāna ito karissasī”ti. –	150	
PA_atk-s05_07a:1504_0	Gāthamāha. Tattha sattāti vibhattilopena niddeso, nissakke vā etaṃ paccattavacanaṃ.	1504	
PA_atk-s05_07a:1504_1	Vassasatāti vassasatato, sattahi vassasatehi uddhaṃ tuvaṃ idhāgatā imaṃ vimānaṃ āgatā,	1504	
PA_atk-s05_07a:1504_2	idhāgatāya tuyhaṃ satta vassasatāni hontīti attho. Jiṇṇā ca vuḍḍhā ca tahiṃ bhavissasīti	1504	
PA_atk-s05_07a:1504_3	idha dibbehi utuāhārehi upathambhitattabhāvā kammānubhāvena ettakaṃ kālaṃ daharākāreneva	1504	
PA_atk-s05_07a:1504_4	ṭhitā. Ito pana gatā kammassa ca parikkhīṇattā manussānañca utuāhāravasena jarājiṇṇā	1504	
PA_atk-s05_07a:1504_5	vayovuḍḍhā ca tahiṃ manussaloke bhavissasi. Kinti? Sabbeva te kālakatā ca ñātakāti	1504	
PA_atk-s05_07a:1504_6	dīghassa addhuno gatattā tava ñātayopi sabbe eva matā, tasmā ito devalokato tattha	1504	
PA_atk-s05_07a:1504_7	manussalokaṃ gantvā kiṃ karissasi, avasesampi āyuñca idheva khepehi, idha vasāhīti adhippāyo.	1504	
PA_atk-s05_07a:1505	Evaṃ tena vuttā sā tassa vacanaṃ asaddahantī punadeva –	150	
PA_atk-s05_07a:1507	“Satteva vassāni idhāgatāya me, dibbañca sukhañca samappitāya;	150	
PA_atk-s05_07a:1508	Sāhaṃ gantvā punadeva mānusaṃ, kāhāmi puññāni nayayyaputta ma”nti. –	150	
PA_atk-s05_07a:1509_0	Gāthamāha. Tattha satteva vassāni idhāgatāya meti, ayyaputta, mayhaṃ idhāgatāya satteva	1509	
PA_atk-s05_07a:1509_1	vassāni maññe vītivattāni. Satta vassasatāni dibbasukhasamappitāya bahumpi kālaṃ	1509	
PA_atk-s05_07a:1509_2	gataṃ asallakkhentī evamāha.	1509	
PA_atk-s05_07a:1510_0	Evaṃ pana tāya vutto so vimānapeto nānappakāraṃ taṃ anusāsitvā “tvaṃ idāni sattāhato	1510	
PA_atk-s05_07a:1510_1	uttari tattha na jīvissasi, mātuyā te nikkhittaṃ mayā dinnaṃ dhanaṃ atthi, taṃ samaṇabrāhmaṇānaṃ	1510	
PA_atk-s05_07a:1510_2	datvā idheva uppattiṃ patthehī”ti vatvā taṃ bāhāyaṃ gahetvā gāmamajjhe ṭhapetvā “idhāgate	1510	
PA_atk-s05_07a:1510_3	aññepi jane ‘yathābalaṃ puññāni karothā’ti ovadeyyāsī”ti vatvā gato. Tena vuttaṃ –	1510	
PA_atk-s05_07a:1512	“So taṃ gahetvāna pasayha bāhāyaṃ, paccānayitvāna theriṃ sudubbalaṃ;	151	
PA_atk-s05_07a:1513	Vajjesi ‘aññampi janaṃ idhāgataṃ, karotha puññāni sukhūpalabbhatī”’ti.	151	
PA_atk-s05_07a:1514_0	Tattha soti so vimānapeto. Tanti taṃ itthiṃ. Gahetvāna pasayha bāhāyanti pasayha	1514	
PA_atk-s05_07a:1514_1	netā viya bāhāyaṃ taṃ gahetvā. Paccānayitvānāti tassā jātasaṃvuḍḍhagāmaṃ punadeva	1514	
PA_atk-s05_07a:1514_2	ānayitvā. Therinti thāvariṃ, jiṇṇaṃ vuḍḍhanti attho. Sudubbalanti jarājiṇṇatāya eva	1514	
PA_atk-s05_07a:1514_3	suṭṭhu dubbalaṃ. Sā kira tato vimānato apagamanasamanantarameva jiṇṇā vuḍḍhā mahallikā	1514	
PA_atk-s05_07a:1514_4	addhagatā vayoanuppattā ahosi. Vajjesīti vadeyyāsi. Vattabbavacanākārañca dassetuṃ	1514	
PA_atk-s05_07a:1514_5	“aññampi jana”ntiādi vuttaṃ. Tassattho – bhadde, tvampi puññaṃ kareyyāsi, aññampi	1514	
PA_atk-s05_07a:1514_6	janaṃ idha tava dassanatthāya āgataṃ “bhadramukhā, ādittaṃ sīsaṃ vā celaṃ vā ajjhupekkhitvāpi	1514	
PA_atk-s05_07a:1514_7	dānasīlādīni puññāni karothāti, kate ca puññe ekaṃseneva tassa phalabhūtaṃ sukhaṃ	1514	
PA_atk-s05_07a:1514_8	upalabbhati, na ettha saṃsayo kātabbo”ti vadeyyāsi ovadeyyāsīti.	1514	
PA_atk-s05_07a:1515_0	Evañca vatvā tasmiṃ gate sā itthī attano ñātakānaṃ vasanaṭṭhānaṃ gantvā tesaṃ attānaṃ	1515	
PA_atk-s05_07a:1515_1	jānāpetvā tehi niyyāditadhanaṃ gahetvā samaṇabrāhmaṇānaṃ dānaṃ dentī attano santikaṃ āgatāgatānaṃ –	1515	
PA_atk-s05_07a:1517	“Diṭṭhā mayā akatena sādhunā, petā vihaññanti tatheva manussā;	151	
PA_atk-s05_07a:1518	Kammañca katvā sukhavedanīyaṃ, devā manussā ca sukhe ṭhitā pajā”ti. –	151	
PA_atk-s05_07a:1519	Gāthāya ovādamadāsi.	151	
PA_atk-s05_07a:1520_0	Tattha akatenāti anibbattitena attanā anupacitena. Sādhunāti kusalakammena, itthambhūtalakkhaṇe	1520	
PA_atk-s05_07a:1520_1	karaṇavacanaṃ. Vihaññantīti vighātaṃ āpajjanti. Sukhavedanīyanti sukhavipākaṃ puññakammaṃ.	1520	
PA_atk-s05_07a:1520_2	Sukhe ṭhitāti sukhe patiṭṭhitā. “Sukhedhitā”ti vā pāṭho, sukhena abhivuḍḍhā phītāti	1520	
PA_atk-s05_07a:1520_3	attho. Ayañhettha adhippāyo – yathā petā tatheva manussā akatena kusalena, katena	1520	
PA_atk-s05_07a:1520_4	ca akusalena vihaññamānā khuppipāsādinā vighātaṃ āpajjantā mahādukkhaṃ anubhavantā	1520	
PA_atk-s05_07a:1520_5	diṭṭhā mayā. Sukhavedanīyaṃ pana kammaṃ katvā tena katena kusalakammena, akatena	1520	
PA_atk-s05_07a:1520_6	ca akusalakammena devamanussapariyāpannā pajā sukhe ṭhitā diṭṭhā mayā, attapaccakkhametaṃ,	1520	
PA_atk-s05_07a:1520_7	tasmā pāpaṃ dūratova parivajjentā puññakiriyāya yuttapayuttā hothāti.	1520	
PA_atk-s05_07a:1521_0	Evaṃ pana ovādaṃ dentī samaṇabrāhmaṇādīnaṃ sattāhaṃ mahādānaṃ pavattetvā sattame	1521	
PA_atk-s05_07a:1521_1	divase kālaṃ katvā tāvatiṃsesu nibbatti. Bhikkhū taṃ pavattiṃ bhagavato ārocesuṃ.	1521	
PA_atk-s05_07a:1521_2	Bhagavā tamatthaṃ aṭṭhuppattiṃ katvā sampattaparisāya dhammaṃ desesi, visesato ca	1521	
PA_atk-s05_07a:1521_3	paccekabuddhesu pavattitadānassa mahapphalataṃ mahānisaṃsatañca pakāsesi. Taṃ sutvā	1521	
PA_atk-s05_07a:1521_4	mahājano vigatamalamacchero dānādipuññābhirato ahosīti.	1521	
PA_atk-s05_07a:1522	Suttapetavatthuvaṇṇanā niṭṭhitā.	152	
PA_atk-s05_07a:1523	12. Kaṇṇamuṇḍapetivatthuvaṇṇanā	152	
PA_atk-s05_07a:1524_0	Soṇṇasopānaphalakāti idaṃ satthari sāvatthiyaṃ viharante kaṇṇamuṇḍapetiṃ ārabbha	1524	
PA_atk-s05_07a:1524_1	vuttaṃ. Atīte kira kassapabuddhakāle kimilanagare aññataro upāsako sotāpanno pañcahi	1524	
PA_atk-s05_07a:1524_2	upāsakasatehi saddhiṃ samānacchando hutvā ārāmaropanasetubandhanacaṅkamanakaraṇādīsu	1524	
PA_atk-s05_07a:1524_3	puññakammesu pasuto hutvā viharanto saṅghassa vihāraṃ kāretvā tehi saddhiṃ kālena	1524	
PA_atk-s05_07a:1524_4	kālaṃ vihāraṃ gacchati. Tesaṃ bhariyāyopi upāsikā hutvā aññamaññaṃ samaggā mālāgandhavilepanādihatthā	1524	
PA_atk-s05_07a:1524_5	kālena kālaṃ vihāraṃ gacchantiyo antarāmagge ārāmasabhādīsu vissamitvā gacchanti.	1524	
PA_atk-s05_07a:1525_0	Athekadivasaṃ katipayā dhuttā ekissā sabhāya sannisinnā tāsu tattha vissamitvā gatāsu	1525	
PA_atk-s05_07a:1525_1	tāsaṃ rūpasampattiṃ disvā paṭibaddhacittā hutvā tāsaṃ sīlācāraguṇasampannataṃ ñatvā	1525	
PA_atk-s05_07a:1525_2	kathaṃ samuṭṭhāpesuṃ “ko etāsu ekissāpi sīlabhedaṃ kātuṃ samattho”ti. Tattha aññataro	1525	
PA_atk-s05_07a:1525_3	“ahaṃ samattho”ti āha. Te tena “sahassena abbhutaṃ karomā”ti abbhutaṃ akaṃsu. So	1525	
PA_atk-s05_07a:1525_4	anekehi upāyehi vāyamamāno tāsu sabhaṃ āgatāsu sumuñcitaṃ sattatantiṃ madhurassaraṃ	1525	
PA_atk-s05_07a:1525_5	vīṇaṃ vādento madhureneva sarena kāmapaṭisaṃyuttagītāni gāyanto gītasaddena tāsu	1525	
PA_atk-s05_07a:1525_6	aññataraṃ itthiṃ sīlabhedaṃ pāpento aticāriniṃ katvā te dhutte sahassaṃ parājesi.	1525	
PA_atk-s05_07a:1525_7	Te sahassaparājitā tassā sāmikassa ārocesuṃ. Sāmiko taṃ pucchi – “kiṃ tvaṃ evarūpā,	1525	
PA_atk-s05_07a:1525_8	yathā te purisā avocu”nti. Sā “nāhaṃ īdisaṃ jānāmī”ti paṭikkhipitvā tasmiṃ asaddahante	1525	
PA_atk-s05_07a:1525_9	samīpe ṭhitaṃ sunakhaṃ dassetvā sapathaṃ akāsi “sace mayā tādisaṃ pāpakammaṃ kataṃ,	1525	
PA_atk-s05_07a:1525_10	ayaṃ chinnakaṇṇo kāḷasunakho tattha tattha bhave jātaṃ maṃ khādatū”ti. Itarāpi pañcasatā	15251	
PA_atk-s05_07a:1525_11	itthiyo taṃ itthiṃ aticāriniṃ jānantī kiṃ ayaṃ tathārūpaṃ pāpaṃ akāsi, udāhu nākāsī”ti	15251	
PA_atk-s05_07a:1525_12	coditā “na mayaṃ evarūpaṃ jānāmā”ti musā vatvā “sace mayaṃ jānāma, bhave bhave etissāyeva	15251	
PA_atk-s05_07a:1525_13	dāsiyo bhaveyyāmā”ti sapathaṃ akaṃsu.	15251	
PA_atk-s05_07a:1526_0	Atha sā aticārinī itthī teneva vippaṭisārena ḍayhamānahadayā sussitvā na cireneva	1526	
PA_atk-s05_07a:1526_1	kālaṃ katvā himavati pabbatarāje sattannaṃ mahāsarānaṃ aññatarassa kaṇṇamuṇḍadahassa	1526	
PA_atk-s05_07a:1526_2	tīre vimānapetī hutvā nibbatti. Vimānasāmantā cassā kammavipākānubhavanayoggā ekā	1526	
PA_atk-s05_07a:1526_3	pokkharaṇī nibbatti. Sesā ca pañcasatā itthiyo kālaṃ katvā sapathakammavasena tassāyeva	1526	
PA_atk-s05_07a:1526_4	dāsiyo hutvā nibbattiṃsu. Sā tattha pubbe katassa puññakammassa phalena divasabhāgaṃ	1526	
PA_atk-s05_07a:1526_5	dibbasampattiṃ anubhavitvā aḍḍharatte pāpakammabalasañcoditā sayanato uṭṭhahitvā	1526	
PA_atk-s05_07a:1526_6	pokkharaṇitīraṃ gacchati. Tattha gataṃ gajapotakappamāṇo eko kāḷasunakho bheravarūpo	1526	
PA_atk-s05_07a:1526_7	chinnakaṇṇo tikhiṇāyatakathinadāṭho suvipphulitakhadiraṅgārapuñjasadisanayano nirantarappavattavijjulatāsaṅghātasadisajivho	1526	
PA_atk-s05_07a:1526_8	kathinatikhiṇanakho kharāyatadubbaṇṇalomo tato āgantvā taṃ bhūmiyaṃ nipātetvā atisayajighacchābhibhūto	1526	
PA_atk-s05_07a:1526_9	viya pasayha khādanto aṭṭhisaṅkhalikamattaṃ katvā dantehi gahetvā pokkharaṇiyaṃ khipitvā	1526	
PA_atk-s05_07a:1526_10	antaradhāyati. Sā ca tattha pakkhittasamanantarameva pakatirūpadhārinī hutvā vimānaṃ	15261	
PA_atk-s05_07a:1526_11	abhiruyha sayane nipajjati. Itarā pana tassā dāsabyameva dukkhaṃ anubhavanti. Evaṃ	15261	
PA_atk-s05_07a:1526_12	tāsaṃ tattha vasantīnaṃ paññāsādhikāni pañca vassasatāni vītivattāni.	15261	
PA_atk-s05_07a:1527_0	Atha tāsaṃ purisehi vinā dibbasampattiṃ anubhavantīnaṃ ukkaṇṭhā ahesuṃ. Tattha ca	1527	
PA_atk-s05_07a:1527_1	kaṇṇamuṇḍadahato niggatā pabbatavivarena āgantvā gaṅgaṃ nadiṃ anupaviṭṭhā ekā nadī	1527	
PA_atk-s05_07a:1527_2	atthi. Tāsañca vasanaṭṭhānasamīpe eko dibbaphalehi ambarukkhehi panasalabujādīhi	1527	
PA_atk-s05_07a:1527_3	ca upasobhito ārāmasadiso araññappadeso atthi. Tā evaṃ samacintesuṃ – “handa, mayaṃ	1527	
PA_atk-s05_07a:1527_4	imāni ambaphalāni imissā nadiyā pakkhipissāma, appeva nāma imaṃ phalaṃ disvā phalalobhena	1527	
PA_atk-s05_07a:1527_5	kocideva puriso idhāgaccheyya, tena saddhiṃ ramissāmāti. Tā tathā akaṃsu. Tāhi pana	1527	
PA_atk-s05_07a:1527_6	pakkhittāni ambaphalāni kānici tāpasā gaṇhiṃsu, kānici vanacarakā, kānici kākā vilujjiṃsu,	1527	
PA_atk-s05_07a:1527_7	kānici tīre laggiṃsu. Ekaṃ pana gaṅgāya sotaṃ patvā anukkamena bārāṇasiṃ sampāpuṇi.	1527	
PA_atk-s05_07a:1528_0	Tena ca samayena bārāṇasirājā lohajālaparikkhitte gaṅgājale nhāyati. Atha taṃ phalaṃ	1528	
PA_atk-s05_07a:1528_1	nadisotena vuyhamānaṃ anukkamena āgantvā lohajāle laggi. Taṃ vaṇṇagandharasasampannaṃ	1528	
PA_atk-s05_07a:1528_2	mahantaṃ dibbaṃ ambaphalaṃ disvā rājapurisā rañño upanesuṃ. Rājā tassa ekadesaṃ gahetvā	1528	
PA_atk-s05_07a:1528_3	vīmaṃsanatthāya ekassa bandhanāgāre ṭhapitassa vajjhacorassa khādituṃ adāsi. So taṃ	1528	
PA_atk-s05_07a:1528_4	khāditvā “deva, mayā evarūpaṃ na khāditapubbaṃ, dibbamidaṃ maññe ambaphala”nti āha.	1528	
PA_atk-s05_07a:1528_5	Rājā punapi tassa ekaṃ khaṇḍaṃ adāsi. So taṃ khāditvā vigatavalitapalito ativiya	1528	
PA_atk-s05_07a:1528_6	manohararūpo yobbane ṭhito viya ahosi. Taṃ disvā rājā acchariyabbhutajāto taṃ ambaphalaṃ	1528	
PA_atk-s05_07a:1528_7	paribhuñjitvā sarīre visesaṃ labhitvā manusse pucchi – “kattha evarūpāni dibbaambaphalāni	1528	
PA_atk-s05_07a:1528_8	saṃvijjantī”ti? Manussā evamāhaṃsu – “himavante kira, deva, pabbatarāje”ti. “Sakkā	1528	
PA_atk-s05_07a:1528_9	pana tāni ānetu”nti? “Vanacarakā, deva, jānantī”ti.	1528	
PA_atk-s05_07a:1529_0	Rājā vanacarake pakkosāpetvā tesaṃ tamatthaṃ ācikkhitvā tehi sammantetvā dinnassa	1529	
PA_atk-s05_07a:1529_1	ekassa vanacarakassa sahassaṃ datvā taṃ vissajjesi – “gaccha, sīghaṃ taṃ me ambaphalaṃ	1529	
PA_atk-s05_07a:1529_2	ānehī”ti. So taṃ kahāpaṇasahassaṃ puttadārassa datvā pātheyyaṃ gahetvā paṭigaṅgaṃ	1529	
PA_atk-s05_07a:1529_3	kaṇṇamuṇḍadahābhimukho gantvā manussapathaṃ atikkamitvā kaṇṇamuṇḍadahato oraṃ saṭṭhiyojanappamāṇe	1529	
PA_atk-s05_07a:1529_4	padese ekaṃ tāpasaṃ disvā tena ācikkhitamaggena gacchanto puna tiṃsayojanappamāṇe	1529	
PA_atk-s05_07a:1529_5	padese ekaṃ tāpasaṃ disvā, tena ācikkhitamaggena gacchanto puna pannarasayojanappamāṇe	1529	
PA_atk-s05_07a:1529_6	ṭhāne aññaṃ tāpasaṃ disvā, tassa attano āgamanakāraṇaṃ kathesi. Tāpaso taṃ anusāsi	1529	
PA_atk-s05_07a:1529_7	– “ito paṭṭhāya imaṃ mahāgaṅgaṃ pahāya imaṃ khuddakanadiṃ nissāya paṭisotaṃ gacchanto	1529	
PA_atk-s05_07a:1529_8	yadā pabbatavivaraṃ passasi, tadā rattiyaṃ ukkaṃ gahetvā paviseyyāsi. Ayañca nadī	1529	
PA_atk-s05_07a:1529_9	rattiyaṃ nappavattati, tena te gamanayoggā hoti, katipayayojanātikkamena te ambe	1529	
PA_atk-s05_07a:1529_10	passissasī”ti. So tathā katvā udayante sūriye vividharatanaraṃsijālapajjotitabhūmibhāgaṃ	15291	
PA_atk-s05_07a:1529_11	phalabhārāvanatasākhāvitānatarugaṇopasobhitaṃ nānāvidhavihaṅgagaṇūpakūjitaṃ ativiya	15291	
PA_atk-s05_07a:1529_12	manoharaṃ ambavanaṃ sampāpuṇi.	15291	
PA_atk-s05_07a:1530_0	Atha naṃ tā amanussitthiyo dūratova āgacchantaṃ disvā “esa mama pariggaho, esa mama	1530	
PA_atk-s05_07a:1530_1	pariggaho”ti upadhāviṃsu. So pana tāhi saddhiṃ tattha dibbasampattiṃ anubhavituṃ	1530	
PA_atk-s05_07a:1530_2	yoggassa puññakammassa akatattā tā disvāva bhīto viravanto palāyitvā anukkamena bārāṇasiṃ	1530	
PA_atk-s05_07a:1530_3	patvā taṃ pavattiṃ rañño ārocesi. Rājā taṃ sutvā tā itthiyo daṭṭhuṃ ambaphalāni ca	1530	
PA_atk-s05_07a:1530_4	paribhuñjituṃ sañjātābhilāso rajjabhāraṃ amaccesu āropetvā migavāpadesena sannaddhadhanukalāpo	1530	
PA_atk-s05_07a:1530_5	khaggaṃ bandhitvā katipayamanussaparivāro teneva vanacarakena dassitamaggena gantvā	1530	
PA_atk-s05_07a:1530_6	katipayayojanantare ṭhāne manussepi ṭhapetvā vanacarakameva gahetvā anukkamena gantvā	1530	
PA_atk-s05_07a:1530_7	tampi tato nivattāpetvā udayante divākare ambavanaṃ pāvisi. Atha naṃ tā itthiyo abhinavauppannamiva	1530	
PA_atk-s05_07a:1530_8	devaputtaṃ disvā paccuggantvā “rājā”ti ñatvā sañjātasinehabahumānā sakkaccaṃ nhāpetvā	1530	
PA_atk-s05_07a:1530_9	dibbehi vatthālaṅkāramālāgandhavilepanehi sumaṇḍitapasādhitaṃ katvā vimānaṃ āropetvā	1530	
PA_atk-s05_07a:1530_10	nānaggarasaṃ dibbabhojanaṃ bhojetvā tassa icchānurūpaṃ payirupāsiṃsu.	15301	
PA_atk-s05_07a:1531_0	Atha diyaḍḍhavassasate atikkante rājā aḍḍharattisamaye uṭṭhahitvā nisinno taṃ aticāriniṃ	1531	
PA_atk-s05_07a:1531_1	petiṃ pokkharaṇitīraṃ gacchantiṃ disvā “kiṃ nu kho esā imāya velāya gacchatī”ti vīmaṃsitukāmo	1531	
PA_atk-s05_07a:1531_2	anubandhi. Atha naṃ tattha gataṃ sunakhena khajjamānaṃ disvā “kiṃ nu kho ida”nti	1531	
PA_atk-s05_07a:1531_3	ajānanto tayo ca divase vīmaṃsitvā “eso etissā paccāmitto bhavissatī”ti nisitena	1531	
PA_atk-s05_07a:1531_4	usunā vijjhitvā jīvitā voropetvā tañca itthiṃ pothetvā pokkharaṇiṃ otāretvā paṭiladdhapurimarūpaṃ disvā –	1531	
PA_atk-s05_07a:1533	“Soṇṇasopānaphalakā, soṇṇavālukasanthatā;	153	
PA_atk-s05_07a:1534	Tattha sogandhiyā vaggū, sucigandhā manoramā.	153	
PA_atk-s05_07a:1536	“Nānārukkhehi sañchannā, nānāgandhasameritā;	153	
PA_atk-s05_07a:1537	Nānāpadumasañchannā, puṇḍarīkasamotatā.	153	
PA_atk-s05_07a:1539	“Surabhiṃ sampavāyanti, manuññā māluteritā;	153	
PA_atk-s05_07a:1540	Haṃsakoñcābhirudā ca, cakkavakkābhikūjitā.	154	
PA_atk-s05_07a:1542	“Nānādijagaṇākiṇṇā, nānāsaragaṇāyutā;	154	
PA_atk-s05_07a:1543	Nānāphaladharā rukkhā, nānāpupphadharā vanā.	154	
PA_atk-s05_07a:1545	“Na manussesu īdisaṃ, nagaraṃ yādisaṃ idaṃ;	154	
PA_atk-s05_07a:1546	Pāsādā bahukā tuyhaṃ, sovaṇṇarūpiyāmayā;	154	
PA_atk-s05_07a:1547	Daddallamānā ābhenti, samantā caturo disā.	154	
PA_atk-s05_07a:1549	“Pañca dāsisatā tuyhaṃ, yā temā paricārikā;	154	
PA_atk-s05_07a:1550	Tā kambukāyūradharā, kañcanāveḷabhūsitā.	155	
PA_atk-s05_07a:1552	“Pallaṅkā bahukā tuyhaṃ, sovaṇṇarūpiyāmayā;	155	
PA_atk-s05_07a:1553	Kadalimigasañchannā, sajjā gonakasanthatā.	155	
PA_atk-s05_07a:1555	“Yattha tuvaṃ vāsūpagatā, sabbakāmasamiddhinī;	155	
PA_atk-s05_07a:1556	Sampattāyaḍḍharattāya, tato uṭṭhāya gacchasi.	155	
PA_atk-s05_07a:1558	“Uyyānabhūmiṃ gantvāna, pokkharaññā samantato;	155	
PA_atk-s05_07a:1559	Tassā tīre tuvaṃ ṭhāsi, harite saddale subhe.	155	
PA_atk-s05_07a:1561	“Tato te kaṇṇamuṇḍo sunakho, aṅgamaṅgāni khādati;	156	
PA_atk-s05_07a:1562	Yadā ca khāyitā āsi, aṭṭhisaṅkhalikā katā;	156	
PA_atk-s05_07a:1563	Ogāhasi pokkharaṇiṃ, hoti kāyo yathā pure.	156	
PA_atk-s05_07a:1565	“Tato tvaṃ aṅgapaccaṅgī, sucāru piyadassanā;	156	
PA_atk-s05_07a:1566	Vatthena pārupitvāna, āyāsi mama santikaṃ.	156	
PA_atk-s05_07a:1568	“Kiṃ nu kāyena vācāya, manasā dukkaṭaṃ kataṃ;	156	
PA_atk-s05_07a:1569	Kissakammavipākena, kaṇṇamuṇḍo sunakho tava;	156	
PA_atk-s05_07a:1570	Aṅgamaṅgāni khādatī”ti. –	157	
PA_atk-s05_07a:1571	Dvādasahi gāthāhi taṃ tassa pavattiṃ paṭipucchi.	157	
PA_atk-s05_07a:1572_0	348. Tattha soṇṇasopānaphalakāti suvaṇṇamayasopānaphalakā. Soṇṇavālukasanthatāti	1572	
PA_atk-s05_07a:1572_1	samantato suvaṇṇamayāhi vālukāhi santhatā. Tatthāti pokkharaṇiyaṃ. Sogandhiyāti sogandhikā.	1572	
PA_atk-s05_07a:1572_2	Vaggūti sundarā rucirā. Sucigandhāti manuññagandhā.	1572	
PA_atk-s05_07a:1573_0	349. Nānāgandhasameritāti nānāvidhasurabhigandhavasena gandhavāyunā samantato eritā.	1573	
PA_atk-s05_07a:1573_1	Nānāpadumasañchannāti nānāvidharattapadumasañchāditasalilatalā. Puṇḍarīkasamotatāti	1573	
PA_atk-s05_07a:1573_2	setapadumehi ca samokiṇṇā.	1573	
PA_atk-s05_07a:1574	350. Surabhiṃ sampavāyantīti sammadeva sugandhaṃ vāyati pokkharaṇīti adhippāyo. Haṃsakoñcābhirudāti haṃsehi ca koñcehi ca abhināditā.	157	
PA_atk-s05_07a:1575_0	351. Nānādijagaṇākiṇṇāti nānādijagaṇākiṇṇā. Nānāsaragaṇāyutāti nānāvidhavihaṅgamābhirudasamūhayuttā.	1575	
PA_atk-s05_07a:1575_1	Nānāphaladharāti nānāvidhaphaladhārino sabbakālaṃ vividhaphalabhāranamitasākhattā.	1575	
PA_atk-s05_07a:1575_2	Nānāpupphadharā vanāti nānāvidhasurabhikusumadāyikāni vanānīti attho. Liṅgavipallāsena hi “vanā”ti vuttaṃ.	1575	
PA_atk-s05_07a:1576_0	352. Na manussesu īdisaṃ nagaranti yādisaṃ tava idaṃ nagaraṃ, īdisaṃ manussesu natthi,	1576	
PA_atk-s05_07a:1576_1	manussaloke na upalabbhatīti attho. Rūpiyamayāti rajatamayā. Daddallamānāti ativiya	1576	
PA_atk-s05_07a:1576_2	virocamānā. Ābhentīti sobhayanti. Samantā caturo disāti samantato catassopi disāyo.	1576	
PA_atk-s05_07a:1577_0	353. Yā temāti yā te imā. Paricārikāti veyyāvaccakāriniyo. Tāti tā paricārikāyo.	1577	
PA_atk-s05_07a:1577_1	Kambukāyūradharāti saṅkhavalayakāyūravibhūsitā. Kañcanāveḷabhūsitāti suvaṇṇavaṭaṃsakasamalaṅkatakesahatthā.	1577	
PA_atk-s05_07a:1578	354. Kadalimigasañchannāti kadalimigacammapaccattharaṇatthatā. Sajjāti sajjitā sayituṃ yuttarūpā. Gonakasanthatāti dīghalomakena kojavena santhatā.	157	
PA_atk-s05_07a:1579	355. Yatthāti yasmiṃ pallaṅke. Vāsūpagatāti vāsaṃ upagatā, sayitāti attho. Sampattāyaḍḍharattāyāti aḍḍharattiyā upagatāya. Tatoti pallaṅkato.	157	
PA_atk-s05_07a:1580_0	356. Pokkharaññāti pokkharaṇiyā. Hariteti nīle. Saddaleti taruṇatiṇasañchanne. Subheti	1580	
PA_atk-s05_07a:1580_1	suddhe. Subheti vā tassā ālapanaṃ. Bhadde, samantato harite saddale tassā pokkharaṇiyā	1580	
PA_atk-s05_07a:1580_2	tīre tvaṃ gantvāna ṭhāsi tiṭṭhasīti yojanā.	1580	
PA_atk-s05_07a:1581	357. Kaṇṇamuṇḍoti khaṇḍitakaṇṇo chinnakaṇṇo. Khāyitā āsīti khāditā ahosi. Aṭṭhisaṅkhalikā katāti aṭṭhisaṅkhalikamattā katā. Yathā pureti sunakhena khādanato pubbe viya.	158	
PA_atk-s05_07a:1582	358. Tatoti pokkharaṇiṃ ogāhanato pacchā. Aṅgapaccaṅgīti paripuṇṇasabbaṅgapaccaṅgavatī. Sucārūti suṭṭhu manoramā. Piyadassanāti dassanīyā. Āyāsīti āgacchasi.	158	
PA_atk-s05_07a:1583	Evaṃ tena raññā pucchitā sā petī ādito paṭṭhāya attano pavattiṃ tassa kathentī –	158	
PA_atk-s05_07a:1585	“Kimilāyaṃ gahapati, saddho āsi upāsako;	158	
PA_atk-s05_07a:1586	Tassāhaṃ bhariyā āsiṃ, dussīlā aticārinī.	158	
PA_atk-s05_07a:1588	“So maṃ aticaramānāya, sāmiko etadabravi;	158	
PA_atk-s05_07a:1589	‘Netaṃ taṃ channaṃ patirūpaṃ, yaṃ tvaṃ aticarāsi maṃ’.	158	
PA_atk-s05_07a:1591	“Sāhaṃ ghorañca sapathaṃ, musāvādañca bhāsisaṃ;	159	
PA_atk-s05_07a:1592	‘Nāhaṃ taṃ aticarāmi, kāyena uda cetasā.	159	
PA_atk-s05_07a:1594	“‘Sacāhaṃ taṃ aticarāmi, kāyena uda cetasā;	159	
PA_atk-s05_07a:1595	Kaṇṇamuṇḍoyaṃ sunakho, aṅgamaṅgāni khādatu’.	159	
PA_atk-s05_07a:1597	“Tassa kammassa vipākaṃ, musāvādassa cūbhayaṃ;	159	
PA_atk-s05_07a:1598	Satteva vassasatāni, anubhūtaṃ yato hi me;	159	
PA_atk-s05_07a:1599	Kaṇṇamuṇḍo ca sunakho, aṅgamaṅgāni khādatī”ti. – pañca gāthā āha;	159	
PA_atk-s05_07a:1600_0	360-1. Tattha kimilāyanti evaṃnāmake nagare. Aticārinīti bhariyā hi patiṃ atikkamma	1600	
PA_atk-s05_07a:1600_1	caraṇato “aticārinī”ti vuccati. Aticaramānāya mayi so sāmiko maṃ etadabravīti yojanā.	1600	
PA_atk-s05_07a:1600_2	Netaṃ channantiādi vuttākāradassanaṃ. Tattha netaṃ channanti na etaṃ yuttaṃ. Na patirūpanti	1600	
PA_atk-s05_07a:1600_3	tasseva vevacanaṃ. Yanti kiriyāparāmasanaṃ. Aticarāsīti aticarasi, ayameva vā pāṭho.	1600	
PA_atk-s05_07a:1600_4	Yaṃ maṃ tvaṃ aticarasi, tattha yaṃ aticaraṇaṃ, netaṃ channaṃ netaṃ patirūpanti attho.	1600	
PA_atk-s05_07a:1601_0	362-4. Ghoranti dāruṇaṃ. Sapathanti sapanaṃ. Bhāsisanti abhāsiṃ. Sacāhanti sace ahaṃ.	1601	
PA_atk-s05_07a:1601_1	Tanti tvaṃ. Tassa kammassāti tassa pāpakammassa dussīlyakammassa. Musāvādassa cāti	1601	
PA_atk-s05_07a:1601_2	“nāhaṃ taṃ aticarāmī”ti vuttamusāvādassa ca. Ubhayanti ubhayassa vipākaṃ. Anubhūtanti	1601	
PA_atk-s05_07a:1601_3	anubhūyamānaṃ mayāti attho. Yatoti yato pāpakammato.	1601	
PA_atk-s05_07a:1602	Evañca pana vatvā tena attano kataṃ upakāraṃ kittentī –	160	
PA_atk-s05_07a:1604	“Tvañca deva bahukāro, atthāya me idhāgato;	160	
PA_atk-s05_07a:1605	Sumuttāhaṃ kaṇṇamuṇḍassa, asokā akutobhayā.	160	
PA_atk-s05_07a:1607	“Tāhaṃ deva namassāmi, yācāmi pañjalīkatā;	160	
PA_atk-s05_07a:1608	Bhuñja amānuse kāme, rama deva mayā sahā”ti. –	160	
PA_atk-s05_07a:1609_0	Dve gāthā āha. Tattha devāti rājānaṃ ālapati. Kaṇṇamuṇḍassāti kaṇṇamuṇḍato. Nissakke	1609	
PA_atk-s05_07a:1609_1	hi idaṃ sāmivacanaṃ. Atha rājā tattha vāsena nibbinnamānaso gamanajjhāsayaṃ pakāsesi.	1609	
PA_atk-s05_07a:1609_2	Taṃ sutvā petī rañño paṭibaddhacittā tatthevassa vāsaṃ yācantī “tāhaṃ, deva, namassāmī”ti gāthamāha.	1609	
PA_atk-s05_07a:1610	Puna rājā ekaṃsena nagaraṃ gantukāmova hutvā attano ajjhāsayaṃ pavedento –	161	
PA_atk-s05_07a:1612	“Bhuttā amānusā kāmā, ramitomhi tayā saha;	161	
PA_atk-s05_07a:1613	Tāhaṃ subhage yācāmi, khippaṃ paṭinayāhi ma”nti. –	161	
PA_atk-s05_07a:1614	Osānagāthamāha. Tattha tāhanti taṃ ahaṃ. Subhageti subhagayutte. Paṭinayāhi manti mayhaṃ nagarameva maṃ paṭinehi. Sesaṃ sabbattha pākaṭameva.	161	
PA_atk-s05_07a:1615_0	Atha sā vimānapetī rañño vacanaṃ sutvā viyogaṃ asahamānā sokāturatāya byākulahadayā	1615	
PA_atk-s05_07a:1615_1	vedhamānasarīrā nānāvidhehi upāyehi āyācitvāpi taṃ tattha vāsetuṃ asakkontī bahūhi	1615	
PA_atk-s05_07a:1615_2	mahārahehi ratanehi saddhiṃ rājānaṃ nagaraṃ netvā pāsādaṃ āropetvā kanditvā paridevitvā	1615	
PA_atk-s05_07a:1615_3	attano vasanaṭṭhānameva gatā. Rājā pana taṃ disvā sañjātasaṃvego dānādīni puññakammāni	1615	
PA_atk-s05_07a:1615_4	katvā saggaparāyaṇo ahosi. Atha amhākaṃ bhagavati loke uppajjitvā pavattitavaradhammacakke	1615	
PA_atk-s05_07a:1615_5	anukkamena sāvatthiyaṃ viharante ekadivasaṃ āyasmā mahāmoggallāno pabbatacārikaṃ	1615	
PA_atk-s05_07a:1615_6	caramāno taṃ itthiṃ saparivāraṃ disvā tāya katakammaṃ pucchi. Sā ādito paṭṭhāya sabbaṃ	1615	
PA_atk-s05_07a:1615_7	therassa kathesi. Thero tāsaṃ dhammaṃ desesi. Taṃ pavattiṃ thero bhagavato ārocesi.	1615	
PA_atk-s05_07a:1615_8	Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Mahājano paṭiladdhasaṃvego	1615	
PA_atk-s05_07a:1615_9	pāpato oramitvā dānādīni puññakammāni katvā saggaparāyaṇo ahosīti.	1615	
PA_atk-s05_07a:1616	Kaṇṇamuṇḍapetivatthuvaṇṇanā niṭṭhitā.	161	
PA_atk-s05_07a:1617	13. Ḍhubbaripetavatthuvaṇṇanā	161	
PA_atk-s05_07a:1618_0	Ahu rājā brahmadattoti idaṃ ubbaripetavatthuṃ satthā jetavane viharanto aññataraṃ	1618	
PA_atk-s05_07a:1618_1	upāsikaṃ ārabbha kathesi. Sāvatthiyaṃ kira aññatarāya upāsikāya sāmiko kālamakāsi.	1618	
PA_atk-s05_07a:1618_2	Sā pativiyogadukkhāturā socantī āḷāhanaṃ gantvā rodati. Bhagavā tassā sotāpattiphalassa	1618	
PA_atk-s05_07a:1618_3	upanissayasampattiṃ disvā karuṇāya sañcoditamānaso hutvā tassā gehaṃ gantvā paññatte	1618	
PA_atk-s05_07a:1618_4	āsane nisīdi. Upāsikā satthāraṃ upasaṅkamitvā vanditvā ekamantaṃ nisīdi. Atha naṃ	1618	
PA_atk-s05_07a:1618_5	satthā “kiṃ, upāsike, socasī”ti vatvā “āma, bhagavā, piyavippayogena socāmī”ti vutte	1618	
PA_atk-s05_07a:1618_6	tassā sokaṃ apanetukāmo atītaṃ āhari.	1618	
PA_atk-s05_07a:1619_0	Atīte pañcālaraṭṭhe kapilanagare cūḷanībrahmadatto nāma rājā ahosi. So agatigamanaṃ	1619	
PA_atk-s05_07a:1619_1	pahāya attano vijite pajāya hitakaraṇanirato dasa rājadhamme akopetvā rajjaṃ anusāsamāno	1619	
PA_atk-s05_07a:1619_2	kadāci “attano rajje kiṃ vadantī”ti sotukāmo tunnavāyavesaṃ gahetvā eko adutiyo nagarato	1619	
PA_atk-s05_07a:1619_3	nikkhamitvā gāmato gāmaṃ janapadato janapadaṃ vicaritvā sabbarajjaṃ akaṇṭakaṃ anupapīḷaṃ	1619	
PA_atk-s05_07a:1619_4	manusse sammodamāne apārutaghare maññe viharante disvā somanassajāto nivattitvā nagarābhimukho	1619	
PA_atk-s05_07a:1619_5	āgacchanto aññatarasmiṃ gāme ekissā vidhavāya duggatitthiyā gehaṃ pāvisi. Sā taṃ	1619	
PA_atk-s05_07a:1619_6	disvā āha – “ko nu tvaṃ, ayyo, kuto vā āgatosī”ti? “Ahaṃ tunnavāyo, bhadde, bhatiyā	1619	
PA_atk-s05_07a:1619_7	tunnavāyakammaṃ karonto vicarāmi. Yadi tumhākaṃ tunnavāyakammaṃ atthi, bhattañca	1619	
PA_atk-s05_07a:1619_8	vetanañca detha, tumhākampi kammaṃ karomī”ti. “Natthamhākaṃ kammaṃ bhattavetanaṃ	1619	
PA_atk-s05_07a:1619_9	vā, aññesaṃ karohi, ayyā”ti. So tattha katipāhaṃ vasanto dhaññapuññalakkhaṇasampannaṃ	1619	
PA_atk-s05_07a:1619_10	tassā dhītaraṃ disvā mātaraṃ āha – “ayaṃ dārikā kiṃ kenaci katapariggahā, udāhu akatapariggahā.	16191	
PA_atk-s05_07a:1619_11	Sace pana kenaci akatapariggahā, imaṃ mayhaṃ detha, ahaṃ tumhākaṃ sukhena jīvanūpāyaṃ	16191	
PA_atk-s05_07a:1619_12	kātuṃ samattho”ti. “Sādhu, ayyā”ti sā tassa taṃ adāsi.	16191	
PA_atk-s05_07a:1620_0	So tāya saddhiṃ katipāhaṃ vasitvā tassā kahāpaṇasahassaṃ datvā “ahaṃ katipāheneva	1620	
PA_atk-s05_07a:1620_1	nivattissāmi. Bhadde, tvaṃ mā ukkaṇṭhasī”ti vatvā attano nagaraṃ gantvā, nagarassa	1620	
PA_atk-s05_07a:1620_2	ca tassa gāmassa ca antare maggaṃ samaṃ kārāpetvā alaṅkārāpetvā mahatā rājānubhāvena	1620	
PA_atk-s05_07a:1620_3	tattha gantvā taṃ dārikaṃ kahāpaṇarāsimhi ṭhapetvā suvaṇṇarajatakalasehi nhāpetvā	1620	
PA_atk-s05_07a:1620_4	“ubbarī”ti nāmaṃ kārāpetvā aggamahesiṭṭhāne ṭhapetvā tañca gāmaṃ tassā ñātīnaṃ datvā	1620	
PA_atk-s05_07a:1620_5	mahatā rājānubhāvena taṃ nagaraṃ ānetvā tāya saddhiṃ abhiramamāno yāvajīvaṃ rajjasukhaṃ	1620	
PA_atk-s05_07a:1620_6	anubhavitvā āyupariyosāne kālamakāsi. Kālakate ca tasmiṃ, kate ca sarīrakicce ubbarī	1620	
PA_atk-s05_07a:1620_7	pativiyogena sokasallasamappitahadayā āḷāhanaṃ gantvā bahū divase gandhapupphādīhi	1620	
PA_atk-s05_07a:1620_8	pūjetvā rañño guṇe kittetvā ummādappattā viya kandantī paridevantī āḷāhanaṃ padakkhiṇaṃ karoti.	1620	
PA_atk-s05_07a:1621_0	Tena ca samayena amhākaṃ bhagavā bodhisattabhūto isipabbajjaṃ pabbajitvā adhigatajjhānābhiñño	1621	
PA_atk-s05_07a:1621_1	himavantassa sāmantā aññatarasmiṃ araññāyatane viharanto sokasallasamappitaṃ ubbariṃ	1621	
PA_atk-s05_07a:1621_2	dibbena cakkhunā disvā ākāsena āgantvā dissamānarūpo ākāse ṭhatvā tattha ṭhite manusse	1621	
PA_atk-s05_07a:1621_3	pucchi – “kassidaṃ āḷāhanaṃ, kassatthāya cāyaṃ itthī ‘brahmadatta, brahmadattā’ti	1621	
PA_atk-s05_07a:1621_4	kandantī paridevatī”ti. Taṃ sutvā manussā “brahmadatto nāma pañcālānaṃ rājā, so āyupariyosāne	1621	
PA_atk-s05_07a:1621_5	kālamakāsi, tassidaṃ āḷāhanaṃ, tassa ayaṃ aggamahesī ubbarī nāma ‘brahmadatta, brahmadattā’ti	1621	
PA_atk-s05_07a:1621_6	tassa nāmaṃ gahetvā kandantī paridevatī”ti āhaṃsu. Tamatthaṃ dīpentā saṅgītikārā –	1621	
PA_atk-s05_07a:1623	“Ahu rājā brahmadatto, pañcālānaṃ rathesabho;	162	
PA_atk-s05_07a:1624	Ahorattānamaccayā, rājā kālamakrubbatha.	162	
PA_atk-s05_07a:1626	“Tassa āḷāhanaṃ gantvā, bhariyā kandati ubbari;	162	
PA_atk-s05_07a:1627	Brahmadattaṃ apassantī, brahmadattāti kandati.	162	
PA_atk-s05_07a:1629	“Isi ca tattha āgacchi, sampannacaraṇo muni;	162	
PA_atk-s05_07a:1630	So ca tattha apucchittha, ye tattha su samāgatā.	163	
PA_atk-s05_07a:1632	“‘Kassa idaṃ āḷāhanaṃ, nānāgandhasameritaṃ;	163	
PA_atk-s05_07a:1633	Kassāyaṃ kandati bhariyā, ito dūragataṃ patiṃ;	163	
PA_atk-s05_07a:1634	Brahmadattaṃ apassantī, brahmadattāti kandati’.	163	
PA_atk-s05_07a:1636	“Te ca tattha viyākaṃsu, ye tattha su samāgatā;	163	
PA_atk-s05_07a:1637	Brahmadattassa bhaddante, brahmadattassa mārisa.	163	
PA_atk-s05_07a:1639	“Tassa idaṃ āḷāhanaṃ, nānāgandhasameritaṃ;	163	
PA_atk-s05_07a:1640	Tassāyaṃ kandati bhariyā, ito dūragataṃ patiṃ;	164	
PA_atk-s05_07a:1641	Brahmadattaṃ apassantī, brahmadattāti kandatī”ti. – cha gāthā ṭhapesuṃ;	164	
PA_atk-s05_07a:1642_0	368-9. Tattha ahūti ahosi. Pañcālānanti pañcālaraṭṭhavāsīnaṃ, pañcālaraṭṭhasseva	1642	
PA_atk-s05_07a:1642_1	vā. Ekopi hi janapado janapadikānaṃ rājakumārānaṃ vasena ruḷhiyā “pañcālāna”nti bahuvacanena	1642	
PA_atk-s05_07a:1642_2	niddisīyati. Rathesabhoti rathesu usabhasadiso, mahārathoti attho. Tassa āḷāhananti	1642	
PA_atk-s05_07a:1642_3	tassa rañño sarīrassa daḍḍhaṭṭhānaṃ.	1642	
PA_atk-s05_07a:1643_0	370. Isīti jhānādīnaṃ guṇānaṃ esanaṭṭhena isi. Tatthāti tasmiṃ ubbariyā ṭhitaṭṭhāne,	1643	
PA_atk-s05_07a:1643_1	susāneti attho. Āgacchīti agamāsi. Sampannacaraṇoti sīlasampadā, indriyesu guttadvāratā,	1643	
PA_atk-s05_07a:1643_2	bhojane mattaññutā, jāgariyānuyogo, saddhādayo satta saddhammā, cattāri rūpāvacarajhānānīti	1643	
PA_atk-s05_07a:1643_3	imehi pannarasahi caraṇasaṅkhātehi guṇehi sampanno samannāgato, caraṇasampannoti	1643	
PA_atk-s05_07a:1643_4	attho. Munīti attahitañca parahitañca munāti jānātīti muni. So ca tattha apucchitthāti	1643	
PA_atk-s05_07a:1643_5	so tasmiṃ ṭhāne ṭhite jane paṭipucchi. Ye tattha su samāgatāti ye manussā tattha	1643	
PA_atk-s05_07a:1643_6	susāne samāgatā. Sūti nipātamattaṃ. “Ye tatthāsuṃ samāgatā”ti vā pāṭho. Āsunti ahesunti attho.	1643	
PA_atk-s05_07a:1644_0	371. Nānāgandhasameritanti nānāvidhehi gandhehi samantato eritaṃ upavāsitaṃ. Itoti	1644	
PA_atk-s05_07a:1644_1	manussalokato. Dūragatanti paralokaṃ gatattā vadati. Brahmadattāti kandatīti brahmadattāti	1644	
PA_atk-s05_07a:1644_2	evaṃ nāmasaṃkittanaṃ katvā paridevanavasena avhāyati.	1644	
PA_atk-s05_07a:1645_0	372-3. Brahmadattassa bhaddante, brahmadattassa mārisāti mārisa, nirāmayakāyacitta	1645	
PA_atk-s05_07a:1645_1	mahāmuni brahmadattassa rañño idaṃ āḷāhanaṃ, tasseva brahmadattassa rañño ayaṃ bhariyā,	1645	
PA_atk-s05_07a:1645_2	bhaddaṃ te tassa ca brahmadattassa bhaddaṃ hotu, tādisānaṃ mahesīnaṃ hitānucintanena	1645	
PA_atk-s05_07a:1645_3	paraloke ṭhitānampi hitasukhaṃ hotiyevāti adhippāyo.	1645	
PA_atk-s05_07a:1646	Atha so tāpaso tesaṃ vacanaṃ sutvā anukampaṃ upādāya ubbariyā santikaṃ gantvā tassā sokavinodanatthaṃ –	164	
PA_atk-s05_07a:1648	“Chaḷāsītisahassāni, brahmadattassanāmakā;	164	
PA_atk-s05_07a:1649	Imasmiṃ āḷāhane daḍḍhā, tesaṃ kamanusocasī”ti. –	164	
PA_atk-s05_07a:1650_0	Gāthamāha. Tattha chaḷāsītisahassānīti chasahassādhikaasītisahassasaṅkhā. Brahmadattassanāmakāti	1650	
PA_atk-s05_07a:1650_1	brahmadattoti evaṃnāmakā. Tesaṃ kamanusocasīti tesaṃ chaḷāsītisahassasaṅkhātānaṃ	1650	
PA_atk-s05_07a:1650_2	brahmadattānaṃ katamaṃ brahmadattaṃ tvaṃ anusocasi, katamaṃ paṭicca te soko uppannoti pucchi.	1650	
PA_atk-s05_07a:1651	Evaṃ pana tena isinā pucchitā ubbarī attanā adhippetaṃ brahmadattaṃ ācikkhantī –	165	
PA_atk-s05_07a:1653	“Yo rājā cūḷanīputto, pañcālānaṃ rathesabho;	165	
PA_atk-s05_07a:1654	Taṃ bhante anusocāmi, bhattāraṃ sabbakāmada”nti. –	165	
PA_atk-s05_07a:1655	Gāthamāha. Tattha cūḷanīputtoti evaṃnāmassa rañño putto. Sabbakāmadanti mayhaṃ sabbassa icchiticchitassa dātāraṃ, sabbesaṃ vā sattānaṃ icchitadāyakaṃ.	165	
PA_atk-s05_07a:1656	Evaṃ ubbariyā vutte puna tāpaso –	165	
PA_atk-s05_07a:1658	“Sabbevāhesuṃ rājāno, brahmadattassanāmakā;	165	
PA_atk-s05_07a:1659	Sabbeva cūḷanīputtā, pañcālānaṃ rathesabhā.	165	
PA_atk-s05_07a:1661	“Sabbesaṃ anupubbena, mahesittamakārayi;	166	
PA_atk-s05_07a:1662	Kasmā purimake hitvā, pacchimaṃ anusocasī”ti. – gāthādvayamāha;	166	
PA_atk-s05_07a:1663_0	376. Tattha sabbevāhesunti sabbeva te chaḷāsītisahassasaṅkhā rājāno brahmadattassa	1663	
PA_atk-s05_07a:1663_1	nāmakā cūḷanīputtā pañcālānaṃ rathesabhāva ahesuṃ. Ime rājabhāvādayo visesā tesu ekassāpi nāhesuṃ.	1663	
PA_atk-s05_07a:1664_0	377. Mahesittamakārayīti tvañca tesaṃ sabbesampi anupubbena aggamahesibhāvaṃ akāsi,	1664	
PA_atk-s05_07a:1664_1	anuppattāti attho. Kasmāti guṇato ca sāmikabhāvato ca avisiṭṭhesu ettakesu janesu	1664	
PA_atk-s05_07a:1664_2	purimake rājāno pahāya pacchimaṃ ekaṃmeva kasmā kena kāraṇena anusocasīti pucchi.	1664	
PA_atk-s05_07a:1665	Taṃ sutvā ubbarī saṃvegajātā puna tāpasaṃ –	166	
PA_atk-s05_07a:1667	“Ātume itthibhūtāya, dīgharattāya mārisa;	166	
PA_atk-s05_07a:1668	Yassā me itthibhūtāya, saṃsāre bahubhāsasī”ti. –	166	
PA_atk-s05_07a:1669_0	Gāthamāha. Tattha ātumeti attani. Itthibhūtāyāti itthibhāvaṃ upagatāya. Dīgharattāyāti	1669	
PA_atk-s05_07a:1669_1	dīgharattaṃ. Ayañhettha adhippāyo – itthibhūtāya attani sabbakālaṃ itthīyeva hoti,	1669	
PA_atk-s05_07a:1669_2	udāhu purisabhāvampi upagacchatīti. Yassā me itthibhūtāyāti yassā mayhaṃ itthibhūtāya	1669	
PA_atk-s05_07a:1669_3	evaṃ tāva bahusaṃsāre mahesibhāvaṃ mahāmuni tvaṃ bhāsasi kathesīti attho. “Āhu me	1669	
PA_atk-s05_07a:1669_4	itthibhūtāyā”ti vā pāṭho. Tattha āti anussaraṇatthe nipāto. Āhu meti sayaṃ anussaritaṃ	1669	
PA_atk-s05_07a:1669_5	aññātamidaṃ mayā, itthibhūtāya itthibhāvaṃ upagatāya evaṃ mayhaṃ ettakaṃ kālaṃ aparāparuppatti	1669	
PA_atk-s05_07a:1669_6	ahosi. Kasmā? Yasmā yassā me itthibhūtāya sabbesaṃ anupubbena mahesittamakārayi,	1669	
PA_atk-s05_07a:1669_7	kiṃ tvaṃ, mahāmuni, saṃsāre bahuṃ bhāsasīti yojanā.	1669	
PA_atk-s05_07a:1670	Taṃ sutvā tāpaso ayaṃ niyamo saṃsāre natthi “itthī itthīyeva hoti, puriso puriso evā”ti dassento –	167	
PA_atk-s05_07a:1672	“Ahu itthī ahu puriso, pasuyonimpi āgamā;	167	
PA_atk-s05_07a:1673	Evametaṃ atītānaṃ, pariyanto na dissatī”ti. –	167	
PA_atk-s05_07a:1674_0	Gāthamāha. Tattha ahu itthī ahu purisoti tvaṃ kadāci itthīpi ahosi, kadāci purisopi	1674	
PA_atk-s05_07a:1674_1	ahosi. Na kevalaṃ itthipurisabhāvameva, atha kho pasu yonimpi agamāsi, kadāci pasubhāvampi	1674	
PA_atk-s05_07a:1674_2	agamāsi, tiracchānayonimpi upagatā ahosi. Evametaṃ atītānaṃ, pariyanto na dissatīti	1674	
PA_atk-s05_07a:1674_3	evaṃ yathāvuttaṃ etaṃ itthibhāvaṃ purisabhāvaṃ tiracchānādibhāvañca upagatānaṃ atītānaṃ	1674	
PA_atk-s05_07a:1674_4	attabhāvānaṃ pariyanto ñāṇacakkhunā mahatā ussāhena passantānampi na dissati. Na	1674	
PA_atk-s05_07a:1674_5	kevalaṃ taveva, atha kho sabbesampi saṃsāre paribbhamantānaṃ sattānaṃ attabhāvassa	1674	
PA_atk-s05_07a:1674_6	pariyanto na dissateva na paññāyateva. Tenāha bhagavā –	1674	
PA_atk-s05_07a:1675	“Anamataggoyaṃ, bhikkhave, saṃsāro, pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti.	167	
PA_atk-s05_07a:1676_0	Evaṃ tena tāpasena saṃsārassa apariyantataṃ kammassakatañca vibhāventena desitaṃ	1676	
PA_atk-s05_07a:1676_1	dhammaṃ sutvā saṃsāre saṃviggahadayā dhamme ca pasannamānasā vigatasokasallā hutvā	1676	
PA_atk-s05_07a:1676_2	attano pasādaṃ sokavigamanañca pakāsentī –	1676	
PA_atk-s05_07a:1678	“Ādittaṃ vata maṃ santaṃ, ghatasittaṃva pāvakaṃ;	167	
PA_atk-s05_07a:1679	Vārinā viya osiñcaṃ, sabbaṃ nibbāpaye daraṃ.	167	
PA_atk-s05_07a:1681	“Abbahī vata me sallaṃ, sokaṃ hadayanissitaṃ;	168	
PA_atk-s05_07a:1682	Yo me sokaparetāya, patisokaṃ apānudi.	168	
PA_atk-s05_07a:1684	“Sāhaṃ abbūḷhasallāsmi, sītibhūtāsmi nibbutā;	168	
PA_atk-s05_07a:1685	Na socāmi na rodāmi, tava sutvā mahāmunī”ti. –	168	
PA_atk-s05_07a:1686	Tisso gāthā abhāsi. Tāsaṃ attho heṭṭhā vuttoyeva.	168	
PA_atk-s05_07a:1687	Idāni saṃviggahadayāya ubbariyā paṭipattiṃ dassento satthā –	168	
PA_atk-s05_07a:1689	“Tassa taṃ vacanaṃ sutvā, samaṇassa subhāsitaṃ;	168	
PA_atk-s05_07a:1690	Pattacīvaramādāya, pabbaji anagāriyaṃ.	169	
PA_atk-s05_07a:1692	“Sā ca pabbajitā santā, agārasmā anagāriyaṃ;	169	
PA_atk-s05_07a:1693	Mettacittaṃ ābhāvesi, brahmalokūpapattiyā.	169	
PA_atk-s05_07a:1695	“Gāmā gāmaṃ vicarantī, nigame rājadhāniyo;	169	
PA_atk-s05_07a:1696	Uruveḷā nāma so gāmo, yattha kālamakrubbatha.	169	
PA_atk-s05_07a:1698	“Mettacittaṃ ābhāvetvā, brahmalokūpapattiyā;	169	
PA_atk-s05_07a:1699	Itthicittaṃ virājetvā, brahmalokūpagā ahū”ti. – catasso gāthā abhāsi;	169	
PA_atk-s05_07a:1700_0	383-4. Tattha tassāti tassa tāpasassa. Subhāsitanti suṭṭhu bhāsitaṃ, dhammanti attho.	1700	
PA_atk-s05_07a:1700_1	Pabbajitā santāti pabbajjaṃ upagatā samānā, pabbajitvā vā hutvā santakāyavācā. Mettacittanti	1700	
PA_atk-s05_07a:1700_2	mettāsahagataṃ cittaṃ. Cittasīsena mettajjhānaṃ vadati. Brahmalokūpapattiyāti tañca	1700	
PA_atk-s05_07a:1700_3	sā mettacittaṃ bhāventī brahmalokūpapattiyā abhāvesi, na vipassanāpādakādiatthaṃ.	1700	
PA_atk-s05_07a:1700_4	Anuppanne hi buddhe brahmavihārādike bhāventā tāpasaparibbājakā yāvadeva bhavasampattiatthameva bhāvesuṃ.	1700	
PA_atk-s05_07a:1701_0	385-6. Gāmā gāmanti gāmato aññaṃ gāmaṃ. Ābhāvetvāti vaḍḍhetvā brūhetvā. “Abhāvetvā”ti	1701	
PA_atk-s05_07a:1701_1	keci paṭhanti, tesaṃ a-kāro nipātamattaṃ. Itthicittaṃ virājetvāti itthibhāve cittaṃ	1701	
PA_atk-s05_07a:1701_2	ajjhāsayaṃ abhiruciṃ virājetvā itthibhāve virattacittā hutvā. Brahmalokūpagāti paṭisandhiggahaṇavasena	1701	
PA_atk-s05_07a:1701_3	brahmalokaṃ upagamanakā ahosi. Sesaṃ heṭṭhā vuttanayattā uttānameva.	1701	
PA_atk-s05_07a:1702_0	Satthā imaṃ dhammadesanaṃ āharitvā tassā upāsikāya sokaṃ vinodetvā upari catusaccadesanaṃ	1702	
PA_atk-s05_07a:1702_1	akāsi. Saccapariyosāne sā upāsikā sotāpattiphale patiṭṭhahi. Sampattaparisāya ca	1702	
PA_atk-s05_07a:1702_2	desanā sātthikā ahosīti.	1702	
PA_atk-s05_07a:1703	Ubbaripetavatthuvaṇṇanā niṭṭhitā.	170	
PA_atk-s05_07a:1704	Iti khuddaka-aṭṭhakathāya petavatthusmiṃ	170	
PA_atk-s05_07a:1705	Terasavatthupaṭimaṇḍitassa	170	
PA_atk-s05_07a:1706	Dutiyassa ubbarivaggassa atthasaṃvaṇṇanā niṭṭhitā.	170	
PA_atk-s05_07a:1707	3. Cūḷavaggo	170	
PA_atk-s05_07a:1708	1. Abhijjamānapetavatthuvaṇṇanā	170	
PA_atk-s05_07a:1709_0	Abhijjamāne vārimhīti idaṃ satthari veḷuvane viharante aññataraṃ luddapetaṃ ārabbha	1709	
PA_atk-s05_07a:1709_1	vuttaṃ. Bārāṇasiyaṃ kira aparadisābhāge pāragaṅgāya vāsabhagāmaṃ atikkamitvā cundaṭṭhilanāmake	1709	
PA_atk-s05_07a:1709_2	gāme eko luddako ahosi. So araññe mige vadhitvā varamaṃsaṃ aṅgāre pacitvā khāditvā	1709	
PA_atk-s05_07a:1709_3	avasesaṃ paṇṇapuṭe bandhitvā kājena gahetvā gāmaṃ āgacchati. Taṃ bāladārakā gāmadvāre	1709	
PA_atk-s05_07a:1709_4	disvā “maṃsaṃ me dehi, maṃsaṃ me dehī”ti hatthe pasāretvā upadhāvanti. So tesaṃ thokaṃ	1709	
PA_atk-s05_07a:1709_5	thokaṃ maṃsaṃ deti. Athekadivasaṃ maṃsaṃ alabhitvā uddālakapupphaṃ piḷandhitvā bahuñca	1709	
PA_atk-s05_07a:1709_6	hatthena gahetvā gāmaṃ gacchantaṃ taṃ dārakā gāmadvāre disvā “maṃsaṃ me dehi, maṃsaṃ	1709	
PA_atk-s05_07a:1709_7	me dehī”ti hatthe pasāretvā upadhāviṃsu. So tesaṃ ekekaṃ pupphamañjariṃ adāsi.	1709	
PA_atk-s05_07a:1710_0	Atha aparena samayena kālaṃ katvā petesu nibbatto naggo virūparūpo bhayānakadassano	1710	
PA_atk-s05_07a:1710_1	supinepi annapānaṃ ajānanto sīse ābandhitauddālakakusumamālākalāpo “cundaṭṭhilāyaṃ	1710	
PA_atk-s05_07a:1710_2	ñātakānaṃ santike kiñci labhissāmī”ti gaṅgāya udake abhijjamāne paṭisotaṃ padasā	1710	
PA_atk-s05_07a:1710_3	gacchati. Tena ca samayena koliyo nāma rañño bimbisārassa mahāmatto kupitaṃ paccantaṃ	1710	
PA_atk-s05_07a:1710_4	vūpasametvā paṭinivattento hatthiassādiparivārabalaṃ thalapathena pesetvā sayaṃ gaṅgāya	1710	
PA_atk-s05_07a:1710_5	nadiyā anusotaṃ nāvāya āgacchanto taṃ petaṃ tathā gacchantaṃ disvā pucchanto –	1710	
PA_atk-s05_07a:1712	“Abhijjamāne vārimhi, gaṅgāya idha gacchasi;	171	
PA_atk-s05_07a:1713	Naggo pubbaddhapetova, māladhārī alaṅkato;	171	
PA_atk-s05_07a:1714	Kuhiṃ gamissasi peta, kattha vāso bhavissatī”ti. –	171	
PA_atk-s05_07a:1715_0	Gāthamāha. Tattha abhijjamāneti padanikkhepena abhijjamāne saṅghāte, vārimhi gaṅgāyāti	1715	
PA_atk-s05_07a:1715_1	gaṅgāya nadiyā udake. Idhāti imasmiṃ ṭhāne. Pubbaddhapetovāti kāyassa purimaddhena	1715	
PA_atk-s05_07a:1715_2	apeto viya apetayoniko devaputto viya. Kathaṃ? Māladhārī alaṅkatoti, mālāhi piḷandhitvā	1715	
PA_atk-s05_07a:1715_3	alaṅkatasīsaggoti attho. Kattha vāso bhavissatīti katarasmiṃ gāme dese vā tuyhaṃ	1715	
PA_atk-s05_07a:1715_4	nivāso bhavissati, taṃ kathehīti attho.	1715	
PA_atk-s05_07a:1716	Idāni yaṃ tadā tena petena koliyena ca vuttaṃ, taṃ dassetuṃ saṅgītikārā –	171	
PA_atk-s05_07a:1718	“Cundaṭṭhilaṃ gamissāmi, peto so iti bhāsati;	171	
PA_atk-s05_07a:1719	Antare vāsabhagāmaṃ, bārāṇasiñca santike.	171	
PA_atk-s05_07a:1721	“Tañca disvā mahāmatto, koliyo iti vissuto;	172	
PA_atk-s05_07a:1722	Sattuṃ bhattañca petassa, pītakañca yugaṃ adā.	172	
PA_atk-s05_07a:1724	“Nāvāya tiṭṭhamānāya, kappakassa adāpayi;	172	
PA_atk-s05_07a:1725	Kappakassa padinnamhi, ṭhāne petassa dissatha.	172	
PA_atk-s05_07a:1727	“Tato suvatthavasano, māladhārī alaṅkato;	172	
PA_atk-s05_07a:1728	Ṭhāne ṭhitassa petassa, dakkhiṇā upakappatha;	172	
PA_atk-s05_07a:1729	Tasmā dajjetha petānaṃ, anukampāya punappuna”nti. – gāthāyo avocuṃ;	172	
PA_atk-s05_07a:1730_0	388. Tattha cundaṭṭhilanti evaṃnāmakaṃ gāmaṃ. Antare vāsabhagāmaṃ, bārāṇasiñca santiketi	1730	
PA_atk-s05_07a:1730_1	vāsabhagāmassa ca bārāṇasiyā ca vemajjhe. Antarā-saddayogena hetaṃ sāmyatthe upayogavacanaṃ.	1730	
PA_atk-s05_07a:1730_2	Bārāṇasiyā santike hi so gāmoti. Ayañhettha attho – antare vāsabhagāmassa ca bārāṇasiyā	1730	
PA_atk-s05_07a:1730_3	ca yo cundaṭṭhilanāmako gāmo bārāṇasiyā avidūre, taṃ gāmaṃ gamissāmīti.	1730	
PA_atk-s05_07a:1731	389. Koliyo iti vissutoti koliyoti evaṃpakāsitanāmo. Sattuṃ bhattañcāti sattuñceva bhattañca. Pītakañca yugaṃ adāti pītakaṃ suvaṇṇavaṇṇaṃ ekaṃ vatthayugañca adāsi.	173	
PA_atk-s05_07a:1732_0	390. Kadā adāsīti ce āha nāvāya tiṭṭhamānāya. Kappakassa adāpayīti gacchantiṃ nāvaṃ	1732	
PA_atk-s05_07a:1732_1	ṭhapetvā tattha ekassa nhāpitassa upāsakassa dāpesi, dinnamhi vatthayugeti yojanā.	1732	
PA_atk-s05_07a:1732_2	Ṭhāneti ṭhānaso taṅkhaṇaññeva. Petassa dissathāti petassa sarīre paññāyittha, tassa	1732	
PA_atk-s05_07a:1732_3	nivāsanapārupanavatthaṃ sampajji. Tenāha “tato suvatthavasano, māladhārī alaṅkato”ti,	1732	
PA_atk-s05_07a:1732_4	suvatthavasano mālābharaṇehi sumaṇḍitapasādhito. Ṭhāne ṭhitassa petassa, dakkhiṇā	1732	
PA_atk-s05_07a:1732_5	upakappathāti dakkhiṇeyyaṭṭhāne ṭhitā panesā dakkhiṇā tassa petassa yasmā upakappati,	1732	
PA_atk-s05_07a:1732_6	viniyogaṃ agamāsi. Tasmā dajjetha petānaṃ, anukampāya punappunanti petānaṃ anukampāya	1732	
PA_atk-s05_07a:1732_7	pete uddissa punappunaṃ dakkhiṇaṃ dadeyyāti attho.	1732	
PA_atk-s05_07a:1733_0	Atha so koliyamahāmatto taṃ petaṃ anukampamāno dānavidhiṃ sampādetvā anusotaṃ āgantvā	1733	
PA_atk-s05_07a:1733_1	sūriye uggacchante bārāṇasiṃ sampāpuṇi. Bhagavā ca tesaṃ anuggahatthaṃ ākāsena āgantvā	1733	
PA_atk-s05_07a:1733_2	gaṅgātīre aṭṭhāsi. Koliyamahāmattopi nāvāto otaritvā haṭṭhapahaṭṭho bhagavantaṃ nimantesi	1733	
PA_atk-s05_07a:1733_3	– “adhivāsetha me, bhante, bhagavā ajjatanāya bhattaṃ anukampaṃ upādāyā”ti. Adhivāsesi	1733	
PA_atk-s05_07a:1733_4	bhagavā tuṇhībhāvena. So bhagavato adhivāsanaṃ viditvā tāvadeva ramaṇīye bhūmibhāge	1733	
PA_atk-s05_07a:1733_5	mahantaṃ sākhāmaṇḍapaṃ upari catūsu ca passesu nānāvirāgavaṇṇavicittavividhavasanasamalaṅkataṃ	1733	
PA_atk-s05_07a:1733_6	kāretvā tattha bhagavato āsanaṃ paññāpetvā adāsi. Nisīdi bhagavā paññatte āsane.	1733	
PA_atk-s05_07a:1734_0	Atha so mahāmatto bhagavantaṃ upasaṅkamitvā gandhapupphādīhi pūjetvā vanditvā ekamantaṃ	1734	
PA_atk-s05_07a:1734_1	nisinno heṭṭhā attano vuttavacanaṃ petassa ca paṭivacanaṃ bhagavato ārocesi. Bhagavā	1734	
PA_atk-s05_07a:1734_2	“bhikkhusaṅgho āgacchatū”ti cintesi. Cintitasamanantarameva buddhānubhāvasañcodito	1734	
PA_atk-s05_07a:1734_3	suvaṇṇahaṃsagaṇo viya dhataraṭṭhahaṃsarājaṃ bhikkhusaṅgho dhammarājaṃ samparivāresi.	1734	
PA_atk-s05_07a:1734_4	Tāvadeva mahājano sannipati “uḷārā dhammadesanā bhavissatī”ti. Taṃ disvā pasannamānaso	1734	
PA_atk-s05_07a:1734_5	mahāmatto buddhappamukhaṃ bhikkhusaṅghaṃ paṇītena khādanīyena bhojanīyena santappesi.	1734	
PA_atk-s05_07a:1734_6	Bhagavā katabhattakicco mahājanassa anukampāya “bārāṇasisamīpagāmavāsino sannipatantū”ti	1734	
PA_atk-s05_07a:1734_7	adhiṭṭhāsi. Sabbe ca te iddhibalena mahājanā sannipatiṃsu, uḷāre cassa pete pākaṭe	1734	
PA_atk-s05_07a:1734_8	akāsi. Tesu keci chinnabhinnapilotikakhaṇḍadharā, keci attano keseheva paṭicchāditakopinā,	1734	
PA_atk-s05_07a:1734_9	keci naggā yathājātarūpā khuppipāsābhibhūtā tacapariyonaddhā aṭṭhimattasarīrā ito	1734	
PA_atk-s05_07a:1734_10	cito ca paribbhamantā mahājanassa paccakkhato paññāyiṃsu.	17341	
PA_atk-s05_07a:1735	Atha bhagavā tathārūpaṃ iddhābhisaṅkhāraṃ abhisaṅkhāsi, yathā te ekajjhaṃ sannipatitvā attanā kataṃ pāpakammaṃ mahājanassa pavedesuṃ. Tamatthaṃ dīpentā saṅgītikārā –	173	
PA_atk-s05_07a:1737	“Sātunnavasanā eke, aññe kesanivāsanā;	173	
PA_atk-s05_07a:1738	Petā bhattāya gacchanti, pakkamanti disodisaṃ.	173	
PA_atk-s05_07a:1740	“Dūre eke padhāvitvā, aladdhāva nivattare;	174	
PA_atk-s05_07a:1741	Chātā pamucchitā bhantā, bhūmiyaṃ paṭisumbhitā.	174	
PA_atk-s05_07a:1743	“Keci tattha papatitvā, bhūmiyaṃ paṭisumbhitā;	174	
PA_atk-s05_07a:1744	Pubbe akatakalyāṇā, aggidaḍḍhāva ātape.	174	
PA_atk-s05_07a:1746	“Mayaṃ pubbe pāpadhammā, gharaṇī kulamātaro;	174	
PA_atk-s05_07a:1747	Santesu deyyadhammesu, dīpaṃ nākamha attano.	174	
PA_atk-s05_07a:1749	“Pahūtaṃ annapānampi, apissu avakirīyati;	174	
PA_atk-s05_07a:1750	Sammaggate pabbajite, na ca kiñci adamhase.	175	
PA_atk-s05_07a:1752	“Akammakāmā alasā, sādukāmā mahagghasā;	175	
PA_atk-s05_07a:1753	Ālopapiṇḍadātāro, paṭiggahe paribhāsimhase.	175	
PA_atk-s05_07a:1755	“Te gharā tā ca dāsiyo, tānevābharaṇāni no;	175	
PA_atk-s05_07a:1756	Te aññe paricārenti, mayaṃ dukkhassa bhāgino.	175	
PA_atk-s05_07a:1758	“Veṇī vā avaññā honti, rathakārī ca dubbhikā;	175	
PA_atk-s05_07a:1759	Caṇḍālī kapaṇā honti, kappakā ca punappunaṃ.	175	
PA_atk-s05_07a:1761	“Yāni yāni nihīnāni, kulāni kapaṇāni ca;	176	
PA_atk-s05_07a:1762	Tesu tesveva jāyanti, esā maccharino gati.	176	
PA_atk-s05_07a:1764	“Pubbe ca katakalyāṇā, dāyakā vītamaccharā;	176	
PA_atk-s05_07a:1765	Saggaṃ te paripūrenti, obhāsenti ca nandanaṃ.	176	
PA_atk-s05_07a:1767	“Vejayante ca pāsāde, ramitvā kāmakāmino;	176	
PA_atk-s05_07a:1768	Uccākulesu jāyanti, sabhogesu tato cutā.	176	
PA_atk-s05_07a:1770	“Kūṭāgāre ca pāsāde, pallaṅke ponakatthate;	177	
PA_atk-s05_07a:1771	Bījitaṅgā morahatthehi, kule jātā yasassino.	177	
PA_atk-s05_07a:1773	“Aṅkato aṅkaṃ gacchanti, māladhārī alaṅkatā;	177	
PA_atk-s05_07a:1774	Dhātiyo upatiṭṭhanti, sāyaṃ pātaṃ sukhesino.	177	
PA_atk-s05_07a:1776	“Nayidaṃ akatapuññānaṃ, katapuññānamevidaṃ;	177	
PA_atk-s05_07a:1777	Asokaṃ nandanaṃ rammaṃ, tidasānaṃ mahāvanaṃ.	177	
PA_atk-s05_07a:1779	“Sukhaṃ akatapuññānaṃ, idha natthi parattha ca;	177	
PA_atk-s05_07a:1780	Sukhañca katapuññānaṃ, idha ceva parattha ca.	178	
PA_atk-s05_07a:1782	“Tesaṃ sahabyakāmānaṃ, kattabbaṃ kusalaṃ bahuṃ;	178	
PA_atk-s05_07a:1783	Katapuññā hi modanti, sagge bhogasamaṅgino”ti. – gāthāyo avocuṃ;	178	
PA_atk-s05_07a:1784_0	392. Tattha sātunnavasanāti chinnabhinnapilotikakhaṇḍanivāsanā. Eketi ekacce. Kesanivāsanāti	1784	
PA_atk-s05_07a:1784_1	keseheva paṭicchāditakopinā. Bhattāya gacchantīti “appeva nāma ito gatā yattha vā	1784	
PA_atk-s05_07a:1784_2	tattha vā kiñci ucchiṭṭhabhattaṃ vā vamitabhattaṃ vā gabbhamalādikaṃ vā labheyyāmā”ti	1784	
PA_atk-s05_07a:1784_3	katthacideva aṭṭhatvā ghāsatthāya gacchanti. Pakkamanti disodisanti disato disaṃ	1784	
PA_atk-s05_07a:1784_4	anekayojanantarikaṃ ṭhānaṃ pakkamanti.	1784	
PA_atk-s05_07a:1785_0	393. Dūreti dūreva ṭhāne. Eketi ekacce petā. Padhāvitvāti ghāsatthāya upadhāvitvā.	1785	
PA_atk-s05_07a:1785_1	Aladdhāva nivattareti kiñci ghāsaṃ vā pānīyaṃ vā alabhitvā eva nivattanti. Pamucchitāti	1785	
PA_atk-s05_07a:1785_2	khuppipāsādidukkhena sañjātamucchā. Bhantāti paribbhamantā. Bhūmiyaṃ paṭisumbhitāti	1785	
PA_atk-s05_07a:1785_3	tāya eva mucchāya uppattiyā ṭhatvā avakkhittamattikāpiṇḍā viya vissussitvā pathaviyaṃ patitā.	1785	
PA_atk-s05_07a:1786_0	394. Tatthāti gataṭṭhāne. Bhūmiyaṃ paṭisumbhitāti papāte patitā viya jighacchādidukkhena	1786	
PA_atk-s05_07a:1786_1	ṭhātuṃ asamatthabhāvena bhūmiyaṃ patitā, tattha vā gataṭṭhāne ghāsādīnaṃ alābhena	1786	
PA_atk-s05_07a:1786_2	chinnāsā hutvā kenaci paṭimukhaṃ sumbhitā pothitā viya bhūmiyaṃ patitā hontīti attho.	1786	
PA_atk-s05_07a:1786_3	Pubbe akatakalyāṇāti purimabhave akatakusalā. Aggidaḍḍhāva ātapeti nidāghakāle ātapaṭṭhāne	1786	
PA_atk-s05_07a:1786_4	agginā daḍḍhā viya, khuppipāsagginā ḍayhamānā mahādukkhaṃ anubhavantīti attho.	1786	
PA_atk-s05_07a:1787_0	395. Pubbeti atītabhave. Pāpadhammāti issukīmaccharīādibhāvena lāmakasabhāvā. Gharaṇīti	1787	
PA_atk-s05_07a:1787_1	gharasāminiyo. Kulamātaroti kuladārakānaṃ mātaro, kulapurisānaṃ vā mātaro. Dīpanti	1787	
PA_atk-s05_07a:1787_2	patiṭṭhaṃ, puññanti attho. Tañhi sattānaṃ sugatīsu patiṭṭhābhāvato “patiṭṭhā”ti vuccati.	1787	
PA_atk-s05_07a:1787_3	Nākamhāti na karimha.	1787	
PA_atk-s05_07a:1788_0	396. Pahūtanti bahuṃ. Annapānampīti annañca pānañca. Apissu avakirīyatīti sūti nipātamattaṃ,	1788	
PA_atk-s05_07a:1788_1	api avakirīyati chaṭṭīyati. Sammaggateti sammā gate sammā paṭipanne sammā paṭipannāya.	1788	
PA_atk-s05_07a:1788_2	Pabbajiteti pabbajitāya. Sampadāne hi idaṃ bhummavacanaṃ. Sammaggate vā pabbajite	1788	
PA_atk-s05_07a:1788_3	sati labbhamāneti attho. Na ca kiñci adamhaseti “kiñcimattampi deyyadhammaṃ nādamhā”ti	1788	
PA_atk-s05_07a:1788_4	vippaṭisārābhibhūtā vadanti.	1788	
PA_atk-s05_07a:1789_0	397. Akammakāmāti sādhūti akattabbaṃ kammaṃ akusalaṃ kāmentīti akammakāmā, sādhūhi	1789	
PA_atk-s05_07a:1789_1	vā kattabbaṃ kusalaṃ kāmentīti kammakāmā, na kammakāmāti akammakāmā, kusaladhammesu	1789	
PA_atk-s05_07a:1789_2	acchandikāti attho. Alasāti kusītā kusalakammakaraṇe nibbīriyā. Sādukāmāti sātamadhuravatthupiyā.	1789	
PA_atk-s05_07a:1789_3	Mahagghasāti mahābhojanā, ubhayenāpi sundarañca madhurañca bhojanaṃ labhitvā atthikānaṃ	1789	
PA_atk-s05_07a:1789_4	kiñci adatvā sayameva bhuñjitāroti dasseti. Ālopapiṇḍadātāroti ālopamattassapi bhojanapiṇḍassa	1789	
PA_atk-s05_07a:1789_5	dāyakā. Paṭiggaheti tassa paṭiggaṇhanake. Paribhāsimhaseti paribhavaṃ karontā bhāsimha,	1789	
PA_atk-s05_07a:1789_6	avamaññimha uppaṇḍimhā cāti attho.	1789	
PA_atk-s05_07a:1790_0	398. Te gharāti yattha mayaṃ pubbe “amhākaṃ ghara”nti mamattaṃ akarimhā, tāni gharāni	1790	
PA_atk-s05_07a:1790_1	yathāṭhitāni, idāni no na kiñci upakappatīti adhippāyo. Tā ca dāsiyo tānevābharaṇāni	1790	
PA_atk-s05_07a:1790_2	noti etthāpi eseva nayo. Tattha noti amhākaṃ. Teti te gharādike. Aññe paricārenti,	1790	
PA_atk-s05_07a:1790_3	paribhogādivasena viniyogaṃ karontīti attho. Mayaṃ dukkhassa bhāginoti mayaṃ pana	1790	
PA_atk-s05_07a:1790_4	pubbe kevalaṃ kīḷanappasutā hutvā sāpateyyaṃ pahāya gamanīyaṃ anugāmikaṃ kātuṃ ajānantā	1790	
PA_atk-s05_07a:1790_5	idāni khuppipāsādidukkhassa bhāgino bhavāmāti attānaṃ garahantā vadanti.	1790	
PA_atk-s05_07a:1791_0	399. Idāni yasmā petayonito cavitvā manussesu uppajjantāpi sattā yebhuyyena tasseva	1791	
PA_atk-s05_07a:1791_1	kammassa vipākāvasesena hīnajātikā kapaṇavuttinova honti, tasmā tamatthaṃ dassetuṃ	1791	
PA_atk-s05_07a:1791_2	“veṇivā”tiādinā dve gāthā vuttā. Tattha veṇivāti venajātikā, vilīvakārā naḷakārā	1791	
PA_atk-s05_07a:1791_3	hontīti attho. Vā-saddo aniyamattho. Avaññāti avaññeyyā, avajānitabbāti vuttaṃ hoti.	1791	
PA_atk-s05_07a:1791_4	“Vambhanā”ti vā pāṭho, parehi bādhanīyāti attho. Rathakārīti cammakārino. Dubbhikāti	1791	
PA_atk-s05_07a:1791_5	mittadubbhikā mittānaṃ bādhikā. Caṇḍālīti caṇḍālajātikā. Kapaṇāti vanibbakā ativiya	1791	
PA_atk-s05_07a:1791_6	kāruññappattā. Kappakāti kappakajātikā, sabbattha “honti punappuna”nti yojanā, aparāparampi	1791	
PA_atk-s05_07a:1791_7	imesu nihīnakulesu uppajjantīti vuttaṃ hoti.	1791	
PA_atk-s05_07a:1792_0	400. Tesu tesveva jāyantīti yāni yāni aññānipi nesādapukkusakulādīni kapaṇāni ativiya	1792	
PA_atk-s05_07a:1792_1	vambhaniyāni paramaduggatāni ca, tesu tesu eva nihīnakulesu macchariyamalena petesu	1792	
PA_atk-s05_07a:1792_2	nibbattitvā tato cutā nibbattanti. Tenāha “esā maccharino gatī”ti.	1792	
PA_atk-s05_07a:1793_0	401. Evaṃ akatapuññānaṃ sattānaṃ gatiṃ dassetvā idāni katapuññānaṃ gatiṃ dassetuṃ	1793	
PA_atk-s05_07a:1793_1	“pubbe ca katakalyāṇā”ti satta gāthā vuttā. Tattha saggaṃ te paripūrentīti ye pubbe	1793	
PA_atk-s05_07a:1793_2	purimajātiyaṃ katakalyāṇā dāyakā dānapuññābhiratā vigatamalamaccherā, te attano rūpasampattiyā	1793	
PA_atk-s05_07a:1793_3	ceva parivārasampattiyā ca saggaṃ devalokaṃ paripūrenti paripuṇṇaṃ karonti. Obhāsenti	1793	
PA_atk-s05_07a:1793_4	ca nandananti na kevalaṃ paripūrentiyeva, atha kho kapparukkhādīnaṃ pabhāhi sabhāveneva	1793	
PA_atk-s05_07a:1793_5	obhāsamānampi nandanavanaṃ attano vatthābharaṇajutīhi sarīrappabhāya ca abhibhavitvā	1793	
PA_atk-s05_07a:1793_6	ceva obhāsetvā ca jotenti.	1793	
PA_atk-s05_07a:1794	402. Kāmakāminoti yathicchitesu kāmaguṇesu yathākāmaṃ paribhogavanto. Uccākulesūti uccesu khattiyakulādīsu kulesu. Sabhogesūti mahāvibhavesu. Tato cutāti tato devalokato cutā.	179	
PA_atk-s05_07a:1795	403. Kūṭāgāre ca pāsādeti kūṭāgāre ca pāsāde ca. Bījitaṅgāti bījiyamānadehā. Morahatthehīti morapiñchapaṭimaṇḍitabījanīhatthehi. Yasassinoti parivāravanto ramantīti adhippāyo.	179	
PA_atk-s05_07a:1796_0	404. Aṅkato aṅkaṃ gacchantīti dārakakālepi ñātīnaṃ dhātīnañca aṅkaṭṭhānato aṅkaṭṭhānameva	1796	
PA_atk-s05_07a:1796_1	gacchanti, na bhūmitalanti adhippāyo. Upatiṭṭhantīti upaṭṭhānaṃ karonti. Sukhesinoti	1796	
PA_atk-s05_07a:1796_2	sukhamicchantā, “mā sītaṃ vā uṇhaṃ vā”ti appakampi dukkhaṃ pariharantā upatiṭṭhantīti adhippāyo.	1796	
PA_atk-s05_07a:1797_0	405. Nayidaṃ akatapuññānanti idaṃ sokavatthuabhāvato asokaṃ rammaṃ ramaṇīyaṃ tidasānaṃ	1797	
PA_atk-s05_07a:1797_1	tāvatiṃsadevānaṃ mahāvanaṃ mahāupavanabhūtaṃ nandanaṃ nandanavanaṃ akatapuññānaṃ	1797	
PA_atk-s05_07a:1797_2	na hoti, tehi laddhuṃ na sakkāti attho.	1797	
PA_atk-s05_07a:1798	406. Idhāti imasmiṃ manussaloke visesato puññaṃ karīyati, taṃ sandhāyāha. Idhāti vā diṭṭhadhamme. Paratthāti samparāye.	179	
PA_atk-s05_07a:1799_0	407. Tesanti tehi yathāvuttehi devehi. Sahabyakāmānanti sahabhāvaṃ icchantehi. Bhogasamaṅginoti	1799	
PA_atk-s05_07a:1799_1	bhogehi samannāgatā, dibbehi pañcakāmaguṇehi samappitā modantīti attho. Sesaṃ uttānatthameva.	1799	
PA_atk-s05_07a:1800_0	Evaṃ tehi petehi sādhāraṇato attanā katakammassa ca gatiyā puññakammassa ca gatiyā	1800	
PA_atk-s05_07a:1800_1	paveditāya saṃviggamanassa koḷiyāmaccapamukhassa tattha sannipatitassa mahājanassa	1800	
PA_atk-s05_07a:1800_2	ajjhāsayānurūpaṃ bhagavā vitthārena dhammaṃ desesi. Desanāpariyosāne caturāsītiyā	1800	
PA_atk-s05_07a:1800_3	pāṇasahassānaṃ dhammābhisamayo ahosīti.	1800	
PA_atk-s05_07a:1801	Abhijjamānapetavatthuvaṇṇanā niṭṭhitā.	180	
PA_atk-s05_07a:1802	2. Sāṇavāsittherapetavatthuvaṇṇanā	180	
PA_atk-s05_07a:1803_0	Kuṇḍināgariyo theroti idaṃ satthari veḷuvane viharante āyasmato sāṇavāsittherassa	1803	
PA_atk-s05_07a:1803_1	ñātipete ārabbha vuttaṃ. Atīte kira bārāṇasiyaṃ kitavassa nāma rañño putto uyyānakīḷaṃ	1803	
PA_atk-s05_07a:1803_2	kīḷitvā nivattanto sunettaṃ nāma paccekabuddhaṃ piṇḍāya caritvā nagarato nikkhamantaṃ	1803	
PA_atk-s05_07a:1803_3	disvā issariyamadamatto hutvā “kathañhi nāma mayhaṃ añjaliṃ akatvā ayaṃ muṇḍako gacchatī”ti	1803	
PA_atk-s05_07a:1803_4	paduṭṭhacitto hatthikkhandhato otaritvā “kacci te piṇḍapāto laddho”ti ālapanto hatthato	1803	
PA_atk-s05_07a:1803_5	pattaṃ gahetvā pathaviyaṃ pātetvā bhindi. Atha naṃ sabbattha tādibhāvappattiyā nibbikāraṃ	1803	
PA_atk-s05_07a:1803_6	karuṇāvipphārasomanassanipātapasannacittameva olokentaṃ aṭṭhānāghātena dūsitacitto	1803	
PA_atk-s05_07a:1803_7	“kiṃ maṃ kitavassa rañño puttaṃ na jānāsi, tvaṃ olokayanto mayhaṃ kiṃ karissasī”ti	1803	
PA_atk-s05_07a:1803_8	vatvā avahasanto pakkāmi. Pakkantamattasseva cassa narakaggidāhapaṭibhāgo balavasarīradāho	1803	
PA_atk-s05_07a:1803_9	uppajji. So tena mahāsantāpenābhibhūtakāyo atibāḷhaṃ dukkhavedanābhitunno kālaṃ katvā	1803	
PA_atk-s05_07a:1803_10	avīcīmahāniraye nibbatti.	18031	
PA_atk-s05_07a:1804_0	So tattha dakkhiṇapassena vāmapassena uttāno avakujjoti bahūhi pakārehi parivattitvā	1804	
PA_atk-s05_07a:1804_1	caturāsīti vassasahassāni paccitvā tato cuto petesu apirimitakālaṃ khuppipāsādidukkhaṃ	1804	
PA_atk-s05_07a:1804_2	anubhavitvā tato cuto imasmiṃ buddhuppāde kuṇḍinagarassa samīpe kevaṭṭagāme nibbatti.	1804	
PA_atk-s05_07a:1804_3	Tassa jātissarañāṇaṃ uppajji, tena so pubbe attanā anubhūtapubbaṃ dukkhaṃ anussaranto	1804	
PA_atk-s05_07a:1804_4	vayappattopi pāpabhayena ñātakehipi saddhiṃ macchabandhanatthaṃ na gacchati. Tesu	1804	
PA_atk-s05_07a:1804_5	gacchantesu macche ghātetuṃ anicchanto nilīyati, gato ca jālaṃ bhindati, jīvante	1804	
PA_atk-s05_07a:1804_6	vā macche gahetvā udake vissajjeti, tassa taṃ kiriyaṃ arocantā ñātakā gehato taṃ	1804	
PA_atk-s05_07a:1804_7	nīhariṃsu. Eko panassa bhātā sinehabaddhahadayo ahosi.	1804	
PA_atk-s05_07a:1805_0	Tena ca samayena āyasmā ānando kuṇḍinagaraṃ upanissāya sāṇapabbate viharati. Atha	1805	
PA_atk-s05_07a:1805_1	so kevaṭṭaputto ñātakehi pariccatto hutvā ito cito ca paribbhamanto taṃ padesaṃ patto	1805	
PA_atk-s05_07a:1805_2	bhojanavelāya therassa santikaṃ upasaṅkami. Thero taṃ pucchitvā bhojanena atthikabhāvaṃ	1805	
PA_atk-s05_07a:1805_3	ñatvā tassa bhattaṃ datvā katabhattakicco sabbaṃ taṃ pavattiṃ ñatvā dhammakathāya	1805	
PA_atk-s05_07a:1805_4	pasannamānasaṃ ñatvā “pabbajissasi, āvuso”ti? “Āma, bhante, pabbajissāmī”ti. Thero	1805	
PA_atk-s05_07a:1805_5	taṃ pabbājetvā tena saddhiṃ bhagavato santikaṃ agamāsi. Atha naṃ satthā āha – “ānanda,	1805	
PA_atk-s05_07a:1805_6	imaṃ sāmaṇeraṃ anukampeyyāsī”ti. So ca akatakusalattā appalābho ahosi. Atha naṃ satthā	1805	
PA_atk-s05_07a:1805_7	anuggaṇhanto bhikkhūnaṃ paribhogatthāya pānīyaghaṭānaṃ paripūraṇe niyojesi. Taṃ disvā	1805	
PA_atk-s05_07a:1805_8	upāsakā tassa bahūni niccabhattāni paṭṭhapesuṃ.	1805	
PA_atk-s05_07a:1806_0	So aparena samayena laddhūpasampado arahattaṃ patvā thero hutvā dvādasahi bhikkhūhi	1806	
PA_atk-s05_07a:1806_1	saddhiṃ sāṇapabbate vasi. Tassa pana ñātakā pañcasatamattā anupacitakusalakammā upacitamaccherādipāpadhammā	1806	
PA_atk-s05_07a:1806_2	kālaṃ katvā petesu nibbattiṃsu. Tassa pana mātāpitaro “esa amhehi pubbe gehato nikkaḍḍhito”ti	1806	
PA_atk-s05_07a:1806_3	sārajjamānā taṃ anupasaṅkamitvā tasmiṃ baddhasinehaṃ bhātikaṃ pesesuṃ. So therassa	1806	
PA_atk-s05_07a:1806_4	gāmaṃ piṇḍāya paviṭṭhasamaye dakkhiṇajāṇumaṇḍalaṃ pathaviyaṃ patiṭṭhāpetvā katañjalī	1806	
PA_atk-s05_07a:1806_5	attānaṃ dassetvā “mātā pitā ca te, bhante”tiādigāthā avoca. Kuṇḍināgariyo therotiādayo	1806	
PA_atk-s05_07a:1806_6	pana ādito pañca gāthā tāsaṃ sambandhadassanatthaṃ dhammasaṅgāhakehi ṭhapitā.	1806	
PA_atk-s05_07a:1808	“Kuṇḍināgariyo thero, sāṇavāsinivāsiko;	180	
PA_atk-s05_07a:1809	Poṭṭhapādoti nāmena, samaṇo bhāvitindriyo.	180	
PA_atk-s05_07a:1811	“Tassa mātā pitā bhātā, duggatā yamalokikā;	181	
PA_atk-s05_07a:1812	Pāpakammaṃ karitvāna, petalokaṃ ito gatā.	181	
PA_atk-s05_07a:1814	“Te duggatā sūcikaṭṭā, kilantā naggino kisā;	181	
PA_atk-s05_07a:1815	Uttasantā mahattāsā, na dassenti kurūrino.	181	
PA_atk-s05_07a:1817	“Tassa bhātā vitaritvā, naggo ekapathekako;	181	
PA_atk-s05_07a:1818	Catukuṇḍiko bhavitvāna, therassa dassayītumaṃ.	181	
PA_atk-s05_07a:1820	“Thero cāmanasikatvā, tuṇhībhūto atikkami;	182	
PA_atk-s05_07a:1821	So ca viññāpayī theraṃ, ‘bhātā petagato ahaṃ’.	182	
PA_atk-s05_07a:1823	“Mātā pitā ca te bhante, duggatā yamalokikā;	182	
PA_atk-s05_07a:1824	Pāpakammaṃ karitvāna, petalokaṃ ito gatā.	182	
PA_atk-s05_07a:1826	“Tena duggatā sūcikaṭṭā, kilantā naggino kisā;	182	
PA_atk-s05_07a:1827	Uttasantā mahattāsā, na dassenti kurūrino.	182	
PA_atk-s05_07a:1829	“Anukampassu kāruṇiko, datvā anvādisāhi no;	182	
PA_atk-s05_07a:1830	Tava dinnena dānena, yāpessanti kurūrino”ti.	183	
PA_atk-s05_07a:1831_0	408-9. Tattha kuṇḍināgariyo theroti evaṃnāmake nagare jātasaṃvaḍḍhatthero, “kuṇḍikanagaro	1831	
PA_atk-s05_07a:1831_1	thero”tipi pāṭho, so evattho. Sāṇavāsinivāsikoti sāṇapabbatavāsī. Poṭṭhapādoti nāmenāti	1831	
PA_atk-s05_07a:1831_2	nāmena poṭṭhapādo nāma. Samaṇoti samitapāpo. Bhāvitindriyoti ariyamaggabhāvanāya	1831	
PA_atk-s05_07a:1831_3	bhāvitasaddhādiindriyo, arahāti attho. Tassāti tassa sāṇavāsittherassa. Duggatāti duggatigatā.	1831	
PA_atk-s05_07a:1832_0	410. Sūcikaṭṭāti pūtinā lūkhagattā aṭṭakā, sūcikāti laddhanāmāya khuppipāsāya aṭṭā	1832	
PA_atk-s05_07a:1832_1	pīḷitā. “Sūcikaṇṭhā”ti keci paṭhanti, sūcichiddasadisamukhadvārāti attho. Kilantāti	1832	
PA_atk-s05_07a:1832_2	kilantakāyacittā. Nagginoti naggarūpā niccoḷā. Kisāti aṭṭhittacamattasarīratāya kisadehā.	1832	
PA_atk-s05_07a:1832_3	Uttasantāti “ayaṃ samaṇo amhākaṃ putto”ti ottappena utrāsaṃ āpajjantā. Mahattāsāti	1832	
PA_atk-s05_07a:1832_4	attanā pubbe katakammaṃ paṭicca sañjātamahābhayā. Na dassentīti attānaṃ na dassenti,	1832	
PA_atk-s05_07a:1832_5	sammukhībhāvaṃ na gacchanti. Kurūrinoti dāruṇakammantā.	1832	
PA_atk-s05_07a:1833_0	411. Tassa bhātāti sāṇavāsittherassa bhātā. Vitaritvāti vitiṇṇo hutvā, ottappasantāsabhayāti	1833	
PA_atk-s05_07a:1833_1	attho. Vituritvāti vā pāṭho, turito hutvā, taramānarūpo hutvāti vuttaṃ hoti. Ekapatheti	1833	
PA_atk-s05_07a:1833_2	ekapadikamagge. Ekakoti ekiko adutiyo. Catukuṇḍiko bhavitvānāti catūhi aṅgehi kuṇḍeti	1833	
PA_atk-s05_07a:1833_3	attabhāvaṃ pavattetīti catukuṇḍiko, dvīhi jāṇūhi dvīhi hatthehi gacchanto tiṭṭhanto	1833	
PA_atk-s05_07a:1833_4	ca, evaṃbhūto hutvāti attho. So hi evaṃ purato kopīnapaṭicchādanā hotīti tathā akāsi.	1833	
PA_atk-s05_07a:1833_5	Therassa dassayītumanti therassa attānaṃ uddisayi dassesi.	1833	
PA_atk-s05_07a:1834_0	412. Amanasikatvāti “ayaṃ nāma eso”ti evaṃ manasi akaritvā anāvajjetvā. So cāti so	1834	
PA_atk-s05_07a:1834_1	peto. Bhātā petagato ahanti “ahaṃ atītattabhāve bhātā, idāni petabhūto idhāgato”ti	1834	
PA_atk-s05_07a:1834_2	vatvā viññāpayi theranti yojanā.	1834	
PA_atk-s05_07a:1835_0	413-5. Yathā pana viññāpayi, taṃ dassetuṃ “mātā pitā cā”tiādinā tisso gāthā vuttā.	1835	
PA_atk-s05_07a:1835_1	Tattha mātā pitā ca teti tava mātā ca pitā ca. Anukampassūti anuggaṇha anudayaṃ karohi.	1835	
PA_atk-s05_07a:1835_2	Anvādisāhīti ādisa. Noti amhākaṃ. Tava dinnenāti tayā dinnena.	1835	
PA_atk-s05_07a:1836	Taṃ sutvā thero yathā paṭipajji, taṃ dassetuṃ –	183	
PA_atk-s05_07a:1838	“Thero caritvā piṇḍāya, bhikkhū aññe ca dvādasa;	183	
PA_atk-s05_07a:1839	Ekajjhaṃ sannipatiṃsu, bhattavissaggakāraṇā.	183	
PA_atk-s05_07a:1841	“Thero sabbeva te āha, yathāladdhaṃ dadātha me;	184	
PA_atk-s05_07a:1842	Saṅghabhattaṃ karissāmi, anukampāya ñātinaṃ.	184	
PA_atk-s05_07a:1844	“Niyyādayiṃsu therassa, thero saṅghaṃ nimantayi;	184	
PA_atk-s05_07a:1845	Datvā anvādisi thero, mātu pitu ca bhātuno;	184	
PA_atk-s05_07a:1846	‘Idaṃ me ñātīnaṃ hotu, sukhitā hontu ñātayo’.	184	
PA_atk-s05_07a:1848	“Samanantarānuddiṭṭhe, bhojanaṃ udapajjatha;	184	
PA_atk-s05_07a:1849	Suciṃ paṇītaṃ sampannaṃ, anekarasabyañjanaṃ.	184	
PA_atk-s05_07a:1851	“Tato uddassayī bhātā, vaṇṇavā balavā sukhī;	185	
PA_atk-s05_07a:1852	Pahūtaṃ bhojanaṃ bhante, passa naggāmhase mayaṃ;	185	
PA_atk-s05_07a:1853	Tathā bhante parakkama, yathā vatthaṃ labhāmase.	185	
PA_atk-s05_07a:1855	“Thero saṅkārakūṭamhā, uccinitvāna nantake;	185	
PA_atk-s05_07a:1856	Pilotikaṃ paṭaṃ katvā, saṅghe cātuddise adā.	185	
PA_atk-s05_07a:1858	“Datvā anvādisī thero, mātu pitu ca bhātuno;	185	
PA_atk-s05_07a:1859	‘Idaṃ me ñātīnaṃ hotu, sukhitā hontu ñātayo’.	185	
PA_atk-s05_07a:1861	“Samanantarānuddiṭṭhe, vatthāni udapajjisuṃ;	186	
PA_atk-s05_07a:1862	Tato suvatthavasano, therassa dassayītumaṃ.	186	
PA_atk-s05_07a:1864	“Yāvatā nandarājassa, vijitasmiṃ paṭicchadā;	186	
PA_atk-s05_07a:1865	Tato bahutarā bhante, vatthānacchādanāni no.	186	
PA_atk-s05_07a:1867	“Koseyyakambalīyāni, khomakappāsikāni ca;	186	
PA_atk-s05_07a:1868	Vipulā ca mahagghā ca, tepākāsevalambare.	186	
PA_atk-s05_07a:1870	“Te mayaṃ paridahāma, yaṃ yañhi manaso piyaṃ;	187	
PA_atk-s05_07a:1871	Tathā bhante parakkama, yathā gehaṃ labhāmase.	187	
PA_atk-s05_07a:1873	“Thero paṇṇakuṭiṃ katvā, saṅghe cātuddise adā;	187	
PA_atk-s05_07a:1874	Datvā ca anvādisī thero, mātu pitu ca bhātuno;	187	
PA_atk-s05_07a:1875	‘Idaṃ me ñātīnaṃ hotu, sukhitā hontu ñātayo’.	187	
PA_atk-s05_07a:1877	“Samanantarānuddiṭṭhe, gharāni udapajjisuṃ;	187	
PA_atk-s05_07a:1878	Kūṭāgāranivesanā, vibhattā bhāgaso mitā.	187	
PA_atk-s05_07a:1880	“Na manussesu īdisā, yādisā no gharā idha;	188	
PA_atk-s05_07a:1881	Api dibbesu yādisā, tādisā no gharā idha.	188	
PA_atk-s05_07a:1883	“Daddallamānā ābhenti, samantā caturo disā;	188	
PA_atk-s05_07a:1884	Tathā bhante parakkama, yathā pānīyaṃ labhāmase.	188	
PA_atk-s05_07a:1886	“Thero karaṇaṃ pūretvā, saṅghe cātuddise adā;	188	
PA_atk-s05_07a:1887	Datvā anvādisī thero, mātu pitu ca bhātuno;	188	
PA_atk-s05_07a:1888	‘Idaṃ me ñātīnaṃ hotu, sukhitā hontu ñātayo’.	188	
PA_atk-s05_07a:1890	“Samanantarānuddiṭṭhe, pānīyaṃ udapajjatha;	189	
PA_atk-s05_07a:1891	Gambhīrā caturassā ca, pokkharañño sunimmitā.	189	
PA_atk-s05_07a:1893	“Sītodikā suppatitthā, sītā appaṭigandhiyā;	189	
PA_atk-s05_07a:1894	Padumuppalasañchannā, vārikiñjakkhapūritā.	189	
PA_atk-s05_07a:1896	“Tattha nhatvā pivitvā ca, therassa paṭidassayuṃ;	189	
PA_atk-s05_07a:1897	Pahūtaṃ pānīyaṃ bhante, pādā dukkhā phalanti no.	189	
PA_atk-s05_07a:1899	“Āhiṇḍamānā khañjāma, sakkhare kusakaṇṭake;	189	
PA_atk-s05_07a:1900	Tathā bhante parakkama, yathā yānaṃ labhāmase.	190	
PA_atk-s05_07a:1902	“Thero sipāṭikaṃ laddhā, saṅghe cātuddise adā;	190	
PA_atk-s05_07a:1903	Datvā anvādisī thero, mātu pitu ca bhātuno;	190	
PA_atk-s05_07a:1904	‘Idaṃ me ñātīnaṃ hotu, sukhitā hontu ñātayo’.	190	
PA_atk-s05_07a:1906	“Samanantarānuddiṭṭhe, petā rathena māgamuṃ;	190	
PA_atk-s05_07a:1907	Anukampitamha bhadante, bhattenacchādanena ca.	190	
PA_atk-s05_07a:1909	“Gharena pānīyadānena, yānadānena cūbhayaṃ;	190	
PA_atk-s05_07a:1910	Muniṃ kāruṇikaṃ loke, bhante vanditumāgatā”ti. – gāthāyo āhaṃsu;	191	
PA_atk-s05_07a:1911_0	416-7. Tattha thero caritvā piṇḍāyāti thero piṇḍāpātacārikāya caritvā. Bhikkhū aññe	1911	
PA_atk-s05_07a:1911_1	ca dvādasāti therena saha vasantā aññe ca dvādasa bhikkhū ekajjhaṃ ekato sannipatiṃsu.	1911	
PA_atk-s05_07a:1911_2	Kasmāti ce? Bhattavissaggakāraṇāti bhattakiccakāraṇā bhuñjananimittaṃ. Teti te bhikkhū.	1911	
PA_atk-s05_07a:1911_3	Yathāladdhanti yaṃ yaṃ laddhaṃ. Dadāthāti detha.	1911	
PA_atk-s05_07a:1912_0	418. Niyyādayiṃsūti adaṃsu. Saṅghaṃ nimantayīti te eva dvādasa bhikkhū saṅghuddesavasena	1912	
PA_atk-s05_07a:1912_1	taṃ bhattaṃ dātuṃ nimantesi. Anvādisīti ādisi. Tattha yesaṃ anvādisi, te dassetuṃ	1912	
PA_atk-s05_07a:1912_2	“mātu pitu ca bhātuno, idaṃ me ñātīnaṃ hotu, sukhitā hontu ñātayo”ti vuttaṃ.	1912	
PA_atk-s05_07a:1913_0	419. Samanantarānuddiṭṭheti uddiṭṭhasamanantarameva. Bhojanaṃ udapajjathāti tesaṃ	1913	
PA_atk-s05_07a:1913_1	petānaṃ bhojanaṃ uppajji. Kīdisanti āha “suci”ntiādi. Tattha anekarasabyañjananti	1913	
PA_atk-s05_07a:1913_2	nānārasehi byañjanehi yuttaṃ, atha vā anekarasaṃ anekabyañjanañca. Tatoti bhojanalābhato pacchā.	1913	
PA_atk-s05_07a:1914_0	420. Uddassayī bhātāti bhātikabhūto peto therassa attānaṃ dassesi. Vaṇṇavā balavā	1914	
PA_atk-s05_07a:1914_1	sukhīti tena bhojanalābhena tāvadeva rūpasampanno balasampanno sukhitova hutvā. Pahūtaṃ	1914	
PA_atk-s05_07a:1914_2	bhojanaṃ, bhanteti, bhante, tava dānānubhāvena pahūtaṃ anappakaṃ bhojanaṃ amhehi	1914	
PA_atk-s05_07a:1914_3	laddhaṃ. Passa naggāmhaseti olokehi, naggikā pana amha, tasmā tathā, bhante, parakkama	1914	
PA_atk-s05_07a:1914_4	payogaṃ karohi. Yathā vatthaṃ labhāmaseti yena pakārena yādisena payogena sabbeva	1914	
PA_atk-s05_07a:1914_5	mayaṃ vatthāni labheyyāma, tathā vāyamathāti attho.	1914	
PA_atk-s05_07a:1915_0	421. Saṅkārakūṭamhāti tattha tattha saṅkāraṭṭhānato. Uccinitvānāti gavesanavasena	1915	
PA_atk-s05_07a:1915_1	gahetvā. Nantaketi chinnapariyante chaḍḍitadussakhaṇḍe. Te pana yasmā khaṇḍabhūtā	1915	
PA_atk-s05_07a:1915_2	pilotikā nāma honti, tāhi ca thero cīvaraṃ katvā saṅghassa adāsi, tasmā āha “pilotikaṃ	1915	
PA_atk-s05_07a:1915_3	paṭaṃ katvā, saṅghe cātuddise adā”ti. Tattha saṅghe cātuddise adāti catūhipi disāhi	1915	
PA_atk-s05_07a:1915_4	āgatabhikkhusaṅghassa adāsi. Sampadānatthe hi idaṃ bhummavacanaṃ.	1915	
PA_atk-s05_07a:1916	423-4. Suvatthavasanoti sundaravatthavasano. Therassa dassayītumanti therassa attānaṃ dassayi dassesi, pākaṭo ahosi. Paṭicchādayati etthāti paṭicchadā.	191	
PA_atk-s05_07a:1917_0	428-9. Kūṭāgāranivesanāti kūṭāgārabhūtā tadaññanivesanasaṅkhātā ca gharā. Liṅgavipallāsavasena	1917	
PA_atk-s05_07a:1917_1	hetaṃ vuttaṃ. Vibhattāti samacaturassaāyatavaṭṭasaṇṭhānādivasena vibhattā. Bhāgaso	1917	
PA_atk-s05_07a:1917_2	mitāti bhāgena paricchinnā. Noti amhākaṃ. Idhāti imasmiṃ petaloke. Api dibbesūti	1917	
PA_atk-s05_07a:1917_3	apīti nipātamattaṃ, devalokesūti attho.	1917	
PA_atk-s05_07a:1918_0	431. Karaṇanti dhamakaraṇaṃ. Pūretvāti udakassa pūretvā. Vārikiñjakkhapūritāti tattha	1918	
PA_atk-s05_07a:1918_1	tattha vārimatthake padumuppalādīnaṃ kesarabhārehi sañchāditavasena pūritā. Phalantīti	1918	
PA_atk-s05_07a:1918_2	pupphanti, paṇhikapariyantādīsu vidālentīti attho.	1918	
PA_atk-s05_07a:1919_0	435-6. Āhiṇḍamānāti vicaramānā. Khañjāmāti khañjanavasena gacchāma. Sakkhare kusakaṇṭaketi	1919	
PA_atk-s05_07a:1919_1	sakkharavati kusakaṇṭakavati ca bhūmibhāge, sakkhare kusakaṇṭake ca akkamantāti attho.	1919	
PA_atk-s05_07a:1919_2	Yānanti rathavayhādikaṃ yaṃkiñci yānaṃ. Sipāṭikanti ekapaṭalaupāhanaṃ.	1919	
PA_atk-s05_07a:1920_0	437-8. Rathena māgamunti makāro padasandhikaro, rathena āgamaṃsu. Ubhayanti ubhayena	1920	
PA_atk-s05_07a:1920_1	dānena, yānadānena ceva bhattādicatupaccayadānena ca. Pānīyadānena hettha bhesajjadānampi	1920	
PA_atk-s05_07a:1920_2	saṅgahitaṃ. Sesaṃ heṭṭhā vuttanayattā uttānamevāti.	1920	
PA_atk-s05_07a:1921_0	Thero taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā “yathā	1921	
PA_atk-s05_07a:1921_1	ime etarahi, evaṃ tvampi ito anantarātīte attabhāve peto hutvā mahādukkhaṃ anubhavī”ti	1921	
PA_atk-s05_07a:1921_2	vatvā therena yācito suttapetavatthuṃ kathetvā sampattaparisāya dhammaṃ desesi. Taṃ	1921	
PA_atk-s05_07a:1921_3	sutvā mahājano sañjātasaṃvego dānasīlādipuññakammanirato ahosīti.	1921	
PA_atk-s05_07a:1922	Sāṇavāsittherapetavatthuvaṇṇanā niṭṭhitā.	192	
PA_atk-s05_07a:1923	3. Rathakārapetivatthuvaṇṇanā	192	
PA_atk-s05_07a:1924_0	Veḷuriyathambhaṃ ruciraṃ pabhassaranti idaṃ satthari sāvatthiyaṃ viharante aññataraṃ	1924	
PA_atk-s05_07a:1924_1	petiṃ ārabbha vuttaṃ. Atīte kira kassapassa bhagavato kāle aññatarā itthī sīlācārasampannā	1924	
PA_atk-s05_07a:1924_2	kalyāṇamittasannissayena sāsane abhippasannā suvibhattavicitrabhittithambhasopānabhūmitalaṃ	1924	
PA_atk-s05_07a:1924_3	ativiya dassanīyaṃ ekaṃ āvāsaṃ katvā tattha bhikkhū nisīdāpetvā paṇītena āhārena	1924	
PA_atk-s05_07a:1924_4	parivisitvā bhikkhusaṅghassa niyyādesi. Sā aparena samayena kālaṃ katvā aññassa pāpakammassa	1924	
PA_atk-s05_07a:1924_5	vasena himavati pabbatarāje rathakāradahaṃ nissāya vimānapetī hutvā nibbatti. Tassā	1924	
PA_atk-s05_07a:1924_6	saṅghassa āvāsadānapuññānubhāvena sabbaratanamayaṃ uḷāraṃ ativiya samantato pāsādikaṃ	1924	
PA_atk-s05_07a:1924_7	manoharaṃ ramaṇīyaṃ pokkharaṇiyaṃ nandanavanasadisaṃ upasobhitaṃ vimānaṃ nibbatti,	1924	
PA_atk-s05_07a:1924_8	sayañca suvaṇṇavaṇṇā abhirūpā dassanīyā pāsādikā ahosi.	1924	
PA_atk-s05_07a:1925_0	Sā tattha purisehi vināva dibbasampattiṃ anubhavantī viharati. Tassā tattha dīgharattaṃ	1925	
PA_atk-s05_07a:1925_1	nippurisāya vasantiyā anabhirati uppannā. Sā ukkaṇṭhitā hutvā “attheso upāyo”ti cintetvā	1925	
PA_atk-s05_07a:1925_2	dibbāni ambapakkāni nadiyaṃ pakkhipati. Sabbaṃ kaṇṇamuṇḍapetivatthusmiṃ āgatanayeneva	1925	
PA_atk-s05_07a:1925_3	veditabbaṃ. Idha pana bārāṇasivāsī eko māṇavo gaṅgāya tesu ekaṃ ambaphalaṃ disvā	1925	
PA_atk-s05_07a:1925_4	tassa pabhavaṃ gavesanto anukkamena taṃ ṭhānaṃ gantvā nadiṃ disvā tadanusārena tassā	1925	
PA_atk-s05_07a:1925_5	vasanaṭṭhānaṃ gato. Sā taṃ disvā attano vasanaṭṭhānaṃ netvā paṭisanthāraṃ karontī	1925	
PA_atk-s05_07a:1925_6	nisīdi. So tassā vasanaṭṭhānasampattiṃ disvā pucchanto –	1925	
PA_atk-s05_07a:1927	“Veḷuriyathambhaṃ ruciraṃ pabhassaraṃ, vimānamāruyha anekacittaṃ;	192	
PA_atk-s05_07a:1928	Tatthacchasi devi mahānubhāve, pathaddhani pannaraseva cando.	192	
PA_atk-s05_07a:1930	“Vaṇṇo ca te kanakassa sannibho, uttattarūpo bhusa dassaneyyo;	193	
PA_atk-s05_07a:1931	Pallaṅkaseṭṭhe atule nisinnā, ekā tuvaṃ natthi ca tuyha sāmiko.	193	
PA_atk-s05_07a:1933	“Imā ca te pokkharaṇī samantā, pahūtamalyā bahupuṇḍarīkā;	193	
PA_atk-s05_07a:1934	Suvaṇṇacuṇṇehi samantamotthatā, na tattha paṅko paṇako ca vijjati.	193	
PA_atk-s05_07a:1936	“Haṃsā cime dassanīyā manoramā, udakasmimanupariyanti sabbadā;	193	
PA_atk-s05_07a:1937	Samayya vaggūpanadanti sabbe, bindussarā dundubhīnaṃva ghoso.	193	
PA_atk-s05_07a:1939	“Daddallamānā yasasā yasassinī, nāvāya ca tvaṃ avalamba tiṭṭhasi;	193	
PA_atk-s05_07a:1940	Āḷārapamhe hasite piyaṃvade, sabbaṅgakalyāṇi bhusaṃ virocasi.	194	
PA_atk-s05_07a:1942	“Idaṃ vimānaṃ virajaṃ same ṭhitaṃ, uyyānavantaṃ ratinandivaḍḍhanaṃ;	194	
PA_atk-s05_07a:1943	Icchāmahaṃ nāri anomadassane, tayā saha nandane idha moditu”nti. –	194	
PA_atk-s05_07a:1944	Imā gāthā abhāsi.	194	
PA_atk-s05_07a:1945_0	439. Tattha tatthāti tasmiṃ vimāne. Acchasīti icchiticchitakāle nisīdasi. Devīti	1945	
PA_atk-s05_07a:1945_1	taṃ ālapati. Mahānubhāveti mahatā dibbānubhāvena samannāgate. Pathaddhanīti attano	1945	
PA_atk-s05_07a:1945_2	pathabhūte addhani, gaganatalamaggeti attho. Pannaraseva candoti puṇṇamāsiyaṃ paripuṇṇamaṇḍalo	1945	
PA_atk-s05_07a:1945_3	cando viya vijjotamānāti attho.	1945	
PA_atk-s05_07a:1946_0	440. Vaṇṇo ca te kanakassa sannibhoti tava vaṇṇo ca uttattasiṅgīsuvaṇṇena sadiso	1946	
PA_atk-s05_07a:1946_1	ativiya manoharo. Tenāha “uttattarūpo bhusa dassaneyyo”ti. Atuleti mahārahe. Atuleti	1946	
PA_atk-s05_07a:1946_2	vā devatāya ālapanaṃ, asadisarūpeti attho. Natthi ca tuyha sāmikoti tuyhaṃ sāmiko ca natthi.	1946	
PA_atk-s05_07a:1947_0	441. Pahūtamalyāti kamalakuvalayādibahuvidhakusumavatiyo. Suvaṇṇacuṇṇehīti suvaṇṇavālukāhi.	1947	
PA_atk-s05_07a:1947_1	Samantamotthatāti samantato okiṇṇā. Tatthāti tāsu pokkharaṇīsu. Paṅko paṇako cāti	1947	
PA_atk-s05_07a:1947_2	kaddamo vā udakapicchillo vā na vijjati.	1947	
PA_atk-s05_07a:1948_0	442. Haṃsā cime dassanīyā manoramāti ime haṃsā ca dassanasukhā manoramā ca. Anupariyantīti	1948	
PA_atk-s05_07a:1948_1	anuvicaranti. Sabbadāti sabbesu utūsu. Samayyāti saṅgamma. Vaggūti madhuraṃ. Upanadantīti	1948	
PA_atk-s05_07a:1948_2	vikūjanti. Bindussarāti avisaṭassarā sampiṇḍitassarā. Dundubhīnaṃva ghosoti vaggubindussarabhāvena	1948	
PA_atk-s05_07a:1948_3	dundubhīnaṃ viya tava pokkharaṇiyaṃ haṃsānaṃ ghosoti attho.	1948	
PA_atk-s05_07a:1949_0	443. Daddallamānāti ativiya abhijalantī. Yasasāti deviddhiyā. Nāvāyāti doṇiyaṃ. Pokkharaṇiyañhi	1949	
PA_atk-s05_07a:1949_1	paduminiyaṃ suvaṇṇanāvāya mahārahe pallaṅke nisīditvā udakakīḷaṃ kīḷantiṃ petiṃ disvā	1949	
PA_atk-s05_07a:1949_2	evamāha. Avalambāti avalambitvā apassenaṃ apassāya. Tiṭṭhasīti idaṃ ṭhānasaddassa	1949	
PA_atk-s05_07a:1949_3	gatinivatti atthattā gatiyā paṭikkhepavacanaṃ. “Nisajjasī”ti vā pāṭho, nisīdasiccevassa	1949	
PA_atk-s05_07a:1949_4	attho daṭṭhabbo. Āḷārapamheti vellitadīghanīlapakhume. Hasiteti hasitamahāhasitamukhe.	1949	
PA_atk-s05_07a:1949_5	Piyaṃvadeti piyabhāṇinī. Sabbaṅgakalyāṇīti sabbehi aṅgehi sundare, sobhanasabbaṅgapaccaṅgīti	1949	
PA_atk-s05_07a:1949_6	attho. Virocasīti virājesi.	1949	
PA_atk-s05_07a:1950_0	444. Virajanti vigatarajaṃ niddosaṃ. Same ṭhitanti same bhūmibhāge ṭhitaṃ, caturassasobhitatāya	1950	
PA_atk-s05_07a:1950_1	vā samabhāge ṭhitaṃ, samantabhaddakanti attho. Uyyānavantanti nandanavanasahitaṃ.	1950	
PA_atk-s05_07a:1950_2	Ratinandivaḍḍhananti ratiñca nandiñca vaḍḍhetīti ratinandivaḍḍhanaṃ, sukhassa ca	1950	
PA_atk-s05_07a:1950_3	pītiyā ca saṃvaḍḍhananti attho. Nārīti tassā ālapanaṃ. Anomadassaneti paripuṇṇaaṅgapaccaṅgatāya	1950	
PA_atk-s05_07a:1950_4	aninditadassane. Nandaneti nandanakare. Idhāti nandanavane, vimāne vā. Moditunti	1950	
PA_atk-s05_07a:1950_5	abhiramituṃ icchāmīti yojanā.	1950	
PA_atk-s05_07a:1951	Evaṃ tena māṇavena vutte sā vimānapetidevatā tassa paṭivacanaṃ dentī –	195	
PA_atk-s05_07a:1953	“Karohi kammaṃ idha vedanīyaṃ, cittañca te idha nihitaṃ bhavatu;	195	
PA_atk-s05_07a:1954	Katvāna kammaṃ idha vedanīyaṃ, evaṃ mamaṃ lacchasi kāmakāmini”nti. –	195	
PA_atk-s05_07a:1955_0	Gāthamāha. Tattha karohi kammaṃ idha vedanīyanti idha imasmiṃ dibbaṭṭhāne vipaccanakaṃ	1955	
PA_atk-s05_07a:1955_1	vipākadāyakaṃ kusalakammaṃ karohi pasaveyyāsi. Idha nihitanti idhūpanītaṃ, “idha	1955	
PA_atk-s05_07a:1955_2	ninna”nti vā pāṭho, imasmiṃ ṭhāne ninnaṃ poṇaṃ pabbhāraṃ tava cittaṃ bhavatu hotu.	1955	
PA_atk-s05_07a:1955_3	Mamanti maṃ. Lacchasīti labhissasi.	1955	
PA_atk-s05_07a:1956_0	So māṇavo tassā vimānapetiyā vacanaṃ sutvā tato manussapathaṃ gato tattha cittaṃ	1956	
PA_atk-s05_07a:1956_1	paṇidhāya tajjaṃ puññakammaṃ katvā nacirasseva kālaṃ katvā tattha nibbatti tassā	1956	
PA_atk-s05_07a:1956_2	petiyā sahabyataṃ. Tamatthaṃ pakāsentā saṅgītikārā –	1956	
PA_atk-s05_07a:1958	“Sādhūti so tassā paṭissuṇitvā,	195	
PA_atk-s05_07a:1959	Akāsi kammaṃ tahiṃ vedanīyaṃ;	195	
PA_atk-s05_07a:1960	Katvāna kammaṃ tahiṃ vedanīyaṃ,	196	
PA_atk-s05_07a:1961	Upapajji so māṇavo tassā sahabyata”nti. –	196	
PA_atk-s05_07a:1962_0	Osānagāthamāhaṃsu. Tattha sādhūti sampaṭicchane nipāto. Tassāti tassā vimānapetiyā.	1962	
PA_atk-s05_07a:1962_1	Paṭissuṇitvāti tassā vacanaṃ sampaṭicchitvā. Tahiṃ vedanīyanti tasmiṃ vimāne tāya	1962	
PA_atk-s05_07a:1962_2	saddhiṃ veditabbasukhavipākaṃ kusalakammaṃ. Sahabyatanti sahabhāvaṃ. So māṇavo tassā	1962	
PA_atk-s05_07a:1962_3	sahabyataṃ upapajjīti yojanā. Sesaṃ uttānameva.	1962	
PA_atk-s05_07a:1963_0	Evaṃ tesu tattha cirakālaṃ dibbasampattiṃ anubhavantesu puriso kammassa parikkhayena	1963	
PA_atk-s05_07a:1963_1	kālamakāsi, itthī pana attano puññakammassa khettaṅgatabhāvena ekaṃ buddhantaraṃ	1963	
PA_atk-s05_07a:1963_2	tattha paripuṇṇaṃ katvā vasi. Atha amhākaṃ bhagavati loke uppajjitvā pavattitavaradhammacakke	1963	
PA_atk-s05_07a:1963_3	anukkamena jetavane viharante āyasmā mahāmoggallāno ekadivasaṃ pabbatacārikaṃ caramāno	1963	
PA_atk-s05_07a:1963_4	taṃ vimānañca vimānapetiñca disvā “veḷuriyathambhaṃ ruciraṃ pabhassara”ntiādikāhi	1963	
PA_atk-s05_07a:1963_5	gāthāhi pucchi. Sā cassa ādito paṭṭhāya sabbaṃ attano pavattiṃ ārocesi. Taṃ sutvā	1963	
PA_atk-s05_07a:1963_6	thero sāvatthiṃ āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya	1963	
PA_atk-s05_07a:1963_7	dhammaṃ desesi. Taṃ sutvā mahājano dānādipuññadhammanirato ahosīti.	1963	
PA_atk-s05_07a:1964	Rathakārapetivatthuvaṇṇanā niṭṭhitā.	196	
PA_atk-s05_07a:1965	4. Bhusapetavatthuvaṇṇanā	196	
PA_atk-s05_07a:1966_0	Bhusāni eko sāliṃ punāparoti idaṃ satthari sāvatthiyaṃ viharante cattāro pete ārabbha	1966	
PA_atk-s05_07a:1966_1	vuttaṃ. Sāvatthiyā kira avidūre aññatarasmiṃ gāmake eko kūṭavāṇijo kūṭamānādīhi jīvikaṃ	1966	
PA_atk-s05_07a:1966_2	kappesi. So sālipalāpe gahetvā tambamattikāya paribhāvetvā garutare katvā rattasālihi	1966	
PA_atk-s05_07a:1966_3	saddhiṃ missetvā vikkiṇi. Tassa putto “gharaṃ āgatānaṃ mama mittasuhajjānaṃ sammānaṃ	1966	
PA_atk-s05_07a:1966_4	na karotī”ti kupito yugacammaṃ gahetvā mātusīse pahāramadāsi. Tassa suṇisā sabbesaṃ	1966	
PA_atk-s05_07a:1966_5	atthāya ṭhapitamaṃsaṃ corikāya khāditvā puna tehi anuyuñjiyamānā “sace mayā taṃ maṃsaṃ	1966	
PA_atk-s05_07a:1966_6	khāditaṃ, bhave bhave attano piṭṭhimaṃsaṃ kantitvā khādeyya”nti sapathamakāsi. Bhariyā	1966	
PA_atk-s05_07a:1966_7	panassa kiñcideva upakaraṇaṃ yācantānaṃ “natthī”ti vatvā tehi nippīḷiyamānā “sace	1966	
PA_atk-s05_07a:1966_8	santaṃ natthīti vadāmi, jātajātaṭṭhāne gūthabhakkhā bhaveyya”nti musāvādena sapathamakāsi.	1966	
PA_atk-s05_07a:1967_0	Te cattāropi janā aparena samayena kālaṃ katvā viñjhāṭaviyaṃ petā hutvā nibbattiṃsu.	1967	
PA_atk-s05_07a:1967_1	Tattha kūṭavāṇijo kammaphalena pajjalantaṃ bhusaṃ ubhohi hatthehi gahetvā attano	1967	
PA_atk-s05_07a:1967_2	matthake ākiritvā mahādukkhaṃ anubhavati, tassa putto ayomayehi muggarehi sayameva	1967	
PA_atk-s05_07a:1967_3	attano sīsaṃ bhinditvā anappakaṃ dukkhaṃ paccanubhoti. Tassa suṇisā kammaphalena	1967	
PA_atk-s05_07a:1967_4	sunisitehi ativiya vipulāyatehi nakhehi attano piṭṭhimaṃsāni kantitvā khādantī aparimitaṃ	1967	
PA_atk-s05_07a:1967_5	dukkhaṃ anubhavati, tassa bhariyāya sugandhaṃ suvisuddhaṃ apagatakāḷakaṃ sālibhattaṃ	1967	
PA_atk-s05_07a:1967_6	upanītamattameva nānāvidhakimikulākulaṃ paramaduggandhajegucchaṃ gūthaṃ sampajjati,	1967	
PA_atk-s05_07a:1967_7	taṃ sā ubhohi hatthehi pariggahetvā bhuñjantī mahādukkhaṃ paṭisaṃvedeti.	1967	
PA_atk-s05_07a:1968	Evaṃ tesu catūsu janesu petesu nibbattitvā mahādukkhaṃ anubhavantesu āyasmā mahāmoggalāno pabbatacārikaṃ caranto ekadivasaṃ taṃ ṭhānaṃ gato. Te pete disvā –	196	
PA_atk-s05_07a:1970	“Bhusāni eko sāliṃ punāparo, ayañca nārī sakamaṃsalohitaṃ;	197	
PA_atk-s05_07a:1971	Tuvañca gūthaṃ asuciṃ akantaṃ, paribhuñjasi kissa ayaṃ vipāko”ti. –	197	
PA_atk-s05_07a:1972_0	Imāya gāthāya tehi katakammaṃ pucchi. Tattha bhusānīti palāpāni. Ekoti ekako. Sālinti	1972	
PA_atk-s05_07a:1972_1	sālino. Sāmiatthe hetaṃ upayogavacanaṃ, sālino palāpāni pajjalantāni attano sīse	1972	
PA_atk-s05_07a:1972_2	avakiratīti adhippāyo. Punāparoti puna aparo. Yo hi so mātusīsaṃ pahari, so ayomuggarehi	1972	
PA_atk-s05_07a:1972_3	attano sīsaṃ paharitvā sīsabhedaṃ pāpuṇāti, taṃ sandhāya vadati. Sakamaṃsalohitanti	1972	
PA_atk-s05_07a:1972_4	attano piṭṭhimaṃsaṃ lohitañca paribhuñjatīti yojanā. Akantanti amanāpaṃ jegucchaṃ.	1972	
PA_atk-s05_07a:1972_5	Kissa ayaṃ vipākoti katamassa pāpakammassa idaṃ phalaṃ, yaṃ idāni tumhehi paccanubhavīyatīti attho.	1972	
PA_atk-s05_07a:1973	Evaṃ therena tehi katakamme pucchite kūṭavāṇijassa bhariyā sabbehi tehi katakammaṃ ācikkhantī –	197	
PA_atk-s05_07a:1975	“Ayaṃ pure mātaraṃ hiṃsati, ayaṃ pana kūṭavāṇijo;	197	
PA_atk-s05_07a:1976	Ayaṃ maṃsāni khāditvā, musāvādena vañceti.	197	
PA_atk-s05_07a:1978	“Ahaṃ manussesu manussabhūtā, agārinī sabbakulassa issarā;	197	
PA_atk-s05_07a:1979	Santesu pariguhāmi, mā ca kiñci ito adaṃ.	197	
PA_atk-s05_07a:1981	“Musāvādena chādemi, natthi etaṃ mama gehe;	198	
PA_atk-s05_07a:1982	Sace santaṃ niguhāmi, gūtho me hotu bhojanaṃ.	198	
PA_atk-s05_07a:1984	“Tassa kammassa vipākena, musāvādassa cūbhayaṃ;	198	
PA_atk-s05_07a:1985	Sugandhaṃ sālino bhattaṃ, gūthaṃ me parivattati.	198	
PA_atk-s05_07a:1987	“Avañjhāni ca kammāni, na hi kammaṃ vinassati;	198	
PA_atk-s05_07a:1988	Duggandhaṃ kiminaṃ mīḷhaṃ, bhuñjāmi ca pivāmi cā”ti. – gāthā abhāsi;	198	
PA_atk-s05_07a:1989_0	448. Tattha ayanti puttaṃ dassenti vadati. Hiṃsatīti thāmena paribādheti, muggarena	1989	
PA_atk-s05_07a:1989_1	paharatīti attho. Kūṭavāṇijoti khalavāṇijo, vañcanāya vaṇijjakārakoti attho. Maṃsāni	1989	
PA_atk-s05_07a:1989_2	khāditvāti parehi sādhāraṇamaṃsaṃ khāditvā “na khādāmī”ti musāvādena te vañceti.	1989	
PA_atk-s05_07a:1990_0	449-50. Agārinīti gehasāminī. Santesūti vijjamānesveva parehi yācitaupakaraṇesu.	1990	
PA_atk-s05_07a:1990_1	Pariguhāmīti paṭicchādesiṃ. Kālavipallāsena hetaṃ vuttaṃ. Mā ca kiñci ito adanti	1990	
PA_atk-s05_07a:1990_2	ito mama santakato kiñcimattampi atthikassa parassa na adāsiṃ. Chādemiti “natthi	1990	
PA_atk-s05_07a:1990_3	etaṃ mama gehe”ti musāvādena chādesiṃ.	1990	
PA_atk-s05_07a:1991_0	451-2. Gūthaṃ me parivattatīti sugandhaṃ sālibhattaṃ mayhaṃ kammavasena gūthabhāvena	1991	
PA_atk-s05_07a:1991_1	parivattati pariṇamati. Avañjhānīti amoghāni anipphalāni. Na hi kammaṃ vinassatīti	1991	
PA_atk-s05_07a:1991_2	yathūpacitaṃ kammaṃ phalaṃ adatvā na hi vinassati. Kiminanti kimivantaṃ sañjātakimikulaṃ.	1991	
PA_atk-s05_07a:1991_3	Mīḷhanti gūthaṃ. Sesaṃ heṭṭhā vuttanayattā uttānameva.	1991	
PA_atk-s05_07a:1992	Evaṃ thero tassā petiyā vacanaṃ sutvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.	199	
PA_atk-s05_07a:1993	Bhusapetavatthuvaṇṇanā niṭṭhitā.	199	
PA_atk-s05_07a:1994	5. Kumārapetavatthuvaṇṇanā	199	
PA_atk-s05_07a:1995_0	Accherarūpaṃ sugatassa ñāṇanti idaṃ kumārapetavatthu. Tassa kā uppatti? Sāvatthiyaṃ	1995	
PA_atk-s05_07a:1995_1	kira bahū upāsakā dhammagaṇā hutvā nagare mahantaṃ maṇḍapaṃ kāretvā taṃ nānāvaṇṇehi	1995	
PA_atk-s05_07a:1995_2	vatthehi alaṅkaritvā kālasseva satthāraṃ bhikkhusaṅghañca nimantetvā mahārahavarapaccattharaṇatthatesu	1995	
PA_atk-s05_07a:1995_3	āsanesu buddhappamukhaṃ bhikkhusaṅghaṃ nisīdāpetvā gandhapupphādīhi pūjetvā mahādānaṃ	1995	
PA_atk-s05_07a:1995_4	pavattenti. Taṃ disvā aññataro maccheramalapariyuṭṭhitacitto puriso taṃ sakkāraṃ	1995	
PA_atk-s05_07a:1995_5	asahamāno evamāha – “varametaṃ sabbaṃ saṅkārakūṭe chaḍḍitaṃ, na tveva imesaṃ muṇḍakānaṃ	1995	
PA_atk-s05_07a:1995_6	dinna”nti. Taṃ sutvā upāsakā saṃviggamānasā “bhāriyaṃ vata iminā purisena pāpaṃ pasutaṃ,	1995	
PA_atk-s05_07a:1995_7	yena evaṃ buddhappamukhe bhikkhusaṅghe aparaddha”nti tamatthaṃ tassa mātuyā ārocetvā	1995	
PA_atk-s05_07a:1995_8	“gaccha, tvaṃ sasāvakasaṅghaṃ bhagavantaṃ khamāpehī”ti āhaṃsu. Sā “sādhū”ti paṭissuṇitvā	1995	
PA_atk-s05_07a:1995_9	puttaṃ santajjentī saññāpetvā bhagavantaṃ bhikkhusaṅghañca upasaṅkamitvā puttena	1995	
PA_atk-s05_07a:1995_10	kataaccayaṃ desentī khamāpetvā bhagavato bhikkhusaṅghassa ca sattāhaṃ yāgudānena	19951	
PA_atk-s05_07a:1995_11	pūjaṃ akāsi. Tassā putto nacirasseva kālaṃ katvā kiliṭṭhakammūpajīviniyā gaṇikāya	19951	
PA_atk-s05_07a:1995_12	kucchiyaṃ nibbatti. Sā ca naṃ jātamattaṃyeva “dārako”ti ñatvā susāne chaḍḍāpesi.	19951	
PA_atk-s05_07a:1995_13	So tattha attano puññabaleneva gahitārakkho kenaci anupadduto mātu-aṅke viya sukhaṃ	19951	
PA_atk-s05_07a:1995_14	supi. Devatā tassa ārakkhaṃ gaṇhiṃsūti ca vadanti.	19951	
PA_atk-s05_07a:1996_0	Atha bhagavā paccūsasamaye mahākaruṇāsamāpattito vuṭṭhāya buddhacakkhunā lokaṃ volokento	1996	
PA_atk-s05_07a:1996_1	taṃ dārakaṃ sivathikāya chaḍḍitaṃ disvā sūriyuggamanavelāya sivathikaṃ agamāsi. “Satthā	1996	
PA_atk-s05_07a:1996_2	idhāgato, kāraṇenettha bhavitabba”nti mahājano sannipati. Bhagavā sannipatitaparisāya	1996	
PA_atk-s05_07a:1996_3	“nāyaṃ dārako oññātabbo, yadipi idāni susāne chaḍḍito anātho ṭhito, āyatiṃ pana diṭṭheva	1996	
PA_atk-s05_07a:1996_4	dhamme abhisamparāyañca uḷārasampattiṃ paṭilabhissatī”ti vatvā tehi manussehi “kiṃ	1996	
PA_atk-s05_07a:1996_5	nu kho, bhante, iminā purimajātiyaṃ kataṃ kamma”nti puṭṭho –	1996	
PA_atk-s05_07a:1997	“Buddhapamukhassa bhikkhusaṅghassa, pūjaṃ akāsi janatā uḷāraṃ;	199	
PA_atk-s05_07a:1998	Tatrassa cittassahu aññathattaṃ, vācaṃ abhāsi pharusaṃ asabbha”nti. –	199	
PA_atk-s05_07a:1999_0	Ādinā nayena dārakena katakammaṃ āyatiṃ pattabbaṃ sampattiñca pakāsetvā sannipatitāya	1999	
PA_atk-s05_07a:1999_1	parisāya ajjhāsayānurūpaṃ dhammaṃ kathetvā upari sāmukkaṃsikaṃ dhammadesanaṃ akāsi.	1999	
PA_atk-s05_07a:1999_2	Saccapariyosāne caturāsītiyā pāṇasahassānaṃ dhammābhisamayo ahosi, tañca dārakaṃ	1999	
PA_atk-s05_07a:1999_3	asītikoṭivibhavo eko kuṭumbiko bhagavato sammukhāva “mayhaṃ putto”ti aggahesi. Bhagavā	1999	
PA_atk-s05_07a:1999_4	“ettakena ayaṃ dārako rakkhito, mahājanassa ca anuggaho kato”ti vihāraṃ agamāsi.	1999	
PA_atk-s05_07a:2000_0	So aparena samayena tasmiṃ kuṭumbike kālakate tena niyyāditaṃ dhanaṃ paṭipajjitvā	2000	
PA_atk-s05_07a:2000_1	kuṭumbaṃ saṇṭhapento tasmiṃ nagareyeva mahāvibhavo gahapati hutvā dānādinirato ahosi.	2000	
PA_atk-s05_07a:2000_2	Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “aho nūna satthā sattesu	2000	
PA_atk-s05_07a:2000_3	anukampako, sopi nāma dārako tadā anātho ṭhito etarahi mahatiṃ sampattiṃ paccanubhavati,	2000	
PA_atk-s05_07a:2000_4	uḷārāni ca puññāni karotī”ti. Taṃ sutvā satthā “na, bhikkhave, tassa ettakāva sampatti,	2000	
PA_atk-s05_07a:2000_5	atha kho āyupariyosāne tāvatiṃsabhavane sakkassa devarañño putto hutvā nibbattissati,	2000	
PA_atk-s05_07a:2000_6	mahatiṃ dibbasampattiñca paṭilabhissatī”ti byākāsi. Taṃ sutvā bhikkhū ca mahājano	2000	
PA_atk-s05_07a:2000_7	ca “idaṃ kira kāraṇaṃ disvā dīghadassī bhagavā jātamattassevassa āmakasusāne chaḍḍitassa	2000	
PA_atk-s05_07a:2000_8	tattha gantvā saṅgahaṃ akāsī”ti satthu ñāṇavisesaṃ thometvā tasmiṃ attabhāve tassa	2000	
PA_atk-s05_07a:2000_9	pavattiṃ kathesuṃ. Tamatthaṃ dīpentā saṅgītikārā –	2000	
PA_atk-s05_07a:2002	“Accherarūpaṃ sugatassa ñāṇaṃ, satthā yathā puggalaṃ byākāsi;	200	
PA_atk-s05_07a:2003	Ussannapuññāpi bhavanti heke, parittapuññāpi bhavanti heke.	200	
PA_atk-s05_07a:2005	“Ayaṃ kumāro sīvathikāya chaḍḍito, aṅguṭṭhasnehena yāpeti rattiṃ;	200	
PA_atk-s05_07a:2006	Na yakkhabhūtā na sarīsapā vā, viheṭhayeyyuṃ katapuññaṃ kumāraṃ.	200	
PA_atk-s05_07a:2008	“Sunakhāpimassa palihiṃsu pāde, dhaṅkā siṅgālā parivattayanti;	200	
PA_atk-s05_07a:2009	Gabbhāsayaṃ pakkhigaṇā haranti, kākā pana akkhimalaṃ haranti.	200	
PA_atk-s05_07a:2011	“Nayimassa rakkhaṃ vidahiṃsu keci, na osadhaṃ sāsapadhūpanaṃ vā;	201	
PA_atk-s05_07a:2012	Nakkhattayogampi na aggahesuṃ, na sabbadhaññānipi ākiriṃsu.	201	
PA_atk-s05_07a:2014	“Etādisaṃ uttamakicchapattaṃ, rattābhataṃ sīvathikāya chaḍḍitaṃ;	201	
PA_atk-s05_07a:2015	Nonītapiṇḍaṃva pavedhamānaṃ, sasaṃsayaṃ jīvitasāvasesaṃ.	201	
PA_atk-s05_07a:2017	“Tamaddasā devamanussapūjito, disvā ca taṃ byākari bhūripañño;	201	
PA_atk-s05_07a:2018	‘Ayaṃ kumāro nagarassimassa, aggakuliko bhavissati bhogato ca’.	201	
PA_atk-s05_07a:2020	“Kissa vataṃ kiṃ pana brahmacariyaṃ, kissa suciṇṇassa ayaṃ vipāko;	202	
PA_atk-s05_07a:2021	Etādisaṃ byasanaṃ pāpuṇitvā, taṃ tādisaṃ paccanubhossatiddhi”nti. –	202	
PA_atk-s05_07a:2022	Cha gāthā avocuṃ.	202	
PA_atk-s05_07a:2023_0	453. Tattha accherarūpanti acchariyasabhāvaṃ. Sugatassa ñāṇanti aññehi asādhāraṇaṃ	2023	
PA_atk-s05_07a:2023_1	sammāsambuddhassa ñāṇaṃ, āsayānusayañāṇādisabbaññutaññāṇameva sandhāya vuttaṃ. Tayidaṃ	2023	
PA_atk-s05_07a:2023_2	aññesaṃ avisayabhūtaṃ kathaṃ ñāṇanti āha “satthā yathā puggalaṃ byākāsī”ti. Tena	2023	
PA_atk-s05_07a:2023_3	satthu desanāya eva ñāṇassa acchariyabhāvo viññāyatīti dasseti.	2023	
PA_atk-s05_07a:2024_0	Idāni byākaraṇaṃ dassento “ussannapuññāpi bhavanti heke, parittapuññāpi bhavanti	2024	
PA_atk-s05_07a:2024_1	heke”ti āha. Tassattho – ussannakusaladhammāpi idhekacce puggalā laddhapaccayassa	2024	
PA_atk-s05_07a:2024_2	apuññassa vasena jātiādinā nihīnā bhavanti, parittapuññāpi appatarapuññadhammāpi	2024	
PA_atk-s05_07a:2024_3	eke sattā khettasampattiādinā tassa puññassa mahājutikatāya uḷārā bhavantīti.	2024	
PA_atk-s05_07a:2025_0	454. Sīvathikāyāti susāne. Aṅguṭṭhasnehenāti aṅguṭṭhato pavattasnehena, devatāya	2025	
PA_atk-s05_07a:2025_1	aṅguṭṭhato paggharitakhīrenāti attho. Na yakkhabhūtā na sarīsapā vāti pisācabhūtā	2025	
PA_atk-s05_07a:2025_2	vā yakkhabhūtā vā sarīsapā vā ye keci sarantā gacchantā vā na viheṭhayeyyuṃ na bādheyyuṃ.	2025	
PA_atk-s05_07a:2026_0	455. Palihiṃsu pādeti attano jivhāya pāde lihisuṃ. Dhaṅkāti kākā. Parivattayantīti	2026	
PA_atk-s05_07a:2026_1	“mā naṃ kumāraṃ keci viheṭheyyu”nti rakkhantā nirogabhāvajānanatthaṃ aparāparaṃ parivattanti.	2026	
PA_atk-s05_07a:2026_2	Gabbhāsayanti gabbhamalaṃ. Pakkhigaṇāti gijjhakulalādayo sakuṇagaṇā. Harantīti apanenti.	2026	
PA_atk-s05_07a:2026_3	Akkhimalanti akkhigūthaṃ.	2026	
PA_atk-s05_07a:2027_0	456. Kecīti keci manussā, amanussā pana rakkhaṃ saṃvidahiṃsu. Osadhanti tadā āyatiñca	2027	
PA_atk-s05_07a:2027_1	ārogyāvahaṃ agadaṃ. Sāsapadhūpanaṃ vāti yaṃ jātassa dārakassa rakkhaṇatthaṃ sāsapena	2027	
PA_atk-s05_07a:2027_2	dhūpanaṃ karonti, tampi tassa karontā nāhesunti dīpenti. Nakkhattayogampi na aggahesunti	2027	
PA_atk-s05_07a:2027_3	nakkhattayuttampi na gaṇhiṃsu. “Asukamhi nakkhatte tithimhi muhutte ayaṃ jāto”ti	2027	
PA_atk-s05_07a:2027_4	evaṃ jātakammampissa na keci akaṃsūti attho. Na sabbadhaññānipi ākiriṃsūti maṅgalaṃ	2027	
PA_atk-s05_07a:2027_5	karontā agadavasena yaṃ sāsapatelamissitaṃ sāliādidhaññaṃ ākiranti, tampissa nākaṃsūti attho.	2027	
PA_atk-s05_07a:2028_0	457. Etādisanti evarūpaṃ. Uttamakicchapattanti paramakicchaṃ āpannaṃ ativiya dukkhappattaṃ.	2028	
PA_atk-s05_07a:2028_1	Rattābhatanti rattiyaṃ ābhataṃ. Nonītapiṇḍaṃ viyāti navanītapiṇḍasadisaṃ, maṃsapesimattatā	2028	
PA_atk-s05_07a:2028_2	evaṃ vuttaṃ. Pavedhamānanti dubbalabhāvena pakampamānaṃ. Sasaṃsayanti “jīvati nu	2028	
PA_atk-s05_07a:2028_3	kho na nu kho jīvatī”ti saṃsayitatāya saṃsayavantaṃ. Jīvitasāvasesanti jīvitaṭṭhitiyā	2028	
PA_atk-s05_07a:2028_4	hetubhūtānaṃ sādhanānaṃ abhāvena kevalaṃ jīvitamattāvasesakaṃ.	2028	
PA_atk-s05_07a:2029	458. Aggakuliko bhavissati bhogato cāti bhoganimittaṃ bhogassa vasena aggakuliko seṭṭhakuliko bhavissatīti attho.	202	
PA_atk-s05_07a:2030_0	459. “Kissa vata”nti ayaṃ gāthā satthu santike ṭhitehi upāsakehi tena katakammassa	2030	
PA_atk-s05_07a:2030_1	pucchāvasena vuttā. Sā ca kho sivathikāya sannipatitehīti veditabbā. Tattha kissāti	2030	
PA_atk-s05_07a:2030_2	kiṃ assa. Vatanti vatasamādānaṃ. Puna kissāti kīdisassa suciṇṇassa vatassa brahmacariyassa	2030	
PA_atk-s05_07a:2030_3	cāti vibhattiṃ vipariṇāmetvā yojanā. Etādisanti gaṇikāya kucchiyā nibbattanaṃ, susāne	2030	
PA_atk-s05_07a:2030_4	chaḍḍananti evarūpaṃ. Byasananti anatthaṃ. Tādisanti tathārūpaṃ, “aṅguṭṭhasnehena	2030	
PA_atk-s05_07a:2030_5	yāpeti ratti”ntiādinā, “ayaṃ kumāro nagarassimassa aggakuliko bhavissatī”tiādinā	2030	
PA_atk-s05_07a:2030_6	ca vuttappakāranti attho. Iddhinti deviddhiṃ, dibbasampattinti vuttaṃ hoti.	2030	
PA_atk-s05_07a:2031	Idāni tehi upāsakehi puṭṭho bhagavā yathā tadā byākāsi, taṃ dassentā saṅgītikārā –	203	
PA_atk-s05_07a:2033	“Buddhapamukhassa bhikkhusaṅghassa, pūjaṃ akāsi janatā uḷāraṃ;	203	
PA_atk-s05_07a:2034	Tatrassa cittassahu aññathattaṃ, vācaṃ abhāsi pharusaṃ asabbhaṃ.	203	
PA_atk-s05_07a:2036	“So taṃ vitakkaṃ pavinodayitvā, pītiṃ pasādaṃ paṭiladdhā pacchā;	203	
PA_atk-s05_07a:2037	Tathāgataṃ jetavane vasantaṃ, yāguyā upaṭṭhāsi sattarattaṃ.	203	
PA_atk-s05_07a:2039	“Tassa vataṃ taṃ pana brahmacariyaṃ, tassa suciṇṇassa ayaṃ vipāko;	203	
PA_atk-s05_07a:2040	Etādisaṃ byasanaṃ pāpuṇitvā, taṃ tādisaṃ paccanubhossatiddhiṃ.	204	
PA_atk-s05_07a:2042	“Ṭhatvāna so vassasataṃ idheva, sabbehi kāmehi samaṅgibhūto;	204	
PA_atk-s05_07a:2043	Kāyassa bhedā abhisamparāyaṃ, sahabyataṃ gacchati vāsavassā”ti. –	204	
PA_atk-s05_07a:2044	Catasso gāthā avocuṃ.	204	
PA_atk-s05_07a:2045_0	460. Tattha janatāti janasamūho, upāsakagaṇoti adhippāyo. Tatrāti tassaṃ pūjāyaṃ.	2045	
PA_atk-s05_07a:2045_1	Assāti tassa dārakassa. Cittassahu aññathattanti purimabhavasmiṃ cittassa aññathābhāvo	2045	
PA_atk-s05_07a:2045_2	anādaro agāravo apaccayo ahosi. Asabbhanti sādhusabhāya sāvetuṃ ayuttaṃ pharusaṃ vācaṃ abhāsi.	2045	
PA_atk-s05_07a:2046_0	461. Soti so ayaṃ. Taṃ vitakkanti taṃ pāpakaṃ vitakkaṃ. Pavinodayitvāti mātarā katāya	2046	
PA_atk-s05_07a:2046_1	saññattiyā vūpasametvā. Pītiṃ pasādaṃ paṭiladdhāti pītiṃ pasādañca paṭilabhitvā uppādetvā.	2046	
PA_atk-s05_07a:2046_2	Yāguyā upaṭṭhāsīti yāgudānena upaṭṭhahi. Sattarattanti sattadivasaṃ.	2046	
PA_atk-s05_07a:2047	462. Tassa vataṃ taṃ pana brahmacariyanti taṃ mayā heṭṭhā vuttappakāraṃ attano cittassa pasādanaṃ dānañca imassa puggalassa vataṃ taṃ brahmacariyañca, aññaṃ kiñci natthīti attho.	204	
PA_atk-s05_07a:2048_0	463. Ṭhatvānāti yāva āyupariyosānā idheva manussaloke ṭhatvā. Abhisamparāyanti punabbhave.	2048	
PA_atk-s05_07a:2048_1	Sahabyataṃ gacchati vāsavassāti sakkassa devānamindassa puttabhāvena sahabhāvaṃ gamissati.	2048	
PA_atk-s05_07a:2048_2	Anāgatatthe hi idaṃ paccuppannakālavacanaṃ. Sesaṃ sabbattha uttānamevāti.	2048	
PA_atk-s05_07a:2049	Kumārapetavatthuvaṇṇanā niṭṭhitā.	204	
PA_atk-s05_07a:2050	6. Seriṇīpetivatthuvaṇṇanā	205	
PA_atk-s05_07a:2051_0	Naggā dubbaṇṇarūpāsīti idaṃ satthari jetavane viharante seriṇīpetiṃ ārabbha vuttaṃ.	2051	
PA_atk-s05_07a:2051_1	Kururaṭṭhe kira hatthinipure seriṇī nāma ekā rūpūpajīvinī ahosi. Tattha ca uposathakaraṇatthāya	2051	
PA_atk-s05_07a:2051_2	tato tato bhikkhū sannipatiṃsu. Puna mahābhikkhusannipāto ahosi. Taṃ disvā manussā	2051	
PA_atk-s05_07a:2051_3	tilataṇḍulādiṃ sappinavanītamadhuādiñca bahuṃ dānūpakaraṇaṃ sajjetvā mahādānaṃ pavattesuṃ.	2051	
PA_atk-s05_07a:2051_4	Tena ca samayena sā gaṇikā assaddhā appasannā maccheramalapariyuṭṭhitacittā tehi	2051	
PA_atk-s05_07a:2051_5	manussehi “ehi tāva idaṃ dānaṃ anumodāhī”ti ussāhitāpi “kiṃ tena muṇḍakānaṃ samaṇānaṃ	2051	
PA_atk-s05_07a:2051_6	dinnenā”ti appasādameva nesaṃ sampavedesi, kuto appamattakassa pariccāgo.	2051	
PA_atk-s05_07a:2052_0	Sā aparena samayena kālaṃ katvā aññatarassa paccantanagarassa parikhāpiṭṭhe petī	2052	
PA_atk-s05_07a:2052_1	hutvā nibbatti. Atha hatthinipuravāsī aññataro upāsako vaṇijjāya taṃ nagaraṃ gantvā	2052	
PA_atk-s05_07a:2052_2	rattiyā paccūsasamaye parikhāpiṭṭhaṃ gato tādisena payojanena. Sā tattha taṃ disvā	2052	
PA_atk-s05_07a:2052_3	sañjānitvā naggā aṭṭhittacamattāvasesasarīrā ativiya bībhacchadassanā avidūre ṭhatvā	2052	
PA_atk-s05_07a:2052_4	attānaṃ dassesi. So taṃ disvā –	2052	
PA_atk-s05_07a:2054	“Naggā dubbaṇṇarūpāsi, kisā dhamanisanthatā;	205	
PA_atk-s05_07a:2055	Upphāsulike kisike, kā nu tvaṃ idha tiṭṭhasī”ti. –	205	
PA_atk-s05_07a:2056	Gāthāya pucchi. Sāpissa –	205	
PA_atk-s05_07a:2058	“Ahaṃ bhadante petīmhi, duggatā yamalokikā;	205	
PA_atk-s05_07a:2059	Pāpakammaṃ karitvāna, petalokaṃ ito gatā”ti. –	205	
PA_atk-s05_07a:2060	Gāthāya attānaṃ pakāsesi. Puna tena –	206	
PA_atk-s05_07a:2062	“Kiṃ nu kāyena vācāya, manasā dukkaṭaṃ kataṃ;	206	
PA_atk-s05_07a:2063	Kissakammavipākena, petalokaṃ ito gatā”ti. –	206	
PA_atk-s05_07a:2064	Gāthāya katakammaṃ pucchitā –	206	
PA_atk-s05_07a:2066	“Anāvaṭesu titthesu, viciniṃ aḍḍhamāsakaṃ;	206	
PA_atk-s05_07a:2067	Santesu deyyadhammesu, dīpaṃ nākāsimattano.	206	
PA_atk-s05_07a:2069	“Nadiṃ upemi tasitā, rittakā parivattati;	206	
PA_atk-s05_07a:2070	Chāyaṃ upemi uṇhesu, ātapo parivattati.	207	
PA_atk-s05_07a:2072	“Aggivaṇṇo ca me vāto, ḍahanto upavāyati;	207	
PA_atk-s05_07a:2073	Etañca bhante arahāmi, aññañca pāpakaṃ tato.	207	
PA_atk-s05_07a:2075	“Gantvāna hatthiniṃ puraṃ, vajjesi mayha mātaraṃ;	207	
PA_atk-s05_07a:2076	‘Dhītā ca te mayā diṭṭhā, duggatā yamalokikā;	207	
PA_atk-s05_07a:2077	Pāpakammaṃ karitvāna, petalokaṃ ito gatā’.	207	
PA_atk-s05_07a:2079	“Atthi me ettha nikkhittaṃ, anakkhātañca taṃ mayā;	207	
PA_atk-s05_07a:2080	Cattāri satasahassāni, pallaṅkassa ca heṭṭhato.	208	
PA_atk-s05_07a:2082	“Tato me dānaṃ dadatu, tassā ca hotu jīvikā;	208	
PA_atk-s05_07a:2083	Dānaṃ datvā ca me mātā, dakkhiṇaṃ anudicchatu;	208	
PA_atk-s05_07a:2084	Tadāhaṃ sukhitā hessaṃ, sabbakāmasamiddhinī”ti. –	208	
PA_atk-s05_07a:2085	Imāhi chahi gāthāhi attanā katakammañceva puna tena attano kātabbaṃ atthañca ācikkhi.	208	
PA_atk-s05_07a:2086_0	467. Tattha anāvaṭesu titthesūti kenaci anivāritesu nadītaḷākādīnaṃ titthapadesesu,	2086	
PA_atk-s05_07a:2086_1	yattha manussā nhāyanti, udakakiccaṃ karonti, tādisesu ṭhānesu. Viciniṃ aḍḍhamāsakanti	2086	
PA_atk-s05_07a:2086_2	“manussehi ṭhapetvā vissaritaṃ apināmettha kiñci labheyya”nti lobhābhibhūtā aḍḍhamāsakamattampi	2086	
PA_atk-s05_07a:2086_3	viciniṃ gavesiṃ. Atha vā anāvaṭesu titthesūti upasaṅkamanena kenaci anivāritesu sattānaṃ	2086	
PA_atk-s05_07a:2086_4	payogāsayasuddhiyā kāraṇabhāvena titthabhūtesu samaṇabrāhmaṇesu vijjamānesu. Viciniṃ	2086	
PA_atk-s05_07a:2086_5	aḍḍhamāsakanti maccheramalapariyuṭṭhitacittā kassaci kiñci adentī aḍḍhamāsakampi	2086	
PA_atk-s05_07a:2086_6	visesena ciniṃ, na sañciniṃ puññaṃ. Tenāha “santesu deyyadhammesu, dīpaṃ nākāsimattano”ti.	2086	
PA_atk-s05_07a:2087_0	468. Tasitāti pipāsitā. Rittakāti kākapeyyā sandamānāpi nadī mama pāpakammena udakena	2087	
PA_atk-s05_07a:2087_1	rittā tucchā vālikamattā hutvā parivattati. Uṇhesūti uṇhasamayesu. Ātapo parivattatīti	2087	
PA_atk-s05_07a:2087_2	chāyāṭṭhānaṃ mayi upagatāya ātapo sampajjati.	2087	
PA_atk-s05_07a:2088_0	469-70. Aggivaṇṇoti samphassena aggisadiso. Tena vuttaṃ “ḍahanto upavāyatī”ti. Etañca,	2088	
PA_atk-s05_07a:2088_1	bhante, arahāmīti, bhanteti taṃ upāsakaṃ garukārena vadati. Bhante, etañca yathāvuttaṃ	2088	
PA_atk-s05_07a:2088_2	pipāsādidukkhaṃ, aññañca tato pāpakaṃ dāruṇaṃ dukkhaṃ anubhavituṃ arahāmi tajjassa	2088	
PA_atk-s05_07a:2088_3	pāpassa katattāti adhippāyo. Vajjesīti vadeyyāsi.	2088	
PA_atk-s05_07a:2089_0	471-72. Ettha nikkhittaṃ, anakkhātanti “ettakaṃ ettha nikkhitta”nti anācikkhitaṃ.	2089	
PA_atk-s05_07a:2089_1	Idāni tassa parimāṇaṃ ṭhapitaṭṭhānañca dassentī “cattāri satasahassāni, pallaṅkassa	2089	
PA_atk-s05_07a:2089_2	ca heṭṭhato”ti āha. Tattha pallaṅkassāti pubbe attano sayanapallaṅkassa. Tatoti nihitadhanato	2089	
PA_atk-s05_07a:2089_3	ekadesaṃ gahetvā mamaṃ uddissa dānaṃ detu. Tassāti mayhaṃ mātuyā.	2089	
PA_atk-s05_07a:2090	Evaṃ tāya petiyā vutte so upāsako tassā vacanaṃ sampaṭicchitvā tattha attano karaṇīyaṃ tīretvā hatthinipuraṃ gantvā tassā mātuyā tamatthaṃ ārocesi. Tamatthaṃ dassetuṃ –	209	
PA_atk-s05_07a:2092	Sādhūti so paṭissutvā, gantvāna hatthiniṃ puraṃ;	209	
PA_atk-s05_07a:2093	Avoca tassā mātaraṃ –	209	
PA_atk-s05_07a:2094	“Dhītā ca te mayā diṭṭhā, duggatā yamalokikā;	209	
PA_atk-s05_07a:2095	Pāpakammaṃ karitvāna, petalokaṃ ito gatā.	209	
PA_atk-s05_07a:2097	“Sā maṃ tattha samādapesi, vajjesi mayha mātaraṃ;	209	
PA_atk-s05_07a:2098	‘Dhītā ca te mayā diṭṭhā, duggatā yamalokikā;	209	
PA_atk-s05_07a:2099	Pāpakammaṃ karitvāna, petalokaṃ ito gatā.	209	
PA_atk-s05_07a:2101	“‘Atthi ca me ettha nikkhittaṃ, anakkhātañca taṃ mayā;	210	
PA_atk-s05_07a:2102	Cattāri satasahassāni, pallaṅkassa ca heṭṭhato.	210	
PA_atk-s05_07a:2104	“‘Tato me dānaṃ dadatu, tassā ca hotu jīvikā;	210	
PA_atk-s05_07a:2105	Dānaṃ datvā ca me mātā, dakkhiṇaṃ anudicchatu;	210	
PA_atk-s05_07a:2106	Tadāhaṃ sukhitā hessaṃ, sabbakāmasamiddhinī’.	210	
PA_atk-s05_07a:2108	“Tato hi sā dānamadā, tassā dakkhiṇamādisī;	210	
PA_atk-s05_07a:2109	Petī ca sukhitā āsi, tassā cāsi sujīvikā”ti. –	210	
PA_atk-s05_07a:2110	Saṅgītikārā āhaṃsu. Tā suviññeyyāva.	211	
PA_atk-s05_07a:2111_0	Taṃ sutvā tassā mātā bhikkhusaṅghassa dānaṃ datvā tassā ādisi. Tena sā paṭiladdhūpakaraṇasampattiyaṃ	2111	
PA_atk-s05_07a:2111_1	ṭhitā mātu attānaṃ dassetvā taṃ kāraṇaṃ ācikkhi, mātā bhikkhūnaṃ ārocesi, bhikkhū	2111	
PA_atk-s05_07a:2111_2	taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya	2111	
PA_atk-s05_07a:2111_3	dhammaṃ desesi. Sā desanā mahājanassa sātthikā ahosīti.	2111	
PA_atk-s05_07a:2112	Seriṇīpetivatthuvaṇṇanā niṭṭhitā.	211	
PA_atk-s05_07a:2113	7. Migaluddakapetavatthuvaṇṇanā	211	
PA_atk-s05_07a:2114_0	Naranāripurakkhato yuvāti idaṃ bhagavati veḷuvane viharante migaluddakapetaṃ ārabbha	2114	
PA_atk-s05_07a:2114_1	vuttaṃ. Rājagahe kira aññataro luddako rattindivaṃ mige vadhitvā jīvikaṃ kappesi.	2114	
PA_atk-s05_07a:2114_2	Tasseko upāsako mitto ahosi, so taṃ sabbakālaṃ pāpato nivattetuṃ asakkonto “ehi,	2114	
PA_atk-s05_07a:2114_3	samma, rattiyaṃ pāṇātipātā viramāhī”ti rattiyaṃ puññe samādapesi. So rattiyaṃ viramitvā	2114	
PA_atk-s05_07a:2114_4	divā eva pāṇātipātaṃ karoti.	2114	
PA_atk-s05_07a:2115_0	So aparena samayena kālaṃ katvā rājagahasamīpe vemānikapeto hutvā nibbatto, divasabhāgaṃ	2115	
PA_atk-s05_07a:2115_1	mahādukkhaṃ anubhavitvā rattiyaṃ pañcahi kāmaguṇehi samappitā samaṅgībhūto paricāresi.	2115	
PA_atk-s05_07a:2115_2	Taṃ disvā āyasmā nārado –	2115	
PA_atk-s05_07a:2117	“Naranāripurakkhato yuvā, rajanīyehi kāmaguṇehi sobhasi;	211	
PA_atk-s05_07a:2118	Divasaṃ anubhosi kāraṇaṃ, kimakāsi purimāya jātiyā”ti. –	211	
PA_atk-s05_07a:2119_0	Imāya gāthāya paṭipucchi. Tattha naranāripurakkhatoti paricārakabhūtehi devaputtehi	2119	
PA_atk-s05_07a:2119_1	devadhītāhi ca purakkhato payirupāsito. Yuvāti taruṇo. Rajanīyehīti kamanīyehi rāguppattihetubhūtehi.	2119	
PA_atk-s05_07a:2119_2	Kāmaguṇehīti kāmakoṭṭhāsehi. Sobhasīti samaṅgibhāvena virocasi rattiyanti adhippāyo.	2119	
PA_atk-s05_07a:2119_3	Tenāha “divasaṃ anubhosi kāraṇa”nti, divasabhāge pana nānappakāraṃ kāraṇaṃ ghātanaṃ	2119	
PA_atk-s05_07a:2119_4	paccanubhavasi. Rajanīti vā rattīsu. Yehīti nipātamattaṃ. Kimakāsi purimāya jātiyāti	2119	
PA_atk-s05_07a:2119_5	evaṃ sukhadukkhasaṃvattaniyaṃ kiṃ nāma kammaṃ ito purimāya jātiyā tvaṃ akattha, taṃ kathehīti attho.	2119	
PA_atk-s05_07a:2120	Taṃ sutvā peto therassa attanā katakammaṃ ācikkhanto –	212	
PA_atk-s05_07a:2122	“Ahaṃ rājagahe ramme, ramaṇīye giribbaje;	212	
PA_atk-s05_07a:2123	Migaluddo pure āsiṃ, lohitapāṇi dāruṇo.	212	
PA_atk-s05_07a:2125	“Avirodhakaresu pāṇisu, puthusattesu paduṭṭhamānaso;	212	
PA_atk-s05_07a:2126	Vicariṃ atidāruṇo sadā, parahiṃsāya rato asaññato.	212	
PA_atk-s05_07a:2128	“Tassa me sahāyo suhadayo, saddho āsi upāsako;	212	
PA_atk-s05_07a:2129	Sopi maṃ anukampanto, nivāresi punappunaṃ.	212	
PA_atk-s05_07a:2131	“‘Mākāsi pāpakaṃ kammaṃ, mā tāta duggatiṃ agā;	213	
PA_atk-s05_07a:2132	Sace icchasi pecca sukhaṃ, virama pāṇavadhā asaṃyamā.	213	
PA_atk-s05_07a:2134	“Tassāhaṃ vacanaṃ sutvā, sukhakāmassa hitānukampino;	213	
PA_atk-s05_07a:2135	Nākāsiṃ sakalānusāsaniṃ, cirapāpābhirato abuddhimā.	213	
PA_atk-s05_07a:2137	“So maṃ puna bhūrisumedhaso, anukampāya saṃyame nivesayi;	213	
PA_atk-s05_07a:2138	Sace divā hanasi pāṇino, atha te rattiṃ bhavatu saṃyamo.	213	
PA_atk-s05_07a:2140	“Svāhaṃ divā hanitvā pāṇino, virato rattimahosi saññato;	214	
PA_atk-s05_07a:2141	Rattāhaṃ paricāremi, divā khajjāmi duggato.	214	
PA_atk-s05_07a:2143	“Tassa kammassa kusalassa, anubhomi rattiṃ amānusiṃ;	214	
PA_atk-s05_07a:2144	Divā paṭihatāva kukkurā, upadhāvanti samantā khādituṃ.	214	
PA_atk-s05_07a:2146	“Ye ca te satatānuyogino, dhuvaṃ payuttā sugatassa sāsane;	214	
PA_atk-s05_07a:2147	Maññāmi te amatameva kevalaṃ, adhigacchanti padaṃ asaṅkhata”nti. –	214	
PA_atk-s05_07a:2148	Imā gāthā abhāsi.	214	
PA_atk-s05_07a:2149_0	479-80. Tattha luddoti dāruṇo. Lohitapāṇīti abhiṇhaṃ pāṇaghātena lohitamakkhitapāṇī.	2149	
PA_atk-s05_07a:2149_1	Dāruṇoti kharo, sattānaṃ hiṃsanakoti attho. Avirodhakaresūti kenaci virodhaṃ akarontesu migasakuṇādīsu.	2149	
PA_atk-s05_07a:2150	482-83. Asaṃyamāti asaṃvarā dussīlyā. Sakalānusāsaninti sabbaṃ anusāsaniṃ, sabbakālaṃ pāṇātipātato paṭiviratinti attho. Cirapāpābhiratoti cirakālaṃ pāpe abhirato.	215	
PA_atk-s05_07a:2151_0	484. Saṃyameti sucarite. Nivesayīhi nivesesi. Sace divā hanasi pāṇino, atha te rattiṃ	2151	
PA_atk-s05_07a:2151_1	bhavatu saṃyamoti nivesitākāradassanaṃ. So kira sallapāsasajjanādinā rattiyampi pāṇavadhaṃ anuyutto ahosi.	2151	
PA_atk-s05_07a:2152_0	485. Divā khajjāmi duggatoti idāni duggatiṃ gato mahādukkhappatto divasabhāge khādiyāmi.	2152	
PA_atk-s05_07a:2152_1	Tassa kira divā sunakhehi migānaṃ khādāpitattā kammasarikkhakaṃ phalaṃ hoti, divasabhāge	2152	
PA_atk-s05_07a:2152_2	mahantā sunakhā upadhāvitvā aṭṭhisaṅghātamattāvasesaṃ sarīraṃ karonti. Rattiyā pana	2152	
PA_atk-s05_07a:2152_3	upagatāya taṃ pākatikameva hoti, dibbasampattiṃ anubhavati. Tena vuttaṃ –	2152	
PA_atk-s05_07a:2154	“Tassa kammassa kusalassa, anubhomi rattiṃ amānusiṃ;	215	
PA_atk-s05_07a:2155	Divā paṭihatāva kukkurā, upadhāvanti samantā khāditu”nti.	215	
PA_atk-s05_07a:2156_0	Tattha paṭihatāti paṭihatacittā baddhāghātā viya hutvā. Samantā khāditunti mama sarīraṃ	2156	
PA_atk-s05_07a:2156_1	samantato khādituṃ upadhāvanti. Idañca nesaṃ ativiya attano bhayāvahaṃ upagamanakālaṃ	2156	
PA_atk-s05_07a:2156_2	gahetvā vuttaṃ. Te pana upadhāvitvā aṭṭhimattāvasesaṃ sarīraṃ katvā gacchanti.	2156	
PA_atk-s05_07a:2157_0	487. Ye ca te satatānuyoginoti osānagāthāya ayaṃ saṅkhepattho – ahampi nāma rattiyaṃ	2157	
PA_atk-s05_07a:2157_1	pāṇavadhamattato virato evarūpaṃ sampattiṃ anubhavāmi. Ye pana te purisā sugatassa	2157	
PA_atk-s05_07a:2157_2	buddhassa bhagavato sāsane adhisīlādike dhuvaṃ payuttā daḷhaṃ payuttā satataṃ sabbakālaṃ	2157	
PA_atk-s05_07a:2157_3	anuyogavantā, te puññavanto kevalaṃ lokiyasukhena asammissaṃ “asaṅkhataṃ pada”nti	2157	
PA_atk-s05_07a:2157_4	laddhanāmaṃ amatameva adhigacchanti maññe, natthi tesaṃ tadadhigame koci vibandhoti.	2157	
PA_atk-s05_07a:2158	Evaṃ tena petena vutte thero taṃ pavattiṃ satthu ārocesi. Satthā tamatthaṃ aṭṭhuppattiṃ katvā sampattaparisāya dhammaṃ desesi. Sabbampi vuttanayameva.	215	
PA_atk-s05_07a:2159	Migaluddakapetavatthuvaṇṇanā niṭṭhitā.	215	
PA_atk-s05_07a:2160	8. Dutiyamigaluddakapetavatthuvaṇṇanā	216	
PA_atk-s05_07a:2161_0	Kūṭāgāre ca pāsādeti idaṃ bhagavati veḷuvane viharante aparaṃ migaluddakapetaṃ ārabbha	2161	
PA_atk-s05_07a:2161_1	vuttaṃ. Rājagahe kira aññataro māgaviko māṇavo vibhavasampannopi samāno bhogasukhaṃ	2161	
PA_atk-s05_07a:2161_2	pahāya rattindivaṃ mige hananto vicarati. Tassa sahāyabhūto eko upāsako anuddayaṃ	2161	
PA_atk-s05_07a:2161_3	paṭicca – “sādhu, samma, pāṇātipātato viramāhi, mā te ahosi dīgharattaṃ ahitāya dukkhāyā”ti	2161	
PA_atk-s05_07a:2161_4	ovādaṃ adāsi. So taṃ anādiyi. Atha so upāsako aññataraṃ attano manobhāvanīyaṃ khīṇāsavattheraṃ	2161	
PA_atk-s05_07a:2161_5	yāci – “sādhu, bhante, asukapurisassa tathā dhammaṃ desetha, yathā so pāṇātipātato virameyyā”ti.	2161	
PA_atk-s05_07a:2162_0	Athekadivasaṃ so thero rājagahe piṇḍāya caranto tassa gehadvāre aṭṭhāsi. Taṃ disvā	2162	
PA_atk-s05_07a:2162_1	so māgaviko sañjātabahumāno paccuggantvā gehaṃ pavesetvā āsanaṃ paññāpetvā adāsi.	2162	
PA_atk-s05_07a:2162_2	Nisīdi thero paññatte āsane, sopi theraṃ upasaṅkamitvā nisīdi. Tassa thero pāṇātipāte	2162	
PA_atk-s05_07a:2162_3	ādīnavaṃ, tato viratiyā ānisaṃsañca pakāsesi. So taṃ sutvāpi tato viramituṃ na icchi.	2162	
PA_atk-s05_07a:2162_4	Atha naṃ thero āha – “sace, tvaṃ āvuso, sabbena sabbaṃ viramituṃ na sakkosi, rattimpi	2162	
PA_atk-s05_07a:2162_5	tāva viramassū”ti, so “sādhu, bhante, viramāmi ratti”nti tato virami. Sesaṃ anantaravatthusadisaṃ. Gāthāsu pana –	2162	
PA_atk-s05_07a:2164	“Kūṭāgāre ca pāsāde, pallaṅke gonakatthate;	216	
PA_atk-s05_07a:2165	Pañcaṅgikena turiyena, ramasi suppavādite.	216	
PA_atk-s05_07a:2167	“Tato ratyā vivasāne, sūriyuggamanaṃ pati;	216	
PA_atk-s05_07a:2168	Apaviddho susānasmiṃ, bahudukkhaṃ nigacchasi.	216	
PA_atk-s05_07a:2170	“Kiṃ nu kāyena vācāya, manasā dukkaṭaṃ kataṃ;	217	
PA_atk-s05_07a:2171	Kissakammavipākena, idaṃ dukkhaṃ nigacchasī”ti. –	217	
PA_atk-s05_07a:2172	Tīhi gāthāhi nāradatthero naṃ paṭipucchi. Athassa peto –	217	
PA_atk-s05_07a:2174	“Ahaṃ rājagahe ramme, ramaṇīye giribbaje;	217	
PA_atk-s05_07a:2175	Migaluddo pure āsiṃ, luddo cāsimasaññato.	217	
PA_atk-s05_07a:2177	“Tassa me sahāyo suhadayo, saddho āsi upāsako;	217	
PA_atk-s05_07a:2178	Tassa kulūpako bhikkhu, āsi gotamasāvako;	217	
PA_atk-s05_07a:2179	Sopi maṃ anukampanto, nivāresi punappunaṃ.	217	
PA_atk-s05_07a:2181	“‘Mākāsi pāpakaṃ kammaṃ, mā tāta duggatiṃ agā;	218	
PA_atk-s05_07a:2182	Sace icchasi pecca sukhaṃ, virama pāṇavadhā asaṃyamā’.	218	
PA_atk-s05_07a:2184	“Tassāhaṃ vacanaṃ sutvā, sukhakāmassa hitānukampino;	218	
PA_atk-s05_07a:2185	Nākāsiṃ sakalānusāsaniṃ, cirapāpābhirato abuddhimā.	218	
PA_atk-s05_07a:2187	“So maṃ puna bhūrisumedhaso, anukampāya saṃyame nivesayi;	218	
PA_atk-s05_07a:2188	‘Sace divā hanasi pāṇino, atha te rattiṃ bhavatu saṃyamo’.	218	
PA_atk-s05_07a:2190	“Svāhaṃ divā hanitvā pāṇino, virato rattimahosi saññato;	219	
PA_atk-s05_07a:2191	Rattāhaṃ paricāremi, divā khajjāmi duggato.	219	
PA_atk-s05_07a:2193	“Tassa kammassa kusalassa, anubhomi rattiṃ amānusiṃ;	219	
PA_atk-s05_07a:2194	Divā paṭihatāva kukkurā, upadhāvanti samantā khādituṃ.	219	
PA_atk-s05_07a:2196	“Ye ca te satatānuyogino, dhuvaṃ payuttā sugatassa sāsane;	219	
PA_atk-s05_07a:2197	Maññāmi te amatameva kevalaṃ, adhigacchanti padaṃ asaṅkhata”nti. –	219	
PA_atk-s05_07a:2198	Tamatthaṃ ācikkhi. Tāsaṃ attho heṭṭhā vuttanayova.	219	
PA_atk-s05_07a:2199	Dutiyamigaluddakapetavatthuvaṇṇanā niṭṭhitā.	219	
PA_atk-s05_07a:2200	9. Kūṭavinicchayikapetavatthuvaṇṇanā	220	
PA_atk-s05_07a:2201_0	Mālī kiriṭī kāyūrīti idaṃ satthari veḷuvane viharante kūṭavinicchayikapetaṃ ārabbha	2201	
PA_atk-s05_07a:2201_1	vuttaṃ. Tadā bimbisāro rājā māsassa chasu divasesu uposathaṃ upavasati, taṃ anuvattantā	2201	
PA_atk-s05_07a:2201_2	bahū manussā uposathaṃ upavasanti. Rājā attano santikaṃ āgatāgate manusse pucchati	2201	
PA_atk-s05_07a:2201_3	– “kiṃ tumhehi uposatho upavuttho, udāhu na upavuttho”ti? Tatreko adhikaraṇe niyuttakapuriso	2201	
PA_atk-s05_07a:2201_4	pisuṇavāco nekatiko lañjagāhako “na upavutthomhī”ti vattuṃ asahanto “upavutthomhi,	2201	
PA_atk-s05_07a:2201_5	devā”ti āha. Atha naṃ rājasamīpato nikkhantaṃ sahāyo āha – “kiṃ, samma, ajja tayā	2201	
PA_atk-s05_07a:2201_6	upavuttho”ti? “Bhayenāhaṃ, samma, rañño sammukhā evaṃ avocaṃ, nāhaṃ uposathiko”ti.	2201	
PA_atk-s05_07a:2202_0	Atha naṃ sahāyo āha – “yadi evaṃ upaḍḍhuposathopi tāva te ajja hotu, uposathaṅgāni	2202	
PA_atk-s05_07a:2202_1	samādiyāhī”ti. So tassa vacanaṃ “sādhū”ti sampaṭicchitvā gehaṃ gantvā abhutvāva mukhaṃ	2202	
PA_atk-s05_07a:2202_2	vikkhāletvā uposathaṃ adhiṭṭhāya rattiyaṃ vāsūpagato rittāsayasambhūtena balavavātahetukena	2202	
PA_atk-s05_07a:2202_3	sūlena upacchinnāyusaṅkhāro cutianantaraṃ pabbatakucchiyaṃ vemānikapeto hutvā nibbatti.	2202	
PA_atk-s05_07a:2202_4	So hi ekarattiṃ uposatharakkhaṇamattena vimānaṃ paṭilabhi dasakaññāsahassaparivāraṃ	2202	
PA_atk-s05_07a:2202_5	mahatiñca dibbasampattiṃ. Kūṭavinicchayikatāya pana pesuṇikatāya ca attano piṭṭhimaṃsāni	2202	
PA_atk-s05_07a:2202_6	sayameva okkantitvā khādati. Taṃ āyasmā nārado gijjakūṭato otaranto disvā –	2202	
PA_atk-s05_07a:2204	“Mālī kiriṭī kāyūrī, gattā te candanussadā;	220	
PA_atk-s05_07a:2205	Pasannamukhavaṇṇosi, sūriyavaṇṇova sobhasi.	220	
PA_atk-s05_07a:2207	“Amānusā pārisajjā, ye teme paricārakā;	220	
PA_atk-s05_07a:2208	Dasa kaññāsahassāni, yā temā paricārikā;	220	
PA_atk-s05_07a:2209	Tā kambukāyūradharā, kañcanāveḷabhūsitā.	220	
PA_atk-s05_07a:2211	“Mahānubhāvosi tuvaṃ, lomahaṃsanarūpavā;	221	
PA_atk-s05_07a:2212	Piṭṭhimaṃsāni attano, sāmaṃ ukkacca khādasi.	221	
PA_atk-s05_07a:2214	“Kiṃ nu kāyena vācāya, manasā dukkaṭaṃ kataṃ;	221	
PA_atk-s05_07a:2215	Kissakammavipākena, piṭṭhimaṃsāni attano;	221	
PA_atk-s05_07a:2216	Sāmaṃ ukkacca khādasīti.	221	
PA_atk-s05_07a:2218	“Attanohaṃ anatthāya, jīvaloke acārisaṃ;	221	
PA_atk-s05_07a:2219	Pesuññamusāvādena, nikativañcanāya ca.	221	
PA_atk-s05_07a:2221	“Tatthāhaṃ parisaṃ gantvā, saccakāle upaṭṭhite;	222	
PA_atk-s05_07a:2222	Atthaṃ dhammaṃ nirākatvā, adhammamanuvattisaṃ.	222	
PA_atk-s05_07a:2224	“Evaṃ so khādatattānaṃ, yo hoti piṭṭhimaṃsiko;	222	
PA_atk-s05_07a:2225	Yathāhaṃ ajja khādāmi, piṭṭhimaṃsāni attano.	222	
PA_atk-s05_07a:2227	“Tayidaṃ tayā nārada sāmaṃ diṭṭhaṃ, anukampakā ye kusalā vadeyyuṃ;	222	
PA_atk-s05_07a:2228	Mā pesuṇaṃ mā ca musā abhāṇi, mā khosi piṭṭhimaṃsiko tuva”nti. –	222	
PA_atk-s05_07a:2229	Thero catūhi gāthāhi pucchi, sopi tassa catūhi gāthāhi etamatthaṃ vissajjesi.	222	
PA_atk-s05_07a:2230_0	499. Tattha mālīti māladhārī, dibbapupphehi paṭimaṇḍitoti adhippāyo. Kiriṭīti veṭhitasīso.	2230	
PA_atk-s05_07a:2230_1	Kāyūrīti keyūravā, bāhālaṅkārapaṭimaṇḍitoti attho. Gattāti sarīrāvayavā. Candanussadāti	2230	
PA_atk-s05_07a:2230_2	candanasārānulittā. Sūriyavaṇṇova sobhasīti bālasūriyasadisavaṇṇo eva hutvā virocasi.	2230	
PA_atk-s05_07a:2230_3	“Araṇavaṇṇī pabhāsasī”tipi pāḷi, araṇanti araṇiyehi devehi sadisavaṇṇo ariyāvakāsoti attho.	2230	
PA_atk-s05_07a:2231_0	500. Pārisajjāti parisapariyāpannā, upaṭṭhākāti attho. Tuvanti tvaṃ. Lomahaṃsanarūpavāti	2231	
PA_atk-s05_07a:2231_1	passantānaṃ lomahaṃsajananarūpayutto. Mahānubhāvatāsamaṅgitāya hetaṃ vuttaṃ. Ukkaccāti	2231	
PA_atk-s05_07a:2231_2	ukkantitvā, chinditvāti attho.	2231	
PA_atk-s05_07a:2232	503. Acārisanti acariṃ paṭipajjiṃ. Pesuññamusāvādenāti pesuññena ceva musāvādena ca. Nikativañcanāya cāti nikatiyā vañcanāya ca patirūpadassanena paresaṃ vikārena vañcanāya ca.	223	
PA_atk-s05_07a:2233_0	504. Saccakāleti saccaṃ vattuṃ yuttakāle. Atthanti diṭṭhadhammikādibhedaṃ hitaṃ.	2233	
PA_atk-s05_07a:2233_1	Dhammanti kāraṇaṃ ñāyaṃ. Nirākatvāti chaḍḍetvā pahāya. Soti yo pesuññādiṃ ācarati,	2233	
PA_atk-s05_07a:2233_2	so satto. Sesaṃ sabbaṃ heṭṭhā vuttanayameva.	2233	
PA_atk-s05_07a:2234	Kūṭavinicchayikapetavatthuvaṇṇanā niṭṭhitā.	223	
PA_atk-s05_07a:2235	10. Dhātuvivaṇṇapetavatthuvaṇṇanā	223	
PA_atk-s05_07a:2236_0	Antalikkhasmiṃ tiṭṭhantoti idaṃ dhātuvivaṇṇapetavatthu. Bhagavati kusinārāyaṃ upavattane	2236	
PA_atk-s05_07a:2236_1	mallānaṃ sālavane yamakasālānamantare parinibbute dhātuvibhāge ca kate rājā ajātasattu	2236	
PA_atk-s05_07a:2236_2	attanā laddhadhātubhāgaṃ gahetvā satta vassāni satta ca māse satta ca divase buddhaguṇe	2236	
PA_atk-s05_07a:2236_3	anussaranto uḷārapūjaṃ pavattesi. Tattha asaṅkheyyā appameyyā manussā cittāni pasādetvā	2236	
PA_atk-s05_07a:2236_4	saggūpagā ahesuṃ, chaḷāsītimattāni pana purisasahassāni cirakālabhāvitena assaddhiyena	2236	
PA_atk-s05_07a:2236_5	micchādassanena ca vipallatthacittā pasādanīyepi ṭhāne attano cittāni padosetvā petesu	2236	
PA_atk-s05_07a:2236_6	uppajjiṃsu. Tasmiṃyeva rājagahe aññatarassa vibhavasampannassa kuṭumbikassa bhariyā	2236	
PA_atk-s05_07a:2236_7	dhītā suṇisā ca pasannacittā “dhātupūjaṃ karissāmā”ti gandhapupphādīni gahetvā dhātuṭṭhānaṃ	2236	
PA_atk-s05_07a:2236_8	gantuṃ āraddhā. So kuṭumbiko “kiṃ aṭṭhikānaṃ pūjanenā”ti tā paribhāsetvā dhātupūjaṃ	2236	
PA_atk-s05_07a:2236_9	vivaṇṇesi. Tāpi tassa vacanaṃ anādiyitvā tattha gantvā dhātupūjaṃ katvā gehaṃ āgatā	2236	
PA_atk-s05_07a:2236_10	tādisena rogena abhibhūtā nacirasseva kālaṃ katvā devaloke nibbattiṃsu. So pana kodhena	22361	
PA_atk-s05_07a:2236_11	abhibhūto nacirasseva kālaṃ katvā tena pāpakammena petesu nibbatti.	22361	
PA_atk-s05_07a:2237_0	Athekadivasaṃ āyasmā mahākassapo sattesu anukampāya tathārūpaṃ iddhābhisaṅkhāraṃ	2237	
PA_atk-s05_07a:2237_1	abhisaṅkhāsi, yathā manussā te pete tā ca devatāyo passanti. Tathā pana katvā cetiyaṅgaṇe	2237	
PA_atk-s05_07a:2237_2	ṭhito taṃ dhātuvivaṇṇakaṃ petaṃ tīhi gāthāhi pucchi. Tassa so peto byākāsi –	2237	
PA_atk-s05_07a:2239	“Antalikkhasmiṃ tiṭṭhanto, duggandho pūti vāyasi;	223	
PA_atk-s05_07a:2240	Mukhañca te kimayo pūtigandhaṃ, khādanti kiṃ kammamakāsi pubbe.	224	
PA_atk-s05_07a:2242	“Tato satthaṃ gahetvāna, okkantanti punappunaṃ;	224	
PA_atk-s05_07a:2243	Khārena paripphositvā, okkantanti punappunaṃ.	224	
PA_atk-s05_07a:2245	“Kiṃ nu kāyena vācāya, manasā dukkaṭaṃ kataṃ;	224	
PA_atk-s05_07a:2246	Kissakammavipākena, idaṃ dukkhaṃ nigacchasī”ti.	224	
PA_atk-s05_07a:2248	“Ahaṃ rājagahe ramme, ramaṇīye giribbaje;	224	
PA_atk-s05_07a:2249	Issaro dhanadhaññassa, supahūtassa mārisa.	224	
PA_atk-s05_07a:2251	“Tassāyaṃ me bhariyā ca, dhītā ca suṇisā ca me;	225	
PA_atk-s05_07a:2252	Tā mālaṃ uppalañcāpi, paccagghañca vilepanaṃ;	225	
PA_atk-s05_07a:2253	Thūpaṃ harantiyo vāresiṃ, taṃ pāpaṃ pakataṃ mayā.	225	
PA_atk-s05_07a:2255	“Chaḷāsītisahassāni, mayaṃ paccattavedanā;	225	
PA_atk-s05_07a:2256	Thūpapūjaṃ vivaṇṇetvā, paccāma niraye bhusaṃ.	225	
PA_atk-s05_07a:2258	“Ye ca kho thūpapūjāya, vattante arahato mahe;	225	
PA_atk-s05_07a:2259	Ādīnavaṃ pakāsenti, vivecayetha ne tato.	225	
PA_atk-s05_07a:2261	“Imā ca passa ayantiyo, māladhārī alaṅkatā;	226	
PA_atk-s05_07a:2262	Mālāvipākaṃnubhontiyo, samiddhā ca tā yasassiniyo.	226	
PA_atk-s05_07a:2264	“Tañca disvāna accheraṃ, abbhutaṃ lomahaṃsanaṃ;	226	
PA_atk-s05_07a:2265	Namo karonti sappaññā, vandanti taṃ mahāmuniṃ.	226	
PA_atk-s05_07a:2267	“Sohaṃ nūna ito gantvā, yoniṃ laddhāna mānusiṃ;	226	
PA_atk-s05_07a:2268	Thūpapūjaṃ karissāmi, appamatto punappuna”nti.	226	
PA_atk-s05_07a:2269_0	507-8. Tattha duggandhoti aniṭṭhagandho, kuṇapagandhagandhīti attho. Tenāha “pūti	2269	
PA_atk-s05_07a:2269_1	vāyasī”ti. Tatoti duggandhavāyanato kimīhi khāyitabbato ca upari. Sattaṃ gahetvāna,	2269	
PA_atk-s05_07a:2269_2	okkantanti punappunanti kammasañcoditā sattā nisitadhāraṃ satthaṃ gahetvā punappunaṃ	2269	
PA_atk-s05_07a:2269_3	taṃ vaṇamukhaṃ avakantanti. Khārena paripphositvā, okkantanti punappunanti avakantitaṭṭhāne	2269	
PA_atk-s05_07a:2269_4	khārodakena āsiñcitvā punappunampi avakantanti.	2269	
PA_atk-s05_07a:2270	510. Issaro dhanadhaññassa, supahūtassāti ativiya pahūtassa dhanassa dhaññassa ca issaro sāmī, aḍḍho mahaddhanoti attho.	227	
PA_atk-s05_07a:2271_0	511. Tassāyaṃ me bhariyā ca, dhītā ca suṇisā cāti tassa mayhaṃ ayaṃ purimattabhāve	2271	
PA_atk-s05_07a:2271_1	bhariyā, ayaṃ dhītā, ayaṃ suṇisā. Tā devabhūtā ākāse ṭhitāti dassento vadati. Paccagghanti	2271	
PA_atk-s05_07a:2271_2	abhinavaṃ. Thūpaṃ harantiyo vāresinti thūpaṃ pūjetuṃ upanentiyo dhātuṃ vivaṇṇento	2271	
PA_atk-s05_07a:2271_3	paṭikkhipiṃ. Taṃ pāpaṃ pakataṃ mayāti taṃ dhātuvivaṇṇanapāpaṃ kataṃ samācaritaṃ mayāti	2271	
PA_atk-s05_07a:2271_4	vippaṭisārappatto vadati.	2271	
PA_atk-s05_07a:2272_0	512. Chaḷāsītisahassānīti chasahassādhikā asītisahassamattā. Mayanti te pete attanā	2272	
PA_atk-s05_07a:2272_1	saddhiṃ saṅgahetvā vadati. Paccattavedanāti visuṃ visuṃ anubhuyyamānadukkhavedanā.	2272	
PA_atk-s05_07a:2272_2	Nirayeti baladukkhatāya pettivisayaṃ nirayasadisaṃ katvā āha.	2272	
PA_atk-s05_07a:2273_0	513. Ye ca kho thūpapūjāya, vattante arahato maheti arahato sammāsambuddhassa thūpaṃ	2273	
PA_atk-s05_07a:2273_1	uddissa pūjāmahe pavattamāne ahaṃ viya ye thūpapūjāya ādīnavaṃ dosaṃ pakāsenti. Te	2273	
PA_atk-s05_07a:2273_2	puggale tato puññato vivecayetha vivecāpayetha, paribāhire janayethāti aññāpadesena	2273	
PA_atk-s05_07a:2273_3	attano mahājāniyataṃ vibhāveti.	2273	
PA_atk-s05_07a:2274	514. Āyantiyoti ākāsena āgacchantiyo. Mālāvipākanti thūpe katamālāpūjāya vipākaṃ phalaṃ. Samiddhāti dibbasampattiyā samiddhā. Tā yasassiniyoti tā parivāravantiyo.	227	
PA_atk-s05_07a:2275_0	515. Tañca disvānāti tassa atiparittassa pūjāpuññassa acchariyaṃ abbhutaṃ lomahaṃsanaṃ	2275	
PA_atk-s05_07a:2275_1	atiuḷāraṃ vipākavisesaṃ disvā. Namo karonti sappaññā, vandanti taṃ mahāmuninti, bhante	2275	
PA_atk-s05_07a:2275_2	kassapa, imā itthiyo taṃ uttamapuññakkhettabhūtaṃ vandanti abhivādenti, namo karonti	2275	
PA_atk-s05_07a:2275_3	namakkārañca karontīti attho.	2275	
PA_atk-s05_07a:2276	516. Atha so peto saṃviggamānaso saṃvegānurūpaṃ āyatiṃ attanā kātabbaṃ dassento “sohaṃ nūnā”ti gāthamāha. Taṃ uttānatthameva.	227	
PA_atk-s05_07a:2277	Evaṃ petena vutto mahākassapo taṃ aṭṭhuppattiṃ katvā sampattaparisāya dhammaṃ desesi.	227	
PA_atk-s05_07a:2278	Dhātuvivaṇṇapetavatthuvaṇṇanā niṭṭhitā.	227	
PA_atk-s05_07a:2279	Iti khuddaka-aṭṭhakathāya petavatthusmiṃ	227	
PA_atk-s05_07a:2280	Dasavatthupaṭimaṇḍitassa	228	
PA_atk-s05_07a:2281	Tatiyassa cūḷavaggassa atthasaṃvaṇṇanā niṭṭhitā.	228	
PA_atk-s05_07a:2282	4. Mahāvaggo	228	
PA_atk-s05_07a:2283	1. Ambasakkarapetavatthuvaṇṇanā	228	
PA_atk-s05_07a:2284_0	Vesālī nāma nagaratthi vajjīnanti idaṃ ambasakkarapetavatthu. Tassa kā uppatti? Bhagavati	2284	
PA_atk-s05_07a:2284_1	jetavane viharante ambasakkaro nāma licchavirājā micchādiṭṭhiko natthikavādo vesāliyaṃ	2284	
PA_atk-s05_07a:2284_2	rajjaṃ kāresi. Tena ca samayena vesālinagare aññatarassa vāṇijassa āpaṇasamīpe cikkhallaṃ	2284	
PA_atk-s05_07a:2284_3	hoti, tattha bahū janā uppatitvā atikkamantā kilamanti, keci kaddamena limpanti.	2284	
PA_atk-s05_07a:2284_4	Taṃ disvā so vāṇijo “mā ime manussā kalalaṃ akkamiṃsū”ti apagataduggandhaṃ saṅkhavaṇṇapaṭibhāgaṃ	2284	
PA_atk-s05_07a:2284_5	gosīsaṭṭhiṃ āharāpetvā nikkhipāpesi. Pakatiyā ca sīlavā ahosi akkodhano saṇhavāco,	2284	
PA_atk-s05_07a:2284_6	paresañca yathābhūtaṃ guṇaṃ kitteti.	2284	
PA_atk-s05_07a:2285_0	So ekasmiṃ divase attano sahāyassa nhāyantassa pamādena anolokentassa nivāsanavatthaṃ	2285	
PA_atk-s05_07a:2285_1	kīḷādhippāyena apanidhāya taṃ dukkhāpetvā adāsi. Bhāgineyyo panassa corikāya paragehato	2285	
PA_atk-s05_07a:2285_2	bhaṇḍaṃ āharitvā tasseva āpaṇe nikkhipi. Bhaṇḍasāmikā vīmaṃsantā bhaṇḍena saddhiṃ	2285	
PA_atk-s05_07a:2285_3	tassa bhāgineyyaṃ tañca rañño dassesuṃ. Rājā “imassa sīsaṃ chindatha, bhāgineyyaṃ	2285	
PA_atk-s05_07a:2285_4	panassa sūle āropethā”ti āṇāpesi. Rājapurisā tathā akaṃsu. So kālaṃ katvā bhummadevesu	2285	
PA_atk-s05_07a:2285_5	uppajji. So gosīsena setuno katattā setavaṇṇaṃ dibbaṃ manojavaṃ assājānīyaṃ paṭilabhi,	2285	
PA_atk-s05_07a:2285_6	guṇavantānaṃ vaṇṇakathanena tassa gattato dibbagandho vāyati, sāṭakassa pana apanihitattā	2285	
PA_atk-s05_07a:2285_7	naggo ahosi. So attanā pubbe katakammaṃ olokento tadanusārena attano bhāgineyyaṃ	2285	
PA_atk-s05_07a:2285_8	sūle āropitaṃ disvā karuṇāya codiyamāno manojavaṃ assaṃ abhiruhitvā aḍḍharattisamaye	2285	
PA_atk-s05_07a:2285_9	tassa sūlā ropitaṭṭhānaṃ gantvā avidūre ṭhito “jīva, bho, jīvitameva seyyo”ti divase divase vadati.	2285	
PA_atk-s05_07a:2286_0	Tena ca samayena ambasakkaro rājā hatthikkhandhavaragato nagaraṃ padakkhiṇaṃ karonto	2286	
PA_atk-s05_07a:2286_1	aññatarasmiṃ gehe vātapānaṃ vivaritvā rājavibhūtiṃ passantiṃ ekaṃ itthiṃ disvā paṭibaddhacitto	2286	
PA_atk-s05_07a:2286_2	hutvā pacchāsane nisinnassa purisassa “imaṃ gharaṃ imañca itthiṃ upadhārehī”ti saññaṃ	2286	
PA_atk-s05_07a:2286_3	datvā anukkamena attano rājagehaṃ paviṭṭho taṃ purisaṃ pesesi – “gaccha, bhaṇe, tassā	2286	
PA_atk-s05_07a:2286_4	itthiyā sasāmikabhāvaṃ vā asāmikabhāvaṃ vā jānāhī”ti. So gantvā tassā sasāmikabhāvaṃ	2286	
PA_atk-s05_07a:2286_5	ñatvā rañño ārocesi. Rājā tassā itthiyā pariggahaṇūpāyaṃ cintento tassā sāmikaṃ pakkosāpetvā	2286	
PA_atk-s05_07a:2286_6	“ehi, bhaṇe, maṃ upaṭṭhāhī”ti āha. So anicchantopi “rājā attano vacanaṃ akaronte	2286	
PA_atk-s05_07a:2286_7	mayi rājadaṇḍaṃ kareyyā”ti bhayena rājupaṭṭhānaṃ sampaṭicchitvā divase divase rājupaṭṭhānaṃ	2286	
PA_atk-s05_07a:2286_8	gacchati. Rājāpi tassa bhattavetanaṃ dāpetvā katipayadivasātikkamena pātova upaṭṭhānaṃ	2286	
PA_atk-s05_07a:2286_9	āgataṃ evamāha – “gaccha, bhaṇe, amumhi ṭhāne ekā pokkharaṇī atthi, tato aruṇavaṇṇamattikaṃ	2286	
PA_atk-s05_07a:2286_10	rattuppalāni ca ānehi, sace ajjeva nāgaccheyyāsi, jīvitaṃ te natthī”ti. Tasmiñca	22861	
PA_atk-s05_07a:2286_11	gate dvārapālaṃ āha – “ajja anatthaṅgate eva sūriye sabbadvārāni thaketabbānī”ti.	22861	
PA_atk-s05_07a:2287_0	Sā ca pokkharaṇī vesāliyā tiyojanamatthake hoti, tathāpi so puriso maraṇabhayatajjito	2287	
PA_atk-s05_07a:2287_1	vātavegena pubbaṇheyeva taṃ pokkharaṇiṃ sampāpuṇi. “Sā ca pokkharaṇī amanussapariggahitā”ti	2287	
PA_atk-s05_07a:2287_2	pageva sutattā bhayena so “atthi nu kho ettha koci parissayo”ti samantato anupariyāyati.	2287	
PA_atk-s05_07a:2287_3	Taṃ disvā pokkharaṇipālako amanusso karuṇāyamānarūpo manussarūpena upasaṅkamitvā	2287	
PA_atk-s05_07a:2287_4	“kimatthaṃ, bho purisa, idhāgatosī”ti āha. So tassa taṃ pavattiṃ kathesi. So “yadi	2287	
PA_atk-s05_07a:2287_5	evaṃ yāvadatthaṃ gaṇhāhī”ti attano dibbarūpaṃ dassetvā antaradhāyi.	2287	
PA_atk-s05_07a:2288_0	So tattha aruṇavaṇṇamattikaṃ rattuppalāni ca gahetvā anatthaṅgateyeva sūriye nagaradvāraṃ	2288	
PA_atk-s05_07a:2288_1	sampāpuṇi. Taṃ disvā dvārapālo tassa viravantasseva dvāraṃ thakesi. So thakite dvāre	2288	
PA_atk-s05_07a:2288_2	pavesanaṃ alabhanto dvārasamīpe sūle āropitaṃ purisaṃ disvā “ete mayi anatthaṅgate	2288	
PA_atk-s05_07a:2288_3	eva sūriye āgate viravante evaṃ dvāraṃ thakesuṃ. ‘Ahaṃ kāleyeva āgato, mama dāso	2288	
PA_atk-s05_07a:2288_4	natthī’ti tayāpi ñātaṃ hotū”ti sakkhimakāsi. Taṃ sutvā so āha “ahaṃ sūle āvuto vajjho	2288	
PA_atk-s05_07a:2288_5	maraṇābhimukho, kathaṃ tava sakkhi homi. Eko panettha peto mahiddhiko mama samīpaṃ	2288	
PA_atk-s05_07a:2288_6	āgamissati, taṃ sakkhiṃ karohī”ti. “Kathaṃ pana so mayā daṭṭhabbo”ti? Idheva tvaṃ	2288	
PA_atk-s05_07a:2288_7	tiṭṭha, “sayameva dakkhissasī”ti. So tattha ṭhito majjhimayāme taṃ petaṃ āgataṃ disvā	2288	
PA_atk-s05_07a:2288_8	sakkhiṃ akāsi. Vibhātāya ca rattiyā raññā “mama āṇā tayā atikkantā, tasmā rājadaṇḍaṃ	2288	
PA_atk-s05_07a:2288_9	te karissāmī”ti vutte, deva, mayā tava āṇā nātikkantā, anatthaṅgate eva sūriye ahaṃ	2288	
PA_atk-s05_07a:2288_10	idhāgatoti. Tattha ko te sakkhīti? So tassa sūlāvutassa purisassa santike āgacchantaṃ	22881	
PA_atk-s05_07a:2288_11	naggapetaṃ “sakkhī”ti niddisitvā “kathametaṃ amhehi saddhātabba”nti raññā vutte “ajja	22881	
PA_atk-s05_07a:2288_12	rattiyaṃ tumhehi saddhātabbaṃ purisaṃ mayā saddhiṃ pesethā”ti āha. Taṃ sutvā rājā	22881	
PA_atk-s05_07a:2288_13	sayameva tena saddhiṃ tattha gantvā ṭhito petena ca tatthāgantvā “jīva, bho, jīvitameva	22881	
PA_atk-s05_07a:2288_14	seyyo”ti vutte taṃ “seyyā nisajjā nayimassa atthī”tiādinā pañcahi gāthāhi paṭipucchi.	22881	
PA_atk-s05_07a:2288_15	Idāni ādito pana “vesāli nāma nagaratthi vajjīna”nti gāthā tāsaṃ sambandhadassanatthaṃ	22881	
PA_atk-s05_07a:2288_16	saṅgītikārehi ṭhapitā –	22881	
PA_atk-s05_07a:2290	“Vesālī nāma nagaratthi vajjīnaṃ, tattha ahu licchavi ambasakkaro;	229	
PA_atk-s05_07a:2291	Disvāna petaṃ nagarassa bāhiraṃ, tattheva pucchittha taṃ kāraṇatthiko.	229	
PA_atk-s05_07a:2293	“Seyyā nisajjā nayimassa atthi, abhikkamo natthi paṭikkamo ca;	229	
PA_atk-s05_07a:2294	Asitapītakhāyitavatthabhogā, paricāraṇā sāpi imassa natthi.	229	
PA_atk-s05_07a:2296	“Ye ñātakā diṭṭhasutā suhajjā, anukampakā yassa ahesuṃ pubbe;	229	
PA_atk-s05_07a:2297	Daṭṭhumpi te dāni na taṃ labhanti, virājitato hi janena tena.	229	
PA_atk-s05_07a:2299	“Na oggatattassa bhavanti mittā, jahanti mittā vikalaṃ viditvā;	229	
PA_atk-s05_07a:2300	Atthañca disvā parivārayanti, bahū mittā uggatattassa honti.	230	
PA_atk-s05_07a:2302	“Nihīnatto sabbabhogehi kiccho, sammakkhito samparibhinnagatto;	230	
PA_atk-s05_07a:2303	Ussāvabindūva palimpamānā, ajja suve jīvitassūparodho.	230	
PA_atk-s05_07a:2305	“Etādisaṃ uttamakicchappattaṃ,	230	
PA_atk-s05_07a:2306	Uttāsitaṃ pucimandassa sūle;	230	
PA_atk-s05_07a:2307	Atha tvaṃ kena vaṇṇena vadesi yakkha,	230	
PA_atk-s05_07a:2308	‘Jīva bho jīvitameva seyyo”’ti.	230	
PA_atk-s05_07a:2309_0	517. Tattha tatthāti tassaṃ vesāliyaṃ. Nagarassa bāhiranti nagarassa bahi bhavaṃ,	2309	
PA_atk-s05_07a:2309_1	vesālinagarassa bahi eva jātaṃ pavattaṃ sambandhaṃ. Tatthevāti yattha taṃ passi,	2309	
PA_atk-s05_07a:2309_2	tattheva ṭhāne. Tanti taṃ petaṃ. Kāraṇatthikoti “jīva, bho, jīvitameva seyyo”ti vuttaatthassa	2309	
PA_atk-s05_07a:2309_3	kāraṇena atthiko hutvā.	2309	
PA_atk-s05_07a:2310_0	518. Seyyā nisajjā nayimassa atthīti piṭṭhipasāraṇalakkhaṇā seyyā, pallaṅkābhujanalakkhaṇā	2310	
PA_atk-s05_07a:2310_1	nisajjā ca imassa sūle āropitapuggalassa natthi. Abhikkamo natthi paṭikkamo cāti	2310	
PA_atk-s05_07a:2310_2	abhikkamādilakkhaṇaṃ appamattakampi gamanaṃ imassa natthi. Paricārikā sāpīti yā asitapītakhāyitavatthaparibhogādilakkhaṇā	2310	
PA_atk-s05_07a:2310_3	indriyānaṃ paricāraṇā, sāpi imassa natthi. “Pariharaṇā sāpī”ti vā pāṭho, asitādiparibhogavasena	2310	
PA_atk-s05_07a:2310_4	indriyānaṃ pariharaṇā, sāpi imassa natthi vigatajīvitattāti attho. “Paricāraṇā sāpī”ti keci paṭhanti.	2310	
PA_atk-s05_07a:2311_0	519. Diṭṭhasutā suhajjā, anukampakā yassa ahesuṃ pubbeti sandiṭṭhasahāyā ceva adiṭṭhasahāyā	2311	
PA_atk-s05_07a:2311_1	ca yassa mittā anuddayāvanto ye assa imassa pubbe ahesuṃ. Daṭṭhumpīti passitumpi	2311	
PA_atk-s05_07a:2311_2	na labhanti, kuto saha vasitunti attho. Virājitattoti pariccattasabhāvo. Janena tenāti tena ñātiādijanena.	2311	
PA_atk-s05_07a:2312_0	520. Na oggatattassa bhavanti mittāti apagataviññāṇassa matassa mittā nāma na honti	2312	
PA_atk-s05_07a:2312_1	tassa mittehi kātabbakiccassa atikkantattā. Jahanti mittā vikalaṃ viditvāti mato	2312	
PA_atk-s05_07a:2312_2	tāva tiṭṭhatu, jīvantampi bhogavikalaṃ purisaṃ viditvā “na ito kiñci gayhūpaga”nti	2312	
PA_atk-s05_07a:2312_3	mittā pajahanti. Atthañca disvā parivārayantīti tassa pana santakaṃ atthaṃ dhanaṃ	2312	
PA_atk-s05_07a:2312_4	disvā piyavādino mukhullokikā hutvā taṃ parivārenti. Bahū mittā uggatattassa hontīti	2312	
PA_atk-s05_07a:2312_5	vibhavasampattiyā uggatasabhāvassa samiddhassa bahū anekā mittā honti, ayaṃ lokiyasabhāvoti attho.	2312	
PA_atk-s05_07a:2313_0	521. Nihīnatto sabbabhogehīti sabbehi upabhogaparibhogavatthūhi parihīnatto. Kicchoti	2313	
PA_atk-s05_07a:2313_1	dukkhito. Sammakkhitoti ruhirehi sammakkhitasarīro. Samparibhinnagattoti sūlena abbhantare	2313	
PA_atk-s05_07a:2313_2	vidālitagatto. Ussāvabindūva palimpamānoti tiṇagge limpamānaussāvabindusadiso. Ajja	2313	
PA_atk-s05_07a:2313_3	suveti ajja vā suve vā imassa nāma purisassa jīvitassa uparodho nirodho, tato uddhaṃ	2313	
PA_atk-s05_07a:2313_4	nappavattatīti attho.	2313	
PA_atk-s05_07a:2314_0	522. Uttāsitanti āvutaṃ āropitaṃ. Pucimandassa sūleti nimbarukkhassa daṇḍena katasūle.	2314	
PA_atk-s05_07a:2314_1	Kena vaṇṇenāti kena kāraṇena. Jīva, bho, jīvitameva seyyoti, bho purisa, jīva. Kasmā?	2314	
PA_atk-s05_07a:2314_2	Sūlaṃ āropitassāpi hi te idha jīvitameva ito cutassa jīvitato satabhāgena sahassabhāgena	2314	
PA_atk-s05_07a:2314_3	seyyo sundarataroti.	2314	
PA_atk-s05_07a:2315	Evaṃ tena raññā pucchito so peto attano adhippāyaṃ pakāsento –	231	
PA_atk-s05_07a:2317	“Sālohito esa ahosi mayhaṃ, ahaṃ sarāmi purimāya jātiyā;	231	
PA_atk-s05_07a:2318	Disvā ca me kāruññamahosi rāja, mā pāpadhammo nirayaṃ patāyaṃ.	231	
PA_atk-s05_07a:2320	“Ito cuto licchavi esa poso, satthussadaṃ nirayaṃ ghorarūpaṃ;	232	
PA_atk-s05_07a:2321	Upapajjati dukkaṭakammakārī, mahābhitāpaṃ kaṭukaṃ bhayānakaṃ.	232	
PA_atk-s05_07a:2323	“Anekabhāgena guṇena seyyo, ayameva sūlo nirayena tena;	232	
PA_atk-s05_07a:2324	Ekantadukkhaṃ kaṭukaṃ bhayānakaṃ, ekantatibbaṃ nirayaṃ patāyaṃ.	232	
PA_atk-s05_07a:2326	“Idañca sutvā vacanaṃ mameso, dukkhūpanīto vijaheyya pāṇaṃ;	232	
PA_atk-s05_07a:2327	Tasmā ahaṃ santike na bhaṇāmi, mā mekato jīvitassūparodho”ti. –	232	
PA_atk-s05_07a:2328	Catasso gāthā abhāsi.	232	
PA_atk-s05_07a:2329_0	523. Tattha sālohito samānalohito yonisambandhena sambandho, ñātakoti attho. Purimāya	2329	
PA_atk-s05_07a:2329_1	jātiyāti purimattabhāve. Mā pāpadhammo nirayaṃ patāyanti ayaṃ pāpadhammo puriso nirayaṃ	2329	
PA_atk-s05_07a:2329_2	mā pati, mā nirayaṃ upapajjīti imaṃ disvā me kāruññaṃ ahosīti yojanā.	2329	
PA_atk-s05_07a:2330_0	524. Sattussadanti pāpakārīhi sattehi ussannaṃ, atha vā pañcavidhabandhanaṃ, mukhe	2330	
PA_atk-s05_07a:2330_1	tattalohasecanaṃ, aṅgārapabbatāropanaṃ, lohakumbhipakkhepanaṃ, asipattavanappavesanaṃ,	2330	
PA_atk-s05_07a:2330_2	vettaraṇiyaṃ samotaraṇaṃ, mahāniraye pakkhepoti. Imehi sattahi pañcavidhabandhanādīhi	2330	
PA_atk-s05_07a:2330_3	dāruṇakāraṇehi ussannaṃ, uparūpari nicitanti attho. Mahābhitāpanti mahādukkhaṃ, mahāaggisantāpaṃ	2330	
PA_atk-s05_07a:2330_4	vā. Kaṭukanti aniṭṭhaṃ. Bhayānakanti bhayajanakaṃ.	2330	
PA_atk-s05_07a:2331_0	525. Anekabhāgena guṇenāti anekakoṭṭhāsena ānisaṃsena. Ayameva sūlo nirayena tenāti	2331	
PA_atk-s05_07a:2331_1	tato imassa uppattiṭṭhānabhūtato nirayato ayameva sūlo seyyoti. Nissakke hi idaṃ	2331	
PA_atk-s05_07a:2331_2	karaṇavacanaṃ. Ekanta tibbanti ekanteneva tikhiṇadukkhaṃ, niyatamahādukkhanti attho.	2331	
PA_atk-s05_07a:2332_0	526. Idañca sutvā vacanaṃ mamesoti “ito cuto”tiādinā vuttaṃ mama vacanaṃ sutvā eso	2332	
PA_atk-s05_07a:2332_1	puriso dukkhūpanīto mama vacanena nirayadukkhaṃ upanīto viya hutvā. Vijaheyya pāṇanti	2332	
PA_atk-s05_07a:2332_2	attano jīvitaṃ pariccajeyya. Tasmāti tena kāraṇena. Mā mekatoti “mayā ekato imassa	2332	
PA_atk-s05_07a:2332_3	purisassa jīvitassa uparodho mā hotū”ti imassa santike idaṃ vacanaṃ ahaṃ na bhaṇāmi,	2332	
PA_atk-s05_07a:2332_4	atha kho “jīva, bho, jīvitameva seyyo”ti idameva bhaṇāmīti adhippāyo.	2332	
PA_atk-s05_07a:2333	Evaṃ petena attano adhippāye pakāsite puna rājā petassa pavattiṃ pucchituṃ okāsaṃ karonto imaṃ gāthamāha –	233	
PA_atk-s05_07a:2335	“Aññāto eso purisassa attho, aññampi icchāmase pucchituṃ tuvaṃ;	233	
PA_atk-s05_07a:2336	Okāsakammaṃ sace no karosi, pucchāma taṃ no na ca kujjhitabba”nti.	233	
PA_atk-s05_07a:2338	“Addhā paṭiññā me tadā ahu, nācikkhaṇā appasannassa hoti;	233	
PA_atk-s05_07a:2339	Akāmā saddheyyavacoti katvā, pucchassu maṃ kāmaṃ yathā visayha”nti. –	233	
PA_atk-s05_07a:2340	Imā rañño petassa ca vacanapaṭivacanagāthā.	234	
PA_atk-s05_07a:2341	527. Tattha aññātoti avagato. Icchāmaseti icchāma. Noti amhākaṃ. Na ca kujjhitabbanti “ime manussā yaṃkiñci pucchantī”ti kodho na kātabbo.	234	
PA_atk-s05_07a:2342_0	528. Addhāti ekaṃsena. Paṭiññā meti ñāṇavasena mayhaṃ “pucchassū”ti paṭiññā, okāsadānanti	2342	
PA_atk-s05_07a:2342_1	attho. Tadā ahūti tasmiṃ kāle paṭhamadassane ahosi. Nācikkhaṇā appasannassa hotīti	2342	
PA_atk-s05_07a:2342_2	akathanā appasannassa hoti. Pasanno eva hi pasannassa kiñci katheti. Tvaṃ pana tadā	2342	
PA_atk-s05_07a:2342_3	mayi appasanno, ahañca tayi, tena paṭijānitvā kathetukāmo nāhosi. Idāni panāhaṃ tuyhaṃ	2342	
PA_atk-s05_07a:2342_4	akāmā saddheyyavaco akāmo eva saddhātabbavacano iti katvā iminā kāraṇena. Pucchassu	2342	
PA_atk-s05_07a:2342_5	maṃ kāmaṃ yathā visayhanti tvaṃ yathā icchasi, tamatthaṃ maṃ pucchassu. Ahaṃ pana	2342	
PA_atk-s05_07a:2342_6	yathā visayhaṃ yathā mayhaṃ sahituṃ sakkā, tathā attano ñāṇabalānurūpaṃ kathessāmīti adhippāyo.	2342	
PA_atk-s05_07a:2343	Evaṃ petena pucchanāya okāse kate rājā –	234	
PA_atk-s05_07a:2345	“Yaṃ kiñcahaṃ cakkhunā passisāmi,	234	
PA_atk-s05_07a:2346	Sabbampi tāhaṃ abhisaddaheyyaṃ;	234	
PA_atk-s05_07a:2347	Disvāva taṃ nopi ce saddaheyyaṃ,	234	
PA_atk-s05_07a:2348	Kareyyāsi me yakkha niyassakamma”nti. –	234	
PA_atk-s05_07a:2349_0	Gāthamāha. Tassattho – ahaṃ yaṃ kiñcideva cakkhunā passissāmi, taṃ sabbampi tatheva	2349	
PA_atk-s05_07a:2349_1	ahaṃ abhisaddaheyyaṃ, taṃ pana disvāva taṃ vacanaṃ nopi ce saddaheyyaṃ. Yakkha, mayhaṃ	2349	
PA_atk-s05_07a:2349_2	niyassakammaṃ niggahakammaṃ kareyyāsīti. Atha vā yaṃ kiñcahaṃ cakkhunā passissāmīti	2349	
PA_atk-s05_07a:2349_3	ahaṃ yaṃ kiñcideva cakkhunā passissāmi acakkhugocarassa adassanato. Sabbampi tāhaṃ	2349	
PA_atk-s05_07a:2349_4	abhisaddaheyyanti sabbampi te ahaṃ diṭṭhaṃ sutaṃ aññaṃ vā abhisaddaheyyaṃ. Tādiso	2349	
PA_atk-s05_07a:2349_5	hi mayhaṃ tayi abhippasādoti adhippāyo. Pacchimapadassa pana yathāvuttova attho.	2349	
PA_atk-s05_07a:2350	Taṃ sutvā peto –	235	
PA_atk-s05_07a:2352	“Saccappaṭiññā tava mesā hotu, sutvāna dhammaṃ labha suppasādaṃ;	235	
PA_atk-s05_07a:2353	Aññatthiko no ca paduṭṭhacitto, yaṃ te sutaṃ asutañcāpi dhammaṃ;	235	
PA_atk-s05_07a:2354	Sabbampi akkhissaṃ yathā pajāna”nti. – gāthamāha; Ito paraṃ –	235	
PA_atk-s05_07a:2356	“Setena assena alaṅkatena, upayāsi sūlāvutakassa santike;	235	
PA_atk-s05_07a:2357	Yānaṃ idaṃ abbhutaṃ dassaneyyaṃ, kissetaṃ kammassa ayaṃ vipākoti.	235	
PA_atk-s05_07a:2359	“Vesāliyā nagarassa majjhe, cikkhallamagge narakaṃ ahosi;	235	
PA_atk-s05_07a:2360	Gosīsamekāhaṃ pasannacitto, setaṃ gahetvā narakasmiṃ nikkhipiṃ.	236	
PA_atk-s05_07a:2362	“Etasmiṃ pādāni patiṭṭhapetvā, mayañca aññe ca atikkamimhā;	236	
PA_atk-s05_07a:2363	Yānaṃ idaṃ abbhutaṃ dassaneyyaṃ, tasseva kammassa ayaṃ vipākoti.	236	
PA_atk-s05_07a:2365	“Vaṇṇo ca te sabbadisā pabhāsati, gandho ca te sabbadisā pavāyati;	236	
PA_atk-s05_07a:2366	Yakkhiddhipattosi mahānubhāvo, naggo cāsi kissa ayaṃ vipākoti.	236	
PA_atk-s05_07a:2368	“Akkodhano niccapasannacitto, saṇhāhi vācāhi janaṃ upemi;	236	
PA_atk-s05_07a:2369	Tasseva kammassa ayaṃ vipāko, dibbo me vaṇṇo satataṃ pabhāsati.	236	
PA_atk-s05_07a:2371	“Yasañca kittiñca dhamme ṭhitānaṃ, disvāna mantemi pasannacitto;	237	
PA_atk-s05_07a:2372	Tasseva kammassa ayaṃ vipāko, dibbo me gandho satataṃ pavāyati.	237	
PA_atk-s05_07a:2374	“Sahāyānaṃ titthasmiṃ nhāyantānaṃ, thale gahetvā nidahissa dussaṃ;	237	
PA_atk-s05_07a:2375	Khiḍḍatthiko no ca paduṭṭhacitto, tenamhi naggo kasirā ca vuttīti.	237	
PA_atk-s05_07a:2377	“Yo kīḷamāno pakaroti pāpaṃ, tassedisaṃ kammavipākamāhu;	237	
PA_atk-s05_07a:2378	Akīḷamāno pana yo karoti, kiṃ tassa kammassa vipākamāhūti.	237	
PA_atk-s05_07a:2380	“Ye duṭṭhasaṅkappamanā manussā, kāyena vācāya ca saṃkiliṭṭhā;	238	
PA_atk-s05_07a:2381	Kāyassa bhedā abhisamparāyaṃ, asaṃsayaṃ te nirayaṃ upenti.	238	
PA_atk-s05_07a:2383	“Apare pana sugatimāsamānā, dāne ratā saṅgahitattabhāvā;	238	
PA_atk-s05_07a:2384	Kāyassa bhedā abhisamparāyaṃ, asaṃsayaṃ te sugatiṃ upentī”ti. –	238	
PA_atk-s05_07a:2385	Tesaṃ ubhinnaṃ vacanapaṭivacanagāthā honti.	238	
PA_atk-s05_07a:2386_0	530. Tattha saccappaṭiññā tava mesā hotūti “sabbampi tāhaṃ abhisaddaheyya”nti tava	2386	
PA_atk-s05_07a:2386_1	esā paṭiññā mayhaṃ saccaṃ hotu. Sutvāna dhammaṃ labha suppasādanti mayā vuccamānaṃ	2386	
PA_atk-s05_07a:2386_2	dhammaṃ sutvā sundaraṃ pasādaṃ labhassu. Aññatthikoti ājānanatthiko. Yathā pajānanti	2386	
PA_atk-s05_07a:2386_3	yathā aññopi pajānanto, “yathāpi ñāta”nti vā mayā yathā ñātanti attho.	2386	
PA_atk-s05_07a:2387	531. Kissetaṃ kammassa ayaṃ vipākoti kissetaṃ kissa nāma etaṃ, kissa kammassa ayaṃ vipāko. Etanti vā nipātamattaṃ, kissa kammassāti yojanā. “Kissa te”ti ca keci paṭhanti.	238	
PA_atk-s05_07a:2388_0	532-33. Cikkhallamaggeti cikkhallavati pathamhi. Narakanti āvāṭaṃ. Ekāhanti ekaṃ	2388	
PA_atk-s05_07a:2388_1	ahaṃ. Narakasmiṃ nikkhipinti yathā kaddamo na akkamīyati, evaṃ tasmiṃ cikkhallāvāṭe	2388	
PA_atk-s05_07a:2388_2	ṭhapesiṃ. Tassāti tassa gosīsena setukaraṇassa.	2388	
PA_atk-s05_07a:2389_0	536-7. Dhamme ṭhitānanti dhammacārīnaṃ samacārīnaṃ. Mantemīti kathemi kittayāmi.	2389	
PA_atk-s05_07a:2389_1	Khiḍḍatthikoti hasādhippāyo. No ca paduṭṭhacittoti dussasāmike na dūsitacitto, na	2389	
PA_atk-s05_07a:2389_2	avaharaṇādhippāyo nāpi vināsādhippāyoti attho.	2389	
PA_atk-s05_07a:2390	538. Akīḷamānoti akhiḍḍādhippāyo, lobhādīhi dūsitacitto. Kiṃ tassa kammassa vipākamāhūti tassa tathā katassa pāpakammassa kīva kaṭukaṃ dukkhavipākaṃ paṇḍitā āhu.	239	
PA_atk-s05_07a:2391_0	539-40. Duṭṭhasaṅkappamanāti kāmasaṅkappādivasena dūsitamanovitakkā, etena manoduccaritamāha.	2391	
PA_atk-s05_07a:2391_1	Kāyena vācāya ca saṃkiliṭṭhāti pāṇātipātādivasena kāyavācāhi malinā. Āsamānāti āsīsamānā patthayamānā.	2391	
PA_atk-s05_07a:2392	Evaṃ petena saṅkhepeneva kammaphalesu vibhajitvā dassitesu taṃ asaddahanto rājā –	239	
PA_atk-s05_07a:2394	“Taṃ kinti jāneyyamahaṃ avecca, kalyāṇapāpassa ayaṃ vipāko;	239	
PA_atk-s05_07a:2395	Kiṃ vāhaṃ disvā abhisaddaheyyaṃ, ko vāpi maṃ saddahāpeyya eta”nti. –	239	
PA_atk-s05_07a:2396_0	Gāthamāha. Tattha taṃ kinti jāneyyamahaṃ aveccāti yoyaṃ tayā “ye duṭṭhasaṅkappamanā	2396	
PA_atk-s05_07a:2396_1	manussā, kāyena vācāya ca saṃkiliṭṭhā”tiādinā. “Apare pana sugatimāsamānā”tiādinā	2396	
PA_atk-s05_07a:2396_2	ca kalyāṇassa pāpassa ca kammassa vipāko vibhajitvā vutto, taṃ kinti kena kāraṇena	2396	
PA_atk-s05_07a:2396_3	ahaṃ avecca aparapaccayabhāvena saddaheyyaṃ. Kiṃ vāhaṃ disvā abhisaddaheyyanti kīdisaṃ	2396	
PA_atk-s05_07a:2396_4	vā panāhaṃ paccakkhabhūtaṃ nidassanaṃ disvā paṭisaddaheyyaṃ. Ko vāpi maṃ saddahāpeyya	2396	
PA_atk-s05_07a:2396_5	etanti ko vā viññū puriso paṇḍito etamatthaṃ maṃ saddahāpeyya, taṃ kathehīti attho.	2396	
PA_atk-s05_07a:2397	Taṃ sutvā peto kāraṇena tamatthaṃ tassa pakāsento –	239	
PA_atk-s05_07a:2399	“Disvā ca sutvā abhisaddahassu, kalyāṇapāpassa ayaṃ vipāko;	239	
PA_atk-s05_07a:2400	Kalyāṇapāpe ubhaye asante, siyā nu sattā sugatā duggatā vā.	240	
PA_atk-s05_07a:2402	“No cettha kammāni kareyyuṃ maccā, kalyāṇapāpāni manussaloke;	240	
PA_atk-s05_07a:2403	Nāhesuṃ sattā sugatā duggatā vā, hīnā paṇītā ca manussaloke.	240	
PA_atk-s05_07a:2405	“Yasmā ca kammāni karonti maccā, kalyāṇapāpāni manussaloke;	240	
PA_atk-s05_07a:2406	Tasmā hi sattā sugatā duggatā vā, hīnā paṇītā ca manussaloke.	240	
PA_atk-s05_07a:2408	“Dvayajja kammānaṃ vipākamāhu, sukhassa dukkhassa ca vedanīyaṃ;	240	
PA_atk-s05_07a:2409	Tā devatāyo paricārayanti, paccenti bālā dvayataṃ apassino”ti. –	240	
PA_atk-s05_07a:2410	Gāthā abhāsi.	241	
PA_atk-s05_07a:2411_0	542. Tattha disvā cāti paccakkhato disvāpi. Sutvāti dhammaṃ sutvā tadanusārena nayaṃ	2411	
PA_atk-s05_07a:2411_1	nento anuminanto. Kalyāṇapāpassāti kusalassa akusalassa ca kammassa ayaṃ sukho ayaṃ	2411	
PA_atk-s05_07a:2411_2	dukkho ca vipākoti abhisaddahassu. Ubhaye asanteti kalyāṇe pāpe cāti duvidhe kamme	2411	
PA_atk-s05_07a:2411_3	avijjamāne. Siyā nu sattā sugatā duggatā vāti “ime sattā sugatiṃ gatā duggatiṃ gatā	2411	
PA_atk-s05_07a:2411_4	vā, sugatiyaṃ vā aḍḍhā duggatiyaṃ daliddā vā”ti ayamattho kiṃ nu siyā kathaṃ sambhaveyyāti attho.	2411	
PA_atk-s05_07a:2412_0	543-4. Idāni yathāvuttamatthaṃ “no cettha kammānī”ti ca “yasmā ca kammānī”ti ca gāthādvayena	2412	
PA_atk-s05_07a:2412_1	byatirekato anvayato ca vibhāveti. Tattha hīnā paṇītāti kularūpārogyaparivārādīhi hīnā uḷārā ca.	2412	
PA_atk-s05_07a:2413_0	545. Dvayajja kammānaṃ vipākamāhūti dvayaṃ duvidhaṃ ajja idāni kammānaṃ sucaritaduccaritānaṃ	2413	
PA_atk-s05_07a:2413_1	vipākaṃ vadanti kathenti. Kiṃ tanti āha “sukhassa dukkhassa ca vedanīya”nti, iṭṭhassa	2413	
PA_atk-s05_07a:2413_2	ca aniṭṭhassa ca anubhavanayoggaṃ. Tā devatāyo paricārayantīti ye ukkaṃsavasena sukhavedanīyaṃ	2413	
PA_atk-s05_07a:2413_3	vipākaṃ paṭilabhanti, te devaloke tā devatā hutvā dibbasukhasamappitā indriyāni paricārenti.	2413	
PA_atk-s05_07a:2413_4	Paccenti bālā dvayataṃ apassinoti ye bālā kammañca kammaphalañcāti dvayaṃ apassantā	2413	
PA_atk-s05_07a:2413_5	asaddahantā, te pāpappasutā dukkhavedanīyaṃ vipākaṃ anubhavantā nirayādīsu kammunā	2413	
PA_atk-s05_07a:2413_6	paccenti dukkhaṃ pāpuṇanti.	2413	
PA_atk-s05_07a:2414	Evaṃ kammaphalaṃ saddahanto pana tvaṃ kasmā evarūpaṃ dukkhaṃ paccanubhavasīti anuyogaṃ sandhāya –	241	
PA_atk-s05_07a:2416	“Na matthi kammāni sayaṃkatāni, datvāpi me natthi yo ādiseyya;	241	
PA_atk-s05_07a:2417	Acchādanaṃ sayanamathannapānaṃ, tenamhi naggo kasirā ca vuttī”ti. –	241	
PA_atk-s05_07a:2418_0	Gāthamāha. Tattha na matthi kammāni sayaṃkatānīti yasmā sayaṃ attanā pubbe katāni	2418	
PA_atk-s05_07a:2418_1	puññakammāni mama natthi na vijjanti, yehi idāni acchādanādīni labheyyaṃ. Datvāpi	2418	
PA_atk-s05_07a:2418_2	me natthi yo ādiseyyāti yo samaṇabrāhmaṇānaṃ dānaṃ datvā “asukassa petassa hotū”ti	2418	
PA_atk-s05_07a:2418_3	me ādiseyya uddiseyya, so natthi. Tenamhi naggo kasirā ca vuttīti tena duvidhenāpi	2418	
PA_atk-s05_07a:2418_4	kāraṇena idāni naggo niccoḷo amhi, kasirā dukkhā ca vutti jīvikā hotīti.	2418	
PA_atk-s05_07a:2419	Taṃ sutvā rājā tassa acchādanādilābhaṃ ākaṅkhanto –	241	
PA_atk-s05_07a:2421	“Siyā nu kho kāraṇaṃ kiñci yakkha, acchādanaṃ yena tuvaṃ labhetha;	242	
PA_atk-s05_07a:2422	Ācikkha me tvaṃ yadatthi hetu, saddhāyikaṃ hetuvaco suṇomā”ti. –	242	
PA_atk-s05_07a:2423	Gāthamāha. Tattha yenāti yena kāraṇena tvaṃ acchādanaṃ labhetha labheyyāsi, kiñci taṃ kāraṇaṃ siyā nu kho bhaveyya nu khoti attho. Yadatthīti yadi atthi.	242	
PA_atk-s05_07a:2424	Athassa peto taṃ kāraṇaṃ ācikkhanto –	242	
PA_atk-s05_07a:2426	“Kappitako nāma idhatthi bhikkhu, jhāyī susīlo arahā vimutto;	242	
PA_atk-s05_07a:2427	Guttindriyo saṃvutapātimokkho, sītibhūto uttamadiṭṭhipatto.	242	
PA_atk-s05_07a:2429	“Sakhilo vadaññū suvaco sumukho, svāgamo suppaṭimuttako ca;	242	
PA_atk-s05_07a:2430	Puññassa khettaṃ araṇavihārī, devamanussānañca dakkhiṇeyyo.	243	
PA_atk-s05_07a:2432	“Santo vidhūmo anīgho nirāso, mutto visallo amamo avaṅko;	243	
PA_atk-s05_07a:2433	Nirūpadhī sabbapapañcakhīṇo, tisso vijjā anuppatto jutimā.	243	
PA_atk-s05_07a:2435	“Appaññāto disvāpi na ca sujāno, munīti naṃ vajjisu voharanti;	243	
PA_atk-s05_07a:2436	Jānanti taṃ yakkhabhūtā anejaṃ, kalyāṇadhammaṃ vicarantaṃ loke.	243	
PA_atk-s05_07a:2438	“Tassa tuvaṃ ekayugaṃ duve vā, mamuddisitvāna sace dadetha;	243	
PA_atk-s05_07a:2439	Paṭiggahītāni ca tāni assu, mamañca passetha sannaddhadussa”nti. –	243	
PA_atk-s05_07a:2440	Gāthā abhāsi.	244	
PA_atk-s05_07a:2441_0	548. Tattha kappitato nāmāti jaṭilasahassassa abbhantare āyasmato upālittherassa	2441	
PA_atk-s05_07a:2441_1	upajjhāyaṃ sandhāya vadati. Idhāti imissā vesāliyā samīpe. Jhāyīti aggaphalajhānena	2441	
PA_atk-s05_07a:2441_2	jhāyī. Sītibhūtoti sabbakilesadarathapariḷāhavūpasamena sītibhāvappatto. Uttamadiṭṭhipattoti	2441	
PA_atk-s05_07a:2441_3	uttamaṃ aggaphalaṃ sammādiṭṭhiṃ patto.	2441	
PA_atk-s05_07a:2442	549. Sakhiloti mudu. Suvacoti subbaco. Svāgamoti suṭṭhu āgatāgamo. Suppaṭimuttakoti suṭṭhu paṭimuttakavāco, muttabhāṇīti attho. Araṇavihārīti mettāvihārī.	244	
PA_atk-s05_07a:2443_0	550. Santoti upasantakileso. Vidhūmoti vigatamicchāvitakkadhūmo. Anīghoti niddukkho.	2443	
PA_atk-s05_07a:2443_1	Nirāsoti nittaṇho. Muttoti sabbabhavehi vimutto. Visalloti vītarāgādisallo. Amamoti	2443	
PA_atk-s05_07a:2443_2	mamaṃkāravirahito. Avaṅkoti kāyavaṅkādivaṅkavirahito. Nirūpadhīti kilesābhisaṅkhārādiupadhippahāyī.	2443	
PA_atk-s05_07a:2443_3	Sabbapapañcakhīṇoti parikkhīṇataṇhādipapañco. Jutimāti anuttarāya ñāṇajutiyā jutimā.	2443	
PA_atk-s05_07a:2443_4	Appaññātoti paramappicchatāya paṭicchannaguṇatāya ca na pākaṭo.	2443	
PA_atk-s05_07a:2444_0	551. Disvāpi na ca sujānoti gambhīrabhāvena disvāpi “evaṃsīlo, evaṃdhammo, evaṃpañño”ti	2444	
PA_atk-s05_07a:2444_1	na suviññeyyo. Jānanti taṃ yakkhabhūtā anejanti yakkhabhūtā ca anejaṃ nittaṇhaṃ “arahā”ti	2444	
PA_atk-s05_07a:2444_2	taṃ jānanti. Kalyāṇadhammanti sundarasīlādiguṇaṃ.	2444	
PA_atk-s05_07a:2445_0	552. Tassāti tassa kappitakamahātherassa. Ekayuganti ekaṃ vatthayugaṃ. Duve vāti	2445	
PA_atk-s05_07a:2445_1	dve vā vatthayugāni. Mamuddisitvānāti mamaṃ uddisitvā. Paṭiggahītāni ca tāni assūti	2445	
PA_atk-s05_07a:2445_2	tāni vatthayugāni tena paṭiggahitāni ca assu bhaveyyuṃ. Sannaddhadussanti dussena	2445	
PA_atk-s05_07a:2445_3	katasannāhaṃ, laddhavatthaṃ nivatthapārutadussanti attho.	2445	
PA_atk-s05_07a:2446	Tato rājā –	244	
PA_atk-s05_07a:2448	“Kasmiṃ padese samaṇaṃ vasantaṃ, gantvāna passemu mayaṃ idāni;	244	
PA_atk-s05_07a:2449	Yo majja kaṅkhaṃ vicikicchitañca, diṭṭhīvisūkāni vinodayeyyā”ti. –	244	
PA_atk-s05_07a:2450	Therassa vasanaṭṭhānaṃ pucchi. Tattha kasmiṃ padeseti katarasmiṃ padese. Yo majjāti yo ajja, ma-kāro padasandhikaro.	245	
PA_atk-s05_07a:2451	Tato peto –	245	
PA_atk-s05_07a:2453	“Eso nisinno kapinaccanāyaṃ, parivārito devatāhi bahūhi;	245	
PA_atk-s05_07a:2454	Dhammiṃ kathaṃ bhāsati saccanāmo, sakasmimācerake appamatto”ti. –	245	
PA_atk-s05_07a:2455_0	Gāthamāha. Tattha kapinaccanāyanti kapīnaṃ vānarānaṃ naccanena “kapinaccanā”ti laddhavohāre	2455	
PA_atk-s05_07a:2455_1	padese. Saccanāmoti jhāyī susīlo arahā vimuttotiādīhi guṇanāmehi yāthāvanāmo aviparītanāmo.	2455	
PA_atk-s05_07a:2456	Evaṃ petena vutte rājā tāvadeva therassa santikaṃ gantukāmo –	245	
PA_atk-s05_07a:2458	“Tathāhaṃ kassāmi gantvā idāni, acchādayissaṃ samaṇaṃ yugena;	245	
PA_atk-s05_07a:2459	Paṭiggahītāni ca tāni assu, tuvañca passemu sannaddhadussa”nti. –	245	
PA_atk-s05_07a:2460	Gāthamāha. Tattha kassāmīti karissāmi.	246	
PA_atk-s05_07a:2461	Atha peto “devatānaṃ thero dhammaṃ deseti, tasmā nāyaṃ upasaṅkamanakālo”ti dassento –	246	
PA_atk-s05_07a:2463	“Mā akkhaṇe pabbajitaṃ upāgami, sādhu vo licchavi nesa dhammo;	246	
PA_atk-s05_07a:2464	Tato ca kāle upasaṅkamitvā, tattheva passāhi raho nisinna”nti. –	246	
PA_atk-s05_07a:2465	Gāthamāha. Tattha sādhūti āyācane nipāto. Vo licchavi nesa dhammoti, licchavirāja, tumhākaṃ rājūnaṃ esa dhammo na hoti, yaṃ akāle upasaṅkamanaṃ. Tatthevāti tasmiṃyeva ṭhāne.	246	
PA_atk-s05_07a:2466_0	Evaṃ petena vutte rājā “sādhū”ti sampaṭicchitvā attano nivesanameva gantvā puna yuttapattakāle	2466	
PA_atk-s05_07a:2466_1	aṭṭha vatthuyugāni gāhāpetvā theraṃ upasaṅkamitvā ekamantaṃ nisinno paṭisanthāraṃ	2466	
PA_atk-s05_07a:2466_2	katvā “imāni, bhante, aṭṭha vatthayugāni paṭiggaṇhā”ti āha. Taṃ sutvā thero kathāsamuṭṭhāpanatthaṃ	2466	
PA_atk-s05_07a:2466_3	“mahārāja, pubbe tvaṃ adānasīlo samaṇabrāhmaṇānaṃ viheṭhanajātikova kathaṃ paṇītāni	2466	
PA_atk-s05_07a:2466_4	vatthāni dātukāmo jāto”ti āha. Taṃ sutvā rājā tassa kāraṇaṃ ācikkhanto petena samāgamaṃ,	2466	
PA_atk-s05_07a:2466_5	tena ca attanā ca kathitaṃ sabbaṃ therassa ārocetvā vatthāni datvā petassa uddisi.	2466	
PA_atk-s05_07a:2466_6	Tena peto dibbavatthadharo alaṅkatapaṭiyatto assāruḷho therassa ca rañño ca purato	2466	
PA_atk-s05_07a:2466_7	pātubhavi. Taṃ disvā rājā attamano pamudito pītisomanassajāto “paccakkhato vata mayā	2466	
PA_atk-s05_07a:2466_8	kammaphalaṃ diṭṭhaṃ, na dānāhaṃ pāpaṃ karissāmi, puññameva karissāmī”ti vatvā tena	2466	
PA_atk-s05_07a:2466_9	petena sakkhiṃ akāsi. So ca peto “sace, tvaṃ licchavirāja, ito paṭṭhāya adhammaṃ	2466	
PA_atk-s05_07a:2466_10	pahāya dhammaṃ carasi, evāhaṃ tava sakkhiṃ karissāmi, santikañca te āgamissāmi, sūlāvutañca	24661	
PA_atk-s05_07a:2466_11	purisaṃ sīghaṃ sūlato mocehi, evaṃ so jīvitaṃ labhitvā dhammaṃ caranto dukkhato muccissati,	24661	
PA_atk-s05_07a:2466_12	therañca kālena kālaṃ upasaṅkamitvā dhammaṃ suṇanto puññāni karohī”ti vatvā gato.	24661	
PA_atk-s05_07a:2467_0	Atha rājā theraṃ vanditvā nagaraṃ pavisitvā sīghaṃ sīghaṃ licchaviparisaṃ sannipātetvā	2467	
PA_atk-s05_07a:2467_1	te anujānāpetvā taṃ purisaṃ sūlato mocetvā “imaṃ arogaṃ karothā”ti tikicchake āṇāpesi.	2467	
PA_atk-s05_07a:2467_2	Therañca upasaṅkamitvā pucchi – “siyā nu kho, bhante, nirayagāmikammaṃ katvā ṭhitassa	2467	
PA_atk-s05_07a:2467_3	nirayato muttī”ti. Siyā, mahārāja, sace uḷāraṃ puññaṃ karoti, muccatīti vatvā thero	2467	
PA_atk-s05_07a:2467_4	rājānaṃ saraṇesu ca sīlesu ca patiṭṭhāpesi. So tattha patiṭṭhito therassa ovāde ṭhatvā	2467	
PA_atk-s05_07a:2467_5	sotāpanno ahosi, sūlāvuto pana puriso arogo hutvā saṃvegajāto bhikkhūsu pabbajitvā	2467	
PA_atk-s05_07a:2467_6	nacirasseva arahattaṃ pāpuṇi. Tamatthaṃ dassentā saṅgītikārā –	2467	
PA_atk-s05_07a:2469	“Tathāti vatvā agamāsi tattha, parivārito dāsagaṇena licchavi;	246	
PA_atk-s05_07a:2470	So taṃ nagaraṃ upasaṅkamitvā, vāsūpagacchittha sake nivesane.	247	
PA_atk-s05_07a:2472	“Tato ca kāle gihikiccāni katvā,	247	
PA_atk-s05_07a:2473	Nhatvā pivitvā ca khaṇaṃ labhitvā;	247	
PA_atk-s05_07a:2474	Viceyya peḷāto ca yugāni aṭṭha,	247	
PA_atk-s05_07a:2475	Gāhāpayī dāsagaṇena licchavi.	247	
PA_atk-s05_07a:2477	“So taṃ padesaṃ upasaṅkamitvā, taṃ addasa samaṇaṃ santacittaṃ;	247	
PA_atk-s05_07a:2478	Paṭikkantaṃ gocarato nivattaṃ, sītibhūtaṃ rukkhamūle nisinnaṃ.	247	
PA_atk-s05_07a:2480	“Tamenamavoca upasaṅkamitvā, appābādhaṃ phāsuvihārañca pucchi;	248	
PA_atk-s05_07a:2481	Vesāliyaṃ licchavihaṃ bhadante, jānanti maṃ licchavi ambasakkaro.	248	
PA_atk-s05_07a:2483	“Imāni me aṭṭha yugā subhāni, paṭiggaṇha bhante padadāmi tuyhaṃ;	248	
PA_atk-s05_07a:2484	Teneva atthena idhāgatosmi, yathā ahaṃ attamano bhaveyyanti.	248	
PA_atk-s05_07a:2486	“Dūratova samaṇā brāhmaṇā ca, nivesanaṃ te parivajjayanti;	248	
PA_atk-s05_07a:2487	Pattāni bhijjanti ca te nivesane, saṅghāṭiyo cāpi vidālayanti.	248	
PA_atk-s05_07a:2489	“Athāpare pādakuṭhārikāhi, avaṃsirā samaṇā pātayanti;	248	
PA_atk-s05_07a:2490	Etādisaṃ pabbajitā vihesaṃ, tayā kataṃ samaṇā pāpuṇanti.	249	
PA_atk-s05_07a:2492	“Tiṇena telampi na tvaṃ adāsi, mūḷhassa maggampi na pāvadāsi;	249	
PA_atk-s05_07a:2493	Andhassa daṇḍaṃ sayamādiyāsi, etādiso kadariyo asaṃvuto tuvaṃ;	249	
PA_atk-s05_07a:2494	Atha tvaṃ kena vaṇṇena kimeva disvā, amhehi saha saṃvibhāgaṃ karosīti.	249	
PA_atk-s05_07a:2496	“Paccemi bhante yaṃ tvaṃ vadesi, vihesayiṃ samaṇe brāhmaṇe ca;	249	
PA_atk-s05_07a:2497	Khiḍḍatthiko no ca paduṭṭhacitto, etampi me dukkaṭameva bhante.	249	
PA_atk-s05_07a:2499	Khiḍḍāya yakkho pasavitvā pāpaṃ, vedeti dukkhaṃ asamattabhogī;	249	
PA_atk-s05_07a:2500	Daharo yuvā nagganiyassa bhāgī, kiṃ su tato dukkhatarassa hoti.	250	
PA_atk-s05_07a:2502	“Taṃ disvā saṃvegamalatthaṃ bhante, tappaccayā vāpi dadāmi dānaṃ;	250	
PA_atk-s05_07a:2503	Paṭiggaṇha bhante vatthayugāni aṭṭha, yakkhassimā gacchantu dakkhiṇāyoti.	250	
PA_atk-s05_07a:2505	“Addhā hi dānaṃ bahudhā pasatthaṃ, dadato ca te akkhayadhammamatthu;	250	
PA_atk-s05_07a:2506	Paṭigaṇhāmi te vatthayugāni aṭṭha, yakkhassimā gacchantu dakkhiṇāyoti.	250	
PA_atk-s05_07a:2508	“Tato hi so ācamayitvā licchavi, therassa datvāna yugāni aṭṭha;	250	
PA_atk-s05_07a:2509	Paṭiggahītāni ca tāni assu, yakkhañca passetha sannaddhadussaṃ.	250	
PA_atk-s05_07a:2511	“Tamaddasā candanasāralittaṃ, ājaññamārūḷhamuḷāravaṇṇaṃ;	251	
PA_atk-s05_07a:2512	Alaṅkataṃ sādhunivatthadussaṃ, parivāritaṃ yakkhamahiddhipattaṃ.	251	
PA_atk-s05_07a:2514	“So taṃ disvā attamano udaggo, pahaṭṭhacitto ca subhaggarūpo;	251	
PA_atk-s05_07a:2515	Kammañca disvāna mahāvipākaṃ, sandiṭṭhikaṃ cakkhunā sacchikatvā.	251	
PA_atk-s05_07a:2517	“Tamenamavoca upasaṅkamitvā, dassāmi dānaṃ samaṇabrāhmaṇānaṃ;	251	
PA_atk-s05_07a:2518	Na cāpi me kiñci adeyyamatthi, tuvañca me yakkha bahūpakāroti.	251	
PA_atk-s05_07a:2520	“Tuvañca me licchavi ekadesaṃ, adāsi dānāni amoghametaṃ;	252	
PA_atk-s05_07a:2521	Svāhaṃ karissāmi tayāva sakkhiṃ, amānuso mānusakena saddhinti.	252	
PA_atk-s05_07a:2523	“Gatī ca bandhū ca parāyaṇañca, mitto mamāsi atha devatā me;	252	
PA_atk-s05_07a:2524	Yācāmi taṃ pañjaliko bhavitvā, icchāmi taṃ yakkha punapi daṭṭhunti.	252	
PA_atk-s05_07a:2526	“Sace tuvaṃ assaddho bhavissasi, kadariyarūpo vippaṭipannacitto;	252	
PA_atk-s05_07a:2527	Tvaṃ neva maṃ lacchasi dassanāya, disvā ca taṃ nopi ca ālapissaṃ.	252	
PA_atk-s05_07a:2529	“Sace pana tvaṃ bhavissasi dhammagāravo, dāne rato saṅgahitattabhāvo;	252	
PA_atk-s05_07a:2530	Opānabhūto samaṇabrāhmaṇānaṃ, evaṃ mamaṃ lacchasi dassanāya.	253	
PA_atk-s05_07a:2532	“Disvā ca taṃ ālapissaṃ bhadante, imañca sūlato lahuṃ pamuñca;	253	
PA_atk-s05_07a:2533	Yatonidānaṃ akarimha sakkhiṃ, maññāmi sūlāvutakassa kāraṇā.	253	
PA_atk-s05_07a:2535	“Te aññamaññaṃ akarimha sakkhiṃ, ayañca sūlato lahuṃ pamutto;	253	
PA_atk-s05_07a:2536	Sakkacca dhammāni samācaranto, mucceyya so nirayā ca tamhā;	253	
PA_atk-s05_07a:2537	Kammaṃ siyā aññatra vedanīyaṃ.	253	
PA_atk-s05_07a:2539	“Kappitakañca upasaṅkamitvā, teneva saha saṃvibhajitvā kāle;	253	
PA_atk-s05_07a:2540	Sayaṃ mukhenūpanisajja puccha, so te akkhissati etamatthaṃ.	254	
PA_atk-s05_07a:2542	“Tameva bhikkhuṃ upasaṅkamitvā, pucchassu aññatthiko no ca paduṭṭhacitto;	254	
PA_atk-s05_07a:2543	So te sutaṃ asutañcāpi dhammaṃ, sabbampi akkhissati yathā pajānanti.	254	
PA_atk-s05_07a:2545	“So tattha rahassaṃ samullapitvā, sakkhiṃ karitvāna amānusena;	254	
PA_atk-s05_07a:2546	Pakkāmi so licchavinaṃ sakāsaṃ, atha bravi parisaṃ sannisinnaṃ.	254	
PA_atk-s05_07a:2548	“‘Suṇantu bhonto mama ekavākyaṃ, varaṃ varissaṃ labhissāmi atthaṃ;	254	
PA_atk-s05_07a:2549	Sūlāvuto puriso luddakammo, paṇihitadaṇḍo anusattarūpo.	254	
PA_atk-s05_07a:2551	“‘Ettāvatā vīsatirattimattā, yato āvuto neva jīvati na mato;	255	
PA_atk-s05_07a:2552	Tāhaṃ mocayissāmi dāni, yathāmatiṃ anujānātu saṅgho’ti.	255	
PA_atk-s05_07a:2554	“‘Etañca aññañca lahuṃ pamuñca, ko taṃ vadetha tathā karontaṃ;	255	
PA_atk-s05_07a:2555	Yathā pajānāsi tathā karohi, yathāmatiṃ anujānāti saṅgho’ti.	255	
PA_atk-s05_07a:2557	“So taṃ padesaṃ upasaṅkamitvā, sūlāvutaṃ mocayi khippameva;	255	
PA_atk-s05_07a:2558	Mā bhāyi sammāti ca taṃ avoca, tikicchakānañca upaṭṭhapesi.	255	
PA_atk-s05_07a:2560	“Kappitakañca upasaṅkamitvā, teneva saha saṃvibhajitvā kāle;	256	
PA_atk-s05_07a:2561	Sayaṃ mukhenūpanisajja licchavi, tatheva pucchittha naṃ kāraṇatthiko.	256	
PA_atk-s05_07a:2563	“Sūlāvuto puriso luddakammo, paṇītadaṇḍo anusattarūpo;	256	
PA_atk-s05_07a:2564	Ettāvatā vīsatirattimattā, yato āvuto neva jīvati na mato.	256	
PA_atk-s05_07a:2566	“So mocito gantvā mayā idāni, etassa yakkhassa vaco hi bhante;	256	
PA_atk-s05_07a:2567	Siyā nu kho kāraṇaṃ kiñcideva, yena so nirayaṃ no vajeyya.	256	
PA_atk-s05_07a:2569	“Ācikkha bhante yadi atthi hetu, saddhāyikaṃ hetuvaco suṇoma;	256	
PA_atk-s05_07a:2570	Na tesaṃ kammānaṃ vināsamatthi, avedayitvā idha byantibhāvoti.	257	
PA_atk-s05_07a:2572	“Sace sa dhammāni samācareyya, sakkacca rattindivamappamatto;	257	
PA_atk-s05_07a:2573	Mucceyya so nirayā ca tamhā, kammaṃ siyā aññatra vedanīyanti.	257	
PA_atk-s05_07a:2575	“Aññāto eso purisassa attho, mamampi dāni anukampa bhante;	257	
PA_atk-s05_07a:2576	Anusāsa maṃ ovada bhūripañña, yathā ahaṃ no nirayaṃ vajeyyanti.	257	
PA_atk-s05_07a:2578	“Ajjeva buddhaṃ saraṇaṃ upehi, dhammañca saṅghañca pasannacitto;	257	
PA_atk-s05_07a:2579	Tatheva sikkhāya padāni pañca, akhaṇḍaphullāni samādiyassu.	257	
PA_atk-s05_07a:2581	“Pāṇātipātā viramassu khippaṃ, loke adinnaṃ parivajjayassu;	258	
PA_atk-s05_07a:2582	Amajjapo mā ca musā abhāṇī, sakena dārena ca hoti tuṭṭho;	258	
PA_atk-s05_07a:2583	Imañca ariyaṃ aṭṭhaṅgavarenupetaṃ, samādiyāhi kusalaṃ sukhudrayaṃ.	258	
PA_atk-s05_07a:2585	“Cīvaraṃ piṇḍapātañca, paccayaṃ sayanāsanaṃ;	258	
PA_atk-s05_07a:2586	Annaṃ pānaṃ khādanīyaṃ, vatthasenāsanāni ca;	258	
PA_atk-s05_07a:2587	Dadāhi ujubhūtesu, vippasannena cetasā.	258	
PA_atk-s05_07a:2589	“Bhikkhūpi sīlasampanne, vītarāge bahussute;	258	
PA_atk-s05_07a:2590	Tappehi annapānena, sadā puññaṃ pavaḍḍhati.	259	
PA_atk-s05_07a:2592	“Evañca dhammāni samācaranto, sakkacca rattindivamappamatto;	259	
PA_atk-s05_07a:2593	Muñca tuvaṃ nirayā ca tamhā, kammaṃ siyā aññatra vedanīyanti.	259	
PA_atk-s05_07a:2595	“Ajjeva buddhaṃ saraṇaṃ upemi, dhammañca saṅghañca pasannacitto;	259	
PA_atk-s05_07a:2596	Tatheva sikkhāya padāni pañca, akhaṇḍaphullāni samādiyāmi.	259	
PA_atk-s05_07a:2598	“Pāṇātipātā viramāmi khippaṃ, loke adinnaṃ parivajjayāmi;	259	
PA_atk-s05_07a:2599	Amajjapo no ca musā bhaṇāmi, sakena dārena ca homi tuṭṭho;	259	
PA_atk-s05_07a:2600	Imañca ariyaṃ aṭṭhaṅgavarenupetaṃ, samādiyāmi kusalaṃ sukhudrayaṃ.	260	
PA_atk-s05_07a:2602	“Cīvaraṃ piṇḍapātañca, paccayaṃ sayanāsanaṃ;	260	
PA_atk-s05_07a:2603	Annaṃ pānaṃ khādanīyaṃ, vatthasenāsanāni ca.	260	
PA_atk-s05_07a:2605	“Bhikkhū ca sīlasampanne, vītarāge bahussute;	260	
PA_atk-s05_07a:2606	Dadāmi na vikampāmi, buddhānaṃ sāsane ratoti.	260	
PA_atk-s05_07a:2608	“Etādiso licchavi ambasakkaro, vesāliyaṃ aññataro upāsako;	260	
PA_atk-s05_07a:2609	Saddho mudū kārakaro ca bhikkhu, saṅghañca sakkacca tadā upaṭṭhahi.	260	
PA_atk-s05_07a:2611	“Sūlāvuto ca arogo hutvā, serī sukhī pabbajjaṃ upāgami;	261	
PA_atk-s05_07a:2612	Bhikkhuñca āgamma kappitakuttamaṃ, ubhopi sāmaññaphalāni ajjhaguṃ.	261	
PA_atk-s05_07a:2614	“Etādisā sappurisāna sevanā, mahapphalā hoti sataṃ vijānataṃ;	261	
PA_atk-s05_07a:2615	Sūlāvuto aggaphalaṃ aphassayi, phalaṃ kaniṭṭhaṃ pana ambasakkaro”ti. –	261	
PA_atk-s05_07a:2616	Gāthāyo avocuṃ.	261	
PA_atk-s05_07a:2617_0	557-560. Tattha vāsūpagacchitthāti vāsaṃ upagacchi. Gihikiccānīti gehaṃ āvasantena	2617	
PA_atk-s05_07a:2617_1	kātabbakuṭumbakiccāni. Viceyyāti sundaravatthagahaṇatthaṃ vicinitvā. Paṭikkantanti	2617	
PA_atk-s05_07a:2617_2	piṇḍapātato paṭikkantaṃ. Tenāha “gocarato nivatta”nti. Avocāti “vesāliyaṃ licchavihaṃ,	2617	
PA_atk-s05_07a:2617_3	bhadante”tiādikaṃ avoca.	2617	
PA_atk-s05_07a:2618	562-3. Vidālayantīti viphālayanti. Pādakuṭhārikāhīti pādasaṅkhātāhi kuṭhārīhi. Pātayantīti paripātayanti.	261	
PA_atk-s05_07a:2619_0	564. Tiṇenāti tiṇaggenāpi. Mūḷhassa maggampi na pāvadāsīti maggamūḷhassa maggampi	2619	
PA_atk-s05_07a:2619_1	tvaṃ na kathayasi “evāyaṃ purisā ito cito ca paribbhamatū”ti. Keḷīsīlo hi ayaṃ rājā.	2619	
PA_atk-s05_07a:2619_2	Sayamādiyāsīti andhassa hatthato yaṭṭhiṃ sayameva acchinditvā gaṇhasi. Saṃvibhāgaṃ	2619	
PA_atk-s05_07a:2619_3	karosīti attanā paribhuñjitabbavatthuto ekaccāni datvā saṃvibhajasi.	2619	
PA_atk-s05_07a:2620_0	565. Paccemi, bhante, yaṃ tvaṃ vadesīti “bhante, tvaṃ pattāni bhijjantī”tiādinā yaṃ	2620	
PA_atk-s05_07a:2620_1	vadesi, taṃ paṭijānāmi, sabbamevetaṃ mayā kataṃ kārāpitañcāti dasseti. Etampīti etaṃ	2620	
PA_atk-s05_07a:2620_2	khiḍḍādhippāyena katampi.	2620	
PA_atk-s05_07a:2621_0	566-7. Khiḍḍāti khiḍḍāya. Pasavitvāti upacinitvā. Vedetīti anubhavati. Asamattabhogīti	2621	
PA_atk-s05_07a:2621_1	aparipuṇṇabhogo. Tameva aparipuṇṇabhogataṃ dassetuṃ “daharo yuvā”tiādi vuttaṃ. Nagganiyassāti	2621	
PA_atk-s05_07a:2621_2	naggabhāvassa. Kiṃ su tato dukkhatarassa hotīti kiṃ su nāma tato naggabhāvato dukkhataraṃ	2621	
PA_atk-s05_07a:2621_3	assa petassa hoti. Yakkhassimā gacchantu dakkhiṇāyoti imā mayā diyyamānavatthadakkhiṇāyo	2621	
PA_atk-s05_07a:2621_4	petassa upakappantu.	2621	
PA_atk-s05_07a:2622_0	568-72. Bahudhā pasatthanti bahūhi pakārehi buddhādīhi vaṇṇitaṃ. Akkhayadhammamatthūti	2622	
PA_atk-s05_07a:2622_1	aparikkhayadhammaṃ hotu. Ācamayitvāti hatthapādadhovanapubbakaṃ mukhaṃ vikkhāletvā.	2622	
PA_atk-s05_07a:2622_2	Candanasāralittanti sārabhūtacandanalittaṃ. Uḷāravaṇṇanti seṭṭharūpaṃ. Parivāritanti	2622	
PA_atk-s05_07a:2622_3	anukulavuttinā parijanena parivāritaṃ. Yakkhamahiddhipattanti mahatiṃ yakkhiddhiṃ,	2622	
PA_atk-s05_07a:2622_4	deviddhiṃ patvā ṭhitaṃ. Tamenamavocāti tamenaṃ avoca.	2622	
PA_atk-s05_07a:2623	573. Ekadesaṃ adāsīti catūsu paccayesu ekadesabhūtaṃ vatthadānaṃ sandhāya vadati. Sakkhinti sakkhibhāvaṃ.	262	
PA_atk-s05_07a:2624	574. Mamāsīti me āsi. Devatā meti mayhaṃ devatā āsīti yojanā.	262	
PA_atk-s05_07a:2625	575-7. Vippaṭipannacittoti micchādiṭṭhiṃ paṭipannamānaso, dhammiyaṃ paṭipadaṃ pahāya adhammiyaṃ paṭipadaṃ paṭipannoti attho. Yatonidānanti yannimittaṃ yassa santikaṃ āgamanahetu.	262	
PA_atk-s05_07a:2626	579. Saṃvibhajitvāti dānasaṃvibhāgaṃ katvā. Sayaṃ mukhenūpanisajja pucchāti aññe purise apesetvā upinisīditvā sammukheneva puccha.	262	
PA_atk-s05_07a:2627_0	581-3. Sannisinnanti sannipatitavasena nisinnaṃ. Labhissāmi atthanti mayā icchitampi	2627	
PA_atk-s05_07a:2627_1	atthaṃ labhissāmi. Paṇihitadaṇḍoti ṭhapitasarīradaṇḍo. Anusattarūpoti rājini anusattasabhāvo.	2627	
PA_atk-s05_07a:2627_2	Vīsatirattimattāti vīsatimattā rattiyo ativattāti attho. Tāhanti taṃ ahaṃ. Yathāmatinti mayhaṃ yathāruci.	2627	
PA_atk-s05_07a:2628_0	584. Etañca aññañcāti etaṃ sūle āvutaṃ purisaṃ aññañca yassa rājāṇā paṇihitā, tañca.	2628	
PA_atk-s05_07a:2628_1	Lahuṃ pamuñcāti sīghaṃ mocehi. Ko taṃ vadetha tathā karontanti tathā dhammiyakammaṃ	2628	
PA_atk-s05_07a:2628_2	karontaṃ taṃ imasmiṃ vajjiraṭṭhe ko nāma “na pamocehī”ti vadeyya, evaṃ vattuṃ kocipi na labhatīti attho.	2628	
PA_atk-s05_07a:2629	585. Tikicchakānañcāti tikicchake ca.	262	
PA_atk-s05_07a:2630	588. Yakkhassa vacoti petassa vacanaṃ, tassa, bhante, petassa vacanena evamakāsinti dasseti.	263	
PA_atk-s05_07a:2631_0	590. Dhammānīti pubbe kataṃ pāpakammaṃ abhibhavituṃ samatthe puññadhamme. Kammaṃ	2631	
PA_atk-s05_07a:2631_1	siyā aññatra vedanīyanti yaṃ tasmiṃ pāpakamme upapajjavedanīyaṃ, taṃ ahosikammaṃ	2631	
PA_atk-s05_07a:2631_2	nāma hoti. Yaṃ pana aparapariyāyavedanīyaṃ, taṃ aññatra aparapariyāye vedayitabbaphalaṃ	2631	
PA_atk-s05_07a:2631_3	hoti sati saṃsārappavattiyanti attho.	2631	
PA_atk-s05_07a:2632_0	593. Imañcāti attanā vuccamānaṃ tāya āsannaṃ paccakkhaṃ vāti katvā vuttaṃ. Ariyaṃ	2632	
PA_atk-s05_07a:2632_1	aṭṭhaṅgavarenupetanti parisuddhaṭṭhena ariyaṃ, pāṇātipātāveramaṇiādīhi aṭṭhahi aṅgehi	2632	
PA_atk-s05_07a:2632_2	upetaṃ yuttaṃ uttamaṃ uposathasīlaṃ. Kusalanti anavajjaṃ. Sukhudrayanti sukhavipākaṃ.	2632	
PA_atk-s05_07a:2633_0	595. Sadā puññaṃ pavaḍḍhatīti sakideva puññaṃ katvā “alamettāvatā”ti aparituṭṭho	2633	
PA_atk-s05_07a:2633_1	hutvā aparāparaṃ sucaritaṃ pūrentassa sabbakālaṃ puññaṃ abhivaḍḍhati, aparāparaṃ	2633	
PA_atk-s05_07a:2633_2	vā sucaritaṃ pūrentassa puññasaṅkhātaṃ puññaphalaṃ uparūpari vaḍḍhati paripūretīti attho.	2633	
PA_atk-s05_07a:2634_0	597. Evaṃ therena vutte rājā apāyadukkhato utrastacitto ratanattaye puññadhamme ca	2634	
PA_atk-s05_07a:2634_1	abhivaḍḍhamānapasādo tato paṭṭhāya saraṇāni sīlāni ca samādiyanto “ajjeva buddhaṃ	2634	
PA_atk-s05_07a:2634_2	saraṇaṃ upemī”tiādimāha.	2634	
PA_atk-s05_07a:2635_0	601. Tattha etādisoti ediso yathāvuttarūpo. Vesāliyaṃ aññataro upāsakoti vesāliyaṃ	2635	
PA_atk-s05_07a:2635_1	anekasahassesu upāsakesu aññataro upāsako hutvā. Saddhotiādi kalyāṇamittasannissayena	2635	
PA_atk-s05_07a:2635_2	tassa purimabhāvato aññādisataṃ dassetuṃ vuttaṃ. Pubbe hi so assaddho kakkhaḷo bhikkhūnaṃ	2635	
PA_atk-s05_07a:2635_3	akkosakārako saṅghassa ca anupaṭṭhāko ahosi. Idāni pana saddho muduko hutvā bhikkhusaṅghañca	2635	
PA_atk-s05_07a:2635_4	sakkaccaṃ tadā upaṭṭhahīti. Tatta kārakaroti upakārakārī.	2635	
PA_atk-s05_07a:2636_0	602. Ubhopīti dvepi sūlāvuto rājā ca. Sāmaññaphalāni ajjhagunti yathārahaṃ sāmaññaphalāni	2636	
PA_atk-s05_07a:2636_1	adhigacchiṃsu. Tayidaṃ yathārahaṃ dassetuṃ “sūlāvuto aggaphalaṃ aphassayi, phalaṃ	2636	
PA_atk-s05_07a:2636_2	kaniṭṭhaṃ pana ambasakkaro”ti vuttaṃ. Tattha phalaṃ kaniṭṭhanti sotāpattiphalaṃ sandhāyāha.	2636	
PA_atk-s05_07a:2636_3	Yaṃ panettha atthato avibhattaṃ, taṃ suviññeyyameva.	2636	
PA_atk-s05_07a:2637_0	Evaṃ raññā petena attanā ca vuttamatthaṃ āyasmā kappitako satthāraṃ vandituṃ sāvatthiṃ	2637	
PA_atk-s05_07a:2637_1	gato bhagavato ārocesi. Satthā tamatthaṃ aṭṭhuppattiṃ katvā sampattaparisāya dhammaṃ	2637	
PA_atk-s05_07a:2637_2	desesi. Sā desanā mahājanassa sātthikā ahosīti.	2637	
PA_atk-s05_07a:2638	Ambasakkarapetavatthuvaṇṇanā niṭṭhitā.	263	
PA_atk-s05_07a:2639	2. Serīsakapetavatthuvaṇṇanā	263	
PA_atk-s05_07a:2640_0	604-57. Suṇotha yakkhassa vāṇijānañcāti idaṃ serīsakapetavatthu. Taṃ yasmā serīsakavimānavatthunā	2640	
PA_atk-s05_07a:2640_1	nibbisesaṃ, tasmā tattha aṭṭhuppattiyaṃ gāthāsu ca yaṃ vattabbaṃ, taṃ paramatthadīpaniyaṃ	2640	
PA_atk-s05_07a:2640_2	vimānavatthuvaṇṇanāyaṃ vuttameva, tasmā tattha vuttanayena veditabbanti.	2640	
PA_atk-s05_07a:2641	Serīsakapetavatthuvaṇṇanā niṭṭhitā.	264	
PA_atk-s05_07a:2642	3. Nandakapetavatthuvaṇṇanā	264	
PA_atk-s05_07a:2643_0	Rājā piṅgalako nāmāti idaṃ nandakapetavatthu. Tassa kā uppatti? Satthu parinibbānato	2643	
PA_atk-s05_07a:2643_1	vassasatadvayassa accayena suraṭṭhavisaye piṅgalo nāma rājā ahosi. Tassa senāpati	2643	
PA_atk-s05_07a:2643_2	nandako nāma micchādiṭṭhī viparītadassano “natthi dinna”ntiādinā micchāgāhaṃ paggayha	2643	
PA_atk-s05_07a:2643_3	vicari. Tassa dhītā uttarā nāma upāsikā patirūpe kule dinnā ahosi. Nandako pana kālaṃ	2643	
PA_atk-s05_07a:2643_4	katvā viñjhāṭaviyaṃ mahati nigrodharukkhe vemānikapeto hutvā nibbatti. Tasmiṃ kālakate	2643	
PA_atk-s05_07a:2643_5	uttarā sucisītalagandhodakapūritaṃ pānīyaghaṭaṃ kummāsābhisaṅkhatehi vaṇṇagandharasasampannehi	2643	
PA_atk-s05_07a:2643_6	pūvehi paripuṇṇasarāvakañca aññatarassa khīṇāsavattherassa datvā “ayaṃ dakkhiṇā mayhaṃ	2643	
PA_atk-s05_07a:2643_7	pitu upakappatū”ti uddisi, tassa tena dānena dibbapānīyaṃ aparimitā ca pūvā pātubhaviṃsu.	2643	
PA_atk-s05_07a:2643_8	Taṃ disvā so evaṃ cintesi – “pāpakaṃ vata mayā kataṃ, yaṃ mahājano ‘natthi dinna’ntiādinā	2643	
PA_atk-s05_07a:2643_9	micchāgāhaṃ gāhito. Idāni pana piṅgalo rājā dhammāsokassa rañño ovādaṃ dātuṃ gato,	2643	
PA_atk-s05_07a:2643_10	so taṃ tassa datvā āgamissati, handāhaṃ natthikadiṭṭhiṃ vinodessāmī”ti. Na cireneva	26431	
PA_atk-s05_07a:2643_11	ca piṅgalo rājā dhammāsokassa rañño ovādaṃ datvā paṭinivattanto maggaṃ paṭipajji.	26431	
PA_atk-s05_07a:2644_0	Atha so peto attano vasanaṭṭhānābhimukhaṃ taṃ maggaṃ nimmini. Rājā ṭhitamajjhanhike	2644	
PA_atk-s05_07a:2644_1	samaye tena maggena gacchati. Tassa gachantassa purato maggo dissati, piṭṭhito panassa	2644	
PA_atk-s05_07a:2644_2	antaradhāyati. Sabbapacchato gacchanto puriso maggaṃ antarahitaṃ disvā bhīto vissaraṃ	2644	
PA_atk-s05_07a:2644_3	viravanto dhāvitvā rañño ārocesi, taṃ sutvā rājā bhīto saṃviggamānaso hatthikkhandhe	2644	
PA_atk-s05_07a:2644_4	ṭhatvā catasso disā olokento petassa vasananigrodharukkhaṃ disvā tadabhimukho agamāsi	2644	
PA_atk-s05_07a:2644_5	saddhiṃ caturaṅginiyā senāya. Athānukkamena raññe taṃ ṭhānaṃ patte peto sabbābharaṇavibhūsito	2644	
PA_atk-s05_07a:2644_6	rājānaṃ upasaṅkamitvā paṭisanthāraṃ katvā pūve ca pānīyañca dāpesi. Rājā saparijano	2644	
PA_atk-s05_07a:2644_7	nhatvā pūve khāditvā pānīyaṃ pivitvā paṭippassaddhamaggakilamatho “devatā nusi gandhabbo”tiādinā	2644	
PA_atk-s05_07a:2644_8	petaṃ pucchi. Peto ādito paṭṭhāya attano pavattiṃ ācikkhitvā rājānaṃ micchādassanato	2644	
PA_atk-s05_07a:2644_9	vimocetvā saraṇesu sīlesu ca patiṭṭhāpesi. Tamatthaṃ dassetuṃ saṅgītikārā –	2644	
PA_atk-s05_07a:2646	“Rājā piṅgalako nāma, suraṭṭhānaṃ adhipati ahu;	264	
PA_atk-s05_07a:2647	Moriyānaṃ upaṭṭhānaṃ gantvā, suraṭṭhaṃ punarāgamā.	264	
PA_atk-s05_07a:2649	“Uṇhe majjhanhike kāle, rājā paṅkaṃ upāgami;	264	
PA_atk-s05_07a:2650	Addasa maggaṃ ramaṇīyaṃ, petānaṃ taṃ vaṇṇupathaṃ.	265	
PA_atk-s05_07a:2651	660. Sārathiṃ āmantayī rājā –	265	
PA_atk-s05_07a:2652	“‘Ayaṃ maggo ramaṇīyo, khemo sovatthiko sivo;	265	
PA_atk-s05_07a:2653	Iminā sārathi yāma, suraṭṭhānaṃ santike ito’.	265	
PA_atk-s05_07a:2655	“Tena pāyāsi soraṭṭho, senāya caturaṅginiyā;	265	
PA_atk-s05_07a:2656	Ubbiggarūpo puriso, soraṭṭhaṃ etadabravi.	265	
PA_atk-s05_07a:2658	“‘Kummaggaṃ paṭipannamhā, bhiṃsanaṃ lomahaṃsanaṃ;	265	
PA_atk-s05_07a:2659	Purato dissati maggo, pacchato ca na dissati.	265	
PA_atk-s05_07a:2661	“‘Kummaggaṃ paṭipannamhā, yamapurisāna santike;	266	
PA_atk-s05_07a:2662	Amānuso vāyati gandho, ghoso suyyati dāruṇo’.	266	
PA_atk-s05_07a:2664	“Saṃviggo rājā soraṭṭho, sārathiṃ etadabravi;	266	
PA_atk-s05_07a:2665	‘Kummaggaṃ paṭipannamhā, bhiṃsanaṃ lomahaṃsanaṃ;	266	
PA_atk-s05_07a:2666	Purato dissati maggo, pacchato ca na dissati.	266	
PA_atk-s05_07a:2668	“‘Kummaggaṃ paṭipannamhā, yamapurisāna santike;	266	
PA_atk-s05_07a:2669	Amānuso vāyati gandho, ghoso suyyati dāruṇo’.	266	
PA_atk-s05_07a:2671	“Hatthikkhandhaṃ samāruyha, olokento catuddisā;	267	
PA_atk-s05_07a:2672	Addasa nigrodhaṃ ramaṇīyaṃ, pādapaṃ chāyāsampannaṃ;	267	
PA_atk-s05_07a:2673	Nīlabbhavaṇṇasadisaṃ, meghavaṇṇasirīnibhaṃ.	267	
PA_atk-s05_07a:2675	“Sārathiṃ āmantayī rājā, ‘kiṃ eso dissati brahā;	267	
PA_atk-s05_07a:2676	Nīlabbhavaṇṇasadiso, meghavaṇṇasirīnibho’.	267	
PA_atk-s05_07a:2678	“Nigrodho so mahārāja, pādapo chāyāsampanno;	267	
PA_atk-s05_07a:2679	Nīlabbhavaṇṇasadiso, meghavaṇṇasirīnibho.	267	
PA_atk-s05_07a:2681	“Tena pāyāsi soraṭṭho, yena so dissate brahā;	268	
PA_atk-s05_07a:2682	Nīlabbhavaṇṇasadiso, meghavaṇṇasirīnibho.	268	
PA_atk-s05_07a:2684	“Hatthikkhandhato oruyha, rājā rukkhaṃ upāgami;	268	
PA_atk-s05_07a:2685	Nisīdi rukkhamūlasmiṃ, sāmacco saparijjano;	268	
PA_atk-s05_07a:2686	Pūraṃ pānīyasarakaṃ, pūve vitte ca addasa.	268	
PA_atk-s05_07a:2688	“Puriso ca devavaṇṇī, sabbābharaṇabhūsito;	268	
PA_atk-s05_07a:2689	Upasaṅkamitvā rājānaṃ, soraṭṭhaṃ etadabravi.	268	
PA_atk-s05_07a:2691	“‘Svāgataṃ te mahārāja, atho te adurāgataṃ;	269	
PA_atk-s05_07a:2692	Pivatu devo pānīyaṃ, pūve khāda arindama’.	269	
PA_atk-s05_07a:2694	“Pivitvā rājā pānīyaṃ, sāmacco saparijjano;	269	
PA_atk-s05_07a:2695	Pūve khāditvā pitvā ca, soraṭṭho etadabravi.	269	
PA_atk-s05_07a:2697	“Devatā nusi gandhabbo, adu sakko purindado;	269	
PA_atk-s05_07a:2698	Ajānantā taṃ pucchāma, kathaṃ jānemu taṃ mayanti.	269	
PA_atk-s05_07a:2700	“Nāmhi devo na gandhabbo, nāpi sakko purindado;	270	
PA_atk-s05_07a:2701	Peto ahaṃ mahārāja, suraṭṭhā idha māgatoti.	270	
PA_atk-s05_07a:2703	“Kiṃsīlo kiṃsamācāro, suraṭṭhasmiṃ pure tuvaṃ;	270	
PA_atk-s05_07a:2704	Kena te brahmacariyena, ānubhāvo ayaṃ tavāti.	270	
PA_atk-s05_07a:2706	“Taṃ suṇohi mahārāja, arindama raṭṭhavaḍḍhana;	270	
PA_atk-s05_07a:2707	Amaccā pārisajjā ca, brāhmaṇo ca purohito.	270	
PA_atk-s05_07a:2709	“Suraṭṭhasmiṃ ahaṃ deva, puriso pāpacetaso;	270	
PA_atk-s05_07a:2710	Micchādiṭṭhi ca dussīlo, kadariyo paribhāsako.	271	
PA_atk-s05_07a:2712	“Dadantānaṃ karontānaṃ, vārayissaṃ bahujjanaṃ;	271	
PA_atk-s05_07a:2713	Aññesaṃ dadamānānaṃ, antarāyakaro ahaṃ.	271	
PA_atk-s05_07a:2715	“Vipāko natthi dānassa, saṃyamassa kuto phalaṃ;	271	
PA_atk-s05_07a:2716	Natthi ācariyo nāma, adantaṃ ko damessati.	271	
PA_atk-s05_07a:2718	“Samatulyāni bhūtāni, kuto jeṭṭhāpacāyiko;	271	
PA_atk-s05_07a:2719	Natthi balaṃ vīriyaṃ vā, kuto uṭṭhānaporisaṃ.	271	
PA_atk-s05_07a:2721	“Natthi dānaphalaṃ nāma, na visodheti verinaṃ;	272	
PA_atk-s05_07a:2722	Laddheyyaṃ labhate macco, niyatipariṇāmajaṃ.	272	
PA_atk-s05_07a:2724	“Natthi mātā pitā bhātā, loko natthi ito paraṃ;	272	
PA_atk-s05_07a:2725	Natthi dinnaṃ natthi hutaṃ, sunihitaṃ na vijjati.	272	
PA_atk-s05_07a:2727	“Yopi haneyya purisaṃ, parassa chindate siraṃ;	272	
PA_atk-s05_07a:2728	Na koci kañci hanati, sattannaṃ vivaramantare.	272	
PA_atk-s05_07a:2730	“Acchejjābhejjo hi jīvo, aṭṭhaṃso guḷaparimaṇḍalo;	273	
PA_atk-s05_07a:2731	Yojanānaṃ sataṃ pañca, ko jīvaṃ chettumarahati.	273	
PA_atk-s05_07a:2733	“Yathā suttaguḷe khitte, nibbeṭhentaṃ palāyati;	273	
PA_atk-s05_07a:2734	Evameva ca so jīvo, nibbeṭhento palāyati.	273	
PA_atk-s05_07a:2736	“Yathā gāmato nikkhamma, aññaṃ gāmaṃ pavisati;	273	
PA_atk-s05_07a:2737	Evameva ca so jīvo, aññaṃ bondiṃ pavisati.	273	
PA_atk-s05_07a:2739	“Yathā gehato nikkhamma, aññaṃ gehaṃ pavisati;	273	
PA_atk-s05_07a:2740	Evameva ca so jīvo, aññaṃ bondiṃ pavisati.	274	
PA_atk-s05_07a:2742	“Cullāsīti mahākappino, satasahassāni hi;	274	
PA_atk-s05_07a:2743	Ye bālā ye ca paṇḍitā, saṃsāraṃ khepayitvāna;	274	
PA_atk-s05_07a:2744	Dukkhassantaṃ karissare.	274	
PA_atk-s05_07a:2746	“Mitāni sukhadukkhāni, doṇehi piṭakehi ca;	274	
PA_atk-s05_07a:2747	Jino sabbaṃ pajānāti, sammūḷhā itarā pajā.	274	
PA_atk-s05_07a:2749	“Evaṃdiṭṭhi pure āsiṃ, sammūḷho mohapāruto;	274	
PA_atk-s05_07a:2750	Micchādiṭṭhi ca dussīlo, kadariyo paribhāsako.	275	
PA_atk-s05_07a:2752	“Oraṃ me chahi māsehi, kālakiriyā bhavissati;	275	
PA_atk-s05_07a:2753	Ekantakaṭukaṃ ghoraṃ, nirayaṃ papatissahaṃ.	275	
PA_atk-s05_07a:2755	“Catukkaṇṇaṃ catudvāraṃ, vibhattaṃ bhāgaso mitaṃ;	275	
PA_atk-s05_07a:2756	Ayopākārapariyantaṃ, ayasā paṭikujjitaṃ.	275	
PA_atk-s05_07a:2758	“Tassa ayomayā bhūmi, jalitā tejasā yutā;	275	
PA_atk-s05_07a:2759	Samantā yojanasataṃ, pharitvā tiṭṭhati sabbadā.	275	
PA_atk-s05_07a:2761	“Vassāni satasahassāni, ghoso suyyati tāvade;	276	
PA_atk-s05_07a:2762	Lakkho eso mahārāja, satabhāgavassakoṭiyo.	276	
PA_atk-s05_07a:2764	“Koṭisatasahassāni, niraye paccare janā;	276	
PA_atk-s05_07a:2765	Micchādiṭṭhī ca dussīlā, ye ca ariyūpavādino.	276	
PA_atk-s05_07a:2767	“Tatthāhaṃ dīghamaddhānaṃ, dukkhaṃ vedissa vedanaṃ;	276	
PA_atk-s05_07a:2768	Phalaṃ pāpassa kammassa, tasmā socāmahaṃ bhusaṃ.	276	
PA_atk-s05_07a:2770	“Taṃ suṇohi mahārāja, arindama raṭṭhavaḍḍhana;	277	
PA_atk-s05_07a:2771	Dhītā mayhaṃ mahārāja, uttarā bhaddamatthu te.	277	
PA_atk-s05_07a:2773	“Karoti bhaddakaṃ kammaṃ, sīlesuposathe ratā;	277	
PA_atk-s05_07a:2774	Saññatā saṃvibhāgī ca, vadaññū vītamaccharā.	277	
PA_atk-s05_07a:2776	“Akhaṇḍakārī sikkhāya, suṇhā parakulesu ca;	277	
PA_atk-s05_07a:2777	Upāsikā sakyamunino, sambuddhassa sirīmato.	277	
PA_atk-s05_07a:2779	“Bhikkhu ca sīlasampanno, gāmaṃ piṇḍāya pāvisi;	277	
PA_atk-s05_07a:2780	Okkhittacakkhu satimā, guttadvāro susaṃvuto.	278	
PA_atk-s05_07a:2782	“Sapadānaṃ caramāno, agamā taṃ nivesanaṃ;	278	
PA_atk-s05_07a:2783	Tamaddasa mahārāja, uttarā bhaddamatthu te.	278	
PA_atk-s05_07a:2785	“Pūraṃ pānīyasarakaṃ, pūve vitte ca sā adā;	278	
PA_atk-s05_07a:2786	Pitā me kālakato bhante, tassetaṃ upakappatu.	278	
PA_atk-s05_07a:2788	“Samanantarānuddiṭṭhe, vipāko udapajjatha;	278	
PA_atk-s05_07a:2789	Bhuñjāmi kāmakāmīhaṃ, rājā vessavaṇo yathā.	278	
PA_atk-s05_07a:2791	“Taṃ suṇohi mahārāja, arindama raṭṭhavaḍḍhana;	279	
PA_atk-s05_07a:2792	Sadevakassa lokassa, buddho aggo pavuccati;	279	
PA_atk-s05_07a:2793	Taṃ buddhaṃ saraṇaṃ gaccha, saputtadāro arindama.	279	
PA_atk-s05_07a:2795	“Aṭṭhaṅgikena maggena, phusanti amataṃ padaṃ;	279	
PA_atk-s05_07a:2796	Taṃ dhammaṃ saraṇaṃ gaccha, saputtadāro arindama.	279	
PA_atk-s05_07a:2798	“Cattāro ca paṭipannā, cattāro ca phale ṭhitā;	279	
PA_atk-s05_07a:2799	Esa saṅgho ujubhūto, paññāsīlasamāhito;	279	
PA_atk-s05_07a:2800	Taṃ saṅghaṃ saraṇaṃ gaccha, saputtadāro arindama.	280	
PA_atk-s05_07a:2802	“Pāṇātipātā viramassu khippaṃ, loke adinnaṃ parivajjayassu;	280	
PA_atk-s05_07a:2803	Amajjapo mā ca musā abhāṇi, sakena dārena ca hohi tuṭṭhoti.	280	
PA_atk-s05_07a:2805	“Atthakāmosi me yakkha, hitakāmosi devate;	280	
PA_atk-s05_07a:2806	Karomi tuyhaṃ vacanaṃ, tvaṃsi ācariyo mama.	280	
PA_atk-s05_07a:2808	“Upemi saraṇaṃ buddhaṃ, dhammañcāpi anuttaraṃ;	280	
PA_atk-s05_07a:2809	Saṅghañca naradevassa, gacchāmi saraṇaṃ ahaṃ.	280	
PA_atk-s05_07a:2811	“Pāṇātipātā viramāmi khippaṃ, loke adinnaṃ parivajjayāmi;	281	
PA_atk-s05_07a:2812	Amajjapo no ca musā bhaṇāmi, sakena dārena ca homi tuṭṭho.	281	
PA_atk-s05_07a:2814	“Ophuṇāmi mahāvāte, nadiyā sīghagāmiyā;	281	
PA_atk-s05_07a:2815	Vamāmi pāpikaṃ diṭṭhiṃ, buddhānaṃ sāsane rato.	281	
PA_atk-s05_07a:2817	“Idaṃ vatvāna soraṭṭho, viramitvā pāpadassanā;	281	
PA_atk-s05_07a:2818	Namo bhagavato katvā, pāmokkho rathamāruhī”ti. – gāthāyo avocuṃ;	281	
PA_atk-s05_07a:2819_0	658-9. Tattha rājā piṅgalako nāma, suraṭṭhānaṃ adhipati ahūti piṅgalacakkhutāya “piṅgalo”ti	2819	
PA_atk-s05_07a:2819_1	pākaṭanāmo suraṭṭhadesassa issaro rājā ahosi. Moriyānanti moriyarājūnaṃ, dhammāsokaṃ	2819	
PA_atk-s05_07a:2819_2	sandhāya vadati. Suraṭṭhaṃ punarāgamāti suraṭṭhassa visayaṃ uddissa suraṭṭhagāmimaggaṃ	2819	
PA_atk-s05_07a:2819_3	paccāgañchi. Paṅkanti mudubhūmiṃ. Vaṇṇupathanti petena nimmitaṃ marūbhūmimaggaṃ.	2819	
PA_atk-s05_07a:2820	660. Khemoti nibbhayo. Sovatthikoti sotthibhāvāvaho. Sivoti anupaddavo. Suraṭṭhānaṃ santike itoti iminā maggena gacchantā mayaṃ suraṭṭhavisayassa samīpeyeva.	282	
PA_atk-s05_07a:2821	661-2. Soraṭṭhoti suraṭṭhādhipati. Ubbiggarūpoti utrastasabhāvo. Bhiṃsananti bhayajananaṃ. Lomahaṃsananti bhiṃsanakabhāvena lomānaṃ haṃsāpanaṃ.	282	
PA_atk-s05_07a:2822_0	663. Yamapurisāna santiketi petānaṃ samīpe vattāma. Amānuso vāyati gandhoti petānaṃ	2822	
PA_atk-s05_07a:2822_1	sarīragandho vāyati. Ghoso suyyati dāruṇoti paccekanirayesu kāraṇaṃ kāriyamānānaṃ	2822	
PA_atk-s05_07a:2822_2	sattānaṃ ghorataro saddo suyyati.	2822	
PA_atk-s05_07a:2823_0	666. Pādapanti pādasadisehi mūlāvayavehi udakassa pivanato “pādapo”ti laddhanāmaṃ	2823	
PA_atk-s05_07a:2823_1	taruṃ. Chāyāsampannanti sampannacchāyaṃ. Nīlabbhavaṇṇasadisanti vaṇṇena nīlameghasadisaṃ.	2823	
PA_atk-s05_07a:2823_2	Meghavaṇṇasirīnibhanti meghavaṇṇasaṇṭhānaṃ hutvā khāyamānaṃ.	2823	
PA_atk-s05_07a:2824	670. Pūraṃ pānīyasarakanti pānīyena puṇṇaṃ pānīyabhājanaṃ. Pūveti khajjake. Vitteti vittijanane madhure manuññe tahiṃ tahiṃ sarāve pūretvā ṭhapitapūve addasa.	282	
PA_atk-s05_07a:2825_0	672. Atho te adurāgatanti ettha athoti nipātamattaṃ, avadhāraṇatthe vā, mahārāja,	2825	
PA_atk-s05_07a:2825_1	te āgataṃ durāgataṃ na hoti, atha kho svāgatamevāti mayaṃ sampaṭicchāmāti attho.	2825	
PA_atk-s05_07a:2825_2	Arindamāti arīnaṃ damanasīla.	2825	
PA_atk-s05_07a:2826	677. Amaccā pārisajjāti amaccā pārisajjā ca vacanaṃ suṇantu, brāhmaṇo ca tuyhaṃ purohito taṃ suṇātūti yojanā.	282	
PA_atk-s05_07a:2827_0	678. Suraṭṭhasmiṃ ahanti suraṭṭhadese ahaṃ. Devāti rājānaṃ ālapati. Micchādiṭṭhīti	2827	
PA_atk-s05_07a:2827_1	natthikadiṭṭhiyā viparītadassano. Dussīloti nissīlo. Kadariyoti thaddhamaccharī.	2827	
PA_atk-s05_07a:2827_2	Paribhāsakoti samaṇabrāhmaṇānaṃ akkosako.	2827	
PA_atk-s05_07a:2828_0	679. Vārayissanti vāresiṃ. Antarāyakaro ahanti dānaṃ dadantānaṃ upakāraṃ karontānaṃ	2828	
PA_atk-s05_07a:2828_1	antarāyakaro hutvā aññesañca paresaṃ dānaṃ dadamānānaṃ dānamayapuññato ahaṃ bahujanaṃ	2828	
PA_atk-s05_07a:2828_2	vārayissaṃ vāresinti yojanā.	2828	
PA_atk-s05_07a:2829_0	680. Vipāko natthi dānassātiādi vāritākāradassanaṃ. Tattha vipāko natthi dānassāti	2829	
PA_atk-s05_07a:2829_1	dānaṃ dadato tassa vipāko āyatiṃ pattabbaphalaṃ natthīti vipākaṃ paṭibāhati. Saṃyamassa	2829	
PA_atk-s05_07a:2829_2	kuto phalanti sīlassa pana kuto nāma phalaṃ, sabbena sabbaṃ taṃ natthīti adhippāyo.	2829	
PA_atk-s05_07a:2829_3	Natthi ācariyo nāmāti ācārasamācārasikkhāpako ācariyo nāma koci natthi. Sabhāvato	2829	
PA_atk-s05_07a:2829_4	eva hi sattā dantā vā adantā vā hontīti adhippāyo. Tenāha “adantaṃ ko damessatī”ti.	2829	
PA_atk-s05_07a:2830_0	681. Samatulyāni bhūtānīti ime sattā sabbepi aññamaññaṃ samasamā, tasmā jeṭṭho eva	2830	
PA_atk-s05_07a:2830_1	natthi, kuto jeṭṭhāpacāyiko, jeṭṭhāpacāyanapuññaṃ nāma natthīti attho. Natthi balanti	2830	
PA_atk-s05_07a:2830_2	yamhi attano bale patiṭṭhitā sattā vīriyaṃ katvā manussasobhagyataṃ ādiṃ katvā yāvaarahattaṃ	2830	
PA_atk-s05_07a:2830_3	sampattiyo pāpuṇanti, taṃ vīriyabalaṃ paṭikkhipati. Vīriyaṃ vā natthi kuto uṭṭhānaporisanti	2830	
PA_atk-s05_07a:2830_4	idaṃ no purisavīriyena purisakārena pavattanti evaṃ pavattavādapaṭikkhepavasena vuttaṃ.	2830	
PA_atk-s05_07a:2831_0	682. Natthi dānaphalaṃ nāmāti dānassa phalaṃ nāma kiñci natthi, deyyadhammapariccāgo	2831	
PA_atk-s05_07a:2831_1	bhasmanihitaṃ viya nipphalo evāti attho. Na visodheti verinanti ettha verinanti veravantaṃ	2831	
PA_atk-s05_07a:2831_2	verānaṃ vasena pāṇātipātādīnaṃ vasena ca katapāpaṃ puggalaṃ dānasīlādivatato na visodheti,	2831	
PA_atk-s05_07a:2831_3	kadācipi suddhaṃ na karoti. Pubbe “vipāko natthi dānassā”tiādi dānādito attano paresaṃ	2831	
PA_atk-s05_07a:2831_4	nivāritākāradassanaṃ, “natthi dānaphalaṃ nāmā”tiādi pana atthano micchābhinivesadassananti	2831	
PA_atk-s05_07a:2831_5	daṭṭhabbaṃ. Laddheyyanti laddhabbaṃ. Kathaṃ pana laddhabbanti āha “niyatipariṇāmaja”nti.	2831	
PA_atk-s05_07a:2831_6	Ayaṃ satto sukhaṃ vā dukkhaṃ vā labhanto niyativipariṇāmavaseneva labhati, na kammassa	2831	
PA_atk-s05_07a:2831_7	katattā, na issarādinā cāti adhippāyo.	2831	
PA_atk-s05_07a:2832_0	683. Natthi mātā pitā bhātāti mātādīsu sammāpaṭipattimicchāpaṭipattīnaṃ phalābhāvaṃ	2832	
PA_atk-s05_07a:2832_1	sandhāya vadati. Loko natthi ito paranti ito idhalokato paraloko nāma koci natthi,	2832	
PA_atk-s05_07a:2832_2	tattha tattheva sattā ucchijjantīti adhippāyo. Dinnanti mahādānaṃ. Hutanti pahenakasakkāro,	2832	
PA_atk-s05_07a:2832_3	tadubhayampi phalābhāvaṃ sandhāya “natthī”ti paṭikkhipati. Sunihitanti suṭṭhu nihitaṃ.	2832	
PA_atk-s05_07a:2832_4	Na vijjatīti yaṃ samaṇabrāhmaṇānaṃ dānaṃ nāma “anugāmikanidhī”ti vadanti, taṃ na	2832	
PA_atk-s05_07a:2832_5	vijjati. Tesaṃ taṃ vācāvatthumattamevāti adhippāyo.	2832	
PA_atk-s05_07a:2833_0	684. Na koci kañci hanatīti yo puriso paraṃ purisaṃ haneyya, parassa purisassa sīsaṃ	2833	
PA_atk-s05_07a:2833_1	chindeyya, tattha paramatthato na koci kañci hanati, sattannaṃ kāyānaṃ chiddabhāvato	2833	
PA_atk-s05_07a:2833_2	hananto viya hoti. Kathaṃ satthapahāroti āha “sattannaṃ vivaramantare”ti. Pathavīādīnaṃ	2833	
PA_atk-s05_07a:2833_3	sattannaṃ kāyānaṃ vivarabhūte antare chidde satthaṃ pavisati, tena sattā asiādīhi	2833	
PA_atk-s05_07a:2833_4	pahatā viya honti, jīvo viya pana sesakāyāpi niccasabhāvattā na chijjantīti adhippāyo.	2833	
PA_atk-s05_07a:2834_0	685. Acchejjābhejjo hi jīvoti ayaṃ sattānaṃ jīvo satthādīhi na chinditabbo na bhinditabbo	2834	
PA_atk-s05_07a:2834_1	niccasabhāvattā. Aṭṭhaṃso guḷaparimaṇḍaloti so pana jīvo kadāci aṭṭhaṃso hoti kadāci	2834	
PA_atk-s05_07a:2834_2	guḷaparimaṇḍalo. Yojanānaṃ sataṃ pañcāti kevalībhāvaṃ patto pañcayojanasatubbedho	2834	
PA_atk-s05_07a:2834_3	hoti. Ko jīvaṃ chettumarahatīti niccaṃ nibbikāraṃ jīvaṃ ko nāma satthādīhi chindituṃ	2834	
PA_atk-s05_07a:2834_4	arahati, na so kenaci vikopaneyyoti vadati.	2834	
PA_atk-s05_07a:2835_0	686. Suttaguḷeti veṭhetvā katasuttaguḷe. Khitteti nibbeṭhanavasena khitte. Nibbeṭhentaṃ	2835	
PA_atk-s05_07a:2835_1	palāyatīti pabbate vā rukkhagge vā ṭhatvā nibbeṭhiyamānaṃ khittaṃ suttaguḷaṃ nibbeṭhentameva	2835	
PA_atk-s05_07a:2835_2	gacchati, sutte khīṇe na gacchati. Evamevanti yathā taṃ suttaguḷaṃ nibbeṭhiyamānaṃ	2835	
PA_atk-s05_07a:2835_3	gacchati, sutte khīṇe na gacchati, evameva so jīvo “cullāsīti mahākappino satasahassānī”ti	2835	
PA_atk-s05_07a:2835_4	vuttakālameva attabhāvaguḷaṃ nibbeṭhento palāyati pavattati, tato uddhaṃ na pavattati.	2835	
PA_atk-s05_07a:2836_0	687. Evameva ca so jīvoti yathā koci puriso attano nivāsagāmato nikkhamitvā tato	2836	
PA_atk-s05_07a:2836_1	aññaṃ gāmaṃ pavisati kenacideva karaṇīyena, evameva so jīvo ito sarīrato nikkhamitvā	2836	
PA_atk-s05_07a:2836_2	aññaṃ aparaṃ sarīraṃ niyatavasena pavisatīti adhippāyo. Bondinti kāyaṃ.	2836	
PA_atk-s05_07a:2837_0	689. Cullāsītīti caturāsīti. Mahākappinoti mahākappānaṃ. Tattha “ekamhā mahāsarā	2837	
PA_atk-s05_07a:2837_1	anotattādito vassasate vassasate kusaggena ekekaṃ udakabinduṃ nīharante iminā upakkamena	2837	
PA_atk-s05_07a:2837_2	sattakkhattuṃ tamhi sare nirudake jāte eko mahākappo nāma hotī”ti vatvā “evarūpānaṃ	2837	
PA_atk-s05_07a:2837_3	mahākappānaṃ caturāsītisatasahassāni saṃsārassa parimāṇa”nti vadanti. Ye bālā ye	2837	
PA_atk-s05_07a:2837_4	ca paṇḍitāti ye andhabālā, ye ca sappaññā, sabbepi te. Saṃsāraṃ khepayitvānāti yathāvuttakālaparicchedaṃ	2837	
PA_atk-s05_07a:2837_5	saṃsāraṃ aparāparuppattivasena khepetvā. Dukkhassantaṃ karissareti vaṭṭadukkhassa	2837	
PA_atk-s05_07a:2837_6	pariyantaṃ pariyosānaṃ karissanti. Paṇḍitāpi antarā sujjhituṃ na sakkonti, bālāpi	2837	
PA_atk-s05_07a:2837_7	tato uddhaṃ nappavattantīti tassa laddhi.	2837	
PA_atk-s05_07a:2838_0	690. Mitāni sukhadukkhāni, doṇehi piṭakehi cāti sattānaṃ sukhadukkhāni nāma doṇehi	2838	
PA_atk-s05_07a:2838_1	piṭakehi mānabhājanehi mitāni viya yathāvuttakālaparicchedeneva parimitattā paccekañca	2838	
PA_atk-s05_07a:2838_2	tesaṃ tesaṃ sattānaṃ tāni niyatipariṇāmajāni parimitāni. Tayidaṃ jino sabbaṃ pajānāti	2838	
PA_atk-s05_07a:2838_3	jinabhūmiyaṃ ṭhito kevalaṃ pajānāti saṃsārassa samatikkantattā. Saṃsāre pana paribbhamati	2838	
PA_atk-s05_07a:2838_4	sammūḷhāyaṃ itarā pajā.	2838	
PA_atk-s05_07a:2839_0	691. Evaṃdiṭṭhi pure āsinti yathāvuttanatthikadiṭṭhiko pubbeva ahaṃ ahosiṃ. Sammūḷho	2839	
PA_atk-s05_07a:2839_1	mohapārutoti yathāvuttāya diṭṭhiyā hetubhūtena sammohena sammūḷho, taṃsahajātena	2839	
PA_atk-s05_07a:2839_2	pana mohena pāruto, paṭicchāditakusalabījoti adhippāyo.	2839	
PA_atk-s05_07a:2840	692. Evaṃ pubbe yā attano uppannā pāpadiṭṭhi, tassā vasena kataṃ pāpakammaṃ dassetvā idāni attanā āyatiṃ anubhavitabbaṃ tassa phalaṃ dassento “oraṃ me chahi māsehī”tiādimāha.	284	
PA_atk-s05_07a:2841_0	695-7. Tattha vassāni satasahassānīti vassānaṃ satasahassāni, atikkamitvāti vacanaseso.	2841	
PA_atk-s05_07a:2841_1	Bhummatthe vā etaṃ paccattavacanaṃ, vassesu satasahassesu vītivattesūti attho. Ghoso	2841	
PA_atk-s05_07a:2841_2	suyyati tāvadeti yadā ettako kālo atikkanto hoti, tāvadeva tasmiṃ kāle “idha paccantānaṃ	2841	
PA_atk-s05_07a:2841_3	vo mārisā vassasatasahassaparimāṇo kālo atīto”ti evaṃ tasmiṃ niraye saddo suyyati.	2841	
PA_atk-s05_07a:2841_4	Lakkho eso, mahārāja, satabhāgavassakoṭiyoti satabhāgā satakoṭṭhāsā vassakoṭiyo,	2841	
PA_atk-s05_07a:2841_5	mahārāja, niraye paccantānaṃ sattānaṃ āyuno eso lakkho eso paricchedoti attho. Idaṃ	2841	
PA_atk-s05_07a:2841_6	vuttaṃ hoti – dasadasakaṃ sataṃ nāma, dasa satāni sahassaṃ nāma, dasadasasahassāni	2841	
PA_atk-s05_07a:2841_7	satasahassaṃ nāma, satasatasahassāni koṭi nāma, tāsaṃ koṭīnaṃ vasena satasahassavassakoṭiyo	2841	
PA_atk-s05_07a:2841_8	satabhāgā vassakoṭiyo. Sā ca kho nerayikānaṃyeva vassagaṇanāvasena veditabbā, na	2841	
PA_atk-s05_07a:2841_9	manussānaṃ, devānaṃ vā. Īdisāni anekāni vassakoṭisatasahassāni nerayikānaṃ āyu. Tenāha	2841	
PA_atk-s05_07a:2841_10	“koṭisatasahassāni, niraye paccare janā”ti. Yādisena pana pāpena sattā evaṃ nirayesu	28411	
PA_atk-s05_07a:2841_11	paccanti, taṃ nigamanavasena dassetuṃ “micchādiṭṭhī ca dussīlā, ye ca ariyūpavādino”ti	28411	
PA_atk-s05_07a:2841_12	vuttaṃ. Vedissanti anubhavissaṃ.	28411	
PA_atk-s05_07a:2842_0	698-706. Evaṃ āyatiṃ attanā anubhavitabbaṃ pāpaphalaṃ dassetvā idāni “kena te brahmacariyena,	2842	
PA_atk-s05_07a:2842_1	ānubhāvo ayaṃ tavā”ti raññā pucchitamatthaṃ ācikkhitvā taṃ saraṇesu ceva sīlesu ca	2842	
PA_atk-s05_07a:2842_2	patiṭṭhāpetukāmo “taṃ suṇohi mahārājā”tiādimāha. Tattha sīlesuposathe ratāti niccasīlesu	2842	
PA_atk-s05_07a:2842_3	ca uposathasīlesu ca abhiratā. Adāti adāsi. Taṃ dhammanti taṃ aṭṭhaṅgikaṃ maggaṃ amatapadañca.	2842	
PA_atk-s05_07a:2843_0	709-12. Evaṃ petena saraṇesu sīlesu ca samādapito rājā pasannamānaso tena attano	2843	
PA_atk-s05_07a:2843_1	kataṃ upakāraṃ tāva kittetvā saraṇādīsu patiṭṭhahanto “atthakāmo”tiādikā tisso gāthā	2843	
PA_atk-s05_07a:2843_2	vatvā pubbe attanā gahitāya pāpikāya diṭṭhiyā paṭinissaṭṭhabhāvaṃ pakāsento “ophuṇāmī”ti gāthamāha.	2843	
PA_atk-s05_07a:2844_0	Tattha ophuṇāmi mahāvāteti mahante vāte vāyante bhusaṃ viya taṃ pāpakaṃ diṭṭhiṃ,	2844	
PA_atk-s05_07a:2844_1	yakkha, tava dhammadesanāvāte ophuṇāmi niddhunāmi. Nadiyā vā sīghagāmiyāti sīghasotāya	2844	
PA_atk-s05_07a:2844_2	mahānadiyā vā tiṇakaṭṭhapaṇṇakasaṭaṃ viya pāpikaṃ diṭṭhiṃ pavāhemīti adhippāyo. Vamāmi	2844	
PA_atk-s05_07a:2844_3	pāpikaṃ diṭṭhinti mama manomukhagataṃ pāpikaṃ diṭṭhiṃ ucchaḍḍayāmi. Tattha kāraṇamāha	2844	
PA_atk-s05_07a:2844_4	“buddhānaṃ sāsane rato”ti. Yasmā ekaṃsena amatāvahe buddhānaṃ bhagavantānaṃ sāsane	2844	
PA_atk-s05_07a:2844_5	rato abhirato, tasmā taṃ diṭṭhisaṅkhātaṃ visaṃ vamāmīti yojanā.	2844	
PA_atk-s05_07a:2845_0	713. Ti osānagāthā saṅgītikārehi ṭhapitā. Tattha pāmokkhotipācīnadisābhimukho hutvā.	2845	
PA_atk-s05_07a:2845_1	Rathamāruhīti rājā gamanasajjaṃ attano rājarathaṃ abhiruhi, āruyha yakkhānubhāvena	2845	
PA_atk-s05_07a:2845_2	taṃ divasameva attano nagaraṃ patvā rājabhavanaṃ pāvisi. So aparena samayena imaṃ	2845	
PA_atk-s05_07a:2845_3	pavattiṃ bhikkhūnaṃ ārocesi, bhikkhū taṃ therānaṃ ārocesuṃ, therā tatiyasaṅgītiyaṃ saṅgahaṃ āropesuṃ.	2845	
PA_atk-s05_07a:2846	Nandakapetavatthuvaṇṇanā niṭṭhitā.	284	
PA_atk-s05_07a:2847	4. Revatīpetavatthuvaṇṇanā	284	
PA_atk-s05_07a:2848_0	714-36. Uṭṭhehi, revate, supāpadhammeti idaṃ revatīpetavatthu. Taṃ yasmā revatīvimānavatthunā	2848	
PA_atk-s05_07a:2848_1	nibbisesaṃ, tasmā yadettha aṭṭhuppattiyaṃ gāthāsu ca vattabbaṃ, taṃ paramatthadīpaniyaṃ	2848	
PA_atk-s05_07a:2848_2	vimānavatthuvaṇṇanāyaṃ vuttanayeneva veditabbaṃ. Idañhi nandiyassa devaputtassa vasena	2848	
PA_atk-s05_07a:2848_3	vimānavatthupāḷiyaṃ saṅgahaṃ āropitampi revatīpaṭibaddhāya gāthāya vasena “revatīpetavatthu”nti	2848	
PA_atk-s05_07a:2848_4	petavatthupāḷiyampi saṅgahaṃ āropitanti daṭṭhabbaṃ.	2848	
PA_atk-s05_07a:2849	Revatīpetavatthuvaṇṇanā niṭṭhitā.	284	
PA_atk-s05_07a:2850	5. Ucchupetavatthuvaṇṇanā	285	
PA_atk-s05_07a:2851_0	Idaṃ mama ucchuvanaṃ mahantanti idaṃ ucchupetavatthu. Tassa kā uppatti? Bhagavati	2851	
PA_atk-s05_07a:2851_1	veḷuvane viharante aññataro puriso ucchukalāpaṃ khandhe katvā ekaṃ ucchuṃ khādanto	2851	
PA_atk-s05_07a:2851_2	gacchati. Atha aññataro upāsako sīlavā kalyāṇadhammo bāladārakena saddhiṃ tassa piṭṭhito	2851	
PA_atk-s05_07a:2851_3	piṭṭhito gacchati. Dārako ucchuṃ passitvā “dehī”ti parodati. Upāsako dārakaṃ parodantaṃ	2851	
PA_atk-s05_07a:2851_4	disvā taṃ purisaṃ saṅgaṇhanto tena saddhiṃ sallāpamakāsi. So pana puriso tena saddhiṃ	2851	
PA_atk-s05_07a:2851_5	na kiñci ālapi, dārakassa ucchukhaṇḍampi nādāsi. Upāsako taṃ dārakaṃ dassetvā “ayaṃ	2851	
PA_atk-s05_07a:2851_6	dārako ativiya rodati, imassa ekaṃ ucchukhaṇḍaṃ dehī”ti āha. Taṃ sutvā so puriso	2851	
PA_atk-s05_07a:2851_7	asahanto paṭihatacittaṃ upaṭṭhapetvā anādaravasena ekaṃ ucchulaṭṭhiṃ piṭṭhito khipi.	2851	
PA_atk-s05_07a:2852_0	So aparena samayena kālaṃ katvā ciraṃ paribhāvitassa lobhassa vasena petesu nibbatti,	2852	
PA_atk-s05_07a:2852_1	tassa phalaṃ nāma sakakammasarikkhakaṃ hotīti aṭṭhakarīsamattaṃ ṭhānaṃ avattharantaṃ	2852	
PA_atk-s05_07a:2852_2	añjanavaṇṇaṃ musaladaṇḍaparimāṇehi ucchūhi ghanasañchannaṃ mahantaṃ ucchuvanaṃ nibbatti.	2852	
PA_atk-s05_07a:2852_3	Tasmiṃ khāditukāmatāya “ucchuṃ gahessāmī”ti upagatamatte taṃ ucchū abhihananti, so	2852	
PA_atk-s05_07a:2852_4	tena pucchito patati.	2852	
PA_atk-s05_07a:2853	Athekadivasaṃ āyasmā mahāmoggallāno rājagahaṃ piṇḍāya gacchanto antarāmagge taṃ petaṃ addasa. So theraṃ disvā attanā katakammaṃ pucchi –	285	
PA_atk-s05_07a:2855	“Idaṃ mama ucchuvanaṃ mahantaṃ, nibbattati puññaphalaṃ anappakaṃ;	285	
PA_atk-s05_07a:2856	Taṃ dāni me na paribhogameti, ācikkha bhante kissa ayaṃ vipāko.	285	
PA_atk-s05_07a:2858	“Haññāmi khajjāmi ca vāyamāmi, parisakkāmi paribhuñjituṃ kiñci;	285	
PA_atk-s05_07a:2859	Svāhaṃ chinnathāmo kapaṇo lālapāmi, kissa kammassa ayaṃ vipāko.	285	
PA_atk-s05_07a:2861	“Vighāto cāhaṃ paripatāmi chamāyaṃ,	286	
PA_atk-s05_07a:2862	Parivattāmi vāricarova ghamme;	286	
PA_atk-s05_07a:2863	Rudato ca me assukā niggalanti,	286	
PA_atk-s05_07a:2864	Ācikkha bhante kissa ayaṃ vipāko.	286	
PA_atk-s05_07a:2866	“Chāto kilanto ca pipāsito ca, santassito sātasukhaṃ na vinde;	286	
PA_atk-s05_07a:2867	Pucchāmi taṃ etamatthaṃ bhadante, kathaṃ nu ucchuparibhogaṃ labheyya”nti.	286	
PA_atk-s05_07a:2869	“Pure tuvaṃ kammamakāsi attanā, manussabhūto purimāya jātiyā;	286	
PA_atk-s05_07a:2870	Ahañca taṃ etamatthaṃ vadāmi, sutvāna tvaṃ etamatthaṃ vijāna.	287	
PA_atk-s05_07a:2872	“Ucchuṃ tuvaṃ khādamāno payāto, puriso ca te piṭṭhito anvagacchi;	287	
PA_atk-s05_07a:2873	So ca taṃ paccāsanto kathesi, tassa tuvaṃ na kiñci ālapittha.	287	
PA_atk-s05_07a:2875	“So ca taṃ abhaṇantaṃ ayāci, dehayya ucchunti ca taṃ avoca;	287	
PA_atk-s05_07a:2876	Tassa tuvaṃ piṭṭhito ucchuṃ adāsi, tassetaṃ kammassa ayaṃ vipāko.	287	
PA_atk-s05_07a:2878	“Iṅgha tvaṃ gantvāna piṭṭhito gaṇheyyāsi, gahetvāna taṃ khādassu yāvadatthaṃ;	287	
PA_atk-s05_07a:2879	Teneva tvaṃ attamano bhavissasi, haṭṭho cudaggo ca pamodito cāti.	287	
PA_atk-s05_07a:2881	“Gantvāna so piṭṭhito aggahesi, gahetvāna taṃ khādi yāvadatthaṃ;	288	
PA_atk-s05_07a:2882	Teneva so attamano ahosi, haṭṭho cudaggo ca pamodito cā”ti. –	288	
PA_atk-s05_07a:2883	Vacanapaṭivacanagāthā petena therena ca vuttā.	288	
PA_atk-s05_07a:2884_0	737-8. Tattha kissāti kīdisassa, kammassāti adhippāyo. Haññāmīti vihaññāmi vighātaṃ	2884	
PA_atk-s05_07a:2884_1	āpajjāmi. Vihaññāmīti vā vibādhiyāmi, visesato pīḷiyāmīti attho. Khajjāmīti khādiyāmi,	2884	
PA_atk-s05_07a:2884_2	asipattasadisehi nisitehi khādantehi viya ucchupattehi kantiyāmīti attho. Vāyamāmīti	2884	
PA_atk-s05_07a:2884_3	ucchuṃ khādituṃ vāyāmaṃ karomi. Parisakkāmīti payogaṃ karomi. Paribhuñjitunti ucchurasaṃ	2884	
PA_atk-s05_07a:2884_4	paribhuñjituṃ, ucchuṃ khāditunti attho. Chinnathāmoti chinnasaho upacchinnathāmo,	2884	
PA_atk-s05_07a:2884_5	parikkhīṇabaloti attho. Kapaṇoti dīno. Lālapāmīti dukkhena aṭṭito ativiya vilapāmi.	2884	
PA_atk-s05_07a:2885_0	739. Vighātoti vighātavā, vihatabalo vā. Paripatāmi chamāyanti ṭhātuṃ asakkonto bhūmiyaṃ	2885	
PA_atk-s05_07a:2885_1	papatāmi. Parivattāmīti paribbhamāmi. Vāricarovāti maccho viya. Ghammeti ghammasantatte thale.	2885	
PA_atk-s05_07a:2886_0	740-4. Santassitoti oṭṭhakaṇṭhatālūnaṃ sosappattiyā suṭṭhu tasito. Sātasukhanti sātabhūtaṃ	2886	
PA_atk-s05_07a:2886_1	sukhaṃ. Na vindeti na labhāmi. Tanti tuvaṃ. Vijānāti vijānāhi. Payātoti gantuṃ āraddho.	2886	
PA_atk-s05_07a:2886_2	Anvagacchīti anubandhi. Paccāsantoti paccāsīsamāno. Tassetaṃ kammassāti ettha etanti	2886	
PA_atk-s05_07a:2886_3	nipātamattaṃ, tassa kammassāti attho. Piṭṭhito gaṇheyyāsīti attano piṭṭhipasseneva	2886	
PA_atk-s05_07a:2886_4	ucchuṃ gaṇheyyāsi. Pamoditoti pamudito.	2886	
PA_atk-s05_07a:2887_0	745. Gahetvāna taṃ khādi yāvadatthanti therena āṇattiniyāmena ucchuṃ gahetvā yathāruci	2887	
PA_atk-s05_07a:2887_1	khāditvā mahantaṃ ucchukalāpaṃ gahetvā therassa upanesi, thero taṃ anuggaṇhanto teneva	2887	
PA_atk-s05_07a:2887_2	taṃ ucchukalāpaṃ gāhāpetvā veḷuvanaṃ gantvā bhagavato adāsi, bhagavā bhikkhusaṅghena	2887	
PA_atk-s05_07a:2887_3	saddhiṃ taṃ paribhuñjitvā anumodanaṃ akāsi, peto pasannacitto vanditvā gato, tato	2887	
PA_atk-s05_07a:2887_4	paṭṭhāya yathāsukhaṃ ucchuṃ paribhuñji.	2887	
PA_atk-s05_07a:2888_0	So aparena samayena kālaṃ katvā tāvatiṃsesu uppajji. Sā panesā petassa pavatti manussaloke	2888	
PA_atk-s05_07a:2888_1	pākaṭā ahosi. Atha manussā satthāraṃ upasaṅkamitvā taṃ pavattiṃ pucchiṃsu. Satthā	2888	
PA_atk-s05_07a:2888_2	tesaṃ tamatthaṃ vitthārato kathetvā dhammaṃ desesi, taṃ sutvā manussā maccheramalato	2888	
PA_atk-s05_07a:2888_3	paṭiviratā ahesunti.	2888	
PA_atk-s05_07a:2889	Ucchupetavatthuvaṇṇanā niṭṭhitā.	288	
PA_atk-s05_07a:2890	6. Kumārapetavatthuvaṇṇanā	289	
PA_atk-s05_07a:2891_0	Sāvatthi nāma nagaranti idaṃ satthā jetavane viharanto dve pete ārabbha kathesi.	2891	
PA_atk-s05_07a:2891_1	Sāvatthiyaṃ kira kosalarañño dve puttā pāsādikā paṭhamavaye ṭhitā yobbanamadamattā	2891	
PA_atk-s05_07a:2891_2	paradārakammaṃ katvā kālaṃ katvā parikhāpiṭṭhe petā hutvā nibbattiṃsu. Te rattiyaṃ	2891	
PA_atk-s05_07a:2891_3	bheravena saddena parideviṃsu. Manussā taṃ sutvā bhītatasitā “evaṃ kate idaṃ avamaṅgalaṃ	2891	
PA_atk-s05_07a:2891_4	vūpasammatī”ti buddhappamukhassa bhikkhusaṅghassa mahādānaṃ datvā taṃ pavattiṃ bhagavato	2891	
PA_atk-s05_07a:2891_5	ārocesuṃ. Bhagavā “upāsakā tassa saddassa savanena tumhākaṃ na koci antarāyo”ti vatvā	2891	
PA_atk-s05_07a:2891_6	tassa kāraṇaṃ ācikkhitvā tesaṃ dhammaṃ desetuṃ –	2891	
PA_atk-s05_07a:2893	“Sāvatthi nāma nagaraṃ, himavantassa passato;	289	
PA_atk-s05_07a:2894	Tattha āsuṃ dve kumārā, rājaputtāti me sutaṃ.	289	
PA_atk-s05_07a:2896	“Sammattā rajanīyesu, kāmassādābhinandino;	289	
PA_atk-s05_07a:2897	Paccuppannasukhe giddhā, na te passiṃsunāgataṃ.	289	
PA_atk-s05_07a:2899	“Te cutā ca manussattā, paralokaṃ ito gatā;	289	
PA_atk-s05_07a:2900	Tedha ghosentyadissantā, pubbe dukkaṭamattano.	290	
PA_atk-s05_07a:2902	“Bahūsu vata santesu, deyyadhamme upaṭṭhite;	290	
PA_atk-s05_07a:2903	Nāsakkhimhā ca attānaṃ, parittaṃ kātuṃ sukhāvahaṃ.	290	
PA_atk-s05_07a:2905	“Kiṃ tato pāpakaṃ assa, yaṃ no rājakulā cutā;	290	
PA_atk-s05_07a:2906	Upapannā pettivisayaṃ, khuppipāsasamappitā.	290	
PA_atk-s05_07a:2908	“Sāmino idha hutvāna, honti asāmino tahiṃ;	290	
PA_atk-s05_07a:2909	Bhamanti khuppipāsāya, manussā unnatonatā.	290	
PA_atk-s05_07a:2911	“Etamādīnavaṃ ñatvā, issaramadasambhavaṃ;	291	
PA_atk-s05_07a:2912	Pahāya issaramadaṃ, bhave saggagato naro;	291	
PA_atk-s05_07a:2913	Kāyassa bhedā sappañño, saggaṃ so upapajjatī”ti – gāthā abhāsi;	291	
PA_atk-s05_07a:2914	746. Tattha iti me sutanti na kevalaṃ attano ñāṇena diṭṭhameva, atha kho loke pākaṭabhāvena evaṃ mayā sutanti attho.	291	
PA_atk-s05_07a:2915_0	747. Kāmassādābhinandinoti kāmaguṇesu assādavasena abhinandanasīlā. Paccuppannasukhe	2915	
PA_atk-s05_07a:2915_1	giddhāti vattamānasukhamatte giddhā gathitā hutvā. Na te passiṃsunāgatanti duccaritaṃ	2915	
PA_atk-s05_07a:2915_2	pahāya sucaritaṃ caritvā anāgataṃ āyatiṃ devamanussesu laddhabbaṃ sukhaṃ te na cintesuṃ.	2915	
PA_atk-s05_07a:2916	748. Tedha ghosentyadissantāti te pubbe rājaputtabhūtā petā idha sāvatthiyā samīpe adissamānarūpā ghosenti kandanti. Kiṃ kandantīti āha “pubbe dukkaṭamattano”ti.	291	
PA_atk-s05_07a:2917	749. Idāni tesaṃ kandanassa kāraṇaṃ hetuto ca phalato ca vibhajitvā dassetuṃ “bahūsu vata santesū”tiādi vuttaṃ.	291	
PA_atk-s05_07a:2918_0	Tattha bahūsu vata santesūti anekesu dakkhiṇeyyesu vijjamānesu. Deyyadhamme upaṭṭhiteti	2918	
PA_atk-s05_07a:2918_1	attano santake dātabbadeyyadhammepi samīpe ṭhite, labbhamāneti attho. Parittaṃ sukhāvahanti	2918	
PA_atk-s05_07a:2918_2	appamattakampi āyatiṃ sukhāvahaṃ puññaṃ katvā attānaṃ sotthiṃ nirupaddavaṃ kātuṃ	2918	
PA_atk-s05_07a:2918_3	nāsakkhimhā vatāti yojanā.	2918	
PA_atk-s05_07a:2919_0	750. Kiṃ tato pāpakaṃ assāti tato pāpakaṃ lāmakaṃ nāma kiṃ aññaṃ assa siyā. Yaṃ no	2919	
PA_atk-s05_07a:2919_1	rājakulā cutāti yena pāpakammena mayaṃ rājakulato cutā idha pettivisayaṃ upapannā	2919	
PA_atk-s05_07a:2919_2	petesu nibbattā khuppipāsasamappitā vicarāmāti attho.	2919	
PA_atk-s05_07a:2920_0	751. Sāmino idha hutvānāti idha imasmiṃ loke yasmiṃyeva ṭhāne pubbe sāmino hutvā	2920	
PA_atk-s05_07a:2920_1	vicaranti, tahiṃ tasmiṃyeva ṭhāne honti assāmino. Manussā unnatonatāti manussakāle	2920	
PA_atk-s05_07a:2920_2	sāmino hutvā kālakatā kammavasena onatā bhamanti khuppipāsāya, passa saṃsārapakatinti dasseti.	2920	
PA_atk-s05_07a:2921_0	752. Etamādīnavaṃ ñatvā, issaramadasambhavanti etaṃ issariyamadavasena sambhūtaṃ	2921	
PA_atk-s05_07a:2921_1	apāyūpapattisaṅkhātaṃ ādīnavaṃ dosaṃ ñatvā pahāya issariyamadaṃ puññappasuto hutvā.	2921	
PA_atk-s05_07a:2921_2	Bhave saggagato naroti saggaṃ devalokaṃ gatoyeva bhaveyya.	2921	
PA_atk-s05_07a:2922_0	Iti satthā tesaṃ petānaṃ pavattiṃ kathetvā tehi manussehi kataṃ dānaṃ tesaṃ petānaṃ	2922	
PA_atk-s05_07a:2922_1	uddisāpetvā sampattaparisāya ajjhāsayānurūpaṃ dhammaṃ desesi. Sā desanā mahājanassa sātthikā ahosīti.	2922	
PA_atk-s05_07a:2923	Kumārapetavatthuvaṇṇanā niṭṭhitā.	292	
PA_atk-s05_07a:2924	7. Rājaputtapetavatthuvaṇṇanā	292	
PA_atk-s05_07a:2925_0	Pubbe katānaṃ kammānanti idaṃ satthā jetavane viharanto rājaputtapetaṃ ārabbha kathesi.	2925	
PA_atk-s05_07a:2925_1	Tattha yo so atīte kitavassa nāma rañño putto atīte paccekabuddhe aparajjhitvā bahūni	2925	
PA_atk-s05_07a:2925_2	vassasahassāni niraye paccitvā tasseva kammassa vipākāvasesena petesu uppanno. So	2925	
PA_atk-s05_07a:2925_3	idha “rājaputtapeto”ti adhippeto. Tassa vatthu heṭṭhā sāṇavāsipetavatthumhi vitthārato	2925	
PA_atk-s05_07a:2925_4	āgatameva, tasmā tattha vuttanayeneva gahetabbaṃ. Satthā hi tadā therena attano ñātipetānaṃ	2925	
PA_atk-s05_07a:2925_5	pavattiyā kathitāya “na kevalaṃ tava ñātakāyeva, atha kho tvampi ito anantarātīte	2925	
PA_atk-s05_07a:2925_6	attabhāve peto hutvā mahādukkhaṃ anubhavī”ti vatvā tena yācito –	2925	
PA_atk-s05_07a:2927	“Pubbe katānaṃ kammānaṃ, vipāko mathaye manaṃ;	292	
PA_atk-s05_07a:2928	Rūpe sadde rase gandhe, phoṭṭhabbe ca manorame.	292	
PA_atk-s05_07a:2930	“Iccaṃ gītaṃ ratiṃ khiḍḍaṃ, anubhutvā anappakaṃ;	293	
PA_atk-s05_07a:2931	Uyyāne paricaritvā, pavisanto giribbajaṃ.	293	
PA_atk-s05_07a:2933	“Isiṃ sunettamaddakkhi, attadantaṃ samāhitaṃ;	293	
PA_atk-s05_07a:2934	Appicchaṃ hirisampannaṃ, uñche pattagate rataṃ.	293	
PA_atk-s05_07a:2936	“Hatthikkhandhato oruyha, laddhā bhanteti cābravi;	293	
PA_atk-s05_07a:2937	Tassa pattaṃ gahetvāna, uccaṃ paggayha khattiyo.	293	
PA_atk-s05_07a:2939	“Thaṇḍile pattaṃ bhinditvā, hasamāno apakkami;	293	
PA_atk-s05_07a:2940	Rañño kitavassāhaṃ putto, kiṃ maṃ bhikkhu karissasi.	294	
PA_atk-s05_07a:2942	“Tassa kammassa pharusassa, vipāko kaṭuko ahu;	294	
PA_atk-s05_07a:2943	Yaṃ rājaputto vedesi, nirayamhi samappito.	294	
PA_atk-s05_07a:2945	“Chaḷeva caturāsīti, vassāni nahutāni ca;	294	
PA_atk-s05_07a:2946	Bhusaṃ dukkhaṃ nigacchittho, niraye katakibbiso.	294	
PA_atk-s05_07a:2948	“Uttānopi ca paccittha, nikujjo vāmadakkhiṇo;	294	
PA_atk-s05_07a:2949	Uddhaṃpādo ṭhito ceva, ciraṃ bālo apaccatha.	294	
PA_atk-s05_07a:2951	“Bahūni vassasahassāni, pūgāni nahutāni ca;	295	
PA_atk-s05_07a:2952	Bhusaṃ dukkhaṃ nigacchittho, niraye katakibbiso.	295	
PA_atk-s05_07a:2954	“Etādisaṃ kho kaṭukaṃ, appaduṭṭhappadosinaṃ;	295	
PA_atk-s05_07a:2955	Paccanti pāpakammantā, isimāsajja subbataṃ.	295	
PA_atk-s05_07a:2957	“So tattha bahuvassāni, vedayitvā bahuṃ dukhaṃ;	295	
PA_atk-s05_07a:2958	Khuppipāsahato nāma, peto āsi tato cuto.	295	
PA_atk-s05_07a:2960	“Etamādīnavaṃ ñatvā, issaramadasambhavaṃ;	296	
PA_atk-s05_07a:2961	Pahāya issaramadaṃ, nivātamanuvattaye.	296	
PA_atk-s05_07a:2963	“Diṭṭheva dhamme pāsaṃso, yo buddhesu sagāravo;	296	
PA_atk-s05_07a:2964	Kāyassa bhedā sappañño, saggaṃ so upapajjatī”ti. –	296	
PA_atk-s05_07a:2965	Idaṃ petavatthuṃ kathesi.	296	
PA_atk-s05_07a:2966_0	753. Tattha pubbe katānaṃ kammānaṃ, vipāko mathaye mananti purimāsu jātīsu katānaṃ	2966	
PA_atk-s05_07a:2966_1	akusalakammānaṃ phalaṃ uḷāraṃ hutvā uppajjamānaṃ andhabālānaṃ cittaṃ mathayeyya abhibhaveyya,	2966	
PA_atk-s05_07a:2966_2	paresaṃ anatthakaraṇamukhena attano atthaṃ uppādeyyāti adhippāyo.	2966	
PA_atk-s05_07a:2967_0	Idāni taṃ cittamathanaṃ visayena saddhiṃ dassetuṃ “rūpe sadde”tiādi vuttaṃ. Tattha	2967	
PA_atk-s05_07a:2967_1	rūpeti rūpahetu, yathicchitassa manāpiyassa rūpārammaṇassa paṭilābhanimittanti attho.	2967	
PA_atk-s05_07a:2967_2	Saddetiādīsupi eseva nayo.	2967	
PA_atk-s05_07a:2968	754. Evaṃ sādhāraṇato vuttamatthaṃ asādhāraṇato niyametvā dassento “naccaṃ gīta”ntiādimāha. Tattha ratinti kāmaratiṃ. Khiḍḍanti sahāyakādīhi keḷiṃ. Giribbajanti rājagahaṃ.	296	
PA_atk-s05_07a:2969_0	755. Isinti asekkhānaṃ sīlakkhandhādīnaṃ esanaṭṭhena isiṃ. Sunettanti evaṃnāmakaṃ	2969	
PA_atk-s05_07a:2969_1	paccekabuddhaṃ. Attadantanti uttamena damathena damitacittaṃ. Samāhitanti arahattaphalasamādhinā	2969	
PA_atk-s05_07a:2969_2	samāhitaṃ. Uñche pattagate ratanti uñchena bhikkhācārena laddhe pattagate pattapariyāpanne	2969	
PA_atk-s05_07a:2969_3	āhāre rataṃ santuṭṭhaṃ.	2969	
PA_atk-s05_07a:2970	756. Laddhā, bhanteti cābravīti “api, bhante, bhikkhā laddhā”ti vissāsajananatthaṃ kathesi. Uccaṃ paggayhāti uccataraṃ katvā pattaṃ ukkhipitvā.	297	
PA_atk-s05_07a:2971_0	757. Thaṇḍile pattaṃ bhinditvāti kharakaṭhine bhūmippadese khipanto pattaṃ bhinditvā.	2971	
PA_atk-s05_07a:2971_1	Apakkamīti thokaṃ apasakki. Apasakkanto ca “akāraṇeneva andhabālo mahantaṃ anatthaṃ	2971	
PA_atk-s05_07a:2971_2	attano akāsī”ti karuṇāyanavasena olokentaṃ paccekabuddhaṃ rājaputto āha “rañño kitavassāhaṃ	2971	
PA_atk-s05_07a:2971_3	putto, kiṃ maṃ bhikkhu karissasī”ti.	2971	
PA_atk-s05_07a:2972	758. Pharusassāti dāruṇassa. Kaṭukoti aniṭṭho. Yanti yaṃ vipākaṃ. Samappitoti allīno.	297	
PA_atk-s05_07a:2973_0	759. Chaḷeva caturāsīti, vassāni nahutāni cāti uttāno nipanno caturāsītivassasahassāni,	2973	
PA_atk-s05_07a:2973_1	nikujjo, vāmapassena, dakkhiṇapassena, uddhaṃpādo, olambiko, yathāṭhito cāti evaṃ	2973	
PA_atk-s05_07a:2973_2	cha caturāsītisahassāni vassāni honti. Tenāha –	2973	
PA_atk-s05_07a:2975	“Uttānopi ca paccittha, nikujjo vāmadakkhiṇo;	297	
PA_atk-s05_07a:2976	Uddhaṃpādo ṭhito ceva, ciraṃ bālo apaccathā”ti.	297	
PA_atk-s05_07a:2977	Tāni pana vassāni yasmā anekāni nahutāni honti, tasmā vuttaṃ “nahutānī”ti. Bhusaṃ dukkhaṃ nigacchitthoti ativiya dukkhaṃ pāpuṇi.	297	
PA_atk-s05_07a:2978	761. Pūgānīti vassasamūhe, idha purimagāthāya ca accantasaṃyoge upayogavacanaṃ daṭṭhabbaṃ.	297	
PA_atk-s05_07a:2979_0	762. Etādisanti evarūpaṃ. Kaṭukanti atidukkhaṃ, bhāvanapaṃsakaniddesoyaṃ “ekamantaṃ	2979	
PA_atk-s05_07a:2979_1	nisīdī”tiādīsu viya. Appaduṭṭhappadosinaṃ isiṃ subbataṃ āsajja āsādetvā pāpakammantā	2979	
PA_atk-s05_07a:2979_2	puggalā evarūpaṃ kaṭukaṃ ativiya dukkhaṃ paccantīti yojanā.	2979	
PA_atk-s05_07a:2980	763. Soti so rājaputtapeto. Tatthāti niraye. Vedayitvāti anubhavitvā. Nāmāti byattapākaṭabhāvena. Tato cutoti nirayato cuto. Sesaṃ vuttanayameva.	298	
PA_atk-s05_07a:2981	Evaṃ bhagavā rājaputtapetakathāya tattha sannipatitaṃ mahājanaṃ saṃvejetvā upari saccāni pakāsesi. Saccapariyosāne bahū sotāpattiphalādīni sampāpuṇiṃsūti.	298	
PA_atk-s05_07a:2982	Rājaputtapetavatthuvaṇṇanā niṭṭhitā.	298	
PA_atk-s05_07a:2983	8. Gūthakhādakapetavatthuvaṇṇanā	298	
PA_atk-s05_07a:2984_0	Gūthakūpato uggantvāti idaṃ satthari jetavane viharante ekaṃ gūthakhādakapetaṃ ārambha	2984	
PA_atk-s05_07a:2984_1	vuttaṃ. Sāvatthiyā kira avidūre aññatarasmiṃ gāmake eko kuṭumbiko attano kulūpakaṃ	2984	
PA_atk-s05_07a:2984_2	bhikkhuṃ uddissa vihāraṃ kāresi. Tattha nānājanapadato bhikkhū āgantvā paṭivasiṃsu.	2984	
PA_atk-s05_07a:2984_3	Te disvā manussā pasannacittā paṇītena paccayena upaṭṭhahiṃsu. Kulūpako bhikkhu taṃ	2984	
PA_atk-s05_07a:2984_4	asahamāno issāpakato hutvā tesaṃ bhikkhūnaṃ dosaṃ vadanto kuṭumbikaṃ ujjhāpesi. Kuṭumbiko	2984	
PA_atk-s05_07a:2984_5	te bhikkhū kulūpakañca paribhavanto paribhāsi. Atha kulūpako kālaṃ katvā tasmiṃyeva	2984	
PA_atk-s05_07a:2984_6	vihāre vaccakuṭiyaṃ peto hutvā nibbatti, kuṭumbiko pana kālaṃ katvā tasseva upari	2984	
PA_atk-s05_07a:2984_7	peto hutvā nibbatti. Athāyasmā mahāmoggallāno taṃ disvā pucchanto –	2984	
PA_atk-s05_07a:2986	“Gūthakūpato uggantvā, ko na dīno patiṭṭhasi;	298	
PA_atk-s05_07a:2987	Nissaṃsayaṃ pāpakammanto, kiṃ nu saddahase tuva”nti. –	298	
PA_atk-s05_07a:2988	Gāthamāha. Taṃ sutvā peto –	298	
PA_atk-s05_07a:2990	“Ahaṃ bhadante petomhi, duggato yamalokiko;	299	
PA_atk-s05_07a:2991	Pāpakammaṃ karitvāna, petalokaṃ ito gato”ti. –	299	
PA_atk-s05_07a:2992	Gāthāya attānaṃ ācikkhi. Atha naṃ thero –	299	
PA_atk-s05_07a:2994	“Kiṃ nu kāyena vācāya, manasā dukkaṭaṃ kataṃ;	299	
PA_atk-s05_07a:2995	Kissakammavipākena, idaṃ dukkhaṃ nigacchasī”ti. –	299	
PA_atk-s05_07a:2996	Gāthāya tena katakammaṃ pucchi. So peto –	299	
PA_atk-s05_07a:2998	“Ahu āvāsiko mayhaṃ, issukī kulamaccharī;	299	
PA_atk-s05_07a:2999	Ajjhāsito mayhaṃ ghare, kadariyo paribhāsako.	299	
PA_atk-s05_07a:3001	“Tassāhaṃ vacanaṃ sutvā, bhikkhavo paribhāsisaṃ;	300	
PA_atk-s05_07a:3002	Tassakammavipākena, petalokaṃ ito gato”ti. –	300	
PA_atk-s05_07a:3003	Dvīhi gāthāhi attanā katakammaṃ kathesi.	300	
PA_atk-s05_07a:3004_0	769. Tattha ahu āvāsiko mayhanti mayhaṃ āvāse mayā katavihāre eko bhikkhu āvāsiko	3004	
PA_atk-s05_07a:3004_1	nibaddhavasanako ahosi. Ajjhāsito mayhaṃ ghareti kulūpakabhāvena mama gehe taṇhābhinivesavasena abhiniviṭṭho.	3004	
PA_atk-s05_07a:3005	770. Tassāti tassa kulūpakabhikkhussa. Bhikkhavoti bhikkhū. Paribhāsisanti akkosiṃ. Petalokaṃ ito gatoti iminā ākārena petayoniṃ upagato petabhūto.	300	
PA_atk-s05_07a:3006	Taṃ sutvā thero itarassa gatiṃ pucchanto –	300	
PA_atk-s05_07a:3008	“Amitto mittavaṇṇena, yo te āsi kulūpako;	300	
PA_atk-s05_07a:3009	Kāyassa bhedā duppañño, kiṃ nu pecca gatiṃ gato”ti. –	300	
PA_atk-s05_07a:3010	Gāthamāha. Tattha mittavaṇṇenāti mittapaṭirūpena mittapaṭirūpatāya.	301	
PA_atk-s05_07a:3011	Puna peto therassa tamatthaṃ ācikkhanto –	301	
PA_atk-s05_07a:3013	“Tassevāhaṃ pāpakammassa, sīse tiṭṭhāmi matthake;	301	
PA_atk-s05_07a:3014	So ca paravisayaṃ patto, mameva paricārako.	301	
PA_atk-s05_07a:3016	“Yaṃ bhadante hadantaññe, etaṃ me hoti bhojanaṃ;	301	
PA_atk-s05_07a:3017	Ahañca kho yaṃ hadāmi, etaṃ so upajīvatī”ti. – gāthādvayamāha;	301	
PA_atk-s05_07a:3018_0	772. Tattha tassevāti tasseva mayhaṃ pubbe kulūpakabhikkhubhūtassa petassa. Pāpakammassāti	3018	
PA_atk-s05_07a:3018_1	pāpasamācārassa. Sīse tiṭṭhāmi matthaketi sīse tiṭṭhāmi, tiṭṭhanto ca matthake eva	3018	
PA_atk-s05_07a:3018_2	tiṭṭhāmi, na sīsappamāṇe ākāseti attho. Paravisayaṃ pattoti manussalokaṃ upādāya	3018	
PA_atk-s05_07a:3018_3	paravisayabhūtaṃ pettivisayaṃ patto. Mamevāti mayhaṃ eva paricārako ahosīti vacanaseso.	3018	
PA_atk-s05_07a:3019_0	773. Yaṃ bhadante hadantaññeti bhadante, ayya mahāmoggalāna, tassaṃ vaccakuṭiyaṃ	3019	
PA_atk-s05_07a:3019_1	yaṃ aññe uhadanti vaccaṃ ossajanti. Etaṃ me hoti bhojananti etaṃ vaccaṃ mayhaṃ divase	3019	
PA_atk-s05_07a:3019_2	divase bhojanaṃ hoti. Yaṃ hadāmīti taṃ pana vaccaṃ khāditvā yampahaṃ vaccaṃ karomi.	3019	
PA_atk-s05_07a:3019_3	Etaṃ so upajīvatīti etaṃ mama vaccaṃ so kulūpakapeto divase divase khādanavasena	3019	
PA_atk-s05_07a:3019_4	upajīvati, attabhāvaṃ yāpetīti attho.	3019	
PA_atk-s05_07a:3020_0	Tesu kuṭumbiko pesale bhikkhū “evaṃ āhāraparibhogato varaṃ tumhākaṃ gūthakhādana”nti	3020	
PA_atk-s05_07a:3020_1	akkosi. Kulūpako pana kuṭumbikampi tathāvacane samādapetvā sayaṃ tathā akkosi, tenassa	3020	
PA_atk-s05_07a:3020_2	tatopi paṭikuṭṭhatarā jīvikā ahosi. Āyasmā mahāmoggallāno taṃ pavattiṃ bhagavato	3020	
PA_atk-s05_07a:3020_3	ārocesi. Bhagavā tamatthaṃ aṭṭhuppattiṃ katvā upavāde ādīnavaṃ dassetvā sampattaparisāya	3020	
PA_atk-s05_07a:3020_4	dhammaṃ desesi. Sā desanā mahājanassa sātthikā ahosīti.	3020	
PA_atk-s05_07a:3021	Gūthakhādakapetavatthuvaṇṇanā niṭṭhitā.	302	
PA_atk-s05_07a:3022	9. Gūthakhādakapetivatthuvaṇṇanā	302	
PA_atk-s05_07a:3023_0	774-81. Gūthakūpato uggantvāti idaṃ satthari jetavane viharante aññataraṃ gūthakhādakapetiṃ	3023	
PA_atk-s05_07a:3023_1	ārabbha vuttaṃ. Tassā vatthu anantaravatthusadisaṃ. Tattha upāsakena vihāro kāritoti	3023	
PA_atk-s05_07a:3023_2	upāsakassa vasena āgataṃ, idha pana upāsikāyāti ayameva viseso. Sesaṃ vatthusmiṃ	3023	
PA_atk-s05_07a:3023_3	gāthāsu ca apubbaṃ natthi.	3023	
PA_atk-s05_07a:3024	Gūthakhādakapetivatthuvaṇṇānā niṭṭhitā.	302	
PA_atk-s05_07a:3025	10. Gaṇapetavatthuvaṇṇanā	302	
PA_atk-s05_07a:3026_0	Naggā dubbaṇṇarūpātthāti idaṃ satthari jetavane viharante sambahule pete ārabbha	3026	
PA_atk-s05_07a:3026_1	vuttaṃ. Sāvatthiyaṃ kira sambahulā manussā gaṇabhūtā assaddhā appasannā maccheramalapariyuṭṭhitacittā	3026	
PA_atk-s05_07a:3026_2	dānādisucaritavimukhā hutvā ciraṃ jīvitvā kāyassa bhedā nagarassa samīpe petayoniyaṃ	3026	
PA_atk-s05_07a:3026_3	nibbattiṃsu. Athekadivasaṃ āyasmā mahāmoggallāno sāvatthiyaṃ piṇḍāya gacchanto antarāmagge pete disvā –	3026	
PA_atk-s05_07a:3028	“Naggā dubbaṇarūpāttha, kisā dhamanisanthatā;	302	
PA_atk-s05_07a:3029	Upphāsulikā kisikā, ke nu tumhettha mārisā”ti. –	302	
PA_atk-s05_07a:3030	Gāthāya pucchi. Tattha dubbaṇṇarūpātthāti dubbaṇṇasarīrā hotha. Ke nu tumhetthāti tumhe ke nu nāma bhavatha. Mārisāti te attano sāruppavasena ālapati.	303	
PA_atk-s05_07a:3031	Taṃ sutvā petā –	303	
PA_atk-s05_07a:3033	“Mayaṃ bhadante petamhā, duggatā yamalokikā;	303	
PA_atk-s05_07a:3034	Pāpakammaṃ karitvāna, petalokaṃ ito gatā”ti. –	303	
PA_atk-s05_07a:3035	Gāthāya attano petabhāvaṃ pakāsetvā puna therena –	303	
PA_atk-s05_07a:3037	“Kiṃ nu kāyena vācāya, manasā dukkaṭaṃ kataṃ;	303	
PA_atk-s05_07a:3038	Kissakammavipākena, petalokaṃ ito gatā”ti. –	303	
PA_atk-s05_07a:3039	Gāthāya katakammaṃ pucchitā –	303	
PA_atk-s05_07a:3041	“Anāvaṭesu titthesu, vicinimhaddhamāsakaṃ;	304	
PA_atk-s05_07a:3042	Santesu deyyadhammesu, dīpaṃ nākamha attano.	304	
PA_atk-s05_07a:3044	“Nadiṃ upema tasitā, rittakā parivattati;	304	
PA_atk-s05_07a:3045	Chāyaṃ upema uṇhesu, ātapo parivattati.	304	
PA_atk-s05_07a:3047	“Aggivaṇṇo ca no vāto, ḍahanto upavāyati;	304	
PA_atk-s05_07a:3048	Etañca bhante arahāma, aññañca pāpakaṃ tato.	304	
PA_atk-s05_07a:3050	“Api yojanāni gacchāma, chātā āhāragedhino;	305	
PA_atk-s05_07a:3051	Aladdhāva nivattāma, aho no appapuññatā.	305	
PA_atk-s05_07a:3053	“Chātā pamucchitā bhantā, bhūmiyaṃ paṭisumbhitā;	305	
PA_atk-s05_07a:3054	Uttānā paṭikirāma, avakujjā patāmase.	305	
PA_atk-s05_07a:3056	“Te ca tattheva patitā, bhūmiyaṃ paṭisumbhitā;	305	
PA_atk-s05_07a:3057	Uraṃ sīsañca ghaṭṭema, aho no appapuññatā.	305	
PA_atk-s05_07a:3059	“Etañca bhante arahāma, aññañca pāpakaṃ tato;	305	
PA_atk-s05_07a:3060	Santesu deyyadhammesu, dīpaṃ nākamha attano.	306	
PA_atk-s05_07a:3062	“Te hi nūna ito gantvā, yoniṃ laddhāna mānusiṃ;	306	
PA_atk-s05_07a:3063	Vadaññū sīlasampannā, kāhāma kusalaṃ bahu”nti. –	306	
PA_atk-s05_07a:3064	Attanā katakammaṃ kathesuṃ.	306	
PA_atk-s05_07a:3065_0	788. Tattha api yojanāni gacchāmāti anekānipi yojanāni gacchāma. Kathaṃ? Chātā āhāragedhinoti,	3065	
PA_atk-s05_07a:3065_1	cirakālaṃ jighacchāya jighacchitā āhāre giddhā abhigijjhantā hutvā, evaṃ gantvāpi	3065	
PA_atk-s05_07a:3065_2	kiñci āhāraṃ aladdhāyeva nivattāma. Appapuññatāti apuññatā akatakalyāṇatā.	3065	
PA_atk-s05_07a:3066	789. Uttānā paṭikirāmāti kadāci uttānā hutvā vikiriyamānaṅgapaccaṅgā viya vattāma. Avakujjā patāmaseti kadāci avakujjā hutvā patāma.	306	
PA_atk-s05_07a:3067	790. Te cāti te mayaṃ. Uraṃ sīsañca ghaṭṭemāti avakujjā hutvā patitā uṭṭhātuṃ asakkontā vedhantā vedanāppattā attano attano uraṃ sīsañca paṭighaṃsāma. Sesaṃ heṭṭhā vuttanayameva.	306	
PA_atk-s05_07a:3068	Thero taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Taṃ sutvā mahājano maccheramalaṃ pahāya dānādisucaritanirato ahosīti.	306	
PA_atk-s05_07a:3069	Gaṇapetavatthuvaṇṇanā niṭṭhitā.	306	
PA_atk-s05_07a:3070	11. Pāṭaliputtapetavatthuvaṇṇanā	307	
PA_atk-s05_07a:3071_0	Diṭṭhā tayā nirayā tiracchānayonīti idaṃ satthari jetavane viharante aññataraṃ vimānapetaṃ	3071	
PA_atk-s05_07a:3071_1	ārabbha vuttaṃ. Sāvatthivāsino kira pāṭaliputtavāsino ca bahū vāṇijā nāvāya suvaṇṇabhūmiṃ	3071	
PA_atk-s05_07a:3071_2	agamiṃsu. Tattheko upāsako ābādhiko mātugāme paṭibaddhacitto kālamakāsi. So katakusalopi	3071	
PA_atk-s05_07a:3071_3	devalokaṃ anupapajjitvā itthiyā paṭibaddhacittatāya samuddamajjhe vimānapeto hutvā	3071	
PA_atk-s05_07a:3071_4	nibbatti. Yassaṃ pana so paṭibaddhacitto, sā itthī suvaṇṇabhūmigāminiṃ nāvaṃ abhiruyha	3071	
PA_atk-s05_07a:3071_5	gacchati. Atha kho so peto taṃ itthiṃ gahetukāmo nāvāya gamanaṃ uparundhi. Atha vāṇijā	3071	
PA_atk-s05_07a:3071_6	“kena nu kho kāraṇena ayaṃ nāvā na gacchatī”ti vīmaṃsantā kāḷakaṇṇisalākaṃ vicāresuṃ.	3071	
PA_atk-s05_07a:3071_7	Amanussiddhiyā yāvatatiyaṃ tassā eva itthiyā pāpuṇi, yassaṃ so paṭibaddhacitto. Taṃ	3071	
PA_atk-s05_07a:3071_8	disvā vāṇijā veḷukalāpaṃ samudde otāretvā tassa upari taṃ itthiṃ otāresuṃ. Itthiyā	3071	
PA_atk-s05_07a:3071_9	otāritamattāya nāvā vegena suvaṇṇabhūmiṃ abhimukhā pāyāsi. Amanusso taṃ itthiṃ attano	3071	
PA_atk-s05_07a:3071_10	vimānaṃ āropetvā tāya saddhiṃ abhirami.	30711	
PA_atk-s05_07a:3072_0	Sā ekaṃ saṃvaccharaṃ atikkamitvā nibbinnarūpā taṃ petaṃ yācantī āha – “ahaṃ idha	3072	
PA_atk-s05_07a:3072_1	vasantī mayhaṃ samparāyikaṃ atthaṃ kātuṃ na labhāmi, sādhu, mārisa, maṃ pāṭaliputtameva	3072	
PA_atk-s05_07a:3072_2	nehī”ti. So tāya yācito –	3072	
PA_atk-s05_07a:3074	“Diṭṭhā tayā nirayā tiracchānayoni, petā asurā athavāpi mānusā devā;	307	
PA_atk-s05_07a:3075	Sayamaddasa kammavipākamattano, nessāmi taṃ pāṭaliputtamakkhataṃ;	307	
PA_atk-s05_07a:3076	Tattha gantvā kusalaṃ karohi kamma”nti. –	307	
PA_atk-s05_07a:3077_0	Gāthamāha. Tattha diṭṭhā tayā nirayāti ekacce paccekanirayāpi tayā diṭṭhā. Tiracchānayonīti	3077	
PA_atk-s05_07a:3077_1	mahānubhāvā nāgasupaṇṇāditiracchānāpi diṭṭhā tayāti yojanā. Petāti khuppipāsādibhedā	3077	
PA_atk-s05_07a:3077_2	petā. Asurāti kālakañcikādibhedā asurā. Devāti ekacce cātumahārājikā devā. So kira	3077	
PA_atk-s05_07a:3077_3	attano ānubhāvena antarantarā taṃ gahetvā paccekanirayādike dassento vicarati, tena	3077	
PA_atk-s05_07a:3077_4	evamāha. Sayamaddasa kammavipākamattanoti nirayādike visesato gantvā passantī sayameva	3077	
PA_atk-s05_07a:3077_5	attanā katakammānaṃ vipākaṃ paccakkhato addasa adakkhi. Nessāmi taṃ pāṭaliputtamakkhatanti	3077	
PA_atk-s05_07a:3077_6	idānāhaṃ taṃ akkhataṃ kenaci aparikkhataṃ manussarūpeneva pāṭaliputtaṃ nayissāmi.	3077	
PA_atk-s05_07a:3077_7	Tvaṃ pana tattha gantvā kusalaṃ karohi kammaṃ, kammavipākassa paccakkhato diṭṭhattā	3077	
PA_atk-s05_07a:3077_8	yuttapayuttā puññaniratā hohīti attho.	3077	
PA_atk-s05_07a:3078	Atha sā itthī tassa vacanaṃ sutvā attamanā –	307	
PA_atk-s05_07a:3080	“Atthakāmosi me yakkha, hitakāmosi devate;	308	
PA_atk-s05_07a:3081	Karomi tuyhaṃ vacanaṃ, tvaṃsi ācariyo mama.	308	
PA_atk-s05_07a:3083	“Diṭṭhā mayā nirayā tiracchānayoni, petā asurā athavāpi mānusā devā;	308	
PA_atk-s05_07a:3084	Sayamaddasaṃ kammavipākamattano, kāhāmi puññāni anappakānī”ti. –	308	
PA_atk-s05_07a:3085	Gāthamāha.	308	
PA_atk-s05_07a:3086_0	Atha so peto taṃ itthiṃ gahetvā ākāsena gantvā pāṭaliputtanagarassa majjhe ṭhapetvā	3086	
PA_atk-s05_07a:3086_1	pakkāmi. Athassā ñātimittādayo taṃ disvā “mayaṃ pubbe samudde pakkhittā matāti assumha.	3086	
PA_atk-s05_07a:3086_2	Sā ayaṃ diṭṭhā vata, bho, sotthinā āgatā”ti abhinandamānā samāgantvā tassā pavattiṃ	3086	
PA_atk-s05_07a:3086_3	pucchiṃsu. Sā tesaṃ ādito paṭṭhāya attanā diṭṭhaṃ anubhūtañca sabbaṃ kathesi. Sāvatthivāsinopi	3086	
PA_atk-s05_07a:3086_4	kho te vāṇijā anukkamena sāvatthiṃ upagatakāle satthu santikaṃ upasaṅkamitvā vanditvā	3086	
PA_atk-s05_07a:3086_5	ekamantaṃ nisinnā taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ	3086	
PA_atk-s05_07a:3086_6	katvā catunnaṃ parisānaṃ dhammaṃ desesi. Taṃ sutvā mahājano saṃvegajāto dānādikusaladhammanirato ahosīti.	3086	
PA_atk-s05_07a:3087	Pāṭaliputtapetavatthuvaṇṇanā niṭṭhitā.	308	
PA_atk-s05_07a:3088	12. Ambavanapetavatthuvaṇṇanā	308	
PA_atk-s05_07a:3089_0	Ayañca te pokkharaṇī surammāti idaṃ satthari sāvatthiyaṃ viharante ambapetaṃ ārabbha	3089	
PA_atk-s05_07a:3089_1	vuttaṃ. Sāvatthiyaṃ kira aññataro gahapati parikkhīṇabhogo ahosi. Tassa bhariyā kālamakāsi,	3089	
PA_atk-s05_07a:3089_2	ekā dhītāyeva hoti. So taṃ attano mittassa gehe ṭhapetvā iṇavasena gahitena kahāpaṇasatena	3089	
PA_atk-s05_07a:3089_3	bhaṇḍaṃ gahetvā satthena saddhiṃ vaṇijjāya gato, na cireneva mūlena saha udayabhūtāni	3089	
PA_atk-s05_07a:3089_4	pañca kahāpaṇasatāni labhitvā satthena saha paṭinivatti. Antarāmagge corā pariyuṭṭhāya	3089	
PA_atk-s05_07a:3089_5	satthaṃ pāpuṇiṃsu, satthikā ito cito ca palāyiṃsu. So pana gahapati aññatarasmiṃ	3089	
PA_atk-s05_07a:3089_6	gacche kahāpaṇe nikkhipitvā avidūre nilīyi. Corā taṃ gahetvā jīvitā voropesuṃ. So	3089	
PA_atk-s05_07a:3089_7	dhanalobhena tattheva peto hutvā nibbatti.	3089	
PA_atk-s05_07a:3090_0	Vāṇijā sāvatthiṃ gantvā tassa dhītuyā taṃ pavattiṃ ārocesuṃ. Sā pitu maraṇena ājīvikābhayena	3090	
PA_atk-s05_07a:3090_1	ca ativiya sañjātadomanassā bāḷhaṃ paridevi. Atha naṃ so pitu sahāyo kuṭumbiko “yathā	3090	
PA_atk-s05_07a:3090_2	nāma kulālabhājanaṃ sabbaṃ bhedanapariyantaṃ, evameva sattānaṃ jīvitaṃ bhedanapariyantaṃ.	3090	
PA_atk-s05_07a:3090_3	Maraṇaṃ nāma sabbasādhāraṇaṃ appaṭikārañca, tasmā mā tvaṃ pitari atibāḷhaṃ soci,	3090	
PA_atk-s05_07a:3090_4	mā paridevi, ahaṃ te pitā, tvaṃ mayhaṃ dhītā, ahaṃ tava pitu kiccaṃ karomi, tvaṃ	3090	
PA_atk-s05_07a:3090_5	pituno gehe viya imasmiṃ gehe avimanā abhiramassū”ti vatvā samassāsesi. Sā tassa	3090	
PA_atk-s05_07a:3090_6	vacanena paṭippassaddhasokā pitari viya tasmiṃ sañjātagāravabahumānā attano kapaṇabhāvena	3090	
PA_atk-s05_07a:3090_7	tassa veyyāvaccakārinī hutvā vattamānā pitaraṃ uddissa matakiccaṃ kātukāmā yāguṃ	3090	
PA_atk-s05_07a:3090_8	pacitvā manosilāvaṇṇāni suparipakkāni madhurāni ambaphalāni kaṃsapātiyaṃ ṭhapetvā	3090	
PA_atk-s05_07a:3090_9	yāguṃ ambaphalāni ca dāsiyā gāhāpetvā vihāraṃ gantvā satthāraṃ vanditvā evamāha –	3090	
PA_atk-s05_07a:3090_10	“bhagavā mayhaṃ dakkhiṇāya paṭiggahaṇena anuggahaṃ karothā”ti. Satthā mahākaruṇāya	30901	
PA_atk-s05_07a:3090_11	sañcoditamānaso tassā manorathaṃ pūrento nisajjākāraṃ dassesi. Sā haṭṭhatuṭṭhā paññattavarabuddhāsane	30901	
PA_atk-s05_07a:3090_12	attanā upanītaṃ suvisuddhavatthaṃ attharitvā adāsi, nisīdi bhagavā paññatte āsane.	30901	
PA_atk-s05_07a:3091_0	Atha sā bhagavato yāguṃ upanāmesi, paṭiggahesi bhagavā yāguṃ. Atha saṅghaṃ uddissa	3091	
PA_atk-s05_07a:3091_1	bhikkhūnampi yāguṃ datvā puna dhotahatthā ambaphalāni bhagavato upanāmesi, bhagavā	3091	
PA_atk-s05_07a:3091_2	tāni paribhuñji. Sā bhagavantaṃ vanditvā evamāha – “yā me, bhante, paccattharaṇayāguambaphaladānavasena	3091	
PA_atk-s05_07a:3091_3	pavattā dakkhiṇā, sā me pitaraṃ pāpuṇātū”ti. Bhagavā “evaṃ hotū”ti vatvā anumodanaṃ	3091	
PA_atk-s05_07a:3091_4	akāsi. Sā bhagavantaṃ vanditvā padakkhiṇaṃ katvā pakkāmi. Tāya dakkhiṇāya samuddiṭṭhamattāya	3091	
PA_atk-s05_07a:3091_5	so peto ambavanauyyānavimānakapparukkhapokkharaṇiyo mahatiñca dibbasampattiṃ paṭilabhi.	3091	
PA_atk-s05_07a:3092_0	Atha te vāṇijā aparena samayena vaṇijjāya gacchantā tameva maggaṃ paṭipannā pubbe	3092	
PA_atk-s05_07a:3092_1	vasitaṭṭhāne ekarattiṃ vāsaṃ kappesuṃ. Te disvā so vimānapeto uyyānavimānādīhi saddhiṃ	3092	
PA_atk-s05_07a:3092_2	tesaṃ attānaṃ dassesi. Te vāṇijā taṃ disvā tena laddhasampattiṃ pucchantā –	3092	
PA_atk-s05_07a:3094	“Ayañca te pokkharaṇī surammā, samā sutitthā ca mahodakā ca;	309	
PA_atk-s05_07a:3095	Supupphitā bhamaragaṇānukiṇṇā, kathaṃ tayā laddhā ayaṃ manuññā.	309	
PA_atk-s05_07a:3097	“Idañca te ambavanaṃ surammaṃ, sabbotukaṃ dhārayate phalāni;	309	
PA_atk-s05_07a:3098	Supupphitaṃ bhamaragaṇānukiṇṇaṃ, kathaṃ tayā laddhamidaṃ vimāna”nti. –	309	
PA_atk-s05_07a:3099	Imā dve gāthā avocuṃ.	309	
PA_atk-s05_07a:3100	796. Tattha surammāti suṭṭhu ramaṇīyā. Samāti samatalā. Sutitthāti ratanamayasopānatāya sundaratitthā. Mahodakāti bahujalā.	310	
PA_atk-s05_07a:3101	797. Sabbotukanti pupphūpagaphalūpagarukkhādīhi sabbesu utūsu sukhāvahaṃ. Tenāha “dhārayate phalānī”ti. Supupphitanti niccaṃ supupphitaṃ.	310	
PA_atk-s05_07a:3102	Taṃ sutvā peto pokkharaṇiādīnaṃ paṭilābhakāraṇaṃ ācikkhanto –	310	
PA_atk-s05_07a:3104	“Ambapakkaṃ dakaṃ yāgu, sītacchāyā manoramā;	310	
PA_atk-s05_07a:3105	Dhītāya dinnadānena, tena me idha labbhatī”ti. –	310	
PA_atk-s05_07a:3106_0	Gāthamāha. Tattha tena me idha labbhatīti yaṃ taṃ bhagavato bhikkhūnañca ambapakkaṃ	3106	
PA_atk-s05_07a:3106_1	udakaṃ yāguñca mamaṃ uddissa dentiyā mayhaṃ dhītāya dinnaṃ dānaṃ, tena me dhītāya	3106	
PA_atk-s05_07a:3106_2	dinnadānena idha imasmiṃ dibbe ambavane sabbotukaṃ ambapakkaṃ, imissā dibbāya manuññāya	3106	
PA_atk-s05_07a:3106_3	pokkharaṇiyā dibbaṃ udakaṃ, yāguyā attharaṇassa ca dānena uyyānavimānakapparukkhādīsu	3106	
PA_atk-s05_07a:3106_4	sītacchāyā manoramā idha labbhati, samijjhatīti attho.	3106	
PA_atk-s05_07a:3107_0	Evañca pana vatvā so peto te vāṇije netvā tāni pañca kahāpaṇasatāni dassetvā “ito	3107	
PA_atk-s05_07a:3107_1	upaḍḍhaṃ tumhe gaṇhatha, upaḍḍhaṃ mayā gahitaṃ iṇaṃ sodhetvā sukhena jīvatūti mayhaṃ	3107	
PA_atk-s05_07a:3107_2	dhītāya dethā”ti āha. Vāṇijā anukkamena sāvatthiṃ patvā tassa dhītāya kathetvā tena	3107	
PA_atk-s05_07a:3107_3	attano dinnabhāgampi tassā eva adaṃsu. Sā kahāpaṇasataṃ dhanikānaṃ datvā itaraṃ attano	3107	
PA_atk-s05_07a:3107_4	pitu sahāyassa tassa kuṭumbikassa datvā sayaṃ veyyāvaccaṃ karonti nivasati. So “idaṃ	3107	
PA_atk-s05_07a:3107_5	sabbaṃ tuyhaṃyeva hotū”ti tassāyeva paṭidatvā taṃ attano jeṭṭhaputtassa gharasāminiṃ akāsi.	3107	
PA_atk-s05_07a:3108	Sā gacchante kāle ekaṃ puttaṃ labhitvā taṃ upalālentī –	310	
PA_atk-s05_07a:3110	“Sandiṭṭhikaṃ kammaṃ evaṃ passatha, dānassa damassa saṃyamassa vipākaṃ;	311	
PA_atk-s05_07a:3111	Dāsī ahaṃ ayyakulesu hutvā, suṇisā homi agārassa issarā”ti. –	311	
PA_atk-s05_07a:3112	Imaṃ gāthaṃ vadati.	311	
PA_atk-s05_07a:3113	Athekadivasaṃ satthā tassā ñāṇaparipākaṃ oloketvā obhāsaṃ pharitvā sammukhe ṭhito viya attānaṃ dassetvā –	311	
PA_atk-s05_07a:3114	“Asātaṃ sātarūpena, piyarūpena appiyaṃ;	311	
PA_atk-s05_07a:3115	Dukkhaṃ sukhassa rūpena, pamattaṃ ativattatī”ti. –	311	
PA_atk-s05_07a:3116_0	Imaṃ gāthamāha. Sā gāthāpariyosāne sotāpattiphale patiṭṭhitā. Sā dutiyadivase buddhappamukhassa	3116	
PA_atk-s05_07a:3116_1	bhikkhusaṅghassa dānaṃ datvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ	3116	
PA_atk-s05_07a:3116_2	katvā sampattaparisāya dhammaṃ desesi. Sā desanā mahājanassa sātthikā ahosīti.	3116	
PA_atk-s05_07a:3117	Ambavanapetavatthuvaṇṇanā niṭṭhitā.	311	
PA_atk-s05_07a:3118	13. Akkharukkhapetavatthuvaṇṇanā	311	
PA_atk-s05_07a:3119_0	Yaṃ dadāti na taṃ hotīti idaṃ akkhadāyakapetavatthu. Tassa kā uppatti? Bhagavati	3119	
PA_atk-s05_07a:3119_1	sāvatthiyaṃ viharante aññataro sāvatthivāsī upāsako sakaṭehi bhaṇḍassa pūretvā vaṇijjāya	3119	
PA_atk-s05_07a:3119_2	videsaṃ gantvā tattha attano bhaṇḍaṃ vikkiṇitvā paṭibhaṇḍaṃ sakaṭesu āropetvā sāvatthiṃ	3119	
PA_atk-s05_07a:3119_3	uddissa maggaṃ paṭipajji. Tassa maggaṃ gacchantassa aṭaviyaṃ ekassa sakaṭassa akkho	3119	
PA_atk-s05_07a:3119_4	bhijji. Atha aññataro puriso rukkhagahaṇatthaṃ kuṭhāripharasuṃ gāhāpetvā attano gāmato	3119	
PA_atk-s05_07a:3119_5	nikkhamitvā araññe vicaranto taṃ ṭhānaṃ patvā taṃ upāsakaṃ akkhabhañjanena domanassappattaṃ	3119	
PA_atk-s05_07a:3119_6	disvā “ayaṃ vāṇijo akkhabhañjanena aṭaviyaṃ kilamatī”ti anukampaṃ upādāya rukkhadaṇḍaṃ	3119	
PA_atk-s05_07a:3119_7	chinditvā daḷhaṃ akkhaṃ katvā sakaṭe yojetvā adāsi.	3119	
PA_atk-s05_07a:3120	So aparena samayena kālaṃ katvā tasmiṃyeva aṭavipadese bhummadevatā hutvā nibbatto. Attano kammaṃ paccavekkhitvā rattiyaṃ tassa upāsakassa gehaṃ gantvā gehadvāre ṭhatvā –	312	
PA_atk-s05_07a:3122	“Yaṃ dadāti na taṃ hoti, detheva dānaṃ datvā ubhayaṃ tarati;	312	
PA_atk-s05_07a:3123	Ubhayaṃ tena dānena gacchati, jāgaratha mā pamajjathā”ti. –	312	
PA_atk-s05_07a:3124_0	Gāthamāha. Tattha yaṃ dadāti na taṃ hotīti yaṃ deyyadhammaṃ dāyako deti, na tadeva	3124	
PA_atk-s05_07a:3124_1	paraloke tassa dānassa phalabhāvena hoti, atha kho aññaṃ bahuṃ iṭṭhaṃ kantaṃ phalaṃ	3124	
PA_atk-s05_07a:3124_2	hotiyeva. Tasmā detheva dānanti yathā tathā dānaṃ detha eva. Tattha kāraṇamāha “datvā	3124	
PA_atk-s05_07a:3124_3	ubhayaṃ taratī”ti, dānaṃ datvā diṭṭhadhammikampi samparāyikampi dukkhaṃ anatthañca	3124	
PA_atk-s05_07a:3124_4	atikkamati. Ubhayaṃ tena dānena gacchatīti diṭṭhadhammikaṃ samparāyikañcāti ubhayampi	3124	
PA_atk-s05_07a:3124_5	sukhaṃ tena dānena upagacchati pāpuṇāti, attano paresañca hitasukhavasenāpi ayamattho	3124	
PA_atk-s05_07a:3124_6	yojetabbo. Jāgaratha mā pamajjathāti evaṃ ubhayānatthanivāraṇaṃ ubhayahitasādhanaṃ	3124	
PA_atk-s05_07a:3124_7	dānaṃ sampādetuṃ jāgaratha, dānūpakaraṇāni sajjetvā tattha ca appamattā hothāti attho.	3124	
PA_atk-s05_07a:3124_8	Ādaradassanatthaṃ cettha āmeḍitavasena vuttaṃ.	3124	
PA_atk-s05_07a:3125_0	Vāṇijo attano kiccaṃ tīretvā paṭinivattitvā anukkamena sāvatthiṃ patvā dutiyadivase	3125	
PA_atk-s05_07a:3125_1	satthāraṃ upasaṅkamitvā vanditvā ekamantaṃ nisinno taṃ pavattiṃ bhagavato ārocesi.	3125	
PA_atk-s05_07a:3125_2	Satthā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.	3125	
PA_atk-s05_07a:3126	Akkharukkhapetavatthuvaṇṇanā niṭṭhitā.	312	
PA_atk-s05_07a:3127	14. Bhogasaṃharaṇapetivatthuvaṇṇanā	312	
PA_atk-s05_07a:3128_0	Mayaṃ bhoge saṃharimhāti idaṃ bhogasaṃharaṇapetivatthu. Tassa kā uppatti? Bhagavati	3128	
PA_atk-s05_07a:3128_1	veḷuvane viharante rājagahe kira catasso itthiyo mānakūṭādivasena sappimadhuteladhaññādīhi	3128	
PA_atk-s05_07a:3128_2	vohāraṃ katvā ayoniso bhoge saṃharitvā jīvanti. Tā kāyassa bhedā paraṃ maraṇā bahinagare	3128	
PA_atk-s05_07a:3128_3	parikhāpiṭṭhe petiyo hutvā nibbattiṃsu. Tā rattiyaṃ dukkhābhibhūtā –	3128	
PA_atk-s05_07a:3130	“Mayaṃ bhoge saṃharimhā, samena visamena ca;	313	
PA_atk-s05_07a:3131	Te aññe paribhuñjanti, mayaṃ dukkhassa bhāginī”ti. –	313	
PA_atk-s05_07a:3132_0	Vippalapantiyo bheravena mahāsaddena viraviṃsu. Manussā taṃ sutvā bhītatasitā vibhātāya	3132	
PA_atk-s05_07a:3132_1	rattiyā buddhappamukhassa bhikkhusaṅghassa mahādānaṃ sajjetvā satthāraṃ bhikkhusaṅghañca	3132	
PA_atk-s05_07a:3132_2	nimantetvā paṇītena khādanīyena bhojanīyena parivisitvā bhagavantaṃ bhuttāviṃ onītapattapāṇiṃ	3132	
PA_atk-s05_07a:3132_3	upanisīditvā taṃ pavattiṃ nivedesuṃ. Bhagavā “upāsakā tena vo saddena koci antarāyo	3132	
PA_atk-s05_07a:3132_4	natthi, catasso pana petiyo dukkhābhibhūtā attanā dukkaṭaṃ kammaṃ kathetvā paridevanavasena	3132	
PA_atk-s05_07a:3132_5	vissarena viravantiyo –	3132	
PA_atk-s05_07a:3133	“Mayaṃ bhoge saṃharimhā, samena visamena ca;	313	
PA_atk-s05_07a:3134	Te aññe paribhuñjanti, mayaṃ dukkhassa bhāginī”ti. –	313	
PA_atk-s05_07a:3135	Imaṃ gāthamāhaṃsūti avoca.	313	
PA_atk-s05_07a:3136_0	Tattha bhogeti paribhuñjitabbaṭṭhena “bhogā”ti laddhanāme vatthābharaṇādike vittūpakaraṇavisese.	3136	
PA_atk-s05_07a:3136_1	Saṃharimhāti maccheramalena pariyādinnacittā kassaci kiñci adatvā sañcinimha. Samena	3136	
PA_atk-s05_07a:3136_2	visamena cāti ñāyena ca aññāyena ca, ñāyapatirūpakena vā aññāyena te bhoge amhehi	3136	
PA_atk-s05_07a:3136_3	saṃharite idāni aññe paribhuñjanti. Mayaṃ dukkhassa bhāginīti mayaṃ pana kassacipi	3136	
PA_atk-s05_07a:3136_4	sucaritassa akatattā duccaritassa ca katattā etarahi petayonipariyāpannassa mahato	3136	
PA_atk-s05_07a:3136_5	dukkhassa bhāginiyo bhavāma, mahādukkhaṃ anubhavāmāti attho.	3136	
PA_atk-s05_07a:3137_0	Evaṃ bhagavā tāhi petīhi vuttaṃ gāthaṃ vatvā tāsaṃ pavattiṃ kathetvā taṃ aṭṭhuppattiṃ	3137	
PA_atk-s05_07a:3137_1	katvā sampattaparisāya dhammaṃ desetvā upari saccāni pakāsesi, saccapariyosāne bahū	3137	
PA_atk-s05_07a:3137_2	sotāpattiphalādīni pāpuṇiṃsūti.	3137	
PA_atk-s05_07a:3138	Bhogasaṃharaṇapetivatthuvaṇṇanā niṭṭhitā.	313	
PA_atk-s05_07a:3139	15. Seṭṭhiputtapetavatthuvaṇṇanā	313	
PA_atk-s05_07a:3140_0	Saṭṭhivassasahassānīti idaṃ seṭṭhiputtapetavatthu. Tassa kā uppatti? Bhagavā sāvatthiyaṃ	3140	
PA_atk-s05_07a:3140_1	viharati jetavane. Tena kho pana samayena rājā pasenadi kosalo alaṅkatappaṭiyatto	3140	
PA_atk-s05_07a:3140_2	hatthikkhandhavaragato mahatiyā rājiddhiyā mahantena rājānubhāvena nagaraṃ anusañcaranto	3140	
PA_atk-s05_07a:3140_3	aññatarasmiṃ gehe uparipāsāde vātapānaṃ vivaritvā taṃ rājavibhūtiṃ olokentiṃ rūpasampattiyā	3140	
PA_atk-s05_07a:3140_4	devaccharāpaṭibhāgaṃ ekaṃ itthiṃ disvā adiṭṭhapubbe ārammaṇe sahasā samuppannena	3140	
PA_atk-s05_07a:3140_5	kilesasamudācārena pariyuṭṭhitacitto satipi kularūpācārādiguṇavisesasampanne antepurajane	3140	
PA_atk-s05_07a:3140_6	sabhāvalahukassa pana duddamassa cittassa vasena tassaṃ itthiyaṃ paṭibaddhamānaso	3140	
PA_atk-s05_07a:3140_7	hutvā pacchāsane nisinnassa purisassa “imaṃ pāsādaṃ imañca itthiṃ upadhārehī”ti saññaṃ	3140	
PA_atk-s05_07a:3140_8	datvā rājagehaṃ paviṭṭho. Aññaṃ sabbaṃ ambasakkarapetavatthumhi āgatanayeneva veditabbaṃ.	3140	
PA_atk-s05_07a:3141_0	Ayaṃ pana viseso – idha puriso sūriye anatthaṅgateyeva āgantvā nagaradvāre thakite	3141	
PA_atk-s05_07a:3141_1	attanā ānītaṃ aruṇavaṇṇamattikaṃ uppalāni ca nagaradvārakavāṭe laggetvā nipajjituṃ	3141	
PA_atk-s05_07a:3141_2	jetavanaṃ agamāsi. Rājā pana sirisayane vāsūpagato majjhimayāme sa-iti na-iti du-iti	3141	
PA_atk-s05_07a:3141_3	so-iti ca imāni cattāri akkharāni mahatā kaṇṭhena uccāritāni viya vissaravasena assosi.	3141	
PA_atk-s05_07a:3141_4	Tāni kira atīte kāle sāvatthivāsīhi catūhi seṭṭhiputtehi bhogamadamattehi yobbanakāle	3141	
PA_atk-s05_07a:3141_5	pāradārikakammavasena bahuṃ apuññaṃ pasavetvā aparabhāge kālaṃ katvā tasseva nagarassa	3141	
PA_atk-s05_07a:3141_6	samīpe lohakumbhiyaṃ nibbattitvā paccamānehi lohakumbhiyā mukhavaṭṭiṃ patvā ekekaṃ	3141	
PA_atk-s05_07a:3141_7	gāthaṃ vatthukāmehi uccāritānaṃ tāsaṃ gāthānaṃ ādiakkharāni, te paṭhamakkharameva	3141	
PA_atk-s05_07a:3141_8	vatvā vedanāppattā hutvā lohakumbhiṃ otariṃsu.	3141	
PA_atk-s05_07a:3142_0	Rājā pana taṃ saddaṃ sutvā bhītatasito saṃviggo lomahaṭṭhajāto taṃ rattāvasesaṃ dukkhena	3142	
PA_atk-s05_07a:3142_1	vītināmetvā vibhātāya rattiyā purohitaṃ pakkosāpetvā taṃ pavattiṃ kathesi. Purohito	3142	
PA_atk-s05_07a:3142_2	rājānaṃ bhītatasitaṃ ñatvā lābhagiddho “uppanno kho ayaṃ mayhaṃ brāhmaṇānañca lābhuppādanupāyo”ti	3142	
PA_atk-s05_07a:3142_3	cintetvā “mahārāja, mahā vatāyaṃ upaddavo uppanno, sabbacatukkaṃ yaññaṃ yajāhī”ti	3142	
PA_atk-s05_07a:3142_4	āha. Rājā tassa vacanaṃ sutvā amacce āṇāpesi “sabbacatukkayaññassa upakaraṇāni sajjethā”ti.	3142	
PA_atk-s05_07a:3142_5	Taṃ sutvā mallikā devī rājānaṃ evamāha – “kasmā, mahārāja, brāhmaṇassa vacanaṃ sutvā	3142	
PA_atk-s05_07a:3142_6	anekapāṇavadhahiṃsanakakiccaṃ kātukāmosi, nanu sabbattha appaṭihatañāṇacāro bhagavā	3142	
PA_atk-s05_07a:3142_7	pucchitabbo? Yathā ca te bhagavā byākarissati, tathā paṭipajjitabba”nti. Rājā tassā	3142	
PA_atk-s05_07a:3142_8	vacanaṃ sutvā satthu santikaṃ gantvā taṃ pavattiṃ bhagavato ārocesi. Bhagavā “na,	3142	
PA_atk-s05_07a:3142_9	mahārāja, tatonidānaṃ tuyhaṃ koci antarāyo”ti vatvā ādito paṭṭhāya tesaṃ lohakumbhiniraye	3142	
PA_atk-s05_07a:3142_10	nibbattasattānaṃ pavattiṃ kathetvā tehi paccekaṃ uccāretuṃ āraddhagāthāyo –	31421	
PA_atk-s05_07a:3144	“Saṭṭhivassasahassāni, paripuṇṇāni sabbaso;	314	
PA_atk-s05_07a:3145	Niraye paccamānānaṃ, kadā anto bhavissati.	314	
PA_atk-s05_07a:3147	“Natthi anto kuto anto, na anto paṭidissati;	314	
PA_atk-s05_07a:3148	Tathā hi pakataṃ pāpaṃ, tuyhaṃ mayhañca mārisā.	314	
PA_atk-s05_07a:3150	“Dujjīvitamajīvimha, ye sante na dadamhase;	315	
PA_atk-s05_07a:3151	Santesu deyyadhammesu, dīpaṃ nākamha attano.	315	
PA_atk-s05_07a:3153	“Sohaṃ nūna ito gantvā, yoniṃ laddhāna mānusiṃ;	315	
PA_atk-s05_07a:3154	Vadaññū sīlasampanno, kāhāmi kusalaṃ bahu”nti. –	315	
PA_atk-s05_07a:3155	Paripuṇṇaṃ katvā kathesi.	315	
PA_atk-s05_07a:3156_0	802. Tattha saṭṭhivassasahassānīti vassānaṃ saṭṭhisahassāni. Tasmiṃ kira lohakumbhiniraye	3156	
PA_atk-s05_07a:3156_1	nibbattasatto adho ogacchanto tiṃsāya vassasahassehi heṭṭhimatalaṃ pāpuṇāti, tato	3156	
PA_atk-s05_07a:3156_2	uddhaṃ uggacchantopi tiṃsāya eva vassasahassehi mukhavaṭṭipadesaṃ pāpuṇāti, tāya	3156	
PA_atk-s05_07a:3156_3	saññāya so “saṭṭhivassasahassāni, paripuṇṇāni sabbaso”ti gāthaṃ vattukāmo sa-iti	3156	
PA_atk-s05_07a:3156_4	vatvā adhimattavedanāppatto hutvā adhomukho pati. Bhagavā pana taṃ rañño paripuṇṇaṃ	3156	
PA_atk-s05_07a:3156_5	katvā kathesi. Esa nayo sesagāthāsupi. Tattha kadā anto bhavissatīti lohakumbhiniraye	3156	
PA_atk-s05_07a:3156_6	paccamānānaṃ amhākaṃ kadā nu kho imassa dukkhassa anto pariyosānaṃ bhavissati.	3156	
PA_atk-s05_07a:3157_0	803. Tathā hīti yathā tuyhaṃ mayhañca imassa dukkhassa natthi anto, na anto paṭidissati,	3157	
PA_atk-s05_07a:3157_1	tathā tena pakārena pāpakaṃ kammaṃ pakataṃ tayā mayā cāti vibhattiṃ vipariṇāmetvā vattabbaṃ.	3157	
PA_atk-s05_07a:3158_0	804. Dujjīvitanti viññūhi garahitabbaṃ jīvitaṃ. Ye santeti ye mayaṃ sante vijjamāne	3158	
PA_atk-s05_07a:3158_1	deyyadhamme. Na dadamhaseti na adamha. Vuttamevatthaṃ pākaṭataraṃ kātuṃ “santesu	3158	
PA_atk-s05_07a:3158_2	deyyadhammesu, dīpaṃ nākamha attano”ti vuttaṃ.	3158	
PA_atk-s05_07a:3159_0	805. Sohanti so ahaṃ. Nūnāti parivitakke nipāto. Itoti imasmā lohakumbhinirayā. Gantvāti	3159	
PA_atk-s05_07a:3159_1	apagantvā. Yoniṃ laddhāna mānusinti manussayoniṃ manussattabhāvaṃ labhitvā. Vadaññūti	3159	
PA_atk-s05_07a:3159_2	pariccāgasīlo, yācakānaṃ vā vacanaññū. Sīlasampannoti sīlācārasampanno. Kāhāmi kusalaṃ	3159	
PA_atk-s05_07a:3159_3	bahunti pubbe viya pamādaṃ anāpajjitvā bahuṃ pahūtaṃ kusalaṃ puññakammaṃ karissāmi,	3159	
PA_atk-s05_07a:3159_4	upacinissāmīti attho.	3159	
PA_atk-s05_07a:3160_0	Satthā imā gāthāyo vatvā vitthārena dhammaṃ desesi, desanāpariyosāne mattikārattuppalahārako	3160	
PA_atk-s05_07a:3160_1	puriso sotāpattiphale patiṭṭhahi. Rājā sañjātasaṃvego parapariggahe abhijjhaṃ pahāya	3160	
PA_atk-s05_07a:3160_2	sadārasantuṭṭho ahosīti.	3160	
PA_atk-s05_07a:3161	Seṭṭhiputtapetavatthuvaṇṇanā niṭṭhitā.	316	
PA_atk-s05_07a:3162	16. Saṭṭhikūṭapetavatthuvaṇṇanā	316	
PA_atk-s05_07a:3163_0	Kiṃ nu ummattarūpovāti idaṃ satthari veḷuvane viharante aññataraṃ petaṃ ārabbha vuttaṃ.	3163	
PA_atk-s05_07a:3163_1	Atīte kira bārāṇasinagare aññataro pīṭhasappī sālittakapayoge kusalo, tahiṃ sakkharakhipanasippe	3163	
PA_atk-s05_07a:3163_2	nipphattiṃ gato nagaradvāre nigrodharukkhamūle nisīditvā sakkharapahārehi hatthiassamanussarathakūṭāgāradhajapuṇṇaghaṭādirūpāni	3163	
PA_atk-s05_07a:3163_3	nigrodhapattesu dasseti. Nagaradārakā attano kīḷanatthāya māyakaḍḍhamāsakādīni datvā	3163	
PA_atk-s05_07a:3163_4	yathāruci tāni sippāni kārāpenti.	3163	
PA_atk-s05_07a:3164_0	Athekadivasaṃ bārāṇasirājā nagarato nikkhamitvā taṃ nigrodhamūlaṃ upagato nigrodhapattesu	3164	
PA_atk-s05_07a:3164_1	hatthirūpādivasena nānāvidharūpavibhattiyo appitā disvā manusse pucchi – “kena nu	3164	
PA_atk-s05_07a:3164_2	kho imesu nigrodhapattesu evaṃ nānāvidharūpavibhattiyo katā”ti? Manussā taṃ pīṭhasappiṃ	3164	
PA_atk-s05_07a:3164_3	dassesuṃ “deva, iminā katā”ti. Rājā taṃ pakkosāpetvā evamāha – “sakkā nu kho, bhaṇe,	3164	
PA_atk-s05_07a:3164_4	mayā dassitassa ekassa purisassa kathentassa ajānantasseva kucchiyaṃ ajalaṇḍikāhi	3164	
PA_atk-s05_07a:3164_5	pūretu”nti? “Sakkā, devā”ti. Rājā taṃ attano rājabhavanaṃ netvā bahubhāṇike purohite	3164	
PA_atk-s05_07a:3164_6	nibbinnarūpo purohitaṃ pakkosāpetvā tena saha vivitte okāse sāṇipākāraparikkhitte	3164	
PA_atk-s05_07a:3164_7	nisīditvā mantayamāno pīṭhasappiṃ pakkosāpesi. Pīṭhasappī nāḷimattā ajalaṇḍikā ādāyāgantvā	3164	
PA_atk-s05_07a:3164_8	rañño ākāraṃ ñatvā purohitābhimukho nisinno tena mukhe vivaṭe sāṇipākāravivarena	3164	
PA_atk-s05_07a:3164_9	ekekaṃ ajalaṇḍikaṃ tassa galamūle patiṭṭhāpesi. So lajjāya uggilituṃ asakkonto sabbā	3164	
PA_atk-s05_07a:3164_10	ajjhohari. Atha naṃ rājā ajalaṇḍikāhi pūritodaraṃ vissajji – “gaccha, brāhmaṇa, laddhaṃ	31641	
PA_atk-s05_07a:3164_11	tayā bahubhāṇitāya phalaṃ, maddanaphalapiyaṅgutacādīhi abhisaṅkhataṃ pānakaṃ pivitvā	31641	
PA_atk-s05_07a:3164_12	ucchaḍḍehi, evaṃ te sotthi bhavissatī”ti. Tassa ca pīṭhasappissa tena kammena attamano	31641	
PA_atk-s05_07a:3164_13	hutvā cuddasa gāme adāsi. So gāme labhitvā attānaṃ sukhento pīṇento parijanampi sukhento	31641	
PA_atk-s05_07a:3164_14	pīṇento samaṇabrāhmaṇādīnaṃ yathārahaṃ kiñci dento diṭṭhadhammikaṃ samparāyikañca	31641	
PA_atk-s05_07a:3164_15	atthaṃ ahāpento sukheneva jīvati, attano santikaṃ upagatānaṃ sippaṃ sikkhantānaṃ bhattavetanaṃ deti.	31641	
PA_atk-s05_07a:3165_0	Atheko puriso tassa santikaṃ upagantvā evamāha – “sādhu, ācariya, mampi etaṃ sippaṃ	3165	
PA_atk-s05_07a:3165_1	sikkhāpehi, mayhaṃ pana alaṃ bhattavetanenā”ti. So taṃ purisaṃ taṃ sippaṃ sikkhāpesi.	3165	
PA_atk-s05_07a:3165_2	So sikkhitasippo sippaṃ vīmaṃsitukāmo gantvā gaṅgātīre nisinnassa sunettassa nāma	3165	
PA_atk-s05_07a:3165_3	paccekabuddhassa sakkharābhighātena sīsaṃ bhindi. Paccekabuddho tattheva gaṅgātīre	3165	
PA_atk-s05_07a:3165_4	parinibbāyi. Manussā taṃ pavattiṃ sutvā taṃ purisaṃ tattheva leḍḍudaṇḍādīhi paharitvā	3165	
PA_atk-s05_07a:3165_5	jīvitā voropesuṃ. So kālakato avīcimahāniraye nibbattitvā bahūni vassasahassāni niraye	3165	
PA_atk-s05_07a:3165_6	paccitvā tasseva kammassa vipākāvasesena imasmiṃ buddhuppāde rājagahanagarassa avidūre	3165	
PA_atk-s05_07a:3165_7	peto hutvā nibbatti. Tassa kammassa sarikkhakena vipākena bhavitabbanti kammavegukkhittāni	3165	
PA_atk-s05_07a:3165_8	pubbaṇhasamayaṃ majjhanhikasamayaṃ sāyanhasamayañca saṭṭhi ayokūṭasahassāni matthake	3165	
PA_atk-s05_07a:3165_9	nipatanti. So chinnabhinnasīso adhimattavedanāppatto bhūmiyaṃ nipatati, ayokūṭesu	3165	
PA_atk-s05_07a:3165_10	pana apagatamattesu paṭipākatikasiro tiṭṭhati.	31651	
PA_atk-s05_07a:3166	Athekadivasaṃ āyasmā mahāmoggallāno gijjhakūṭapabbatā otaranto taṃ disvā –	316	
PA_atk-s05_07a:3168	“Kiṃ nu ummattarūpova, migo bhantova dhāvasi;	316	
PA_atk-s05_07a:3169	Nissaṃsayaṃ pāpakammanto, kiṃ nu saddāyase tuva”nti. –	316	
PA_atk-s05_07a:3170_0	Imāya gāthāya paṭipucchi. Tattha ummattarūpovāti ummattakasabhāvo viya ummādappatto	3170	
PA_atk-s05_07a:3170_1	viya. Migo bhantova dhāvasīti bhantamigo viya ito cito ca dhāvasi. So hi tesu ayokūṭesu	3170	
PA_atk-s05_07a:3170_2	nipatantesu parittāṇaṃ apassanto “na siyā nu kho evaṃ pahāro”ti itopi ettopi palāyati.	3170	
PA_atk-s05_07a:3170_3	Te pana kammavegukkhittā yattha katthaci ṭhitassa matthakeyeva nipatanti. Kiṃ nu	3170	
PA_atk-s05_07a:3170_4	saddāyase tuvanti kiṃ nu kho tuvaṃ saddaṃ karosi, ativiya vissaraṃ karonto vicarasi.	3170	
PA_atk-s05_07a:3171	Taṃ sutvā peto –	317	
PA_atk-s05_07a:3173	“Ahaṃ bhadante petomhi, duggato yamalokiko;	317	
PA_atk-s05_07a:3174	Pāpakammaṃ karitvāna, petalokaṃ ito gato.	317	
PA_atk-s05_07a:3176	“Saṭṭhi kūṭasahassāni, paripuṇṇāni sabbaso;	317	
PA_atk-s05_07a:3177	Sīse mayhaṃ nipatanti, te bhindanti ca matthaka”nti. –	317	
PA_atk-s05_07a:3178_0	Dvīhi gāthāhi paṭivacanaṃ adāsi. Tattha saṭṭhi kūṭasahassānīti saṭṭhimattāni ayokūṭasahassāni.	3178	
PA_atk-s05_07a:3178_1	Paripuṇṇānīti anūnāni. Sabbasoti sabbabhāgato. Tassa kira saṭṭhiyā ayokūṭasahassānaṃ	3178	
PA_atk-s05_07a:3178_2	patanappahonakaṃ mahantaṃ pabbatakūṭappamāṇaṃ sīsaṃ nibbatti. Taṃ tassa vālaggakoṭinitudanamattampi	3178	
PA_atk-s05_07a:3178_3	ṭhānaṃ asesetvā tāni kūṭāni patantāni matthakaṃ bhindanti, tena so aṭṭassaraṃ karoti.	3178	
PA_atk-s05_07a:3178_4	Tena vuttaṃ “sabbaso sīse mayhaṃ nipatanti, te bhindanti ca matthaka”nti.	3178	
PA_atk-s05_07a:3179	Atha naṃ thero katakammaṃ pucchanto –	317	
PA_atk-s05_07a:3181	“Kiṃ nu kāyena vācāya, manasā dukkaṭaṃ kataṃ;	318	
PA_atk-s05_07a:3182	Kissa kammavipākena, idaṃ dukkhaṃ nigacchasi.	318	
PA_atk-s05_07a:3184	“Saṭṭhi kūṭasahassāni, paripuṇṇāni sabbaso;	318	
PA_atk-s05_07a:3185	Sīse tuyhaṃ nipatanti, te bhindanti ca matthaka”nti. –	318	
PA_atk-s05_07a:3186	Dve gāthā abhāsi.	318	
PA_atk-s05_07a:3187	Tassa peto attanā katakammaṃ ācikkhanto –	318	
PA_atk-s05_07a:3189	“Athaddasāsiṃ sambuddhaṃ, sunettaṃ bhāvitindriyaṃ;	318	
PA_atk-s05_07a:3190	Nisinnaṃ rukkhamūlasmiṃ, jhāyantaṃ akutobhayaṃ.	319	
PA_atk-s05_07a:3192	“Sālittakappahārena, bhindissaṃ tassa matthakaṃ;	319	
PA_atk-s05_07a:3193	Tassakammavipākena, idaṃ dukkhaṃ nigacchisaṃ.	319	
PA_atk-s05_07a:3195	“Saṭṭhi kūṭasahassāni, paripuṇṇāni sabbaso;	319	
PA_atk-s05_07a:3196	Sīse mayhaṃ nipatanti, te bhindanti ca matthaka”nti. –	319	
PA_atk-s05_07a:3197	Tisso gāthāyo abhāsi.	319	
PA_atk-s05_07a:3198	811. Tattha sambuddhanti paccekasambuddhaṃ. Sunettanti evaṃnāmakaṃ. Bhāvitindriyanti ariyamaggabhāvanāya bhāvitasaddhādiindriyaṃ.	319	
PA_atk-s05_07a:3199	812-13. Sālittakappahārenāti sālittakaṃ vuccati dhanukena, aṅgulīhi eva vā sakkharakhipanapayogo. Tathā hi sakkharāya pahārenāti vā pāṭho. Bhindissanti bhindiṃ.	319	
PA_atk-s05_07a:3200	Taṃ sutvā thero “attano katakammānurūpameva idāni purāṇakammassa idaṃ phalaṃ paṭilabhatī”ti dassento –	320	
PA_atk-s05_07a:3202	“Dhammena te kāpurisa;	320	
PA_atk-s05_07a:3203	Saṭṭhi kūṭasahassāni, paripuṇṇāni sabbaso;	320	
PA_atk-s05_07a:3204	Sīse tuyhaṃ nipatanti, te bhindanti ca matthaka”nti. –	320	
PA_atk-s05_07a:3205_0	Osānagāthamāha. Tattha dhammenāti anurūpakāraṇena. Teti tava, tasmiṃ paccekabuddhe	3205	
PA_atk-s05_07a:3205_1	aparajjhantena tayā katassa pāpakammassa anucchavikamevetaṃ phalaṃ tuyhaṃ upanītaṃ.	3205	
PA_atk-s05_07a:3205_2	Tasmā kenaci devena vā mārena vā brahmunā vā api sammāsambuddhenapi appaṭibāhanīyametanti dasseti.	3205	
PA_atk-s05_07a:3206_0	Evañca pana vatvā tato nagare piṇḍāya caritvā katabhattakicco sāyanhasamaye satthāraṃ	3206	
PA_atk-s05_07a:3206_1	upasaṅkamitvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā	3206	
PA_atk-s05_07a:3206_2	sampattaparisāya dhammaṃ desento paccekabuddhānaṃ guṇānubhāvaṃ kammānañca avañjhataṃ	3206	
PA_atk-s05_07a:3206_3	pakāsesi, mahājano saṃvegajāto hutvā pāpaṃ pahāya dānādipuññanirato ahosīti.	3206	
PA_atk-s05_07a:3207	Saṭṭhikūṭapetavatthuvaṇṇanā niṭṭhitā.	320	
PA_atk-s05_07a:3208	Iti khuddaka-aṭṭhakathāya petavatthusmiṃ	320	
PA_atk-s05_07a:3209	Soḷasavatthupaṭimaṇḍitassa	320	
PA_atk-s05_07a:3210	Catutthassa mahāvaggassa atthasaṃvaṇṇanā niṭṭhitā.	321	
PA_atk-s05_07a:3211	Nigamanakathā	321	
PA_atk-s05_07a:3212	Ettāvatā ca –	321	
PA_atk-s05_07a:3213	Ye te petesu nibbattā, sattā dukkaṭakārino;	321	
PA_atk-s05_07a:3214	Yehi kammehi tesaṃ taṃ, pāpakaṃ kaṭukapphalaṃ.	321	
PA_atk-s05_07a:3215	Paccakkhato vibhāventī, pucchāvissajjanehi ca;	321	
PA_atk-s05_07a:3216	Yā desanāniyāmena, sataṃ saṃvegavaḍḍhanī.	321	
PA_atk-s05_07a:3217	Yaṃ kathāvatthukusalā, supariññātavatthukā;	321	
PA_atk-s05_07a:3218	Petavatthūti nāmena, saṅgāyiṃsu mahesayo.	321	
PA_atk-s05_07a:3219	Tassa atthaṃ pakāsetuṃ, porāṇaṭṭhakathānayaṃ;	321	
PA_atk-s05_07a:3220	Nissāya yā samāraddhā, atthasaṃvaṇṇanā mayā.	322	
PA_atk-s05_07a:3221	Yā tattha paramatthānaṃ, tattha tattha yathārahaṃ;	322	
PA_atk-s05_07a:3222	Pakāsanā paramattha-dīpanī nāma nāmato.	322	
PA_atk-s05_07a:3223	Sampattā pariniṭṭhānaṃ, anākulavinicchayā;	322	
PA_atk-s05_07a:3224	Sā pannarasamattāya, pāḷiyā bhāṇavārato.	322	
PA_atk-s05_07a:3225	Iti taṃ saṅkharontena, yaṃ taṃ adhigataṃ mayā;	322	
PA_atk-s05_07a:3226	Puññaṃ tassānubhāvena, lokanāthassa sāsanaṃ.	322	
PA_atk-s05_07a:3227	Ogāhetvā visuddhāya, sīlādipaṭipattiyā;	322	
PA_atk-s05_07a:3228	Sabbepi dehino hontu, vimuttirasabhāgino.	322	
PA_atk-s05_07a:3229	Ciraṃ tiṭṭhatu lokasmiṃ, sammāsambuddhasāsanaṃ;	322	
PA_atk-s05_07a:3230	Tasmiṃ sagāravā niccaṃ, hontu sabbepi pāṇino.	323	
PA_atk-s05_07a:3231	Sammā vassatu kālena, devopi jagatīpati;	323	
PA_atk-s05_07a:3232	Saddhammanirato lokaṃ, dhammeneva pasāsatūti.	323	
PA_atk-s05_07a:3233	Iti badaratitthavihāravāsinā munivarayatinā	323	
PA_atk-s05_07a:3234	Bhadantena ācariyadhammapālena katā petavatthuatthasaṃvaṇṇanā niṭṭhitā.	323	
PA_atk-s05_07a:3235	Petavatthu-aṭṭhakathā samattā.	323	
