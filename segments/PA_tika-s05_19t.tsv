segmentnr	original	folio	analyzed
PA_tika-s05_19t:0	Namo tassa bhagavato arahato sammāsambuddhassa	0	
PA_tika-s05_19t:1	Khuddakanikāye	0	
PA_tika-s05_19t:2	Nettippakaraṇa-ṭīkā	0	
PA_tika-s05_19t:3	Ganthārambhakathāvaṇṇanā	0	
PA_tika-s05_19t:4_0	Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,	4	
PA_tika-s05_19t:4_1	taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya	4	
PA_tika-s05_19t:4_2	sammāpaṭipattiyā sabbahitasukhanipphādanatthaṃ. Atha vā maṅgalabhāvato, sabbakiriyāsu	4	
PA_tika-s05_19t:4_3	pubbakiccabhāvato, paṇḍitehi sammācaritabhāvato, āyatiṃ paresaṃ diṭṭhānugatiāpajjanato	4	
PA_tika-s05_19t:4_4	ca saṃvaṇṇanāyaṃ ratanattayapaṇāmakiriyā. Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,	4	
PA_tika-s05_19t:4_5	taṃ attano yathāladdhasampattinimittassa kammassa balānuppadānatthaṃ, antarā ca tassa	4	
PA_tika-s05_19t:4_6	asaṅkocanatthaṃ, tadubhayaṃ anantarāyena aṭṭhakathāya parisamāpanatthaṃ. Idameva	4	
PA_tika-s05_19t:4_7	ca payojanaṃ ācariyena idhādhippetaṃ. Tathā hi vakkhati “vandanājanitaṃ…pe… tassa	4	
PA_tika-s05_19t:4_8	tejasā”ti. Vatthuttayapūjā hi niratisayapuññakkhettasambuddhiyā aparimeyyappabhāvo	4	
PA_tika-s05_19t:4_9	puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya	4	
PA_tika-s05_19t:4_10	pahoti, bhayādiupaddavañca nivāreti. Yathāha –	41	
PA_tika-s05_19t:5	“Pūjārahe pūjayato, buddhe yadi va sāvake”ti. ca,	0	
PA_tika-s05_19t:6	Tathā –	0	
PA_tika-s05_19t:7	“Ye, bhikkhave, buddhe pasannā, agge te pasannā, agge kho pana pasannānaṃ aggo vipāko hotī”ti ca,	0	
PA_tika-s05_19t:8	Tathā –	0	
PA_tika-s05_19t:9	“‘Buddho’ti kittayantassa, kāye bhavati yā pīti;	0	
PA_tika-s05_19t:10	Varameva hi sā pīti, kasiṇenapi jambudīpassa;	1	
PA_tika-s05_19t:11	“‘Dhammo’ti…pe… ‘saṅgho’ti…pe… dīpassā”ti. ca,	1	
PA_tika-s05_19t:12	Tathā –	1	
PA_tika-s05_19t:13	“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hotī”ti ca,	1	
PA_tika-s05_19t:14	Tathā –	1	
PA_tika-s05_19t:15	“Araññe rukkhamūle vā…pe…;	1	
PA_tika-s05_19t:16	Bhayaṃ vā chambhitattaṃ vā, lomahaṃso na hessatī”ti. ca;	1	
PA_tika-s05_19t:17_0	Tattha yassa ratanattayassa vandanaṃ kattukāmo, tassa guṇātisayayogasandassanatthaṃ	17	
PA_tika-s05_19t:17_1	“mahākāruṇika”ntiādinā gāthāttayamāha. Guṇātisayayogena hi vandanārahabhāvo, vandanārahe	17	
PA_tika-s05_19t:17_2	ca katā vandanā yathādhippetappayojanaṃ sādhetīti. Tattha yassā saṃvaṇṇanaṃ kattukāmo,	17	
PA_tika-s05_19t:17_3	sā netti visesato yathānulomasāsanasannissayā, tassa ca vicittākārappavattivibhāvinī.	17	
PA_tika-s05_19t:17_4	Tathā hi suttantadesanā na vinayadesanā viya karuṇāppadhānā, nāpi abhidhammadesanā	17	
PA_tika-s05_19t:17_5	viya paññāppadhānā, atha kho karuṇāpaññāppadhānāti tadubhayappadhānadesanāvisesavibhāvanaṃ	17	
PA_tika-s05_19t:17_6	tāva sammāsambuddhassa thomanaṃ kātuṃ tammūlakattā sesaratanānaṃ “mahākāruṇikaṃ nātha”ntiādi vuttaṃ.	17	
PA_tika-s05_19t:18_0	Tattha kiratīti karuṇā, paradukkhaṃ vikkhipati apanetīti attho. Atha vā kiṇātīti	18	
PA_tika-s05_19t:18_1	karuṇā, paradukkhe sati kāruṇikaṃ hiṃsati vibādhatīti attho. Kampanaṃ karotīti vā	18	
PA_tika-s05_19t:18_2	karuṇā, paradukkhe sati sādhūnaṃ hadayakhedaṃ karotīti attho. Kamiti vā sukhaṃ, taṃ	18	
PA_tika-s05_19t:18_3	rundhatīti karuṇā. Esā hi paradukkhāpanayanakāmatālakkhaṇā, attasukhanirapekkhatāya	18	
PA_tika-s05_19t:18_4	kāruṇikānaṃ sukhaṃ rundhati vibandhatīti attho. Kiriyati dukkhitesu pasāriyatīti	18	
PA_tika-s05_19t:18_5	vā karuṇā, karuṇāya niyuttoti kāruṇiko yathā “dovāriko”ti. Yathā hi dvāraṭṭhānato	18	
PA_tika-s05_19t:18_6	aññattha vattamānopi dvārapaṭibaddhajīviko puriso dvārānativattavuttitāya dvāre niyuttoti	18	
PA_tika-s05_19t:18_7	“dovāriko”ti vuccati, evaṃ bhagavā mettādivasena karuṇāvihārato aññattha vattamānopi	18	
PA_tika-s05_19t:18_8	karuṇānativattavuttitāya karuṇāya niyuttoti “kāruṇiko”ti vuccati. Mahābhinīhārato	18	
PA_tika-s05_19t:18_9	paṭṭhāya hi yāva mahāparinibbānā lokahitatthameva lokanāthā tiṭṭhantīti. Mahanto	18	
PA_tika-s05_19t:18_10	kāruṇikoti mahākāruṇiko. Satipi bhagavato tadaññaguṇānampi vasena mahantabhāve kāruṇikasaddasannidhānena	181	
PA_tika-s05_19t:18_11	vuttattā karuṇāvasenevettha mahantabhāvo veditabbo yathā “mahāveyyākaraṇo”ti. Evañca	181	
PA_tika-s05_19t:18_12	katvā “mahākāruṇiko”ti iminā padena puggalādhiṭṭhānena satthu mahākaruṇā vuttā hoti.	181	
PA_tika-s05_19t:19_0	Aparo nayo – atthasādhanato karuṇaṃ karuṇāyanaṃ karuṇāsampavattanaṃ arahatīti kāruṇiko.	19	
PA_tika-s05_19t:19_1	Bhagavato hi sabbaññutāya anavasesato sattānaṃ hitaṃ, hitupāyañca jānato, tattha	19	
PA_tika-s05_19t:19_2	ca akilāsuno hitesitā satthikā, na tathā aññesanti. Atha vā karuṇā karuṇāyanaṃ sīlaṃ	19	
PA_tika-s05_19t:19_3	pakati sabhāvo etassāti kāruṇiko. Bhagavā hi pathavīphassādayo viya kakkhaḷaphusanādisabhāvā	19	
PA_tika-s05_19t:19_4	karuṇāsabhāvo sabhāvabhūtakaruṇoti attho. Sesaṃ purimasadisameva. Atha vā mahāvisayatāya,	19	
PA_tika-s05_19t:19_5	mahānubhāvatāya, mahapphalatāya ca mahatī karuṇāti mahākaruṇā. Bhagavato hi karuṇā	19	
PA_tika-s05_19t:19_6	niravasesesu sattesu pavattati, pavattamānā ca anaññasādhāraṇā pavattati, diṭṭhadhammikādibhedañca	19	
PA_tika-s05_19t:19_7	mahantameva sattānaṃ hitasukhaṃ ekantato nipphādeti, mahākaruṇāya niyuttoti mahākāruṇiko,	19	
PA_tika-s05_19t:19_8	taṃ mahākāruṇikaṃ. Sesaṃ sabbaṃ vuttanayeneva veditabbaṃ. Sumāgadhādipadānaṃ viya	19	
PA_tika-s05_19t:19_9	cettha saddasiddhi veditabbā.	19	
PA_tika-s05_19t:20_0	Nāthatīti nātho, veneyyānaṃ hitasukhaṃ āsīsati patthetīti attho, mettāyanavasena	20	
PA_tika-s05_19t:20_1	cettha hitasukhāsīsanaṃ veditabbaṃ, na karuṇāyanavasena paṭhamapadena vuttattā. Atha	20	
PA_tika-s05_19t:20_2	vā nāthati veneyyagataṃ kilesabyasanaṃ upatāpetīti nātho, nāthatīti vā nātho, yācatīti	20	
PA_tika-s05_19t:20_3	attho. Bhagavā hi “sādhu, bhikkhave, bhikkhu kālena kālaṃ attasampattiṃ paccavekkhitā”tiādinā	20	
PA_tika-s05_19t:20_4	sattānaṃ taṃ taṃ hitappaṭipattiṃ yācitvāpi mahākaruṇāya samussāhito te tattha niyojeti.	20	
PA_tika-s05_19t:20_5	Paramena vā cittissariyena samannāgato, sabbasatte vā sīlādiguṇehi īsati abhibhavatīti	20	
PA_tika-s05_19t:20_6	paramissaro bhagavā “nātho”ti vuccati, taṃ nāthaṃ.	20	
PA_tika-s05_19t:21_0	Ñātabbanti ñeyyaṃ, atītādibhedabhinnaṃ sabbaṃ saṅkhataṃ, asaṅkhatañca. Saṅgaraṇaṭṭhena	21	
PA_tika-s05_19t:21_1	sāgaro, patitapatitānaṃ attano puthulagambhīrabhāvehi saṃsīdanaṃ nimmujjanaṃ karotīti	21	
PA_tika-s05_19t:21_2	attho. Saṃ-saddassa cettha “sābhāvo, sārāgo”tiādīsu viya niruttinayena daṭṭhabbo.	21	
PA_tika-s05_19t:21_3	Saṅgaraṇaṭṭhenāti vā saṅgarakaraṇaṭṭhena, ṭhitadhammatāya “ayaṃ me mariyādā, imaṃ	21	
PA_tika-s05_19t:21_4	velaṃ nātikkamāmī”ti lokena saṅgaraṃ saṅketaṃ karonto viya hotīti attho. Saṅgaraṇaṃ	21	
PA_tika-s05_19t:21_5	vā samantato galanaṃ sandanaṃ udakena karotīti sāgaro. Kappavuṭṭhānakāle hi mahāsamuddo	21	
PA_tika-s05_19t:21_6	ito cito ca paggharitvā sakalaṃ lokadhātuṃ ekoghaṃ karotīti. Lokiyā pana vadanti	21	
PA_tika-s05_19t:21_7	“sāgarassa rañño puttehi sāgarehi nibbattito khatoti sāgaro, puratthimo samuddappadeso,	21	
PA_tika-s05_19t:21_8	taṃsambandhatāya ruḷhivasena sabbopi samuddo tathā voharīyatī”ti. Sāgarasadisattā	21	
PA_tika-s05_19t:21_9	sāgaro, ñeyyameva sāgaroti ñeyyasāgaro. Sadisatā cettha puthuladuttaragambhīrānādikālikatāhi	21	
PA_tika-s05_19t:21_10	veditabbā, nihīnaṃ cetamopammaṃ. Tathā hi ñeyyasseva sātisayā puthulatā aparimāṇalokadhātubyāpanato,	211	
PA_tika-s05_19t:21_11	sabbaññutaññāṇasseva taraṇīyatāya duttaratā, gambhīratā, ādikoṭirahitā ca pavatti,	211	
PA_tika-s05_19t:21_12	na itarassa paricchinnadesattā bāhirakavītarāgehipi ittarena khaṇena atikkamitabbattā,	211	
PA_tika-s05_19t:21_13	parimitagambhīrattā, parimitakālattā ca. Ñeyyasāgarassa pāraṃ pariyantaṃ gatoti ñeyyasāgarapāragū,	211	
PA_tika-s05_19t:21_14	taṃ ñeyyasāgarapāraguṃ.	211	
PA_tika-s05_19t:22_0	Gamanañcettha ñāṇagamanameva, na itaraṃ ñeyyaggahaṇato, taṃ pana ñāṇaṃ duvidhaṃ sammasanapaṭivedhabhedato,	22	
PA_tika-s05_19t:22_1	tathā hetuphalabhedato. Tattha “kicchaṃ vatāyaṃ loko āpanno”tiādinā karuṇāyanavaseneva	22	
PA_tika-s05_19t:22_2	abhinivisitvā anekākāravokāre saṅkhāre sammasantaṃ bhagavato sammasanañāṇaṃ chattiṃsakoṭisatasahassamukhena	22	
PA_tika-s05_19t:22_3	ñeyyasāgaraṃ ajjhogāhetvā tassa pāraṃ pariyantaṃ agamāsi, yaṃ “mahāvajirañāṇa”nti	22	
PA_tika-s05_19t:22_4	vuccati. Paṭivedhañāṇaṃ pana sabbaññutaññāṇapadaṭṭhānaṃ āsavakkhayañāṇaṃ, āsavakkhayañāṇapadaṭṭhānañca	22	
PA_tika-s05_19t:22_5	sabbaññutaññāṇaṃ, yaṃ “mahābodhī”ti vuccati. Pāragamanañca tassa kiccasiddhiyā, samatthatāya	22	
PA_tika-s05_19t:22_6	ca veditabbaṃ. Tathā yathāvuttaṃ sammasanañāṇaṃ hetu, itaraṃ phalaṃ. Saha sammasanañāṇena	22	
PA_tika-s05_19t:22_7	vā āsavakkhayañāṇaṃ hetu, sabbaññutaññāṇaṃ phalaṃ tadānisaṃsabhāvatoti veditabbaṃ.	22	
PA_tika-s05_19t:23_0	Vandeti namāmi, abhitthavāmi vā. Saṇhaṭṭhena nipuṇā, anupacitañāṇasambhārānaṃ agādhaṭṭhena	23	
PA_tika-s05_19t:23_1	gambhīrā, ekattādibhedato nandiyāvaṭṭādivibhāgato ca vicitrā visiṭṭhā nānāvidhā nayā	23	
PA_tika-s05_19t:23_2	etissāti nipuṇagambhīravicitranayā, nipuṇagambhīravicitranayā desanā assāti nipuṇagambhīravicitranayadesano,	23	
PA_tika-s05_19t:23_3	taṃ nipuṇa…pe… desanaṃ. Nayatīti vā nayo, pāḷigati, sā ca vuttanayena atthato nipuṇā,	23	
PA_tika-s05_19t:23_4	atthato byañjanato ca gambhīrā, saṅkhepavitthārānulomādippavattiyā nānāvidhatāya	23	
PA_tika-s05_19t:23_5	vicitrā. Tathā hi paññattianupaññattiādivasena, saṃkilesabhāgiyādilokiyāditadubhayavomissatādivasena,	23	
PA_tika-s05_19t:23_6	kusalādikhandhādisaṅgahādisamayavimuttādiṭhapanādikusalamūlāditikapaṭṭhānādivasena	23	
PA_tika-s05_19t:23_7	ca anekavidhā pāḷigatīti.	23	
PA_tika-s05_19t:24_0	Tattha dvīhākārehi bhagavato thomanā veditabbā attahitasampattito, parahitappaṭipattito	24	
PA_tika-s05_19t:24_1	ca. Tesu attahitasampatti anāvaraṇañāṇādhigamato, savāsanānaṃ sabbesaṃ kilesānaṃ	24	
PA_tika-s05_19t:24_2	accantappahānato ca veditabbā, parahitappaṭipatti lābhasakkārādinirapekkhacittassa	24	
PA_tika-s05_19t:24_3	sabbadukkhaniyyānikadhammadesanato, paṭiviruddhesupi niccaṃ hitajjhāsayañāṇaparipākakālāgamanato	24	
PA_tika-s05_19t:24_4	ca veditabbā. Sā panettha payogato, āsayato ca duvidhā, parahitappaṭipatti, yathāvuttabhedā	24	
PA_tika-s05_19t:24_5	duvidhā ca attahitasampatti pakāsitā hoti. Kathaṃ? “Mahākāruṇika”nti iminā āsayato,	24	
PA_tika-s05_19t:24_6	“nipuṇa…pe… desana”nti iminā payogato, “nātha”nti iminā pana ubhayathāpi bhagavato	24	
PA_tika-s05_19t:24_7	parahitappaṭipatti pakāsitā karuṇākiccadīpanato, “ñeyyasāgarapāragu”nti iminā sātisayaṃ	24	
PA_tika-s05_19t:24_8	attahitasampatti paramukkaṃsagatañāṇakiccadīpanato.	24	
PA_tika-s05_19t:25_0	Atha vā tīhākārehi bhagavato thomanā veditabbā hetuto, phalato, upakārato ca. Tattha	25	
PA_tika-s05_19t:25_1	hetu mahākaruṇā, sā pana paṭhamapadena sarūpeneva dassitā. Phalaṃ catubbidhaṃ ñāṇasampadā	25	
PA_tika-s05_19t:25_2	pahānasampadā ānubhāvasampadā rūpakāyasampadā cāti. Tāsu padhānabhūtā ñāṇapahānasampadā	25	
PA_tika-s05_19t:25_3	“ñeyyasāgarapāragu”nti iminā padena pakāsitā. Padhāne hi dassite avinābhāvato itarampi	25	
PA_tika-s05_19t:25_4	dvayaṃ dassitameva hoti. Na hi buddhānaṃ ānubhāvarūpakāyasampattīhi vinā kadācipi	25	
PA_tika-s05_19t:25_5	dhammakāyasirī vattatīti. Upakāro anantaraṃ abāhiraṃ katvā tividhayānamukhena vimuttidhammadesanā,	25	
PA_tika-s05_19t:25_6	sā “nāthaṃ, nipuṇa…pe… desana”nti padadvayena pakāsitāti veditabbaṃ.	25	
PA_tika-s05_19t:26_0	Tattha “mahākāruṇika”nti etena sammāsambodhiyā mūlaṃ dasseti. Mahākaruṇāsañcoditamānaso	26	
PA_tika-s05_19t:26_1	hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo	26	
PA_tika-s05_19t:26_2	pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ. “Ñeyyasāgarapāragu”nti	26	
PA_tika-s05_19t:26_3	etena pubbabhāgappaṭipattiyā saddhiṃ sammāsambodhiṃ dasseti. Anāvaraṇañāṇapadaṭṭhānañhi	26	
PA_tika-s05_19t:26_4	maggañāṇaṃ, maggañāṇapadaṭṭhānañca anāvaraṇañāṇaṃ “sammāsambodhī”ti vuccati. Vuttappabhedaṃ	26	
PA_tika-s05_19t:26_5	pana sammasanañāṇaṃ saha paññāpāramiyā tassā pubbabhāgapaṭipadā. Tassā hi ānubhāvena	26	
PA_tika-s05_19t:26_6	līnuddhaccapatiṭṭhānāyūhanakāmasukhallikattakilamathānuyogasassatucchedādiantadvayavirahitā	26	
PA_tika-s05_19t:26_7	ukkaṃsapāramippattā majjhimā paṭipadā bhāvanāpāripūriṃ gatā. “Nātha”nti iminā sammāsambodhiyā	26	
PA_tika-s05_19t:26_8	phalaṃ dasseti lokattayanāyakabhāvadīpanato. Tathā hi sabbānatthaparihārapubbaṅgamāya	26	
PA_tika-s05_19t:26_9	niravasesahitasukhavidhānatapparāya niratisayāya payogasampattiyā, sadevamanussāya	26	
PA_tika-s05_19t:26_10	pajāya accantupakāritāya aparimitanirupamabhāvaguṇavisesasamaṅgitāya ca sabbasattuttamo	261	
PA_tika-s05_19t:26_11	bhagavā aparimāṇāsu lokadhātūsu aparimāṇānaṃ sattānaṃ anuttaragāravaṭṭhānabhūtatāya	261	
PA_tika-s05_19t:26_12	ca “nātho”ti vuccatīti. “Nipuṇa…pe… desana”nti iminā sammāsambodhiyā payojanaṃ dasseti.	261	
PA_tika-s05_19t:26_13	Saṃsāramahoghato sattasantāraṇatthañhi bhagavatā sammāsambodhi abhipatthitā, tañca	261	
PA_tika-s05_19t:26_14	sattasantāraṇaṃ yathāvuttadesanāsampattiyā samijjhati tadavinābhāvato. Iminā bhagavato	261	
PA_tika-s05_19t:26_15	sātisayā parahitappaṭipatti dassitā, itarehi attahitasampattīti tadubhayena attahitāya	261	
PA_tika-s05_19t:26_16	paṭipannādīsu catūsu puggalesu bhagavato catutthapuggalabhāvaṃ dīpeti, tena ca anuttaradakkhiṇeyyabhāvaṃ,	261	
PA_tika-s05_19t:26_17	uttamavandanīyabhāvaṃ, attano ca vandanakiriyāya khettaṅgatabhāvaṃ dīpeti.	261	
PA_tika-s05_19t:27_0	Ettha ca yathā “mahākāruṇika”nti iminā padena bhagavato mahākaruṇā dassitā, evaṃ	27	
PA_tika-s05_19t:27_1	“ñeyyasāgarapāragu”nti etena mahāpaññā dassitā. Tesu karuṇāggahaṇena lokiyesu mahaggatabhāvappattāsādhāraṇaguṇadīpanato	27	
PA_tika-s05_19t:27_2	bhagavato sabbalokiyaguṇasampatti dassitā hoti, paññāggahaṇena sabbaññutaññāṇapadaṭṭhānamaggañāṇadīpanato	27	
PA_tika-s05_19t:27_3	sabbalokuttaraguṇasampatti. Tadubhayaggahaṇasiddho eva cattho nāthasaddena pakāsīyati.	27	
PA_tika-s05_19t:27_4	Karuṇāvacanena upagamanaṃ nirupakkilesaṃ dasseti, paññāvacanena apagamanaṃ. Tathā	27	
PA_tika-s05_19t:27_5	karuṇāggahaṇena lokasamaññānurūpaṃ bhagavato pavattiṃ dasseti lokavohāravisayattā	27	
PA_tika-s05_19t:27_6	karuṇāya, paññāggahaṇena samaññāya anatidhāvanaṃ. Sabhāvānavabodhena hi dhammānaṃ	27	
PA_tika-s05_19t:27_7	samaññaṃ atidhāvitvā sattādisammasanaṃ hotīti. Tathā karuṇāggahaṇena mahākaruṇāsamāpattivihāraṃ	27	
PA_tika-s05_19t:27_8	dasseti, paññāggahaṇena tīsu kālesu appaṭihatañāṇaṃ, catusaccañāṇaṃ, catupaṭisambhidāñāṇaṃ,	27	
PA_tika-s05_19t:27_9	catuvesārajjañāṇaṃ. Karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,	27	
PA_tika-s05_19t:27_10	cha abhiññā, aṭṭhasu parisāsu akampanañāṇāni, dasa balāni, cuddasa buddhañāṇāni,	271	
PA_tika-s05_19t:27_11	soḷasa ñāṇacariyā, aṭṭhārasa buddhadhammā, catucattālīsa ñāṇavatthūni sattasattati	271	
PA_tika-s05_19t:27_12	ñāṇavatthūnīti evamādīnaṃ anekesaṃ paññāppabhedānaṃ vasena ñāṇacāraṃ dasseti.	271	
PA_tika-s05_19t:28_0	Tathā karuṇāggahaṇena caraṇasampatti, paññāggahaṇena vijjāsampatti. Karuṇāggahaṇena	28	
PA_tika-s05_19t:28_1	sattādhipatitā, paññāggahaṇena dhammādhipatitā. Karuṇāggahaṇena lokanāthabhāvo, paññāggahaṇena	28	
PA_tika-s05_19t:28_2	attanāthabhāvo. Tathā karuṇāggahaṇena pubbakāribhāvo, paññāggahaṇena kataññutā. Karuṇāggahaṇena	28	
PA_tika-s05_19t:28_3	aparantapatā, paññāggahaṇena anattantapatā. Karuṇāggahaṇena vā buddhakaradhammasiddhi,	28	
PA_tika-s05_19t:28_4	paññāggahaṇena buddhabhāvasiddhi. Tathā karuṇāggahaṇena paresaṃ tāraṇaṃ, paññāggahaṇena	28	
PA_tika-s05_19t:28_5	sayaṃ tāraṇaṃ. Tathā karuṇāggahaṇena sabbasattesu anuggahacittatā, paññāggahaṇena	28	
PA_tika-s05_19t:28_6	sabbadhammesu virattacittatā dassitā hoti. Sabbesañca buddhaguṇānaṃ karuṇā ādi taṃnidānabhāvato,	28	
PA_tika-s05_19t:28_7	paññā pariyosānaṃ tato uttari karaṇīyābhāvato, iti ādipariyosānadassanena sabbe buddhaguṇā	28	
PA_tika-s05_19t:28_8	dassitā honti. Tathā karuṇāvacanena sīlakkhandhapubbaṅgamo samādhikkhandho dassito	28	
PA_tika-s05_19t:28_9	hoti. Karuṇānidānañhi sīlaṃ tato pāṇātipātādiviratippavattito, sā ca jhānattayasampayoginīti.	28	
PA_tika-s05_19t:28_10	Paññāvacanena paññākkhandho. Sīlañca sabbabuddhaguṇānaṃ ādi, samādhi majjhe, paññā	281	
PA_tika-s05_19t:28_11	pariyosānanti evampi ādimajjhapariyosānakalyāṇā sabbe buddhaguṇā dassitā honti nayato	281	
PA_tika-s05_19t:28_12	dassitattā. Eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ,	281	
PA_tika-s05_19t:28_13	aññathā ko nāma samattho bhagavato guṇe anupadaṃ niravasesato dassetuṃ. Tenevāha –	281	
PA_tika-s05_19t:29	“Buddhopi buddhassa bhaṇeyya vaṇṇaṃ, kappampi ce aññamabhāsamāno;	2	
PA_tika-s05_19t:30	Khīyetha kappo ciradīghamantare, vaṇṇo na khīyetha tathāgatassā”ti. ;	3	
PA_tika-s05_19t:31	Teneva ca āyasmatā sāriputtattherenāpi buddhaguṇaparicchedanaṃ pati anuyuttena “no hetaṃ, bhante”ti paṭikkhipitvā “apica me, bhante, dhammanvayo vidito”ti vuttaṃ.	3	
PA_tika-s05_19t:32_0	Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ	32	
PA_tika-s05_19t:32_1	“vijjācaraṇasampannā”tiādimāha. Tattha vijjācaraṇasampannā hutvāti vacanaseso. Vindiyaṃ	32	
PA_tika-s05_19t:32_2	dhammānaṃ salakkhaṇaṃ, sāmaññalakkhaṇañca vindatīti vijjā, lobhakkhandhādīni vā vijjhanaṭṭhena	32	
PA_tika-s05_19t:32_3	vijjā, catunnaṃ vā ariyasaccānaṃ viditakaraṇaṭṭhena vijjāti evaṃ tāvettha vacanatthato	32	
PA_tika-s05_19t:32_4	vijjā veditabbā. Pabhedato pana tissopi vijjā vijjā bhayabheravasutte āgataniyāmeneva,	32	
PA_tika-s05_19t:32_5	aṭṭhapi vijjā vijjā ambaṭṭhasuttādīsu āgataniyāmeneva. Caranti tehīti caraṇāni, sīlasaṃvarādayo	32	
PA_tika-s05_19t:32_6	pañcadasa dhammā, iti imāhi vijjāhi, imehi ca caraṇehi sampannā sampannāgatāti vijjācaraṇasampannā.	32	
PA_tika-s05_19t:33_0	Yenāti yena dhammena karaṇabhūtena, hetubhūtena ca. Tattha maggadhammassa karaṇattho	33	
PA_tika-s05_19t:33_1	veditabbo niyyānakiriyāsādhakatamabhāvato, nibbānadhammassa hetuattho ārammaṇapaccayabhāvato.	33	
PA_tika-s05_19t:33_2	Paccayattho hi ayaṃ hetvattho. Pariyattidhammassapi hetuattho yujjateva paramparāya	33	
PA_tika-s05_19t:33_3	hetubhāvato. Phaladhamme pana ubhayampi sambhavati. Kathaṃ? “Tāya saddhāya avūpasantāyā”ti	33	
PA_tika-s05_19t:33_4	vacanato maggena samucchinnānaṃ kilesānaṃ paṭippassaddhippahānakiccatāya phalassa	33	
PA_tika-s05_19t:33_5	niyyānānuguṇatā, niyyānapariyosānatā cāti iminā pariyāyena siyā karaṇattho niyyānakiriyāya.	33	
PA_tika-s05_19t:33_6	Sakadāgāmimaggavipassanādīnaṃ pana upanissayapaccayabhāvato siyā hetuattho. Evañca	33	
PA_tika-s05_19t:33_7	katvā aggappasādasuttādīsu aggādibhāvena aggahitāpi phalapariyattidhammā chattamāṇavakavimānādīsu	33	
PA_tika-s05_19t:33_8	saraṇīyabhāvena gahitāti tesaṃ magganibbānānaṃ viya mahāaṭṭhakathāyaṃ saraṇabhāvo	33	
PA_tika-s05_19t:33_9	uddhaṭo. Visesato cettha maggapariyāpannā eva vijjācaraṇadhammā veditabbā. Te hi	33	
PA_tika-s05_19t:33_10	nippariyāyena niyyānakiriyāya sādhakatamabhūtā, na itare. Itaresaṃ pana niyyānatthatāya	331	
PA_tika-s05_19t:33_11	niyyānatā. Yadi evaṃ kasmā “vijjācaraṇasampannā hutvā”ti vuttaṃ, niyyānasamakālameva	331	
PA_tika-s05_19t:33_12	hi yathāvuttavijjācaraṇasampattisamadhigamoti? Nāyaṃ virodho samānakālatāya eva adhippetattā	331	
PA_tika-s05_19t:33_13	yathā “cakkhuñca paṭicca rūpe ca uppajjati cakkhuviññāṇa”nti. Sampannāti vā padassa	331	
PA_tika-s05_19t:33_14	vattamānakālatthatā veditabbā “uppannā dhammā”ti ettha uppannasaddassa viya. Evañca	331	
PA_tika-s05_19t:33_15	katvā vacanasesamantareneva padayojanā siddhā hoti. “Yenā”ti ca padaṃ ubhayattha	331	
PA_tika-s05_19t:33_16	sambandhitabbaṃ “yena dhammena vijjācaraṇasampannā, yena dhammena niyyantī”ti.	331	
PA_tika-s05_19t:34_0	Lokatoti khandhādilokato, vaṭṭatoti attho. Nti taṃ magganibbānaphalapariyattibhedaṃ	34	
PA_tika-s05_19t:34_1	dhammaṃ. Uttamanti seṭṭhaṃ. Tathā hesa attanā uttaritarassa abhāvena “anuttaro”ti	34	
PA_tika-s05_19t:34_2	vuccati. Tattha maggassa niyyānahetuādiatthena, nibbānassa nissaraṇavivekādiatthena,	34	
PA_tika-s05_19t:34_3	phalassa ariyasantabhāvādiatthena ca seṭṭhatā veditabbā. Svāyamattho “yāvatā, bhikkhave,	34	
PA_tika-s05_19t:34_4	dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti ādisuttapadānusārena vibhāvetabbo.	34	
PA_tika-s05_19t:35_0	Dhammanti yathānusiṭṭhaṃ paṭipajjamāne apāyato, saṃsārato ca apatamāne katvā dhāretīti	35	
PA_tika-s05_19t:35_1	dhammo. Sammā, sāmañca sabbadhammānaṃ buddhattā sammāsambuddho, sabbaññutāanāvaraṇañāṇo	35	
PA_tika-s05_19t:35_2	samantacakkhu bhagavā, tena yathā sammāsambodhisamadhigameneva sabbe buddhaguṇā sampāpuṇīyanti,	35	
PA_tika-s05_19t:35_3	evaṃ sammadeva āsevanāya bhāvanāya bahulīkiriyāya sammāpaṭipattiyā sammadeva paccavekkhaṇāya	35	
PA_tika-s05_19t:35_4	sakkaccaṃ dhammadesanāya veneyyasantānesu patiṭṭhāpanena –	35	
PA_tika-s05_19t:36_0	“Ariyaṃ, vo bhikkhave, sammāsamādhiṃ desessāmi. Maggānaṭṭhaṅgiko seṭṭho. Yāvatā,	36	
PA_tika-s05_19t:36_1	bhikkhave, dhammā saṅkhatā vā asaṅkhatā vā, virāgo tesaṃ aggamakkhāyati. Ekāyano	36	
PA_tika-s05_19t:36_2	ayaṃ, bhikkhave, maggo sattānaṃ visuddhiyā. Dhammaṃ, vo bhikkhave, desessāmi ādikalyāṇa”nti –	36	
PA_tika-s05_19t:37	Ādivacanehi, abhitthavanena ca pūjito mānito apacitoti sammāsambuddhapūjito, taṃ sammāsambuddhapūjitaṃ dhammaṃ vandeti sambandho.	3	
PA_tika-s05_19t:38_0	Ayaṃ panettha saṅkhepattho – yassa dhammassa adhigamane vijjāsampannā ceva honti	38	
PA_tika-s05_19t:38_1	caraṇasampannā ca, sabbavaṭṭadukkhato ca niyyanti, tameva ariyānaṃ sakalaguṇasamaṅgibhāvanimittaṃ,	38	
PA_tika-s05_19t:38_2	anavasesadukkhanissaraṇahetubhūtañca uttamaṃ pavaraṃ saddhiṃ pariyattidhammena navavidhaṃ	38	
PA_tika-s05_19t:38_3	lokuttaradhammaṃ bhagavatāpi sammāpaṭipattiādividhinā pūjitaṃ namāmi, abhitthavāmi vāti.	38	
PA_tika-s05_19t:39_0	Ettha ca “yena lokato niyyanti, vijjācaraṇasampannā ca hontī”ti padadvayena yathākkamaṃ	39	
PA_tika-s05_19t:39_1	dhammassa bhāvetabbabhāvo, sacchikātabbabhāvo ca vutto. Tesu paṭhamena vijjāsampattiyā	39	
PA_tika-s05_19t:39_2	dhammaṃ thometi, dutiyena vimuttisampattiyā. Tathā paṭhamena jhānasampadāya, dutiyena	39	
PA_tika-s05_19t:39_3	vimokkhasampadāya. Paṭhamena vā samādhisampadāya, dutiyena samāpattisampadāya. Paṭhamena	39	
PA_tika-s05_19t:39_4	vā khayañāṇabhāvena, dutiyena anuppādañāṇabhāvena. Atha vā purimena vijjūpamatāya,	39	
PA_tika-s05_19t:39_5	dutiyena vajirūpamatāya. Purimena vā virāgasampattiyā, dutiyena nirodhasampattiyā.	39	
PA_tika-s05_19t:39_6	Tathā paṭhamena niyyānabhāvena, dutiyena nissaraṇabhāvena. Paṭhamena vā hetubhāvena,	39	
PA_tika-s05_19t:39_7	dutiyena asaṅkhatabhāvena. Paṭhamena vā dassanabhāvena, dutiyena vivekabhāvena. Paṭhamena	39	
PA_tika-s05_19t:39_8	vā adhipatibhāvena, dutiyena amatabhāvena dhammaṃ thometi. Atha vā paṭhamena niyyānikabhāvadassanato	39	
PA_tika-s05_19t:39_9	svākkhātatāya dhammaṃ thometi, dutiyena sacchikātabbabhāvato sandiṭṭhikatāya. Tathā	39	
PA_tika-s05_19t:39_10	purimena akālikatāya, pacchimena ehipassikatāya. Purimena vā opaneyyikatāya, pacchimena	391	
PA_tika-s05_19t:39_11	paccattaṃ veditabbatāya dhammaṃ thometi.	391	
PA_tika-s05_19t:40_0	“Uttama”nti ca etena aññassa visiṭṭhassa abhāvadīpanena paripuṇṇatāya dhammaṃ thometi,	40	
PA_tika-s05_19t:40_1	“sammāsambuddhapūjita”nti etena parisuddhatāya. Sabbadosāpagamena hissa pūjanīyatā.	40	
PA_tika-s05_19t:40_2	Parisuddhatāya cassa pahānasampadā, paripuṇṇatāya pabhavasampadā. Pahānasampattiyā	40	
PA_tika-s05_19t:40_3	ca bhāvanāpāripūrī anavasesadosasamugghāṭanato, pabhavasampattiyā sacchikiriyanibbatti	40	
PA_tika-s05_19t:40_4	tatuttari karaṇīyābhāvato. Anaññasādhāraṇatāya hi uttamoti. Tathā bhāvetabbabhāvenassa	40	
PA_tika-s05_19t:40_5	saha pubbabhāgasīlādīhi sekkhā sīlasamādhipaññākkhandhā, sacchikātabbabhāvena saha	40	
PA_tika-s05_19t:40_6	asaṅkhatāya dhātuyā asekkhā sīlasamādhipaññākkhandhā dassitā hontīti.	40	
PA_tika-s05_19t:41_0	Evaṃ saṅkhepena sabbasaddhammaguṇehi saddhammaṃ thometvā idāni ariyasaṅghaṃ thometuṃ	41	
PA_tika-s05_19t:41_1	“sīlādiguṇasampanno”tiādi vuttaṃ. Tattha sīlādiguṇasampannoti sīlasamādhipaññāvimuttiyādiguṇehi	41	
PA_tika-s05_19t:41_2	sampanno samannāgato, sampannasīlādiguṇo vā. Ariyānañhi taṃtaṃmaggavajjhakilesappahānena	41	
PA_tika-s05_19t:41_3	hatapaṭipakkhā suvisuddhā sīlādayo “sampannā”ti vattabbataṃ arahanti, na puthūjjanānaṃ,	41	
PA_tika-s05_19t:41_4	yato “suppaṭipanno”tiādinā ariyasaṅgho thomīyati. Atha vā sīlādiguṇasampannoti paripuṇṇasīlādiguṇo.	41	
PA_tika-s05_19t:41_5	Ariyapuggalānañhi ariyasaccappaṭivedhena saheva yathārahaṃ sekkhāsekkhā sīlādidhammakkhandhā	41	
PA_tika-s05_19t:41_6	pāripūriṃ gacchantīti. Ṭhito maggaphalesūti maggesu, phalesu ca ṭhito, maggaṭṭho,	41	
PA_tika-s05_19t:41_7	phalaṭṭho cāti attho. Yoti aniyamato ariyasaṅghaṃ niddisati, tassa “ta”nti iminā niyamaṃ veditabbaṃ.	41	
PA_tika-s05_19t:42_0	Nanu ca ariyasaṅghe na sabbe ariyapuggalā maggaṭṭhā, nāpi sabbe phalaṭṭhāti? Saccametaṃ,	42	
PA_tika-s05_19t:42_1	avayavadhammena pana samudāyaṃ niddisanto evamāha yathā “samaṃ cuṇṇa”nti. Yathā hi	42	
PA_tika-s05_19t:42_2	yogacuṇṇassa avayavesu labbhamāno samabhāvo samudāye apadisīyati “samaṃ cuṇṇa”nti,	42	
PA_tika-s05_19t:42_3	evaṃ ariyasaṅghassa avayavabhūtesu ariyapuggalesu labbhamāno maggaṭṭhaphalaṭṭhabhāvo	42	
PA_tika-s05_19t:42_4	samudāyabhūte ariyasaṅghe ṭhito “maggaphalesū”ti apadiṭṭhoti veditabbaṃ.	42	
PA_tika-s05_19t:43_0	Ārakattā kilesehi, anaye na iriyanato, aye ca iriyanato, sadevakena ca lokena “saraṇa”nti	43	
PA_tika-s05_19t:43_1	araṇīyato ariyo, diṭṭhisīlasāmaññena saṃhatattā saṅgho, ariyo ca so saṅgho cāti ariyasaṅgho,	43	
PA_tika-s05_19t:43_2	taṃ ariyasaṅghaṃ. Pujjabhavaphalanibbattanato attano santānaṃ punātīti vā puññaṃ,	43	
PA_tika-s05_19t:43_3	khittaṃ vuttaṃ bījaṃ viruhanaṭṭhānatāya tāyati rakkhatīti khettaṃ kedārādi, khettaṃ	43	
PA_tika-s05_19t:43_4	viyāti khettaṃ, sattānaṃ puññassa mahapphalabhāvakaraṇena viruhanaṭṭhānatāya khettanti	43	
PA_tika-s05_19t:43_5	puññakkhettaṃ. Anuttaraṃ vandeti sambandho.	43	
PA_tika-s05_19t:44_0	Ettha ca “sīlādiguṇasampanno”ti etena ariyasaṅghassa bhagavato anujātaputtataṃ dasseti,	44	
PA_tika-s05_19t:44_1	tenassa pabhavasampadā dīpitā hoti. “Ṭhito maggaphalesū”ti etena pahānasampadaṃ,	44	
PA_tika-s05_19t:44_2	ñāṇasampadañca dasseti kilesānaṃ samucchedappaṭippassaddhippahānadīpanato, maggaphalañāṇādhigamadīpanato	44	
PA_tika-s05_19t:44_3	ca. “Ariyasaṅgha”nti etena pabhavasampadaṃ sabbasaṅghānaṃ aggabhāvadīpanato, sadevakena	44	
PA_tika-s05_19t:44_4	ca lokena araṇīyabhāvadīpanato. “Puññakkhettaṃ anuttara”nti etena lokassa bahūpakārataṃ	44	
PA_tika-s05_19t:44_5	dasseti aggadakkhiṇeyyabhāvadīpanato.	44	
PA_tika-s05_19t:45_0	Tathā “sīlādiguṇasampanno”ti idaṃ ariyasaṅghassa sammāujuñāyasāmīcippaṭipannabhāvadīpanaṃ.	45	
PA_tika-s05_19t:45_1	“Ṭhito maggaphalesū”ti idaṃ satipi santānavibhāgena anekabhāve catupurisayugaaṭṭhapurisapuggalabhāvadīpanaṃ.	45	
PA_tika-s05_19t:45_2	“Ariyasaṅgha”nti idaṃ āhuneyyādibhāvadīpanaṃ. “Puññakkhettaṃ anuttara”nti idaṃ lokassa	45	
PA_tika-s05_19t:45_3	hitasukhāya paṭipannatādīpanaṃ. Tathā “ṭhito maggaphalesū”ti idaṃ ariyasaṅghassa	45	
PA_tika-s05_19t:45_4	lokuttarasaraṇagamanasabbhāvadīpanaṃ, tenassa bhagavato orasaputtabhāvo dassito hoti.	45	
PA_tika-s05_19t:45_5	“Sīlādiguṇasampanno”ti iminā panassa vihatavidhastakilesā anavasesā sekkhāsekkhā	45	
PA_tika-s05_19t:45_6	sīlādidhammakkhandhā dassitā. “Ariyasaṅghaṃ puññakkhettaṃ anuttara”nti iminā tesaṃ	45	
PA_tika-s05_19t:45_7	tesaññeva yathāvuttaguṇavisesānaṃ suparisuddhataṃ dīpeti. Tenassa mahānubhāvataṃ,	45	
PA_tika-s05_19t:45_8	anuttaradakkhiṇeyyabhāvaṃ, vandanārahabhāvaṃ, attano ca vandanākiriyāya khettaṅgatabhāvaṃ	45	
PA_tika-s05_19t:45_9	dīpeti. Saraṇagamanañca sāvakānaṃ sabbaguṇānaṃ ādi, sapubbabhāgappaṭipadā sekkhā	45	
PA_tika-s05_19t:45_10	sīlakkhandhādayo majjhe, asekkhā sīlakkhandhādayo pariyosānanti ādimajjhapariyosānakalyāṇā	451	
PA_tika-s05_19t:45_11	sabbe ariyasaṅghaguṇā imāya gāthāya pakāsitāti veditabbaṃ.	451	
PA_tika-s05_19t:46_0	Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā	46	
PA_tika-s05_19t:46_1	idāni taṃ nipaccakāraṃ yathādhippete payojane pariṇāmento “vandanājanita”nti gāthamāha.	46	
PA_tika-s05_19t:46_2	Tattha vandanājanitanti vandanākārena nibbattitaṃ, ratanattayaguṇābhitthavanavasena,	46	
PA_tika-s05_19t:46_3	nipaccakāravasena vā uppāditanti attho. Itīti evaṃ “mahākāruṇika”ntiādippakārena.	46	
PA_tika-s05_19t:46_4	Ratijananaṭṭhena ratanaṃ, buddhadhammasaṅghā, cittīkatādibhāvo vā ratanaṭṭho. Vuttañhetaṃ –	46	
PA_tika-s05_19t:47	“Cittīkataṃ mahagghañca, atulaṃ dullabhadassanaṃ;	4	
PA_tika-s05_19t:48	Anomasattaparibhogaṃ, ratanaṃ tena vuccatī”ti. ;	4	
PA_tika-s05_19t:49_0	Cittīkatabhāvādayo ca anaññasādhāraṇā buddhādīsu eva labbhanti, ratanānaṃ tayaṃ ratanattayaṃ,	49	
PA_tika-s05_19t:49_1	tasmiṃ ratanattaye. Hatantarāyoti vidhastaupaddavo hutvāti sambandho, etena attano	49	
PA_tika-s05_19t:49_2	pasādasampattiyā, ratanattayassa ca khettabhāvasampattiyā tassa puññassa atthasaṃvaṇṇanāya	49	
PA_tika-s05_19t:49_3	upaghātakaupaddavānaṃ vihanane samatthataṃ dasseti. Sabbatthāti sabbasmiṃ anto ceva	49	
PA_tika-s05_19t:49_4	bahi ca, ajjhattikabāhiravatthūsūti attho. Sabbatthāti vā sabbasmiṃ kāle, saṃvaṇṇanāya	49	
PA_tika-s05_19t:49_5	ādimajjhapariyosānakālesūti vuttaṃ hoti. Hutvāti pubbakālakiriyā, tassa “karissāmatthavaṇṇana”nti	49	
PA_tika-s05_19t:49_6	etena sambandho. Tassāti yaṃ ratanattaye vandanājanitaṃ puññaṃ, tassa. Tejasāti ānubhāvena balena.	49	
PA_tika-s05_19t:50_0	Evaṃ ratanattayavandanāya payojanaṃ dassetvā idāni nettippakaraṇassa gambhīratthattā	50	
PA_tika-s05_19t:50_1	atthasaṃvaṇṇanāya dukkarabhāvaṃ dassetuṃ “ṭhiti”ntiādimāha. Tattha ṭhitinti ṭhānaṃ	50	
PA_tika-s05_19t:50_2	anantaradhānaṃ avicchedappavattiṃ. Ākaṅkhamānenāti icchamānena patthayantena, “ahovatāyaṃ	50	
PA_tika-s05_19t:50_3	saddhammanetti ciraṃ tiṭṭheyyā”ti evaṃ patthayantenāti vuttaṃ hoti. Ciranti dīghakālaṃ,	50	
PA_tika-s05_19t:50_4	pañcavassasahassaparimāṇaṃ kālanti attho. Saddhammanettiyāti saddhammasaṅkhātāya	50	
PA_tika-s05_19t:50_5	nettiyā. Saddhammo hi veneyyasantānesu ariyaguṇānaṃ nayanato netti, saddhammassa	50	
PA_tika-s05_19t:50_6	vā netti saddhammanetti, tassā saddhammanettiyā, svāyamattho aṭṭhakathāyaṃ vicārito	50	
PA_tika-s05_19t:50_7	eva. Therenāti thiraguṇayuttena. Abhiyācitoti ādaragāravena yācito. Abhimukhaṃ vā	50	
PA_tika-s05_19t:50_8	yācito, anuttaraṃ katvā yācitoti attho. Uddissa vā yācito, garutaraṃ katvā yācitoti	50	
PA_tika-s05_19t:50_9	attho, “karotu āyasmā nettippakaraṇassa kañci atthasaṃvaṇṇana”nti evaṃ nettiyā atthasaṃvaṇṇanaṃ	50	
PA_tika-s05_19t:50_10	pati ajjhesitoti vuttaṃ hoti. Ettha ca saddhammassa ciraṃ ṭhitikāmena ajjhāsayasampannena	501	
PA_tika-s05_19t:50_11	sāsane thiraguṇayuttena sabrahmacārinā ādaragāravena, abhimukhaṃ vā yācitena me na	501	
PA_tika-s05_19t:50_12	sakkā tassa abhiyācanaṃ paṭikkhipitunti dasseti “ṭhitiṃ ākaṅkhamānenā”ti gāthāya.	501	
PA_tika-s05_19t:51_0	Padumuttaranāthassāti padumuttarassa sammāsambuddhassa. Passatāti pubbenivāsacakkhunā,	51	
PA_tika-s05_19t:51_1	samantacakkhunā eva vā hatthatale ṭhapitaāmalakaṃ viya abhinīhāraṃ passantena. Tādināti	51	
PA_tika-s05_19t:51_2	tādibhāvayuttena, sabbattha vā nibbikārena, “amhākaṃ bhagavatā”ti vacanaseso. Yassāti	51	
PA_tika-s05_19t:51_3	āyasmato mahākaccānattherassa. Ṭhapitoti –	51	
PA_tika-s05_19t:52	“Etadaggaṃ, bhikkhave, mama sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti –	5	
PA_tika-s05_19t:53	Evaṃ ṭhapito. Sīlādiguṇavisesehi mahantā sāvakāti mahāsāvakā, mahākassapādayo, tesu ayamāyasmā aññataroti, mahāsāvako ca so guṇavisesayogato uttamo cāti mahāsāvakuttamo.	5	
PA_tika-s05_19t:54_0	Jhānādīsu sātisayānaṃ āvajjanādivasībhāvānaṃ, ariyiddhivasena paramassa ca cetovasībhāvassa	54	
PA_tika-s05_19t:54_1	adhigatattā vasippatto. Atthādīsu savisesabhedagatapaṭisambhidāñāṇattā pabhinnapaṭisambhido.	54	
PA_tika-s05_19t:54_2	“Paṇḍito, bhikkhave, mahākaccāno, mahāpañño, bhikkhave, mahākaccāno”tiādinā anekesu	54	
PA_tika-s05_19t:54_3	ṭhānesu bhagavatā pasaṃsitattā sambuddhena pasaṃsito. Tena vuttaṃ “satthu ceva saṃvaṇṇito	54	
PA_tika-s05_19t:54_4	saṃbhāvito, viññūnañca sabrahmacārina”nti.	54	
PA_tika-s05_19t:55_0	Anumoditāti “sādhu sādhu, kaccāna, sādhu kho, tvaṃ kaccāna, imaṃ dhammasaṃvaṇṇanaṃ	55	
PA_tika-s05_19t:55_1	abhāsī”ti evaṃ anumoditā. Ekasmiṃ kira samaye ayaṃ mahāthero jambuvanasaṇḍe viharanto	55	
PA_tika-s05_19t:55_2	attano santikāvacarānaṃ bhikkhūnaṃ imaṃ hāranayapaṭimaṇḍitaṃ pakaraṇaṃ abhāsi. Bhāsitvā	55	
PA_tika-s05_19t:55_3	ca bhagavato santikaṃ upasaṅkamitvā bhagavantaṃ abhivādetvā ekamantaṃ nisinno yathābhāsitaṃ	55	
PA_tika-s05_19t:55_4	imaṃ pakaraṇaṃ bhagavato nivedesi. Taṃ sutvā bhagavā “sādhu sādhū”tiādinā anumoditvā	55	
PA_tika-s05_19t:55_5	“tasmātiha, tvaṃ kaccāna, imaṃ dhammasaṃvaṇṇanaṃ dhammanettitveva dhārehī”ti nāmaggahaṇaṃ	55	
PA_tika-s05_19t:55_6	akāsīti vadanti. Desanāhārādinandiyāvaṭṭanayādihāranayānusāreneva sabbadhammasaṃvaṇṇanānaṃ	55	
PA_tika-s05_19t:55_7	gatiyoti āha “sāsanassa sadāyattā, navaṅgassatthavaṇṇanā”ti.	55	
PA_tika-s05_19t:56_0	Gambhīrañāṇehīhi gambhīrehi ñāṇehi, na saddhāmattakena, gambhīrañāṇehi vā mahāpaññehi	56	
PA_tika-s05_19t:56_1	ariyehi. Pakaraṇassa gambhīratthataṃ, attano ca ñāṇassa nātivisayataṃ viditvā saṃvaṇṇanārambhe	56	
PA_tika-s05_19t:56_2	saṃsīdantampi maṃ sāsanaguṇādiupanissayasampadā ussāhesīti imamatthaṃ dasseti “kiñcāpī”tiādinā.	56	
PA_tika-s05_19t:57_0	“Pañcapi nikāye ogāhetvā”ti iminā nettiyā pañcapi mahānikāye anupavisitvā avaṭṭhānaṃ,	57	
PA_tika-s05_19t:57_1	tesaṃ saṃvaṇṇanābhāvañca dīpeti. Tattha “katamo assādo ca ādīnavo cā”tiādipeṭakopadesapāḷiṃ	57	
PA_tika-s05_19t:57_2	ānetvā idha desanāhārādīnaṃ padatthavinicchayo peṭakena saṃsandanaṃ nāma. “yathābala”nti	57	
PA_tika-s05_19t:57_3	iminā sabbathā sabbabhāgenāpi nettiyā saṃvaṇṇanā mayā na sukarā kātuṃ, attano pana	57	
PA_tika-s05_19t:57_4	ñāṇabalānurūpaṃ karissāmīti niratimānataṃ dīpeti.	57	
PA_tika-s05_19t:58_0	Suvisuddhanti suṭṭhu visuddhaṃ, nikāyantaraladdhidosehi antarantarā anuppavesitehi	58	
PA_tika-s05_19t:58_1	asammissanti adhippāyo. Asaṃkiṇṇanti sanikāyepi padatthantaraparikappanādinā asaṃkiṇṇaṃ	58	
PA_tika-s05_19t:58_2	tādisasaṅkararahitaṃ anākulaṃ suparicchinnaṃ. Vividhehi ākārehi nicchinotīti vinicchayo.	58	
PA_tika-s05_19t:58_3	Atthānaṃ vinicchayo atthavinicchayo. Gaṇṭhiṭṭhānabhūtesu atthesu khilamaddanākārena	58	
PA_tika-s05_19t:58_4	pavattā vimaticchedakathā, nipuṇo sukhumo saṇho atthavinicchayo etassāti nipuṇatthavinicchayo.	58	
PA_tika-s05_19t:58_5	Atha vā atthe vinicchinotīti atthavinicchayo, yathāvuttaatthavisayañāṇaṃ, nipuṇo	58	
PA_tika-s05_19t:58_6	cheko atthavinicchayo etassāti nipuṇatthavinicchayo, taṃ nipuṇatthavinicchayaṃ. Samayanti	58	
PA_tika-s05_19t:58_7	siddhantaṃ. Idaṃ vuttaṃ hoti – mahāvihāravāsīnaṃ siddhanto vuttanayena suparisuddho,	58	
PA_tika-s05_19t:58_8	anākulo, saṇhasukhumavinicchayo ca, siddhantaṃ taṃ avilomento anukūlato tattha siddhaṃyeva	58	
PA_tika-s05_19t:58_9	dhammanettiṃ pakāsayanto nettippakaraṇassa atthasaṃvaṇṇanaṃ karissāmīti.	58	
PA_tika-s05_19t:59_0	Pamādalekhanti aparabhāge potthakāruḷhakāle pamajjitvā likhanavasena pavattappamādapāṭhaṃ.	59	
PA_tika-s05_19t:59_1	Vajjetvāti apanetvā. Pāḷiṃ sammā niyojayanti taṃ taṃ nettipāḷiṃ tattha tattha udāharaṇabhāvena	59	
PA_tika-s05_19t:59_2	ānītasutte sammadeva niyojento, atthasaṃvaṇṇanāya vā taṃ taṃ udāharaṇasuttasaṅkhātaṃ	59	
PA_tika-s05_19t:59_3	pāḷiṃ tasmiṃ tasmiṃ lakkhaṇabhūte nettiganthe sammadeva niyojento. Upadesanti nettiupanisaṃ	59	
PA_tika-s05_19t:59_4	nettihadayaṃ. Yvāyaṃ sapaṭṭhānavibhāgassa tettiṃsavidhassa nettipadatthassa saha	59	
PA_tika-s05_19t:59_5	nimittavibhāgena asaṅkarato vavatthito visayo, taṃ. Vibhāvento pakāsento. Tassā nettiyā	59	
PA_tika-s05_19t:59_6	karissāmi atthavaṇṇananti sambandho.	59	
PA_tika-s05_19t:60_0	Ettha ca “abhiyācito”ti iminā atthasaṃvaṇṇanāya nimittaṃ dasseti, “ṭhitiṃ ākaṅkhamānena	60	
PA_tika-s05_19t:60_1	ciraṃ saddhammanettiyā”ti iminā payojanaṃ, “karissāmatthavaṇṇana”nti iminā piṇḍatthaṃ.	60	
PA_tika-s05_19t:60_2	Saṃvaṇṇiyamānā hi pakaraṇatthā saṃvaṇṇanāya piṇḍattho. “Tamupanissāyā”tiādinā karaṇappakāraṃ.	60	
PA_tika-s05_19t:61	Idāni saṃvaṇṇanāya savane niyojento “iti attha”nti osānagāthamāha. Tattha “sakkacca”nti padaṃ ubhayattha yojetabbaṃ “sakkaccaṃ vibhajantassa, sakkaccaṃ nisāmayathā”ti.	6	
PA_tika-s05_19t:62	Ganthārambhakathāvaṇṇanā niṭṭhitā.	6	
PA_tika-s05_19t:63	Nidānakathāvaṇṇanā	6	
PA_tika-s05_19t:64_0	Vacanatthajānanena viditappakaraṇatthasāmaññatthassa pakaraṇakathā vuccamānā sobheyyāti	64	
PA_tika-s05_19t:64_1	nettipadatthaparijānanameva ādimhi yuttarūpanti tadatthaṃ pucchati “tattha kenaṭṭhena	64	
PA_tika-s05_19t:64_2	nettī”ti. Tattha tatthāti “tassā nettiyā karissāmatthavaṇṇana”nti yadidaṃ vuttaṃ,	64	
PA_tika-s05_19t:64_3	tasmiṃ; yassā karissāmatthavaṇṇananti paṭiññātaṃ, sā netti kenaṭṭhena nettīti attho.	64	
PA_tika-s05_19t:64_4	Tatthāti vā “nettippakaraṇassā”ti etasmiṃ vacane yā netti vuttā, sā kenaṭṭhena nettīti	64	
PA_tika-s05_19t:64_5	attho. “Nayanaṭṭhenā”ti idaṃ kattukaraṇādhikaraṇasādhanānaṃ sādhāraṇavacananti “ariyadhammaṃ	64	
PA_tika-s05_19t:64_6	nayatī”ti kattusādhanavasena tāva nettisaddassa atthaṃ vatvā idāni karaṇādhikaraṇasādhanavasena	64	
PA_tika-s05_19t:64_7	vattuṃ “nayanti tāyā”tiādi vuttaṃ.	64	
PA_tika-s05_19t:65_0	Tathā hi vuttanti nettiupadesādhīnattā eva suttāvabodhassa vuttaṃ. Peṭake “tasmā	65	
PA_tika-s05_19t:65_1	nibbāyitukāmena sutamayena atthā pariyesitabbā, tattha pariyesanāya ayaṃ anupubbī	65	
PA_tika-s05_19t:65_2	bhavati soḷasa hārā pañca nayā aṭṭhārasa mūlapadānī”tiādi. Hāranayavicāraṇā vinimutto	65	
PA_tika-s05_19t:65_3	atthasaṃvaṇṇanāviseso natthīti āha “suttassa atthasaṃvaṇṇanā nettiupadesāyattā”ti.	65	
PA_tika-s05_19t:65_4	Svāyamattho parato pakiṇṇakakathāyaṃ āvi bhavissati. Evaṃ mahāvisayā cāyaṃ netti	65	
PA_tika-s05_19t:65_5	kuto pabhavāti āha “suttappabhavā”ti, etena nettiyā pamāṇabhūtataṃ dasseti. Idañca	65	
PA_tika-s05_19t:65_6	suttassa nettisannissayatāparidīpanaparaṃ, na therappabhavatāpaṭikkhepaparaṃ. Thero	65	
PA_tika-s05_19t:65_7	hi pañca mahānikāye ogāhetvā taṃsannissayeneva tesaṃ saṃvaṇṇanābhūtaṃ imaṃ pakaraṇaṃ	65	
PA_tika-s05_19t:65_8	abhāsi, tasmā ayameva saṃvaṇṇanādhammo, yadidaṃ saṃvaṇṇetabbadhammasannissayatā.	65	
PA_tika-s05_19t:66_0	Pakaraṇaparicchedatoti pakaraṇassa vibhāgato. Hāravicārādayo hi tayo nettippakaraṇassa	66	
PA_tika-s05_19t:66_1	vibhāgā, pakaraṇabhūtaparicchedato vā. Tīṇi hi etāni pakaraṇāni tayo adhikārā, yadidaṃ	66	
PA_tika-s05_19t:66_2	hāravicārādayo. Pāḷivavatthānatoti pāṭhasannivesato.	66	
PA_tika-s05_19t:67_0	“Sabbo hi pakaraṇattho”tiādinā saṅgahavārassa anvatthasaññataṃ dasseti. “Nanu cettha	67	
PA_tika-s05_19t:67_1	paṭṭhānaṃ asaṅgahita”nti codako byabhicāramāha. Itaro yadipi sarūpato asaṅgahitaṃ,	67	
PA_tika-s05_19t:67_2	atthato pana saṅgahitanti dassento “nayidameva”tiādinā pariharati. Puna “tathā hī”tiādinā	67	
PA_tika-s05_19t:67_3	tamevatthaṃ pāḷiyā pākaṭataraṃ karoti. Atthanayā nandiyāvaṭṭādayo. Saṅkhārattikā	67	
PA_tika-s05_19t:67_4	puññābhisaṅkhārādayo, kāyasaṅkhārādayo ca. Tesu atthanayānaṃ aññamaññasaṅgaho parato	67	
PA_tika-s05_19t:67_5	āvi bhavissati. Itare pana kāmāvacarā, rūpāvacarā ca kusalā cetanā puññābhisaṅkhāro,	67	
PA_tika-s05_19t:67_6	akusalā cetanā apuññābhisaṅkhāro, arūpāvacarā kusalā cetanā āneñjābhisaṅkhāro. Puññābhisaṅkhāro	67	
PA_tika-s05_19t:67_7	ca apuññābhisaṅkhāro ca kāyadvārappavatto kāyasaṅkhāro, so eva vacīdvārappavatto	67	
PA_tika-s05_19t:67_8	vacīsaṅkhāro, manodvārappavatto pana tividhopi cittasaṅkhāro. Iti jātivasena purimattike	67	
PA_tika-s05_19t:67_9	vuttā eva dhammā dvāravasena dutiyattike vuttā, te eva ca purimattiketi aññamaññasaṅgaho veditabbo.	67	
PA_tika-s05_19t:68_0	Yatthāti yasmiṃ vāre. Peṭaketi peṭakopadese. Sampatamānāti saṃvaṇṇanāvasena sannipatantā.	68	
PA_tika-s05_19t:68_1	“Byañjanavidhiputhuttā”ti idaṃ ekasmiṃ sutte anekesaṃ hārānaṃ sannipatanassa kāraṇavacanaṃ.	68	
PA_tika-s05_19t:68_2	Tathā hi “anekasāmatthiyanicitā saddā”ti akkharacintakā vadanti.	68	
PA_tika-s05_19t:69_0	“Na sarūpato”ti iminā saṅgahavāre viya uddesaniddesavāresupi paṭṭhānassa atthato	69	
PA_tika-s05_19t:69_1	uddhaṭataṃ dasseti. Mūlapadaggahaṇeneva gahitattā uddesavāre tāva evaṃ hotu, niddesavāre	69	
PA_tika-s05_19t:69_2	pana kathanti? Tatthāpi nayaggahaṇeneva mūlapadānipi gahitānīti veditabbaṃ. Na hi	69	
PA_tika-s05_19t:69_3	mūlapadehi vinā kāci nayayojanā sambhavati. Apare pana “hāranayā viya paṭṭhānaṃ na	69	
PA_tika-s05_19t:69_4	suttassa saṃvaṇṇanāviseso, atha kho tasmiṃ tasmiṃ sutte saṃkilesabhāgiyatādilabbhamānavisesamattanti	69	
PA_tika-s05_19t:69_5	na tassa pakaraṇassa padatthasaṅgaho. Evañca katvā tettiṃsāya nettipadatthesu paṭṭhānaṃ	69	
PA_tika-s05_19t:69_6	asaṅgahitaṃ, uddesaniddesavāresu ca anuddhaṭamevā”ti vadanti.	69	
PA_tika-s05_19t:70_0	“Pāḷito eva viññāyatī”ti vuttamatthaṃ samatthento “tathā hi…pe… ābhata”nti āha, tena	70	
PA_tika-s05_19t:70_1	therena bhāsitabhāvo viya bhagavatā anumoditabhāvopi pāḷianugato evāti dasseti. Sāvakabhāsitattā	70	
PA_tika-s05_19t:70_2	nidānaṃ na vuttanti na sakkā vattunti codento “sāvaka…pe… bhāsita”nti āha. Nayidaṃ	70	
PA_tika-s05_19t:70_3	ekantikanti ca sāvakabhāsitabuddhabhāsitabhāvo nidānāvacanassa, nidānavacanassa ca	70	
PA_tika-s05_19t:70_4	akāraṇaṃ ubhayatthāpi ubhayassa dassanato. Tasmā nidānāvacanena nettiyā asāvakabhāsitatā	70	
PA_tika-s05_19t:70_5	na sijjhatīti dasseti. Tenāha “na ca tāvatā tāni appamāṇaṃ, evamidhāpi daṭṭhabba”nti.	70	
PA_tika-s05_19t:71_0	Yeneva kāraṇena nidānāvacanassa pamāṇabhāvasādhanatā, teneva kāraṇena imassa pakaraṇassa	71	
PA_tika-s05_19t:71_1	pamāṇabhāvasiddhīti dasseti “nidānañca nāmā”tiādinā. Idāni “atha vā”tiādinā nettiyā	71	
PA_tika-s05_19t:71_2	nidānāvacanena abyabhicārahetumāha. Ayañhettha payogo na nettiyā nidānaṃ vattabbaṃ	71	
PA_tika-s05_19t:71_3	pāḷiyā atthasaṃvaṇṇanābhāvato. Yā hi pāḷiyā atthasaṃvaṇṇanā na tassā nidānavacanaṃ	71	
PA_tika-s05_19t:71_4	diṭṭhaṃ yathā paṭisambhidāmaggassa, niddesādīnañcāti.	71	
PA_tika-s05_19t:72_0	“Ayaṃ vibhāgo”tiādinā ekavidhato paṭṭhāya yāva caturāsītisahassappabhedā, tāva yathādassitassa	72	
PA_tika-s05_19t:72_1	pakaraṇavibhāgassa puna “ādinā nayena pakaraṇavibhāgo veditabbo”ti idaṃ nigamanaṃ.	72	
PA_tika-s05_19t:72_2	Tattha ādinā nayenāti ādisaddena abhiññeyyadhammaniddesato paññattipaññapetabbadhammavibhajanato	72	
PA_tika-s05_19t:72_3	tiyaddhapariyāpannadhammavicārato caturoghanittharaṇatthato pañcābhinandanādippahānato	72	
PA_tika-s05_19t:72_4	chataṇhākāyupasamanato saṅgahavārādisattavārasaṅgahato aṭṭhamicchattasamugghātadīpanatoti	72	
PA_tika-s05_19t:72_5	evamādīnaṃ saṅgaho daṭṭhabbo.	72	
PA_tika-s05_19t:73	1. Saṅgahavāravaṇṇanā	7	
PA_tika-s05_19t:74_0	Yanti aniyamattho sabbanāmasaddo kammasādhanavasena vutto. Atthāvabodhanattho saddappayogo	74	
PA_tika-s05_19t:74_1	atthaparādhīno kevalo atthapadatthako, so padatthavipariyesakārinā iti-saddena parabhūtena	74	
PA_tika-s05_19t:74_2	saddapadatthako jāyatīti āha “yanti aniyamato upayoganiddeso”ti. Lokoti kattuniddesotiādīsupi eseva nayo.	74	
PA_tika-s05_19t:75_0	Evaṃ “ya”ntiādīnaṃ gāthāpadānaṃ kammakattukiriyākattuvisesanādidassanavasena atthaṃ	75	
PA_tika-s05_19t:75_1	vatvā idāni avayavajotanavasena padatthaṃ dassetuṃ “lokiyanti etthā”tiādimāha. Lokasaddo	75	
PA_tika-s05_19t:75_2	idha sāmatthiyato sattalokavacano daṭṭhabbo. Tenāha “pūjanakiriyāyogyabhūtatāvasenā”ti.	75	
PA_tika-s05_19t:75_3	Sāsanantaradhānato paraṃ pūjanā aññabuddhuppādena veditabbā, yathetarahi vipassīādisammāsambuddhānaṃ.	75	
PA_tika-s05_19t:75_4	“Dīpaṅkaro”tiādinā yadipi buddhavaṃsadesanāyaṃ bhagavatāva vuttaṃ, sumedhapaṇḍitattabhāvena	75	
PA_tika-s05_19t:75_5	pana pavattiṃ sandhāya vuttanti āha “yathāha bhagavā sumedhabhūto”ti.	75	
PA_tika-s05_19t:76_0	Pariññākkamenāti ñātapariññādipaṭipāṭiyā. Lakkhaṇāvabodhappaṭipattiyāti vipassanāya.	76	
PA_tika-s05_19t:76_1	Tena vuttaṃ “suññatamukhādīhī”ti. Tathā ca vuttanti viññūhi vedanīyatāya eva sāsanavarassa vuttaṃ bhagavatā –	76	
PA_tika-s05_19t:77	“Etu viññū puriso asaṭho amāyāvī ujujātiko, ahamanusāsāmi, ahaṃ dhammaṃ desemi, yathānusiṭṭhaṃ tathā paṭipajjamāno na cirasseva sāmaññeva ussati, sāmaṃ dakkhitī”tiādi.	7	
PA_tika-s05_19t:78_0	Yaṃ-saddo sāsanavisayo, lokapālasaddo satthuvisayopi lokaṃ pati guṇībhūtoti “tassā”ti	78	
PA_tika-s05_19t:78_1	paṭiniddesassa kathaṃ satthuvisayatāti codanaṃ manasikatvā āha “salokapāloti cetthā”tiādi,	78	
PA_tika-s05_19t:78_2	guṇībhūtopi lokapālasaddo padhānabhūto viya paṭiniddesaṃ arahati. Añño hi saddakkamo, añño atthakkamoti.	78	
PA_tika-s05_19t:79_0	Dhammagāravena bhagavā dhammaṃ pūjento veneyyabandhave acintetvā samāpattisamāpajjanadhammapaccavekkhaṇāhi	79	
PA_tika-s05_19t:79_1	sattasattāhaṃ vītināmesīti āha “bhagavato…pe… dīpetabbā”ti. Tattha ādisaddena sāvakehi	79	
PA_tika-s05_19t:79_2	dhammassavanassa, tesaṃ paccuggamanādīnañca saṅgaho veditabbo.	79	
PA_tika-s05_19t:80_0	Iccassāti iti assa, evaṃ bhagavato aviparītaanantarāyikaniyyānikadhammadesanāya sabbaññutānāvaraṇabhāvadīpanenāti	80	
PA_tika-s05_19t:80_1	attho. Tenāti catuvesārajjayogena. Tadavinābhāvinā dasabala…pe… pakāsitā hoti. Āveṇikabuddhadhammādīti	80	
PA_tika-s05_19t:80_2	ettha ādisaddena tīsu kālesu appaṭihatañāṇāni, catusaccañāṇāni, catupaṭisambhidāñāṇāni,	80	
PA_tika-s05_19t:80_3	pañcagatiparicchedakañāṇāni, cha abhiññāñāṇāni, satta ariyadhanāni, satta bojjhaṅgā,	80	
PA_tika-s05_19t:80_4	aṭṭha vijjā, aṭṭhasu parisāsu akampanañāṇāni, aṭṭha vimokkhā, nava samādhicariyā,	80	
PA_tika-s05_19t:80_5	nava anupubbavihārā, dasa nāthakaraṇā dhammā, dasa ariyavāsā, dvādasa dhammacakkākārā,	80	
PA_tika-s05_19t:80_6	terasa dhutadhammā, cuddasa buddhañāṇāni, pannarasa caraṇadhammā, soḷasa ñāṇacariyā,	80	
PA_tika-s05_19t:80_7	soḷasa ānāpānassatī, ekūnavīsati paccavekkhaṇañāṇāni, catuvīsati paccayavibhāvanañāṇāni,	80	
PA_tika-s05_19t:80_8	catucattārīsa ñāṇavatthūni, sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṃ,	80	
PA_tika-s05_19t:80_9	anantanayasamantapaṭṭhānapavicayadesanākārappavattañāṇāni cāti evamādīnaṃ bhagavato	80	
PA_tika-s05_19t:80_10	guṇavisesānaṃ saṅgaho daṭṭhabbo.	801	
PA_tika-s05_19t:81_0	Aparo nayo – guṇavisiṭṭhataṃ dīpeti, sā ca guṇavisiṭṭhatā mahākaruṇāmahāpaññāhi veditabbā	81	
PA_tika-s05_19t:81_1	tāhi satthusampattisiddhito. Tattha mahākaruṇāya pavattibhedo “bahukehi ākārehi passantānaṃ	81	
PA_tika-s05_19t:81_2	buddhānaṃ bhagavantānaṃ sattesu mahākaruṇā okkamatī”tiādinā paṭisambhidāmagge vuttanayena	81	
PA_tika-s05_19t:81_3	veditabbo. Mahāpaññāya pana pavattibhedo vutto eva. Tattha karuṇāya bhagavato caraṇasampatti,	81	
PA_tika-s05_19t:81_4	paññāya vijjāsampatti. Karuṇāya sattādhipatitā, paññāya dhammādhipatitā. Karuṇāya	81	
PA_tika-s05_19t:81_5	lokanāthatā, paññāya attanāthatā. Karuṇāya pubbakāritā, paññāya kataññutā. Karuṇāya	81	
PA_tika-s05_19t:81_6	aparantapatā, paññāya anattantapatā. Karuṇāya buddhakaradhammasiddhi, paññāya buddhabhāvasiddhi.	81	
PA_tika-s05_19t:81_7	Karuṇāya paresaṃ tāraṇaṃ, paññāya sayaṃ tāraṇaṃ. Karuṇāya sabbasattesu anuggahacittatā,	81	
PA_tika-s05_19t:81_8	paññāya sabbadhammesu virattacittatā pakāsitā hotīti anavasesato parahitapaṭipattiyā,	81	
PA_tika-s05_19t:81_9	attahitasampattiyā ca pāripūrī veditabbā. Tīsupi avatthāsūti hetuphalasattūpakārāvatthāsu.	81	
PA_tika-s05_19t:82_0	Abhisamayo paṭivedhasāsanassa, manasikaraṇaṃ paṭipattisāsanassa, savanādīhi paricayakaraṇaṃ	82	
PA_tika-s05_19t:82_1	pariyattisāsanassāti tiṇṇampi vasena yojetabbo. Tenāha “yathāraha”nti. “Sakkaccaṃ	82	
PA_tika-s05_19t:82_2	dhammadesanenā”ti iminā idha “sāsana”nti vuttassa tividhassāpi saddhammassa avisesena	82	
PA_tika-s05_19t:82_3	desanāpūjaṃ vatvā thomanāpūjanassa vasena taṃ vibhajitvā dassento “ariyaṃ, vo bhikkhave”tiādimāha.	82	
PA_tika-s05_19t:82_4	Tattha “thomanenā”ti padenāpi “sakkacca”nti padaṃ yojetabbaṃ. Pūjanādvayassāpi vā	82	
PA_tika-s05_19t:82_5	vasena idhāpi padayojanā veditabbā. Ariyabhāvādayoti ariyaseṭṭhaaggabhāvādayo. Niyyānādayoti	82	
PA_tika-s05_19t:82_6	niyyānahetudassanādayo. Svākkhātatādayoti svākkhātasandiṭṭhikatādayo.	82	
PA_tika-s05_19t:83	Idāni ariyasaṅghaguṇānampi imāya gāthāya pakāsitabhāvaṃ dassetuṃ “yasmā panā”tiādi vuttaṃ. Bālyādisamatikkamanatoti bālaabyattabhāvādisamatikkamanato.	8	
PA_tika-s05_19t:84_0	Ñāṇaviseso sutacintābhāvanāmayañāṇāni. Sotabbamanasikātabbapaṭivijjhitabbāvatthā	84	
PA_tika-s05_19t:84_1	avatthābhedo. Ubhayanti byañjanapadaṃ, atthapadañca. Ubhayathāti karaṇakammasādhanavasena	84	
PA_tika-s05_19t:84_2	paccekaṃ yojetabbaṃ. Paṭipajjitabbattāti ñātabbattā.	84	
PA_tika-s05_19t:85_0	“Ayañca gāthā”tiādi kesañci vādo. Tathā hi apare “therenevāyaṃ gāthā bhāsitā”ti vadanti.	85	
PA_tika-s05_19t:85_1	Attūpanāyikāpi hi kadāci dhammadesanā hoti eva yathā “dasabalasamannāgato, bhikkhave,	85	
PA_tika-s05_19t:85_2	tathāgato catuvesārajjavisārado”tiādi. Evañca katvā “katame soḷasa hārā”tiādivacanaṃ samatthitaṃ hoti.	85	
PA_tika-s05_19t:86	Yathāvuttaatthamukhenevāti mūlapadasaṅkhātaatthuddhāreneva. Parato āgamissatīti niddesavārassa pariyosāne āgamissati “tīṇi ca nayā anūnā”tiādinā.	8	
PA_tika-s05_19t:87_0	Vuccatīti kattari kammaniddesoti āha “vadatī”ti. Atha vā vuccatīti kammakattuniddesoyaṃ.	87	
PA_tika-s05_19t:87_1	Ayañhettha attho – hārā, nayā cāti ubhayaṃ pariggahitaṃ saṃvaṇṇakena sabbathā gahitañce,	87	
PA_tika-s05_19t:87_2	vuccati suttaṃ, sayameva suttaṃ saṃvaṇṇetīti, etena hāranayesu vasībhāvena suttasaṃvaṇṇanāya sukarataṃ dasseti.	87	
PA_tika-s05_19t:88_0	Pakārantarenāti pubbe “sāsana”nti vuttamatthaṃ “desanā, desita”nti tato aññena pakārena.	88	
PA_tika-s05_19t:88_1	Niyametvāti tassa ekantato viññeyyataṃ avadhāretvā. Viññeyyatā visiṭṭhesu desanādesitesu	88	
PA_tika-s05_19t:88_2	viññeyyapade labbhamānā vijānanakiriyā.	88	
PA_tika-s05_19t:89	Desanādesitāni ca yāvadeva vijānanatthānīti vijānanaṃ padhānanti tameva niddhārento “tatrāti tasmiṃ vijānane”ti āha.	8	
PA_tika-s05_19t:90_0	Etthāhāti navaṅgasāsananavavidhasuttantāti etasmiṃ atthavacane āha codako. Tassāyaṃ	90	
PA_tika-s05_19t:90_1	adhippāyo – navahi aṅgehi vavatthitehi aññamaññasaṅkararahitehi bhavitabbaṃ, tathā	90	
PA_tika-s05_19t:90_2	ca sati asuttasabhāvāneva geyyaṅgādīnīti navavidhasuttantavacanaṃ virujjheyya. Atha	90	
PA_tika-s05_19t:90_3	suttasabhāvāni geyyaṅgādīni, evaṃ sati “sutta”nti visuṃ suttaṅgaṃ na siyā, evaṃ sante	90	
PA_tika-s05_19t:90_4	aṭṭhaṅgasāsanaṃ āpajjatīti. Tenāha “kathaṃ panā”tiādi. Geyyaṅgādīsu katipayānampi	90	
PA_tika-s05_19t:90_5	suttabhāve yathāvuttadosānativatti, pageva sabbesanti dasseti “yañcā”tiādinā. Saṅgahesūti	90	
PA_tika-s05_19t:90_6	aṭṭhakathāsu. Porāṇaṭṭhakathānañhi saṅkhepabhūtā idāni aṭṭhakathā “saṅgahā”ti vuttā.	90	
PA_tika-s05_19t:90_7	Suttaṃ nāma sagāthakaṃ vā siyā, niggāthakaṃ vāti aṅgadvayeneva tadubhayaṅgaṃ katanti	90	
PA_tika-s05_19t:90_8	visuṃ suttaṅgassa asambhavo tadubhayavinimuttassa suttassa abhāvato. Tena vuttaṃ	90	
PA_tika-s05_19t:90_9	“suttaṅgameva na siyā”ti. Athāpi kathañci. Siyāti vakkhamānaṃ sāmaññavidhiṃ sandhāyāha.	90	
PA_tika-s05_19t:90_10	Evampi ayaṃ dosoti dassento “maṅgalasuttādīna”ntiādimāha.	901	
PA_tika-s05_19t:91_0	Tabbhāvanimittanti geyyaṅgabhāvanimittaṃ. Veyyākaraṇassa tabbhāvanimittanti sambandho.	91	
PA_tika-s05_19t:91_1	Codako “gāthāvirahe”ti vacanaṃ aggaṇhanto “pucchāvissajjanaṃ byākaraṇa”nti vacanamattameva	91	
PA_tika-s05_19t:91_2	gahetvā “evaṃ sante”tiādinā codeti. Itaro pana okāsavidhito anokāso vidhi balavāti	91	
PA_tika-s05_19t:91_3	ñāyaṃ gāthāvirahitaṃyeva veyyākaraṇanti, idhādhippetanti ca dassento “nāpajjatī”tiādinā	91	
PA_tika-s05_19t:91_4	pariharati. Tathā hīti teneva kāraṇena, satipi saññantaranimittayoge anokāsasaññānaṃ	91	
PA_tika-s05_19t:91_5	balavabhāvenevāti attho.	91	
PA_tika-s05_19t:92	Saṅgahavāravaṇṇanā niṭṭhitā.	9	
PA_tika-s05_19t:93	2. Uddesavāravaṇṇanā	9	
PA_tika-s05_19t:94_0	1. Vibhāgenāti sarūpavibhāgena. Adiṭṭhaṃ jotīyati etāyāti adiṭṭhajotanā. Diṭṭhaṃ	94	
PA_tika-s05_19t:94_1	saṃsandīyati etāyāti diṭṭhasaṃsandanā, saṃsandanaṃ cettha sākacchāvasena vinicchayakaraṇaṃ.	94	
PA_tika-s05_19t:94_2	Vimati chijjati etāyāti vimaticchedanā. Anumatiyā pucchā anumatipucchā. “Taṃ kiṃ	94	
PA_tika-s05_19t:94_3	maññathā”ti hi kā tumhākaṃ anumatīti anumati pucchitā. Kathetukamyatāti kathetukamyatāya.	94	
PA_tika-s05_19t:95_0	“Harīyanti etehī”tiādinā karaṇādhikaraṇakattubhāvakammasādhanānaṃ vasena hāra-saddassa	95	
PA_tika-s05_19t:95_1	atthaṃ vatvā sadisakappanāvasena dassetuṃ “hārā viyā”tiādi vuttaṃ. Puna ganthakaraṇādiatthena	95	
PA_tika-s05_19t:95_2	ganthādisaddānaṃ viya hārakaraṇādiatthena hārasaddasiddhiṃ dassetuṃ “hārayantī”tiādimāha.	95	
PA_tika-s05_19t:95_3	“Haraṇato, ramaṇato cā”ti iminā manoharā manoramā cete saṃvaṇṇanāvisesāti dasseti.	95	
PA_tika-s05_19t:96	Upapattisādhanayuttīti lakkhaṇahetu. Vuttanayenāti “nanu ca aññepi hārā yuttisahitā evā”tiādinā desanāhāre vuttanayānusārena.	9	
PA_tika-s05_19t:97	Catunnaṃ byūho etthāti bhinnādhikaraṇānampi padānaṃ aññapadatthasamāso labbhati “urasilomo”tiādīnaṃ viyāti vuttaṃ.	9	
PA_tika-s05_19t:98	Sesanti “vivacanameva vevacana”nti evamādi.	9	
PA_tika-s05_19t:99	Anuppavesīyantīti avagāhīyanti. Samādhīyantīti pariharīyanti. Vinā vikappenāti jāti sāmaññaṃ, bhedo sāmaññaṃ, sambandho sāmaññantiādinā padatthantarabhāvavikappanamantarena.	9	
PA_tika-s05_19t:100	Padaṭṭhānādimukhenāti padaṭṭhānavevacanabhāvanāpahānamukhena. Kecīti padaṭṭhānaparikkhāraāvaṭṭaparivattanapaññattiotaraṇe sandhāya vadati.	10	
PA_tika-s05_19t:101_0	2. Sambandhoti hetuphalabhāvayogo. Tathābhūtānañhi dhammānaṃ ekasantānasiddhatā ekattanayo.	101	
PA_tika-s05_19t:101_1	Vibhāgo satipi nesaṃ hetuphalabhāve vibhattasabhāvatā. Añño eva hi hetu, aññaṃ phalanti.	101	
PA_tika-s05_19t:101_2	Byāpāraviraho nirīhatā. Na hi hetuphalānaṃ evaṃ hoti “ahaṃ imaṃ nibbattemi, imināhaṃ	101	
PA_tika-s05_19t:101_3	nibbatto”ti. Anurūpaphalatā paccayuppannānaṃ paccayānukūlatā. Samūhādiṃ upādāya lokasaṅketasiddhā	101	
PA_tika-s05_19t:101_4	vohāramattatā sammutisabhāvo. Pathavīphassādīnaṃ kakkhaḷaphusanādilakkhaṇaṃ paramatthasabhāvo.	101	
PA_tika-s05_19t:101_5	Ayañhettha saṅkhepo – yasmiṃ bhinne, itarāpohe vā cittena katena tathā buddhi, idaṃ	101	
PA_tika-s05_19t:101_6	sammutisaccaṃ yathā ghaṭe, sasambhārajale ca, tabbipariyāyena paramatthasaccanti.	101	
PA_tika-s05_19t:101_7	Paramatthasaccappaṭivedhāyāti nibbānādhigamāya.	101	
PA_tika-s05_19t:102	Antoti abbhantaro. Padhānāvayavenāti mūlabhāvena. “Nandī dukkhassa mūla”ntiādīsu taṇhā “nandī”ti vuttā. “Saṅgāme ca nandiṃ caratī”tiādīsu pamodoti āha “taṇhāya, pamodassa vā”ti.	10	
PA_tika-s05_19t:103_0	3. Jātibhedatoti kusalā, akusalāti imasmā visesā. Yujjantīti ettha hetuattho antonīto	103	
PA_tika-s05_19t:103_1	veditabboti āha “yojīyantī”ti. Kehi yojīyanti? Saṃvaṇṇanakehīti adhippāyo. Yujjantīti	103	
PA_tika-s05_19t:103_2	vā yuttā honti, tehi samānayogakkhamā taggahaṇeneva gahitā hontīti attho tadekaṭṭhabhāvato.	103	
PA_tika-s05_19t:103_3	Imasmiṃ atthe “navahi padehī”ti sahayoge karaṇavacanaṃ, purimasmiṃ karaṇe. “Ete kho”ti	103	
PA_tika-s05_19t:103_4	ca pāṭho. Tattha kho-saddassa padapūraṇatā, avadhāraṇatthatā vā veditabbā. Ete evāti	103	
PA_tika-s05_19t:103_5	ete taṇhādayo eva, na ito aññeti attho. Aṭṭhāraseva na tato uddhaṃ, adho vāti. Purimasmiṃ	103	
PA_tika-s05_19t:103_6	pakkhe mūlapadantarābhāvo, dutiyasmiṃ tesaṃ anūnādhikatā dīpitā hoti.	103	
PA_tika-s05_19t:104	Uddesavāravaṇṇanā niṭṭhitā.	10	
PA_tika-s05_19t:105	3. Niddesavāravaṇṇanā	10	
PA_tika-s05_19t:106_0	4. Niddesavāre sāmaññatoti sādhāraṇato. Visesenāti asādhāraṇato. Padatthoti saddattho.	106	
PA_tika-s05_19t:106_1	Lakkhaṇanti sabhāvo. Kamoti anupubbī. Ettāvatāti ettakappamāṇabhāvo. Hetvādīti hetuphalabhūmiupanisāsabhāgavisabhāgalakkhaṇanayā.	106	
PA_tika-s05_19t:106_2	Visesato pana lakkhaṇanti sambandho.	106	
PA_tika-s05_19t:107	Hārasaṅkhepavaṇṇanā	10	
PA_tika-s05_19t:108_0	1. Yaṃ, bhikkhaveti ettha yanti paccattavacanaṃ, tañca sukhaṃ, somanassanti dvayena	108	
PA_tika-s05_19t:108_1	samānādhikaraṇanti katvā “assādīyatīti assādo, sukhaṃ, somanassañcā”ti vuttaṃ. Sukhādivedanā	108	
PA_tika-s05_19t:108_2	viya manāpiyarūpādipi avītarāgassa assādetabbanti āha “evaṃ iṭṭhārammaṇampī”ti. “Assādeti	108	
PA_tika-s05_19t:108_3	etāyāti vā assādo, taṇhā”ti etena “ya”nti hetuatthe nipātoti dasseti. Tatrāyamattho	108	
PA_tika-s05_19t:108_4	– yena hetunā pañcupādānakkhandhe paṭicca assādanīyabhāvena uppajjati sukhaṃ somanassaṃ,	108	
PA_tika-s05_19t:108_5	ayaṃ taṇhāsaṅkhāto assādo assādanakiriyāya kāraṇanti. Iti katvā ayamattho diṭṭhābhinandanādibhāvato	108	
PA_tika-s05_19t:108_6	vipallāsesupi sambhavatīti āha “evaṃ vipallāsāpī”ti. Aniṭṭhampīti pi-saddena iṭṭhampīti	108	
PA_tika-s05_19t:108_7	yojetabbaṃ, anavasesā sāsavā dhammā idha ārammaṇaggahaṇena gahitāti āha “sabbesaṃ	108	
PA_tika-s05_19t:108_8	tebhūmakasaṅkhārāna”nti.	108	
PA_tika-s05_19t:109_0	Dukkhādukkhamasukhavedanānanti ettha dukkhasabhāvā eva adukkhamasukhā vedanā gahitā	109	
PA_tika-s05_19t:109_1	aniṭṭhārammaṇassa adhippetattā, na sukhasabhāvā. Yaṃ sandhāya vuttaṃ “yāyaṃ, bhante,	109	
PA_tika-s05_19t:109_2	adukkhamasukhā vedanā, santasmiṃ esā paṇīte sukhe vuttā bhagavatā”ti. “Sukhapariyāyasabbhāvato”ti	109	
PA_tika-s05_19t:109_3	iminā iṭṭhatāmattatopi lesena sattānaṃ ārammaṇassa assādanīyatā sambhavatīti dasseti.	109	
PA_tika-s05_19t:110_0	Ādīnavo dosanissandanatāya doso, svāyaṃ pīḷanavuttiyā veditabboti āha “ādīnavo dukkhā	110	
PA_tika-s05_19t:110_1	vedanā, tissopi vā dukkhatā”ti. Evaṃ dosatthataṃ ādīnavassa dassetvā idāni kapaṇatthataṃ	110	
PA_tika-s05_19t:110_2	dassetuṃ “atha vā”tiādi vuttaṃ. Yatoti yasmā dosakapaṇasabhāvattāti vuttaṃ hoti.	110	
PA_tika-s05_19t:111_0	Nissaratīti vivitti, sabbasaṅkhāravivekoti attho. Sāmaññaniddesenāti nissaraṇasaddavacanīyatāsāmaññena.	111	
PA_tika-s05_19t:111_1	Purimānanti assādādīnavatānaṃ. Upāyo cātiādīsu ca-saddo padapūraṇamattanti katvā	111	
PA_tika-s05_19t:111_2	āha “pacchimānañcā”ti, phalādīnanti attho. Tadantogadhabhedānanti ariyamaggapariyāpannavisesānaṃ.	111	
PA_tika-s05_19t:112	Kāmabhavādīnanti ādi-saddena na rūpārūpabhavā eva gahitā, atha kho te ca saññībhavādayo ca ekavokārabhavādayo ca gahitā. Tenāha “tiṇṇaṃ tiṇṇaṃ bhavāna”nti.	11	
PA_tika-s05_19t:113_0	Yāvadeva anupādāparinibbānatthā bhagavato desanāti āha “nanu ca…pe… nipphādīyatī”ti.	113	
PA_tika-s05_19t:113_1	“Vuttamevā”ti iminā punaruttidosaṃ codeti. Itaro “saccameta”nti anujānitvā “tañca	113	
PA_tika-s05_19t:113_2	kho”tiādinā pariharati. “Paramparāyā”ti etena ajjhattaṃ yonisomanasikāro viya na	113	
PA_tika-s05_19t:113_3	paratoghoso āsannakāraṇaṃ dhammādhigamassa dhammassa paccattaṃ vedanīyattāti dasseti.	113	
PA_tika-s05_19t:113_4	Tathā hi “akkhātāro tathāgatā, paṭipannā pamokkhanti, jhāyino mārabandhanā”ti vuttaṃ.	113	
PA_tika-s05_19t:113_5	Tadadhigamakāraṇaṃ ariyamaggādhigamakāraṇaṃ siyā. Kiṃ pana tanti āha “sampattibhavahetū”ti,	113	
PA_tika-s05_19t:113_6	tena carimattabhāvahetubhūtaṃ puññasampattiṃ vadati.	113	
PA_tika-s05_19t:114_0	“Attānudiṭṭhiṃ ūhacca, evaṃ maccutaro siyā”ti idaṃ ariyamaggassa pubbabhāgapaṭipadāya	114	
PA_tika-s05_19t:114_1	phalabhāvasādhanaṃ. Yena hi vidhinā attānudiṭṭhisamugghāto, maccutaraṇañca siyā,	114	
PA_tika-s05_19t:114_2	so “eva”nti iminā pakāsitoti. Attānudiṭṭhisamugghātamaccutaraṇānaṃ phalabhāve vattabbameva natthi.	114	
PA_tika-s05_19t:115_0	“Dhammo have”ti pana gāthāyaṃ lokiyassa puññaphalassa vuttattā āha “idaṃ phala”nti.	115	
PA_tika-s05_19t:115_1	Yaṃ nibbattetabbaṃ, taṃ phalaṃ. Yaṃ nibbattakaṃ, so upāyo. Ayamettha vinicchayo.	115	
PA_tika-s05_19t:115_2	Tenāha “etena nayenā”tiādi. Upadhisampattīti attabhāvasobhā.	115	
PA_tika-s05_19t:116	Visuddhīti ñāṇadassanavisuddhi adhippetāti āha – “etthāpi…pe… viññātu”nti. “Yasmā panā”tiādināpi tamevatthaṃ vacanantare pākaṭataraṃ karoti.	11	
PA_tika-s05_19t:117_0	Sarūpato āgatāni “yato kho, bhikkhave, bhikkhu pañcannaṃ upādānakkhandhānaṃ samudayañca	117	
PA_tika-s05_19t:117_1	atthaṅgamañca assādañca ādīnavañca nissaraṇañca yathābhūtaṃ pajānātī”tiādīsu. Ekadesena	117	
PA_tika-s05_19t:117_2	āgatāni “saṃyojaniyesu, bhikkhave, dhammesu assādānupassino viharato, bahudukkhā	117	
PA_tika-s05_19t:117_3	bahupāyāsā, ādīnavo ettha bhiyyo, saṅkhārānametaṃ nissaraṇaṃ, yadidaṃ nibbāna”ntiādīsu.	117	
PA_tika-s05_19t:117_4	Na sarūpena āgatāni yathā sāmaññaphalasuttādīsu. Atthavasenāti assādetabbādiatthavasena.	117	
PA_tika-s05_19t:117_5	Na papañcitoti na vitthārito.	117	
PA_tika-s05_19t:118_0	2. Eseva nayoti atidesena viciyamānavacanaseso atidiṭṭho. Bhāvatthe tohi āha “vissajjitanti	118	
PA_tika-s05_19t:118_1	vissajjanā”ti. Sutte āgataṃ na atthasaṃvaṇṇanāvasena aṭṭhakathāyaṃ āgatanti adhippāyo.	118	
PA_tika-s05_19t:118_2	Pucchānurūpatā idha pubbāparanti catubyūhapubbāparato imaṃ visesetvā dasseti. Pucchānusandhīti	118	
PA_tika-s05_19t:118_3	pucchāya vissajjanena anusandhānaṃ. Aṭṭhakathāyaṃ pana heṭṭhimadesanāya pucchānimittapavattauparidesanāya	118	
PA_tika-s05_19t:118_4	sambandho “pucchānusandhī”ti vuttaṃ. Pubbāpekkhanti pucchitavissajjitapadāpekkhaṃ.	118	
PA_tika-s05_19t:118_5	“Suttassā”ti vā iminā pucchāvissajjanāanugītiyo ṭhapetvā seso vicayahārapadattho	118	
PA_tika-s05_19t:118_6	saṅgahitoti padassāpi saṅgaho veditabbo. Imasmiṃ pakkhe gāthāyaṃ ca-saddo padapūraṇamatte daṭṭhabbo.	118	
PA_tika-s05_19t:119_0	“Cakkhu anicca”nti puṭṭhe “āma, cakkhu aniccamevā”ti ekantato vissajjanaṃ ekaṃsabyākaraṇaṃ.	119	
PA_tika-s05_19t:119_1	“Aññindriyaṃ bhāvetabbaṃ, sacchikātabbañcā”ti puṭṭhe “maggapariyāpannaṃ bhāvetabbaṃ,	119	
PA_tika-s05_19t:119_2	phalapariyāpannaṃ sacchikātabba”nti vibhajitvā vissajjanaṃ vibhajjabyākaraṇaṃ. “Aññindriyaṃ	119	
PA_tika-s05_19t:119_3	kusala”nti puṭṭhe “kiṃ anavajjaṭṭho kusalaṭṭho, udāhu sukhavipākaṭṭho”ti paṭipucchitvā	119	
PA_tika-s05_19t:119_4	vissajjanaṃ paṭipucchābyākaraṇaṃ. “Sassato attā, asassato vā”ti vutte “abyākatameta”ntiādinā	119	
PA_tika-s05_19t:119_5	avissajjanaṃ ṭhapanaṃ. “Kiṃ panete kusalāti vā dhammāti vā ekatthā, udāhu nānatthā”ti	119	
PA_tika-s05_19t:119_6	idaṃ pucchanaṃ sāvasesaṃ. Vissajjanassa pana sāvasesatā veneyyajjhāsayavasena desanāyaṃ	119	
PA_tika-s05_19t:119_7	veditabbā. Appāṭihīrakaṃ sauttaraṃ. Sappāṭihīrakaṃ niruttaraṃ. Sesaṃ vicayahāraniddese suviññeyyameva.	119	
PA_tika-s05_19t:120_0	Ettha ca assādo assādahetu yāva āṇattihetūti evaṃ hetūnampi assādādayo veditabbā.	120	
PA_tika-s05_19t:120_1	Tattha saṅkhepato sukhasukhapaccayalakkhaṇo assādo, so visesato saggasampattiyā dīpetabbo.	120	
PA_tika-s05_19t:120_2	Sā hi tassa ukkaṃso, sesā panettha bhavasampatti tadanvāyikā veditabbā. Tassa hetu	120	
PA_tika-s05_19t:120_3	dānamayaṃ, sīlamayañca puññakiriyavatthu. Dukkhadukkhapaccayalakkhaṇo ādīnavo. Vipariṇāmasaṅkhāradukkhatānaṃ	120	
PA_tika-s05_19t:120_4	tadavarodhato vaṭṭadukkhassāpi ettha saṅgaho. Visesato pana kāmānaṃ okāroti daṭṭhabbo,	120	
PA_tika-s05_19t:120_5	svāyaṃ saṃkilesavatthunā, ittarapaccupaṭṭhānatādīhi ca vibhāvetabbo, tassa hetu dasa	120	
PA_tika-s05_19t:120_6	akusalakammapathā. Nekkhammaṃ nissaraṇaṃ, tassa hetu yathārahaṃ tadanucchavikā pubbabhāgappaṭipadā.	120	
PA_tika-s05_19t:120_7	Phalaṃ desanāphalameva, tassa hetu desanā. Upāyo yathāvuttaupāyova, tassa hetu cattāri	120	
PA_tika-s05_19t:120_8	cakkāni. Āṇatti upadeso, tassa rāgaggiādīhi lokassa ādittatā, satthu mahākaruṇāyogo ca hetu.	120	
PA_tika-s05_19t:121_0	Tathā catūsu ariyasaccesu samudayena assādo, dukkhena ādīnavo, magganirodhehi nissaraṇaṃ,	121	
PA_tika-s05_19t:121_1	maggo vā upāyo, tadupadeso āṇatti, anupādisesā nibbānadhātu phalaṃ. Iti anupubbakathāya	121	
PA_tika-s05_19t:121_2	saddhiṃ buddhānaṃ sāmukkaṃsikāya dhammadesanāya niddhāraṇabhāvena vicayo veditabbo.	121	
PA_tika-s05_19t:121_3	Padassa padatthasambandho hetu. So hi tassa pavattinimittaṃ, pañhassa ñātukāmatā,	121	
PA_tika-s05_19t:121_4	kathekukāmatā ca. Adiṭṭhajotanādīnañhi catunnaṃ ñātukāmatā, itarassa itarā. Vissajjanassa	121	
PA_tika-s05_19t:121_5	pañho hetu. Evaṃ sesānampi yathārahaṃ vattabbaṃ.	121	
PA_tika-s05_19t:122_0	3. Byañjanatthānaṃ yuttāyuttaparikkhāti byañjanaggahaṇena padaṃ gahitaṃ, atthaggahaṇena	122	
PA_tika-s05_19t:122_1	pañhādīhi saddhiṃ assādādayo gahitā. Vicayahārapadatthā eva hi yuttāyuttādivisesasahitā	122	
PA_tika-s05_19t:122_2	yuttihārādīnaṃ padatthā. Tathā hi padaṭṭhānapadaṭṭhānikabhāvavisiṭṭhā teyeva padaṭṭhānahārassa	122	
PA_tika-s05_19t:122_3	padatthā. Lakkhaṇalakkhitabbatāvisiṭṭhā, niddhāritā ca lakkhaṇahārassa, nibbacanādivibhāvanāvisiṭṭhā	122	
PA_tika-s05_19t:122_4	catubyūhahārassa, sabhāgadhammavasena, visabhāgadhammavasena ca āvaṭṭanavisiṭṭhā	122	
PA_tika-s05_19t:122_5	āvaṭṭahārassa, bhūmivibhāgādivisiṭṭhā vibhattihārassa, paṭipakkhato parivattanavisiṭṭhā	122	
PA_tika-s05_19t:122_6	parivattanahārassa, pariyāyavevacanavisiṭṭhā vevacanahārassa, pabhavādipaññāpanavisiṭṭhā	122	
PA_tika-s05_19t:122_7	paññattihārassa, khandhādimukhehi otaraṇavisiṭṭhā otaraṇahārassa, padapadatthapañhārambhasodhanavisiṭṭhā	122	
PA_tika-s05_19t:122_8	sodhanahārassa, sāmaññavisesaniddhāraṇavisiṭṭhā adhiṭṭhānahārassa, paccayadhammehi	122	
PA_tika-s05_19t:122_9	parikkharaṇavisiṭṭhā parikkhārahārassa, pahātabbabhāvetabbatāniddhāraṇavisiṭṭhā samāropanahārassa	122	
PA_tika-s05_19t:122_10	padatthā. “Byañjanassa sabhāvaniruttitā, atthassa suttādīhi avilomanaṃ yuttabhāvo”ti	1221	
PA_tika-s05_19t:122_11	iminā asabhāvaniruttitā, suttādīhi vilomanañca ayuttabhāvoti dīpeti, tena yuttāyuttīnaṃ hetuṃ dasseti.	1221	
PA_tika-s05_19t:123_0	4. Yonisomanasikārādīti ādisaddena saddhammassavanasappurisūpanissayādisādhāraṇaṃ,	123	
PA_tika-s05_19t:123_1	asādhāraṇañca deyyapaṭiggāhakādiṃ saṅgaṇhāti. Sambhavatoti yathārahaṃ tassa dhammassa	123	
PA_tika-s05_19t:123_2	anurūpaṃ. Yāva sabbadhammāti ettha sabbaṃ nāma padesasabbaṃ, na sabbasabbanti. Ayañhi	123	
PA_tika-s05_19t:123_3	sabbasaddo yathā paṭhamavikappe sutte āgatadhammavasena padesavisayo, evaṃ dutiyavikappe	123	
PA_tika-s05_19t:123_4	padaṭṭhānapadaṭṭhānikaniddhāraṇena taṃtaṃpakaraṇaparicchinnadhammaggahaṇato padesavisayo	123	
PA_tika-s05_19t:123_5	eva, na anavasesadhammavisayoti. Suttāgatadhammānaṃ yāni padaṭṭhānāni, tesañca yānīti	123	
PA_tika-s05_19t:123_6	evaṃ kāraṇaparamparāniddhāraṇalakkhaṇo padaṭṭhānahāro, parikkhārahāro pana suttāgatadhammānaṃ	123	
PA_tika-s05_19t:123_7	taṃtaṃpaccayuppannānaṃ paṭihetupaccayatāvisesavibhāvanalakkhaṇoti satipi kāraṇavicāraṇabhāve	123	
PA_tika-s05_19t:123_8	ayaṃ padaṭṭhānahāraparikkhārahārānaṃ viseso.	123	
PA_tika-s05_19t:124_0	5. Yathā “samānādhikaraṇasamānapade”tiādīsu ekasaddassa attho samānasaddo, evaṃ ekarasaṭṭhena	124	
PA_tika-s05_19t:124_1	bhāvanā “ekuppādā”tiādīsu viya ekalakkhaṇāti ettha ekasaddo samānatthoti āha “samānalakkhaṇā”ti.	124	
PA_tika-s05_19t:124_2	Saṃvaṇṇanāvasenāti ettha kammatthe ana-saddo, saṃvaṇṇetabbatāvasenāti attho. Lakkhaṇāti	124	
PA_tika-s05_19t:124_3	upalakkhaṇā. “Nānattakāyanānattasaññino, nānattasaññānaṃ amanasikārā”tiādīsu sahacāritā	124	
PA_tika-s05_19t:124_4	daṭṭhabbā. Saññāsahagatā hi dhammā tattha saññāggahaṇena gahitā. “Dadaṃ mittāni ganthatī”tiādīsu	124	
PA_tika-s05_19t:124_5	samānakiccatā. Piyavacanatthacariyā samānattatāpi hi tattha mittaganthanakiccena	124	
PA_tika-s05_19t:124_6	samānakiccā gayhanti saṅgahavatthubhāvato. “Phassapaccayā vedanā”tiādīsu samānahetutā.	124	
PA_tika-s05_19t:124_7	Yathā hi phasso vedanāya, evaṃ saññādīnampi sahajātādinā paccayo hoti evāti tepi	124	
PA_tika-s05_19t:124_8	samānahetutāya vuttā eva honti. Tathā hi vuttaṃ “tajjāmanoviññāṇadhātusamphassajā	124	
PA_tika-s05_19t:124_9	cetanā”ti, “phuṭṭho sañjānāti, phuṭṭho cetetī”tiādi. Evaṃ “taṇhāpaccayā upādāna”nti	124	
PA_tika-s05_19t:124_10	evamādipi udāharitabbaṃ. “Avijjāpaccayā saṅkhārā”tiādīsu samānaphalatā daṭṭhabbā.	1241	
PA_tika-s05_19t:124_11	Yathā hi saṅkhārā avijjāya phalaṃ, evaṃ taṇhupādādīnampīti tepi tattha gahitāva honti.	1241	
PA_tika-s05_19t:124_12	Tenāha “purimakammabhavasmiṃ moho avijjā āyūhanā saṅkhārā nikanti taṇhā upagamanaṃ	1241	
PA_tika-s05_19t:124_13	upādāna”nti. “Rūpaṃ assādeti abhinandati, taṃ ārabbha rāgo uppajjatī”ti vutte taṃsampayuttā	1241	
PA_tika-s05_19t:124_14	vedanādayo vuttā eva honti samānārammaṇabhāvato. Na hi tehi vinā tassa uppatti atthi.	1241	
PA_tika-s05_19t:124_15	Evamādīhīti ettha ādisaddena atthappakaraṇaliṅgasaddantarasannidhānasāmatthiyādīnampi	1241	
PA_tika-s05_19t:124_16	saṅgaho daṭṭhabbo. Atthādivasenapi hi sutte avuttānampi vuttānaṃ viya niddhāraṇaṃ	1241	
PA_tika-s05_19t:124_17	sambhavatīti. Vuttappakārenāti “vadhakaṭṭhena ekalakkhaṇānī”tiādinā pāḷiyaṃ, “sahacāritā”tiādinā	1241	
PA_tika-s05_19t:124_18	aṭṭhakathāyañca vuttena pakārena.	1241	
PA_tika-s05_19t:125_0	6. “Phusanaṭṭhena phasso”tiādinā niddhāretvā vacanaṃ nibbacanaṃ, taṃ pana padasseva,	125	
PA_tika-s05_19t:125_1	na vākyassāti āha “padanibbacana”nti. Adhippāyanidānānipettha byañjanamukheneva niddhāretabbāni.	125	
PA_tika-s05_19t:125_2	Nibbacanapubbāparasandhīsu vattabbameva natthīti āha “visesato byañjanadvāreneva	125	
PA_tika-s05_19t:125_3	atthapariyesanā”ti. Pavattinimittaṃ ajjhāsayādi.	125	
PA_tika-s05_19t:126_0	7. “Padaṭṭhāne”ti idaṃ sutte āgatadhammānaṃ kāraṇabhūtepi dhamme niddhāretvā sabhāgato,	126	
PA_tika-s05_19t:126_1	visabhāgato ca āvaṭṭanaṃ kātabbanti dassanatthaṃ vuttaṃ, na tantivasena. Tasmā padaṭṭhānaniddhāraṇāya	126	
PA_tika-s05_19t:126_2	vināpi āvaṭṭanaṃ yuttamevāti siddhaṃ hoti. Padassa vā saddapavattiṭṭhānaṃ padaṭṭhānaṃ	126	
PA_tika-s05_19t:126_3	padattho. Etasmiṃ pakkhe “ārambhatha nikkamathāti vīriyassa padaṭṭhāna”nti ettha	126	
PA_tika-s05_19t:126_4	yvāyamārambhadhātuādiko attho vutto, taṃ vīriyasaddassa pavattiṭṭhānaṃ vīriyasaddābhidheyyo	126	
PA_tika-s05_19t:126_5	atthoti evamattho veditabbo. Sesesupi eseva nayo. Sesakaṃ nāmagahitato itaraṃ, taṃ	126	
PA_tika-s05_19t:126_6	pana tassa paṭipakkhabhūtaṃ vā siyā, aññaṃ vāti āha “visabhāgatāya aggahaṇena vā”ti.	126	
PA_tika-s05_19t:126_7	Saṃvaṇṇanāya yojentoti yathāvuttavisabhāgadhammaniddhāraṇabhūtena atthakathanena	126	
PA_tika-s05_19t:126_8	pāḷiyaṃ yojento. Tenāha “desana”nti. “Paṭipakkhe”ti idaṃ nidassanamattaṃ daṭṭhabbaṃ	126	
PA_tika-s05_19t:126_9	sabhāgadhammavasenapi āvaṭṭanassa icchitattā.	126	
PA_tika-s05_19t:127_0	8. Nāmavasenāti sādhāraṇanāmavasena. Pāḷiyaṃ pana “micchattaniyatānaṃ sattānaṃ, aniyatānañca	127	
PA_tika-s05_19t:127_1	sattānaṃ dassanapahātabbā kilesā sādhāraṇā”tiāgatattā “dassanapahātabbādināmavasenā”ti	127	
PA_tika-s05_19t:127_2	vuttaṃ. Vatthuvasenāti sattasantānavasena. So hi dhammānaṃ pavattiṭṭhānatāya idha	127	
PA_tika-s05_19t:127_3	“vatthū”ti adhippeto. Tenāha – “puthujjanassa, sotāpannassa ca kāmarāgabyāpādā sādhāraṇā”tiādi.	127	
PA_tika-s05_19t:127_4	Vuttavipariyāyenāti nāmato, vatthuto ca āveṇikatāya. Taṃtaṃmaggaphalaṭṭhānañhi taṃtaṃmaggaphalaṭṭhatā,	127	
PA_tika-s05_19t:127_5	bhabbānaṃ bhabbatā, abhabbānaṃ abhabbatā asādhāraṇā.	127	
PA_tika-s05_19t:128_0	9. “Bhāvite”ti idaṃ bhāvanākiriyāya upalakkhaṇaṃ, na ettha kālavacanicchāti āha “bhāvetabbeti	128	
PA_tika-s05_19t:128_1	attho”ti. Bhāvanā cettha āsevanāti, kusalasaddopi anavajjaṭṭhoti veditabbo. Paṭipakkhatoti	128	
PA_tika-s05_19t:128_2	vipakkhato. Visadisūdāharaṇena byatirekato yathādhippetadhammappatiṭṭhānā hesā.	128	
PA_tika-s05_19t:129	10. Padatthassāti padābhidheyyassa atthassa, sabhāvadhammassa vā.	12	
PA_tika-s05_19t:131	Nikkhepo desanā. Pabhavo samudayo.	13	
PA_tika-s05_19t:132	12. “Avuttānampi saṅgaho”ti iminā avuttasamuccayattho ca-saddoti dasseti.	13	
PA_tika-s05_19t:133_0	13. “Gāthāruḷhe”ti iminā pāḷiāgatova pañho veditabbo, na itaroti dasseti. Tenāha	133	
PA_tika-s05_19t:133_1	“buddhādīhi byākate”ti. Tassa atthassāti āraddhassa atthassa, tena ārambhasodhanassa	133	
PA_tika-s05_19t:133_2	visayamāha. Ettha ca atthadvāreneva padapucchāsodhanampi karīyatīti puna “tassa atthassā”ti	133	
PA_tika-s05_19t:133_3	vuttaṃ. Atha vā vissajjitamhīti vissajjane. Vissajjanasodhanena hi pañhāsodhanaṃ.	133	
PA_tika-s05_19t:133_4	Pañheti pucchāyaṃ. Gāthāyanti upalakkhaṇaṃ, tena gāthāyaṃ, suttageyyādīsu cāti vuttaṃ	133	
PA_tika-s05_19t:133_5	hoti. Yamārabbhāti yaṃ sīlādimārabbha gāthādīsu desitaṃ, tasmiṃ ārambheti attho.	133	
PA_tika-s05_19t:133_6	Pucchitāti pucchākārinī, “kā ettha padasuddhi, kā pañhāsuddhi, kā ārambhasuddhī”ti	133	
PA_tika-s05_19t:133_7	evaṃ pucchākārinī pucchaṃ katvā pavattitā suddhāsuddhaparikkhāti yojanā.	133	
PA_tika-s05_19t:134_0	14. Na vikappayitabbāti yathā loke “jāti sāmaññaṃ, bhedo sāmaññaṃ, sambandho sāmañña”ntiādinā	134	
PA_tika-s05_19t:134_1	sāmaññaṃ jātiādiṃ, tabbidhurañca visesaṃ vikappenti parikappenti, evaṃ na vikappayitabbāti	134	
PA_tika-s05_19t:134_2	attho. Yadā yo kālaviseso “sve”ti laddhavohāro, tadā so taṃdivasātikkame “ajjā”ti,	134	
PA_tika-s05_19t:134_3	puna taṃdivasātikkame “hiyyo”ti voharīyatīti anavaṭṭhitasabhāvā ete kālavisesā. Disāyapi	134	
PA_tika-s05_19t:134_4	“ekaṃ avadhiṃ apekkhitvā puratthimā disā, tato aññaṃ apekkhitvā pacchimā nāma hotī”tiādinā	134	
PA_tika-s05_19t:134_5	anavaṭṭhitasabhāvatā veditabbā. Jātiādiapekkhāyāti jātiādidukkhavisesāpekkhāya. Saccāpekkhāyāti	134	
PA_tika-s05_19t:134_6	saccasāmaññāpekkhāya. “Taṇhā”ti vuccamānaṃ kāmataṇhādiapekkhāya sāmaññampi samānaṃ	134	
PA_tika-s05_19t:134_7	saccāpekkhāya viseso hotīti evamādiṃ sandhāyāha “esa nayo samudayādīsupī”ti.	134	
PA_tika-s05_19t:135_0	16. Etthāti etasmiṃ buddhavacane. Tenāha “sikkhattayasaṅkhātassā”tiādi. Yathārutaṃ	135	
PA_tika-s05_19t:135_1	yathākathitaṃ saddato adhigataṃ niddhāritaṃ, na atthappakaraṇaliṅgasaddantarasannidhānādippamāṇantarādhigataṃ.	135	
PA_tika-s05_19t:135_2	“Atthato dassitā”ti idaṃ yasmiṃ sutte bhāvanāva kathitā, na pahānaṃ, taṃ sandhāya vuttaṃ.	135	
PA_tika-s05_19t:136	Nayasaṅkhepavaṇṇanā	13	
PA_tika-s05_19t:137_0	17. Taṇhāvijjāhi karaṇabhūtāhi. Saṃkileso pakkho etassāti saṃkilesapakkho, saṃkilesapakkhiko	137	
PA_tika-s05_19t:137_1	suttattho, tassa nayanalakkhaṇoti yojanā. Vodānapakkhassa suttatthassāti sambandho.	137	
PA_tika-s05_19t:137_2	Vuṭṭhānagāminiyā, balavavipassanāya ca dukkhādīsu pariññeyyatādīni maggānuguṇo gahaṇākāro	137	
PA_tika-s05_19t:137_3	anugāhaṇanayo. Yadi evaṃ kathaṃ nayoti āha “tassa panā”tiādi. Tattha “nayavohāro”ti	137	
PA_tika-s05_19t:137_4	iminā nayādhiṭṭhānaṃ nayoti vuttanti dasseti.	137	
PA_tika-s05_19t:138_0	18. Bādhakādibhāvatoti bādhakapabhavasantiniyyānabhāvato. Aññathābhāvābhāvenāti abādhakaappabhavaasanti	138	
PA_tika-s05_19t:138_1	aniyyānabhāvābhāvena. Saccasabhāvattāti amusāsabhāvattā. Avisaṃvādanatoti ariyasabhāvādibhāvassa	138	
PA_tika-s05_19t:138_2	na visaṃvādanato ekantikattāti attho.	138	
PA_tika-s05_19t:139	19. Saṃkiliṭṭhadhammāti saṃkilesasamannāgatā dhammā saddhammanayakovidāti saccapaṭiccasamuppādādidhammanayakusalā, ekattādinayakusalā vā.	13	
PA_tika-s05_19t:140_0	20. Atthavissajjanesūti “ime dhammā kusalā”tiādinā sutte katapañhavissajjanesu ceva	140	
PA_tika-s05_19t:140_1	aṭṭhakathāya kataatthasaṃvaṇṇanāsu ca. “Vodāniyā”ti iminā anavajjadhammā idha kusalāti	140	
PA_tika-s05_19t:140_2	adhippetā, na sukhavipākāti dasseti. Tassa tassa atthanayassa yojanatthaṃ manasā	140	
PA_tika-s05_19t:140_3	volokayateti yojanā.	140	
PA_tika-s05_19t:141_0	21. Yadi karaṇabhūtaṃ, kathaṃ tassa atthantarābhāvoti āha “yena hī”tiādi. Disābhūtadhammānaṃ	141	
PA_tika-s05_19t:141_1	volokayanasamānayanabhāvato vohārabhūto, kammabhūto ca nayo, na nandiyāvaṭṭādayo	141	
PA_tika-s05_19t:141_2	viya atthabhūtoti “vohāranayo, kammanayo”ti ca vuccati.	141	
PA_tika-s05_19t:142	Dvādasapadavaṇṇanā	14	
PA_tika-s05_19t:143_0	23. Apariyosite padeti uccāraṇavelāyaṃ pade asamatte, vippakateti attho. Pariyosite	143	
PA_tika-s05_19t:143_1	hi “pada”ntve samaññā siyā, na “akkhara”nti adhippāyo. Padassa vevacanatāya atthavasena	143	
PA_tika-s05_19t:143_2	pariyāyaṃ kharantaṃ sañcarantaṃ viya hoti, na evaṃ vaṇṇo avevacanattāti āha pariyāyavasena	143	
PA_tika-s05_19t:143_3	akkharaṇato”ti. Na hi vaṇṇassa pariyāyo vijjatī”ti idaṃ akārādivaṇṇavisesaṃ sandhāya	143	
PA_tika-s05_19t:143_4	vadati, na vaṇṇasāmaññaṃ. Tassa hi vaṇṇo akkharanti pariyāyo vutto evāti.	143	
PA_tika-s05_19t:144_0	Akkharasaddassa atthaṃ vatvā tappasaṅgena vaṇṇasaddassapi vattuṃ “kenaṭṭhena vaṇṇo”tiādimāha.	144	
PA_tika-s05_19t:144_1	Tattha nanu padena, vākyena vā attho saṃvaṇṇīyati, na akkharenāti codanaṃ manasi	144	
PA_tika-s05_19t:144_2	katvā āha “vaṇṇo eva hī”tiādi. Padādibhāvenāti padavākyabhāvena. Yathāsambandhanti	144	
PA_tika-s05_19t:144_3	yathāsaṅketaṃ. Ayaṃ-saddo imassatthassa vācako, ayaṃ attho imassa saddassa vacanīyoti	144	
PA_tika-s05_19t:144_4	yathāgahitasaṅketānurūpaṃ saddatthānaṃ vācakavacanīyabhāvo. Atha vā yvāyaṃ saddatthānaṃ	144	
PA_tika-s05_19t:144_5	aññamaññaṃ avinābhāvo, so sambandho. Tadanurūpaṃ ekakkharaṃ nāmapadaṃ “mā evaṃ maññasī”tiādīsu	144	
PA_tika-s05_19t:144_6	mā-kārādi. Kecīti abhayagirivāsino. Te hi abhidhammadesanaṃ “manasādesanā”ti vadanti,	144	
PA_tika-s05_19t:144_7	yato rāhulācariyo “visuddhakaruṇānaṃ manasādesanā vācāya akkharaṇato akkharasaññitā”ti āha.	144	
PA_tika-s05_19t:145_0	Satvappadhānanti drabyappadhānaṃ. Nāmapade hi drabyamāvibhūtarūpaṃ, kiriyā anāvibhūtarūpā	145	
PA_tika-s05_19t:145_1	yathā “phasso”ti. Ākhyātapade pana kiriyā āvibhūtarūpā, drabyamanāvibhūtarūpaṃ yathā	145	
PA_tika-s05_19t:145_2	“phusatī”ti. Tena nesaṃ satvakiriyāppadhānatā vuttā. Kiriyāvisesaggahaṇanimittanti	145	
PA_tika-s05_19t:145_3	kiriyāvisesāvabodhahetu kiriyāvisesadīpanato, yathā “cirappavāsi”nti ettha pa-saddo	145	
PA_tika-s05_19t:145_4	vasanakiriyāya viyogavisiṭṭhataṃ dīpeti. “Evaṃ manasi karotha, mā evaṃ manasākatthā”tiādīsu	145	
PA_tika-s05_19t:145_5	kiriyāvisesassa jotako evaṃ-saddo. “Evaṃsīlā evaṃdhammā”tiādīsu satvavisesassa. Evaṃ	145	
PA_tika-s05_19t:145_6	sesanipātapadānampīti adhippāyo. Tenāha “kiriyāya…pe… nipātapada”nti.	145	
PA_tika-s05_19t:146_0	Saṅkhepato vuttaṃ, kiṃ pana tanti āha “padābhihita”nti. Atha vā saṅkhepato vuttaṃ,	146	
PA_tika-s05_19t:146_1	yo akkharehi saṅkāsitoti vuccati. Padābhihitaṃ padehi kathitaṃ, yo padehi pakāsitoti	146	
PA_tika-s05_19t:146_2	vuccati. Tadubhayaṃ, yadi padasamudāyo vākyaṃ, tassa ko paricchedo. Yāvatā adhippetatthapariyosānaṃ,	146	
PA_tika-s05_19t:146_3	tāvatā ekavākyantipi vadanti, bahūpettha pakāre vaṇṇenti. Kiṃ tehi, sākhyātaṃ sābyayaṃ	146	
PA_tika-s05_19t:146_4	sakārakaṃ savisesanaṃ “vākya”nti daṭṭhabbaṃ. Nanu ca padenapi attho byañjīyatīti	146	
PA_tika-s05_19t:146_5	codanaṃ manasi katvā āha “padamattasavanepi hī”tiādi. Ākāresu vākyavibhāgesu abhihitaṃ	146	
PA_tika-s05_19t:146_6	kathitaṃ nibbacanaṃ ākārābhihitaṃ nibbacanaṃ. “Abhihitanti ca pāḷiāgata”nti vadanti.	146	
PA_tika-s05_19t:147_0	“Nibbānaṃ maggati, nibbānatthikehi vā maggīyati, kilese vā mārento gacchatīti maggo”tiādinā	147	
PA_tika-s05_19t:147_1	nibbacanānaṃ vitthāro. Taṃniddesakathanattā niddesoti imamatthamāha “nibbacanavitthāro	147	
PA_tika-s05_19t:147_2	niravasesadesanattā niddeso”ti. Padehīti vākyāvayavabhūtehi, vākyato vibhajjamānehi	147	
PA_tika-s05_19t:147_3	vā ākhyātādipadehi. Tenāha “vākyassa vibhāgo”ti, tathā cāha “apariyosite”tiādi. Apare	147	
PA_tika-s05_19t:147_4	pana “pakatipaccayalopādesādivasena akkharavibhāgo ākāro, niruttinayena padavibhāgo	147	
PA_tika-s05_19t:147_5	nibbacanaṃ, vākyavibhāgo niddeso. Vaṇṇapadavākyāni hi avibhattāni, vibhattāni ca	147	
PA_tika-s05_19t:147_6	cha byañjanapadānī”ti vadanti. Chaṭṭhaṃ vacananti chaṭṭhaṃ padaṃ. Kātabbanti “akkharaṃ	147	
PA_tika-s05_19t:147_7	padaṃ byañjanaṃ ākāro tatheva nirutti niddeso chaṭṭhavacana”nti gāthāyaṃ evaṃ kattabbaṃ,	147	
PA_tika-s05_19t:147_8	saṃvaṇṇanāvasena vā ākārapadaṃ catutthaṃ kātabbanti attho. Sabbo saddavohāro vibhattehi,	147	
PA_tika-s05_19t:147_9	avibhattehi ca akkharapadavākyeheva, tadaññappakāro natthīti āha “yānimānī”tiādi.	147	
PA_tika-s05_19t:148_0	24. Kāsanāsaddo kammatthoti dassetuṃ “kāsīyatī”tiādi vuttaṃ. Padehi tāva atthassa	148	
PA_tika-s05_19t:148_1	saṅkāsanā, pakāsanā ca hotu, padāvadhikāpi saṃvaṇṇanā icchitāti akkharehi pana kathanti	148	
PA_tika-s05_19t:148_2	āha “akkharehi suyyamānehī”tiādi. Padatthasampaṭipattīti padābhidheyyaatthāvabodho.	148	
PA_tika-s05_19t:148_3	“Akkharehi saṅkāsetī”tiādinā akkharakaraṇaṃ saṅkāsanabhūtaṃ ugghaṭanakiriyaṃ vadantena	148	
PA_tika-s05_19t:148_4	yathāvutto attho sādhitoti dassetuṃ “tathā hī”tiādi vuttaṃ.	148	
PA_tika-s05_19t:149_0	Vibhajanuttānīkammapaññattīti ekattaniddeso samāhāroti ayaṃ dvandasamāso. Ubhayenāti	149	
PA_tika-s05_19t:149_1	“vivaraṇā, vibhajanā”ti iminā dvayena. Etehīti ettha eva-kāro luttaniddiṭṭhoti āha	149	
PA_tika-s05_19t:149_2	“etehi evā”ti. “Saṅkāsanā…pe… abhāvato”ti iminā yathādhippetaanūnāvadhāraṇaphalaṃ	149	
PA_tika-s05_19t:149_3	dasseti. Ugghaṭanādīti ādisaddena vipañcananayāni saṅgaṇhāti.	149	
PA_tika-s05_19t:150_0	25. Sammā yuttoti sammā aviparītaṃ, anavasesato ca yutto sahito. Tathā hi vuttaṃ	150	
PA_tika-s05_19t:150_1	“anūnā”ti. Sabbo hi pāḷiattho atthapadaatthanayehi anavasesato saṅgahito. Tenāha “sabbassa hī”tiādi.	150	
PA_tika-s05_19t:151_0	26. Kasmā panettha mūlapadapadaṭṭhānāni asaṅgahitānīti? Padatthantarābhāvato. Mūlapadāni	151	
PA_tika-s05_19t:151_1	hi nayānaṃ samuṭṭhānamattattā padaṭṭhānānīti dassitoyaṃ nayo. Tena vuttaṃ “ito vinimutto	151	
PA_tika-s05_19t:151_2	koci nettipadattho natthī”ti.	151	
PA_tika-s05_19t:152_0	Nettiyā kāraṇabhūtāya. Hārā saṃvaṇṇetabbāti suttassa atthasaṃvaṇṇanāvasena hārā vitthāretabbā.	152	
PA_tika-s05_19t:152_1	Svāyanti so ayaṃ saṃvaṇṇanākkamo. Yena anukkamena nettiyaṃ desitā, teneva sutte atthasaṃvaṇṇanāvasena	152	
PA_tika-s05_19t:152_2	yojetabbāti. Evaṃ siddheti desanākkameneva siddhe. Ayaṃ ārambhoti “soḷasa hārā paṭhama”nti	152	
PA_tika-s05_19t:152_3	evaṃ pavatto ārambho. Imamatthanti imaṃ vuccamānaniyamasaṅkhātaṃ atthaṃ.	152	
PA_tika-s05_19t:153_0	Yadi desitakkameneva hāranayā sutte yojetabbā siyuṃ, kiṃ so kamo kāraṇanirapekkho,	153	
PA_tika-s05_19t:153_1	udāhu kāraṇasāpekkhoti? Kiñcettha – yadi tāva kāraṇanirapekkho hāranayānaṃ anukkamo,	153	
PA_tika-s05_19t:153_2	aneke atthā vuccamānā avassaṃ ekena kamena vuccantīti. Evaṃ sante yena kenaci kamena	153	
PA_tika-s05_19t:153_3	sutte yojetabbā siyuṃ, tathā sati niyamo niratthako siyā. Atha kāraṇasāpekkho, kiṃ	153	
PA_tika-s05_19t:153_4	taṃ kāraṇanti? Itaro kāraṇagavesanaṃ akatvā attho evettha gavesitabboti adhippāyena	153	
PA_tika-s05_19t:153_5	“nāyamanuyogo na katthaci anukkame nivisatī”ti vatvā “na pana mayaṃ devānaṃpiyassa	153	
PA_tika-s05_19t:153_6	manorathavighātāya cetemā”ti kamakāraṇaṃ vicārento “apicā”tiādinā desanāhārassa tāva	153	
PA_tika-s05_19t:153_7	ādito desanāya kāraṇaṃ patiṭṭhapeti. Tattha dhammadesanāya nissayo assādādīnavanissaraṇāni,	153	
PA_tika-s05_19t:153_8	sarīraṃ āṇatti. Pakatiyā sabhāvena. Niddhāraṇena vināpi patiṭṭhābhāvato nissayabhāvato.	153	
PA_tika-s05_19t:154	“Tathā hi vakkhatī”tiādinā yathāvuttaṃ atthaṃ pākaṭataraṃ karoti. Esa nayo itaresupi.	15	
PA_tika-s05_19t:155_0	Vicayānantaranti vicayahārānantaraṃ. Sesesupi eseva nayo. Tathā hīti lakkhaṇahāravibhaṅge	155	
PA_tika-s05_19t:155_1	yuttāyuttānaṃ kāraṇaparamparāya pariggahitasabhāvānaṃ avuttānampi ekalakkhaṇatāya gahaṇaṃ vuttaṃ.	155	
PA_tika-s05_19t:156_0	Atthato niddhāritānanti atthuddhārapubbāparānusandhiādiatthato suttantarato uddhaṭānaṃ	156	
PA_tika-s05_19t:156_1	saṃvaṇṇiyamānasutte ānītānaṃ pāḷidhammānaṃ. Saddato, pamāṇantarato ca laddhānaṃ idha	156	
PA_tika-s05_19t:156_2	vicāretabbattā āha “niravasesato”ti. Atthassāti abhidheyyatthassa. Dhammassāti sabhāvadhammassa.	156	
PA_tika-s05_19t:156_3	Tattha tattha taṃ abhiniropetīti tasmiṃ tasmiṃ atthe, dhamme ca taṃ nāmaṃ abhiniropeti,	156	
PA_tika-s05_19t:156_4	“ayamevaṃnāmo”ti voharati. “Atthassa, dhammassā”ti padadvayena sāmaññato attho, dhammo	156	
PA_tika-s05_19t:156_5	ca anavasesetvā gahitoti āha “anavasesapariyādāna”nti, yato vuttaṃ “tattha tatthā”ti.	156	
PA_tika-s05_19t:156_6	Tathāti yathā anavasesatthāvabodhadīpakaṃ anavasesapariyādānaṃ kataṃ catubyūhapāḷiyaṃ,	156	
PA_tika-s05_19t:156_7	evaṃ punappunaṃ gabbhamupetīti ettha asaddavatī atthā pavattivasena labbhamānā sammāpaṭipatti	156	
PA_tika-s05_19t:156_8	uddhaṭāti upasaṃhārattho tathā-saddo.	156	
PA_tika-s05_19t:157_0	Tenevāti suttantarasaṃsandanassa sabhāgavisabhāgadhammantarāvaṭṭanūpāyabhāvato eva.	157	
PA_tika-s05_19t:157_1	Yatoti sabhāgavisabhāgadhammāvaṭṭanassa sādhāraṇādidhammavibhajanūpāyattā. Paṭivibhattasabhāveti	157	
PA_tika-s05_19t:157_2	paṭibhāgabhāvena vibhattasabhāve.	157	
PA_tika-s05_19t:158	Te dhammāti paṭipakkhato parivattitadhammā. Na pariyāyavibhāvanā paññattivibhāgapariggāhikāti āha “pariyā…pe… subodhanañcā”ti.	15	
PA_tika-s05_19t:159_0	Pucchāvisodhanaṃ vissajjanaṃ. Ārambhavisodhanaṃ desanāya atthakathanaṃ. Tadubhayavicāro	159	
PA_tika-s05_19t:159_1	dhātādīsu asammuyhantasseva sambhavatīti āha “dhātāyatanā…pe… sampādetu”nti. Suddho	159	
PA_tika-s05_19t:159_2	ārambhotiādipāḷinidassanenapi ayamevattho udāhaṭoti veditabbaṃ.	159	
PA_tika-s05_19t:160_0	“Kāraṇākāro”ti padaṭṭhānaṃ sandhāya vadati. Pabhedato desanākāroti vevacanaṃ. Niddhāretvā	160	
PA_tika-s05_19t:160_1	vuccamānānīti uddharitvā samāropiyamānānīti adhippāyo. Suttassa atthaṃ tathattāvabodhāyāti	160	
PA_tika-s05_19t:160_2	suttassa padatthāvagamamukhena catusaccābhisamayāya.	160	
PA_tika-s05_19t:161_0	Veneyyattayayutto atthanayattayūpadeso “veneyyattayappayojito”ti vutto. Veneyyattayañhi	161	
PA_tika-s05_19t:161_1	paccayasamavāye tadupadesaphalaṃ adhigacchantaṃ atthaṃ payojeti nāmāti. Tadanukkamenevāti	161	
PA_tika-s05_19t:161_2	tesaṃ ugghaṭitaññuādīnaṃ desanānukkameneva. Teti tayo atthanayā. Tesanti ugghaṭitaññuādīnaṃ.	161	
PA_tika-s05_19t:161_3	Yathā uddesādīnaṃ saṅkhepamajjhimavitthāravuttiyā tiṇṇaṃ puggalānaṃ upakāratā, evaṃ	161	
PA_tika-s05_19t:161_4	tesaṃ atthanayānaṃ. Tassāti atthanayatthassa. Tatthāti tassaṃ tassaṃ bhūmiyaṃ.	161	
PA_tika-s05_19t:162_0	Samuṭṭhānaṃ nidānaṃ. Anekadhā saddanayato, niruttinayato cāti anekappakāraṃ. Padattho	162	
PA_tika-s05_19t:162_1	saddattho. Vidhi anuvādoti idamettha vidhivacanaṃ, ayamanuvādoti ayaṃ vibhāgo veditabbo.	162	
PA_tika-s05_19t:162_2	Samādhātabboti pariharitabbo. Anusandhīyā anurūpaṃ nigametabbanti yāya anusandhiyā	162	
PA_tika-s05_19t:162_3	sutte upari desanā pavattā, tadanurūpaṃ saṃvaṇṇanā nigametabbā. Payojananti phalaṃ.	162	
PA_tika-s05_19t:162_4	Piṇḍatthoti saṅkhepattho. Anusandhīti pucchānusandhiādianusandhi. Upogghāṭoti nidassanaṃ.	162	
PA_tika-s05_19t:162_5	Cālanāti codanā. Paccupaṭṭhānaṃ parihāro.	162	
PA_tika-s05_19t:163_0	Pakatiādipadāvayavaṃ bhinditvā kathanaṃ bhedakathā yathā “dibbantīti devā”ti. Padassa	163	
PA_tika-s05_19t:163_1	atthakathanaṃ tatvakathā yathā “buddhoti yo so bhagavā sayambhū anācariyako”ti. Pariyāyavacanaṃ	163	
PA_tika-s05_19t:163_2	vevacanaggahaṇaṃ yathā “paññā pajānanā”ti. Vicayayutticatubyūhaparivattanahārekadesasaṅgahitā,	163	
PA_tika-s05_19t:163_3	vevacanahārasaṅgahitā cāti āha “te idha katipayahārasaṅgahitā”ti.	163	
PA_tika-s05_19t:164_0	Attano phalaṃ dhāretīti dhammoti hetuno dhammabhāvo veditabbo. Ñāpakahetūpi ñāṇakaraṇaṭṭhena	164	
PA_tika-s05_19t:164_1	kārake pakkhipitvā āha “kārako sampāpakoti duvidho”ti. Puna cakkhubījādinibbattakameva	164	
PA_tika-s05_19t:164_2	kāraṇaṃ katvā dassento “puna…pe… tividho”tiādimāha. “Tayo kusalahetū”tiādinā āgatā	164	
PA_tika-s05_19t:164_3	alobhādayo, lobhādayo ca hetuhetu nāma. “Cattāro kho, bhikkhave, mahābhūtā hetu,	164	
PA_tika-s05_19t:164_4	cattāro mahābhūtā paccayo rūpakkhandhassa paññāpanāyā”tiādinā āgato paccayahetu nāma.	164	
PA_tika-s05_19t:164_5	Kusalākusalaṃ kammaṃ attano vipākaṃ pati uttamahetu nāma. Cakkhādibījādi cakkhuviññāṇaaṅkurādīnaṃ	164	
PA_tika-s05_19t:164_6	asādhāraṇahetu nāma. Kusalākusalānaṃ satipi paccayadhammabhāve iṭṭhāniṭṭhaphalavisesahetubhāvadassanatthaṃ	164	
PA_tika-s05_19t:164_7	visuṃ gahaṇaṃ, saddamaggānaṃ pana ñāpakasampāpakahetubhāvadassanatthanti daṭṭhabbaṃ.	164	
PA_tika-s05_19t:164_8	Aṅkurādikassa asādhāraṇahetu bījādisamānajātiyahetutāya sabhāgahetu. Sādhāraṇahetu	164	
PA_tika-s05_19t:164_9	bhusasalilādiasamānajātiyatāya asabhāgahetu. Indriyabaddhasantāniko ajjhattikahetu,	164	
PA_tika-s05_19t:164_10	itaro bāhirahetu. Keci pana “sasantāniko ajjhattikahetu, itaro bāhirahetū”ti vadanti.	1641	
PA_tika-s05_19t:164_11	Pariggāhako upatthambhako. Paramparahetu upanissayapaccayo.	1641	
PA_tika-s05_19t:165_0	Nibbānassa anibbattaniyepi samudayappahānasamudayanirodhānaṃ adhigamādhigantabbabhāvato	165	
PA_tika-s05_19t:165_1	nibbānaṃ pati maggassa hetubhāvo viya maggaṃ pati nibbānassa phalabhāvo upacārasiddhoti	165	
PA_tika-s05_19t:165_2	āha “phalapariyāyo labbhatī”ti.	165	
PA_tika-s05_19t:166	Paṭipajjamānabhūmi maggadhammā. Paṭipannabhūmi phaladhammā.	16	
PA_tika-s05_19t:167_0	Kiccatoti sarasato. Lakkhaṇatoti upalakkhaṇato. Sāmaññatoti samānabhāvato. Tena samānahetutā,	167	
PA_tika-s05_19t:167_1	samānaphalatā, samānārammaṇatā ca gahitā hotīti. Tattha yaṃ vattabbaṃ, taṃ heṭṭhā	167	
PA_tika-s05_19t:167_2	lakkhaṇahāraniddesavaṇṇanāyaṃ vuttameva.	167	
PA_tika-s05_19t:168_0	Apicettha sampayogavippayogavirodhapakaraṇaliṅgasaddantarasannidhānasāmatthiyādīnampi	168	
PA_tika-s05_19t:168_1	vasena nayavibhāgo veditabbo. Tattha sampayogato tāvanayavibhāgo – “nāhaṃ, bhikkhave,	168	
PA_tika-s05_19t:168_2	aññaṃ ekadhammampi samanupassāmi, yaṃ evaṃ lahuparivattaṃ, yathayidaṃ citta”nti cittassa	168	
PA_tika-s05_19t:168_3	lahuparivattitā gahitā, taṃsampayogato cetasikānampi gahitāva hoti aññattha nesaṃ	168	
PA_tika-s05_19t:168_4	cittena sampayogadīpanato. Atha vā “saññino”ti. Saññāsahitatāvacanena hi nesaṃ vedanācetanādivantatāpi	168	
PA_tika-s05_19t:168_5	sampayogato dīpitā hoti.	168	
PA_tika-s05_19t:169_0	Vippayogato – “ahetukā”ti. Hetusampayuttā hi dhammā “sahetukā”ti vuttāti tabbidhurā	169	
PA_tika-s05_19t:169_1	dhammā vippayogato “ahetukā”ti vuttāti viññāyati. Atha vā “asaññino”ti. Saññāvippayuttā	169	
PA_tika-s05_19t:169_2	hi dhammapavatti idhādhippetā, na saññāya abhāvamattanti viññāyati.	169	
PA_tika-s05_19t:170_0	Virodhato – “aṭṭhamako, saddhānusārī”ti ca vutte taṃ santatiyaṃ saṃyojanattayappahānaṃ	170	
PA_tika-s05_19t:170_1	viññāyati, tathā “sati vā upādisese anāgāmitā”ti vutte pañcorambhāgiyasaṃyojanappahānaṃ,	170	
PA_tika-s05_19t:170_2	“diṭṭheva dhamme aññā”ti vutte anavasesasaṃyojanappahānaṃ viññāyati.	170	
PA_tika-s05_19t:171	Pakaraṇato – “abyākatā dhammā”ti. Adhikārato hi kusalākusalabhāvena na kathitāti ñāyati. “Upadhī hi narassa socanā”ti ca. Bāhirā hi dhammā idha “upadhī”ti adhippetāti viññāyati.	17	
PA_tika-s05_19t:172	Liṅgato – “sītenapi ruppati, uṇhenapi ruppatī”tiādi. Sītādiggahaṇena hi liṅgena bhūtupādāyappakārasseva dhammassa rūpabhāvo, na itarassa.	17	
PA_tika-s05_19t:173	Saddantarasannidhānato – “kāyapassaddhi, kāyāyatana”nti. “Yā vedanākkhandhassā”tiādivacanato hi purimo kāyasaddo samūhavācī, itaro āyatanasaddasannidhānato pasādavācī.	17	
PA_tika-s05_19t:174_0	Sāmatthiyato – “sabbaṃ, bhikkhave, ādittaṃ, sabbe tasanti daṇḍassā”ti ca, tathā “sabbāvantaṃ	174	
PA_tika-s05_19t:174_1	lokaṃ mettāsahagatena cetasā…pe… pharitvā viharatī”tiādi. Ettha hi satipi sabbasaddassa	174	
PA_tika-s05_19t:174_2	anavasesasattavācakatte ādittatā sāpekkhasseva atthassa vācakattā padesavācī sabbasaddo,	174	
PA_tika-s05_19t:174_3	lokasaddopi sattavācī. Sattārammaṇā hi appamaññāti. Tathā “mātaraṃ pitaraṃ hantvā”ti	174	
PA_tika-s05_19t:174_4	sabbena sabbaṃ hi sapaṭikkhepato, mātupitughātakammassa ca mahāsāvajjatāpavedanato,	174	
PA_tika-s05_19t:174_5	idha ca tadanuññāya katāya mātupituṭṭhāniyā tādisā keci pāpadhammā veneyyavasena	174	
PA_tika-s05_19t:174_6	gahitā viññāyati. Ke pana teti? Taṇhāmānā. Taṇhā hi jananī sattānaṃ. “Taṇhā janeti	174	
PA_tika-s05_19t:174_7	purisa”nti hi vuttaṃ. Pituṭṭhāniyo māno taṃ nissāya attasampaggaṇhato “ahaṃ asukassa	174	
PA_tika-s05_19t:174_8	ruñño, rājamahāmattassa vā putto”ti yathā. Sāmatthiyādīnanti ādisaddena desapakatiādayo saṅgayhanti.	174	
PA_tika-s05_19t:175_0	Labbhamānapadatthaniddhāraṇamukhenāti tasmiṃ tasmiṃ sutte labbhamānaassādādihārapadatthaniddhāraṇadvārena.	175	
PA_tika-s05_19t:175_1	Yathālakkhaṇanti yaṃ yaṃ lakkhaṇaṃ, lakkhaṇānurūpaṃ vā yathālakkhaṇaṃ. Hetuphalādīni	175	
PA_tika-s05_19t:175_2	upadhāretvā yojetabbāni tesaṃ vasenāti adhippāyo. Idāni hetuphalādayo ye yasmiṃ hāre	175	
PA_tika-s05_19t:175_3	savisesaṃ icchitabbā, te dassetuṃ “visesato panā”tiādimāha. Taṃ suviññeyyameva.	175	
PA_tika-s05_19t:176	Niddesavāravaṇṇanā niṭṭhitā.	17	
PA_tika-s05_19t:177	4. Paṭiniddesavāravaṇṇanā	17	
PA_tika-s05_19t:178	1. Desanāhāravibhaṅgavaṇṇanā	17	
PA_tika-s05_19t:179	5. Anvatthasaññatanti atthānugatasaññabhāvaṃ, “desanāhāro”ti ayaṃ saññā anvatthā atthānugatāti attho.	17	
PA_tika-s05_19t:180_0	Avuttamevāti pubbe asaṃvaṇṇitapadameva. “Dhammaṃ vo”tiādi vacanassa sambandhaṃ dassetuṃ	180	
PA_tika-s05_19t:180_1	“kattha panā”tiādi vuttaṃ. Tepiṭakassa hi buddhavacanassa saṃvaṇṇanālakkhaṇaṃ nettippakaraṇaṃ,	180	
PA_tika-s05_19t:180_2	tañca pariyattidhammasaṅgāhake suttapade saṃvaṇṇetabbabhāvena gahite gahitameva hoti.	180	
PA_tika-s05_19t:180_3	Tenāha “desanāhārena…pe… dassetī”ti.	180	
PA_tika-s05_19t:181_0	Yesaṃ assādādīnaṃ vibhajanalakkhaṇo desanāhāro, te gāthāya, idhāpi ca āgate “assādaṃ	181	
PA_tika-s05_19t:181_1	ādīnava”ntiādinā udāharaṇavasena vibhajituṃ “tattha katamo assādo”tiādi āraddhaṃ.	181	
PA_tika-s05_19t:181_2	Tattha tatthāti tassaṃ “assādādīnavatā”ti gāthāyaṃ vutto katamo assādo. Atha vā “assādaṃ	181	
PA_tika-s05_19t:181_3	ādīnava”ntiādinā yo idha assādādīnaṃ uddeso, tattha katamo assādoti ceti attho. Esa	181	
PA_tika-s05_19t:181_4	nayo sesesupi. Kammakaraṇatthabhinnassa visayavisayitālakkhaṇassa assādadvayassa	181	
PA_tika-s05_19t:181_5	nidassanatthaṃ gāthādvayudāharaṇaṃ, tathā kāmavipariṇāmalakkhaṇassa, vaṭṭadukkhalakkhaṇassa	181	
PA_tika-s05_19t:181_6	cāti duvidhassāpi ādīnavassa nidassanatthaṃ “ariyamaggo nibbāna”nti duvidhassāpi	181	
PA_tika-s05_19t:181_7	nissaraṇassa nidassananidassanatthañca dve dve gāthā udāhaṭā.	181	
PA_tika-s05_19t:182_0	Dhammo have rakkhati dhammacārinti ettha dhammacārino maggaphalanibbānehi sātisayārakkhā	182	
PA_tika-s05_19t:182_1	sambhavati, sampattibhavassāpi vipariṇāmasaṅkhāradukkhatāhi duggatibhāvo icchitovāti	182	
PA_tika-s05_19t:182_2	adhippāyenāha “nissaraṇaṃ anāmasitvā”ti. Tathā hi vakkhati “nibbānaṃ vā upanidhāya	182	
PA_tika-s05_19t:182_3	sabbā upapattiyo duggatī”ti.	182	
PA_tika-s05_19t:183_0	Avekkhassūti vidhānaṃ. Tassā pana avekkhāya pavattiākāro, visayo, kattā ca “suññato,	183	
PA_tika-s05_19t:183_1	lokaṃ, mogharājā”ti padattayena vuttāti āha – “suññato…pe… āṇattī”ti. Tattha saṅkhārānaṃ	183	
PA_tika-s05_19t:183_2	suññatā anattasabhāvatāya, attasuññatāya ca siyā. Yato te na vasavattino, attasāravirahitā	183	
PA_tika-s05_19t:183_3	ca, yato te anattā, rittā, tucchā ca attanā, tadubhayaṃ dasseti “avasavattitā”tiādinā.	183	
PA_tika-s05_19t:183_4	Evaṃ maccutaro siyāti evaṃ paṭipattiyā maccutaro bhaveyyāti attho. Parikappetvā vidhiyamānassa	183	
PA_tika-s05_19t:183_5	maccutaraṇassa pubbabhāgapaṭipadā desanāya paccakkhato sijjhamānaṃ sātisayaṃ phalanti	183	
PA_tika-s05_19t:183_6	āha “tassa yaṃ…pe… phala”nti.	183	
PA_tika-s05_19t:184	6. Udāharaṇavasenāti nidassanavasena. Tattha “puggalavibhāgenā”ti iminā ugghaṭitaññuādipuggalapayojito assādādīsu bhagavato desanāvisesoti dasseti.	18	
PA_tika-s05_19t:185_0	Ghaṭitamattanti sotadvārānusārena manodvārikaviññāṇasantānena ālambitamattaṃ. Sassatādiākārassāti	185	
PA_tika-s05_19t:185_1	sassatucchedākārassa. Idañhi dvayaṃ dhammadesanāya cāletabbaṃ, na anulomikakhanti,	185	
PA_tika-s05_19t:185_2	yathābhūtañāṇaṃ vā. Etasmiñhi catukke āsayasāmaññatā. Vuttañhetaṃ –	185	
PA_tika-s05_19t:186	“Sassatucchedadiṭṭhī ca, khanti cevānulomikā;	18	
PA_tika-s05_19t:187	Yathābhūtañca yaṃ ñāṇaṃ, etaṃ āsayasaññita”nti. ;	18	
PA_tika-s05_19t:188_0	Calanāyāti vikkhambhanāya. Parānuvattiyāti samucchedanāya. Ugghaṭite jānātīti ugghaṭitaññūti	188	
PA_tika-s05_19t:188_1	mūlavibhujādipakkhepena saddasiddhi veditabbā. Vipañcitanti “visamaṃ candimasūriyā	188	
PA_tika-s05_19t:188_2	parivattantī”tiādīsu viya bhāvanapuṃsakaniddesoti āha “mandaṃ saṇika”nti. Nissaraṇaādīnavanissaraṇaassādādīnavanissaraṇānaṃ	188	
PA_tika-s05_19t:188_3	vibhāvanā veneyyattayavinayanasamatthā.	188	
PA_tika-s05_19t:189_0	Cattāroti assādo ca ādīnavo ca assādo ādīnavo ca assādo nissaraṇañcāti ete cattāro.	189	
PA_tika-s05_19t:189_1	Yadi nissaraṇavibhāvanā veneyyavinayanasamatthā, kasmā pañcamo na gahitoti āha “ādīnavāvacanato”ti.	189	
PA_tika-s05_19t:189_2	Yadi hi ugghaṭitaññuṃ sandhāya ayaṃ nayo vuccati, nissaraṇamattena siddhaṃ siyā.	189	
PA_tika-s05_19t:189_3	Atha vipañcitaññuṃ, neyyaṃ vā, ādīnavo ca nissaraṇañca assādo ca ādīnavo nissaraṇañca	189	
PA_tika-s05_19t:189_4	vattabbo siyā? Tathā appavattattā na gahito. Tenāha “ādīnavāvacanato”tiādi. Desananti	189	
PA_tika-s05_19t:189_5	sāmaññato gahitaṃ “suttekadesaṃ gāthaṃ vā”ti viseseti. Padaparamaaggahaṇañcettha	189	
PA_tika-s05_19t:189_6	saupāyassa nissaraṇassa anāmaṭṭhattā.	189	
PA_tika-s05_19t:190_0	“Kalyāṇa”nti iminā iṭṭhavipāko, “pāpaka”nti aniṭṭhavipāko adhippetoti āha “ayaṃ assādo,	190	
PA_tika-s05_19t:190_1	ayaṃ ādīnavo”ti. Lābhādīnaṃ puññaphalattā tadanurodhaṃ vā sandhāya “ayaṃ assādo”ti	190	
PA_tika-s05_19t:190_2	vuttaṃ. Tabbipariyāyena alābhādīnaṃ ādīnavatā veditabbā.	190	
PA_tika-s05_19t:191_0	Kāmāti kilesakāmasahitā vatthukāmā. Virūparūpenāti appatirūpākārena. Mathentīti maddanti.	191	
PA_tika-s05_19t:191_1	Pabbajitomhīti pabbajjaṃ upagato amhi. Apaṇṇakanti avirajjhanakaṃ. Sāmaññanti samaṇabhāvo.	191	
PA_tika-s05_19t:191_2	Samitapāpabhāvoyeva seyyo sundarataro.	191	
PA_tika-s05_19t:192	Tattha “kāmā hi citrā madhurā manoramā”ti ayaṃ assādo, “virūparūpena mathenti citta”nti ayaṃ ādīnavo, “apaṇṇakaṃ sāmañña”nti idaṃ nissaraṇanti āha “ayaṃ…pe… nissaraṇañcā”ti.	19	
PA_tika-s05_19t:193	Phalādīnaṃ ekakavasena ca tikavasena ca pāḷiyaṃ udāhaṭattā vuttaṃ “dukavasenapī”ti.	19	
PA_tika-s05_19t:194_0	Sukhā paṭipadā, dukkhā paṭipadāti yā dve paṭipadā, tāsu ekekā dandhakhippābhiññatāya	194	
PA_tika-s05_19t:194_1	dve dve hontīti āha “paṭipadābhiññākato vibhāgo paṭipadākato hotī”ti. Katapubbakiccassa	194	
PA_tika-s05_19t:194_2	pathavīkasiṇādīsu sabbapaṭhamaṃ “pathavī”tiādinā pavattamanasikāro paṭhamasamannāhāro.	194	
PA_tika-s05_19t:194_3	Upacāranti upacārajjhānaṃ. Paṭipajjitabbatāya jhānampi “paṭipadā”ti vuccati. Tadaññā	194	
PA_tika-s05_19t:194_4	heṭṭhimapaññato adhikā paññāti katvā “abhiññā”ti vuccati.	194	
PA_tika-s05_19t:195	Kileseti nīvaraṇappakāre, taṃsahagatakilese ca. Aṅgapātubhāvanti vitakkādijhānaṅgapaṭilābhaṃ.	19	
PA_tika-s05_19t:196_0	Abhinivisantoti paṭṭhapento. Rūpārūpaṃ pariggaṇhantoti rūpārūpadhamme lakkhaṇādīhi	196	
PA_tika-s05_19t:196_1	paricchinditvā gaṇhanto. Pariggahitarūpārūpassa maggapātubhāvadandhatā ca nāmarūpavavatthānādīnaṃ	196	
PA_tika-s05_19t:196_2	kicchasiddhiyā siyāti na rūpārūpapariggahakicchatāya eva dukkhāpaṭipadatā vattabbāti	196	
PA_tika-s05_19t:196_3	ce? Na, nāmarūpavavatthāpanādīnaṃ paccanīkakilesamandatāya sukhasiddhiyampi tathāsiddhavipassanāsahagatānaṃ	196	
PA_tika-s05_19t:196_4	indriyānaṃ mandatāya maggapātubhāvato. Rūpārūpaṃ pariggahetvāti akicchenapi pariggahetvā,	196	
PA_tika-s05_19t:196_5	kicchena pariggahite vattabbameva natthi. Evaṃ sesesupi. Nāmarūpaṃ vavatthāpentoti	196	
PA_tika-s05_19t:196_6	“nāmarūpamattametaṃ, na añño koci sattādiko”ti vavatthāpanaṃ karonto. Kataro panettha	196	
PA_tika-s05_19t:196_7	vāro yuttarūpoti? Yo koci sakiṃ, dvikkhattuṃ, anekasatakkhattunti evamādīsu hi vikkhambhanavāresu	196	
PA_tika-s05_19t:196_8	sakiṃ, dvikkhattuñca vikkhambhanavāro sukhā paṭipadā eva, na tato uddhaṃ sukhā paṭipadā	196	
PA_tika-s05_19t:196_9	hoti, tasmā tikkhattuṃ vikkhambhanavārato paṭṭhāya dukkhā paṭipadā veditabbā. Apica	196	
PA_tika-s05_19t:196_10	kalāpasammasanāvasāne udayabbayānupassanāya uppannassa vipassanupakkilesassa tikkhattuṃ	1961	
PA_tika-s05_19t:196_11	vikkhambhanena kicchatāvāro dukkhā paṭipadā veditabbā. Ettha dandhattā paṭipadāya	1961	
PA_tika-s05_19t:196_12	etassa akicchattepi purimānaṃ kicchatte dukkhāpaṭipadatā vuttanayāva. Yassa pana	1961	
PA_tika-s05_19t:196_13	sabbattha akicchatā, tassa paramukkaṃsagatā sukhā paṭipadā veditabbā.	1961	
PA_tika-s05_19t:197_0	Yathā nāmarūpapariggahakicchatāya maggapātubhāvadandhatāya dukkhā paṭipadā dandhābhiññā	197	
PA_tika-s05_19t:197_1	vuttā, tathā tabbipariyāyena catutthī, tadubhayavomissatāvasena dutiyā, tatiyā ca	197	
PA_tika-s05_19t:197_2	ñātabbāti dassento āha “iminā…pe… veditabbā”ti. Vaṭṭadukkhato niyyānassa adhippetattā	197	
PA_tika-s05_19t:197_3	“vipassanāpakkhikā evā”ti vuttaṃ.	197	
PA_tika-s05_19t:198_0	Hetupāyaphalehīti ettha taṇhācaritatā, mandapaññatā ca paṭhamāya paṭipadāya hetu,	198	
PA_tika-s05_19t:198_1	taṇhācaritatā, udatthapaññatā ca dutiyāya, diṭṭhicaritatā, mandapaññatā ca tatiyāya,	198	
PA_tika-s05_19t:198_2	diṭṭhicaritatā, udatthapaññatā ca catutthiyā. Upāyo pana yathākkamaṃ satisamādhivīriyapaññindriyāni,	198	
PA_tika-s05_19t:198_3	satipaṭṭhānajhānasammappadhānasaccāni ca upanissayabhūtāni. Phalaṃ vaṭṭadukkhato niyyānaṃ.	198	
PA_tika-s05_19t:199_0	Samādhimukhenāti samādhimukhena bhāvanānuyogena. Tenevāha “samathapubbaṅgamāya vipassanāyā”ti.	199	
PA_tika-s05_19t:199_1	Idhāti imasmiṃ nettippakaraṇe. Vakkhati “rāgavirāgā cetovimutti sekkhaphala”nti,	199	
PA_tika-s05_19t:199_2	“rāgavirāgā cetovimuttikāmadhātusamatikkama”nti ca. Soti anāgāmī.	199	
PA_tika-s05_19t:200_0	Tenāti paṭipakkhena. Tatoti paṭipakkhato. Samānādhikaraṇavasena ca cetovimuttisaddānaṃ	200	
PA_tika-s05_19t:200_1	samāsaṃ katvā bhinnādhikaraṇavasena vattuṃ “atha vā”tiādi vuttaṃ. Puna “cetaso vā”tiādinā	200	
PA_tika-s05_19t:200_2	aññapadatthavasena cetovimuttipadānaṃ samāsaṃ dasseti. Viññāṇapariyāyena ceto-saddena	200	
PA_tika-s05_19t:200_3	vuttayojanā na sambhavatīti āha “yathāsambhava”nti.	200	
PA_tika-s05_19t:201	Hā-saddo gatiattho, gati cettha ñāṇagati adhippetāti āha “hātabbāti gametabbā”ti. Netabbāti ñāpetabbā.	20	
PA_tika-s05_19t:202_0	7. Tanti puggalavibhāgaṃ. Ñāṇavibhāgenāti sutamayādiñāṇappabhedena. Nibbattananti	202	
PA_tika-s05_19t:202_1	uppādanaṃ. Tatthāti tasmiṃ ugghaṭitaññutātiādipuggalavibhāgabhūte desanābhājane.	202	
PA_tika-s05_19t:202_2	Desanāyanti sutte. Taṃ dassetunti taṃ puggalavibhāgaṃ dassetuṃ. “Svāyaṃ hāro kathaṃ	202	
PA_tika-s05_19t:202_3	sambhavatī”ti keci paṭhanti.	202	
PA_tika-s05_19t:203_0	Sāti vuttappakāradhammatthānaṃ vīmaṃsanapaññā. Adhikāratoti “satthā vā dhammaṃ desayatī”tiādiadhikārato.	203	
PA_tika-s05_19t:203_1	Sāmatthiyato ugghaṭitaññuādiveneyyavinayanasamatthabhāvato. Pariyattidhammassa upadhāraṇanti	203	
PA_tika-s05_19t:203_2	etthāpi “adhikārato sāmatthiyato vā”ti ānetvā yojetabbaṃ.	203	
PA_tika-s05_19t:204_0	“Vīmaṃsādipariyāyavatī paṭhamavikappavasena, vīmaṃsādivibhāgavatī dutiyavikappavasena,	204	
PA_tika-s05_19t:204_1	cintāya hetubhūtāya nibbattā cintāmayī”ti evamādivuttanayānusārena sakkā yojetunti	204	
PA_tika-s05_19t:204_2	āha “sesaṃ vuttanayamevā”ti.	204	
PA_tika-s05_19t:205_0	Sutacintāmayañāṇesūti sutamayañāṇe ca cintāmayañāṇe ca sutacintāmayañāṇesu ca sutacintāmayañāṇesūti	205	
PA_tika-s05_19t:205_1	ekadesasarūpekaseso veditabbo. Cintāmayañāṇeyeva hi patiṭṭhitā mahābodhisattā carimabhave	205	
PA_tika-s05_19t:205_2	vipassanaṃ ārabhanti, itare sutacintāmayañāṇesūti. Tehīti tathā paṭhantehi. Vuttanayenāti	205	
PA_tika-s05_19t:205_3	“upādārūpaṃ pariggaṇhāti, arūpaṃ pariggaṇhātī”tiādinā paṭipadākathāyaṃ vuttanayena.	205	
PA_tika-s05_19t:206_0	8. Parato ghoso paccayabhūto etissāti adhippāyo. “Paccattasamuṭṭhitena ca yonisomanasikārenā”ti	206	
PA_tika-s05_19t:206_1	idaṃ āvuttinayena dutiyaṃ āvaṭṭatīti veditabbaṃ. Tena sāvakānaṃ bhāvanāmayañāṇuppatti	206	
PA_tika-s05_19t:206_2	saṅgahitā hoti. Sāvakānameva vā ñāṇuppatti idhādhippetā ugghaṭitaññuādivibhāgakathanato.	206	
PA_tika-s05_19t:206_3	Etasmiṃ pakkhe pubbe vuttaekasesanayopi paṭikkhitto daṭṭhabbo. “Āsayapayogapabodhassa	206	
PA_tika-s05_19t:206_4	nipphāditattā”ti etena pacchimacakkadvayapariyāpannāni pubbahetusaṅgahāni sutacintāmayañāṇāni	206	
PA_tika-s05_19t:206_5	sandhāya “imā dve paññā atthī”ti vuttanti dasseti. Atthibhāvo cetāsaṃ paṭipakkhena	206	
PA_tika-s05_19t:206_6	anupaddutatā veditabbā. Aparikkhatattā anabhisaṅkhatattā. Sutamayañāṇassāpi purimasiddhassa.	206	
PA_tika-s05_19t:207	9. Desanāpaṭipadāñāṇavibhāgehīti nissaraṇadesanādidesanāvibhāgehi, dukkhāpaṭipadādipaṭipadāvibhāgehi, sutamayañāṇādiñāṇavibhāgehi.	20	
PA_tika-s05_19t:208	Avasiṭṭhapārisajjenāti khattiyagahapatiparisapariyāpannena. Aṭṭhannanti khattiyaparisā brāhmaṇagahapatisamaṇacātumahārājikatāvatiṃsamārabrahmaparisāti imāsaṃ aṭṭhannaṃ.	20	
PA_tika-s05_19t:209	Samatthetīti samatthaṃ sambandhatthaṃ karoti.	20	
PA_tika-s05_19t:210_0	Tameva dvādasapadabhāvaṃ dīpetvāti sambandho. Tadatthassāti chachakkapariyāyatthassa.	210	
PA_tika-s05_19t:210_1	Sabbapariyattidhammasaṅgāhakattā chachakkapariyāyassa, tadatthassa ca dhammacakkappavattena	210	
PA_tika-s05_19t:210_2	suttena saṅgahitattā vuttaṃ “sabbassāpi…pe… vibhāvento”ti. Visayibhāvena byañjanapadānaṃ,	210	
PA_tika-s05_19t:210_3	visayabhāvena atthapadānaṃ sambandhaṃ sandhāyāha “tesaṃ…pe… sambandhabhāva”nti.	210	
PA_tika-s05_19t:211_0	Padāvayavo akkharāni. Padatthoti padatthāvayavo. Padatthaggahaṇassāti padatthāvabodhassa.	211	
PA_tika-s05_19t:211_1	Visesādhānaṃ visesuppatti. Vākyabhedeti vākyavisese. Cittaparitosanaṃ cittārādhanaṃ.	211	
PA_tika-s05_19t:211_2	Buddhinisānaṃ paññāya tejanaṃ tikkhabhāvakaraṇaṃ. Nānāvākyavisayatāpi siddhā hoti	211	
PA_tika-s05_19t:211_3	padādīhipi saṅkāsanassa siddhattā. Ekavākyavisayatāya hi atthapadānaṃ saṅkāsanādayo	211	
PA_tika-s05_19t:211_4	yathākkamaṃ akkharādivisayā evāti niyamo siyā. Etenāti atthapadānaṃ nānāvākyavisayatthena.	211	
PA_tika-s05_19t:212	Ugghaṭanādiatthānīti ugghaṭanavipañcananayanappayojanāni.	21	
PA_tika-s05_19t:213_0	10. Upatiṭṭhati etthāti upaṭṭhitanti upaṭṭhitasaddassa adhikaraṇatthataṃ dassetuṃ	213	
PA_tika-s05_19t:213_1	“upatiṭṭhanaṭṭhāna”nti vuttaṃ yathā “padakkanta”nti. Tenāha “idaṃ nesa”ntiādi. Paṭipattidesanāgamanehīti	213	
PA_tika-s05_19t:213_2	paṭipattigamanadesanāgamanehi. “Kicchaṃ vatāyaṃ loko āpanno jāyati ca…pe… jarāmaraṇassā”tiādinā	213	
PA_tika-s05_19t:213_3	jarāmaraṇato paṭṭhāya paṭiccasamuppādamukhena vipassanaṃ abhinivisitvā mahāgahanaṃ	213	
PA_tika-s05_19t:213_4	chindituṃ nisānasilāyaṃ pharasuṃ nisento viya kilesagahanaṃ chindituṃ lokanātho ñāṇapharasuṃ	213	
PA_tika-s05_19t:213_5	tejento buddhabhāvāya hetusampattiyā paripākagatattā sabbaññutaññāṇādhigamāya vipassanāgabbhaṃ	213	
PA_tika-s05_19t:213_6	gaṇhāpento antarantarā nānāsamāpattiyo samāpajjitvā anupadadhammavipassanāvasena	213	
PA_tika-s05_19t:213_7	anekākāravokārasaṅkhāre sammasanto chattiṃsakoṭisatasahassamukhena yaṃ ñāṇaṃ pavattesi,	213	
PA_tika-s05_19t:213_8	taṃ “mahāvajirañāṇa”nti vadanti. Aṭṭhakathāyaṃ pana “catuvīsatikoṭisatasahassasamāpattisañcārimahāvajirañāṇa”nti	213	
PA_tika-s05_19t:213_9	āgataṃ, taṃ devasikaṃ vaḷañjanakasamāpattīnaṃ purecarānucarañāṇaṃ sandhāya vuttaṃ.	213	
PA_tika-s05_19t:213_10	Yaṃ pana vakkhati “ñāṇavajiramohajālapadālana”nti, taṃ saha vipassanāya maggañāṇaṃ	2131	
PA_tika-s05_19t:213_11	veditabbaṃ. Etaṃ brahmacariyanti sāsanabrahmacariyaṃ adhippetanti taṃ dassento “brahmuno”tiādimāha.	2131	
PA_tika-s05_19t:214	Desanāyāti karaṇatthe idaṃ karaṇavacanaṃ. Niyuttoti ettha hetuattho antonītoti dassento “niddhāretvā yojito”ti āha.	21	
PA_tika-s05_19t:215	Desanāhāravibhaṅgavaṇṇanā niṭṭhitā.	21	
PA_tika-s05_19t:216	2. Vicayahāravibhaṅgavaṇṇanā	21	
PA_tika-s05_19t:217_0	11. Jātiliṅgakālasādhanavibhattisaṅkhyāvisesādito saddato padavicayo kātabbo. Tattha	217	
PA_tika-s05_19t:217_1	kariyamāno ca yathāsabhāvaniruttiyā eva kato sukato hotīti dassento “idaṃ nāmapadaṃ	217	
PA_tika-s05_19t:217_2	…pe… ayaṃ saddato padavicayo”ti vatvā “so panāya”ntiādimāha. Vattabbaatthasaṃvaṇṇanāti	217	
PA_tika-s05_19t:217_3	taṃtaṃpadavacanīyassa atthassa bhedaṃ vatvā pariyāyehi vivaritvā kathanaṃ.	217	
PA_tika-s05_19t:218_0	Viciyamānassa suttapadassāti pucchāvasena pavattasuttapadassa. “Suttantarapadānipi	218	
PA_tika-s05_19t:218_1	pucchāvaseneva pavattānī”ti vadanti “na sabbampi suttapada”nti. Ekasseva padassa	218	
PA_tika-s05_19t:218_2	sambhavantānaṃ anekesaṃ atthānaṃ uddhāro atthuddhāro. Ekasseva pana atthassa sambhavantānaṃ	218	
PA_tika-s05_19t:218_3	anekesaṃ padānaṃ uddhāro paduddhāro. Sabbe hi saṃvaṇṇiyamāne sutte labbhamāne sabbe	218	
PA_tika-s05_19t:218_4	padatthe. Nava suttanteti suttageyyādivasena navappakāre suttasmiṃ ānetvā vicinatīti	218	
PA_tika-s05_19t:218_5	yojanā. Atha vā “sabbe nava suttante”ti iminā pavicayalakkhaṇena hārena suttageyyādīni	218	
PA_tika-s05_19t:218_6	sabbānipi navappakārāni suttāni vicinatīti attho. Tenāha “suttageyyādike”tiādi.	218	
PA_tika-s05_19t:219_0	“Kosalānaṃ purā rammā”tiādikā chapaññāsa gāthā vatthugāthā. “Pārāyanamanugāyissa”nti	219	
PA_tika-s05_19t:219_1	pana ādikā ekūnavīsati gāthā anugītigāthā. Idaṃ nāmaṃ katanti idaṃ “pārāyana”nti	219	
PA_tika-s05_19t:219_2	nāmaṃ kataṃ. Tenāha “pāraṃ gamanīyā ime dhammā, tasmā imassa dhammapariyāyassa ‘pārāyanantveva	219	
PA_tika-s05_19t:219_3	adhivacana”’nti. Buddhiyaṃ viparivattamānanti imassa vicayahāravibhaṅgassa desanākāle	219	
PA_tika-s05_19t:219_4	āyasmā mahākaccāno attano buddhiyaṃ vattamānaṃ katvā evamāhāti yojanā.	219	
PA_tika-s05_19t:220_0	Ekaṃsabyākaraṇassa ayanti ekaṃsabyākaraṇīyā, ekaṃsena vā byākātabbattā ekaṃsabyākaraṇīyā,	220	
PA_tika-s05_19t:220_1	ekaṃsabyākaraṇayoggāti attho. Sesapadadvayepi eseva nayo. Ṭhapanīyāti ṭhapetabbattā	220	
PA_tika-s05_19t:220_2	abyākaraṇīyāti attho. Samayantaraparicayena nivāraṇadhammaṃ pati saṃsayapakkhando	220	
PA_tika-s05_19t:220_3	pucchatīti adhippāyenāha “vimaticchedana”nti. Pakatiyā pana nivāraṇadhammaṃ ajānanto	220	
PA_tika-s05_19t:220_4	ñātukāmatāya pucchatīti adiṭṭhajotanāya pucchāpi siyā. Tathā hi vakkhati “lokassa	220	
PA_tika-s05_19t:220_5	nivāraṇādīni ajānantenā”ti.	220	
PA_tika-s05_19t:221	Ekavatthupariggahāti ekassa abhidheyyatthassa gahaṇato.	22	
PA_tika-s05_19t:222	Vimuttiparipācakaindriyāni vivaṭṭapakkhe ṭhitassa saddhādayo dhammā, kiṃ panettha ariyānampi indriyalokena saṅgaho hotīti āha “pariyāpannadhammavasenā”tiādi.	22	
PA_tika-s05_19t:223_0	Kāḷapakkhacātuddasīghanavanasaṇḍameghapaṭalacchādanaaḍḍharattīnaṃ vasena caturaṅgasamannāgatena.	223	
PA_tika-s05_19t:223_1	Vivicchāti vicikicchāya. Tenāha “vicikicchāhetū”ti. Dukkhamassa mahabbhayanti ettha	223	
PA_tika-s05_19t:223_2	vuttaṃ “assā”ti padaṃ “jappābhilepanaṃ assa brūmī”ti ānetvā sambandhitabbanti dassento	223	
PA_tika-s05_19t:223_3	“jappā taṇhā assa lokassā”ti āha. “Sabbasattāna”ntiādinā, “sabbasovā”tiādinā ca anvayato,	223	
PA_tika-s05_19t:223_4	byatirekato ca sātisayaṃ avijjāya nīvaraṇabhāvaṃ dasseti. “Dūre santo pakāsanti,	223	
PA_tika-s05_19t:223_5	ratto atthaṃ na jānātī”ti gāthādvayenāpi anugītivicayaṃ dassetīti yojetabbaṃ.	223	
PA_tika-s05_19t:224_0	Rūpāvacarāti rūpāvacarasattā. Vipariṇāmadukkhatāya muccanassa kāraṇavacananti sambandho.	224	
PA_tika-s05_19t:224_1	Yato vaṭṭadukkhato muccanaṃ. Taṃ vaṭṭadukkhaṃ anavasesapariyādānavasena saṅkhāradukkhatāgahaṇena.	224	
PA_tika-s05_19t:225_0	Ekādhāranti ekavatthu adhiṭṭhānaṃ. Nivāraṇaṃ vikkhambhanaṃ pidhānaṃ samucchedoti	225	
PA_tika-s05_19t:225_1	atthadvayassa pucchitattā “anekādhāraṃ dassetu”nti vuttaṃ. Tenāha “nivāraṇasaṅkhātaṃ	225	
PA_tika-s05_19t:225_2	saṃvaraṃ…pe… pidhiyyanti pacchijjantī”ti. Tassattho “nivāraṇasaṅkhātaṃ vikkhambhanaṃ,	225	
PA_tika-s05_19t:225_3	saṃvaraṃ, pidhānañca kathehī”ti.	225	
PA_tika-s05_19t:226_0	“Vodāna”nti iminā sotānaṃ vikkhambhanavisuddhi, “vuṭṭhāna”nti iminā samucchedavisuddhi	226	
PA_tika-s05_19t:226_1	adhippetāti āha “pucchāya duvidhatthavisayataṃ vivarituṃ ‘eva’ntiādi vutta”nti. Tathā	226	
PA_tika-s05_19t:226_2	cāha “vodāyati…pe… ariyamaggo”ti.	226	
PA_tika-s05_19t:227_0	Diṭṭhimānāvijjāsotāpi taṇhāsotānugāti āha “yebhuyyena anurodhavasenā”ti. Upacāravasenāti	227	
PA_tika-s05_19t:227_1	nissitupacāravasena. Sabbasmāti cakkhuto yāva manatoti sabbasmā dvārato. Sabbappakārenātti	227	
PA_tika-s05_19t:227_2	taṇhāyanamicchābhinivesanaunnamanādippakārena.	227	
PA_tika-s05_19t:228_0	Tameva satinti yāyaṃ sati pubbabhāge sotānaṃ vikkhambhanavasena vuttā, tameva satiṃ.	228	
PA_tika-s05_19t:228_1	Maggakkhaṇe sotānaṃ saṃvaraṃ pidhānaṃ brūmi. Yasmā pana pidhāyikāpi sati maggakkhaṇe	228	
PA_tika-s05_19t:228_2	paññānugā, paññākiccamevettha adhikaṃ, tasmā vuttaṃ “paññāyete pidhīyare”ti.	228	
PA_tika-s05_19t:229	Saṃvarapidhānānanti ettha saṃvarasaddena nivāraṇaṃ vuttaṃ.	22	
PA_tika-s05_19t:230_0	Yasmiṃ yasmiṃ ariyamagge anadhigate yaṃ yaṃ abhisaṅkhāraviññāṇaṃ uppajjanārahaṃ,	230	
PA_tika-s05_19t:230_1	tasmiṃ tasmiṃ adhigate taṃ taṃ viññāṇaṃ anuppādanirodhena nirujjhati saddhiṃ attanā	230	
PA_tika-s05_19t:230_2	sampayuttanāmarūpenāti āha “tassa tassa viññāṇassa nirodhena sahevā”ti. Anuppādanirodho	230	
PA_tika-s05_19t:230_3	hi ettha “nirodho”ti adhippeto anupādisesanibbānassa adhippetattāti. Anusandhīyati	230	
PA_tika-s05_19t:230_4	etenāti anusandhi, idha pucchiyamāno attho.	230	
PA_tika-s05_19t:231_0	Saha visayena dassetunti ettha saccāni eva visayo. Pahātabbasabhāvaṃ samudayasaccaṃ,	231	
PA_tika-s05_19t:231_1	tassa visayo dukkhasaccaṃ. “Saṃyojaniyesu, bhikkhave, dhammesu assādānupassino viharato	231	
PA_tika-s05_19t:231_2	taṇhā pavaḍḍhatī”ti hi vuttaṃ. Pahāyakasabhāvaṃ maggasaccaṃ, tassa visayo nirodhasaccanti	231	
PA_tika-s05_19t:231_3	āha “saha visayena…pe… saccesū”ti. Kāmañcettha “samudayo dvīsu bhūmīsu pahīyatī”ti	231	
PA_tika-s05_19t:231_4	āraddhaṃ, “dassanena tīṇi saṃyojanāni pahīyanti, bhāvanāya satta saṃyojanāni pahīyantī”ti	231	
PA_tika-s05_19t:231_5	pana vibhāgavacanameva vattanti āha “pahāyakavibhāgamukhena pahātabbavibhāgaṃ dassetu”nti.	231	
PA_tika-s05_19t:232_0	Niravasesakāmarāgabyāpādā tatiyamaggena pahīyanti, itare catutthamaggenāti vuttaṃ	232	
PA_tika-s05_19t:232_1	“itarehi pana niravasesa”nti. Tatthāti kammavipākavaṭṭappabhedena tedhātuke bhavattaye.	232	
PA_tika-s05_19t:232_2	Saṃyojanavasenāti sabbadā yojanavasena bandhanavasena.	232	
PA_tika-s05_19t:233	12. Aggaphalañāṇatāya ekampi samānaṃ tannimittassa khayānuppādārammaṇassa paccavekkhaṇañāṇassa vasena phalavohārena dve nāmāni labhati.	23	
PA_tika-s05_19t:234	Somanassanāmalābho iminā ārammaṇasaṅketenāti tadatthaṃ vivaranto “khaye…pe… samaññāyā”ti āha.	23	
PA_tika-s05_19t:235_0	13. Taggahaṇenevāti phassapañcamakapañcarūpindriyaggahaṇeneva. Sahacaraṇādināti sahajātādianantarādipaccayabhāvena	235	
PA_tika-s05_19t:235_1	ceva nissayārammaṇādinā ca. “Sampayutta”nti iminā sahitatā avisiṭṭhatā idhādhippetāti	235	
PA_tika-s05_19t:235_2	āha “avibhāgena gahaṇīyabhāvaṃ sandhāyā”ti.	235	
PA_tika-s05_19t:236	Kathaṃ samādhindriyaṃ uppādetīti āha “satiggahaṇena cettha pariyuṭṭhānappahānaṃ idhādhippeta”nti. Na hi samādhinā pariyuṭṭhānappahānaṃ sambhavati.	23	
PA_tika-s05_19t:237_0	Padahati etenāti padhānaṃ, vīriyaṃ. Teti vīriyasaṅkhārā. Ekarasenāti yathā indriyāni	237	
PA_tika-s05_19t:237_1	ekarasāni honti, evaṃ ekarasabhāvena saraṇato pavattanato. Tathā pavattiyā eva suṭṭhu	237	
PA_tika-s05_19t:237_2	vata vīriyaṃ vāhesīti yoginā saṅkappetabbato tadupagavīriyavāhanaṭṭhena “sampahaṃsanā”ti	237	
PA_tika-s05_19t:237_3	vuttaṃ. Tenāha “evaṃ me…pe… hetubhāvato”ti.	237	
PA_tika-s05_19t:238_0	Iddhisaddassa paṭhamo kattuattho, dutiyo karaṇattho vutto, pādasaddassa eko karaṇattho	238	
PA_tika-s05_19t:238_1	eva. Pajjitabbā ca iddhī vuttā, na ca ijjhanti. Pajjitabbā ca iddhī pajjanakaraṇena	238	
PA_tika-s05_19t:238_2	pādena samānādhikaraṇā na hontīti “paṭhamena atthena iddhi eva pādo”ti kathaṃ sakkā	238	
PA_tika-s05_19t:238_3	vattuṃ, tathā iddhikiriyākaraṇena sādhetabbā buddhisaṅkhātā iddhi pajjanakiriyākaraṇena	238	
PA_tika-s05_19t:238_4	pajjitabbāti dvinnaṃ karaṇānaṃ na samānādhikaraṇatā sambhavatīti “dutiyena atthena	238	
PA_tika-s05_19t:238_5	iddhiyā pādo”ti kathaṃ sakkā vattunti ce? Sakkā, pādassa ijjhamānakoṭṭhāsa ijjhanakaraṇūpāyabhāvato.	238	
PA_tika-s05_19t:238_6	Atha vā “paṭhamena atthena iddhiyā pādo, dutiyena atthena iddhi eva pādo iddhipādo”ti	238	
PA_tika-s05_19t:238_7	evaṃ yojanato. Kathaṃ? Anantarattho paccāsattiñāyena idha paṭhamoti adhippeto, tato purimo dutiyoti.	238	
PA_tika-s05_19t:239_0	“Chandaṃ ce bhikkhu adhipatiṃ karitvā labhati samādhi”ntiādi vacanato chandasamādhippadhānasaṅkhārasamannāgataṃ	239	
PA_tika-s05_19t:239_1	iddhipādaṃ bhāvetīti etthāpi chandādhipati samādhi chandasamādhīti adhipatisaddalopaṃ	239	
PA_tika-s05_19t:239_2	katvā samāso vuttoti viññāyati. Adhipatisaddatthadassanavaseneva pana “chandahetuko,	239	
PA_tika-s05_19t:239_3	chandādhiko vā samādhī”ti sammohavinodaniyaṃ vuttaṃ, tasmā idhāpi chandādhipati samādhi	239	
PA_tika-s05_19t:239_4	chandasamādhīti veditabbo. Taṃ pana chandaṃ vuttanayena saddhāsīsena dassento “saddhādhipateyyā	239	
PA_tika-s05_19t:239_5	cittekaggatā”ti vuttaṃ. “Idaṃ padhāna”nti vā vīriyaṃ vuttaṃ. Vīriyasaddāpekkhāsahitaṃ	239	
PA_tika-s05_19t:239_6	ekavacanena vatvā catubbidhassapi vīriyassa adhippetattā nibbattetabbadhammavibhāgena	239	
PA_tika-s05_19t:239_7	ca “ime saṅkhārā”ti vuttaṃ. Tena padhānabhūtā saṅkhārāti evaṃ samāso veditabbo. Saṅkhatasaṅkhārādinivattanatthañcettha	239	
PA_tika-s05_19t:239_8	padhānaggahaṇaṃ. Atha vā taṃ taṃ visesaṃ saṅkharotīti saṅkhāro, sabbampi vīriyaṃ.	239	
PA_tika-s05_19t:239_9	Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti attho.	239	
PA_tika-s05_19t:240_0	Vīriyiddhipādaniddese “vīriyasamādhippadhānasaṅkhārasamannāgata”nti dvikkhattuṃ vīriyaṃ	240	
PA_tika-s05_19t:240_1	āgataṃ. Tattha purimaṃ samādhivisesanaṃ “vīriyādhipati samādhi vīriyasamādhī”ti,	240	
PA_tika-s05_19t:240_2	dutiyaṃ samannāgamaṅgadassanatthaṃ. Dve eva hi sabbattha samannāgamaṅgāni samādhi,	240	
PA_tika-s05_19t:240_3	padhānasaṅkhāro ca. Chandādayo samādhivisesanāni. Padhānasaṅkhāro pana padhānavacaneneva	240	
PA_tika-s05_19t:240_4	visesito, na chandādīhīti na idha vīriyādhipatitā padhānasaṅkhārassa vuttā hoti.	240	
PA_tika-s05_19t:240_5	Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena	240	
PA_tika-s05_19t:240_6	vuttanti nāpi dvīhi vīriyehi samannāgamo vutto hoti. Yasmā pana chandādīhi visiṭṭho	240	
PA_tika-s05_19t:240_7	samādhi tathā visiṭṭheneva tena sampayutto padhānasaṅkhāro, sesadhammā ca, tasmā	240	
PA_tika-s05_19t:240_8	samādhivisesanānaṃ vasena “cattāro iddhipādā”ti vuttā. Visesanabhāvo ca chandādīnaṃ	240	
PA_tika-s05_19t:240_9	taṃtaṃapassayanavasena hotīti chandasamādhi…pe… iddhipādanti ettha nissayatthepi	240	
PA_tika-s05_19t:240_10	pādasaddena upāyatthena chandādīnaṃ iddhipādatā vuttā hoti. Tathā hi abhidhamme uttaracūḷabhājanīye	2401	
PA_tika-s05_19t:240_11	“cattāro iddhipādā chandiddhipādo”tiādinā chandādīnameva iddhipādatā vuttā. Pañhāpucchake	2401	
PA_tika-s05_19t:240_12	ca “cattāro iddhipādā – idha bhikkhu chandasamādhī”ti ārabhitvāpi puna chandādīnaṃyeva	2401	
PA_tika-s05_19t:240_13	kusalādibhāvo vibhatto. Upāyiddhipādadassanatthameva hi nissayiddhipādadassanaṃ kataṃ.	2401	
PA_tika-s05_19t:240_14	Aññathā catubbidhatāva na hotīti. Ayamettha pāḷivasena atthavinicchayo veditabbo.	2401	
PA_tika-s05_19t:241_0	Tadaṅgasamucchedanissaraṇavivekanissitattaṃ vatvā paṭippassaddhivivekanissitassa	241	
PA_tika-s05_19t:241_1	avacanaṃ “chandasamādhi…pe… iddhipādaṃ bhāvetī”ti bhāvetabbānaṃ iddhipādānaṃ vuttattā.	241	
PA_tika-s05_19t:241_2	Bhāvitiddhipādassa hi sacchikātabbā phalapariyāpannā iddhipādāti.	241	
PA_tika-s05_19t:242_0	Vossaggasaddo pariccāgattho, pakkhandanattho cāti vossaggassa duvidhatā vuttā. Yathāvuttena	242	
PA_tika-s05_19t:242_1	pakārenāti tadaṅgasamucchedappakārena, tanninnabhāvārammaṇappakārena ca. Pariṇamantaṃ vipassanakkhaṇe.	242	
PA_tika-s05_19t:243_0	14. Pubbabhāgapaññāyāti ekāvajjananānāvajjanavīthīsu pavattaupacārapaññāya. Adhigamapaññāyāti	243	
PA_tika-s05_19t:243_1	appanāpaññāya. Puna pubbabhāgapaññāyāti nānāvajjanupacārapaññāya, paṭisandhipaññāya	243	
PA_tika-s05_19t:243_2	vā. Upacārapaññāyāti ekāvajjane, sabbattha vā pavattaupacārapaññāya.	243	
PA_tika-s05_19t:244	Pucchāvissajjanavicayopīti yathāvuttāya pucchāya vissajjanavicayopi. Vuttanayānusārenāti adiṭṭhajotanā, vimaticchedanā cāti heṭṭhā vuttanayānugamanena.	24	
PA_tika-s05_19t:245	15. Sekhe asekheti sekkhe ariyapuggale, asekkhe ariyapuggale. Vipassanāpubbaṅgamappahāneti vipassanaṃ purecārikaṃ katvā pavattakilesappahāne, pahānābhisamayeti attho.	24	
PA_tika-s05_19t:246	“Yaṃ aniccaṃ dukkhaṃ anattā”ti pāḷiṃ dassetvā puna “yaṃ anicce dukkhe anattanī”ti vacanaṃ evampettha paṭhantīti dassetuṃ.	24	
PA_tika-s05_19t:247	Sesasaṃkilesavodānadhammāti gedhato avasiṭṭhasaṃkilesadhammā ca sabbavodānadhammā ca. Abhāvenāti abhāvanena abhāvakaraṇena.	24	
PA_tika-s05_19t:248_0	Payogaparakkamanti bhusaṃ yogo payogo, payogova parakkamo payogaparakkamo, cittaṃ.	248	
PA_tika-s05_19t:248_1	Ukkhipatīti kosajjapakkhe patituṃ adento kusalapakkhe uddhaṃ khipento viya pavattati.	248	
PA_tika-s05_19t:248_2	Padhānavīriyanti akusalānaṃ anuppādanaṭṭhena uttamavīriyaṃ. Yojetabbānīti “āsevamāno	248	
PA_tika-s05_19t:248_3	vāyamatī”tiādinā yojetabbāni. Anuppannāti avattabbataṃ āpannānanti bhūmiladdhārammaṇādhiggahitāvikkhambhitāsamugghāṭituppannānaṃ.	248	
PA_tika-s05_19t:249	16. “Aṭṭhamakassa indriyānī”ti vuttattā “paṭhamamagge saddhādayo”tiādi vuttaṃ. Indriyaggahaṇañca pāḷiyaṃ nidassanamattaṃ daṭṭhabbaṃ.	24	
PA_tika-s05_19t:250_0	Asubhānupassanā kāyānupassanāsatipaṭṭhānanti āha “satipaṭṭhānabhāvanāya suniggahito	250	
PA_tika-s05_19t:250_1	kāmavitakko”ti. Samādhi uppajjamāno kāmavitakkampi niggahetvā eva uppajjatīti dassento	250	
PA_tika-s05_19t:250_2	“anavajjasukhapadaṭṭhānenā”tiādimāha. “Kusalesu dhammesu āraddhavīriyo”tiādinā dhammacchandato	250	
PA_tika-s05_19t:250_3	uppajjamāno vīriyacchando khantiṃ paribrūhetīti dasseti. Anavajjadhammānaṃ upakārakadhammāsevanaṃ	250	
PA_tika-s05_19t:250_4	viya anupakārakadhammaparivajjanampi paññānisevaneneva hotīti āha “samādhiādīna”ntiādi.	250	
PA_tika-s05_19t:251_0	17. Sabbadhammādhiṭṭhānaṃ desanaṃ puggalādhiṭṭhānena vibhajituṃ “loko nāmā”tiādi	251	
PA_tika-s05_19t:251_1	vuttanti dassento “sabbadhammānanti…pe… dassetu”nti āha. Mahaggatadhammesu ṭhānaṃ	251	
PA_tika-s05_19t:251_2	taṃsampādanāva. Tathā sesesu. Vaḍḍhiyamānesūti yathā vimuttiṃ paripācayanti, evaṃ brūhiyamānesu.	251	
PA_tika-s05_19t:252_0	Dassanapariññāti rūpārūpadhammānaṃ salakkhaṇato, paccayato ca parijānanā. Tenāha	252	
PA_tika-s05_19t:252_1	“ñātapariññā”ti. Paṭipakkhavidhamanena saddhiṃ lakkhaṇattayavibhāvanā idha “bhāvanāpariññā”ti	252	
PA_tika-s05_19t:252_2	adhippetāti āha “bhāvanā…pe… pariññā cā”ti. Dassanatthā pariññā dassanapariññā, bhāvanatthā	252	
PA_tika-s05_19t:252_3	pariññā bhāvanāpariññāti evaṃ vā ettha attho daṭṭhabbo.	252	
PA_tika-s05_19t:253	Kakkhaḷaphusanādīti kakkhaḷādiphusanādi. Abhijānitvāti abhiññāya paññāya jānitvā, ṭhitassa abhijānanahetu vāti attho. Atthoti phalaṃ. Nayoti vuttanayo.	25	
PA_tika-s05_19t:254	“Yaṃ asaṅkhata”ntipi paṭhanti. Catunayakovidoti ekattanānattādinayacatukke nipuṇo. Desanāyuttikusaloti dhammānaṃ desanāvidhimhi kusalo.	25	
PA_tika-s05_19t:255_0	Sadisī kātabbā saṃsandanavasenāti adhippāyo. Ānetabbā “ayaṃ desanā imāya desanāya	255	
PA_tika-s05_19t:255_1	evaṃ saṃsandatī”ti. Atthato apetanti ayuttatthaṃ. Asambandhatthanti aññamaññaṃ asambandhapadatthaṃ.	255	
PA_tika-s05_19t:255_2	Nanu paṭṭhānavicāro nayavicāro viya hārehi asammisso vicāraṇantaroti codanaṃ manasi	255	
PA_tika-s05_19t:255_3	katvā āha “yasmā panā”tiādi. Idha nikkhittoti idha suttavicaye suttatthavicārabhāvato	255	
PA_tika-s05_19t:255_4	nikkhitto, etena vā paṭṭhānassa hārantogadhabhāvadassaneneva mūlapadānaṃ viya paṭṭhānassa	255	
PA_tika-s05_19t:255_5	padatthantarābhāvo dassitoti veditabbaṃ.	255	
PA_tika-s05_19t:256	Imassa suttassāti saṃvaṇṇiyamānasuttaṃ sandhāyāha. Kasmiṃ vā padeti saṃvaṇṇiyamānaṃ gāthaṃ sandhāyāha. Tabbicayenāti pucchādivicayena, assādādivicayena ca.	25	
PA_tika-s05_19t:257	Vicayahāravibhaṅgavaṇṇanā niṭṭhitā.	25	
PA_tika-s05_19t:258	3. Yuttihāravibhaṅgavaṇṇanā	25	
PA_tika-s05_19t:259_0	18. Evametassa suttassa attho na gahetabbo, evaṃ pana gahetabboti aggahetabbagahetabbānaṃ	259	
PA_tika-s05_19t:259_1	atthānaṃ vijahanaggahaṇatthāya yuttāyuttivicāraṇāyaṃ vajjetabbesu tāva paṭhamaṃ paṭipattīti	259	
PA_tika-s05_19t:259_2	dassento āha “atathākārena gayhamānā suttatthā visayo”ti yathā “vāmaṃ muñca, dakkhiṇaṃ	259	
PA_tika-s05_19t:259_3	gaṇhā”ti. Vajjetabbabhāvato hi suttapadehi suttatthe vivecite gahetabbabhāvo ca avasiṭṭho	259	
PA_tika-s05_19t:259_4	hoti. Tathā hi vakkhati “mettāvihārassa sato byāpādo cittaṃ pariyādāya ṭhassatī’ti	259	
PA_tika-s05_19t:259_5	na yujjati desanā, ‘byāpādo pahānaṃ abbhatthaṃ gacchatī’ti yujjati desanā”ti.	259	
PA_tika-s05_19t:260_0	Yuttiniddhāraṇena ayathāsabhāvato vivecitvā yathāsabhāvato dhammassa gahaṇakāraṇāni	260	
PA_tika-s05_19t:260_1	kathento “mahantā apadisitabbā etesanti mahāpadesā”ti imamatthamāha “buddhādayo”tiādinā.	260	
PA_tika-s05_19t:260_2	Patiṭṭhānānīti patiṭṭhānasādhanāni. Sesesūti saṅghāpadesādīsu. Paṭhamattho eva hi	260	
PA_tika-s05_19t:260_3	idha pāḷi āgato, vinicchayane kāraṇaṃ mahāpadesoti adhippāyo. Suttotaraṇādīti ādisaddena	260	
PA_tika-s05_19t:260_4	suttānotaraṇādipi saṅgayhati. Suttotaraṇavinayasandassanāni hi kenaci yathābhatassa	260	
PA_tika-s05_19t:260_5	ganthassa “dhammo”ti vinicchayane kāraṇaṃ. Suttānotaraṇavinayāsandassanāni “adhammo”ti.	260	
PA_tika-s05_19t:260_6	Yadi evanti yadi yathābhatassa ganthassa suttavinayehi saṃsandanaṃ “dhammo”ti, asaṃsandanaṃ	260	
PA_tika-s05_19t:260_7	“adhammo”ti vinicchayakāraṇaṃ, evaṃ santeti attho. Sampadīyati ñāpīyati dhammo etehīti	260	
PA_tika-s05_19t:260_8	sampadāyā, akkhātāro.	260	
PA_tika-s05_19t:261_0	Vinīyanti rāgādayo etenāti vinayo, kāraṇaṃ. Tenāha “rāgādivūpasamanimitta”nti. Kiṃ	261	
PA_tika-s05_19t:261_1	pana taṃ? Sādhiṭṭhānasamathavipassanādidhammā. Ye parato “tecattālīsaṃ bodhaṅgamā dhammā”ti vakkhati.	261	
PA_tika-s05_19t:262	Vinayamahāpadesā kappiyānulomato anulomakappiyaṃ nāma, taṃsadisatāya suttantamahāpadesāpi anulomakappiyanti aṭṭhakathāvohāro. Tena vuttaṃ “yaṃ anulomakappiyanti vuccatī”ti.	26	
PA_tika-s05_19t:263_0	Yadipi tattha tattha pavattā bhagavato pakiṇṇakadesanā aṭṭhakathā, sā pana dhammasaṅgāhakehi	263	
PA_tika-s05_19t:263_1	tepiṭakaṃ buddhavacanaṃ saṅgāyitvā tassa atthasaṃvaṇṇanānurūpena vācanāmaggaṃ āropitattā	263	
PA_tika-s05_19t:263_2	ācariyavādo nāma. Tena vuttaṃ “ācariyavādo nāma aṭṭhakathā”ti. Tissopi saṅgītiyo	263	
PA_tika-s05_19t:263_3	āruḷho eva hi buddhavacanassa atthasaṃvaṇṇanābhūto kathāmaggo pacchā tambapaṇṇiyehi	263	
PA_tika-s05_19t:263_4	mahātherehi sīhaḷabhāsāya ṭhapito. Attanomati theravādo. Samentameva gahetabbanti	263	
PA_tika-s05_19t:263_5	yathā pāḷiyā saṃsandati, evaṃ mahāpadesato atthā uddharitabbāti dasseti. Pamādapāṭhavasena	263	
PA_tika-s05_19t:263_6	ācariyavādassa kadāci pāḷiyā asaṃsandanāpi siyā, so na gahetabboti dassento āha –	263	
PA_tika-s05_19t:263_7	“suttena samento eva gahetabbo”ti.	263	
PA_tika-s05_19t:264_0	Catūhi mahāpadesehi yujjatīti catūhi mahāpadesehi na virujjhati. Idāni taṃ avirujjhanākāraṃ	264	
PA_tika-s05_19t:264_1	dassento “yena yenā”tiādi vuttaṃ. Suttotaraṇādi eva hettha kāraṇaṃ. Tassa ca anekākāratāya	264	
PA_tika-s05_19t:264_2	“pakārenā”ti vutto. Saṃvaṇṇiyamāne sutte saṃvaṇṇanāvasena gahetabbanti sambandho.	264	
PA_tika-s05_19t:264_3	Ābhatenāti ānītena. Suttatoti suttantarato. Ayañhettha attho – kenaci pasaṅgena suttantarato	264	
PA_tika-s05_19t:264_4	uddharitvā ānītena suttapadena suttotaraṇādinā, kāraṇappakārena ca catumahāpadesāvirodhena	264	
PA_tika-s05_19t:264_5	saṃvaṇṇiyamāne sutte saṃvaṇṇanāvasena atthajātaṃ gahetabbanti. Tenāha “tena…pe… kātabbā”ti.	264	
PA_tika-s05_19t:264_6	Tattha yuttihārayojanā kātabbāti yuttiniddhāraṇavasena ayaṃ yuttihāro yojetabbo.	264	
PA_tika-s05_19t:264_7	Atha vā yuttihārayojanā kātabbāti iminā hārena vakkhamānanayena yuttigavesanaṃ katvā	264	
PA_tika-s05_19t:264_8	tāya yuttiyā sabbahārayojanā kātabbāti attho. Lakkhaṇañhetaṃ yuttigavesanāya, yadidaṃ	264	
PA_tika-s05_19t:264_9	yuttihāro. Tenāha “sabbesaṃ hārānaṃ, yā bhūmī, yo ca gocaro tesaṃ. “Yuttāyuttaparikkhā”ti,	264	
PA_tika-s05_19t:264_10	“imāya yuttiyā aññamaññehi kāraṇehi gavesitabba”nti ca.	2641	
PA_tika-s05_19t:265	19. Yadi vā sabbāni padāni ekaṃ atthaṃ abhivadantīti yojanā.	26	
PA_tika-s05_19t:266	20. Jarāyaṃ ṭhitassa aññathattanti ṭhitassa yaṃ aññathattaṃ aññathābhāvo, ayaṃ jarā nāma. Khaṇikamaraṇaṃ khaṇikanirodho. Samucchedamaraṇaṃ khīṇāsavānaṃ khandhaparinibbānaṃ.	26	
PA_tika-s05_19t:267_0	Kevalassāti jarāya amissassa. Aññāva jarā, aññaṃ maraṇanti “paṭiññātassa kevalassa	267	
PA_tika-s05_19t:267_1	maraṇassa diṭṭhattā”ti hetu. Yathā taṃ devānanti sadisūdāharaṇaṃ, visadisūdāharaṇaṃ	267	
PA_tika-s05_19t:267_2	pana iddhipādādayo, anvayabyatirekā gahetvā yojetabbā.	267	
PA_tika-s05_19t:268	Tehīti jarāmaraṇehi.	26	
PA_tika-s05_19t:269_0	“Jīraṇabhijjanasabhāvā”ti iminā lesena taṇhājarāmaraṇānaṃ anaññattaṃ yojeti. Yadipi	269	
PA_tika-s05_19t:269_1	“aññā taṇhā, aññā jarā, aññaṃ maraṇa”nti siddhovāyamattho, yaṃ sandhāya vuttaṃ “na	269	
PA_tika-s05_19t:269_2	ida”ntiādi, tathāpi sakkuṇeyyaparihārāyaṃ codanāti ajjhāruḷhaṃ tattha dosaṃ dassetuṃ	269	
PA_tika-s05_19t:269_3	“yadi ca yathā jarāmaraṇa”nti pāḷipavattāni dassento “yadi…pe… dassetī”ti āha. Bhāvoti	269	
PA_tika-s05_19t:269_4	adhippāyo. Etesanti taṇhājarāmaraṇānaṃ.	269	
PA_tika-s05_19t:270_0	“Imāya yuttiyā aññamaññehi kāraṇehi gavesitabba”nti ca keci paṭhanti, byañjanatopi	270	
PA_tika-s05_19t:270_1	gavesitabbaṃ, aññattha atthato aññatthampīti adhippāyo. Tameva byañjanato aññatthaṃ	270	
PA_tika-s05_19t:270_2	dassetuṃ pāḷiyaṃ “salloti vā”tiādi vuttaṃ. Imesanti salladhūpāyanānaṃ. Icchāvipariyāyeti	270	
PA_tika-s05_19t:270_3	icchitālābhe, appaccayasamavāye vā. Idampi samatthanaṃ hoti yathādhippetassa aññatthassa	270	
PA_tika-s05_19t:270_4	byatirekadassanabhāvato. Jarāmaraṇavipariyāyeti jarāmaraṇe asati. Na hi yathādhippetajarāmaraṇābhāve taṇhā na hotīti.	270	
PA_tika-s05_19t:271_0	Dvidhā vuttāti dvippakārena vuttā, dvikkhattuṃ vā vuttā. Yaṃ idaṃ…pe… ārammaṇakaraṇavasena	271	
PA_tika-s05_19t:271_1	vā abhilapananti evaṃ kiriyāparāmasanaṃ yojetabbanti veditabbaṃ. Visesoti ayaṃ etāsaṃ	271	
PA_tika-s05_19t:271_2	icchātaṇhānaṃ pakatisaṅkhāto viseso. “Dvīhi nāmehī”tipi pāḷi. Yadipi evanti kāmaṃ	271	
PA_tika-s05_19t:271_3	visayavisesesu evaṃ yathāvuttaavatthāvisesena icchātaṇhānaṃ atthi kāci bhedamattāti	271	
PA_tika-s05_19t:271_4	attho. Sabhāvato pana bhedo natthīti dassento “tathāpī”ti āha.	271	
PA_tika-s05_19t:272_0	Icchantīti kāmenti. Taṇhāyanā pātukāmatā. Santāpanaṭṭhenāti paridahanabhāvena. Ākaḍḍhanaṭṭhenāti	272	
PA_tika-s05_19t:272_1	avaharaṇaṭṭhena. Saritānīti rāgavasena allāni. Taṃsampayuttapītivasena siniddhāni	272	
PA_tika-s05_19t:272_2	sinehitāni. Visattikāti vitthatā rūpādīsu tebhūmakadhammesu byāpanavasena. Visaṭāti	272	
PA_tika-s05_19t:272_3	purimavevacanameva ta-kārassa ṭa-kāraṃ katvā vuttaṃ. Visālāti vipulā. Visakkatīti	272	
PA_tika-s05_19t:272_4	parisakkati sahati. Ratto hi rāgavatthunā pādena tāḷiyamānopi sahati. “Osakkanaṃ,	272	
PA_tika-s05_19t:272_5	vipphandanaṃ vā visakkana”nti vadanti. Aniccādikaṃ niccādito gaṇhantī visaṃvādikā	272	
PA_tika-s05_19t:272_6	hoti. Visaṃharatīti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito	272	
PA_tika-s05_19t:272_7	cittaṃ saṃharati saṃkhipati. Visaṃ vā dukkhaṃ, taṃ harati, vahatīti attho. Dukkhanibbattakassa	272	
PA_tika-s05_19t:272_8	kammassa hetubhāvato visamūlā, visaṃ vā dukkhādibhedā vedanā mūlaṃ etāyāti visamūlā,	272	
PA_tika-s05_19t:272_9	dukkhasamudayattā visaṃ phalaṃ etissāti visaphalā. Rūpādidukkhasseva paribhogo etāya,	272	
PA_tika-s05_19t:272_10	na amatassāti visaparibhogā. Sabbattha niruttivasena padasiddhi veditabbā. Yo panettha	2721	
PA_tika-s05_19t:272_11	padhāno attho, taṃ dassetuṃ puna “visatā vā panā”tiādi vuttaṃ.	2721	
PA_tika-s05_19t:273	Sinehanaṃ pemakaraṇaṃ. Bandhanaṭṭhenāti saṃyojanaṭṭhena. Āsīsanaṭṭhenāti icchanaṭṭhena. Abhinandanaṭṭhenāti assādanaṭṭhena, sampaṭicchanaṭṭhena vā.	27	
PA_tika-s05_19t:274	21. Anabhiratīti ukkaṇṭhā. Ñāṇanibbidāti nibbidānupassanā. Yathā ca dukkhū…pe… cāresu yutti vuttāti yojanā.	27	
PA_tika-s05_19t:275_0	Sukhāpaṭipadādandhābhiññā sukhāpaṭipadākhippābhiññā sukhāpaṭipadādayo. Yo dukkhāya	275	
PA_tika-s05_19t:275_1	paṭipadāya visesaṃ adhigantuṃ bhabbo, tassa sukhāpaṭipadāyogyassa viya kariyamānā	275	
PA_tika-s05_19t:275_2	dhammadesanā visesāvahā na hoti, tasmā sā na yuttāti imamatthaṃ dasseti “rāgacarito”tiādinā.	275	
PA_tika-s05_19t:275_3	Rāgacaritassa tathā tathā kāmānaṃ ādīnavaṃ, okāraṃ, saṃkilesaṃ, nekkhamme ānisaṃsañca	275	
PA_tika-s05_19t:275_4	avibhāvetvā ādito vipassanākathāva kariyamānā na visesāvahā hoti āsayassa asodhitattāti	275	
PA_tika-s05_19t:275_5	etamatthaṃ dassento pāḷiyaṃ “vipassanā…pe… desanā”ti āhāti veditabbaṃ. Sesapadesupīti	275	
PA_tika-s05_19t:275_6	yathā “rāgacaritassā”tiādinā rāgacaritakoṭṭhāsavasena pāḷiyaṃ desanāya ayutti vuttā,	275	
PA_tika-s05_19t:275_7	iminā nayena sesapadesupi dosacaritakoṭṭhāsādīsupi “dosacaritassa puggalassa asubhaṃ	275	
PA_tika-s05_19t:275_8	deseyyā”tiādinā pāḷiyaṃ avuttopi yathāsambhavamattho niddhāretvā vattabbo. Kasmā	275	
PA_tika-s05_19t:275_9	pana yuttihāre ayuttiniddhāraṇā katāti codanaṃ manasi katvā āha “ettha cā”tiādi.	275	
PA_tika-s05_19t:275_10	Sesesupi eseva nayoti sesesupi dosacaritādivasena niddhāritesu ayuttigavesanesu ayameva	2751	
PA_tika-s05_19t:275_11	upāyo. Anulomappahāna”ntipi pāḷi, so evattho.	2751	
PA_tika-s05_19t:276_0	“Yāvatikā ñāṇassa bhūmī”ti etena yuttihārassa mahāvisayataṃ dasseti. Kasmā panāyaṃ	276	
PA_tika-s05_19t:276_1	mahāvisayoti? Yuttivicārabhāvato, saṃvaṇṇetabbassa ca dhammassa nānānayanipuṇādiguṇavisesayogatoti	276	
PA_tika-s05_19t:276_2	dassento “taṃ kissa hetū”ti āha.	276	
PA_tika-s05_19t:277	Aparabhāgeti pacchābhāge. Mettāvihāribhāgassa aparihīnatāvacanato ayogo vutto. Tenāha “sato”ti. Yathāvuttakāraṇato evāti paṭipakkhattā eva.	27	
PA_tika-s05_19t:278_0	Pahānekaṭṭhabhāvato diṭṭhimaññitassa. Ādīnavadassanena vitakkaṃ jigucchantā dutiyajjhānassa	278	
PA_tika-s05_19t:278_1	āsannaupacārajjhānadhammāpi vitakkārammaṇā na honti, pageva dutiyajjhānadhammāti	278	
PA_tika-s05_19t:278_2	adhippāyenāha “ārammaṇakaraṇattho hettha sahagatasaddo”ti.	278	
PA_tika-s05_19t:279_0	Evaṃ yuttihāralakkhaṇaṃ āgamato yuttāyuttavicāraṃ dassetvā idāni āgamānugatāya yuttiyāpi	279	
PA_tika-s05_19t:279_1	taṃ dassetuṃ guṇamukhena dosavibhajanaṃ vibhajanto “apicetthā”tiādimāha. Taṃ uttānatthameva.	279	
PA_tika-s05_19t:280	Yuttihāravibhaṅgavaṇṇanā niṭṭhitā.	28	
PA_tika-s05_19t:281	4. Padaṭṭhānahāravibhaṅgavaṇṇanā	28	
PA_tika-s05_19t:282_0	22. Tesaṃ tesanti anavasesapariyādānaṃ, tena ye sutte vuttā ca dhammā, ye ca tesaṃ	282	
PA_tika-s05_19t:282_1	kāraṇabhūtaṃ, tesaṃ sabbesampīti vuttaṃ hoti. Sabbadhammayāthāvaasampaṭivedhoti imamatthaṃ	282	
PA_tika-s05_19t:282_2	dassetuṃ “kattha pana so”tiādi vuttaṃ.	282	
PA_tika-s05_19t:283_0	Piyāyitabbajātiyanti pemanīyasabhāvaṃ. Micchāpaṭipadāti pamādāpatti, micchābhiniveso	283	
PA_tika-s05_19t:283_1	vā. Ekavāraṃ uppannāpi pāṇātipātacetanā verappasavanato dosassa, ekavāraṃ uppannāpi	283	
PA_tika-s05_19t:283_2	pamādāpatti, micchābhiniveso vā mohassa uppattikāraṇanti pāḷiyaṃ avuttampi nayato	283	
PA_tika-s05_19t:283_3	niddhāretabbanti dassento “dosassa…pe… imināva nayena attho veditabbo”ti āha. Nimittatthaggahaṇalakkhaṇaṃ	283	
PA_tika-s05_19t:283_4	vaṇṇasaṇṭhānaṃ, anubyañjanatthaggahaṇalakkhaṇaṃ anubyañjananti “nimittānubyañjanaggahaṇalakkhaṇā”ti	283	
PA_tika-s05_19t:283_5	vuttaṃ. Tattha tattha nimittaṃ itthipurisanimittaṃ. Anubyañjanaṃ hatthapādahasitakathitādi.	283	
PA_tika-s05_19t:283_6	Phasso paccayo etissāti phassapaccayā, taṃbhāvo phassapaccayatā. Assādeti etāyāti assādo, taṇhā.	283	
PA_tika-s05_19t:284_0	Vatthūni ñeyyadhammoti āha “vatthuavippaṭipatti visayasabhāvapaṭivedho”ti. Idhādhippetaṃ	284	
PA_tika-s05_19t:284_1	sammāpaṭipattiṃ dassetuṃ “sīlasamādhisampadāna”nti vuttaṃ. Ekadesupalakkhaṇavasena,	284	
PA_tika-s05_19t:284_2	vaṇṇagandharāgisappāyavasena vā pāḷiyaṃ “vinīlakavipubbakaggahaṇalakkhaṇā asubhasaññā”ti	284	
PA_tika-s05_19t:284_3	vatvā “tassā nibbidāpadaṭṭhāna”nti vuttaṃ nibbidaṃ dassento “nibbidā”tiādi vuttaṃ.	284	
PA_tika-s05_19t:284_4	Tattha paritassanato visesetuṃ “ñāṇenā”ti visesitaṃ. Tathā pavattanti nibbidanākārena pavattanaṃ.	284	
PA_tika-s05_19t:285_0	Yoniso ummujjantiyā videharañño dhītāya rucāya jātissarañāṇaṃ kammassakataññāṇassa	285	
PA_tika-s05_19t:285_1	kāraṇaṃ ahosi, na pana asappurisūpanissayato, ayoniso ummujjantassa tasseva rañño	285	
PA_tika-s05_19t:285_2	senāpatino alātassa bījakassa dāsassāti imamatthaṃ dassento “imassa ca…pe… udāharitabbo”ti	285	
PA_tika-s05_19t:285_3	āha. Soti pasādo. Avatthāvisesoti sampayuttadhammānaṃ anāvilabhāvalakkhito avatthābhedo.	285	
PA_tika-s05_19t:285_4	Āyatanagatoti ṭhānagato, ratanattayavisayoti attho. “Kāyo”tiādinā avatthāvisesena	285	
PA_tika-s05_19t:285_5	vinā sabhāvasiddhameva padaṭṭhānaṃ dasseti.	285	
PA_tika-s05_19t:286_0	Imasmiṃ ca ṭhāne pāḷiyaṃ pubbe yesaṃ dhammānaṃ padaṭṭhānaṃ niddhāritaṃ, te dhammā	286	
PA_tika-s05_19t:286_1	yesaṃ dhammānaṃ padaṭṭhānāni honti, te dassetuṃ “aparo nayo”tiādi āraddhanti veditabbaṃ.	286	
PA_tika-s05_19t:286_2	Assādamanasikāro ayonisomanasikāralakkhaṇo vutto nidassanamattaatthoti veditabbo,	286	
PA_tika-s05_19t:286_3	yebhuyyena sattānaṃ lobhavasena ayonisomanasikārā saṃvattantītti dassanatthaṃ vā	286	
PA_tika-s05_19t:286_4	evaṃ vuttaṃ. Upapatti eva opapaccayaṃ, tassa bhāvo opapaccayikanti āha “upapattibhavabhāvenā”ti.	286	
PA_tika-s05_19t:286_5	Vavatthitabhāvoti vavatthitabhāvo rūpassa dassanādipaṭiniyatārammaṇakiccatā. Bhavassa	286	
PA_tika-s05_19t:286_6	aṅgānīti bhavassa kāraṇāni. Dutiye aṅgānīti avayavā, kammavaṭṭampi vā kāraṇaṅgabhāvena yojetabbaṃ.	286	
PA_tika-s05_19t:287_0	Kammaṭṭhānassāti bhāvanāya brūhanā vaḍḍhanā. Tesūti titthaññutādīsu. Kalyāṇamittassa	287	
PA_tika-s05_19t:287_1	sammadeva payirupāsanāyapīti taṃ nissāya laddhena sabbāya dhammassavanena dhammupasaṃhitaṃ	287	
PA_tika-s05_19t:287_2	pāmojjaṃ hotīti titthaññutā pītaññutāya padaṭṭhānaṃ. Evaṃ yāya vimuttiyā sati vimuttiñāṇadassanaṃ	287	
PA_tika-s05_19t:287_3	hotīti sā tassa padaṭṭhānanti ayamattho pākaṭoti āha “purimānaṃ…pe… suviññeyyo evā”ti.	287	
PA_tika-s05_19t:287_4	Saha adhiṭṭhānenāti ñātapariññāya saddhiṃ. Ñātapariññā hi tīraṇapariññāya adhiṭṭhānaṃ.	287	
PA_tika-s05_19t:287_5	Sesaṃ suviññeyyameva.	287	
PA_tika-s05_19t:288	Padaṭṭhānahāravibhaṅgavaṇṇanā niṭṭhitā.	28	
PA_tika-s05_19t:289	5. Lakkhaṇahāravibhaṅgavaṇṇanā	28	
PA_tika-s05_19t:290_0	23. “Lakkhaṇahārassa visayaṃ pucchatī”ti vuttaṃ, “ko pana tassa visayo”ti vutte samānalakkhaṇā	290	
PA_tika-s05_19t:290_1	avuttadhammā. Kāyānupassanāya samāraddhāya vedanānupassanādayo sukheneva sijjhantīti	290	
PA_tika-s05_19t:290_2	tabbacanena vedanāgatāsatiādīnaṃ vuttabhāvo dassito satipaṭṭhānabhāvena ekalakkhaṇattāti	290	
PA_tika-s05_19t:290_3	kāyānupassanāsatipaṭṭhānassa saddhānuggahitāni vīriyasatisamādhipaññindriyāni sādhanaṃ,	290	
PA_tika-s05_19t:290_4	evaṃ itaresampīti katvā vuttaṃ. Ayaṃ attho aṭṭhakathāyameva parato āgamissati. Iminā	290	
PA_tika-s05_19t:290_5	nayena sesesupi ekalakkhaṇatāniddesesu attho veditabbo. Paratoti catubyūhahāravaṇṇanāyaṃ.	290	
PA_tika-s05_19t:291	Asammissatoti vedanādayopi ettha sitā ettha paṭisandhāti kāye vedanādianupassanāpasaṅgepi āpanne tadasammissatoti attho.	29	
PA_tika-s05_19t:292_0	Avayavigāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi,	292	
PA_tika-s05_19t:292_1	tāni ca kesādīhi, kesādike ca bhūtupādāyarūpehi vinibbhujituṃ “tathā na kāye”tiādimāha.	292	
PA_tika-s05_19t:292_2	Pāsādādinagarāvayavasamūhe avayavivādinopi avayavigāhaṇaṃ karonti. Nagaraṃ nāma koci	292	
PA_tika-s05_19t:292_3	attho atthīti pana kesañci samaññātidhāvanaṃ siyāti itthipurisādisamaññātidhāvane	292	
PA_tika-s05_19t:292_4	nagaranidassanaṃ vuttaṃ. Añño koci sattādiko. Yaṃ passati itthiṃ, purisaṃ vā. Nanu	292	
PA_tika-s05_19t:292_5	cakkhunā itthipurisadassanaṃ natthīti? Saccaṃ natthi, “itthiṃ passāmi, purisaṃ passāmī”ti	292	
PA_tika-s05_19t:292_6	pana pavattasamaññāvasena “yaṃ passatī”ti vuttaṃ. Micchādassanena vā diṭṭhiyā yaṃ	292	
PA_tika-s05_19t:292_7	passati, na taṃ diṭṭhaṃ rūpāyatanaṃ hoti, rūpāyatanaṃ vā taṃ na hotīti attho. Atha	292	
PA_tika-s05_19t:292_8	vā taṃ kosādibhūtupādāyasamūhasaṅkhātaṃ diṭṭhaṃ na hoti, diṭṭhaṃ vā yathāvuttaṃ na	292	
PA_tika-s05_19t:292_9	hotīti attho. Yaṃ diṭṭhaṃ taṃ na passatīti yaṃ rūpāyatanaṃ, kesādibhūtupādāyasamūhasaṅkhātaṃ	292	
PA_tika-s05_19t:292_10	vā diṭṭhaṃ, taṃ paññācakkhunā bhūtato na passatīti attho.	2921	
PA_tika-s05_19t:293	Na aññadhammānupassīti na aññasabhāvānupassī, asubhādito aññākārānupassī na hotīti vuttaṃ hoti.	29	
PA_tika-s05_19t:294_0	Pathavīkāyanti kesādiṃ pathavīdhammasamūhattā “kāyo”ti vadati, lakkhaṇapathavimeva	294	
PA_tika-s05_19t:294_1	vā anekabhedabhinnaṃ sakalasarīragataṃ pubbāpariyabhāvena pavattamānaṃ samūhavasena	294	
PA_tika-s05_19t:294_2	gahetvā “kāyo”ti vadati. Evaṃ aññatthāpi.	294	
PA_tika-s05_19t:295	Ākārasamūhasaṅkhātassāti aniccatādiākārasamudāyapariyāyassa.	29	
PA_tika-s05_19t:296_0	Tīsu bhavesu kileseti bhavattayavisayakilese. Sabbatthikanti sabbattha līne, uddhate	296	
PA_tika-s05_19t:296_1	ca citte icchitabbatthā, sabbe vā līne, uddhate ca bhāvetabbā bojjhaṅgā atthikā etāyāti	296	
PA_tika-s05_19t:296_2	sabbatthikā. Anto saṅkocoti anto olīyanā, kosajjanti attho.	296	
PA_tika-s05_19t:297_0	24. Gahitesūti bhāvanāggahaṇena gahitesu, bhāvitesūti attho, vacanena vā gahitesu.	297	
PA_tika-s05_19t:297_1	Bhāvanāggahaṇadīpanatthattā pana vacanena gahaṇassa bhāvanāggahaṇamettha padhānaṃ.	297	
PA_tika-s05_19t:297_2	Yassa satipaṭṭhānā bhāvitā, tassa sammappadhānādayo bodhipakkhiyadhammā na bhāvitāti	297	
PA_tika-s05_19t:297_3	netaṃ ṭhānaṃ vijjatīti ca samānalakkhaṇatāpadesena imamatthaṃ dassetuṃ pāḷiyaṃ “catūsu	297	
PA_tika-s05_19t:297_4	satipaṭṭhānesu bhāviyamānesu cattāro sammappadhānā bhāvanāpāripūriṃ gacchantī”tiādi vuttaṃ.	297	
PA_tika-s05_19t:298_0	Vipallāsā pahīyanti ujuvipaccanīkabhāvato. “Āhārasamudayā kāyassa samudayo, phassasamudayā	298	
PA_tika-s05_19t:298_1	vedanānaṃ samudayo, saṅkhārapaccayā viññāṇaṃ, viññāṇapaccayā nāmarūpa”nti vacanato	298	
PA_tika-s05_19t:298_2	kāyādīnaṃ samudayabhūtā kabaḷīkārāhāraphassamanosañcetanāviññāṇāhārākāyādīnaṃ parijānanena	298	
PA_tika-s05_19t:298_3	pariññātā honti tappaṭipakkhappahānatoti dassento “cattāro āhārā”tiādimāha. Sabbatthāti	298	
PA_tika-s05_19t:298_4	“upādānehi anupādāno bhavatī”ti evamādīsu.	298	
PA_tika-s05_19t:299_0	Tattha yasmā pañca kāmaguṇā savisesā kāye labbhantīti visesena kāyo kāmupādānassa	299	
PA_tika-s05_19t:299_1	vatthu, sukhavedanassādavasena paralokanirapekkho “natthi dinna”ntiādi parāmāsaṃ	299	
PA_tika-s05_19t:299_2	uppādetīti diṭṭhupādānassa vedanā, citte niccaggahaṇavasena sassatassa “attano sīlādivasena	299	
PA_tika-s05_19t:299_3	parisuddhaparāmasanaṃ hotī”ti sīlabbatupādānassa cittaṃ, nāmarūpaparicchedena bhūtaṃ	299	
PA_tika-s05_19t:299_4	bhūtato apassantassa “attābhiniveso hotī”ti attavādupādānassa dhammā vatthu, tasmā	299	
PA_tika-s05_19t:299_5	“catūsu satipaṭṭhānesu bhāviyamānesu upādānehi anupādāno bhavatī”ti vuttaṃ.	299	
PA_tika-s05_19t:300_0	Yasmā pana vuttanayeneva kāyo kāmayogassa vatthu, bhavesu sukhaggahaṇavasena bhavassādo	300	
PA_tika-s05_19t:300_1	hotīti bhavayogassa vedanā, santatighanaggahaṇavasena citte attābhiniveso hotīti	300	
PA_tika-s05_19t:300_2	diṭṭhiyogassacittaṃ, dhammavinibbhogassa dukkarattā, dhammānaṃ dhammamattatāya ca	300	
PA_tika-s05_19t:300_3	duppaṭivijjhattā sammoho hotīti avijjāyogassa dhammā, vatthu, tasmā catusatipaṭṭhānabhāvanāya	300	
PA_tika-s05_19t:300_4	tesu tesaṃ pahānasiddhito yogehi visaṃyuttatā vuttā. Eteneva āsavehi anāsavatā, oghehi	300	
PA_tika-s05_19t:300_5	nittiṇṇatā ca saṃvaṇṇitā hoti kāmarāgādīnaṃ eva kāmayogakāmāsavakāmoghādibhāvato.	300	
PA_tika-s05_19t:301_0	Vuttanayeneva kāyo abhijjhākāyaganthassa vatthu, “dukkhāya vedanāya paṭighānusayo	301	
PA_tika-s05_19t:301_1	anusetī”ti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa	301	
PA_tika-s05_19t:301_2	vatthu, citte niccābhinivesavasena sassatassa “attano sīlena suddhī”tiādiparāmasanaṃ	301	
PA_tika-s05_19t:301_3	hotīti sīlabbataparāmāsassa cittaṃ vatthu, sappaccayanāmarūpadassanābhāvato bhavavibhavadiṭṭhisaṅkhāto	301	
PA_tika-s05_19t:301_4	idaṃsaccābhiniveso hotīti tassa dhammā vatthūti catusatipaṭṭhānāti yojetabbaṃ.	301	
PA_tika-s05_19t:302_0	Vuttanayeneva visesato kāyo rāgasallassa vatthu, vedanā dosasallassa, “cittaṃ niccaggahaṇavasena	302	
PA_tika-s05_19t:302_1	attābhinivesaṃ attānaṃ seyyādito dahatī”ti cittaṃ mānasallassa, vuttanayeneva dhammā	302	
PA_tika-s05_19t:302_2	mohasallassa vatthūti catusatipaṭṭhānāti yojetabbaṃ.	302	
PA_tika-s05_19t:303_0	Yasmā pana kāyānupassanādīhi kāyavedanācittadhammesu pariññātesu rūpavedanāsaññāsaṅkhārakkhandhā	303	
PA_tika-s05_19t:303_1	pariññātā honti, citte hi pariññāte saññāpi pariññātāva hoti, tasmā “viññāṇaṭṭhitiyo	303	
PA_tika-s05_19t:303_2	cassa pariññaṃ gacchantī”ti vuttaṃ.	303	
PA_tika-s05_19t:304_0	Tathā visesato kāye sāpekkhā chandāgatiṃ gacchatīti kāyo chandāgatiyā vatthu, vuttanayeneva	304	
PA_tika-s05_19t:304_1	vedanā byāpādassa nimittanti sā dosāgatiyā vatthu, santatighanaggahaṇavasena sarāgādicitte	304	
PA_tika-s05_19t:304_2	sammoho hotīti mohāgatiyā cittaṃ, dhammasabhāvānavabodhena bhayaṃ hotīti bhayāgatiyā	304	
PA_tika-s05_19t:304_3	dhammā vatthūti catusatipaṭṭhānabhāvanāya agatigamanappahānaṃ hotīti āha “agatigamanehi	304	
PA_tika-s05_19t:304_4	ca na agatiṃ gacchatī”ti.	304	
PA_tika-s05_19t:305_0	“Akusalassa somanassassa vasenā”ti idaṃ “ayampi attho sambhavatī”ti katvā vuttaṃ.	305	
PA_tika-s05_19t:305_1	“Sukhāya vedanāya rāgānusayo anusetī”ti pana vacanato sukhavedanāggahaṇena tatthānusayanena	305	
PA_tika-s05_19t:305_2	samudayasaccaṃ desitanti veditabbaṃ. Desitaṃ dukkhaṃ ariyasaccanti dukkhadukkhaggahaṇena	305	
PA_tika-s05_19t:305_3	sātisayaṃ dukkhaṃ ariyasaccaṃ pakāsitaṃ hotīti pāḷiyaṃ “dukkhaṃ ariyasaccaṃ desita”nti	305	
PA_tika-s05_19t:305_4	vuttaṃ. Sahacaraṇādīsu yaṃ vattabbaṃ, taṃ heṭṭhā niddesavāravaṇṇanāyaṃ vuttaṃ.	305	
PA_tika-s05_19t:306	Lakkhaṇahāravibhaṅgavaṇṇanā niṭṭhitā.	30	
PA_tika-s05_19t:307	6. Catubyūhahāravibhaṅgavaṇṇanā	30	
PA_tika-s05_19t:308	25. Hārānanti niddhāraṇe sāmivacanaṃ. Hāresu imassa catubyūhahārassa visesato suttassa byañjanavicayabhāvatoti yojanā. Tena vuttaṃ “byañjana…pe… dassetī”ti. Yāyāti niruttiyā.	30	
PA_tika-s05_19t:309_0	Yathārahanti saṃvaṇṇiyamāne sutte yaṃ yaṃ arahati nibbacanaṃ vattuṃ, taṃtaṃlokasamaññānurodheneva.	309	
PA_tika-s05_19t:309_1	Pubbabhāgapaṭipadā sampādetvā pacchā saccābhisamayaṃ pāpuṇātīti āha “sammuti…pe…	309	
PA_tika-s05_19t:309_2	hotī”ti, taṃtaṃpaññattiggahaṇamukhena paramatthaggahaṇaṃ hotīti evaṃ vā iminā sambandho.	309	
PA_tika-s05_19t:310_0	Yamidaṃ anindriyabaddharūpasantānaṃ sandhāya “ubhayamantarenā”ti idha vuttaṃ. Otaraṇahāre	310	
PA_tika-s05_19t:310_1	panassa dvārappavattaphassādidhamme sandhāya vuttabhāvaṃ dassetuṃ “ubhayamantarenāti	310	
PA_tika-s05_19t:310_2	phassasamuditesu dhammesū”ti attho vutto. Aṭṭhakathācariyā panāhu “antarenāti vacanaṃ	310	
PA_tika-s05_19t:310_3	pana vikappantaradīpana”nti. Tasmā ayamettha attho – na imaṃ lokaṃ, na huraṃ lokaṃ,	310	
PA_tika-s05_19t:310_4	atha kho ubhayamantarenāti. Aparo vikappo – ubhayamantarenāti vā vacanaṃ vikappantarābhāvadīpanaṃ.	310	
PA_tika-s05_19t:310_5	Tassattho – na imaṃ lokaṃ, na huraṃ lokaṃ nissāya jhāyati jhāyī, ubhayamantarena	310	
PA_tika-s05_19t:310_6	pana aññaṃ ṭhānaṃ atthīti.	310	
PA_tika-s05_19t:311_0	Yepi ca “antarāparinibbāyī, sambhavesī”ti ca imesaṃ suttapadānaṃ atthaṃ micchā gahetvā	311	
PA_tika-s05_19t:311_1	atthi eva antarābhavoti vadanti, tepi yasmā avihādīsu tattha tattha āyuvemajjhaṃ	311	
PA_tika-s05_19t:311_2	anatikkamitvā antarā aggamaggādhigamena anavasesakilesaparinibbānena parinibbāyantīti	311	
PA_tika-s05_19t:311_3	antarāparinibbāyī, na antarābhavabhūtoti purimassa suttapadassa attho. Pacchimassa	311	
PA_tika-s05_19t:311_4	ca ye bhūtā eva, na puna bhavissanti, te hi khīṇāsavā, purimapadehi “bhūtā”ti vuttā.	311	
PA_tika-s05_19t:311_5	Tabbiparītatāya sambhavaṃ esantīti sambhavesino. Appahīnabhavasaṃyojanattā sekkhā,	311	
PA_tika-s05_19t:311_6	puthujjanā ca. Catūsu vā yonīsu aṇḍajajalābujasattā yāva aṇḍakosaṃ, vatthikosañca	311	
PA_tika-s05_19t:311_7	na bhindanti, tāva sambhavesī nāma. Aṇḍakosato, vatthikosato ca bahi nikkhantā bhūtā	311	
PA_tika-s05_19t:311_8	nāma. Saṃsedajaopapātikā ca paṭhamacittakkhaṇe sambhavesī nāma, dutiyacittakkhaṇato	311	
PA_tika-s05_19t:311_9	paṭṭhāya bhūtā nāma. Yena vā iriyāpathena jāyanti, yāva tato aññaṃ na pāpuṇanti,	311	
PA_tika-s05_19t:311_10	tāva sambhavesī, tato paraṃ bhūtāti attho, tasmā natthīti paṭikkhipitabbaṃ. Sati	3111	
PA_tika-s05_19t:311_11	hi ujuke pāḷianugate atthe kiṃ aniddhāritasāmatthiyena antarābhavena attabhāvaparikappitena payojananti.	3111	
PA_tika-s05_19t:312_0	Yaṃ pana ye “santānavasena pavattamānānaṃ dhammānaṃ avicchedena desantaresu pātubhāvo	312	
PA_tika-s05_19t:312_1	diṭṭho. Yathā taṃ vīhiādiaviññāṇakasantāne, evaṃ saviññāṇakasantānepi avicchedena	312	
PA_tika-s05_19t:312_2	desantaresu pātubhāvena bhavitabbaṃ. Ayañca nayo sati antarābhave yujjati, nāññathā”ti	312	
PA_tika-s05_19t:312_3	yuttiṃ vadanti. Tehi iddhimato cetovasippattassa cittānugatikaṃ kāyaṃ adhiṭṭhahantassa	312	
PA_tika-s05_19t:312_4	khaṇena brahmalokato idhūpasaṅkamane, ito vā brahmalokagamane yutti vattabbā. Yadi	312	
PA_tika-s05_19t:312_5	sabbattheva vicchinnadese dhammānaṃ pavatti na icchitā, yadipi siyā “iddhivisayo	312	
PA_tika-s05_19t:312_6	acinteyyo”ti, taṃ idhāpi samānaṃ “kammavipāko acinteyyo”ti vacanato, tasmā taṃ tesaṃ	312	
PA_tika-s05_19t:312_7	matimattameva. Acinteyyasabhāvā hi sabhāvadhammā, te katthaci paccayavisesena vicchinnadese	312	
PA_tika-s05_19t:312_8	pātubhavanti, katthaci avicchinnadese ca. Tathā hi mukhaghosādīhi aññasmiṃ dese ādāsapabbatappadesādike	312	
PA_tika-s05_19t:312_9	paṭibimbapaṭighosādikaṃ paccayuppannaṃ nibbattamānaṃ dissati, tasmā na sabbaṃ sabbattha	312	
PA_tika-s05_19t:312_10	upanetabbanti ayamettha saṅkhepo. Vitthārato pana paṭibimbassa udāharaṇabhāvasādhanādiko	3121	
PA_tika-s05_19t:312_11	antarābhavavicāro kathāvatthuppakaraṇassaṭīkāyaṃ gahetabbo.	3121	
PA_tika-s05_19t:313_0	Apare pana “idhāti kāmabhavo, huranti arūpabhavo, ubhayamantarenāti rūpabhavo vutto”ti	313	
PA_tika-s05_19t:313_1	vadanti, “idhāti paccayadhammā, huranti paccayuppannadhammā, ubhayamantarenāti paṇṇattidhammā	313	
PA_tika-s05_19t:313_2	vuttā”ti ca vadanti, taṃ sabbaaṭṭhakathāsu natthi, tasmā vuttanayeneva attho veditabbo.	313	
PA_tika-s05_19t:313_3	Avasiṭṭhaṃ rūpanti āpodhātuākāsadhātūhi saddhiṃ lakkhaṇarūpāni, ojañca sandhāyāha	313	
PA_tika-s05_19t:313_4	anindriyabaddharūpassa adhippetattā. Tassa khīṇāsavassa taṃ nibbānārammaṇaṃ cittaṃ	313	
PA_tika-s05_19t:313_5	na jānanti na ñāyanti “jhāyamānā”ti vuttattā. Sesaṃ suviññeyyameva.	313	
PA_tika-s05_19t:314	Catubyūhahāravibhaṅgavaṇṇanā niṭṭhitā.	31	
PA_tika-s05_19t:315	7. Āvaṭṭahāravibhaṅgavaṇṇanā	31	
PA_tika-s05_19t:316_0	29. Akusalānaṃ dhammānaṃ viddhaṃsanasabhāvattā, akusalānaṃ vā pajahane kusalānaṃ	316	
PA_tika-s05_19t:316_1	sampādane paṭṭhapanasabhāvattā ārambhadhātu. Tathābhūtāti sīlādīhi samaṅgībhūtā.	316	
PA_tika-s05_19t:316_2	Kāmadhātuādikā tidhātuyova tedhātu. Tassa abhibhavanato tedhātuissaro maccurājā.	316	
PA_tika-s05_19t:316_3	Anādimatisaṃsāre cirakālaṃ laddhapatiṭṭhāpi acirakālaṃ bhāvitehi kusalehi dhammehi	316	
PA_tika-s05_19t:316_4	samucchindanīyattā abalā kilesāti vuttaṃ “abalaṃ dubbala”nti. Tenāha “abalā naṃ balīyantī”ti.	316	
PA_tika-s05_19t:317_0	Idaṃ vacanaṃ ayaṃ gāthāpādo. Samādhissa padaṭṭhānanti ettha samādhissa kāraṇaṃ samatānuyoge	317	
PA_tika-s05_19t:317_1	niyojanatoti yojetabbaṃ. Esa nayo sesesupi. Papañcāti rāgādayova. Tathā ceva saṃvaṇṇitanti	317	
PA_tika-s05_19t:317_2	desanāya padaṭṭhānabhāveneva atthasaṃvaṇṇanā katāti attho.	317	
PA_tika-s05_19t:318_0	Nti taṃ desanaṃ. Tassāti sabhāgādivasena āvaṭṭanassa. Paripakkañāṇānaṃ visesādhigamāya.	318	
PA_tika-s05_19t:318_1	Lābhavinicchayapariggahamacchariyānītiādīsu lābhoti rūpādiārammaṇappaṭilābho. So	318	
PA_tika-s05_19t:318_2	pariyesanāya sati hotīti pariyesanāggahaṇena gahito. Vinicchayoti “ettakaṃ me rūpārammaṇatthāya	318	
PA_tika-s05_19t:318_3	bhavissati, ettakaṃ saddādiārammaṇatthāya, ettakaṃ mayhaṃ, ettakaṃ parassa, ettakaṃ	318	
PA_tika-s05_19t:318_4	paribhuñjissāmi, ettakaṃ nidahissāmī”ti evaṃ pavatto vitakko vinicchayo. So lāpitahetukattā	318	
PA_tika-s05_19t:318_5	pariyesanamūlakatāya pariyesanāggahaṇeneva gahito, tathā pariggahamacchariyāni. Tattha	318	
PA_tika-s05_19t:318_6	pariggaho “mama ida”nti pariggaṇhanaṃ. Macchariyaṃ “mayheva hotū”ti parehi sādhāraṇabhāvāsahanaṃ.	318	
PA_tika-s05_19t:318_7	Tenevassa porāṇā evaṃ vacanatthaṃ vadanti “mayhevidamacchariyaṃ hotu, mā aññesaṃ	318	
PA_tika-s05_19t:318_8	acchariyaṃ hotūti pavattattā macchariyanti vuccatī”ti. Paribhogatthānaṃ pana vinicchayādīnaṃ	318	
PA_tika-s05_19t:318_9	paribhogantogadhatā veditabbā. Chandarāgo dubbalarāgo. Ajjhosānaṃ “mama ida”nti taṇhāvasena	318	
PA_tika-s05_19t:318_10	balavasanniṭṭhānanti āha “chandarāgaajjhosānā taṇhā evā”ti. Ārakkhanimittaṃ dvārapidahanamañjūsāgopanādinā	3181	
PA_tika-s05_19t:318_11	suṭṭhu rakkhaṇanimittaṃ. Pāpāni karonto paribhoganimittaṃ ratto giddho gadhito mucchito	3181	
PA_tika-s05_19t:318_12	hutvā migova paribhuñjananimittaṃ pamādaṃ āpajjatīti evaṃ pariyenārakkhā paribhoganimittaṃ.	3181	
PA_tika-s05_19t:318_13	Pamādo tividho taṇhāya vasena kathitoti dassento “tividho taṇhāyāti vutta”nti āha.	3181	
PA_tika-s05_19t:319_0	Avisesena vuttanti “katamena upādānena saupādānā”ti vibhāgena pucchitvāpi “avijjāya	319	
PA_tika-s05_19t:319_1	ca taṇhāya cā”ti avinibbhujitvā vuttaṃ. Taṇhañca avijjañca caturupādānaṃ vasenāti	319	
PA_tika-s05_19t:319_2	kāmupādānādīnaṃ catunnaṃ upādānānaṃ vasena vibhajitvā khandhānaṃ dukkhabhāvena dukkhasaccabhāvena	319	
PA_tika-s05_19t:319_3	saha pariññeyyabhāvaṃ, upādānānaṃ samudayabhāvena samudayasaccabhāvena saha pahātabbabhāvaṃ dassetīti yojanā.	319	
PA_tika-s05_19t:320_0	30. “Yo”tiādinā vutto tividho pamādo pariyesati, ārakkhaṇañca karoti, paribhoganimittañcāti	320	
PA_tika-s05_19t:320_1	sambandho. Pamādo hi pamajjantassa puggalassa bhogānaṃ pariyesanāya, ārakkhaṇāya	320	
PA_tika-s05_19t:320_2	ca hetubhūto kattubhāvena upacarito, paribhogassa pana nimittaṃ. “Tappaṭipakkhenā”ti	320	
PA_tika-s05_19t:320_3	padassa atthaṃ vivarati “appamādānuyogenā”ti, tena samathabhāvaṃ dasseti. Khepanāti	320	
PA_tika-s05_19t:320_4	khayapāpanā. Vodānapakkhavisabhāgadhammavasenāti vodānapakkho ca so pamādassa visabhāgadhammo	320	
PA_tika-s05_19t:320_5	cāti vodāna…pe… dhammo, samatho, tassa vasena.	320	
PA_tika-s05_19t:321	Samathe satīti adhiṭṭhānabhūte jhāne sati, taṃ pādakaṃ katvāti attho. Yā paññāti nāmarūpaparicchedādivasena pavattapaññā. Tenāha “ayaṃ vipassanā”ti. Pahīnesūti pahīyamānesu.	32	
PA_tika-s05_19t:322_0	Vodānapakkhanti ārambhadhātuādivodānapakkhaṃ nikkhipitvā. Visabhāgadhammavasenāti	322	
PA_tika-s05_19t:322_1	pamādavaseneva. Sabhāgadhammavasenāti pubbe nikkhittassa ārambhadhātuādivodānadhammassa	322	
PA_tika-s05_19t:322_2	samathādisabhāgadhammavasena.	322	
PA_tika-s05_19t:323	Puna apariyodāpaniyaṃ sikhāppattapariyodāpanaṃ idhādhippetanti āha “taṃ pana arahattena hotī”ti.	32	
PA_tika-s05_19t:324	Mohasamuṭṭhānatā vuttā “moho eva samuṭṭhāna”nti katvā. Aññathā pisuṇāvācāya dosasamuṭṭhānatā musāvādassa viya mohasamuṭṭhānabhāvā vattabbā siyā.	32	
PA_tika-s05_19t:325	Kammapathabhāvaṃ pattānaṃ, appattānañca akusaladhammānaṃ “sabbapāpa”nti padena pariggahitattā vuttaṃ “kammapathakammavibhāgenā”ti.	32	
PA_tika-s05_19t:326	31. Sesapadānanti “kusalassa upasampadā”tiādīnaṃ gāthāya avasiṭṭhapadānaṃ. Yathādhigatanti attanā adhigatappakāraṃ, pacchā bhūmidisā.	32	
PA_tika-s05_19t:327	Upari yāpentīti manussalokato upariṭṭhimaṃ devalokaṃ gamenti.	32	
PA_tika-s05_19t:328_0	32. Yathāvuttassa dhammassāti sīlassa ca maggassa ca. Taṇhāvijjādīnanti ādisaddena	328	
PA_tika-s05_19t:328_1	tadekaṭṭhakilesā gayhanti, tesaṃ padaṭṭhānadhammā ca. Samathavipassanādīnanti ādisaddena	328	
PA_tika-s05_19t:328_2	sāmaññaphalānaṃ saṅgaho. Yadaggena cettha “nirodho rakkhatī”ti vutto, tadaggena maggo	328	
PA_tika-s05_19t:328_3	rakkhaṇakiriyāya karaṇaṃ vuttaṃ “yena rakkhatī”ti. Visabhāgadhammavasena purimāni	328	
PA_tika-s05_19t:328_4	sabhāgadhammāvaṭṭanavasena pacchimāni saccāni niddhāritānīti yojetabbaṃ.	328	
PA_tika-s05_19t:329	Āvaṭṭahāravibhaṅgavaṇṇanā niṭṭhitā.	32	
PA_tika-s05_19t:330	8. Vibhattihāravibhaṅgavaṇṇanā	33	
PA_tika-s05_19t:331_0	33. Dhammesūti puññādidānādibhedabhinnesu sabhāvadhammesu. Tattha labbhamānoti tesu	331	
PA_tika-s05_19t:331_1	yathāvuttesu dhammesu labbhamāno. Bhūmivibhāgoti kāmāvacarādidassanādibhūmippabhedo.	331	
PA_tika-s05_19t:331_2	Padaṭṭhānavibhāgoti te puññādidhammā yesaṃ padaṭṭhānaṃ, tesaṃ vā ye dhammā padaṭṭhānaṃ,	331	
PA_tika-s05_19t:331_3	tabbibhāgo. Yesaṃ suttānanti mūlapadaṭṭhānabhūtānaṃ saṃkilesabhāgiyādīnaṃ catunnaṃ	331	
PA_tika-s05_19t:331_4	suttānaṃ vasena. Asaṅkaravavatthānena hi etesu suttesu sātisayaṃ dhammā vibhattā	331	
PA_tika-s05_19t:331_5	nāma honti. Tenāha “visesato”ti. Yadi evaṃ kasmā vāsanābhāgiyanibbedhabhāgiyasuttāni	331	
PA_tika-s05_19t:331_6	evettha gahitānīti? Nayidamevaṃ nikkhamanapariyosānabhāvena itaresampi gahitattā.	331	
PA_tika-s05_19t:331_7	Yato hi nissaṭā vāsanābhāgiyā dhammā, te saṃkilesabhāgiyā. Yaṃpariyosānā nibbedhabhāgiyā	331	
PA_tika-s05_19t:331_8	dhammā, te asekkhabhāgiyāti dvayaggahaṇeneva itarampi dvayaṃ gahitameva hoti. Tenāha	331	
PA_tika-s05_19t:331_9	“imesaṃ catunnaṃ suttānaṃ desanāyā”ti. Imāni cattāri suttānīti pāḷiyā, vakkhamānāya	331	
PA_tika-s05_19t:331_10	desanāya vā itaradvayasaṅgaho daṭṭhabbo, na paṭikkhepo.	3311	
PA_tika-s05_19t:332_0	Tenevāti niyamassa akatattā, tato ca tena tannissitena ca brahmacārī bhavatīti siddhaṃ	332	
PA_tika-s05_19t:332_1	hoti. Eva-saddo vā samuccayattho daṭṭhabbo. Siyā tassa paṭikkhepoti tassa aṭṭhasamāpattibrahmacariyassa	332	
PA_tika-s05_19t:332_2	siyā paṭikkhepo. Evaṃ sati sāvasesā desanā siyā.	332	
PA_tika-s05_19t:333_0	Tadaṅgādippahānadvayaṃ padaṭṭhānabhūtaṃ idha gaṇanūpagaṃ na hotīti “samucchedapaṭippassaddhippahānānaṃ	333	
PA_tika-s05_19t:333_1	vasenā”ti vuttaṃ. Tathā hettha keci “tenevā”ti paṭhanti. “Teneva brahmacariyenāti	333	
PA_tika-s05_19t:333_2	paṭhantī”ti idaṃ “saṃvarasīle ṭhito”ti ettha vuttaṃ pāḷivikappaṃ sandhāya vadati.	333	
PA_tika-s05_19t:333_3	“Yasmā…pe… vakkhatī”ti idaṃ pacchimapāṭhasseva yuttatāya kāraṇavacanaṃ.	333	
PA_tika-s05_19t:334_0	Kathaṃ mantāti? Anibbedhasabhāvattā mahaggatapuññānaṃ na nibbedhabhāgiyasuttena saṅgaho,	334	
PA_tika-s05_19t:334_1	vāsanābhāgiyattā pana vāsanābhāgiyasutteneva saṅgahoti. Tadupasaṅgā hi pacchimo eva	334	
PA_tika-s05_19t:334_2	pāṭho yuttataro. Itarathā sāvasesā desanā bhaveyya. Tenāha “na hi…pe… desetī”ti.	334	
PA_tika-s05_19t:335_0	Saṃkilesabhāgiyaasekkhabhāgiyānaṃ parato vakkhamānattā vuttaṃ “vakkhamānānaṃ…pe…	335	
PA_tika-s05_19t:335_1	vasenā”ti. “Sabbato”ti idaṃ pubbaparāpekkhaṃ. Tassa parāpekkhatāya “sabbatobhāgena	335	
PA_tika-s05_19t:335_2	ekādasasu ṭhānesu pakkhipitvā”ti aṭṭhakathāyaṃ yojitaṃ. Tattha padādike vicayahārapadatthe	335	
PA_tika-s05_19t:335_3	sandhāya “ekādasasu ṭhānesū”ti vuttaṃ. Pubbapekkhatāya pana “sabbatobhāgena desanāya	335	
PA_tika-s05_19t:335_4	phalenā”tiādinā yojetabbaṃ.	335	
PA_tika-s05_19t:336_0	Saṃkilesabhāgiyānaṃ taṇhāsaṃkilesādinā desanānayo veditabbo. Phalaṃ apāyadukkhena	336	
PA_tika-s05_19t:336_1	manussesu dobhaggiyena. Asekkhabhāgiyānaṃ asekkhehi sīlakkhandhādīhi desanānayo.	336	
PA_tika-s05_19t:336_2	Phalaṃ aggaphalena ca anupādisesāya ca nibbānadhātuyā veditabbaṃ. Itaresaṃ pāḷiyaṃ	336	
PA_tika-s05_19t:336_3	vuttameva. Kāmarāgabyāpādauddhambhāgiyasaṃyojanaggahaṇena saṃkilesabhāgiyānaṃ, virāgaggahaṇena	336	
PA_tika-s05_19t:336_4	asekkhaggahaṇeneva ca asekkhabhāgiyānaṃ vakkhamānattā vuttaṃ “vakkhamānānaṃ…pe… vasenā”ti.	336	
PA_tika-s05_19t:336_5	Padapadatthavicārayuttiniddhāraṇamukhena dhammavibhattiādivicāro kātabboti dassetuṃ	336	
PA_tika-s05_19t:336_6	pāḷiyaṃ “vicayena…pe… tabbānī”ti vuttanti aṭṭhakathāyaṃ “vicayena…pe… dassetī”ti vuttaṃ.	336	
PA_tika-s05_19t:337_0	34. Evanti iti. Dhammeti vuttasabhāgadhamme. Sādhāraṇāsādhāraṇabhāvehīti sāmaññavisesena	337	
PA_tika-s05_19t:337_1	visiṭṭhehi. Dve dhammā sādhāraṇāti dve ime dhammā yehi sabhāgadhammā sādhāraṇā nāma	337	
PA_tika-s05_19t:337_2	honti. Katame dve? Nāmaṃ, vatthu ca. Tattha nāmaṃ nāmapaññatti, taṃmukheneva saddato	337	
PA_tika-s05_19t:337_3	tadatthāvagamo. Saddena ca sāmaññarūpeneva tathārūpassa atthassa gahaṇaṃ, na visesarūpena,	337	
PA_tika-s05_19t:337_4	tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā.	337	
PA_tika-s05_19t:337_5	Vatthūti pavattiṭṭhānaṃ. Yattha hi ye dhammā pavattanti, tesaṃ sabbesaṃ te dhammā	337	
PA_tika-s05_19t:337_6	sādhāraṇāti pavattiṭṭhānasaṅkhātānaṃ vatthūnaṃ sādhāraṇā. Yasmā panidaṃ dvayaṃ tesaṃ	337	
PA_tika-s05_19t:337_7	dhammānaṃ sādhāraṇabhāve pakatibhūtaṃ sabhāvabhūtaṃ, tasmā vuttaṃ “dve dhammāti duve	337	
PA_tika-s05_19t:337_8	pakatiyo”ti. Ekasantatipatitatāyāti samānasantatipavattiyā. Tenāha “samānavatthukā”ti.	337	
PA_tika-s05_19t:337_9	Dassanapahātabbānañhi yathā micchattaniyatasattā pavattiṭṭhānaṃ, evaṃ aniyatāpīti	337	
PA_tika-s05_19t:337_10	ubhaye hi te samānavatthukā. Esa nayo itaresupi. Sakkāyadiṭṭhivicikicchāsīlabbataparāmāsā	3371	
PA_tika-s05_19t:337_11	hi bhinnasabhāvāpete dhammā dassanena pahātabbataṃ nātivattantīti te nāmasāmaññataṃ	3371	
PA_tika-s05_19t:337_12	pattā, rūparāgādayo ca bhāvanāya pahātabbatanti āha “pahānekaṭṭhā nāmasādhāraṇā”ti.	3371	
PA_tika-s05_19t:337_13	Yathā pana “vatthūnaṃ sādhāraṇā vatthusādhāraṇā”ti ayamattho labbhati, evaṃ “vatthunā	3371	
PA_tika-s05_19t:337_14	sādhāraṇā vatthusādhāraṇā”ti ayampi attho labbhatīti dassento “sahajekaṭṭhā vatthusādhāraṇā”ti	3371	
PA_tika-s05_19t:337_15	āha. Te hi aññamaññaṃ phusanādisabhāvato bhinnāpi yasmiṃ pavattanti, tena vatthunā	3371	
PA_tika-s05_19t:337_16	sādhāraṇā nāma honti. Ettha ca labbhamānampi kusalādināmasādhāraṇaṃ anāmasitvā vatthusādhāraṇā	3371	
PA_tika-s05_19t:337_17	tāva yojitāti veditabbā. Paṭipakkhādīhīti ādisaddena samānaphalatāsahabyatādike saṅgaṇhāti.	3371	
PA_tika-s05_19t:337_18	Sesapadesūti “puthujjanassā”tiādivākyesu. Kathaṃ? Tattha hi puthujjanassa, sotāpannassa	3371	
PA_tika-s05_19t:337_19	ca sambhavato anāgāmino, arahato ca asambhavatotiādinā yojetabbaṃ.	3371	
PA_tika-s05_19t:338_0	Kathaṃ te odhiso gahitāti kenākārena te “sādhāraṇā”ti vuttadhammā bhāgaso gahitā.	338	
PA_tika-s05_19t:338_1	“Amukassa, amukassa cā”ti ayañhettha attho. Sāmaññabhūtā dhammā sādhāraṇā nāma, evaṃ	338	
PA_tika-s05_19t:338_2	sante kathaṃ tesaṃ micchattaniyatāniyatādivasena vibhāgena pavattiṭṭhānatā vuccati,	338	
PA_tika-s05_19t:338_3	na vattabbanti adhippāyo. Atha vibhāgena taṃ vattabbaṃ, nanu te sādhāraṇāti na vattabbamevāti?	338	
PA_tika-s05_19t:338_4	Evaṃ sādhāraṇāti micchattaniyatānaṃ, aniyatānanti imesaṃ ubhayesaṃyeva te dhammā	338	
PA_tika-s05_19t:338_5	sādhāraṇā. Tenāha – “na sabbasattānaṃ sādhāraṇatāya sādhāraṇā”ti. “Yasmā”tiādinā	338	
PA_tika-s05_19t:338_6	tattha kāraṇamāha, tenetaṃ dasseti “keci dhammā kesañcideva dhammānaṃ sādhāraṇā honti,	338	
PA_tika-s05_19t:338_7	aññesaṃ asādhāraṇā”ti. Tenāha “paṭiniyatañhi tesaṃ pavattiṭṭhāna”nti.	338	
PA_tika-s05_19t:339_0	Itarathāti aniyatapavattiṭṭhānatāya sabbesaṃ sādhāraṇā, asādhāraṇā vā siyuṃ, tathā	339	
PA_tika-s05_19t:339_1	sati. Tathā vohāroti “sādhāraṇā, asādhāraṇā”ti ca ayaṃ vohāro sāmaññā eva na bhaveyya.	339	
PA_tika-s05_19t:339_2	Ete eva dhammāti “sādhāraṇā”ti vuttadhammā eva. Evanti “micchattaniyatāna”ntiādinā	339	
PA_tika-s05_19t:339_3	vuttappakārena. Niyatavisayā paricchinnappavattiṭṭhānā. “Yopī”tiādi puggalādhiṭṭhānena	339	
PA_tika-s05_19t:339_4	vuttassevatthassa pākaṭakaraṇaṃ. “Na hī”tiādinā anvayato, byatirekato ca tamevatthaṃ	339	
PA_tika-s05_19t:339_5	vibhāveti. Sesepīti “bhāvanāpahātabbā”ti evamādimhipi.	339	
PA_tika-s05_19t:340_0	Paccattaniyatoti pāṭipuggaliko. Itarassāti apaccattaniyatassa. Tathāti asādhāraṇabhāvena.	340	
PA_tika-s05_19t:340_1	Koci dhammo kañci dhammaṃ upādāya sādhāraṇopi samāno tadaññaṃ upādāya asādhāraṇopi	340	
PA_tika-s05_19t:340_2	hotīti āha “sādhāraṇāvidhuratāyā”ti. Tenāha “taṃ taṃ upādāyā”tiādi. Tathā hi “dhammatā”ti	340	
PA_tika-s05_19t:340_3	vuttapaṭhamamaggaṭṭhatā dīpitā, tādisānaṃ eva anekesaṃ ariyānaṃ vasena sādhāraṇāti.	340	
PA_tika-s05_19t:340_4	Paṭhamassāti aṭṭhamakassa. Dutiyassāti sotāpannassa. Puna aṭṭhamakassāti “aṭṭhamakassa,	340	
PA_tika-s05_19t:340_5	anāgāmissa cā”ti ettha vuttaaṭṭhamakassa. Tenāha “anāgāmimaggaṭṭhassā”ti. Aggaphalaṭṭhato	340	
PA_tika-s05_19t:340_6	paṭṭhāya paṭilomato gaṇiyamāno paṭhamamaggaṭṭho aṭṭhamako, maggaṭṭhatāya, pahīyamānakilesatāya	340	
PA_tika-s05_19t:340_7	ca sabbepi maggaṭṭhā aṭṭhamakā viyāti aṭṭhamakā, “ekacittakkhaṇato uddhaṃ na tiṭṭhatīti	340	
PA_tika-s05_19t:340_8	aṭṭhamako”ti apare niruttinayena. “Sekkhā”ti nāmaṃ sādhāraṇanti sambandho. Itaresūti	340	
PA_tika-s05_19t:340_9	“bhabbābhabbā”ti vuttesu anariyesu. Tenāha pāḷiyaṃ “hīnukkaṭṭhamajjhimaṃ upādāyā”ti.	340	
PA_tika-s05_19t:341_0	Niyāmāvakkantiyāti avakkantaniyāmatāya. Ñāṇuttharassāti ñāṇādhikassa. Tathāvidhapaccayasamāyogeti	341	
PA_tika-s05_19t:341_1	ñāṇavisesapaccayasamavāye. Yathā hi ñāṇabalena dandhābhiññatā na hoti, evaṃ paṭipadāpaṭipannopi	341	
PA_tika-s05_19t:341_2	sukhena visosīyatīti. Sā hi sukhāpaṭipadā khippābhiññā taṃsamaṅgino ñāṇuttarattā	341	
PA_tika-s05_19t:341_3	vipassanāya padaṭṭhānanti vuttā.	341	
PA_tika-s05_19t:342	Dhammato anapetā cintā dhammacintā, yonisomanasikārena pavattitattā dhammesu cintā, dhammo vā ñāṇaṃ, tasmā dhammāvahā cintā dhammacintā, cintāmayañāṇassa hetubhūtā cintāti attho.	34	
PA_tika-s05_19t:343_0	Pāḷiyaṃ sutamayapaññāggahaṇena “ye te dhammā ādikalyāṇā…pe… tathārūpāssa dhammā bahussutā	343	
PA_tika-s05_19t:343_1	hontī”tiādi suttapadasaṅgaho attho pariggahito, tathā yonisomanasikāraggahaṇena “so	343	
PA_tika-s05_19t:343_2	‘anicca’nti yoniso manasi karotī”tiādinā vutto upāyamanasikāro pariggahito. Sammādiṭṭhiggahaṇena	343	
PA_tika-s05_19t:343_3	“sammādiṭṭhiṃ bhāveti vivekanissita”ntiādinā vuttā sammādiṭṭhi pariggahitāti dassento	343	
PA_tika-s05_19t:343_4	āha “atha kho…pe… dassetu”nti. Sesanti “dhammasvākkhātatā”ti evamādi.	343	
PA_tika-s05_19t:344_0	Yassa ca pubbe attho na saṃvaṇṇito, tattha kalyāṇamittatāya āyatanagato pasādo, cittavūpasamo	344	
PA_tika-s05_19t:344_1	ca phalanti dassento “sappurisa…pe… padaṭṭhāna”nti āha. Attasammāpaṇihitattā pāpajegucchinibbidādibahulova	344	
PA_tika-s05_19t:344_2	hotīti dassento āha “attha…pe… padaṭṭhāna”nti. Dhammo svākkhāto ādito paṭṭhāya yāva	344	
PA_tika-s05_19t:344_3	pariyosānā sabbasampattipāripūrihetūti dassento “dhammasvākkhātatā…pe… padaṭṭhāna”nti	344	
PA_tika-s05_19t:344_4	āha. Kusalamūlaropanā hi samāpattipariyosānāti. Saṅghasuṭṭhutāya saṅghassa suṭṭhubhāvāya	344	
PA_tika-s05_19t:344_5	saṅghassa sappatissatāya “suṭṭhu, bhante”ti vacanasampaṭicchanabhāvāya. Itaraṃ suviññeyyameva.	344	
PA_tika-s05_19t:345	Vibhattihāravibhaṅgavaṇṇanā niṭṭhitā.	34	
PA_tika-s05_19t:346	9. Parivattanahāravibhaṅgavaṇṇanā	34	
PA_tika-s05_19t:347_0	35. Sammādiṭṭhissa…pe… nijjiṇṇā bhavatīti ettha yathā maggasammādiṭṭhivasenattho	347	
PA_tika-s05_19t:347_1	vutto, evaṃ kammassakatākammapathasammādiṭṭhīnampi vasena attho labbhateva. Kammapathakathā	347	
PA_tika-s05_19t:347_2	hesā. Yathāvuttenākārenāti “avimuttāva samānā”ti, “avimuttiya”nti ca vuttappakārena.	347	
PA_tika-s05_19t:347_3	Micchābhinivesavasenāti asammāsambuddhaṃ eva sammāsambuddhoti, aniyyānikaṃ eva niyyānikoti,	347	
PA_tika-s05_19t:347_4	asantaṃ eva pana santanti, anariyaṃ eva ariyoti viparītābhinivesavasena. Micchādhimokkhoti	347	
PA_tika-s05_19t:347_5	ayāthāvapasādo, ayāthāvasanniṭṭhānaṃ vā. Uppannamoho micchāvimuttiñāṇadassananti sambandho.	347	
PA_tika-s05_19t:348	36. Vādānaṃ vā anuvādā vādānuvādā, tesaṃ vādānaṃ upādāti attho. Vādānupavattiyoti vādānaṃ dosānaṃ anupavattiyo.	34	
PA_tika-s05_19t:349	Antadvayaparivattananti kāmasukhaattakilamathānuyogasaṅkhātassa antadvayassa paṭipakkhavasena parivattanaṃ.	34	
PA_tika-s05_19t:350_0	Etesupi vāresūti “niyyāniko dhammo tesaṃ adhammo, sukho tesaṃ adhammo”ti ca imesu	350	
PA_tika-s05_19t:350_1	vāresu. Vuttanayenāti yadi attaparitāpanaṃ attano dukkhāpanaṃ dhammo, dhammassa paṭiviruddho	350	
PA_tika-s05_19t:350_2	adhammo siyā, dukkhassa ca sukhapaṭiviruddhanti jhānamaggaphalasukhassa, anavajjapaccayaparibhogasukhassa	350	
PA_tika-s05_19t:350_3	ca tesaṃ adhammabhāvo āpajjatīti evaṃ vattabbā. “Yaṃ yaṃ vā panātiādinā”ti idaṃ avasesapāṭhāmasanaṃ.	350	
PA_tika-s05_19t:350_4	Ettha yaṃ yaṃ vā pana dhammanti yaṃ vā taṃ vā dhammaṃ, kusalaṃ vā akusalaṃ vā iṭṭhaṃ	350	
PA_tika-s05_19t:350_5	vā aniṭṭhaṃ vāti vuttaṃ hoti. Rocayati vā upagacchati vāti cittena rocati, diṭṭhiyā	350	
PA_tika-s05_19t:350_6	upagacchatīti. Tassa tassa dhammassa yo paṭipakkhoti tassa tassa rucitassa, upagatassa	350	
PA_tika-s05_19t:350_7	vā dhammassa yo paṭipakkho nāma. Svassa aniṭṭhato ajjhāpanno bhavatīti yo dhammo	350	
PA_tika-s05_19t:350_8	assa rucitassa, upagatassa vā dhammassa aniṭṭhato paccanīkato abbhupagato hoti, tena	350	
PA_tika-s05_19t:350_9	paṭipakkhena desanāya parivattanaṃ parivattano hāroti attho. Tenāha “paṭipakkhassa	350	
PA_tika-s05_19t:350_10	lakkhaṇaṃ vibhāvetī”ti.	3501	
PA_tika-s05_19t:351	Parivattanahāravibhaṅgavaṇṇanā niṭṭhitā.	35	
PA_tika-s05_19t:352	10. Vevacanahāravibhaṅgavaṇṇanā	35	
PA_tika-s05_19t:353_0	37. Aññamaññehīti aññehi aññehi. Āyatinti paccavekkhaṇakāle. Kathañcīti yena kenaci	353	
PA_tika-s05_19t:353_1	pakārena, paṭhamaṃ vuttena pariyāyena appaṭivijjhanto aparena pariyāyena paṭivijjheyyāti	353	
PA_tika-s05_19t:353_2	adhippāyo. Pariyāyavacanaṃ niddisatīti sambandho. Evaṃ sabbattha. Tasmiṃ khaṇeti	353	
PA_tika-s05_19t:353_3	pariyāyavacanassa vuttakkhaṇe. Vikkhittacittānanti ārammaṇantarehi vividhakhittacittānaṃ.	353	
PA_tika-s05_19t:353_4	Aññavihitānanti aññaṃ cintentānaṃ. Kasmā pana aññena pariyāyena tadatthāvabodhanaṃ,	353	
PA_tika-s05_19t:353_5	nanu tena vutte daḷhīkaraṇaṃ hotīti codanaṃ sandhāyāha “tenevā”tiādi. Tattha tadaññesanti	353	
PA_tika-s05_19t:353_6	tehi vikkhittacittādīhi aññesaṃ, yehi paṭhamaṃ vacanaṃ sammadeva gahitaṃ. Tatthāti	353	
PA_tika-s05_19t:353_7	vuttavacaneneva punappunaṃ vacane. Adhigataanvatthatāya punarutti parivajjanatthaṃ	353	
PA_tika-s05_19t:353_8	visesanabhāvena tāhi tāhi saññāhipi ayampi saddo imassatthassa vācako, ayampi saddo	353	
PA_tika-s05_19t:353_9	imassatthassa vācakoti paññāpanehi. Desetabbassa tassa tassa atthassa attano citte	353	
PA_tika-s05_19t:353_10	upanibandhanaṃ ṭhapanaṃ. Tatthāti dhammaniruttipaṭisambhidāyaṃ. Bījāvāpanaṃ hetusampādanaṃ.	3531	
PA_tika-s05_19t:354_0	Evaṃ bhagavato pariyāyadesanāyaṃ anekāni payojanāni vatvā idāni attano sammāsambuddhatāya	354	
PA_tika-s05_19t:354_1	evaṃ tathāgatā buddhalīlāya anekehi pariyāyehi dhammaṃ desentīti dassento “kiṃ bahunā”tiādimāha.	354	
PA_tika-s05_19t:355_0	Pāḷiyaṃ “pihā nāma yā vattamānassa atthassa patthanā”ti paccuppannavisayataṃ dassetvā	355	
PA_tika-s05_19t:355_1	puna anāgatavisayataṃ dassetuṃ “seyyataraṃ vā”tiādi vuttanti “anāgatapaccuppannatthavisayā taṇhā pihā”ti āha.	355	
PA_tika-s05_19t:356	Atthanipphattipaṭipālanāti imasmiṃ vā pade pihāya evatthavasena anāgatapaccuppannatthavisayabhāvadīpanato.	35	
PA_tika-s05_19t:357	Dhammārammaṇeneva saṅgahitā “dhammārammaṇa”ntveva gahaṇaṃ gatā. Catuvīsati padānīti ettha gehasitadomanassūpavicārādīnaṃ catunnaṃ chakkānaṃ vasena catuvīsa koṭṭhāsā.	35	
PA_tika-s05_19t:358_0	38. Sāyeva patthanākārena dhammanandītiādimāhāti ettha ayamattho – sā eva patthanākārena	358	
PA_tika-s05_19t:358_1	pavattiyā āsādipariyāyena vuttā taṇhā rūpādidhammesu nandanaṭṭhena dhammanandī. Tesaṃ	358	
PA_tika-s05_19t:358_2	eva piyāyanaṭṭhena dhammapemaṃ. Gilitvā pariniṭṭhapetvā ṭhānato dhammajjhosānanti.	358	
PA_tika-s05_19t:359_0	Imināpīti na kevalaṃ “paññā pajānanā”tiādiāveṇikapariyāyeneva vevacanaṃ vattabbaṃ,	359	
PA_tika-s05_19t:359_1	atha kho iminā ādhipateyyādisādhāraṇapariyāyenapi vevacanaṃ vattabbanti attho. Imināva	359	
PA_tika-s05_19t:359_2	nayenāti etena pariyāyavacanena. Na hi desanatthasādhanaṃ “itipi so bhagavā”tiādipāḷinayadassananti	359	
PA_tika-s05_19t:359_3	dasseti. Balanipphattigatotiādīsu dasasu tathāgatabalesu nipphattiṃ pāripūriṃ gato.	359	
PA_tika-s05_19t:359_4	Sambodhipahānantarāyadesanā visesacodanāsu visāradabhāvasaṅkhātāni cattāri ñāṇāni	359	
PA_tika-s05_19t:359_5	patto adhigatoti vesārajjappatto.	359	
PA_tika-s05_19t:360_0	Lobhajjhāsayādiajjhāsayaṃ visesena ativattoti ajjhāsayavītivatto. Atītahetusaṅkhepādisaṅkhepavirahitatāya	360	
PA_tika-s05_19t:360_1	asaṅkhepasaṅkhātaṃ nibbānaṃ, akuppadhammatāya guṇehi vā asaṅkhepaṃ asaṅkhyeyyaṃ gato	360	
PA_tika-s05_19t:360_2	upagatoti asaṅkhepagato. Sesaṃ suviññeyyameva. Uddheyyanti uddharitabbaṃ.	360	
PA_tika-s05_19t:361	Dhammānussatiyaṃ evaṃ attho daṭṭhabboti sambandho. Saṃsāradukkhato pāti, santena sukhena rameti cāti vā pāraṃ.	36	
PA_tika-s05_19t:362	Abhūtapubbattāti anuppannapubbattā, tenassa niccataṃva vibhāveti kenaci devatopasaggādinā anupasajjanīyattā anupasaṭṭhattā.	36	
PA_tika-s05_19t:363	“Duppassa”ntipi pāḷi, duradhigamanti attho. Guṇasobhāsurabhibhāvenāti guṇehi sobhāya, sugandhibhāvena ca.	36	
PA_tika-s05_19t:364_0	Yathā akkhaṇavedhī puggalo sippanipphattiyā rattandhakāratimisāya acirakkhaṇālokena	364	
PA_tika-s05_19t:364_1	atisukhumampi dūragataṃ lakkhaṃ vijjhati, evaṃ ariyasāvako sīlasampattiyā atisukhumaṃ	364	
PA_tika-s05_19t:364_2	nibbānaṃ catusaccadhammaṃ ekapaṭivedheneva paṭivijjhatīti āha “sippañca sīlaṃ akkhaṇavedhitāyā”ti.	364	
PA_tika-s05_19t:364_3	Lokikanti nidassanamattaṃ daṭṭhabbaṃ lokuttaradhammaolokanassāpi adhiṭṭhānabhāvato.	364	
PA_tika-s05_19t:365	Vevacanahāravibhaṅgavaṇṇanā niṭṭhitā.	36	
PA_tika-s05_19t:366	11. Paññattihāravibhaṅgavaṇṇanā	36	
PA_tika-s05_19t:367_0	39. Bhagavato sābhāvikadhammakathāyāti attano bhāvo sabhāvo, sabhāvena nibbattā,	367	
PA_tika-s05_19t:367_1	tato vā āgatāti sābhāvikā, sā eva dhammakathāti sābhāvikadhammakathā, buddhānaṃ sāmukkaṃsikadhammakathāti	367	
PA_tika-s05_19t:367_2	attho, tāya karaṇabhūtāya dhammadesanāya anaññattepi kathādesanānaṃ upacārasiddhena	367	
PA_tika-s05_19t:367_3	bhedenevaṃ vuttaṃ, avayavasamudāyavibhāgena vā. Tenāha “kā ca pakatikathāya desanā?	367	
PA_tika-s05_19t:367_4	Cattāri saccānī”ti. Idañhi atthassa desanāya abhedopacāraṃ katvā vuttaṃ. Tassā desanāya	367	
PA_tika-s05_19t:367_5	paññāpanā. Ayaṃ paññattihāroti saṅkhepeneva paññattihārassa sarūpamāha. Sāti yathāvuttadesanā.	367	
PA_tika-s05_19t:367_6	Tathā tathāti yathā yathā saccāni desetabbāni, tathā tathā. Kathañcetāni desetabbāni?	367	
PA_tika-s05_19t:367_7	Pariññeyyādippakārena. Yathādhippetanti adhippetānurūpaṃ, bodhaneyyabandhavānaṃ bodhanādhippāyānukūlanti	367	
PA_tika-s05_19t:367_8	attho. Atthanti desetabbatthaṃ, dukkhādiatthameva vā. Nikkhipatīti patiṭṭhāpeti.	367	
PA_tika-s05_19t:367_9	Yato “cattāro suttanikkhepā”tiādi aṭṭhakathāsu vuccati.	367	
PA_tika-s05_19t:368	Tatthāti nikkhepadesanāyanti attho. Maggapakkhiyāti dukkhasaccato bahikatāti adhippāyo.	36	
PA_tika-s05_19t:369	Yasmiṃ ṭhāneti yasmiṃ bhavādisaṅkhāte ṭhāne. Yathāvuttā desanāti caturāhārapaṭibaddharāgādimukhena vaṭṭadīpanī vuttappakārā desanā.	36	
PA_tika-s05_19t:370_0	41. Teparivaṭṭavasenāti etthāpi “saccesū”ti yojetabbaṃ. Pariññāpaññattīti āhāti sambandho.	370	
PA_tika-s05_19t:370_1	Ajjhattarato, samāhitoti padadvayena samādhānavisiṭṭhaṃ ajjhattaratatābhāvanaṃ dīpeti	370	
PA_tika-s05_19t:370_2	gocarajjhattatādīpanato. Kevalo hi ajjhattasaddo ajjhattajjhattagocarajjhattesupi	370	
PA_tika-s05_19t:370_3	vattati. Ajjhattaratatāvisiṭṭhañca samādhānaṃ sātisayaṃ cittaṭṭhitiṃ dīpetīti imamatthaṃ	370	
PA_tika-s05_19t:370_4	dasseti “samādhānavisiṭṭhassā”tiādinā.	370	
PA_tika-s05_19t:371	Āsajjanaṭṭhenāti āsaṅganaṭṭhena. Tathā dassananti atathābhūtassāpi bhabbarūpassa viya attano vidaṃsanaṃ. Alakkhikoti vilakkhiko.	37	
PA_tika-s05_19t:372_0	Kāmānanti kāmāvacaradhammānaṃ. Rūpānanti rūpāvacaradhammānaṃ. Nissaraṇanti kāmānaṃ	372	
PA_tika-s05_19t:372_1	rūpāvacaradhammā nissaraṇaṃ, tesaṃ arūpāvacaradhammā nissaraṇaṃ. Evaṃ taṃsabhāvānanti	372	
PA_tika-s05_19t:372_2	sauttarasabhāvānaṃ. Tathāti yathā saṅkhatadhammānaṃ nissaraṇabhāvato, kilesasamucchedakassa	372	
PA_tika-s05_19t:372_3	ariyamaggassa ārammaṇabhāvato ca attheva asaṅkhatā dhātu, tathā vuccamānenāpi kāraṇena	372	
PA_tika-s05_19t:372_4	attheva asaṅkhatā dhātūti dasseti. Katthaci visayeti asaṅkhatadhātuṃ sandhāya vadati.	372	
PA_tika-s05_19t:372_5	Aviparītatthoti bhūtattho. “Yato kho bho ayaṃ attā pañcahi kāmaguṇehi samappito samaṅgībhūto	372	
PA_tika-s05_19t:372_6	paricāreti, ettāvatā kho bho ayaṃ attā paramadiṭṭhadhammanibbānappatto hoti, sapakaṭṭhanibbānabhāvino”ti	372	
PA_tika-s05_19t:372_7	ca evamādīsu upacāravuttisabbhāvato. Yathā taṃ sīhasaddoti yathā “sīho māṇavako”tiādinā	372	
PA_tika-s05_19t:372_8	māṇavakādīsu upacāravuttinā vattamāno migarāje bhūtatthavisaye diṭṭho, evaṃ nibbānasaddopi	372	
PA_tika-s05_19t:372_9	kāmaguṇarūpajjhānasamaṅgitāsu upacāravuttiyā vattamāno katthaci visaye aviparītattho.	372	
PA_tika-s05_19t:372_10	Yattha ca visaye aviparītattho, sā asaṅkhatā dhātu. Hatthatale saāmalakaṃ viya ñeyyaṃ	3721	
PA_tika-s05_19t:372_11	paccakkhato passantassa ekappamāṇassa satthuvacanamevettha pamāṇanti dassento “kiṃ	3721	
PA_tika-s05_19t:372_12	vā etāya yutticintāyā”tiādimāha. “Paṭiññātassa atthassa siddhiyā pakāsanāpaññattī”ti	3721	
PA_tika-s05_19t:372_13	nigamaṃ sandhāyāhāti.	3721	
PA_tika-s05_19t:373	Paññattihāravibhaṅgavaṇṇanā niṭṭhitā.	37	
PA_tika-s05_19t:374	12. Otaraṇahāravibhaṅgavaṇṇanā	37	
PA_tika-s05_19t:375	42. Indriyehīti karaṇe karaṇavacanaṃ “maggena gacchatī”tiādīsu viya, “pharasunā chindatī”ti evamādīsu viya ca. Otaraṇāti anuppavesanā.	37	
PA_tika-s05_19t:376_0	Paññākkhandhe saṅgaṇhanavasena sammāsaṅkappo viyāti yojanā. Adhicittaanuyuttānaṃ	376	
PA_tika-s05_19t:376_1	saddahanussahanupaṭṭhānasamādahanehi saddhādīsu upakarontesu eva paññā dassanakiccaṃ	376	
PA_tika-s05_19t:376_2	sādhetīti dassento “saddhā..pe… vuttānī”ti āha. No ca bhavaṅgāti tesaṃ saṅkhārānaṃ	376	
PA_tika-s05_19t:376_3	pavattikāraṇatābhāvaṃ dasseti.	376	
PA_tika-s05_19t:377	43. Tathā vuttoti “nissayo”ti vutto. Cetanāsīsena taṇhaṃ eva vadati cetanāsahacaraṇato.	37	
PA_tika-s05_19t:378_0	Rattassāti maggena asamucchinnarāgassa. Yena puggalo “ratto”ti vuccati, tassa rāgassa	378	
PA_tika-s05_19t:378_1	sambandhinī sukhā vedanā vuttā tattha tassa anusayanato. Tenāha “sukhāya…pe… vutta”nti.	378	
PA_tika-s05_19t:378_2	Esa nayo sesesupi. Tenāha “tathā”tiādi.	378	
PA_tika-s05_19t:379_0	Tāni eva indriyānīti sukhasomanassupekkhindriyāni. “Saṅkhārapariyāpannānī”ti vacanaṃ	379	
PA_tika-s05_19t:379_1	sandhāyāha “idha vedanāsīsena cetanā vuttā”ti. Na hi vedanā saṅkhārakkhandhapariyāpannā	379	
PA_tika-s05_19t:379_2	hoti. Taṇhāya, diṭṭhiyāti ca upayoge karaṇavacananti dassento “taṇhāyā”tiādimāha.	379	
PA_tika-s05_19t:379_3	Idāni upayogavaseneva “taṇhāyā”tiādīnaṃ atthaṃ dassetuṃ “yathā vā”tiādimāha. Tattha	379	
PA_tika-s05_19t:379_4	sesadhammānanti taṇhāvajjitaavisiṭṭhadhammānaṃ. Taṇhāya nissayabhāveti yadā taṇhā tesaṃ nissayo hoti.	379	
PA_tika-s05_19t:380_0	Taṇhāya sesadhammānaṃ paccayabhāveti yadā sesadhammā taṇhāpaccayā honti. “Karajakāyasannissitā”ti	380	
PA_tika-s05_19t:380_1	iminā vedanādikkhandhattayanissitāpi gahitā kāyappassaddhibhāvato. Kāraṇabhāvanti	380	
PA_tika-s05_19t:380_2	paramparahetubhāvaṃ. Taṇhādiṭṭhiupayenāti diṭṭhiupayena ca diṭṭhisahagatataṇhāupayena ca.	380	
PA_tika-s05_19t:381_0	“Āgatīti idhāgati, gatīti peccabhavo”ti padadvayena vuttamevatthaṃ pākaṭataraṃ kātuṃ	381	
PA_tika-s05_19t:381_1	pāḷiyaṃ “āgatigatīpi na bhavantī”ti vuttaṃ. Idha huranti dvārārammaṇadhammā dassitā	381	
PA_tika-s05_19t:381_2	āsannadūrabhāvehi dvārārammaṇehi vinivattetvā gahitattā. Idha dvārappavattadhammā	381	
PA_tika-s05_19t:381_3	“ubhayamantarenā”ti padassa atthabhāvena vuttā. Catubyūhahāre pana anindriyabaddharūpadhammā	381	
PA_tika-s05_19t:381_4	tathā vuttā. Kāraṇabhūtena anantarapaccayabhūtena, upanissayapaccayabhūtena ca. Ye	381	
PA_tika-s05_19t:381_5	dhammā upādāya “attā”ti samaññā, tesaṃ viññāṇādidhammānaṃ abhāvena anuppādadhammataṃ	381	
PA_tika-s05_19t:381_6	āpāditattāti attho. “Anissitassa calitaṃ natthī”tiādinā paṭilomato paccayabhāvo dassitoti	381	
PA_tika-s05_19t:381_7	dassento pāḷiyaṃ “esevanto dukkhassāti paṭiccasamuppādo”ti vatvā nanu “avijjāpaccayā	381	
PA_tika-s05_19t:381_8	saṅkhārā”tiādiko paṭiccasamuppādoti codanaṃ sandhāya yathāvuttassa paṭiccasamuppādabhāvaṃ	381	
PA_tika-s05_19t:381_9	dassetuṃ “so duvidho”tiādinā lokiyalokuttaravasena paṭiccasamuppādo vibhatto. Tadatthatāyāti	381	
PA_tika-s05_19t:381_10	vītarāgavimuttiatthatāya. Tabbhāvanti lokuttarapaṭiccasamuppādabhāvaṃ.	3811	
PA_tika-s05_19t:382	Otaraṇahāravibhaṅgavaṇṇanā niṭṭhitā.	38	
PA_tika-s05_19t:383	13. Sodhanahāravibhaṅgavaṇṇanā	38	
PA_tika-s05_19t:384_0	45. Sodheti nāmāti pucchitamatthaṃ hatthatale ṭhapitaāmalakaṃ viya paccakkhato dassento	384	
PA_tika-s05_19t:384_1	niggumbaṃ nijjaṭaṃ katvā vivaranto tabbisayaaññāṇasaṃsayādimalāpanayanena sodheti,	384	
PA_tika-s05_19t:384_2	evaṃ sodhento ca padassa atthena abhedopacāraṃ katvā “padaṃ sodheti”cceva vuccati.	384	
PA_tika-s05_19t:384_3	Tenāha “padaṃ sodheti nāmā”ti. Pucchāya vissajjanamevettha sodhananti āha “tadatthassa	384	
PA_tika-s05_19t:384_4	vissajjanato”ti. Ārabhīyatīti ārambho, desanāya pakāsiyamāno attho. Tenāha “na tāva…pe…	384	
PA_tika-s05_19t:384_5	pabodhitattā”ti. Idha sodhanaṃ nāma paṭicchannarūpassa atthassa desanānubhāvena vivaṭabhāvakaraṇanti	384	
PA_tika-s05_19t:384_6	tamatthaṃ upamāya vibhāvetuṃ “aññāṇapakkhandāna”ntiādi vuttaṃ.	384	
PA_tika-s05_19t:385	Sodhanahāravibhaṅgavaṇṇanā niṭṭhitā.	38	
PA_tika-s05_19t:386	14. Adhiṭṭhānahāravibhaṅgavaṇṇanā	38	
PA_tika-s05_19t:387	46. Dhārayitabbāti upadhāretabbā, upalakkhitabbāti attho. Vuttameva “sāmaññavisesakappanāya vohārabhāvena anavaṭṭhānato”tiādinā.	38	
PA_tika-s05_19t:388_0	Taṃ taṃ phalanti nirayādiṃ taṃ taṃ phalaṃ. Añcitāti gatā. Yonīti ekajāti. Samānavasena	388	
PA_tika-s05_19t:388_1	missībhavati etāyāti hi yoni, upapatti. Peccāti maritvā. Ussannatāyāti vitakkabahulatāya.	388	
PA_tika-s05_19t:388_2	“Ussannattā”tipi vadanti. Sassatādīhi vā ussannattā. Asurajātiyā nibbattāpanako asurajātinibbattanako.	388	
PA_tika-s05_19t:389	Saṅkhāti paññā. Paññāpadhānā ca bhāvanāti āha “paṭisaṅkhāya paṭipakkhabhāvanāyā”ti.	38	
PA_tika-s05_19t:390_0	47. Patthaṭabhāvena pathavī. Sabhāvadhāraṇaṭṭhena, nissattanijjīvaṭṭhena ca dhātu.	390	
PA_tika-s05_19t:390_1	Āpīyati, appāyatīti vā āpo. Tejanavasena tikkhatāvasena, dahanavasena vā tejo. Vāyanavasena	390	
PA_tika-s05_19t:390_2	vegagamanavasena, samudīraṇavasena vā vāyo. Vīsati ākārāti kesādayo vīsati koṭṭhāsā,	390	
PA_tika-s05_19t:390_3	pakārā vā. Kakkhaḷalakkhaṇādhikatāya kesādī kakkhaḷalakkhaṇā vuttā.	390	
PA_tika-s05_19t:391_0	Pāṭiyekko pathavīdhātukoṭṭhāsoti pathavīkoṭṭhāsamatto, attasuññadhammamattoti attho.	391	
PA_tika-s05_19t:391_1	Santappatīti ettha sarīrapakatimatikkamitvā uṇhabhāvo santāpo, sarīradahanavasena	391	
PA_tika-s05_19t:391_2	pavatto mahādāho, ayametesaṃ viseso. Yena ca jīrīyatīti ekāhikādijarārogena jarīyatīti	391	
PA_tika-s05_19t:391_3	ca attho yujjati. “Satavāraṃ tāpetvā tāpetvā udake pakkhipitvā uddhaṭasappi satadhotasappī”ti	391	
PA_tika-s05_19t:391_4	vadanti. Rasarudhiramaṃsamedanhāruaṭṭhiaṭṭhimiñjā rasādayo. Keci nhāruṃ apanetvā	391	
PA_tika-s05_19t:391_5	sukkaṃ sattamaṃ dhātuṃ vadanti. Vivekanti visuṃbhāvaṃ, visadisabhāvanti attho. Vatthusaṅkhāto	391	
PA_tika-s05_19t:391_6	hi āhāro pariṇāmaṃ gacchanto pāṇabhakkhagahaṇipadaniya muttakarīsabhāvehi viya attanāpi	391	
PA_tika-s05_19t:391_7	visadisarasasaṅkhātaṃ visuṃbhāvaṃ nibbattento tabbhāvaṃ gacchatīti vuccati, tathā	391	
PA_tika-s05_19t:391_8	rasādayopi rudhirādikoṭṭhāsaṃ. Tenāha “rasādibhāvena vivekaṃ gacchatī”ti.	391	
PA_tika-s05_19t:392	Sabhāvalakkhaṇatoti asucibhāvena lakkhitabbato.	39	
PA_tika-s05_19t:393_0	48. Yāthāvasarasalakkhaṇanti rasitabboti raso, paṭivijjhitabbo sabhāvo, attano raso	393	
PA_tika-s05_19t:393_1	saraso, yāthāvo saraso, yāthāvasaraso yāthāvasaraso eva lakkhitabbattā lakkhaṇanti	393	
PA_tika-s05_19t:393_2	yāthāvasarasalakkhaṇaṃ. Atha vā yāthāvasarasalakkhaṇanti aviparītaṃ attano pavattisaṅkhātaṃ	393	
PA_tika-s05_19t:393_3	kiccañceva pīḷanasaṅkhātaṃ lakkhaṇañca. “Idaṃ kiccaṃ, idaṃ lakkhaṇa”nti avijjāhetu	393	
PA_tika-s05_19t:393_4	ñātuṃ na sakkoti, tabbisayañāṇuppattiṃ nivārentī chādetvā pariyonandhitvā tiṭṭhatīti	393	
PA_tika-s05_19t:393_5	vuttā. Tena vuttaṃ “jānituṃ paṭivijjhituṃ na detī”ti. Tayidamassā kiccanti kiccato	393	
PA_tika-s05_19t:393_6	kathitā. Kathitāti ca vuttā, yato ca avijjā asampaṭivedharasāti vuccati. Jāyati etthāti	393	
PA_tika-s05_19t:393_7	jāti, uppattiṭṭhānaṃ. Yadipi nirodhamagge avijjā ārammaṇaṃ na karoti, te pana jānitukāmassa	393	
PA_tika-s05_19t:393_8	tappaṭicchādanavasena anirodhamaggesu nirodhamaggaggahaṇassa kāraṇabhāvena pavattamānā	393	
PA_tika-s05_19t:393_9	tattha uppajjatīti vuccati, tesampi avijjāya uppattiṭṭhānatā hoti, itaresaṃ ārammaṇabhāvena cāti.	393	
PA_tika-s05_19t:394_0	Atthānatthanti hitāhitaṃ. Sammohavinodaniyaṃ pana “atthattha”nti vuttaṃ, tattha attho	394	
PA_tika-s05_19t:394_1	eva atthatthoti atthassa aviparītatādassanatthaṃ dutiyena atthasaddena visesanaṃ.	394	
PA_tika-s05_19t:394_2	Na hi ñāṇaṃ anatthe “attho”ti gaṇhātīti. Kāraṇākāraṇanti etthāpi evaṃ daṭṭhabbaṃ.	394	
PA_tika-s05_19t:394_3	Atthatthanti vā āmeḍitavacanaṃ sabbesaṃ atthānaṃ pākaṭakaraṇabhāvappakāsanatthaṃ,	394	
PA_tika-s05_19t:394_4	phalaṃ phalanti attho, hitapariyāyepi eseva nayo. Nti atthānatthādikaṃ. Ākāranti atthādikāraṇameva.	394	
PA_tika-s05_19t:395_0	Paṭividdhassa puna avekkhanā paccavekkhaṇā. Ducintitacintitādilakkhaṇassa bālassa	395	
PA_tika-s05_19t:395_1	bhāvo bālyaṃ. Sampajānātīti samaṃ pakārehi jānāti. Balavamoho pamoho. Samantato mohanaṃ	395	
PA_tika-s05_19t:395_2	sammoho. Duggatigāmikammassa visesapaccayattā avindiyaṃ. Vindatīti labhati. Anavajjadhammānaṃ	395	
PA_tika-s05_19t:395_3	vijjā viya visesapaccayo na hotīti vindiyaṃ na vindati. Ayaṃ avijjāya vemattatāti	395	
PA_tika-s05_19t:395_4	ayaṃ “dukkhe aññāṇa”ntiādinā kiccajātilakkhaṇehi vutto avijjāya aviseso. Vijjātiādīnaṃ	395	
PA_tika-s05_19t:395_5	vuttanayānasārena attho veditabbo.	395	
PA_tika-s05_19t:396	Pāsāṇasakkharavālikāvirahitā bhūmi saṇhāti “saṇhaṭṭhenā”ti vuttaṃ.	39	
PA_tika-s05_19t:397_0	Tattakameva kālanti pañcakappasatāni. Vibhūtaṃ samattikkantaṃ rūpasaññāsaṅkhātaṃ	397	
PA_tika-s05_19t:397_1	rūpaṃ etāyāti vibhūtarūpaṃ, samāpattinti padattho. Na hi kāci arūpasamāpatti rūpasaññāsahagatā	397	
PA_tika-s05_19t:397_2	pavattīti. Nirodhasamāpattiyaṃ vattabbameva natthi, tattha nevasaññānāsaññāyatanasamāpattiyā	397	
PA_tika-s05_19t:397_3	visuṃ gahitattā vuttaṃ “sesāruppasamāpattiyo”ti.	397	
PA_tika-s05_19t:398	Damathaṃ anupagacchanto duṭṭhasso khaluṅkasso. Uttaridamathāyāti ariyamaggadamathāya.	39	
PA_tika-s05_19t:399	Itaroti dukkhāpaṭipado khippābhiñño, sukhāpaṭipado ca khippābhiñño. Ubhayatobhāgehīti rūpakāyanāmakāyabhāgehi. Ubhayatoti vikkhambhanasamucchedavimuttivasena.	39	
PA_tika-s05_19t:400	Anekopīti sabhāvena anekopi. Ekasaddābhidheyyatāyāti sāmaññasaddābhidheyyatāya.	40	
PA_tika-s05_19t:401	Adhiṭṭhānahāravibhaṅgavaṇṇanā niṭṭhitā.	40	
PA_tika-s05_19t:402	15. Parikkhārahāravibhaṅgavaṇṇanā	40	
PA_tika-s05_19t:403	49. “Hinotī”ti padassa atthaṃ dassento “kāraṇabhāvaṃ gacchatī”ti āha anekatthattā dhātūnaṃ. Etīti āgacchati, uppajjatīti attho.	40	
PA_tika-s05_19t:404_0	Avijjāyapi hetubhāveti ettha avijjā anantarāya avijjāya anantarasamanantarūpanissayanatthivigatāsevanapaccayehi,	404	
PA_tika-s05_19t:404_1	anantarāya pana sahajātāya sahajātaaññamaññanissayasampayuttaatthiavigatahetupaccayehi,	404	
PA_tika-s05_19t:404_2	asahajātāya upanissayakoṭiyā eva paccayo hotīti veditabbaṃ. Attano phalaṃ karotīti	404	
PA_tika-s05_19t:404_3	kāraṇanti āha “kāraṇabhāvo ca phalāpekkhāyā”ti.	404	
PA_tika-s05_19t:405	Nibbattiattho phalattho phalasaṅkhāto attho.	40	
PA_tika-s05_19t:406_0	Yo sabhāvoti puññādiabhisaṅkhārānaṃ yo abhisaṅkharaṇasabhāvo, so hetu. Sesapadesūti	406	
PA_tika-s05_19t:406_1	viññāṇādipadesu. Yathāvuttappabhedoti “asādhāraṇalakkhaṇo hetū”tiādinā vuttappabhedo.	406	
PA_tika-s05_19t:406_2	Yo koci paccayoti janakādibhedaṃ yaṃ kiñci kāraṇaṃ. Abhisaṅkharaṇatoti paccakkhato,	406	
PA_tika-s05_19t:406_3	paramparāya ca nibbattanato.	406	
PA_tika-s05_19t:407	Parikkhārahāravibhaṅgavaṇṇanā niṭṭhitā.	40	
PA_tika-s05_19t:408	16. Samāropanahāravibhaṅgavaṇṇanā	40	
PA_tika-s05_19t:409_0	50. Suttena gahiteti sutte vutte. Padaṭṭhānaggahaṇaṃ adhiṭṭhānavisayadassanatthaṃ,	409	
PA_tika-s05_19t:409_1	vevacanaggahaṇaṃ adhivacanavibhāgadassanatthanti yojanā. Visayādhiṭṭhānabhāvatoti	409	
PA_tika-s05_19t:409_2	visayasaṅkhātapavattiṭṭhānabhāvato. Vanīyatīti bhajīyati. Vanatīti bhajati sevati.	409	
PA_tika-s05_19t:409_3	Vanuteti yācati, patthetīti attho. Pañca kāmaguṇā kāmataṇhāya kāraṇaṃ hoti ārammaṇapaccayatāya.	409	
PA_tika-s05_19t:409_4	Nimittaggāho anubyañjanaggāhassa kāraṇaṃ hoti upanissayatāyāti evaṃ sesesupi yathārahaṃ kāraṇatā vattabbā.	409	
PA_tika-s05_19t:410_0	51. “Kāye kāyānupassī viharāhī”tiādīsu yaṃ vattabbaṃ, taṃ heṭṭhā lakkhaṇahāravibhaṅgavaṇṇanāyaṃ	410	
PA_tika-s05_19t:410_1	vuttanayeneva veditabbaṃ. Ayaṃ pana viseso – rūpadhammapariññāyāti rūpūpikaviññāṇaṭṭhitipariññāya.	410	
PA_tika-s05_19t:411_0	“Dukkha”nti passantī sā vedanānupassanāti yojetabbaṃ. Vedanāhetupariññāyāti phassapariññāya.	411	
PA_tika-s05_19t:411_1	“Vedanāvasenā”ti padena attanā uppāditadukkhavasena. Vedanāpariññāyāti vedanūpikaviññāṇaṭṭhitipariññāya.	411	
PA_tika-s05_19t:411_2	Niccābhinivesapaṭipakkhato aniccānupassanāyāti adhippāyo. Niccasaññānimittassāti	411	
PA_tika-s05_19t:411_3	niccasaññāhetukassa. Saññāpariññāyāti saññūpikaviññāṇaṭṭhitipariññāya. Paṭhamamaggavajjhattā	411	
PA_tika-s05_19t:411_4	agatigamanassa vuttaṃ “diṭṭhābhinivesassa…pe… agatigamanassa cā”ti.	411	
PA_tika-s05_19t:412	Saṅkhārapariññāyāti saṅkhārūpikaviññāṇaṭṭhitipariññāya.	41	
PA_tika-s05_19t:413	Samāropanahāravibhaṅgavaṇṇanā niṭṭhitā.	41	
PA_tika-s05_19t:414	Niṭṭhitā ca hāravibhaṅgavaṇṇanā.	41	
PA_tika-s05_19t:415	1. Desanāhārasampātavaṇṇanā	41	
PA_tika-s05_19t:416_0	“Eva”ntiādi hārasampātadesanāya sambandhadassanaṃ. Tattha purimena upamādvayena suparikammakatamaṇikoṭṭimasadisī,	416	
PA_tika-s05_19t:416_1	suviracitajambunadābharaṇasadisī ca pāḷi. Tattha katanānāvaṇṇapupphūpahārasadisī,	416	
PA_tika-s05_19t:416_2	vividharaṃsijālāsamujjalabaddhanānāratanāvalisadisī ca hāravibhaṅgadesanāti dasseti.	416	
PA_tika-s05_19t:416_3	Pacchimena tassa paṇītamahārahe jaṭāhi saddhiṃ dukkaratarataṃ dīpeti. Yāyaṃ gāthā vuttāti yojanā.	416	
PA_tika-s05_19t:417_0	52. Yasmāyaṃ hāravibhaṅgavāro nappayojeti yathāvuttena kāraṇena, tasmā sā hāravibhaṅgavārassa	417	
PA_tika-s05_19t:417_1	ādimhi na paccāmaṭṭhāti adhippāyo. Hārasampātavāro pana taṃ payojetīti yasmā pana	417	
PA_tika-s05_19t:417_2	hārasampātavāro taṃ gāthaṃ payojeti yathāvutteneva kāraṇena, tasmā “soḷasa…pe… āhā”ti	417	
PA_tika-s05_19t:417_3	āha. Yojanānayadassananti yojanāya nayadassanaṃ.	417	
PA_tika-s05_19t:418_0	Tenāti “taṃ maccuno pada”nti vacanena. Sabbaṃ vipallāsanti dvādasavidhampi vipallāsaṃ.	418	
PA_tika-s05_19t:418_1	Sāmaññassa…pe… voharīyati yattha patiṭṭhitaṃ sāmaññaṃ, so viseso. Atthato pana saññādayo	418	
PA_tika-s05_19t:418_2	eva rūpādivisayaṃ viparītākārena gaṇhante vipallāsoti dassento “saññāvipallāso”tiādimāha.	418	
PA_tika-s05_19t:419_0	Indajālādivasena maṇiādiākārena upaṭṭhahante upādānakkhandhapañcake ahaṃmamādikāraṇatāya	419	
PA_tika-s05_19t:419_1	niruttinayena “attā”ti vuccamāno taṃbuddhivohārappavattinimittatāya attabhāvo sukhādīnaṃ	419	
PA_tika-s05_19t:419_2	vatthutāya “attabhāvavatthū”ti pavuccatīti āha “tehī”tiādi. Tesanti upādānakkhandhānaṃ.	419	
PA_tika-s05_19t:419_3	Vipallāsānaṃ pavattiākāro “asubhe subha”ntiādi. Visayo kāyavedanācittadhammā. Avijjā	419	
PA_tika-s05_19t:419_4	ca…pe… eva sammohapubbakattā sabbavipallāsānaṃ. Ca-saddo subhasukhasaññānanti etthāpi ānetvā yojetabbo.	419	
PA_tika-s05_19t:420_0	Tatthāyaṃ yojanā – “avijjā ca subhasukhasaññānaṃ paccayo eva, na taṇhā eva, avijjā	420	
PA_tika-s05_19t:420_1	subhasukhasaññānañca paccayo, na niccaattasaññānaṃ evā”ti. Evaṃ santepi purimānaṃ	420	
PA_tika-s05_19t:420_2	dvinnaṃ viparītasaññānaṃ taṇhā, pacchimānaṃ avijjā visesapaccayoti dassento āha “tathāpī”tiādi.	420	
PA_tika-s05_19t:420_3	Avijjāsīsena cettha diṭṭhiyā gahaṇaṃ veditabbaṃ. Tenāha “diṭṭhinivutaṃ citta”nti,	420	
PA_tika-s05_19t:420_4	“yo diṭṭhivipallāso”ti ca ādi, yathā ca avijjāsīsena diṭṭhiyā gahaṇaṃ, evaṃ diṭṭhisīsena	420	
PA_tika-s05_19t:420_5	avijjāyapi gahaṇaṃ siyāti āha “diṭṭhisīsena avijjā vuttā”ti. Taṇhāvijjāsu subhasukhasaññānaṃ	420	
PA_tika-s05_19t:420_6	yathā taṇhā visesapaccayo, na evaṃ avijjā. Niccaattasaññānaṃ pana yathā avijjā visesapaccayo,	420	
PA_tika-s05_19t:420_7	na tathā taṇhāti dassento “moho visesapaccayo”ti āha.	420	
PA_tika-s05_19t:421_0	Pacchimānaṃ dvinnaṃ…pe… hotīti atītaṃse taṇhābhinivesassa balavabhāvābhāvato. Teneva	421	
PA_tika-s05_19t:421_1	hi “so atītaṃ rūpaṃ attato samanupassati”cceva vuttaṃ, na “abhinandatī”ti. Taṇhāvipallāsoti	421	
PA_tika-s05_19t:421_2	taṇhaṃ upanissāya pavatto vipallāso, na hi taṇhā sayaṃ vipallāso. Tenāha “taṇhāmūlako	421	
PA_tika-s05_19t:421_3	vipallāso”ti. Diṭṭhābhinandanavasenāti taṇhupanissayadiṭṭhābhinandanavasena, yato	421	
PA_tika-s05_19t:421_4	so “taṇhāvipallāso”ti vutto. Etenāti “yo taṇhāvipallāso”tiādipāṭhena. Soḷasa saññīvādā,	421	
PA_tika-s05_19t:421_5	aṭṭha asaññīvādā, aṭṭha nevasaññīnāsaññīvādā, pañca paramadiṭṭhadhammanibbānavādā	421	
PA_tika-s05_19t:421_6	ca, yathā attano gatāya, nibbānappattiyā ca parikappavasena subhasukhākāraggāhino,	421	
PA_tika-s05_19t:421_7	na evaṃ satta ucchedavādāti āha “yebhuyyenā”ti. Paṭipakkhavasenapīti visuddhivasenapi.	421	
PA_tika-s05_19t:421_8	Yāva hi upakkilesā, tāva cittaṃ na visujjhateva. Yadā ca te pahīnā, tadā visuddhameva.	421	
PA_tika-s05_19t:421_9	Tenāha “na hī”tiādi. “Arakkhitena cittenā”ti pāḷiṃ nikkhipitvā vipallāsamukheneva	421	
PA_tika-s05_19t:421_10	desanāya niddhāriyamānattā vuttaṃ “yathānusandhināva gāthaṃ niṭṭhapetu”nti.	4211	
PA_tika-s05_19t:422	Mārassāti kilesamārassa. Tassa hi vase ṭhito sesamārānaṃ hatthagato evāti. Tenāha “kilesamāraggahaṇenevā”tiādi.	42	
PA_tika-s05_19t:423_0	Mārabandhananti sattamārapakkhe mārassa bandhananti mārabandhanaṃ. So hi kilesabandhanabhūte	423	
PA_tika-s05_19t:423_1	attano samārakaparise maññati. Tena vuttaṃ “antali…pe… mokkhasī”ti. Itaramārapakkhe	423	
PA_tika-s05_19t:423_2	mārova bandhananti mārabandhanaṃ. Visaṅkhāro nibbānaṃ.	423	
PA_tika-s05_19t:424_0	Mohasampayogato cittaṃ “mūḷha”nti vuttanti rattaduṭṭhānampi mūḷhatāya sabbhāve “mūḷha”nti	424	
PA_tika-s05_19t:424_1	visuṃ vacanaṃ āveṇikamohavasena vuttanti dassento “dvinnaṃ momūhacittuppādānaṃ vasenā”ti	424	
PA_tika-s05_19t:424_2	āha. Evanti evaṃ rāgādiakusalappattiyā kusalabhaṇḍacchedanato arakkhitaṃ cittaṃ hoti,	424	
PA_tika-s05_19t:424_3	sabbopi micchābhiniveso ettheva saṅgahaṃ samosaraṇaṃ gacchatīti āha “micchādiṭṭhi	424	
PA_tika-s05_19t:424_4	…pe… veditabba”nti. Sabbepīti “arakkhitaṃ, micchādiṭṭhihataṃ, thinamiddhābhibhūta”nti	424	
PA_tika-s05_19t:424_5	tīhipi padehi vuttadhammā.	424	
PA_tika-s05_19t:425_0	Cakkhunāti dvārena. Rūpanti visabhāgavatthusannissitaṃ rūpāyatanaṃ. Nimittaggāhīti	425	
PA_tika-s05_19t:425_1	“itthī”ti vā puriso”ti vā “subha”nti vā “asubha”nti vā parikappitanimittaṃ gaṇhāti,	425	
PA_tika-s05_19t:425_2	tassa vā gahaṇasīlo. Anubyañjanaggāhīti hatthapādahasitakathitādippabhede kilesānaṃ	425	
PA_tika-s05_19t:425_3	anu anu byañjanato anubyañjanasaññite ākāre gaṇhāti, tesaṃ vā gahaṇasīlo. Yatvādhikaraṇanti	425	
PA_tika-s05_19t:425_4	yaṃ nimittaṃ, nimittānubyañjanaggahaṇanimittanti attho. Evaṃ “cakkhundriyaṃ asaṃvutaṃ	425	
PA_tika-s05_19t:425_5	viharanta”nti, yo “nimittaggāhī, anubyañjanaggāhī”ti ca vutto puggalo, tamenaṃ cakkhundriyaṃ	425	
PA_tika-s05_19t:425_6	cakkhudvāraṃ asaṃvutaṃ satikavāṭena apihitaṃ katvā vattantaṃ, tassa ca rūpassa iṭṭhākāraggahaṇe	425	
PA_tika-s05_19t:425_7	abhijjhā, aniṭṭhākāraggahaṇe domanassaṃ, asamapekkhane moho micchābhinivese micchādiṭṭhīti	425	
PA_tika-s05_19t:425_8	evaṃ abhijjhābyāpādā, aññe ca lāmakaṭṭhena pāpakā akosallasambhūtaṭṭhena akusalā	425	
PA_tika-s05_19t:425_9	dhammā anvāssaveyyuṃ anu anu pavatteyyuṃ.	425	
PA_tika-s05_19t:426_0	Tassa saṃvarāya na paṭipajjatīti tassa cakkhudvārassa saṃvarāya satikavāṭena pidahanatthaṃ	426	
PA_tika-s05_19t:426_1	na paṭipajjati. Sā pana appaṭipatti cakkhundriyassa anārakkhāsaṃvarassa anuppādoti	426	
PA_tika-s05_19t:426_2	dassento “na rakkhati…pe… āpajjatī”ti āha. Javane uppajjamānopi hi asaṃvaro tena	426	
PA_tika-s05_19t:426_3	dvārena pavattanato “cakkhundriyāsaṃvaro”tveva vuccatīti. Sesadvāresupi vuttanayeneva	426	
PA_tika-s05_19t:426_4	attho veditabbo. “Pubbantakappanavasena cā”tiādinā saṅkhepato vuttamatthaṃ vitthārato	426	
PA_tika-s05_19t:426_5	dassento “saṅkhepato ca vitthāro añño”ti katvā taṃ samuccinanto “yā ca kho imā”tiādimāha.	426	
PA_tika-s05_19t:427_0	Yathāvuttā akusalā dhammāti dvādasa akusalacittuppādadhammā, tesaṃ vatthūni vā. Te	427	
PA_tika-s05_19t:427_1	hi samudayavajjā pañcupādānakkhandhā. “Eva”nti iminā nettipāḷiyaṃ, aṭṭhakathāyañca	427	
PA_tika-s05_19t:427_2	niddhāritappakārena. Idhāti imissaṃ “arakkhitena cittenā”ti gāthāyaṃ.	427	
PA_tika-s05_19t:428_0	Yadipi desanāhārasampātapāḷiyaṃ “tasmā rakkhitacittassā”ti gāthā sarūpato na gahitā,	428	
PA_tika-s05_19t:428_1	atthato pana “tesaṃ bhagavā pariññāyā”tiādinā gahitā evāti tassā gahitabhāvaṃ vibhāvetuṃ	428	
PA_tika-s05_19t:428_2	“kathaṃ desetī”ti pucchitvā “tasmā rakkhitacittassā”ti gāthaṃ uddhari.	428	
PA_tika-s05_19t:429_0	Yonisomanasikārena kammaṃ karontoti “so ‘idaṃ dukkha’nti yoniso manasi karotī”tiādinā	429	
PA_tika-s05_19t:429_1	nayena vipassanāsaṅkhātena yonisomanasikārena bhāvanākammaṃ karonto, bhāventoti attho.	429	
PA_tika-s05_19t:429_2	Yathābhūtañāṇanti ñātapariññāya pubbabhāgavipassanāya “avijjāsamudayā rūpasamudayo,	429	
PA_tika-s05_19t:429_3	avijjānirodhā rūpanirodho”tiādinā samapaññāsāya ākārehi. Nirayagatiyaṃ dukkhadukkhatā,	429	
PA_tika-s05_19t:429_4	sugativisese brahmalokekadese saṅkhāradukkhatā, itarattha dve tissopīti dassento	429	
PA_tika-s05_19t:429_5	āha “yathāsambhavaṃ tividhadukkhatāyogenā”ti.	429	
PA_tika-s05_19t:430	Desanāhārasampātavaṇṇanā niṭṭhitā.	43	
PA_tika-s05_19t:431	2. Vicayahārasampātavaṇṇanā	43	
PA_tika-s05_19t:432_0	53. Kusaladhammārammaṇāti kusaladhamme uddissa pavattimattaṃ sandhāya vuttaṃ, na	432	
PA_tika-s05_19t:432_1	tesaṃ ārammaṇapaccayataṃ idha “kusalā dhammā”ti lokuttaradhammānaṃ adhippetattā.	432	
PA_tika-s05_19t:432_2	Na hi kadāci anupādāniyā dhammā upādānārammaṇā honti. Phaladhamme uddissa pavattāya	432	
PA_tika-s05_19t:432_3	taṇhāya gahitattā “kusala…pe… daṭṭhabbo”ti vuttaṃ. Desanāhāreti desanāhārasampāte.	432	
PA_tika-s05_19t:432_4	Kathaṃ pana kusalabhāvoti “kusalā”ti vacanamattaṃ gahetvā codeti, tañca nidassanamattaṃ	432	
PA_tika-s05_19t:432_5	daṭṭhabbaṃ, pahānahetubhāvopissā siyā codakena sampaṭicchitova. “Mānopi duvidho”tiādinā	432	
PA_tika-s05_19t:432_6	mānassa ca tassā taṇhāya ca sevitabbabhāvo akusalānaṃ pahānāya, kusalānaṃ uppattiyā ca paccayabhāvato.	432	
PA_tika-s05_19t:433_0	Nekkhammassitaṃ domanassaṃ nāma “ariyabhūmiṃ pāpuṇituṃ nāsakkhi”nti anusocato uppannaṃ	433	
PA_tika-s05_19t:433_1	domanassanti sambandho. Evanti iminā pāḷiyaṃ vuttappakārena, pihaṃ upaṭṭhapetvā chasu	433	
PA_tika-s05_19t:433_2	dvāresu iṭṭhārammaṇe āpāthagate aniccādivasena vipassanaṃ paṭṭhapetvāti yojanā. Iṭṭhārammaṇañcettha	433	
PA_tika-s05_19t:433_3	yathāvuttaanusocanadomanassuppattīnaṃ yathābhiniviṭṭhassa ārammaṇassa aniṭṭhatāyāti	433	
PA_tika-s05_19t:433_4	dassanatthaṃ. “Kathaṃ nekkhammavasenā”ti padassa atthaṃ vivarituṃ “vipassanāvasenā”tiādi	433	
PA_tika-s05_19t:433_5	vuttaṃ. Vipassanādivinimuttā vā paṭhamajjhānādivasena vuttā kusalā dhammā idha nekkhammaṃ.	433	
PA_tika-s05_19t:433_6	Anussatiggahaṇena upacārajjhānameva gahitanti “paṭhamajjhānādivasenā”ti vuttaṃ. Ādisaddena	433	
PA_tika-s05_19t:433_7	dutiyajjhānato paṭṭhāya yāva aggaphalā uparivisesā saṅgahitā. Yāya paññāvimuttiyā.	433	
PA_tika-s05_19t:434_0	Upekkhāsatipārisuddhibhāvenāti upekkhājanitasatipārisuddhisabbhāvena. Kammayogganti	434	
PA_tika-s05_19t:434_1	vipassanābhāvanādikammassa yoggaṃ anurūpaṃ anucchavikaṃ. Assaddhiyeti assaddhiyahetu,	434	
PA_tika-s05_19t:434_2	“assaddhiyenā”tipi paṭhanti, so evattho. Obhāsagatanti ñāṇobhāsagataṃ. Kāmaṃ pubbepi	434	
PA_tika-s05_19t:434_3	paññā vuttā, assaddhiyādīhi pana aññesaṃ kilesānaṃ vidhamanampi paññāya eva hoti,	434	
PA_tika-s05_19t:434_4	sā ca evaṃbhūtāti dassanatthaṃ “obhāsagataṃ kilesandhakāre na iñjatī”ti vuttaṃ.	434	
PA_tika-s05_19t:435_0	Kopo kodho. Appaccayo domanassaṃ. Iddhividhañāṇādikā cha abhiññā pākaṭā evāti “dve	435	
PA_tika-s05_19t:435_1	ca visese”ti vuttadhamme dassetuṃ “manomayiddhi, vipassanāñāṇañcā”ti āha. Aṅgaṇāni	435	
PA_tika-s05_19t:435_2	rāgādayo. Upakkilesā abhijjhāvisamalobhādayo. Anulomanaṃ tadekaṭṭhatā. Phandanā dubbalā	435	
PA_tika-s05_19t:435_3	vikkhepappavatti. Balavatī anavaṭṭhānaṃ. Sabbo micchābhiniveso ayonisomanasikārena	435	
PA_tika-s05_19t:435_4	hoti, micchāvitakkena ca. Tattha ayonisomanasikāro akusalacittuppādo tappariyāpanno	435	
PA_tika-s05_19t:435_5	micchāvitakko vikkhepasahito evāti vuttaṃ “micchābhinivesahetutāya diṭṭhipakkho”ti	435	
PA_tika-s05_19t:435_6	vuttañhetaṃ “vitakkopi diṭṭhiṭṭhānaṃ, ayoniso manasikāropi diṭṭhiṭṭhāna”nti.	435	
PA_tika-s05_19t:436_0	Atha vā iñjanāti phandanā, diṭṭhaparittāso. Yathāha “tadapi tesaṃ bhavataṃ samaṇabrāhmaṇānaṃ	436	
PA_tika-s05_19t:436_1	ajānataṃ apassataṃ vedayitaṃ taṇhāgatānaṃ paritassitavipphanditamevā”ti. Aṭṭhitīti	436	
PA_tika-s05_19t:436_2	anavaṭṭhānaṃ, diṭṭhivitakko. Tena hi puthujjano kāle sassataṃ, kāle ucchedanti taṃ	436	
PA_tika-s05_19t:436_3	taṃ diṭṭhiggahaṇaṃ pakkhandanto sattato paribbhaṭṭhaandho viya, samudde vissaṭṭhavāhanikā	436	
PA_tika-s05_19t:436_4	viya, yante yuttagoṇo viya ca tathā tathā paribbhamati. Tenāha “diṭṭhiyopi diṭṭhiṭṭhānaṃ,	436	
PA_tika-s05_19t:436_5	vitakkopi diṭṭhiṭṭhāna”nti ca. Etasmiñca pakkhe micchābhinivesatāya, micchābhinivesahetutāya	436	
PA_tika-s05_19t:436_6	ca tassā dve pakkhāti ekadesasarūpekaseso katoti veditabbaṃ.	436	
PA_tika-s05_19t:437_0	“Eva”ntiādinā “so uparima”ntiādipāḷiyaṃ sambandhaṃ dasseti. Paṭighasaññāti bhummatthe	437	
PA_tika-s05_19t:437_1	paccattavacananti dassento “paṭigha…pe… saññāsū”ti āha. Rūpāvacarasaññāti saññāsīsena	437	
PA_tika-s05_19t:437_2	rūpāvacarajjhānāni vadati. Nānattasaññāti nānāsabhāvā, nānāsabhāve vā ārammaṇe saññā.	437	
PA_tika-s05_19t:437_3	Ṭhapetvā paṭighasaññā avasiṭṭhakāmāvacarasaññā hetā. Tā samatikkamatīti tā rūpasaññānānattasaññāyo	437	
PA_tika-s05_19t:437_4	ārammaṇehi saddhiṃ sammadeva atikkamati.	437	
PA_tika-s05_19t:438_0	Rūpāvacarajjhānobhāsopi kasiṇārammaṇā. Kasiṇanissando hi āruppajjhānuppatti. Dassananti	438	
PA_tika-s05_19t:438_1	kasiṇarūpānaṃ dassanaṃ. Abhijjhābyāpādappahānena saddhiṃ vīriyārambho upakārako samatho	438	
PA_tika-s05_19t:438_2	satipassaddhiyo parikkhāraṅgatā vuttā eva. Satirahitaṃ sammasanaṃ nāma natthīti “yā	438	
PA_tika-s05_19t:438_3	upaṭṭhitā sati asammuṭṭhā, ayaṃ vipassanā”ti vuttaṃ. Tena satisīsena vipassanā gahitāti	438	
PA_tika-s05_19t:438_4	dasseti. Sammosānaṃ pahānamāhāti sambandho.	438	
PA_tika-s05_19t:439_0	54. Paccuppannasukhaāyatisukhavipākakiriyanirāmisaakāpurisasevitabhāvehi eva sesā	439	
PA_tika-s05_19t:439_1	pāḷiyaṃ etassa samādhissa santapaṇītatādivisesā vuttā, tepi idha saṅgahitāti tesaṃ	439	
PA_tika-s05_19t:439_2	padānaṃ atthaṃ dassento “aṅgasantatāyā”tiādimāha. Tattha aṅgasantatāyāti phalajhānaṅgānaṃ	439	
PA_tika-s05_19t:439_3	upasantatāya. Kilesadarathasantatāyāti kilesadarathapaṭippassaddhiyā. Paṇītoti uḷāro.	439	
PA_tika-s05_19t:439_4	Ekodibhāvenāti maggasamādhisaṅkhātena ekodibhāvena. Ekodibhāvanti samādhānaṃ. Lokiyasamādhissa	439	
PA_tika-s05_19t:439_5	paccanīkanīvaraṇapaṭhamajjhānanikantiādīni niggahetabbāni, aññe ca kilesā vāretabbā.	439	
PA_tika-s05_19t:439_6	Imassa pana arahattasamādhissa paṭippassaddhakilesattā na niggahetabbaṃ, vāretabbañca	439	
PA_tika-s05_19t:439_7	atthīti so maggānantaraṃ samāpattikkhaṇeva appayogeneva adhigatattā, ṭhitattā ca	439	
PA_tika-s05_19t:439_8	aparihānivasena vā adhigatattā nasasaṅkhāraniggayhavāritagato.	439	
PA_tika-s05_19t:440	“Sativepullappatto”ti etena appavattamānāyapi satiyā satibahulatāya sato eva nāmāti dasseti. “Yathāparicchinnakālavasenā”ti etena paricchinnasatiyā satoti dasseti.	44	
PA_tika-s05_19t:441_0	Vakkhamānenāti “pītipharaṇā”tiādinā anantaraṃ vakkhamānena. “Pītipharaṇatā”ti pana	441	
PA_tika-s05_19t:441_1	pāḷi āgatā. Taṃ “pañcaṅgiko sammāsamādhī”ti samādhiaṅgabhāvena paññā uddiṭṭhāti katvā	441	
PA_tika-s05_19t:441_2	vuttaṃ. Tato eva aṭṭhakathāyaṃ “pītipharaṇatā”tiādīnañca atthasaṃvaṇṇanā katā. Tattha	441	
PA_tika-s05_19t:441_3	“so imameva kāyaṃ vivekajena pītisukhena abhisandetī”tiādinā nayena pītiyā, sukhassa	441	
PA_tika-s05_19t:441_4	ca pharaṇaṃ veditabbaṃ. Sesaṃ suviññeyyameva.	441	
PA_tika-s05_19t:442	Samādhivasena samatho uddhaṭoti sabhāvavasena samatho uddhaṭo, na upakārakadhammavasenāti adhippāyo.	44	
PA_tika-s05_19t:443_0	55. Rāgapaṭipakkhattā samādhissa “adhicittasikkhāya sikkhanto”ti vuttaṃ. Vuttanayānusārenāti	443	
PA_tika-s05_19t:443_1	“sukhapaṇidhiādisamugghāṭanena appaṇihito”tiādinā. Ettha ca saṅkhārānaṃ khaṇabhaṅgurataṃ	443	
PA_tika-s05_19t:443_2	sammadeva passantassa na rāgo patiṭṭhaṃ labhatīti aniccānupassanā rāgacaritassa sappāyā	443	
PA_tika-s05_19t:443_3	vuttā, tathā saṅkhārānaṃ sabhāvadukkhataṃ sammadeva passantassa pakatiyāpi dukkhitesu	443	
PA_tika-s05_19t:443_4	dukkhuppādanaṃ vaṇe khārodakasekasadisanti na doso patiṭṭhaṃ labhatīti dukkhānupassanā	443	
PA_tika-s05_19t:443_5	dosacaritassa sappāyā vuttā, tathā saṅkhāresu sammadeva ghanavinibbhoge kate attasuññatāya	443	
PA_tika-s05_19t:443_6	upaṭṭhahamānāya na moho patiṭṭhaṃ labhatīti anattānupassanā mohacaritassa sappāyā	443	
PA_tika-s05_19t:443_7	vuttāti veditabbaṃ. Rāgapaṭipakkhattā samādhissa “adhicittasikkhāya sikkhanto”ti	443	
PA_tika-s05_19t:443_8	vuttaṃ. Esa nayo itaresu. Sesamettha suviññeyyaṃ.	443	
PA_tika-s05_19t:444_0	Khantibahulo uppannaṃ aratiṃ anabhiratiṃ abhibhuyya viharanto sukhena samādhiṃ adhigacchatīti	444	
PA_tika-s05_19t:444_1	khantippadhānatāpi samathapakkhabhajanassa kāraṇaṃ vuttā. Uṭṭhānaṃ sampajjatīti sampannakāyikavīriyaṃ.	444	
PA_tika-s05_19t:444_2	Sammākammantavāyāmānaṃ yo kāyikādivikappo vutto pāḷiyaṃ, so nesaṃ kāyikassa payogassa	444	
PA_tika-s05_19t:444_3	samuṭṭhānavasena veditabbo.	444	
PA_tika-s05_19t:445_0	“Khippādhigamo”ti iminā maggāsevanabhāvaṃ dasseti. “Vipassanāya vimuttādhigamo”ti	445	
PA_tika-s05_19t:445_1	iminā vipassanānubhāvena samucchedavimutti vikkhambhanavimutti viya samathānubhāvenāti	445	
PA_tika-s05_19t:445_2	dasseti. Lokiyehīti nissakkavacanaṃ. Mahantānanti uḷārānaṃ, paṇītānanti attho.	445	
PA_tika-s05_19t:446_0	56. Tanti vicayahāraṃ. Visaṃvādanahetūnaṃ lobhādīnaṃ pāpadhammānaṃ. Sodhentoti yathā	446	
PA_tika-s05_19t:446_1	saraṇādivisayā aññāṇādisaṃkilesā na pavattanti, evaṃ sodhento. Paripūrentāti yathā	446	
PA_tika-s05_19t:446_2	sīlaṃ akhaṇḍādibhāvena paripuṇṇaṃ hoti anūnaṃ, evaṃ paripūrentā.	446	
PA_tika-s05_19t:447	“Tathā paṭipajjanto”ti iminā satthu mahāpatikārabhāvo paripuṇṇo dassitoti paṭhamavāde “dassanābhūmiñca bhāvanābhūmiñcā”ti vuttaṃ.	44	
PA_tika-s05_19t:448	Yassa atthāyāti yassa yassa pahānatthāya. Tathā paṭipannassāti yathā asubhajjhānādiṃ pādakaṃ katvā anāgāmimaggādiadhigamo hoti, tathā paṭipannassa.	44	
PA_tika-s05_19t:449	Vadhitanti ghātitaṃ.	44	
PA_tika-s05_19t:450_0	“Manussabhūto”ti idaṃ pubbāparāpekkhaṃ katvā “pitā manussabhūto khīṇāsavo”ti ca tathā	450	
PA_tika-s05_19t:450_1	“mātā manussabhūtā”ti yojetabbaṃ. Bhedānurūpassa sāvanaṃ anussāvanaṃ, bhedānurūpena	450	
PA_tika-s05_19t:450_2	vā vacanena viññāpanaṃ.	450	
PA_tika-s05_19t:451_0	57. Manussattanti manussajātitā. Liṅgasampattīti purisabhāvo. Hetūti manovacīpaṇidhānasiddhiyā	451	
PA_tika-s05_19t:451_1	saddhiṃ pubbahetusampadā. Satthāradassananti satthu sammukhībhāvo. Guṇasampattīti	451	
PA_tika-s05_19t:451_2	abhiññāsamāpattilābho. Adhikāroti attano sarīranirapekkhaṃ satthu upakārakaraṇaṃ.	451	
PA_tika-s05_19t:451_3	Chandatāti buddhabhāvāya daḷhacchandatā anivattidhammatā.	451	
PA_tika-s05_19t:452_0	Na uppajjantīti pana atthīti “na me ācariyo atthi, sadiso me na vijjatī”tiādi imissā	452	
PA_tika-s05_19t:452_1	lokadhātuyā ṭhatvā vadantena bhagavatā “kiṃ panāvuso sāriputta, atthetarahi añño	452	
PA_tika-s05_19t:452_2	samaṇo vā brāhmaṇo vā bhagavato samasamo sambodhiyanti evaṃ puṭṭho ahaṃ, bhante,	452	
PA_tika-s05_19t:452_3	‘no’ti vadeyya”nti vatvā tassa kāraṇaṃ dassetuṃ “aṭṭhānametaṃ anavakāso, yaṃ ekissā	452	
PA_tika-s05_19t:452_4	lokadhātuyā dve arahanto sammāsambuddhā”ti imaṃ suttaṃ dassentena dhammasenāpatināva	452	
PA_tika-s05_19t:452_5	buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.	452	
PA_tika-s05_19t:453	Khettapariggaho kato nāma hoti “idaṃ buddhakhettaṃ nāmā”ti.	45	
PA_tika-s05_19t:454_0	Evaṃ ṭhānāṭṭhānabhāvaṃ gatāti vuttappakārena ṭhānabhūtā, vuttanayena vā aññepi yathārahaṃ	454	
PA_tika-s05_19t:454_1	ṭhānāṭṭhānabhāvena pavattā. Sattapaññattiyā upādānabhūtāti indriyabaddhe khandhe sandhāya vadati.	454	
PA_tika-s05_19t:455	58. Phalassa paccakkhakāritāti “imassa kammassa idaṃ phala”nti taṃtaṃkammaphalāvabodho. Appadānābhāvoti paccayasamavāye kammassa ekantato phaluppādanaṃ. Tenāha “katūpacitāna”nti.	45	
PA_tika-s05_19t:456	59. Ajjhositavatthunāti taṇhābhinivesavasena abhiniviṭṭhavatthunā. Rūpabhavaarūpabhavādināti bhavataṇhā viya sayaṃ dasseti.	45	
PA_tika-s05_19t:457	Khandhattayavasenāti sīlādikkhandhattayavasena. Paṭipadāvibhāgenāti “sabbatthagāminī”ti ādipaṭipadāya bhedena.	45	
PA_tika-s05_19t:458	Tatthatatthagāminīti nirayādinibbānanti dvīsu gandhabbaṭṭhānesu tattha tattheva gamanasīlā. Sabbatthagāminīti yathāvuttesu sabbaṭṭhānesu ca gamanasīlā.	45	
PA_tika-s05_19t:459_0	Sañjīvo kāḷasuttaṃ saṅghāto roruvo mahāroruvo tāpano mahātāpano avīcīti ete aṭṭha	459	
PA_tika-s05_19t:459_1	mahānirayā. Ekekassa cattāri cattāri dvārāni, ekekasmiṃ dvāre cattāro cattāro gūthanirayādayoti	459	
PA_tika-s05_19t:459_2	evaṃ soḷasa ussadaniraye vaṇṇenti.	459	
PA_tika-s05_19t:460	Sakkasuyāmādiko jeṭṭhakadevarājā. Pajāpativaruṇaīsānādayo viya dutiyādiṭṭhānantarakārako paricārako.	46	
PA_tika-s05_19t:461_0	Kilesakāmapakkheti “saṅkappo kāmo, rāgo kāmo, saṅkapparāgo kāmoti ettha vuttasaṅkappavasena	461	
PA_tika-s05_19t:461_1	vuttaṃ. Sopi hi vibādhati, upatāpeti cāti kilesattasambhavato kilesakāmo vutto, na	461	
PA_tika-s05_19t:461_2	kilesavatthubhāvato. Kāmapaṭisaṃyuttoti kāmarāgasaṅkhātena kāmena sampayutto, kāmapaṭibaddho	461	
PA_tika-s05_19t:461_3	vā. Aññesu ca kāmapaṭisaṃyuttesu dhammesu vijjamānesu vitakke eva kāmasaddo dhātusaddo	461	
PA_tika-s05_19t:461_4	niruḷhoti veditabbo vitakkassa kāmasaṅkappavuttiyā sātisayattā. Esa nayo byāpādadhātuādīsu.	461	
PA_tika-s05_19t:461_5	Parassa, attano ca dukkhāpanaṃ vihiṃsā. Taṃ tu micchāhi vihiṃsā.	461	
PA_tika-s05_19t:462	Bījādidhātunānattavasena khandhādinānattaṃ veditabbaṃ. Khandhoti dvidhābhūtaggo.	46	
PA_tika-s05_19t:463_0	60. Ajjhāsayadhātūti ajjhāsayasabhāvo. Yathā gūthādīnaṃ sabhāvo eso yaṃ gūthādīheva	463	
PA_tika-s05_19t:463_1	saṃsandati, evaṃ puggalānaṃ ajjhāsayassevesa sabhāvo, yaṃ dussīlādayo dussīlādikeheva saṃsandanti.	463	
PA_tika-s05_19t:464_0	Saddhāmūlakattā kusalakiriyāya vuttaṃ “yaṃ saddhāvasenā”tiādi. Tathā hi vuttaṃ “saddhā	464	
PA_tika-s05_19t:464_1	bīja”nti. Yaṃ lobhavasena, saddhāvasena ca dosavasena, saddhāvasena ca mohavasena,	464	
PA_tika-s05_19t:464_2	saddhāvasena cāti yojetabbaṃ. Vīriyavasenāti sammappadhānavīriyavasena. Paññāvasenāti	464	
PA_tika-s05_19t:464_3	maggasammādiṭṭhivasena.	464	
PA_tika-s05_19t:465_0	Akusalassa kammassa katokāsatāya pāḷiyaṃ vuttattā “vipākāvaraṇena nivuta”nti vuttaṃ.	465	
PA_tika-s05_19t:465_1	Taṃ pana nidassanamattaṃ daṭṭhabbaṃ kammāvaraṇādīhipi nivutatāya icchitattā. Tathā	465	
PA_tika-s05_19t:465_2	hi yathā devadattaṃ kokālikaṃ sunakkhattaṃ licchaviputtanti udāhaṭaṃ, yadipi bhagavā	465	
PA_tika-s05_19t:465_3	paṭivedhassa aṭṭhānataṃ disvā nibbedhabhāgiyadesanaṃ na deseti, vāsanābhāgiyaṃ pana	465	
PA_tika-s05_19t:465_4	tathārūpassa deseti evāti dassento “saccappaṭivedha”ntiādimāha. Ajātasattuādīnanti	465	
PA_tika-s05_19t:465_5	ādisaddena saccakādīnaṃ saṅgaho daṭṭhabbo. Tassāpi bhagavā anāgate vāsanatthāya dhammaṃ	465	
PA_tika-s05_19t:465_6	desesi. Satthā hi “anāgate tambapaṇṇidīpe sāsanaṃ patiṭṭhahissatī”ti tatthāyaṃ kulaghare	465	
PA_tika-s05_19t:465_7	nibbatto pabbajitvā kāḷabuddharakkhitatthero nāma pabhinnapaṭisambhido mahākhīṇāsavo	465	
PA_tika-s05_19t:465_8	bhavissatīti idaṃ disvā dhammaṃ desesi, so ca tathā ahosīti.	465	
PA_tika-s05_19t:466_0	Asampuṇṇeti ekantato vipākadānasamatthatāvasena pāripūriṃ anupagate. Diṭṭhupanissayadiṭṭhisahagatassa	466	
PA_tika-s05_19t:466_1	kammaṃ sandhāya “kamme asampuṇṇe”ti vuttaṃ. Tenāha “kilesantarāya missakaṃ kammantarāyaṃ dassetvā”ti.	466	
PA_tika-s05_19t:467_0	61. Diṭṭhi panettha padhānabhāvena pāḷiyaṃ gahitā sīlabbataparāmāsassa adhippetattā.	467	
PA_tika-s05_19t:467_1	Tathā hi vuttaṃ “yathā puṇṇañca govatikaṃ, acelañca kukkuravatika”nti. Asampuṇṇattā	467	
PA_tika-s05_19t:467_2	eva hi tassa micchādiṭṭhikammasamādānassa tesaṃ bhagavā “cattārimāni, puṇṇa, kammānī”tiādinā	467	
PA_tika-s05_19t:467_3	dhammaṃ desesi. Tāya ca desanāya te taṃ diṭṭhiṃ paṭinissajjitvā sammatte patiṭṭhahiṃsu.	467	
PA_tika-s05_19t:468_0	62. Paguṇatāya vodānaṃ paguṇavodānaṃ. Tadeva paṭhamajjhānādīhi vuṭṭhahitvā dutiyajjhānādiadhigamassa	468	
PA_tika-s05_19t:468_1	paccayattā vuṭṭhānaṃ nāma hotīti āha “vuṭṭhānaṃ paguṇavodāna”nti. Bhavaṅgavuṭṭhānaṃ	468	
PA_tika-s05_19t:468_2	bhavaṅguppatti. Bhavaṅgacitte hi uppanne taṃsamaṅgisamāpattito vuṭṭhito nāma hoti.	468	
PA_tika-s05_19t:468_3	Saññāvedayitaapagamo eva apagamavimokkho.	468	
PA_tika-s05_19t:469_0	Idaṃ vuṭṭhānanti idaṃ yathāvuttaṃ kosallaṃ vuṭṭhānahetubhāvato vuṭṭhānaṃ. Tathā hi	469	
PA_tika-s05_19t:469_1	vuttaṃ “vodānampi tamhā tamhā samādhimhā vuṭṭhāna”nti. Imāya pana vuṭṭhānapāḷiyā	469	
PA_tika-s05_19t:469_2	asaṅgahitattā “nirodhasamāpattiyā vuṭṭhānaṃ pāḷimuttakavuṭṭhānaṃ nāmā”ti sammohavinodaniyaṃ	469	
PA_tika-s05_19t:469_3	vuttaṃ. Ye pana “nirodhato phalasamāpattiyā vuṭṭhāna”nti pāḷiyaṃ natthīti vadeyyuṃ,	469	
PA_tika-s05_19t:469_4	te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena	469	
PA_tika-s05_19t:469_5	paccayo”ti imāya pāḷiyā paṭisedhetabbā.	469	
PA_tika-s05_19t:470_0	63. Ayaṃ cassa āsayoti ettha āsayajānanādinā yehi indriyehi yehi paroparehi sattā	470	
PA_tika-s05_19t:470_1	kalyāṇapāpāsayādikā honti, tesaṃ pajānanaṃ vibhāvetīti veditabbaṃ. Evañca katvā indriyaparopariyattaāsayānusayañāṇānaṃ	470	
PA_tika-s05_19t:470_2	visuṃ asādhāraṇatā, indriyaparopariyattanānādhimuttikatāñāṇānaṃ visuṃ balatā ca siddhā hoti.	470	
PA_tika-s05_19t:471	Thāmagatoti ettha thāmagamanaṃ nāma aññesaṃ asādhāraṇo kāmarāgādīnaṃ eva āveṇiko sabhāvo veditabbo, yato “thāmagato anusayaṃ pajahatī”ti vuttaṃ.	47	
PA_tika-s05_19t:472_0	Āvajjanamatteneva sarati ākaṅkhāyattavuttikattā. Vuttañhi “ākaṅkhapaṭibaddhaṃ buddhassa	472	
PA_tika-s05_19t:472_1	bhagavato ñāṇaṃ, manasikārapaṭibaddhaṃ buddhassa bhagavato ñāṇa”ntiādi. Sabbaññutaññāṇaṃ	472	
PA_tika-s05_19t:472_2	viya hi sabbaṃ bhagavato ñāṇaṃ parikammanirapekkhanti.	472	
PA_tika-s05_19t:473_0	64. Upakkilesavimuttattāti ettha cittādi eva upakkilesā, nibbattakassa vā kammassa	473	
PA_tika-s05_19t:473_1	pāribandhakilesā. Kasiṇakammaparikammajhānanibbattanakasiṇabhāvo cuddasavidhena cittaparidamanaṃ	473	
PA_tika-s05_19t:473_2	abhiññābhinīhāroti sabbatthāpi vīriyabalassa bahūpakārattā vuttaṃ “vīriyabhāvanābalanibbatta”nti.	473	
PA_tika-s05_19t:473_3	Dibbasadisattāti dibbe bhavanti dibbaṃ, yathāvuttaṃ pasādacakkhu, dibbaṃ viyāti dibbaṃ,	473	
PA_tika-s05_19t:473_4	aggataṃ abhiññāṇaṃ. Dibbavihāro cattāri rūpāvacarajjhānāni. Tesaṃ vasena nibbattitvā	473	
PA_tika-s05_19t:473_5	paṭiladdhabbattā dibbaṃ, tena dibbahetukattā dibbanti vuttanti dasseti. Dibbavihārasannissitattāti	473	
PA_tika-s05_19t:473_6	rūpāvacaracatutthajjhānena nissayapaccayena nibbattattā, tena dibbanissitaṃ dibbanti	473	
PA_tika-s05_19t:473_7	dasseti. Divusaddaṃ akkharacintakā kīḷādīsu paṭhantīti vuttaṃ “taṃ sabbaṃ saddasatthānusārena	473	
PA_tika-s05_19t:473_8	veditabba”nti. Purimā hi tayo atthā kīḷatthassa vasena, itare jutigatiatthavaseneva dassitāti.	473	
PA_tika-s05_19t:474_0	Manussūpacāranti manussagocaraṃ. Daṭṭhuṃ na sakkā ittarakhaṇattā khaṇapaccuppannassa.	474	
PA_tika-s05_19t:474_1	“Āsannacutikā”tiādinā santatipaccuppannavasena “cavamāne upapajjamāne”ti vuttanti	474	
PA_tika-s05_19t:474_2	dasseti. “Mohanissandayuttattā”tiādinā sattānaṃ hīnapaṇītattādibhāvassa mohādikammanidānahetukataṃ,	474	
PA_tika-s05_19t:474_3	nissandaphalatañca dasseti. Dibbacakkhussa pādakaṃ etesanti dibbacakkhupādakāni.	474	
PA_tika-s05_19t:474_4	Tena vuttaṃ “dibbacakkhunā saheva ijjhantī”ti. Tāni hissa paribhaṇḍañāṇāni.	474	
PA_tika-s05_19t:475_0	Samādīyantīti samādānāni, kammāni samādānāni etesanti kammasamādānā. Samādātabbanānāvidhakammāti	475	
PA_tika-s05_19t:475_1	attho purime atthe, dutiye pana kammāni samādāpentīti kammasamādānā, micchādiṭṭhiyā	475	
PA_tika-s05_19t:475_2	kammasamādānā micchādiṭṭhikammasamādānā, hetuatthe cetaṃ karaṇavacanaṃ.	475	
PA_tika-s05_19t:476_0	Taṃ vācanti taṃ ariyānaṃ upavadanavācaṃ. Taṃ cittanti samuṭṭhāpakacittaṃ. Taṃ diṭṭhinti	476	
PA_tika-s05_19t:476_1	yena micchāgāhena ariye anuddhaṃseti, micchābhinivesaṃ. Ayampettha attho – yathā	476	
PA_tika-s05_19t:476_2	nāma hetusampannassa bhikkhuno visuddhaṃ sīlaṃ, samādhiñca sampādetvā ṭhitassa dandho	476	
PA_tika-s05_19t:476_3	satuppādo khippābhiññāya diṭṭheva dhamme aññā, sati vā upādisese anāgāmitā. Evamevaṃ	476	
PA_tika-s05_19t:476_4	yo ariyūpavādī yathāvuttacittadiṭṭhīhi apakkamitvā appatirūpaṃ sabhāvaṃ “mayā, bhante,	476	
PA_tika-s05_19t:476_5	tumhākaṃ upari vutta’nti accayadesanāya te na khamāpeti, so kāyassa bhedā niraye	476	
PA_tika-s05_19t:476_6	evāti. Tesu pasannacittassa khamāpanañhettha tesaṃ vācādīnaṃ pahānaṃ paṭinissaggova.	476	
PA_tika-s05_19t:476_7	Ito sāvajjataraṃ nāma aññaṃ natthi sabbānatthavidhānato, sabbahitasukhaparidhaṃsanato ca.	476	
PA_tika-s05_19t:477_0	Kāyassa bhedāti idha kāyasaddo attabhāvapariyāyoti āha “upādinnakkhandhapariccāgā”ti.	477	
PA_tika-s05_19t:477_1	Tadanantaranti tassa maraṇasaṅkhātassa khandhapariccāgassa anantaraṃ. Abhinibbattakkhandhattho	477	
PA_tika-s05_19t:477_2	parasaddo, anorimabhūtavatthuvisayo vā siyā, avadhivisesanamattaṃ vā. Tesu purimaṃ	477	
PA_tika-s05_19t:477_3	sandhāyāha “abhinibbattakkhandhaggahaṇe”ti, pacchimassa pana vasena “cutito uddha”nti.	477	
PA_tika-s05_19t:478	Vuttavipariyāyenāti “suṭṭhu caritaṃ, sobhanaṃ vā carita”ntiādinā. Hanananti ghātanaṃ.	47	
PA_tika-s05_19t:479_0	Kāraṇākāraṇanti ṭhānāṭṭhānaṃ. Cetanācetanāsampayuttadhamme nirayādinibbānagāmipaṭipadābhūte	479	
PA_tika-s05_19t:479_1	kammanti gahetvā āha “kammaparicchedamevā”ti. Kammavipākantaraṃ kammavipākaviseso	479	
PA_tika-s05_19t:479_2	kammavipākassa vibhāgo. Appetuṃ na sakkoti aṭṭhamanavamabalāni viya, taṃsadisaṃ iddhividhañāṇaṃ	479	
PA_tika-s05_19t:479_3	viya vikubbituṃ, etenassa balasadisatañca nivāreti. Jhānādiñāṇaṃ viya vā appetuṃ,	479	
PA_tika-s05_19t:479_4	vikubbituñca. Yadipi hi jhānādipaccavekkhaṇāñāṇaṃ idha chaṭṭhaṃ balanti tassa savitakkasavicāratā	479	
PA_tika-s05_19t:479_5	vuttā, tathāpi jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ	479	
PA_tika-s05_19t:479_6	katvā evaṃ vuttaṃ. Atha vā sabbaññutaññāṇaṃ jhānādikiccaṃ viya na sabbaṃ balakiccaṃ	479	
PA_tika-s05_19t:479_7	kātuṃ sakkotīti dassetuṃ “jhānaṃ hutvā appetuṃ, iddhi hutvā vikubbituñca na sakkotī”ti	479	
PA_tika-s05_19t:479_8	vuttaṃ, na pana kassaci balassa jhānaiddhibhāvoti daṭṭhabbaṃ.	479	
PA_tika-s05_19t:480	Vicayahārasampātavaṇṇanā niṭṭhitā.	48	
PA_tika-s05_19t:481	3. Yuttihārasampātavaṇṇanā	48	
PA_tika-s05_19t:482_0	65. Paṭipakkhapaṭibāḷhā kusalā dhammā uppajjitumeva na sakkonti, uppannāpi sammadeva	482	
PA_tika-s05_19t:482_1	attano kiccaṃ kātuṃ asamatthatāya anuppannasadisāti paṭipakkhanivāraṇena kusalānaṃ	482	
PA_tika-s05_19t:482_2	dhammānaṃ kiccakaraṇabhāvaṃ dassetuṃ “manacchaṭṭhāni…pe… bhavissatī”ti vuttaṃ. Viharantassāti	482	
PA_tika-s05_19t:482_3	viharaṇahetu. Viharantoti etthāpi eseva nayo, tena rakkhitacittatā vuttanayena ekantato	482	
PA_tika-s05_19t:482_4	sammāsaṅkappagocaratāya ca saṃvattatīti dasseti. Vuttanayenāti micchāsaṅkappānaṃ	482	
PA_tika-s05_19t:482_5	avasaraṃ adatvā visodhitanekkhammādivitakkatāya. Aviparītamevāti kāyādiasubhādito	482	
PA_tika-s05_19t:482_6	ādānaṃ. Vinipātabhayanti duggatibhayaṃ. Sabbopi cāyamatthoti “sammāsaṅkappagocaro	482	
PA_tika-s05_19t:482_7	sammādiṭṭhi bhavissatī”tiādīsu attho yuttiyā yutto eva anarūpakāraṇabhāvato.	482	
PA_tika-s05_19t:483	Yuttihārasampātavaṇṇanā niṭṭhitā.	48	
PA_tika-s05_19t:484	4. Padaṭṭhānahārasampātādivaṇṇanā	48	
PA_tika-s05_19t:485_0	66. Yasmā vā saṃkilesato rakkhitacittassa tīṇi sucaritāni pāripūriṃ gacchanti, tasmā	485	
PA_tika-s05_19t:485_1	rakkhitacittassāti ettha yāyaṃ rakkhitacittatā, sā kāyasucaritādīnaṃ tiṇṇaṃ sucaritānaṃ	485	
PA_tika-s05_19t:485_2	padaṭṭhānanti evamettha attho veditabbo. Attādhīnanti attaparādhīnaṃ.	485	
PA_tika-s05_19t:486	Tato evāti kāraṇaggahaṇena phalassa gahitattā eva.	48	
PA_tika-s05_19t:487	68. Tattha itisaddoti “paripālīyatī”ti itisaddo.	48	
PA_tika-s05_19t:488_0	73-4. Pāḷiyaṃ pañcindriyāni tīhi khandhehi saṅgahitānīti ettha saddhāvīriyasatindriyehi	488	
PA_tika-s05_19t:488_1	pātimokkhādi tividhaṃ sīlaṃ gahitaṃ sodhetabbattā. Tesanti tehi sīlakkhandho saṅgahito.	488	
PA_tika-s05_19t:488_2	Samādhipaññindriyehi samādhipaññākkhandhā gahitāti pākaṭoyamattho, tathā sesampīti	488	
PA_tika-s05_19t:488_3	āha “ito paresu…pe… vuttanayamevā”ti.	488	
PA_tika-s05_19t:489	76. Hetuhetusamuppannapaccayapaccayuppannasaṅkhātassāti ettha hetupaccayavibhāgo heṭṭhā vuttoyeva.	48	
PA_tika-s05_19t:490	Padaṭṭhānahārasampātādivaṇṇanā niṭṭhitā.	49	
PA_tika-s05_19t:491	Missakahārasampātavaṇṇanā	49	
PA_tika-s05_19t:492_0	Idāni yasmā suttesu hārānaṃ yojanānayadassanattā hārasampātadesanā hāravibhaṅgadesanā	492	
PA_tika-s05_19t:492_1	viya na hārasarūpamattadassanattā, tasmā peṭakopadese āgatanayānusārena aparehi vipariyāyehi	492	
PA_tika-s05_19t:492_2	hārasampātayojanāvidhiṃ dassento “apicā”tiādimāha. Tattha vijjāvijjāya kusalākusalacittappavattiyā	492	
PA_tika-s05_19t:492_3	alobhādosalobhadosāpi paramparabhāvena pavattanti nidānabhāvatoti dassento “cha dhammā…pe…	492	
PA_tika-s05_19t:492_4	mūlānī”ti āha. Yathā ca nidānabhāvena pubbaṅgamatā, evaṃ attano vasevattanenāpi pubbaṅgamatā	492	
PA_tika-s05_19t:492_5	labbhatevāti vuttaṃ “sādhipatikānaṃ adhipati, sabbacittuppādānaṃ indriyānī”ti. Alobhassāti	492	
PA_tika-s05_19t:492_6	alobhayuttassa cittuppādassa. Nekkhammacchandenāti kusalacchandena. Nekkhammasaddo	492	
PA_tika-s05_19t:492_7	pabbajjādīsu niruḷho. Vuttañhi –	492	
PA_tika-s05_19t:493	“Pabbajjā paṭhamaṃ jhānaṃ, nibbānañca vipassanā;	49	
PA_tika-s05_19t:494	Sabbepi kusalā dhammā, ‘nekkhamma’nti pavuccare”ti. –	49	
PA_tika-s05_19t:495_0	Tesu idha kusalā dhammā adhippetā. Tena vuttaṃ “kusalacchandenā”ti. Nekkhammacchandena	495	
PA_tika-s05_19t:495_1	upanissayabhūtena, na adhipatibhūtena. Idaṃ vuttaṃ hoti – alobhappadhāno ce cittuppādo	495	
PA_tika-s05_19t:495_2	hoti, nekkhammacchandena upanissayabhūtena mano tassa pubbaṅgamo hoti. Sesapadadvayepi eseva nayo.	495	
PA_tika-s05_19t:496_0	Yadaggena tesaṃ dhammānaṃ mano pubbaṅgamaṃ, tadaggena tesaṃ jeṭṭhaṃ, padhānañcāti	496	
PA_tika-s05_19t:496_1	vuttaṃ “manoseṭṭhāti mano tesaṃ dhammāna”ntiādi. Manomayatā manena katādibhāvo, so	496	
PA_tika-s05_19t:496_2	ca manassa tesaṃ sahajātādinā paccayabhāvo evāti vuttaṃ “manomayāti…pe… paccayo”ti.	496	
PA_tika-s05_19t:496_3	Te panāti ettha pana-saddo visesatthadīpako, tenetaṃ dasseti – yadipi tesaṃ dhammānaṃ	496	
PA_tika-s05_19t:496_4	chandādayopi paccayā eva, indriyādipaccayena pana savisesaṃ paccayabhūtassa manasseva	496	
PA_tika-s05_19t:496_5	vaseneva vuttaṃ “manomayā”ti. Tattha chandasamudānītāti yathāvuttanekkhammādichandena	496	
PA_tika-s05_19t:496_6	sammā uddhamuddhaṃ nītā, tato samudāgatāti attho. Tato eva nekkhammavitakkādito samuppannattā	496	
PA_tika-s05_19t:496_7	anāvilasaṅkappasamuṭṭhānā. Tajjāmanoviññāṇadhātusamphassena sahādhiṭṭhānato phassasamodhānā.	496	
PA_tika-s05_19t:496_8	“Phuṭṭho, bhikkhave, vedeti, phuṭṭho sañjānāti, phuṭṭho cetetī”ti hi vuttaṃ. Idaṃ	496	
PA_tika-s05_19t:496_9	manokammanti kāyaṅgavācaṅgacopanaṃ akatvā saddhāsamannāgatena pasannena manasā pavattaṃ	496	
PA_tika-s05_19t:496_10	idaṃ kusalaṃ manokammaṃ. Taṃ pana anabhijjhāsahagataṃ, abyāpādasahagataṃ, sammādiṭṭhisahagatanti tividhaṃ hoti.	4961	
PA_tika-s05_19t:497_0	Bhāsatīti avisaṃvādanādinā vācaṅgacopanāvasena pavattentiyā vacīviññattiyā sādhetabbaṃ	497	
PA_tika-s05_19t:497_1	sādhetīti attho, tena kāyadvārato pavattakusalavacīkammampi saṅgahitaṃ hoti. Tathā	497	
PA_tika-s05_19t:497_2	hi vakkhati “vacīviññattivipphārato, tathā sādiyanato ca bhāsatī”ti. Sabbampi vacīkammaṃ	497	
PA_tika-s05_19t:497_3	saccādivasena catubbidhaṃ. Karotīti attano, paresañca hitāhitāni kāraṇākāraṇehi kāyaṅgacopanāvasena	497	
PA_tika-s05_19t:497_4	pavattentiyā kāyaviññattiyā sādhetabbaṃ sādhetīti attho, tena vacīdvārato pavattakusalakāyakammampi	497	
PA_tika-s05_19t:497_5	saṅgahitaṃ hoti. Tathā ca vakkhati “kāyaviññattivipphārato, tathā sādiyanato ca karotī”ti.	497	
PA_tika-s05_19t:497_6	Kammapathavasena gayhamāne pāṇātipātādivasena taṃ tividhaṃ hoti. Tenāha “iti dasakusalakammapathādassitā”ti.	497	
PA_tika-s05_19t:497_7	Dasapuññakiriyavatthuvasenāpi gāthāya attho yujjati. Tathā hi vakkhati “so pasannacitto”tiādi.	497	
PA_tika-s05_19t:497_8	Bhāsati vā karoti vā kevalaṃ manasā pavattatīti aniyamattho vā-saddo. Tathā ceva saṃvaṇṇitaṃ.	497	
PA_tika-s05_19t:498_0	Dasavidhassa kusalakammassāti dasavidhassa kusalakammapathakammassa, vakkhamānanayena	498	
PA_tika-s05_19t:498_1	vā dasapuññakiriyavatthusaṅkhātassa kusalakammassa. Nanu tattha dānādimayaṃ tividhameva	498	
PA_tika-s05_19t:498_2	puññakiriyavatthu vuttanti? Saccaṃ, taṃ pana itaresaṃ tadantogadhattā.	498	
PA_tika-s05_19t:499_0	“Sukhamanvetī”ti saṅkhepena vuttaṃ sukhānugamaṃ vitthārena dassento “idhassu puriso”tiādimāha.	499	
PA_tika-s05_19t:499_1	Tattha evaṃ santanti evaṃ bhūtaṃ, appahīnānusayo hutvā sukhavedanīyaphassasambhūtanti attho.	499	
PA_tika-s05_19t:500_0	Tattha “yaṃ mano”tiādinā gāthātthavasena catusaccaṃ niddhāreti. Ādito vavatthāpitesu	500	
PA_tika-s05_19t:500_1	khandhādīsu khandhamukhena saccānaṃ kathitattā sattānaṃ bhinnarucibhāvato nānānayehi	500	
PA_tika-s05_19t:500_2	vipassanābhūmikosallatthaṃ, pubbāparasambandhadassanatthañca evaṃ vuttaṃ “evaṃ…pe…	500	
PA_tika-s05_19t:500_3	niddhāretabbānī”ti. Saccamukhena assādādike niddhāretvā desanāhārasampātaṃ yojetuṃ	500	
PA_tika-s05_19t:500_4	“tattha samudayenā”tiādimāha, taṃ vuttanayameva. Yañhettha aññampi atthato na vibhattaṃ,	500	
PA_tika-s05_19t:500_5	taṃ heṭṭhā vuttanayattā, uttānatthattā cāti veditabbaṃ.	500	
PA_tika-s05_19t:501_0	Mananalakkhaṇeti mananalakkhaṇahetu. “Mananalakkhaṇenā”ti vā pāṭho. Īhābhāvato byāpārābhāvato.	501	
PA_tika-s05_19t:501_1	Yena pasādena samannāgatattā mano “pasanno”ti vutto, tassa pasādassa kiccaṃ mane	501	
PA_tika-s05_19t:501_2	āropetvā āha “akālusiyato, ārammaṇassa okappanato ca pasannenā”ti. Tathā sādiyanatoti	501	
PA_tika-s05_19t:501_3	vācāya vattabbaṃ avatvāva phassasādiyanato anujānato. Dutiye tathā sādiyanatoti kāyena	501	
PA_tika-s05_19t:501_4	kātabbaṃ yathā kataṃ hoti, tathā vācāya saṃvidhānato. Tathā pasutattāti yathā sukhamanveti,	501	
PA_tika-s05_19t:501_5	tathā upacitattā evāti attho. Tatoti tato kāraṇā, manasā pasannena, bhāsanena, karaṇena	501	
PA_tika-s05_19t:501_6	ca hetunāti vuttaṃ hoti. Anaññatthāti etasmiṃ pana atthe. Tatoti tato eva. Yo hi	501	
PA_tika-s05_19t:501_7	pasannamano tena yaṃ bhāsanaṃ, karaṇañca, tato eva naṃ sukhamanvetīti vuttaṃ hoti.	501	
PA_tika-s05_19t:501_8	Sātabhāvatoti sātavedanābhāvato. Iṭṭhabhāvatoti manāpabhāvato. Kammato vipākuppattiphaladānasamatthabhāvena	501	
PA_tika-s05_19t:501_9	kammassa nibbattattā vipākasseva anibbattattāti āha “katū…pe… anvetīti vutta”nti	501	
PA_tika-s05_19t:501_10	kāraṇāyatta vuttitoti katabhāvahetukattā kammassāti adhippāyo. Asaṅkantitoti yasmiṃ	5011	
PA_tika-s05_19t:501_11	santāne kammaṃ nibbattaṃ, tadaññasantānā saṅkamanato.	5011	
PA_tika-s05_19t:502_0	Ādhipaccayogatoti sahajātādhipativasena ādhipaccayuttattā. Sahajātadhammānañhi taṃsampayuttassa	502	
PA_tika-s05_19t:502_1	manassa vasena pubbaṅgamatā idhādhippetā. Tato evāti ādhipaccayogato eva. Manassāti	502	
PA_tika-s05_19t:502_2	upayogatthe sāmivacanaṃ. Tesaṃ dhammānanti sambandho. Kusalabhāvo yujjati pasādassa	502	
PA_tika-s05_19t:502_3	yonisomanasikārahetukattā. Nanu vibhajjabyākaraṇesu tesaṃ sāvakānaṃ saddhā uppajjatīti?	502	
PA_tika-s05_19t:502_4	Nāyaṃ saddhā, tadākārā pana akusalā dhammā tathā vuccantīti veditabbaṃ. Tathā hi	502	
PA_tika-s05_19t:502_5	vakkhati “nāyaṃ pasādo”tiādi. Sukhaṃ anvetīti yujjati kammassa phaladāne samatthabhāvato.	502	
PA_tika-s05_19t:502_6	Yathā hi kataṃ kammaṃ phaladānasamatthaṃ hoti, tathā kataṃ upacitanti vuccatīti.	502	
PA_tika-s05_19t:503_0	Manopavicārā idha nekkhammasitā somanassūpavicārā, upekkhūpavicārā ca veditabbā kusalādhikārattā.	503	
PA_tika-s05_19t:503_1	Te pana yasmā cittaṃ nissāyeva pavattanti, nānissāya, tasmā vuttaṃ “mano manopavicārānaṃ	503	
PA_tika-s05_19t:503_2	padaṭṭhāna”nti. Kusalapakkhassa padaṭṭhānanti ettha kusalo tāva phasso kusalassa	503	
PA_tika-s05_19t:503_3	vedanākkhandhassa saññākkhandhassa saṅkhārakkhandhassa sahajātādinā paccayo hoti.	503	
PA_tika-s05_19t:503_4	“Phuṭṭho, bhikkhave, vedeti, phuṭṭho sañjānāti, phuṭṭho cetetī”ti vuttaṃ. Evaṃ vedanādīnampi	503	
PA_tika-s05_19t:503_5	veditabbaṃ. Saddhādīnampi paccayabhāve vattabbameva natthi. Sabbassāti catubhūmakassa.	503	
PA_tika-s05_19t:503_6	Kāmāvacarā hi kusalā dhammā yathārahaṃ catubhūmakassāpi kusalassa paccayā honti,	503	
PA_tika-s05_19t:503_7	evaṃ itarabhūmakāpi.	503	
PA_tika-s05_19t:504_0	“Pasannena manasā bhāsatī”ti vuttattā visesato sammāvācāpaccayaṃ bhāsanaṃ idhādhippetanti	504	
PA_tika-s05_19t:504_1	vuttaṃ “bhāsatīti sammāvācā”ti. Tatthāyamadhippāyo “bhāsatīti yamidaṃ padaṃ, iminā	504	
PA_tika-s05_19t:504_2	sammāvācā gahitā hotī”ti. Karotīti sammākammantoti etthāpi eseva nayo. Suparisuddhe	504	
PA_tika-s05_19t:504_3	kāyavacīkamme ṭhitassa ājīvapārisuddhi, na itarassāti vuttaṃ “te sammāājīvassa padaṭṭhāna”nti.	504	
PA_tika-s05_19t:504_4	Tattha teti sammāvācākammantā. Yasmā pana ājīvaṭṭhamake sīle patiṭṭhitassa uppannānuppannānaṃ	504	
PA_tika-s05_19t:504_5	akusaladhammānaṃ pahānānuppādanāni, anuppannuppannānaṃ kusaladhammānaṃ uppādanapāripūriyā	504	
PA_tika-s05_19t:504_6	ca sambhavanti, tathā sammāvāyāme ṭhitasseva kāyādīsu subhasaññādividdhaṃsinī sammāsati	504	
PA_tika-s05_19t:504_7	sambhavati, tasmā vuttaṃ “sammāājīvo…pe…padaṭṭhāna”nti. Jeṭṭhakasīlaṃ pātimokkhasaṃvaro,	504	
PA_tika-s05_19t:504_8	saddhāsādhano ca soti āha “taṃ sīlassa padaṭṭhāna”nti.	504	
PA_tika-s05_19t:505	Tesanti kāyavacīkammānaṃ. Kammapaccayatāyāti kusalakammahetukatāya.	50	
PA_tika-s05_19t:506	Padattho ca vuttanayenāti “mananato ārammaṇavijānanato”tiādinā.	50	
PA_tika-s05_19t:507_0	Ayaṃ āvaṭṭoti ayaṃ sabhāgavisabhāgadhammāvaṭṭanavasena āvaṭṭo. Ettha hi kusalamūlasammattamaggādiniddhāraṇā	507	
PA_tika-s05_19t:507_1	sabhāgadhammāvaṭṭanā. Avijjābhavataṇhānaṃ niddhāraṇā visabhāgadhammāvaṭṭanā.	507	
PA_tika-s05_19t:508_0	Vibhattihāre padaṭṭhānabhūmivibhāgā vuttanayā, suviññeyyā cāti dhammavibhāgameva	508	
PA_tika-s05_19t:508_1	dassento “nayida”ntiādimāha. Tattha “nayidaṃ yathārutavasena gahetabba”nti suttassa	508	
PA_tika-s05_19t:508_2	neyyatthataṃ vatvā “yohī”tiādinā taṃ vivarati. “Dukkhameva anvetī”ti kasmā vuttaṃ,	508	
PA_tika-s05_19t:508_3	nanu yattha katthaci hitesitā kusalamevāti? Nayidamīdisaṃ sandhāya vuttaṃ, adhammaṃ	508	
PA_tika-s05_19t:508_4	pana dhammoti, dhammañca pana adhammoti dīpanena lokassa sabbānatthabījabhūtesu sakalahitasukhupāyapaṭikkhepakesu	508	
PA_tika-s05_19t:508_5	titthakaresu asantaguṇasambhāvanavasena pavattamicchādhimokkhaṃ sandhāya vuttaṃ.	508	
PA_tika-s05_19t:508_6	Yo hi loke appamattakampi puññaṃ kātukāmaṃ pāpikaṃ diṭṭhiṃ nissāya paṭibāhati, sopi	508	
PA_tika-s05_19t:508_7	gārayho, kimaṅgaṃ pana ariyavinaye sammāpaṭipattiṃ paṭibāhantesūti dukkhaphalāva	508	
PA_tika-s05_19t:508_8	tattha sambhāvanāpasaṃsā payirupāsanā. Tathā hi vuttaṃ – “na kho ahaṃ, moghapurisa,	508	
PA_tika-s05_19t:508_9	arahattassa maccharāyāmi, apica tuyhevetaṃ pāpakaṃ diṭṭhigataṃ…pe… dīgharattaṃ ahitāya	508	
PA_tika-s05_19t:508_10	dukkhāya saṃvattatī”ti, “yo nindiyaṃ pasaṃsati, sabbassāpi anatthassa mūlaṃ bālūpasevanā”ti ca.	5081	
PA_tika-s05_19t:509	Idañhi suttanti “manopubbaṅgamā…pe…pada”nti paṭhamaṃ gāthaṃ sandhāya vadati. Etassāti saṃvaṇṇiyamānasuttassa.	50	
PA_tika-s05_19t:510	Kiccapaññattīti adhipatipaccayasaṅkhātassa kiccassa paññāpanaṃ. Padhānapaññattīti padhānabhāvassa paññāpanā. Sahajātapaññattīti tesaṃ dhammānaṃ manasā sahabhāvapaññāpanā.	51	
PA_tika-s05_19t:511	Mahābhūtātīti itisaddo ādiattho, tena mahābhūtāvinābhāvī sabbo rūpadhammo saṅgayhati.	51	
PA_tika-s05_19t:512_0	“Manopubbaṅgamā”ti samāsapade “mano”ti padaṃ tadavayavamattanti āha “neva padasuddhī”ti.	512	
PA_tika-s05_19t:512_1	Tenevāha “manopubbaṅgamāti padasuddhī”ti. “Chāyāva anapāyinī”ti idaṃ sukhānugamassa	512	
PA_tika-s05_19t:512_2	udāharaṇamattaṃ, na yathādhippetatthaparisamāpanaṃ. “Sukhamanvetī”ti pana yathādhippetatthaparisamāpananti	512	
PA_tika-s05_19t:512_3	vuttaṃ “padasuddhi ceva ārambhasuddhi cā”ti.	512	
PA_tika-s05_19t:513_0	Ekattatāti manopubbaṅgamādisāmaññaṃ sandhāya vadati. Evaṃ sesesupi. Vemattatā “manopubbaṅgamā”tiādinā	513	
PA_tika-s05_19t:513_1	sāmaññato vuttadhamme pasādo dhāraṇāya nivattetvā pasannasaṅkhāte visese avaṭṭhāpanato.	513	
PA_tika-s05_19t:513_2	Sesesupi eseva nayo. Pasādo sinehasabhāvo, assaddhiyaṃ viya lūkhasabhāvaṃ dosaṃ vinodetīti	513	
PA_tika-s05_19t:513_3	āha “byāpādavikkhambhanato”ti. Bahiddhāti saddheyyavatthuṃ sandhāyāha. Okappanatoti	513	
PA_tika-s05_19t:513_4	ārammaṇaṃ anupavisitvā anupakkhanditvā saddahanato.	513	
PA_tika-s05_19t:514_0	Deyyadhammādayoti ettha ādisaddena saṃvegahirottappakasiṇamaṇḍalādayo saṅgayhanti.	514	
PA_tika-s05_19t:514_1	Iṭṭhārammaṇādayoti ādisaddena iṭṭhamajjhattārammaṇā, dvāradhammā, manasikāroti evamādīnaṃ	514	
PA_tika-s05_19t:514_2	saṅgaho daṭṭhabbo. Tathā phassoti yathā vedanādīnaṃ iṭṭhārammaṇādayo paccayo, evaṃ	514	
PA_tika-s05_19t:514_3	phassopīti paccayatāsāmaññameva upasaṃharati tathā-saddo. Vedanādīnanti hi vedanādayo	514	
PA_tika-s05_19t:514_4	tayo khandhā gahitā. Viññāṇassa vedanādayoti nāmarūpaṃ sandhāya vadati.	514	
PA_tika-s05_19t:515_0	“Sīlamayassa adoso padaṭṭhāna”nti vuttaṃ khantipadhānattā sīlassa. Adhiṭṭhātīti anuyuñjati	515	
PA_tika-s05_19t:515_1	uppādeti. Soti evaṃ kusalacittaṃ bhāvento. “Anuppannāna”ntiādinā bhāvanāpahānasamāropanāni	515	
PA_tika-s05_19t:515_2	dassento nibbedhabhāgiyavasena gāthāya atthaṃ vicinitvā samāropeti, evampi sakkā	515	
PA_tika-s05_19t:515_3	yojetunti vāsanābhāgiyavasena padaṭṭhānaniddese udāharīyati.	515	
PA_tika-s05_19t:516	Evaṃ “manopubbaṅgamā dhammā”ti gāthāya vasena hārasampātayojanāvidhiṃ dassetvā idāni gāthāntarena dassetuṃ “tathā dadato puñña”ntiādimāha. Tattha bhāvanāmayanti paññābhāvanāmayaṃ.	51	
PA_tika-s05_19t:517	“Alobho kusalamūla”ntiādi dānādīnaṃ alobhādipadhānattā vuttaṃ, sabbattha ca “vutta”nti padaṃ ānetvā yojetabbaṃ. Tesanti rāgādīnaṃ. Nissaraṇanti ca parinibbānameva sandhāya vadati.	51	
PA_tika-s05_19t:518_0	Pariccāgasīlo alobhajjhāsayo kāmesu ādīnavadassāvī sammadeva sīlaṃ paripūretīti āha	518	
PA_tika-s05_19t:518_1	“dadato…pe… padaṭṭhāna”nti. Idha oḷārikā nāma kilesā vītikkamāvatthānaṃ, tappahānaṃ	518	
PA_tika-s05_19t:518_2	tadaṅgappahānena veditabbaṃ. Majjhimānanti pariyuṭṭhānāvatthānaṃ. Sukhumānanti anusayāvatthānaṃ.	518	
PA_tika-s05_19t:518_3	Katāvībhūmi nti khīṇāsavabhūmiṃ.	518	
PA_tika-s05_19t:519_0	Dadatoti maggasahagatena alobhena sadevakassa lokassa abhayadānaṃ dadato. Puññanti	519	
PA_tika-s05_19t:519_1	lokuttarakusalaṃ. Saṃyamatoti maggapariyāpannehi sammāvācākammantājīvehi diṭṭhekaṭṭhādisaṃkilesato	519	
PA_tika-s05_19t:519_2	maggasaṃyamena saṃyamantassa. Veranti pāṇātipātādipāpaṃ. Kusaloti maggasammādiṭṭhiyā	519	
PA_tika-s05_19t:519_3	kusalo vicakkhaṇo. Jahāti pāpakanti tehi tehi maggehi taṃ taṃ pahātabbaṃ pāpadhammaṃ	519	
PA_tika-s05_19t:519_4	odhiso jahāti samucchindati. Tenāha “maggo vutto”ti.	519	
PA_tika-s05_19t:520	“Dadato”tiādinā pubbe avibhāgena kusalamūlāni uddhaṭānīti idāni vibhāgena tāni uddharanto “lokiyakusalamūla”ntiādimāha.	52	
PA_tika-s05_19t:521	Puthujjanabhūmi sekkhabhūmi dassitā pahānassa vippakatabhāvadīpanato. Asekkhabhūmi dassitā anupādāparinibbānadīpanato.	52	
PA_tika-s05_19t:522	Saggagāminī paṭipadā pubbabhāgappaṭipatti.	52	
PA_tika-s05_19t:523	Puññe kathite puññaphalampi kathitameva hotīti vuttaṃ “dadato…pe… desanamāhā”ti. Saccakammaṭṭhānena vinā saṃkilesappahānaṃ natthīti dassento āha “kusalo…pe… desanamāhā”ti.	52	
PA_tika-s05_19t:524_0	Verasaddo adinnādānādipāpadhammesupi niruḷhoti vuttaṃ “evaṃ sabbānipi sikkhāpadāni	524	
PA_tika-s05_19t:524_1	vitthāretabbānī”ti. Dvepi vimuttiyo sekkhāsekkhavimuttiyo, saupādisesaanupādisesavimuttiyo	524	
PA_tika-s05_19t:524_2	ca. Tathā hi vakkhati “nibbutoti dve nibbānadhātuyo”tiādi.	524	
PA_tika-s05_19t:525_0	Kāraṇūpacārena, kāraṇaggahaṇena vā phalaṃ gahitanti āha “dve sugatiyo”tiādi. Vaṭṭavivaṭṭasampattiyo	525	
PA_tika-s05_19t:525_1	imissā desanāya phalaṃ, tassa dānaṃ sīlaṃ bhāvanā upāyo, “sampattidvayaṃ icchantena	525	
PA_tika-s05_19t:525_2	dānādīsu appamattena bhavitabba”nti ayamettha bhagavato āṇattīti imamatthaṃ sandhāyāha	525	
PA_tika-s05_19t:525_3	“phalādīni yathārahaṃ veditabbānī”ti.	525	
PA_tika-s05_19t:526_0	Vicayoti vicayahārasampāto, so vuccatīti attho. Esa nayo ito paresupi. “Tividhampi	526	
PA_tika-s05_19t:526_1	dānamaya”ntiādinā padatthavicayaṃ dasseti, tena assādādayo, itare ca vicayahārapadatthā	526	
PA_tika-s05_19t:526_2	atthato vicitā eva hontīti. Rūpādiārammaṇassa pariccāgo vuttoti sambandho. Sabboti	526	
PA_tika-s05_19t:526_3	sakalo anavasesato kiccassa vuttattā.	526	
PA_tika-s05_19t:527_0	Dānābhiratassa cāgādhiṭṭhānaṃ pāripūriṃ gacchatīti vuttaṃ “dadato…pe… padaṭṭhāna”nti.	527	
PA_tika-s05_19t:527_1	Viratisacce, vacīsacce ca tiṭṭhato saccādhiṭṭhānaṃ pāripūriṃ gacchatīti vuttaṃ “saṃyama…pe…	527	
PA_tika-s05_19t:527_2	padaṭṭhāna”nti. Kosallayogato ca pāpappahānato ca paññāpāripūriṃ gacchatīti vuttaṃ	527	
PA_tika-s05_19t:527_3	“kusalo…pe… padaṭṭhāna”nti. Anavasesarāgādīsu pahīnesu upasamo upaṭṭhito nāma hotīti	527	
PA_tika-s05_19t:527_4	vuttaṃ “rāga…pe… padaṭṭhāna”nti.	527	
PA_tika-s05_19t:528_0	Kusaloti puggalādhiṭṭhānena kosallasammādiṭṭhi vuttāti āha “kusalo…pe… maggaṅgādibhāvena	528	
PA_tika-s05_19t:528_1	ekalakkhaṇattā”ti. Ādisaddena bodhipakkhiyabhāvādiṃ saṅgaṇhāti. Khepetabbabhāvenāti pahātabbabhāvena.	528	
PA_tika-s05_19t:529_0	Averatanti asapattataṃ. Kusaladhammehīti anavajjadhammehi, phalanibbānehīti adhippāyo.	529	
PA_tika-s05_19t:529_1	Dānassa mahapphalatā, sīlādiguṇehi satthu anuttaradakkhiṇeyyabhāvo, anupādāparinibbānanti	529	
PA_tika-s05_19t:529_2	imesaṃ paccavekkhaṇā imassa dānassa nidānanti ayamattho pāḷiyaṃ niruḷhova. Nibbacananidānasandhayo	529	
PA_tika-s05_19t:529_3	suviññeyyāvāti āha “nibbacananidānasandhayo vattabbā”ti.	529	
PA_tika-s05_19t:530_0	Paṭipakkhaniddesena samudayoti desanatthaṃ paṭipakkhaniddesanena niddhārito ayaṃ	530	
PA_tika-s05_19t:530_1	macchariyādisaṃkilesapakkhiko samudayo. Alobhena…pe… dānādīhīti yehi alobhādīhi dānādayo	530	
PA_tika-s05_19t:530_2	dhammā sambhavanti, tāni dānādiggahaṇeneva gahitānīti kusalamūlāni niddhāreti “imāni	530	
PA_tika-s05_19t:530_3	tīṇi kusalānī”ti. Tesanti kusalamūlānaṃ.	530	
PA_tika-s05_19t:531_0	Bhayahetu deti paṇṇākārādivasena. Rāgahetu deti sabhāgavatthussa. Āmisakiñcikkhahetu	531	
PA_tika-s05_19t:531_1	deti lañjādivasena. Anukampanto vā karuṇākhette. Apacayamāno guṇakhette, upakārakhette	531	
PA_tika-s05_19t:531_2	vā. Bhayūparatoti bhayena orato. Tena tathārūpena saṃyamena veraṃ na ciyateva. Evaṃ	531	
PA_tika-s05_19t:531_3	sabbassa akusalassa pāpako vipākoti yojanā.	531	
PA_tika-s05_19t:532	“Dadato”tiādinā yathā dānapaṭikkhepena parivattanaṃ dassitaṃ, evaṃ pahānapaṭikkhepenapi parivattanaṃ dassetabbanti vuttaṃ “akusalo pana na jahātī”ti.	53	
PA_tika-s05_19t:533_0	Kammaphalaṃ saddahanto dānakiriyāyaṃ padahanto yena vidhinā dānaṃ dātabbaṃ, tattha	533	
PA_tika-s05_19t:533_1	satiṃ upaṭṭhapento cittaṃ samādahanto sammādiṭṭhiṃ purakkharonto dāne sammāpaṭipanno	533	
PA_tika-s05_19t:533_2	hotīti āha “dānaṃ nāma…pe… hotī”ti.	533	
PA_tika-s05_19t:534_0	Bhāvanāpahānasamāropanāni pāḷiyaṃ sarūpato viññāyantīti padaṭṭhānavevacanasamāropanāni	534	
PA_tika-s05_19t:534_1	dassetuṃ “taṃ sīlassa padaṭṭhāna”ntiādi vuttaṃ, taṃ suviññeyyaṃ. Aññañca yadettha	534	
PA_tika-s05_19t:534_2	atthato na vibhattaṃ, taṃ vuttanayattā, uttānatthattā cāti veditabbaṃ.	534	
PA_tika-s05_19t:535	Hārasampātavāravaṇṇanā niṭṭhitā.	53	
PA_tika-s05_19t:536	Nayasamuṭṭhānavāravaṇṇanā	53	
PA_tika-s05_19t:537_0	79. “Visayabhedato”ti saṅkhepena vuttamatthaṃ vitthārato vivarituṃ “yathā hī”tiādimāha.	537	
PA_tika-s05_19t:537_1	Tattha nayatoti nayaggāhato. Na hi paṭivedhañāṇaṃ viya vipassanāñāṇaṃ paccakkhato	537	
PA_tika-s05_19t:537_2	pavattatīti. Anubujjhiyamānoti abhisamayañāṇassa anurūpaṃ bujjhiyamāno. Yathā ekapaṭivedheneva	537	
PA_tika-s05_19t:537_3	maggañāṇaṃ pavattati, evaṃ tadanucchavikaṃ vipassanāñāṇena gayhamānoti attho. Evañca	537	
PA_tika-s05_19t:537_4	katvā nandiyāvaṭṭādīnaṃ tiṇṇaṃ atthanayabhāvo samatthito hotīti. Tathā hi atthavisesasarūpatāya	537	
PA_tika-s05_19t:537_5	tayo nayā “suttattho”ti vuttā, padatthavicārabhāvepi pana hārā “byañjanavicayo”ti.	537	
PA_tika-s05_19t:537_6	Yadi evaṃ kathaṃ tayoti codanaṃ sandhāyāha “paṭivijjhantānaṃ panā”tiādi. Tattha ekameko	537	
PA_tika-s05_19t:537_7	saṃkilesavodānānaṃ vibhāgato dvisaṅgahoti yojanā. Catuchaaṭṭhadiso cāti na paccekaṃ	537	
PA_tika-s05_19t:537_8	te nandiyāvaṭṭādayo catuchaaṭṭhadisā, atha kho yathākkamanti. “Eva”ntiādi yathāvuttassa atthassa nigamanaṃ.	537	
PA_tika-s05_19t:538_0	Tathā cāti yathāvuttassa atthassa upacayena samatthanā. Pubbā koṭi na paññāyatīti	538	
PA_tika-s05_19t:538_1	ettha yaṃ vattabbaṃ, taṃ parato paṭṭhānakathāyaṃ āvi bhavissati. “Andhaṃ tamaṃ tadā	538	
PA_tika-s05_19t:538_2	hoti, yaṃ lobho sahate nara”ntiādi vacanato kāmataṇhāpi paṭicchādanasabhāvā, yato	538	
PA_tika-s05_19t:538_3	kāmacchandaṃ “nīvaraṇa”nti vuttaṃ. Avijjāya pana bhavesu ādīnavappaṭicchādanaṃ sātisayanti.	538	
PA_tika-s05_19t:538_4	Tathā avijjāpi saṃyojanasabhāvā, yato sā bahiddhā saṃyojanabhāvena vuttā. Evaṃ santepi	538	
PA_tika-s05_19t:538_5	taṇhāya bandhanaṭṭho sātisayo apekkhitabhāvatoti imamatthaṃ dassento “tathāpi…pe… vutta”nti āha.	538	
PA_tika-s05_19t:539_0	“Saṃyuttā”ti padassa sampayuttāti atthoti āha “missitā”ti. “Avijjābhibhūtā…pe… abhinivisantā”ti	539	
PA_tika-s05_19t:539_1	etena avijjāya ayāthāvagahaṇahetutaṃ dasseti, tato so avindiyaṃ vindatīti avijjāti	539	
PA_tika-s05_19t:539_2	vuccati. Kilissanaṃ upatāpananti āha “kilissanappayogaṃ attaparitāpanapaṭipatti”nti. Allīyanaṃ sevanaṃ.	539	
PA_tika-s05_19t:540_0	Dukkhanti …pe… jānantīti attanā anubhūyamānaṃ tathā tathā upaṭṭhitaṃ kāyikacetasikadukkhaṃ,	540	
PA_tika-s05_19t:540_1	itarampi vā ekadesaṃ jānanti. Taṇhāyapi eseva nayo. Sabhāgavisabhāgapaṭipajjitabbākārato	540	
PA_tika-s05_19t:540_2	tattha tesaṃ ñāṇaṃ natthevātidassento “idaṃ dukkha”ntiādimāha. Pavattipavattihetumattampīti	540	
PA_tika-s05_19t:540_3	“pavatti pavattihetū”ti ettakampi. Kā pana kathāti pacurajanasādhāraṇe lokiyepi nāma	540	
PA_tika-s05_19t:540_4	atthe yesaṃ ñāṇassa paṭighāto, paramagambhīre ariyānaṃ eva visayabhūte lokuttare	540	
PA_tika-s05_19t:540_5	nivattinivattihetusaṅkhāte atthe kā nāma kathā, chinnā kathāti attho. Aṭṭhasamāpattipabhedassa	540	
PA_tika-s05_19t:540_6	kevalassa samathassa tādise kāle bāhirakānañca ijjhanato “vipassanādhiṭṭhāna”nti	540	
PA_tika-s05_19t:540_7	visesitaṃ. Vūpasamo samucchedo, paṭippassaddhi ca.	540	
PA_tika-s05_19t:541	“Saṃsārassa anupacchedanato”ti idaṃ diṭṭhigatānaṃ diṭṭhigatikamatadassanaṃ. So hi puttamukhadassane asati saṃsāro ucchijjeyyāti bhāyati. Yato vuttaṃ –	54	
PA_tika-s05_19t:542	“Gaṇḍuppādo kikī ceva, kuntī brāhmaṇadhammiko;	54	
PA_tika-s05_19t:543	Ete abhayaṃ bhāyanti, sammūḷhā caturo janā”ti. ;	54	
PA_tika-s05_19t:544	Tadabhiññāti taṃ yathāvuttaantadvayaṃ abhijānanti guṇaṃ āropetvā jānantīti tadabhiññā. Atthabhañjanato, rogagaṇḍasallasadisatāya attabhāvasaṃkilesānañca rogagaṇḍasallatā.	54	
PA_tika-s05_19t:545_0	Sakkāyadassaneti ettha diṭṭhidassanaṃ, sakkāyova dassanaṃ sakkāyadassananti attho	545	
PA_tika-s05_19t:545_1	veditabbo. Tesanti diṭṭhicaritānaṃ. Attābhiniveso balavā. Tasmā yathāupaṭṭhitaṃ rūpaṃ	545	
PA_tika-s05_19t:545_2	“attā”icceva gaṇhantīti adhippāyo. Tathā vedanādiṃ. Taṇhācarito pana yathāupaṭṭhitaṃ	545	
PA_tika-s05_19t:545_3	rūpaṃ taṇhāvatthuṃ katvā attaniyābhinivesena abhinivisantā tadaññameva attato samanupassanti.	545	
PA_tika-s05_19t:545_4	Evaṃ vedanādīsu. Tenāha “taṇhācaritā”tiādi. Vijjamāneti paramatthato upalabbhamāne.	545	
PA_tika-s05_19t:545_5	Kāyeti samūhe. Diṭṭhiyā parikappito attādi eva paramatthato nupalabbhati, diṭṭhi	545	
PA_tika-s05_19t:545_6	pana labbhatevāti āha “satī vā vijjamānā”ti.	545	
PA_tika-s05_19t:546	Sakkāyadassanamukhenāti sakkāyadiṭṭhimukhena.	54	
PA_tika-s05_19t:547	Ucchedasassatanti taṃsahacaraṇato ucchedasassatadiṭṭhi vuttā. “Ucchedasassatavādā”tipi pāṭho.	54	
PA_tika-s05_19t:548	Kasiṇāyatanānīti kasiṇajjhānāni.	54	
PA_tika-s05_19t:549	Tejetvāti nisānetvā.	54	
PA_tika-s05_19t:550_0	81. Ettāvatā nandiyāvaṭṭassa bhūmiracanavasena saṃkilesapakkho dassitoti āha “tattha	550	
PA_tika-s05_19t:550_1	diṭṭhicaritotiādinā vodānapakkhaṃ dassetī”ti. “Yasmā sallekhe tibbagāravo”ti iminā	550	
PA_tika-s05_19t:550_2	tattha tibbagāravattā saṃlekhānusantatavuttinā bhavatīti dasseti. Sesesupi eseva	550	
PA_tika-s05_19t:550_3	nayo. Micchādhimokkho saddhāpatirūpako avatthusmiṃ pasādo.	550	
PA_tika-s05_19t:551	Puggalādhiṭṭhānena dhammameva vibhajatīti āha “sattāpi…pe… dassetī”ti.	55	
PA_tika-s05_19t:552_0	Ye hi kecīti ettha hi-saddo nipātamattaṃ. “Imāhi eva catūhi paṭipadāhī”tipi pāḷi.	552	
PA_tika-s05_19t:552_1	Dukkhāpaṭipadādivibhāgena maggo eva idha vuttoti āha “paṭipadā hi maggo”ti catuddisāsaṅkhātaṃ	552	
PA_tika-s05_19t:552_2	magganti catuddisāsaṅkhātaṃ pavattanupāyaṃ. Dve disā etissāti dvidisā. Nandiyāvaṭṭassāti	552	
PA_tika-s05_19t:552_3	nandiyāvaṭṭanayassa.	552	
PA_tika-s05_19t:553	82. Vivattati vaṭṭaṃ etthāti vivattaṃ, vivattaṃ eva vivaṭṭaṃ, asaṅkhatadhātu, nibbuti eva vā. Tena vuttaṃ “nibbāna”nti.	55	
PA_tika-s05_19t:554_0	“Kattha daṭṭhabba”nti vā pāḷi. Upacayeti upacayāvatthāyanti attho. Dasannanti lobhādikilesavatthūnaṃ.	554	
PA_tika-s05_19t:554_1	Vipallāsahetubhāvatoti subhasaññādivipallāsahetukabhāvato. Vipariyesaggāhavasena	554	
PA_tika-s05_19t:554_2	hi ādīnavesu eva saṃyojaniyesu dhammesu assādānupassitā. Na hi yathābhūtañāṇe sati	554	
PA_tika-s05_19t:554_3	tathā sambhavo. Tena vuttaṃ “dasannaṃ…pe… bhāvato”ti. Dasavidhakāraṇeti dasavidhe	554	
PA_tika-s05_19t:554_4	kāraṇe, dasavidhassa vā kāraṇe. Ayonisomanasikāraparikkhatā dhammā subhārammaṇādayo.	554	
PA_tika-s05_19t:555_0	Tabbisayā kilesāti āhārapariññāparibandhabhūtā kilesā. Viññāṇaṭṭhitīsupi eseva nayo.	555	
PA_tika-s05_19t:555_1	Kāye pavattamāno paṭhamo vipallāso kāyasamudāye, kāyekadese ca kabaḷīkāre āhāre pavatto	555	
PA_tika-s05_19t:555_2	eva hotīti vuttaṃ “paṭhame āhāre visayabhūte paṭhamo vipallāso pavattatī”ti. Tathā	555	
PA_tika-s05_19t:555_3	vedanāyaṃ pavattamāno dutiyavipallāso tappaccaye phassāhāre, citte pavattamāno tatiyavipallāso	555	
PA_tika-s05_19t:555_4	tappaccaye manosañcetanāhāre, dhammesu pavattamāno catutthavipallāso tappaccaye viññāṇāhāre	555	
PA_tika-s05_19t:555_5	pavatto eva hotīti vuttaṃ “catutthe āhāre catuttho vipallāso”ti. Tenāha “sesāhāresupi	555	
PA_tika-s05_19t:555_6	eseva nayo”ti. Āhārasīsena vā āhārapaṭibaddho chandarāgo gahito. Viññāṇaṭṭhitīsupi	555	
PA_tika-s05_19t:555_7	eseva nayo. Tenevāha “āhārasīsena tabbisayā kilesā adhippetā”ti. Paṭhame āhāre visayabhūteti	555	
PA_tika-s05_19t:555_8	ca paṭhame āhāre chandarāgassa visayabhāvaṃ patte, tabbhāvaṃ anatikkanteti attho.	555	
PA_tika-s05_19t:555_9	Appahīnacchandarāgassa hi tattha vipallāsā sambhavanti, na itarassa. Tathā dutiyavipallāsādīsu	555	
PA_tika-s05_19t:555_10	appahīnesu. Itare upādānāni pavattanteva appahīnattāti āha “sesapadesupi eseva nayo”ti.	5551	
PA_tika-s05_19t:555_11	Yasmā ca upādānādīsu appahīnesupi yogādayo pavattanteva yathārahaṃ taṃsabhāvattā,	5551	
PA_tika-s05_19t:555_12	tadekaṭṭhasabhāvato ca, tasmā vuttaṃ pāḷiyaṃ “paṭhame upādāne paṭhamo yogo”tiādi.	5551	
PA_tika-s05_19t:555_13	Tenāha “sesapadesupi eseva nayo”ti.	5551	
PA_tika-s05_19t:556_0	83. Aparijānantassāti ñātapariññāya, tīraṇapariññāya, pahānapariññāyāti tīhi pariññāhi	556	
PA_tika-s05_19t:556_1	paricchinditvā ajānantassa, tesaṃ samudayañca atthaṅgamañca assādañca ādīnavañca	556	
PA_tika-s05_19t:556_2	nissaraṇañca yathābhūtaṃ anavabujjhantassāti attho. Tibbo bahalo chandarāgo hoti	556	
PA_tika-s05_19t:556_3	taṇhācaritabhāvatoti adhippāyo. Iti upakkilesassa diṭṭhābhinivesassa hetubhāvatoti	556	
PA_tika-s05_19t:556_4	imamatthaṃ sandhāyāha “vuttanayenevā”ti. Subhasukhasaññākāmupādānakāmabhavayogaabhijjhākāyaganthakāmabhavāsava-	556	
PA_tika-s05_19t:556_5	kāmabhavogharāgasallachandāgatigamanāni taṇhāpakkhikatāya, taṇhāsabhāvatāya ca taṇhāpadhānāni.	556	
PA_tika-s05_19t:556_6	Sīlabbatupādānabyāpādakāyaganthadosasalladosāgatigamanāni pana taṇhābhāve bhāvato,	556	
PA_tika-s05_19t:556_7	viññāṇaṭṭhitiyo taṇhāvisayato, sabbesaṃ vā taṇhāvisayato taṇhāpadhānatā labbhateva.	556	
PA_tika-s05_19t:556_8	Pacchimakānaṃ diṭṭhipadhānatā vuttanayānusārena veditabbā.	556	
PA_tika-s05_19t:557_0	84. Kabaḷīkāre āhāreti kabaḷīkārāhāravisaye chandarāge. “Appahīne”tiādikaṃ pariyāyakathaṃ	557	
PA_tika-s05_19t:557_1	muñcitvā nippariyāyameva dassento kabaḷīkārāhārassa “asubhasabhāvattā, asubhasamuṭṭhānattā	557	
PA_tika-s05_19t:557_2	cā”ti vuttaṃ. Labbhamāne hi ujuke atthe kiṃ pariyāyakathāyāti. Chandarāgo vā tattha	557	
PA_tika-s05_19t:557_3	atthasiddhoti evampettha attho vutto. Na hi tattha asati chandarāge vipallāso sambhavati.	557	
PA_tika-s05_19t:557_4	Dukkhasabhāvattāti saṅkhāradukkhatāya dukkhasabhāvattā. Dukkhapaccayattāti tividhadukkhatālakkhaṇassa	557	
PA_tika-s05_19t:557_5	dukkhassa kāraṇato. Viññāṇe niccasaññino. Tathā hi sāti nāma bhikkhu kevaṭṭaputto	557	
PA_tika-s05_19t:557_6	“taṃyeva viññāṇaṃ sandhāvati saṃsaratī”ti tattha niccābhinivesaṃ saṃvedesi. Yebhuyyena	557	
PA_tika-s05_19t:557_7	saṅkhāresu attasaññitā diṭṭhigatikānaṃ “cetanā attā”tiādidiṭṭhiparidīpanesu veditabbā.	557	
PA_tika-s05_19t:557_8	“Bhavavisuddhī”ti padassa atthavacanaṃ “nibbutisukha”nti. “Sīlabbatehi…pe… sukhanti	557	
PA_tika-s05_19t:557_9	daḷhaṃ gaṇhātī”ti iminā sīlabbatupādānaṃ idha bhavupādānanti dasseti. Tathā hi vakkhati	557	
PA_tika-s05_19t:557_10	“sīlabbatupādānasaṅkhātena bhavupādānenā”ti.	5571	
PA_tika-s05_19t:558_0	Paccayā honti upanissayapaccayādinā. Paṭhame yoge ṭhitoti paṭhame yoge patiṭṭhito.	558	
PA_tika-s05_19t:558_1	Appahīnā hi kilesā kammavaṭṭādīnaṃ kāraṇabhūtā taṃsamaṅgino sattassa patiṭṭhāti vuccanti.	558	
PA_tika-s05_19t:558_2	Parassa abhijjhāyanaṃ parābhijjhāyanaṃ. Bhavapatthanāya bhavadiṭṭhibhavarāgavasena	558	
PA_tika-s05_19t:558_3	piyāyitassa vatthuno vipariṇāmaññathābhāve domanassuppattiṃ sandhāya vuttaṃ “bhavarāga…pe… padūsentī”ti.	558	
PA_tika-s05_19t:559_0	Ganthitvāti ganthiṃ katvā. Dvidhābhūtaṃ rajjuādike viya ganthikaraṇañhi ganthanaṃ.	559	
PA_tika-s05_19t:559_1	Cittaṃ pariyādāya tiṭṭhantā āsavānaṃ uppattihetu hontīti sambandho. Pariyuṭṭhānappattā	559	
PA_tika-s05_19t:559_2	ekacce kilesā visesato āsavuppattihetu hontīti dassanatthaṃ aṭṭhakathāyaṃ uppaṭipāṭivacanaṃ.	559	
PA_tika-s05_19t:559_3	Tappaṭipakkhe visaye patthetīti yojanā. Tabbisayabahule bhave patthetīti yathā mānusakehi	559	
PA_tika-s05_19t:559_4	kāmehi nibbinnarūpā devūpapatti. Taṃsabhāvattāti diṭṭhisabhāvattā. Aparāparanti aññamaññaṃ.	559	
PA_tika-s05_19t:559_5	Ekaccā hi diṭṭhi ekaccassa diṭṭhābhinivesassa kāraṇaṃ hoti, yathā sakkāyadiṭṭhi itarāsaṃ.	559	
PA_tika-s05_19t:559_6	Abhinivisantassāti abhinivesanahetu. “Ayonisomanasikārato…pe… avijjāsavo uppajjatī”ti	559	
PA_tika-s05_19t:559_7	idaṃ saccābhinivesassa phalabhūtaṃ avijjāsavaṃ dasseti ekantavassimeghavuṭṭhānena	559	
PA_tika-s05_19t:559_8	viya mahoghappavatti. Avijjāsavo siddho hoti vuṭṭhihetukamahoghasiddhiyā uparimeghavuṭṭhānaṃ viya.	559	
PA_tika-s05_19t:560_0	“Nandīrāgasahagatā”tiādīsu viya tabbhāvattho sahagatasaddoti āha “anusaya…pe… bhūtā	560	
PA_tika-s05_19t:560_1	vā”ti. Cittassa abbhantarasaṅkhātaṃ hadayanti vipākacittappavattiṃ sandhāya vadati.	560	
PA_tika-s05_19t:560_2	Vipākavaṭṭepi kilesavāsanāhitā atthi kāci visesamattā.	560	
PA_tika-s05_19t:561_0	Lobhasahagatassa viññāṇassa. Itarassa dosasahagatādikassa. Byañjanena viya bhojanassa	561	
PA_tika-s05_19t:561_1	ārammaṇassa abhisaṅkharaṇaṃ visesāpādanaṃ upasecanaṃ, nandī sappītikataṇhā upasecanaṃ	561	
PA_tika-s05_19t:561_2	etassāti nandūpasecanaṃ upasecanabhūtāyapi nandiyā rāgasallaupanisato. Upasitte pana	561	
PA_tika-s05_19t:561_3	vattabbameva natthīti dassetuṃ pāḷiyā “rāgasallena nandūpasecanena viññāṇenā”ti vuttanti	561	
PA_tika-s05_19t:561_4	tamatthaṃ pākaṭaṃ kātuṃ “kena pana taṃ nandūpasecana”nti pucchati.	561	
PA_tika-s05_19t:562_0	Rāgasallenāti hetumhi karaṇavacananti dassento “rāgasallena hetubhūtenā”ti āha. Upanissayapaccayattho	562	
PA_tika-s05_19t:562_1	cettha hetvattho. Upagantabbato viññāṇenāti vibhattiṃ pariṇāmetvā yojetabbaṃ. “Patiṭṭhābhāvato”ti	562	
PA_tika-s05_19t:562_2	iminā viññāṇassa nissayādipaccayataṃ vadati. Tenāha “rūpakkhandhaṃ nissāya tiṭṭhatī”ti.	562	
PA_tika-s05_19t:562_3	Evaṃ dutiyādiviññāṇaṭṭhitīsupi nissayādipaccayatā vattabbā patiṭṭhāvacanato.	562	
PA_tika-s05_19t:563_0	85. Yadipi akusalamūlādike tipukkhalassa, taṇhādike nandiyāvaṭṭassa disābhāvena vakkhati,	563	
PA_tika-s05_19t:563_1	tathāpi aññamaññānuppavesato ekasmiṃ naye siddhe itarepi siddhā eva hontīti imassa	563	
PA_tika-s05_19t:563_2	visesassa dassanatthaṃ “āhārādayo…pe… vavatthapetu”nti vuttaṃ. Vakkhamāne vā akusalamūlataṇhādike	563	
PA_tika-s05_19t:563_3	ādisaddena saṅgahetvā “āhārādayo”ti vadanto “nayāna”nti bahuvacanamāha. Ekassa atthassāti	563	
PA_tika-s05_19t:563_4	rāgacaritassa upakkilesatāsaṅkhātassa ekassa payojanassa. Byañjanatthopi gahito,	563	
PA_tika-s05_19t:563_5	na byañjanameva gahitanti suttapadāni aññamaññapariyāyavacanāni yathārahaṃ taṇhāvatthūnaṃ	563	
PA_tika-s05_19t:563_6	tattha kathitattā vuttaṃ “savatthukā taṇhā vuttā”ti. Dosavatthūnaṃ, diṭṭhivatthūnañca	563	
PA_tika-s05_19t:563_7	tattha kathitattā “savatthuko doso, savatthukā diṭṭhi ca vuttā”ti imamatthaṃ sandhāyāha	563	
PA_tika-s05_19t:563_8	“vuttanayānusārenā”ti.	563	
PA_tika-s05_19t:564_0	Dukkhākārena saha dukkhākāraṃ gahetvāti attho. Evañcetanti yadi taṃtaṃanupassanābahulassa	564	
PA_tika-s05_19t:564_1	vasena purimāhāradvayādīsu vimokkhamukhavisesaniddhāraṇaṃ kataṃ, etaṃ evameva veditabbaṃ,	564	
PA_tika-s05_19t:564_2	na aññathā. Tattha kāraṇaṃ vadanto “na hī”tiādimāha. Tassattho – yathā ariyamaggānaṃ	564	
PA_tika-s05_19t:564_3	odhiso kilesappajahanato pahātabbesu dhammesu niyamo atthi, na evaṃ vipassanāya pariññāpahānānaṃ aniccantikattāti.	564	
PA_tika-s05_19t:565_0	Apare panāhu – purime āhāradvaye parikilesabhāvena, dukkhapaccayattā ca dukkhalakkhaṇaṃ	565	
PA_tika-s05_19t:565_1	supākaṭaṃ. Tattha purime viññāṇaṭṭhitidvayaviññāṇāhāre tatiyaviññāṇaṭṭhitiyaṃ aniccalakkhaṇaṃ,	565	
PA_tika-s05_19t:565_2	manosañcetanāhāre catutthaviññāṇaṭṭhitiyaṃ anattalakkhaṇaṃ supākaṭanti tissannaṃ	565	
PA_tika-s05_19t:565_3	anupassanānaṃ pavattimukhatāya tehi appaṇihitādivimokkhamukhehi pariññaṃ gacchantīti.	565	
PA_tika-s05_19t:565_4	Tathā vipallāsādīsu purimadvayaṃ dukkhānupassanāya ujuvipaccanīkaṃ, itaradvayaṃ aniccānattānupassanānaṃ.	565	
PA_tika-s05_19t:565_5	Iti pavattimukhatāya ca ujuvipaccanīkatāya ca ime dhammā yathārahaṃ appaṇihitādivimokkhamukhehi	565	
PA_tika-s05_19t:565_6	pariññeyyā, pahātabbā ca vuttā. Tattha subhasukhasaññākāmupādānasīlabbatupādānakāmayogabhavayogaabhijjhākāya	565	
PA_tika-s05_19t:565_7	ganthakāmāsavakāmogha bhavogha rāgasallachandaagatigamanāni sukhassādavasena pavattanato	565	
PA_tika-s05_19t:565_8	dukkhānupassanāya paṭipakkhabhāvato byāpādakāyaganthadosasalladosaagatigamanāni pavattimukhatāya	565	
PA_tika-s05_19t:565_9	appaṇihitavimokkhamukhena pahātabbāni. Tatiyasaññādayo niccābhinivesatannimittāhi	565	
PA_tika-s05_19t:565_10	aniccānupassanāya paṭipakkhabhāvato animittavimokkhamukhena pahātabbā. Catutthasaññādayo	5651	
PA_tika-s05_19t:565_11	attābhinivesatannittāhi anattānupassanāya paṭipakkhabhāvato suññatavimokkhamukhena	5651	
PA_tika-s05_19t:565_12	pahātabbā. Tattha mānasallabhayaagatigamanānaṃ niccābhinivesanimittatā veditabbā.	5651	
PA_tika-s05_19t:565_13	Na hi aniccato passato mānajappanaṃ, bhayaṃ vā sambhavati. Avijjāyogādīnaṃ attābhinivesanimittatā pākaṭā evāti.	5651	
PA_tika-s05_19t:566_0	86. Appamaññāvajjā rūpāvacarasamāpattiyo dibbavihārā “devūpapattisaṃvattanikakusalasamāpattiyo	566	
PA_tika-s05_19t:566_1	cā”ti katvā, satipi tabbhāve parahitapaṭipattito, niddosatāya ca seṭṭhā vihārāti	566	
PA_tika-s05_19t:566_2	catasso appamaññā brahmavihārā, catasso phalasamāpattiyo ariyavihārā “ārakā kilesehi	566	
PA_tika-s05_19t:566_3	ariyānaṃ vihārā”ti. Catasso āruppasamāpattiyo āneñjavihārā, satipi devūpapattisaṃvattanikakusalasamāpattibhāve	566	
PA_tika-s05_19t:566_4	āneñjasantatāhi lokiyesu sikhāppattito.	566	
PA_tika-s05_19t:567	Adhikaraṇabhedenāti vatthubhedena.	56	
PA_tika-s05_19t:568_0	Yaṃ abhiṇhaṃ na pavattati, taṃ acchariyanti dassetuṃ “andhassa…pe… uppajjanaka”nti	568	
PA_tika-s05_19t:568_1	vuttaṃ. Adhitiṭṭhati sīlādi etena saccena, ettha vā sacce nimittabhūte, adhiṭṭhānamattameva	568	
PA_tika-s05_19t:568_2	vā taṃ saccanti evaṃ karaṇādhikaraṇabhāvatthā paccayavasena veditabbā samānādhikaraṇasamāsapakkhe.	568	
PA_tika-s05_19t:568_3	Tathā aññapadatthasamāsapakkhe. Itarasmiṃ pana samāse karaṇādhikaraṇatthā eva, te	568	
PA_tika-s05_19t:568_4	ca kho sīlādivasena ca veditabbā. Sukhanti jhānavipassanāmaggaphalanibbānasukhaṃ.	568	
PA_tika-s05_19t:568_5	Lokiyavipākasukhampi labbhateva. “Nāññatra bojjhā…pe… pāṇina”nti hi imāya gāthāya	568	
PA_tika-s05_19t:568_6	saṅgahitā anattaparihāramukhena sattānaṃ abhayā nibbānasampattisukhāvahā cattāro	568	
PA_tika-s05_19t:568_7	dhammā idha “sukhabhāgiyā”ti vuttāti. Anavasesapariyādānatoti pharaṇavasena anavasesaggahaṇato.	568	
PA_tika-s05_19t:569_0	Paṭhamassa satipaṭṭhānassa paṭhamapaṭipadāvasena pavattassāti adhippāyo. Evaṃ sesesupi.	569	
PA_tika-s05_19t:569_1	“Yathā hī”tiādinā yathāvuttapaṭipadāsatipaṭṭhānānaṃ nānantariyakataṃ upamāya vibhāveti.	569	
PA_tika-s05_19t:569_2	Satipi ca sabbāhi paṭipadāhi sabbesaṃ satipaṭṭhānānaṃ niyamābhāve nānantarikabhāvena	569	
PA_tika-s05_19t:569_3	desanākkamenevettha nesaṃ ayamanukkamo katoti veditabbo. Atha vā kāyavedanāsu subhasukhasaññānaṃ	569	
PA_tika-s05_19t:569_4	dubbiniveṭhiyatāya asubhadukkhānupassanānaṃ kiccasiddhito purimena paṭipadādvayena	569	
PA_tika-s05_19t:569_5	purimaṃ satipaṭṭhānadvayaṃ yojitaṃ tadabhāvato. Itarena itaraṃ. Tāni hi purimesu	569	
PA_tika-s05_19t:569_6	satipaṭṭhānesu katakammassa icchitabbāni. Atha vā yathā taṇhācaritadiṭṭhicaritānaṃ	569	
PA_tika-s05_19t:569_7	mandatikkhapaññānaṃ vasena catasso paṭipadā yojitā, evaṃ cattāri satipaṭṭhānāni sambhavantīti	569	
PA_tika-s05_19t:569_8	dassetuṃ paṭipadāsatipaṭṭhānānaṃ ayamanukkamo kato.	569	
PA_tika-s05_19t:570_0	“Tathā”ti iminā yathā samānapaṭipakkhatāya paṭhamassa satipaṭṭhānassa bhāvanā paṭhamassa	570	
PA_tika-s05_19t:570_1	jhānassa visesāvahā, evaṃ pītisahagatādisamānatāya dutiyasatipaṭṭhānādibhāvanā dutiyajjhānādīnaṃ	570	
PA_tika-s05_19t:570_2	visesāvahāti imamatthaṃ upasaṃharati. Pītipaṭisaṃvedanādīti ādisaddena sukhapaṭisaṃvedanaṃ,	570	
PA_tika-s05_19t:570_3	cittasaṅkhārapaṭisaṃvedanaṃ, passambhanañca saṅgaṇhāti. Cittassa abhippamodanaggahaṇañcettha	570	
PA_tika-s05_19t:570_4	nidassanamattaṃ daṭṭhabbaṃ paṭisaṃvedanasamādahanavimocanānampi vasena pavattiyā	570	
PA_tika-s05_19t:570_5	icchitabbattā. Aniccavirāgādīti ādisaddena nirodhapaṭinissaggā saṅgayhanti.	570	
PA_tika-s05_19t:571_0	Rūpāvacarasamāpattīnanti ettha paṭiladdhamattaṃ paṭhamajjhānaṃ paṭhamajjhānasamāpattiyā	571	
PA_tika-s05_19t:571_1	paguṇavasībhāvāpādanassa paccayo hoti, na itarāsaṃ. Itarāsaṃ pana adhiṭṭhānabhāvena	571	
PA_tika-s05_19t:571_2	paramparāya paccayo hotīti veditabbaṃ. Byāpādavihiṃsāvitakkaaratirāgā byāpādavitakkādayo.	571	
PA_tika-s05_19t:571_3	Sukhenāti akicchena, akasirenāti attho.	571	
PA_tika-s05_19t:572_0	Dibbavihārādike cattāro vihāre padaṭṭhānaṃ katvā nānāsantānesu uppannāya vuṭṭhānagāminivipassanāya	572	
PA_tika-s05_19t:572_1	yathākkamaṃ anuppannākusalānuppādanādivasena pavattavisayaṃ sandhāya pāḷiyaṃ “paṭhamo	572	
PA_tika-s05_19t:572_2	vihāro bhāvito bahulīkato”tiādi vuttaṃ. Sammappadhānasadisañhettha sammappadhānaṃ	572	
PA_tika-s05_19t:572_3	vuttaṃ. Ariyavihāre ca heṭṭhime nissāya uparimaggādhigamāya vāyamantassa ayaṃ nayo	572	
PA_tika-s05_19t:572_4	labbhati. Maggapariyāpannasseva vā sammappadhānassa nānāsantānikassa yathāvuttavipassanāgamanena	572	
PA_tika-s05_19t:572_5	taṃtaṃkiccādikassa vasenetaṃ vuttaṃ. Sakkā hi vipassanāgamanena saddhindriyāditikkhatāviseso	572	
PA_tika-s05_19t:572_6	viya vīriyassa kiccavisesavisayo maggo viññātuṃ.	572	
PA_tika-s05_19t:573_0	Tathā sikhāppattaupekkhāsatipārisuddhidibbavihāraṃ nissāya uppannaṃ paṭhamaṃ sammappadhānaṃ	573	
PA_tika-s05_19t:573_1	mānappahānaṃ ukkaṃseti, brahmavihārasannissaye uppannaṃ dutiyaṃ sammappadhānaṃ kāmālayasamugghātaṃ,	573	
PA_tika-s05_19t:573_2	ariyavihārasannissayena uppannaṃ tatiyaṃ sammappadhānaṃ avijjāpahānaṃ, santavimokkhasannissayena	573	
PA_tika-s05_19t:573_3	uppannaṃ catutthaṃ sammappadhānaṃ bhavūpasamaṃ ukkaṃsetīti dassetuṃ “paṭhamaṃ sammappadhāna”ntiādi vuttaṃ.	573	
PA_tika-s05_19t:574_0	Pahīnamāno na visaṃvādeyyāti mānappahānaṃ saccādhiṭṭhānaṃ vaḍḍheti visaṃvādananimittasseva	574	
PA_tika-s05_19t:574_1	abhāvato. Appahīnamāno hi mānanissayena kiñci visaṃvādeyya. Kāmālaye, diṭṭhālaye	574	
PA_tika-s05_19t:574_2	ca samugghāṭite cāgapaṭipakkhassa avasaro eva natthīti ālayasamugghāto cāgādhiṭṭhānaṃ	574	
PA_tika-s05_19t:574_3	vaḍḍheti. Avijjāya samucchinnāya paññābuddhiyā paribandhova natthi, bhavasaṅkhāresu	574	
PA_tika-s05_19t:574_4	ossaṭṭhesu abhavūpasamassa okāsova natthīti mānappahānādayo saccādhiṭṭhānādike saṃvaḍḍhentīti	574	
PA_tika-s05_19t:574_5	dassetuṃ “mānappahāna”ntiādi vuttaṃ.	574	
PA_tika-s05_19t:575_0	Avisaṃvādanasīlo dhammacchandabahulo chandādhipateyyaṃ samādhiṃ nibbatteti. Cāgādhimutto	575	
PA_tika-s05_19t:575_1	nekkhammajjhāsayo akosajjabahulatāya vīriyādhipateyyaṃ, ñāṇuttaro cittaṃ attano vase	575	
PA_tika-s05_19t:575_2	vattento cittādhipateyyaṃ, vūpasantasabhāvo upasamahetubhūtāya vīmaṃsāya vīmaṃsayato	575	
PA_tika-s05_19t:575_3	vīmaṃsādhipateyyaṃ samādhiṃ nibbattetīti saccādhiṭṭhānādipārisuddhichandasamādhiādīnaṃ	575	
PA_tika-s05_19t:575_4	pāripūriyā saṃvattatīti dassetuṃ “saccādhiṭṭhānaṃ bhāvita”ntiādi vuttaṃ.	575	
PA_tika-s05_19t:576_0	Dhammacchandabahulo chandasamādhimhi ṭhito iṭṭhāniṭṭhachaḷārammaṇāpāte anavajjasevī	576	
PA_tika-s05_19t:576_1	hoti. Āraddhavīriyo vīriyasamādhimhi ṭhito saṃkilesapakkhassa santapanavaseneva puññaṃ	576	
PA_tika-s05_19t:576_2	paripūreti. Cittaṃ attano vase vattento cittasamādhimhi ṭhito paññāya upakārānupakārake	576	
PA_tika-s05_19t:576_3	dhamme pariggaṇhanto buddhiṃ phātiṃ gamissati. Vīmaṃsāsamādhimhi ṭhito dhammavicayabahulo	576	
PA_tika-s05_19t:576_4	upadhipaṭinissaggāvahameva paṭipattiṃ brūhetīti imamatthaṃ dassetuṃ “chandasamādhi	576	
PA_tika-s05_19t:576_5	bhāvito”tiādi vuttaṃ.	576	
PA_tika-s05_19t:577_0	Dūrādūrapaccatthikanivāraṇe bahūpakāro indriyasaṃvaro mettāya visesuppattihetuto	577	
PA_tika-s05_19t:577_1	mettaṃ vaḍḍheti. Tapena saṃkilesadhamme vikkhambhento vīriyādhiko paradukkhāpanayanakāmataṃ	577	
PA_tika-s05_19t:577_2	sāhatthikaṃ karotīti tapo karuṇaṃ saṃvaḍḍheti. Paññā pariyodāpitā sāvajjānavajjadhamme	577	
PA_tika-s05_19t:577_3	pariggaṇhantī pahāsanipātato muditaṃ rakkhantī paribrūheti. Upadhinissaggo pakkhando	577	
PA_tika-s05_19t:577_4	ninnapoṇapabbhārova sammadeva sattasaṅkhāresu udāsino hotīti so upekkhāvihāraṃ parivaḍḍhetīti	577	
PA_tika-s05_19t:577_5	imamatthaṃ dassetuṃ “indriyasaṃvaro bhāvito”tiādi vuttaṃ. Tenāha “yo yassa visesapaccayo,	577	
PA_tika-s05_19t:577_6	so taṃ paripūretīti vutto”ti.	577	
PA_tika-s05_19t:578_0	87. Disābhāvenāti nayānaṃ disābhāvenāti yojetabbaṃ. Atthopissa pubbe vuttanayeneva	578	
PA_tika-s05_19t:578_1	veditabbo. Yena catukkena yassa rāgacaritādipuggalassa vodānaṃ visuddhi. Yathā apariññātā,	578	
PA_tika-s05_19t:578_2	appahīnā ca paṭhamāhāravipallāsādayo rāgacaritādīnaṃ puggalānaṃ upakkilesā, evaṃ	578	
PA_tika-s05_19t:578_3	paṭhamapaṭipadādayo bhāvitā bahulīkatā nesaṃ visuddhiyo hontīti vuttanayānusārena	578	
PA_tika-s05_19t:578_4	sakkā viññātunti āha “heṭṭhā vuttanayamevā”ti.	578	
PA_tika-s05_19t:579_0	Atha vā purimāhi dvīhi paṭipadāhi sijjhamānā vipassanā attano kiccavuttisaṅkhātaṃ	579	
PA_tika-s05_19t:579_1	pavattidukkhampi saṅgaṇhantī dukkhānupassanābāhullavisesato dukkhalakkhaṇaṃ paṭivijjhantī	579	
PA_tika-s05_19t:579_2	“appaṇihitaṃ vimokkhamukha”nti vuttā. Tatiyāya paṭipadāya sijjhamānā sukhappavattikatāya	579	
PA_tika-s05_19t:579_3	sammadeva santatighanaṃ bhinditvā aniccalakkhaṇaṃ vibhāventī “animittaṃ vimokkhamukha”nti	579	
PA_tika-s05_19t:579_4	vuttā. Catutthāya pana paṭipadāya sijjhamānā sukhappavattikatāya, visadañāṇatāya	579	
PA_tika-s05_19t:579_5	ca samūhakiccārammaṇaghanaṃ bhinditvā sammadeva anattalakkhaṇaṃ vibhāventī “suññataṃ	579	
PA_tika-s05_19t:579_6	vimokkhamukha”nti vuttā.	579	
PA_tika-s05_19t:580_0	Tathā kāyavedanānupassanā visesato dukkhalakkhaṇaṃ vibhāventī, cittānupassanā aniccalakkhaṇaṃ,	580	
PA_tika-s05_19t:580_1	dhammānupassanā anattalakkhaṇanti tā yathākkamaṃ “appaṇihitādivimokkhamukha”nti vuttā.	580	
PA_tika-s05_19t:581_0	Sappītikatāya assādāni paṭhamadutiyajjhānāni virajjanavasena visesato dukkhato passantiyā	581	
PA_tika-s05_19t:581_1	vipassanāya vasena “appaṇihitaṃ vimokkhamukha”nti vuttāni. Tatiyaṃ santasukhatāya	581	
PA_tika-s05_19t:581_2	bāhirakānaṃ niccābhinivesavatthubhūtaṃ sabhāvato “anicca”nti passantiyā vipassanāya	581	
PA_tika-s05_19t:581_3	vasena “animittaṃ vimokkhamukha”nti vuttaṃ. Catutthaṃ upakkilesavigamādīhi parisuddhaṃ	581	
PA_tika-s05_19t:581_4	susamāhitaṃ yathā paresaṃ, evaṃ attano ca yathābhūtasabhāvāvabodhahetutāya sammadeva	581	
PA_tika-s05_19t:581_5	“suñña”nti passantiyā vipassanāya vasena “suññataṃ vimokkhamukha”nti vuttaṃ.	581	
PA_tika-s05_19t:582_0	Evaṃ vihārānaṃ vipassanāvaseneva vimokkhamukhatā, tattha “dibbabrahmavihārānaṃ santasukhatāya	582	
PA_tika-s05_19t:582_1	assādanīyatā”tiādinā appaṇihitavimokkhamukhatā yojetabbā. Ariyavihārassa paññādhikattā	582	
PA_tika-s05_19t:582_2	visesato anattānupassanāsannissayatāya suññatavimokkhatā. Āneñjavihārassa santavimokkhatāya	582	
PA_tika-s05_19t:582_3	aniccalakkhaṇappaṭivedhassa visesapaccayasabhāvato animittavimokkhamukhatā yojetabbā.	582	
PA_tika-s05_19t:583_0	Tathā purimānaṃ dvinnaṃ sammappadhānānaṃ saṃkilesavisayattā kilesadukkhavītikkamassa	583	
PA_tika-s05_19t:583_1	dukkhānupassanābāhullattā appaṇihitavimokkhamukhatā. Tatiyassa anuppannakusaluppādanena	583	
PA_tika-s05_19t:583_2	dhammānaṃ udayavayavantatāvibhāvanato aniccalakkhaṇaṃ pākaṭanti animittavimokkhamukhatā.	583	
PA_tika-s05_19t:583_3	Catutthassa uppannānaṃ ṭhitattaṃ byāpārāpajjanena dhammānaṃ avasavattitādīpanato	583	
PA_tika-s05_19t:583_4	anattalakkhaṇaṃ supākaṭanti suññatavimokkhamukhatā.	583	
PA_tika-s05_19t:584_0	Mānappahānālayasamugghātānaṃ sahāyataṇhāpahānatāya taṇhāpaṇidhivisodhanato appaṇihitavimokkhamukhatā.	584	
PA_tika-s05_19t:584_1	Avijjāpahānassa paññākiccādhikatāya suññatavimokkhamukhatā. Bhavūpasamassa saṅkhāranimittapaṭipakkhatāya	584	
PA_tika-s05_19t:584_2	animittavimokkhamukhatā.	584	
PA_tika-s05_19t:585_0	Pakatiyā dukkhasabhāve saṅkhāre ñāṇasaccena avisaṃvādento dukkhato eva passati, cāgādhivimuttatāya	585	
PA_tika-s05_19t:585_1	taṇhaṃ vidūrīkaronto rāgappaṇidhiṃ visosetīti purimaṃ adhiṭṭhānadvayaṃ “appaṇihitaṃ	585	
PA_tika-s05_19t:585_2	vimokkhamukha”nti vuttaṃ. Itarassa pana adhiṭṭhānadvayassa suññatānimittavimokkhamukhatā vuttanayā eva.	585	
PA_tika-s05_19t:586_0	Chandādhipateyyā cittekaggatā visesato dhammacchandavato nekkhammavitakkabahulassa	586	
PA_tika-s05_19t:586_1	hoti, vīriyādhipateyyā pana kāmavitakkādike vinodentassāti tadubhayaṃ nissāya pavattā	586	
PA_tika-s05_19t:586_2	vipassanā visesato rāgādippaṇidhīnaṃ visosanato “appaṇihitaṃ vimokkhamukha”nti vuttā.	586	
PA_tika-s05_19t:586_3	Cittādhipateyyaṃ, vīmaṃsādhipateyyañca nissāya pavattā yathākkamaṃ aniccānattānupassanābāhullato	586	
PA_tika-s05_19t:586_4	“animittaṃ vimokkhamukhaṃ, appaṇihitaṃ vimokkhamukha”nti ca vuttā.	586	
PA_tika-s05_19t:587_0	Abhijjhāvinayano indriyasaṃvaro, kāmasaṅkappādivinodano tapo ca vuttanayeneva paṇidhipaṭipakkhato	587	
PA_tika-s05_19t:587_1	appaṇihitaṃ vimokkhamukhaṃ, buddhi anattānupassanānimittaṃ, upadhipaṭinissaggo nimittaggāhapaṭipakkhoti	587	
PA_tika-s05_19t:587_2	tadubhayasannissayā vipassanā yathākkamaṃ “suññataṃ, animittaṃ vimokkhamukha”nti vuttā.	587	
PA_tika-s05_19t:588_0	Āsannapaccatthikarāgaṃ paṭibāhantī mettā rāgapaṇidhiyā paṭipakkho, karuṇā paradukkhāpanayanākāravuttikā	588	
PA_tika-s05_19t:588_1	dukkhasahagatāya dukkhānupassanāya visesapaccayoti tadubhayasannissayā vipassanā	588	
PA_tika-s05_19t:588_2	“appaṇihitaṃ vimokkhamukha”nti vuttā. Muditā sattānaṃ modaggahaṇabahulā tadaniccatādassanato	588	
PA_tika-s05_19t:588_3	aniccānupassanāya visesapaccayoti tannissayā vipassanā animittaṃ vimokkhamukhaṃ.	588	
PA_tika-s05_19t:588_4	Upekkhā ñāṇakiccādhikatāya anattānupassanāya visesapaccayoti tannissayā vipassanā	588	
PA_tika-s05_19t:588_5	“suññataṃ vimokkhamukha”nti vuttāti evamettha pavattiākārato vipassato nissayato,	588	
PA_tika-s05_19t:588_6	kiccato ca bhinditvā vimokkhamukhāni yojitānīti.	588	
PA_tika-s05_19t:589_0	Samatikkamanaṃ pariññāpahānañca. Saparasantāneti attano, paresañca santāne, tena	589	
PA_tika-s05_19t:589_1	kāyiko, vācasiko ca vihāro “vikkīḷita”nti vuttoti dasseti “vividho hāro”ti katvā.	589	
PA_tika-s05_19t:589_2	Tassa pana vibhāvanā idha adhippetā nayassa bhūmibhāvato. Yena paṭipakkhabhāvena.	589	
PA_tika-s05_19t:589_3	Tesaṃ paṭipakkhabhāvoti tesaṃ āhārādīnaṃ paṭipakkhabhāvo pahātabbabhāvo paṭipadādīnaṃ	589	
PA_tika-s05_19t:589_4	paṭipakkhabhāvo pahāyakabhāvoti yojetabbaṃ. Tattha paṭipadāggahaṇena vipassanā kathitā.	589	
PA_tika-s05_19t:589_5	Vipassanā ca cattāro āhāre parijānantī tappaṭibaddhachandarāgaṃ pajahatīti ujukameva	589	
PA_tika-s05_19t:589_6	tesaṃ paṭipakkhatā, evaṃ jhānādīnampi upādānādipaṭipakkhatā veditabbā tadupadesena	589	
PA_tika-s05_19t:589_7	vipassanāya kathitattā. Vipallāsasatipaṭṭhānānaṃ paṭipakkhabhāvo pākaṭo eva. Nti	589	
PA_tika-s05_19t:589_8	sīhavikkīḷitaṃ. Vīsatiyā catukkehi visabhāgato vitthārena vibhattanti tīhi padehi	589	
PA_tika-s05_19t:589_9	saṅgahetvā kathikattā vuttaṃ “saṅkhepena dassento”ti.	589	
PA_tika-s05_19t:590	Indriyānanti saddhādiindriyānaṃ. Dasannaṃ catukkānaṃ niddhāraṇāti yojanā.	59	
PA_tika-s05_19t:591_0	88. Niggacchatīti nikkhamati. Tato niddhāretvā vuccamāno hi niggacchanto viya hotīti.	591	
PA_tika-s05_19t:591_1	Cattāro puggaleti “taṇhācarito mando”tiādinā vutte cattāro puggale. Puggalādhiṭṭhānena	591	
PA_tika-s05_19t:591_2	cettha dhammo vuttoti āha “bhūmiṃ niddisitvā”ti. Tato evāti yathāvuttapuggalacatukkato	591	
PA_tika-s05_19t:591_3	eva. Itaratthāpīti “sukhāya…pe… puggalā”ti etthāpi. Sādhāraṇāyāti paṭhamacatutthāhipi	591	
PA_tika-s05_19t:591_4	vimissāya. Yathāvuttāsūti dutiyatatiyāsu.	591	
PA_tika-s05_19t:592	Heṭṭhāti desanāhāravibhaṅgavicayahārasampātavaṇṇanāsu.	59	
PA_tika-s05_19t:593	Eseva nayoti kusalamūlādidvādasatikasaṅgaho anavajjapakkho. “Vodāyati sujjhati etenāti vodāna”nti vaṃ netabbataṃ sandhāyāha.	59	
PA_tika-s05_19t:594_0	Yathā hārauddeso kato, evaṃ nayānaṃ akaraṇe kāraṇaṃ, payojanañca vibhāvetukāmo “kasmā	594	
PA_tika-s05_19t:594_1	panā”tiādimāha. Nayehi nayantarehi. Sambhavadassanatthanti upapattidassanatthaṃ.	594	
PA_tika-s05_19t:594_2	Tattha sambhavo anuddesakkamena niddisane karaṇaṃ dassanaṃ payojanaṃ. Yadi hi ime	594	
PA_tika-s05_19t:594_3	nayā uppattiṭṭhānavasena asaṃkiṇṇā bhaveyyuṃ, hārā viya uddesānukkameneva niddisitabbā	594	
PA_tika-s05_19t:594_4	siyuṃ. Tathā hi vuttaṃ hārānaṃ uddesāvasāne “ete soḷasa hārā pakittitā atthato asaṃkiṇṇā”ti.	594	
PA_tika-s05_19t:595_0	Yasmā panete mūlapadehi mūlapadantaraniddhāraṇena aññamaññaṃ te niggacchanti, tasmā	595	
PA_tika-s05_19t:595_1	ekasmiṃ niddiṭṭhe itaropi atthato niddiṭṭhoyeva nāma hotīti imassa atthassa dassanatthaṃ	595	
PA_tika-s05_19t:595_2	“uddesānukkamena niddeso na kato”ti.	595	
PA_tika-s05_19t:596_0	Idāni tameva saṅkhepena vuttamatthaṃ vitthārena dassetuṃ “paṭhamanayato hī”tiādi	596	
PA_tika-s05_19t:596_1	vuttaṃ. Tattha taṇhādiṭṭhicaritavasena dvidhā puggale vibhajitvā tesaṃ vasena nandiyāvaṭṭanayaṃ	596	
PA_tika-s05_19t:596_2	nīharitvā puna te eva taṇhādiṭṭhicarite catuppaṭipadāvibhāgena vibhajitvā sīhavikkīḷitassa	596	
PA_tika-s05_19t:596_3	nayassa sambhavo dassito, te eva catuppaṭipadābhedabhinne puggale puna ugghaṭitaññuādivibhāgena	596	
PA_tika-s05_19t:596_4	tidhā vibhajitvā tipukkhalassa nayassa sambhavo dassito. Taṃ sandhāyāha “paṭhamanayato…pe… niddiṭṭho”ti.	596	
PA_tika-s05_19t:597_0	Yasmā subhasukhasaññāhi lobho, niccasaññāya doso “iminā me anattho kato”ti āghātuppattito,	597	
PA_tika-s05_19t:597_1	attasaññāya moho gahito hoti. Tathā asubhasaññādīhi alobhādayo, tasmā dhammādhiṭṭhānavasena	597	
PA_tika-s05_19t:597_2	tatiyanayato dutiyanayassa sambhavo. Yasmā pana lobhe sati sambhavato lobhaggahaṇeneva	597	
PA_tika-s05_19t:597_3	doso gayhati. Lobho ca taṇhā, moho avijjā, tappaṭipakkhato alobhādosehi samatho gayhati,	597	
PA_tika-s05_19t:597_4	amohena vipassanā, tasmā dhammādhiṭṭhānavaseneva dutiyanayato paṭhamanayassa sambhavoti	597	
PA_tika-s05_19t:597_5	imaṃ visesaṃ dīpetuṃ uddesānukkamena niddeso na katoti dassento “dhammādhiṭṭhānavasena panā”tiādimāha.	597	
PA_tika-s05_19t:598_0	Tenevāti tatiyanayato dutiyanayassa viya dutiyanayato paṭhamanayassapi sambhavato.	598	
PA_tika-s05_19t:598_1	Evaṃ pāḷiyaṃ puggalādhiṭṭhānavasena āgataṃ nissāya aṭṭhakathāyaṃ dhammādhiṭṭhānavaseneva	598	
PA_tika-s05_19t:598_2	nayaniggamo niddhāritoti ayameva viseso. Yadi evanti pāḷiyaṃ āgatappakārato aññenapi	598	
PA_tika-s05_19t:598_3	pakārena nayā niddhāretabbā, evaṃ sante yathā puggalādhiṭṭhānavasena paṭhamanayato	598	
PA_tika-s05_19t:598_4	tatiyanayassa, tatiyanayato dutiyanayassa sambhavo dassito, evaṃ dhammādhiṭṭhānavaseneva	598	
PA_tika-s05_19t:598_5	paṭhamanayato tatiyanayadutiyanayānaṃ, dhammādhiṭṭhānavaseneva dutiyanayato tatiyanayassa	598	
PA_tika-s05_19t:598_6	sambhavo dīpetabboti imamatthamāha “dve hutvā…pe… siyā”ti.	598	
PA_tika-s05_19t:599_0	Tattha nayoti pacchā vuttadutiyanayo. Atthatoti atthāpattito, atthato labbhamānattā	599	
PA_tika-s05_19t:599_1	eva sarūpena na kathitoti attho. Idāni taṃ atthāpattiṃ ekantikaṃ katvā dassetuṃ “yasmā”tiādi	599	
PA_tika-s05_19t:599_2	vuttaṃ. Anuppaveso icchito taṃtaṃnayamūlapadānaṃ nayantaramūlapadesu samavarujjhanato.	599	
PA_tika-s05_19t:599_3	Tathā hi “yattha sabbo akusalapakkho saṅgahaṃ samosaraṇaṃ gacchati, yattha sabbo	599	
PA_tika-s05_19t:599_4	kusalapakkho saṅgahaṃ samosaraṇaṃ gacchatī”ti ca vuttaṃ. Ayañca atthoti “nayānaṃ	599	
PA_tika-s05_19t:599_5	aññamaññaanuppaveso niggamo”ti ayaṃ duvidho attho. Piṭakānaṃ atthakathanaṃ peṭakaṃ,	599	
PA_tika-s05_19t:599_6	so eva upadesoti peṭakopadeso, upadesabhūtā pariyattisaṃvaṇṇanāti attho.	599	
PA_tika-s05_19t:600	Ādito paṭṭhāyāti nayānaṃ aññamaññaanuppavesaniggamamattameva avibhāvetvā nayavicārassa paṭhamāvayavato pabhuti vibhāvanā dīpanā pakāsanā.	60	
PA_tika-s05_19t:601_0	Dosadiṭṭhīti appassādatādidosagāhikadiṭṭhī, dosadassinoti attho. Te hi asamūhatānusayā,	601	
PA_tika-s05_19t:601_1	kāmesu ca ādīnavadassino. Idañhi nesaṃ aṅgadvayaṃ attakilamathānuyogassa kāraṇaṃ	601	
PA_tika-s05_19t:601_2	vuttaṃ. Natthi atthoti yo rāgābhibhūtehi andhabālehi parikappito diṭṭhadhammiko kāmehi	601	
PA_tika-s05_19t:601_3	attho, so madhubindugiddhassa madhulittasatthadhārāvalehanasadiso appassādo bahudukkho	601	
PA_tika-s05_19t:601_4	bahupāyāso bahuādīnavo savighāto sapariḷāho samparāyiko tathevāti sabbadāpi viññūjātikassa	601	
PA_tika-s05_19t:601_5	kāmehi payojanaṃ na vijjati. Anajjhositāti anabhibhūtā viharanti. Tena vuccati sukhā	601	
PA_tika-s05_19t:601_6	paṭipadāti tena mandakilesabhāvena tesaṃ puggalānaṃ akicchena sijjhamānā vipassanā	601	
PA_tika-s05_19t:601_7	paṭipadā “sukhā paṭipadā”ti vuccati. Ajjhositāti abhiniviṭṭhā. Ime sabbe sattāti	601	
PA_tika-s05_19t:601_8	ime taṇhādiṭṭhicaritabhāvena dvidhā vuttā aparimāṇappabhedā sabbepi paṭipajjantā sattā.	601	
PA_tika-s05_19t:602_0	Sukhena paṭinissajjantīti kilese akicchena pajahanti. “Imā catasso paṭipadā”tiādi	602	
PA_tika-s05_19t:602_1	paṭipadānaṃ ettāvatāyaṃ, visayabhāvakiccesu ca byabhicārābhāvadassanaṃ. Ayaṃ paṭipadāti	602	
PA_tika-s05_19t:602_2	nigamanaṃ, ayaṃ paṭipadā yāya vasena sīhavikkīḷitassa nayassa bhūmidassanatthaṃ cattāro	602	
PA_tika-s05_19t:602_3	puggalā niddhāritāti adhippāyo. Catukkamaggena kilese niddisatīti anantaraṃ vakkhamānena	602	
PA_tika-s05_19t:602_4	āhārādicatukkamaggena dasavatthuke kilesasamūhe niddisati. Catukkamaggena ariyadhammesu	602	
PA_tika-s05_19t:602_5	niddisitabbāti tappaṭipakkhena paṭipadādicatukkamaggena ariyadhammesu bodhipakkhiyesu	602	
PA_tika-s05_19t:602_6	visayabhūtesu niddhāretvā kathetabbā.	602	
PA_tika-s05_19t:603_0	Idañca pamāṇaṃ cattāro āhārāti imesaṃ vipallāsānaṃ pavattiyā pamāṇaṃ, yadidaṃ cattāro	603	
PA_tika-s05_19t:603_1	āhārā. Idaṃ vuttaṃ hoti – yāvadeva cattāro āhārā pariññaṃ na gacchanti, tāvadeva	603	
PA_tika-s05_19t:603_2	cattāro vipallāse vibhajanti. Yāvadeva cattāro vipallāsā appahīnā, tāvadeva cattāri	603	
PA_tika-s05_19t:603_3	upādānāni paribrūhantīti. Evaṃ sabbattha yathārahaṃ vattabbaṃ. Tenāha “evaṃ imāni	603	
PA_tika-s05_19t:603_4	sabbāni dasa padānī”ti. “Yojetabbānī”ti ca vacanaseso.	603	
PA_tika-s05_19t:604	“Abhijjhāya ganthatī”ti iminā abhijjhāyanameva ganthananti dasseti. Esa nayo sesesupi. Papañcentoti diṭṭhābhinivesaṃ vitthārento.	60	
PA_tika-s05_19t:605_0	Vippaṭisāruppattihetubhāvo kilesānaṃ āsavananti āha “āsavantī”ti. Kiṃ vippaṭisārāti	605	
PA_tika-s05_19t:605_1	tena kilesānaṃ vītikkamavatthuṃ vadati. Yasmā appahīnānusayasseva vippaṭisārā, na	605	
PA_tika-s05_19t:605_2	itarassa, tasmā “ye vippaṭisārā, te anusayā”ti vuttaṃ. Padadvayenapi phalūpacārena kāraṇaṃ vuttaṃ.	605	
PA_tika-s05_19t:606	Paṭhamena padenāti yathāvuttesu dasasu suttapadesu paṭhamena padena. Paṭhamāya disāyāti tadatthasaṅkhātāya sīhavikkīḷitassa saṃkilesapakkhe paṭhamāya disāya.	60	
PA_tika-s05_19t:607_0	Itīti evaṃ, vuttanayenāti attho. Kusalākusalānanti yathāvuttaanavajjasāvajjadhammānaṃ.	607	
PA_tika-s05_19t:607_1	Pakkhapaṭipakkhavasenāti vodānapakkhatappaṭipakkhavasena. Yojanāti paṭhamadisādibhāvena	607	
PA_tika-s05_19t:607_2	yutte katvā manasānupekkhanā. “Manasā volokayate”ti hi vuttaṃ.	607	
PA_tika-s05_19t:608_0	Tassāti disālokanassa. Sotāpattiphalādīnaṃ pariyosānatā indriyavasena veditabbā.	608	
PA_tika-s05_19t:608_1	Yesañhi saddhādīnaṃ indriyānaṃ vasena satipaṭṭhānādīni sijjhanti, tesaṃ vasena sotāpattiphalādīnaṃ	608	
PA_tika-s05_19t:608_2	pariyosānatā. Tattha sotāpattiphale saddhindriyaṃ pāripūriṃ gacchati. Sotāpanno hi	608	
PA_tika-s05_19t:608_3	saddhāya paripūrikārī. Sakadāgāmiphale vīriyindriyaṃ pāripūriṃ gacchati. Sakadāgāmī	608	
PA_tika-s05_19t:608_4	hi āraddhavīriyo uparimaggādhigamāya. Anāgāmiphale samādhindriyaṃ pāripūriṃ gacchati.	608	
PA_tika-s05_19t:608_5	Anāgāmī samādhismiṃ paripūrikārī. Aggaphale arahatte satindriyañca paññindriyañca	608	
PA_tika-s05_19t:608_6	pāripūriṃ gacchati. Arahā hi sativepullappatto, paññāvepullappatto cāti.	608	
PA_tika-s05_19t:609_0	Apare panāhu – saddhābalena subhasaññāya pahānaṃ. Saddahanto hi paṭikkūlamanasikāre	609	
PA_tika-s05_19t:609_1	kammaṃ karoti. Vīriyabalena sukhasaññāya pahānaṃ. Vīriyavā hi sukhassādaṃ abhibhavitvā	609	
PA_tika-s05_19t:609_2	yonisomanasikāramanuyuñjati. Samādhibalena niccasaññāya pahānaṃ. Samāhito hi saṅkhārānaṃ	609	
PA_tika-s05_19t:609_3	udayabbayaṃ pariggaṇhanto aniccasaññaṃ paṭilabhati. Paññābalena attasaññāya pahānaṃ.	609	
PA_tika-s05_19t:609_4	Paññavā hi saṅkhārānaṃ avasavattitaṃ sallakkhento attasuññataṃ paṭivijjhati. Sati	609	
PA_tika-s05_19t:609_5	pana sabbatthāpi icchitabbā. Tenāha “satiṃ ca khvāhaṃ, bhikkhave, sabbatthikaṃ vadāmī”ti.	609	
PA_tika-s05_19t:609_6	Evaṃ catuvipallāsappahāyīnaṃ catunnaṃ indriyānaṃ pāripūriṭṭhānaṃ cattāri sāmaññaphalāni	609	
PA_tika-s05_19t:609_7	catuvipallāsamukhānaṃ catunnaṃ disānaṃ pariyosānāni vuttānīti.	609	
PA_tika-s05_19t:610	“Lobho akusalamūla”ntiādi lobhādīnaṃ hetuphalabhāvena sampayuttatāya dassanaṃ.	61	
PA_tika-s05_19t:611_0	Tattha manāpikenāti yebhuyyavasena vuttaṃ. Amanāpikenāpi hi ārammaṇena vipariyesavasena	611	
PA_tika-s05_19t:611_1	lobho uppajjati. Manāpikenāti vā manāpikākārena. Phassavedanūpavicārarāgavitakkapariḷāhā	611	
PA_tika-s05_19t:611_2	sahajātāpi labbhanti, asahajātāpi. “Uppādo”ti etena uppajjamānasaṅkhāraggahaṇanti	611	
PA_tika-s05_19t:611_3	“uppajjatī”ti vuttaṃ. Uppādalakkhaṇasseva pana gahaṇe “uppajjatī”ti na vattabbaṃ	611	
PA_tika-s05_19t:611_4	siyā. Na hi uppādo uppajjati, rāgajapariḷāhahetukatā ca tesaṃ rāgassa taṇhāsabhāvattā.	611	
PA_tika-s05_19t:611_5	Taṇhā hi dukkhassa samudayo, yaṃ kiñci samudayadhammaṃ, sabbaṃ taṃ dukkhanti. Tathā	611	
PA_tika-s05_19t:611_6	ca vuttaṃ “taṇhāsahajātavedanāya pana lobho sahajātādipaccayehi ca paccayo”ti. Evaṃ	611	
PA_tika-s05_19t:611_7	iṭṭhārammaṇe uppannalobhasahagatasukhavedanāya udayo idha “uppādo saṅkhatalakkhaṇa”nti	611	
PA_tika-s05_19t:611_8	vutto, tassā vipariṇāmo “vipariṇāmadukkhatā”ti. Vipariṇāmāvatthā ca udayāvatthaṃ	611	
PA_tika-s05_19t:611_9	vinā na hotīti sā taṃ nissāya uppajjantī viya vuttā “uppādaṃ…pe… dukkhatā”ti.	611	
PA_tika-s05_19t:612_0	Doso akusalamūlantiādīsupi vuttanayānusārena attho veditabbo. Ayaṃ pana viseso –	612	
PA_tika-s05_19t:612_1	ṭhitassa aññathattaṃ nāma jarā, taṃ nissāya domanassassa uppajjanato vuttaṃ “ṭhitassa…pe…	612	
PA_tika-s05_19t:612_2	dukkhadukkhatā”ti. Dosajapariḷāhahetukatā jarāya dosabahulassa puggalassa nacirena jīraṇato veditabbā.	612	
PA_tika-s05_19t:613_0	Vayoti saṅkhārānaṃ nirodho. Aniccatāvasena ca saṅkhatadhammānaṃ saṅkhāradukkhatāti	613	
PA_tika-s05_19t:613_1	vuttaṃ “vaya…pe… saṅkhāradukkhatā”ti. Tenāha bhagavā “yadaniccaṃ taṃ dukkha”nti.	613	
PA_tika-s05_19t:613_2	Mohajapariḷāhahetukatā vayalakkhaṇassa yebhuyyena sammohanimittattā, maraṇassa avijjāpaccayattā	613	
PA_tika-s05_19t:613_3	ca saṃsārappavattiyā veditabbā.	613	
PA_tika-s05_19t:614_0	Alobhādīnaṃ paññādipāripūrihetukatā yathārahaṃ upanissayakoṭisahajātakoṭiyā ca paccayabhāvena	614	
PA_tika-s05_19t:614_1	veditabbā. Sabbe hi kusalā dhammā sabbesaṃ kusalānaṃ dhammānaṃ yathāsambhavaṃ paccayavisesā	614	
PA_tika-s05_19t:614_2	honti evāti. Abyāpādavitakkasannissayo upavicāro abyāpādūpavicāro. Avihiṃsūpacārepi eseva nayo.	614	
PA_tika-s05_19t:615_0	Ayaṃ tipukkhalo nāma dutiyo nayo saddhiṃ disālokananayena niddiṭṭhoti vacanaseso.	615	
PA_tika-s05_19t:615_1	“Ime cattāro”tiādi puggalādhiṭṭhāneneva nandiyāvaṭṭassa nayassa bhūmidassanatthaṃ	615	
PA_tika-s05_19t:615_2	āraddhaṃ. Ime yathāvuttapaṭipadācatukkassa vasena catubbidhā. Visesenāti diṭṭhitaṇhāsannissayatāvisesena.	615	
PA_tika-s05_19t:615_3	Diṭṭhicarito hi tikkhapañño, mandapañño ca sukhāya paṭipadāya khippābhiññāya ca dandhābhiññāya	615	
PA_tika-s05_19t:615_4	ca niyyātīti dvidhā vuttoti. Tathā taṇhācarito dukkhāya paṭipadāya khippābhiññāya	615	
PA_tika-s05_19t:615_5	ca dandhābhiññāya ca niyyātīti dvidhā vuttoti dassito cāyamattho. Tenāha “dve honti	615	
PA_tika-s05_19t:615_6	diṭṭhicarito ca taṇhācarito cā”ti.	615	
PA_tika-s05_19t:616_0	Cattāro hutvāti sīhavikkīḷitassa nayassa bhūmidassane cattāro hutvā ṭhitā, catuppaṭipadāvasena	616	
PA_tika-s05_19t:616_1	cattāro katvā vuttāti attho. Tayo hontīti tipukkhalassa nayassa bhūmidassane ugghaṭitaññuādivasena	616	
PA_tika-s05_19t:616_2	tayo bhavanti. Tayo hutvāti tathā tayo hutvā ṭhitā tayo katvā kathitā. Dve hontīti	616	
PA_tika-s05_19t:616_3	idāni nandiyāvaṭṭassa nayassa bhūmidassane dve bhavanti. Ajjhosānanti diṭṭhiajjhosānaṃ.	616	
PA_tika-s05_19t:616_4	Abhinivesoti taṇhābhiniveso. Ahaṃkāroti ahaṃmāno “aha”nti vā karaṇaṃ ahaṃkāro. Diṭṭhimānamaññanānaṃ	616	
PA_tika-s05_19t:616_5	vasena “ahamasmī”ti samanupassanā mamaṃkāro, mamāyanaṃ taṇhāggāho.	616	
PA_tika-s05_19t:617_0	Dasapadāni “paṭhamā disā”ti kātabbānīti nandiyāvaṭṭassa nayassa “paṭhamā disā”ti	617	
PA_tika-s05_19t:617_1	karaṇīyāni, “paṭhamā disā”ti vavatthapetabbānīti attho. Saṃkhittena…pe… pakkhassāti	617	
PA_tika-s05_19t:617_2	anekappabhedassapi kaṇhapakkhassa saṃkilesapakkhassa atthaṃ saṃkhittena saṅkhepena	617	
PA_tika-s05_19t:617_3	paṭipakkhe vattamāne vodānadhamme uddissa ñāpenti pakāsenti, paṭhamā kātabbāti yojanā.	617	
PA_tika-s05_19t:617_4	Dasa padāni dutiyakānīti taṇhādikā dasa koṭṭhāsā “dutiyā disā”ti kātabbā. “Saṃkhittena…pe…	617	
PA_tika-s05_19t:617_5	kaṇhapakkhassā”ti ānetvā yojetabbaṃ.	617	
PA_tika-s05_19t:618_0	Yonisoti upāyaso. Yoniso manasikāro aniccādivasena paṭhamamanasikāro. Paññāti sutacintāmayī	618	
PA_tika-s05_19t:618_1	paññā, jhānābhiññā ca. Nibbidāti nibbedhañāṇaṃ. Somanassadhammūpasañhitaṃ pamodādisahagataṃ cetasikasukhaṃ.	618	
PA_tika-s05_19t:619	Kusalapakkhe cāti ca-saddo samuccayattho, tena ubhayapakkhato samuccayavasena catasso disā, na paccekanti dasseti.	61	
PA_tika-s05_19t:620_0	Tesanti taṇhādīnaṃ, taṇhāya, taṇhāpakkhikānañcāti attho. Satipi anavasesato rāge	620	
PA_tika-s05_19t:620_1	pahīyamāne anavasesato avijjāpi pahīyateva, rāgassa pana cetovimutti ujupaṭipakkhoti	620	
PA_tika-s05_19t:620_2	dassanatthaṃ “rāgavirāgā”ti vuttaṃ. Avijjāvirāgāti etthāpi eseva nayo. Ayañca attho	620	
PA_tika-s05_19t:620_3	“āsavānaṃ khayā anāsavaṃ cetovimuttiṃ paññāvimutti”ntiādinā āgatapāḷiyā atthavaṇṇanāvasena	620	
PA_tika-s05_19t:620_4	vuttā, idha pana “rāgavirāgā cetovimutti sekkhaphalaṃ, avijjāvirāgā paññāvimutti	620	
PA_tika-s05_19t:620_5	asekkhaphala”ntiādinā vevacanasamāropane āgatattā purimā anāgāmiphalaṃ. Tañhi kāmarāgassa	620	
PA_tika-s05_19t:620_6	ujuvipaccanīkato samādhipāripūriyāva visesato “rāgavirāgā cetovimuttī”ti vuccati,	620	
PA_tika-s05_19t:620_7	pacchimā arahattaphalaṃ taṇhāya, avijjāya ca anavasesappahānato, paññāpāripūriyā	620	
PA_tika-s05_19t:620_8	ca “avijjāvirāgā paññāvimuttī”ti vuccati.	620	
PA_tika-s05_19t:621_0	Tatthāti nandiyāvaṭṭanaye. Tesūti “cattāri padānī”ti vuttesu taṇhādīsu catūsu mūlapadesu.	621	
PA_tika-s05_19t:621_1	Idha samosaraṇanti saṅgaho vutto, so ca sabhāvato, sabhāgato ca hotīti taṇhādīni	621	
PA_tika-s05_19t:621_2	cattāri dassetvā “tesu aṭṭhārasa mūlapadāni samosarantī”ti vuttaṃ. Samathaṃ bhajanti	621	
PA_tika-s05_19t:621_3	sabhāvato, sabhāgato cāti adhippāyo. Vipassanaṃ bhajantīti etthāpi eseva nayo. Nayādhiṭṭhānānaṃ	621	
PA_tika-s05_19t:621_4	nayādhiṭṭhāne anuppaveso nayānaṃ nayesu anuppaveso eva nāma hotīti āha “tipukkhalo…pe… anuppavisantī”ti.	621	
PA_tika-s05_19t:622_0	Alobhāmohapakkhaṃ abhajāpetvā adosapakkhaṃ bhajāpetabbassa nandiyāvaṭṭasīhavikkīḷitamūlapadassa	622	
PA_tika-s05_19t:622_1	abhāvato adoso ekasuttakoṭiyā ekakova hotīti dassento āha “adoso adoso evā”ti. Doso	622	
PA_tika-s05_19t:622_2	doso evāti etthāpi eseva nayo. Samosaranti sabhāgato ca sabhāvato ca saṅgahaṃ gacchantīti attho.	622	
PA_tika-s05_19t:623_0	Bhūmi gocaroti ca mūlapadāni eva sandhāya vadati. Ekekaṃ nayaṃ anuppavisati taṃtaṃmūlapadānuppavesato.	623	
PA_tika-s05_19t:623_1	Kusale vā viññāte akusalo paṭipakkho, akusale vā kusalo paṭipakkho anvesitabbo saṃvaṇṇiyamānasuttapadānurūpato	623	
PA_tika-s05_19t:623_2	upaparikkhitabbo. Anvesanā upaparikkhā “disālokana”nti vuccati. So nayo niddisitabboti	623	
PA_tika-s05_19t:623_3	tathā anvesitvā tehi dhammehi disā vavatthapetvā so so nayo niddhāretvā yojetabbo.	623	
PA_tika-s05_19t:623_4	Yathā mūlapadesu mūlapadānaṃ anuppaveso saṃvaṇṇito, imināva nayena mūlapadato mūlapadānaṃ	623	
PA_tika-s05_19t:623_5	niddhāraṇāti veditabbāti dassento “yathā ekamhi…pe… niddisitabbānī”ti āha. “Ekekasmiñhī”tiādi kāraṇavacanaṃ.	623	
PA_tika-s05_19t:624_0	Tattha tatthāti ekekasmiṃ naye. Ekasmiṃ dhamme viññāteti taṇhādike ekasmiṃ mūlapadadhamme	624	
PA_tika-s05_19t:624_1	sarūpato, niddhāraṇavasena vā viññāte. Sabbe dhammā viññātā hontīti tadaññamūlapadabhūtā	624	
PA_tika-s05_19t:624_2	sabbe lobhādayo viññātā nayassa bhūmicaraṇāyogyatāya pakāsā pākaṭā honti. “Imesa”ntiādi	624	
PA_tika-s05_19t:624_3	nayattayadisābhūtadhammānaṃ matthakapāpanena tiṇṇaṃ nayānaṃ kūṭaggahaṇaṃ, taṃ heṭṭhā vuttanayameva.	624	
PA_tika-s05_19t:625	Puna “imesū”tiādi kammanayadvayassa vibhāgavibhāvanaṃ, taṃ viññeyyameva.	62	
PA_tika-s05_19t:626	Nayasamuṭṭhānavāravaṇṇanā niṭṭhitā.	62	
PA_tika-s05_19t:627	Sāsanapaṭṭhānavāravaṇṇanā	62	
PA_tika-s05_19t:628_0	89. Saṅgahavārādīsūti saṅgahavārauddesaniddesavāresu. Sarūpato na dassitaṃ, atthato	628	
PA_tika-s05_19t:628_1	pana dassitamevāti adhippāyo. Tameva hi atthato dassanatthaṃ udāharaṇabhāvena nikkhipati,	628	
PA_tika-s05_19t:628_2	yathā mūlapadehi paṭṭhānaṃ niddhāretabbanti. “Aññamaññasaṅgaho”ti idaṃ mūlapadapaṭṭhānānaṃ	628	
PA_tika-s05_19t:628_3	aññamaññato niddhāretabbatāya kāraṇavacanaṃ “sati anuppavese tato viniggāmo siyā”ti.	628	
PA_tika-s05_19t:628_4	Paṭṭhānanti ettha pa-iti upasaggapadaṃ, taṃ pana “vibhattesu dhammesu yaṃ seṭṭhaṃ,	628	
PA_tika-s05_19t:628_5	tadupāgamu”ntiādīsu viya pakāratthajotakanti dassento “pakārehi ṭhāna”ntiādīsu viya	628	
PA_tika-s05_19t:628_6	pakāratthajotakanti dassento “pakārehi ṭhāna”nti āha. Idhāti imasmiṃ nettippakaraṇe.	628	
PA_tika-s05_19t:628_7	Tassāti desanāsaṅkhātassa pariyattisāsanassa. Tathābhāvadīpananti veneyyajjhāsayānurūpena	628	
PA_tika-s05_19t:628_8	pavattitattā saṃkilesabhāgiyatādippakārehi ṭhitabhāvena dīpetabbattā “dīpissatīti	628	
PA_tika-s05_19t:628_9	dīpana”nti katvā. Patiṭṭhahanti adhisīlasikkhādayo samudāyarūpena gahitā. Etehi saṃkilesadhammādīhi,	628	
PA_tika-s05_19t:628_10	saṃkilesadhammādīnaṃ adhisīlasikkhādīnaṃ pavattanupāyatā anupubbikathāya sāmukkaṃsikāya	6281	
PA_tika-s05_19t:628_11	dhammadesanāya dīpetabbā. Tesanti saṃkilesadhammādīnaṃ. Puna tesanti suttāni sandhāyāha.	6281	
PA_tika-s05_19t:629_0	Goṭṭhāti vajā. Paṭṭhitagāvoti gatagāvo. Āgataṭṭhānasminti sīhanādasuttaṃ vadati.	629	
PA_tika-s05_19t:629_1	Pavattagamanattā etthāti vacanaseso. Atha vā gacchati etthāti gamanaṃ, desanāñāṇassa	629	
PA_tika-s05_19t:629_2	nissaṅgavasena pavattagamanadesabhāvato paṭṭhānaṃ nāmāti attho. Vomissāti “saṃkilesabhāgiyañca	629	
PA_tika-s05_19t:629_3	vāsanābhāgiyañcā”tiādinā dukatikacatukkabhāvena missitā.	629	
PA_tika-s05_19t:630_0	Saṃkilesabhāve ñāpetabbe pavattaṃ, taṃ visayaṃ katvā desitanti attho, atthamattavacanañcetaṃ,	630	
PA_tika-s05_19t:630_1	saṃkilesabhāge bhavanti saddanayena attho veditabbo. “Saṃkilesabhāgika”ntipi pāṭho,	630	
PA_tika-s05_19t:630_2	tassa saṃkilesabhāgo etassa atthi, saṃkilesabhāge vā niyuttaṃ, saṃkilesabhāgassa	630	
PA_tika-s05_19t:630_3	vā pabodhanasīlaṃ saṃkilesabhāgikaṃ, tadeva saṃkilesabhāgiyanti attho veditabbo.	630	
PA_tika-s05_19t:630_4	Padālanaṃ samucchindanaṃ, padālanasannissayatā cettha padālanaggahaṇena gahitāti	630	
PA_tika-s05_19t:630_5	daṭṭhabbaṃ. Asekkheti asekkhadhamme. Tesaṃ vomissakanayavasenāti tesaṃ saṃkilesabhāgiyādīnaṃ	630	
PA_tika-s05_19t:630_6	catunnaṃ paṭikkhepāpaṭikkhepavomissakanayavasena.	630	
PA_tika-s05_19t:631_0	“Tāni pana cha dukā”tiādinā padānaṃ gahaṇaparicchedato vavatthāpanataṃ vatvā parato	631	
PA_tika-s05_19t:631_1	“sādhāraṇāni katānī”ti padassa atthasaṃvaṇṇanāya sayameva sarūpato dassessati. “Anuddharaṇe	631	
PA_tika-s05_19t:631_2	kāraṇaṃ natthī’ti vatvā uddharaṇe pana kāraṇaṃ dassento “tathā hi vakkhatī”tiādinā	631	
PA_tika-s05_19t:631_3	pāḷimāhari. Vodānaṃ nāma saṃkilesato hoti saṃkiliṭṭhasseva vodānassa icchitattā.	631	
PA_tika-s05_19t:631_4	Yasmā vodānaṃ tadaṅgādivasena saṃkilesato visujjhanaṃ, tasmā “taṃ pana atthato vāsanābhāgiyādi	631	
PA_tika-s05_19t:631_5	eva hotī”ti vuttaṃ. Tattha tadaṅgavikkhambhanehi vodānaṃ vāsanābhāgiyādivasena hoti,	631	
PA_tika-s05_19t:631_6	samucchedapaṭippassaddhīhi vodānaṃ nibbedhabhāgiyavasena, asekkhabhāgiyavasena vodānaṃ	631	
PA_tika-s05_19t:631_7	paṭippassaddhiyā eva veditabbaṃ. Yāyaṃ desanā rāgādibhāginī siyā, sā saṃkilesabhāgiyā.	631	
PA_tika-s05_19t:631_8	Yāyaṃ desanā cāgādibhāginī siyā, sā vāsanābhāgiyā. Yā pana āpattivicchedanī sāvasesaṃ,	631	
PA_tika-s05_19t:631_9	anavasesañca, sā nibbedhabhāgiyā, asekkhabhāgiyā ca.	631	
PA_tika-s05_19t:632_0	“Taṇhāsaṃkilesabhāgiyaṃ sutta”ntiādinā paṭhamameva saṃkilesabhāgassa dassitattā vuttaṃ	632	
PA_tika-s05_19t:632_1	“saṃkileso tividho…pe… visayadassanatthaṃ āraddha”nti. Bhavarāgo bhavapatthanā. Uppajjatīti	632	
PA_tika-s05_19t:632_2	na vigacchati. Tatra tatra bhaveti yadi vā kāmabhave, yadi vā rūpabhave, yadi vā	632	
PA_tika-s05_19t:632_3	arūpabhave. Padantarasaṃyojanavasenāti dukanayeneva padantarena yojanavasena. Missitāni	632	
PA_tika-s05_19t:632_4	katānīti saṃsaṭṭhāni katāni.	632	
PA_tika-s05_19t:633_0	Ekakacatukkavasena dassitabbāni padāni eva gahetvā āvuttinayadassanavasena missetvā	633	
PA_tika-s05_19t:633_1	avasiṭṭhadukavasena, tikacatukkavasena ca itare aṭṭha paṭṭhānabhāgā dassitāti āha	633	
PA_tika-s05_19t:633_2	“tāniyeva yathāvuttāni aṭṭha suttānī”tiādi. Cattāro ekakāyeva pāḷiyaṃ ādito dassitā.	633	
PA_tika-s05_19t:633_3	Chadukā pāḷiyaṃ āgatā cattāro, aṭṭhakathāyaṃ dveti. Cattāro tikā pāḷiyaṃ āgatā dve,	633	
PA_tika-s05_19t:633_4	aṭṭhakathāyaṃ dveti. Dve catukkā pana aṭṭhakathāyameva āgatā. “Pāḷiyaṃ anāgatā”ti	633	
PA_tika-s05_19t:633_5	idaṃ sarūpato anāgamanaṃ sandhāya vuttaṃ, nayato pana āgatabhāvo dassito eva. Ye	633	
PA_tika-s05_19t:633_6	panettha pāḷiyaṃ anāgatā, tesaṃ udāharaṇāni parato dassayissāma.	633	
PA_tika-s05_19t:634_0	Soḷasahīti soḷasavidhehi. Na hi tāni suttāni soḷaseva, atha kho soḷasappakārānīti	634	
PA_tika-s05_19t:634_1	mūlagaṇanaṃ ṭhapetvā kāraṇasuttaladdhena saṅkhāragabbhena tadanurūpo yo gaṇanavitthāro,	634	
PA_tika-s05_19t:634_2	tassa pattharaṇavidhi paṭṭhānanayo. Iminā…pe… natthīti yathāvuttapaṭṭhānavinimutto	634	
PA_tika-s05_19t:634_3	pariyattisāsanappadeso na vijjati yathārahaṃ taṃtaṃpaṭṭhānabhāvena pavattattāti dasseti.	634	
PA_tika-s05_19t:634_4	Yadi suttageyyādi navavidhaṃ pariyattisāsanaṃ yathāvuttapaṭṭhānavaseneva pavattaṃ,	634	
PA_tika-s05_19t:634_5	tattha kathamidha anidassitānaṃ gāthādīnaṃ saṃkilesabhāgiyādibhāvo gahetabboti pañhaṃ	634	
PA_tika-s05_19t:634_6	sandhāya “gāthāya gāthā anuminitabbā”tiādipāḷi pavattāti dassetuṃ “kathaṃ panā”tiādi vuttaṃ.	634	
PA_tika-s05_19t:635_0	Tattha ayaṃ gāthā viyāti “kāmandhā jālasañchannā, manopubbaṅgamā dhammā, uddhaṃ adho	635	
PA_tika-s05_19t:635_1	sabbadhi vippamutto, yassa selūpamaṃ citta”ntiādinā idha udāhaṭagāthā viya. Gāthāti	635	
PA_tika-s05_19t:635_2	aññāpi tepiṭake buddhavacane āgatā idha anudāhaṭā. Saṃvaṇṇanākāle sammukhībhāvena	635	
PA_tika-s05_19t:635_3	“ayaṃ gāthā viyā”ti vuttā yā kāci gāthā “saṃkilesabhāgiyā”ti vā “saṃkilesavāsanānibbedhaasekkhabhāgiyā”ti	635	
PA_tika-s05_19t:635_4	vā anuminitabbā nayaggāhena ñāpetabbāti dassetuṃ vuttaṃ “saṃkilesa…pe… jānitabbāti	635	
PA_tika-s05_19t:635_5	attho”ti. Vā-saddo hi idha avuttavikappanattho. Sesapadesūti veyyākaraṇasuttapadesu.	635	
PA_tika-s05_19t:636	90. Ariyānaṃ dhammanti cārittavārittabhedaṃ sīlācāraṃ. Ekantakaraṇīyassa akaraṇampi vītikkamo eva.	63	
PA_tika-s05_19t:637_0	Avijjādike saṃkilesadhamme tadaṅgādivasena dhunātīti dhonā vuccati paññā. Paccavekkhitvā	637	
PA_tika-s05_19t:637_1	paribhuñjanapaññāti pana pakaraṇena avacchinnattā vuttaṃ. Taṃ atikkamitvā carantoti	637	
PA_tika-s05_19t:637_2	paccayānaṃ apaccavekkhitvā paccayaparibhoge ādīnavaṃ apassanto iṇaparibhogavasena	637	
PA_tika-s05_19t:637_3	paribhuñjanto na parimuccati nirayādidukkhato, vaṭṭadukkhato ca.	637	
PA_tika-s05_19t:638_0	Kukkujanakaṃ nāma kadaliyā pupphanāḷi. Parābhavāyāti vināsāya. Tathāti yathā phalapākantā	638	
PA_tika-s05_19t:638_1	kadalī, evaṃ veḷunaḷāpi osadhijātikattāti upasaṃhārattho tathā-saddo. Tenāha “phalaṃ	638	
PA_tika-s05_19t:638_2	veḷuṃ phalaṃ naḷa”nti.	638	
PA_tika-s05_19t:639	Sukhettepīti pi-saddena ko pana vādo ūsarādidosaduṭṭhesu khettesūti dasseti. “Chakaṇa…pe… attho”ti etena yathāvuttaabhisaṅkharaṇābhāvena bījadosaduṭṭhanti dasseti.	63	
PA_tika-s05_19t:640	91. Sajjitanti sañjitaṃ. Aparikkhateti paṭipakkhehi dhammehi avikkhambhite aroge.	64	
PA_tika-s05_19t:641_0	Yāya samannāgato puggalo “kiṃ sutaṃ mayā, kiṃ vā suṇāmī”ti kusalaṃ gavesī carati,	641	
PA_tika-s05_19t:641_1	sā dhammojapaññā kissavā nāma. Dubbhāsitāti duṭṭhu bhāsitā, issāmacchariyadosādīhi duṭṭhā vā bhāsitā.	641	
PA_tika-s05_19t:642	92. Vicinātīti visesato cināti pasavati.	64	
PA_tika-s05_19t:643	Vigatabhūtāti vigatasacca. Tenāha “alīkavādī”ti.	64	
PA_tika-s05_19t:644	Avajātaputtāti lāmakaputta. Bhagavato sāsane pabbajitvā nihīnavuttitaṃ sandhāya vadati. Nerayikoti niraye nibbattanako. Pāpakammino papatanti etthāti papataṃ, narakaṃ.	64	
PA_tika-s05_19t:645_0	Taṇhādīnaṃ sabhāvabhedatoti taṇhādiṭṭhiduccaritānaṃ taṇhāyanaviparītadassanaduṭṭhacaritatāsaṅkhātasabhāvavibhāgato.	645	
PA_tika-s05_19t:645_1	Avatthābhedatoti taṇhāya chandapemalobharāganandīpipāsāmucchādayo, diṭṭhiyā gāhaparāmāsamicchābhinivesavisukavipphanditaviparītadassanādayo,	645	
PA_tika-s05_19t:645_2	duccaritassa tiracchānapettivisayaasurayonigāmitādayo avatthāvisesā. Ca-saddena tesaṃ	645	
PA_tika-s05_19t:645_3	kāmataṇhādirūpataṇhādiattānudiṭṭhādisassatagāhādikāyaduccaritādi- pāṇātipātādippakārabhedo saṅgayhati.	645	
PA_tika-s05_19t:646	93. Vipulanti uḷāraṃ, telādīhi ceva dhanadhaññādīhi ca pahūtasannicayanti attho. Sambādhāti janasaṃmaddasaṅghaṭā.	64	
PA_tika-s05_19t:647	Daṇḍena na hiṃsatīti ettha vuttaṃ yaṃ daṇḍanidhānaṃ, taṃ vaṭṭavivaṭṭanissitaṃ. Tadubhayassāpi phalaṃ dassento “so puggalo”tiādimāha.	64	
PA_tika-s05_19t:648_0	94. Kiñcati taṃsamaṅginaṃ vimaddatīti kiñcanaṃ, rāgādi, palibundhati kusalappavattiṃ	648	
PA_tika-s05_19t:648_1	nivāretīti palibodho, rāgādiyeva, kiñcanameva palibodho kiñcanapalibodho. Atha vā	648	
PA_tika-s05_19t:648_2	kiñcanañca palibodho ca kiñcanapalibodho, āmisakiñcikkhañca rāgādisaṃkileso cāti attho.	648	
PA_tika-s05_19t:649	Visesitanti vilomaṃ, visamaṃ kiriyanti attho. Rājabhaṇḍanti orodhe sandhāya vadanti.	64	
PA_tika-s05_19t:650_0	Yācayogoti yācanayogo, yācakānaṃ manorathaparipūraṇato. Tenāha “yācitabbayutto”ti.	650	
PA_tika-s05_19t:650_1	Dānayuttoti satataṃ dānakiriyāsamaṅgī. Dānasaṃvibhāgaratoti ettha dānaṃ nāma atthikānaṃ	650	
PA_tika-s05_19t:650_2	yathādhippāyapaṭiyattapariccāgo, saṃvibhāgo attanā paribhuñjitabbato appamattakatopi	650	
PA_tika-s05_19t:650_3	saṃvibhajanaṃ. Imehi kho…pe… hotīti ettha hotisaddena “samannāgato”ti padaṃ sambandhitabbaṃ,	650	
PA_tika-s05_19t:650_4	na “sotāpanno”ti dassetuṃ “sotāpanno…pe… hotī”ti vuttaṃ. Tehi dhammehi samannāgamo	650	
PA_tika-s05_19t:650_5	hi idha vidhīyati, na sotāpannabhāvo, tena sotāpannalakkhaṇamete dhammā, na sotāpannabhāvalakkhaṇanti	650	
PA_tika-s05_19t:650_6	dasseti. Tathā hi “sotāpannena…pe… labbhamānataṃ dassetī”ti vuttaṃ.	650	
PA_tika-s05_19t:651	95. Lapati katheti etenāti lapanaṃ, oṭṭhaṃ.	65	
PA_tika-s05_19t:652	97. Muditoti dibbasampattiyā pamudito.	65	
PA_tika-s05_19t:653_0	99. Kiñcāpi udatārīti taraṇakiriyā atītabhāvena vuttā, taraṇameva pana gahetvā āha	653	
PA_tika-s05_19t:653_1	“oghataraṇassa ariyamaggakiccattā”ti. Evaṃ vippamutto, vimuttoti ca ettha muccanakiriyāyapi vattabbaṃ.	653	
PA_tika-s05_19t:654_0	100. Pātu-saddapubbako bhavanti-saddo siyā uppādapariyāyo siyā āvibhāvapariyāyoti	654	
PA_tika-s05_19t:654_1	“pātubhavantī”ti padassa “uppajjanti, pakāsenti cā”ti attho vutto. Pātubhūtadhammassāti	654	
PA_tika-s05_19t:654_2	uppannabodhipakkhiyadhammassa, vibhūtacatusaccadhammassa vā. No kalloti na yutto.	654	
PA_tika-s05_19t:654_3	Sahetudhammanti ettha paccayuppannadhammāva gahitā, na paccayadhammāti? Nayidamevaṃ	654	
PA_tika-s05_19t:654_4	daṭṭhabbaṃ paccayadhammānampi paccayuppannabhāvānativattanato. Atha vā sahetudhammanti	654	
PA_tika-s05_19t:654_5	paccayuppannadhammo padhānabhāvena vutto, paccayadhammo pana guṇabhāvenāti evamettha	654	
PA_tika-s05_19t:654_6	ubhayesaṃ vuttabhāvo veditabbo.	654	
PA_tika-s05_19t:655	Āraññakanti āraññakaṅgasamannāgataṃ. Aññātoti paricayavasena na ñāto, asaṃsaṭṭhoti attho. Tenāha “niccanavo”ti.	65	
PA_tika-s05_19t:656_0	Byāpādavihiṃsāvitakkavirahe veriparisaṅkāya abhāve akittiparimuttīti evamādīhipi	656	
PA_tika-s05_19t:656_1	kāraṇehi kodhappahānena sukhaṃ supati. Kodhapariḷāhābhāvo pana pākaṭataroti āha “kodha…pe…	656	
PA_tika-s05_19t:656_2	sayatī”ti. Visamūlassāti ettha visasarikkhatāya “visa”nti dukkhaṃ adhippetanti āha	656	
PA_tika-s05_19t:656_3	“dukkhavipākassā”ti. Sukhanti cetasikasukhaṃ. Akkuṭṭhassa paccakkositvā ca paccakkosanahetu uppajjatīti yojanā.	656	
PA_tika-s05_19t:657	101. Sallubbāhanaṃ salluddharaṇaṃ.	65	
PA_tika-s05_19t:658	Visayabhedena, pavattiākārabhedena ca anekabhedattā kāmasaññāya vuttaṃ “yāya kāyacī”ti.	65	
PA_tika-s05_19t:659	Dānamukhenāti dānena mukhabhūtena, dānaṃ pamukhaṃ katvāti attho.	65	
PA_tika-s05_19t:660	“Ariyamaggasampāpanavasenā”ti iminā anukampānuddayānaṃ ekantānavajjatameva vibhāveti. “Anukampā”ti padassatthavivaraṇaṃ “karuṇāyanā”ti, itarassa “mettāyanā”ti.	66	
PA_tika-s05_19t:661	102. Pakatiādīti ādisaddena aṇuissarapajāpatipurisakālādhiṭṭhāyakāriādike saṅgaṇhāti.	66	
PA_tika-s05_19t:662	Kāmesūti kāmaguṇesu rūpādivisayesu.	66	
PA_tika-s05_19t:663	Bahalakilesatāyāti bahulakilesabhāvena. Pubbahetumandatāyāti vivaṭṭūpanissayassa kusalassa akatattā.	66	
PA_tika-s05_19t:664	Cittavūpasamabhāvanāyāti cittavūpasamakarabhāvanāya samathavipassanāya.	66	
PA_tika-s05_19t:665	Parissayā sīlādiparipūraṇassa paribandhabhūtā kilesā eva. Anariyā paññāsīsaṃ ukkhipitvā ṭhātumeva na sakkontīti vuttaṃ “ñāṇasirena adhosirā hutvā”ti.	66	
PA_tika-s05_19t:666	103. Bhagavato, bhikkhusaṅghassa ca vasanayogyabhāvo, tehi nivutthabhāvo ca tassa sātisayo vaṇṇoti vuttaṃ “paṭhamagāthāya jetavanassa vaṇṇaṃ kathetvā”ti. Vuttañhetaṃ –	66	
PA_tika-s05_19t:667	“Gāme vā yadi vāraññe, ninne vā yadi vā thale;	66	
PA_tika-s05_19t:668	Yattha arahanto viharanti, taṃ bhūmirāmaṇeyyaka”nti. ;	66	
PA_tika-s05_19t:669	Idha dhammasaddo samādhipariyāyo “evaṃdhammā te bhagavanto”tiādīsu viyāti āha “dhammoti samādhī”ti samādhipakkhikā dhammā sativāyāmā.	66	
PA_tika-s05_19t:670_0	Nānugaccheyyāti nānutaseyya. Anutasanameva hi taṇhādiṭṭhīhi anugamanaṃ. Paṭivipasseyyāti	670	
PA_tika-s05_19t:670_1	vipassanāsammasanamāha. Yamakato, hi khaṇikato, paṭipāṭito ca sammasanaṃ vipassanāyapi	670	
PA_tika-s05_19t:670_2	sammasanato paṭivipassanā nāma. Sā hi vipassanāya diṭṭhiugghāṭanamānasamugghāṭananikantipariyādānahetutāya	670	
PA_tika-s05_19t:670_3	visesato paṭipakkhena asaṃhīraasaṃkuppanahetubhūtā paribrūhanā hoti. “Punappunaṃ…pe…	670	
PA_tika-s05_19t:670_4	appento”ti etena nibbānārammaṇadhammānubrūhanaṃ yathā “brūhetā suññāgārāna”nti dasseti.	670	
PA_tika-s05_19t:671_0	Yaṃ kiñci apadisitvā paṭiññādānaṃ saṅgaro. So pana attano kiccavisesaṃ apadisitvā	671	
PA_tika-s05_19t:671_1	mittasanthavavasena vā kālāgamanaṃ apadisitvā kiñcikkhānuppadānena vā paṭibāhakaraṇaṃ	671	
PA_tika-s05_19t:671_2	apadisitvā balaggabodhavasena vā siyāti tassa mittakaraṇādipariyāyataṃ sandhāyāha	671	
PA_tika-s05_19t:671_3	“saṅgaroti…pe… nāma”nti. Evaṃ paṭipannattāti evaṃ aniccasaññāmukhena tiyaddhakesu	671	
PA_tika-s05_19t:671_4	saṅkhāresu appamādappaṭipattiyā paṭipannattā.	671	
PA_tika-s05_19t:672	Dibbacakkhu suvisuddhanti sāvasesā desanāti āha “yaṃ sacchikarotī”ti. Rūpāyatanañhettha adhippetaṃ.	67	
PA_tika-s05_19t:673_0	104. Antanti saṅkhārānaṃ pārimantabhūtaṃ. Vedānanti maggañāṇavedānameva. Arahattādhigamena	673	
PA_tika-s05_19t:673_1	antaṃ pariyosānaṃ gatattā. Kammavipākavaṭṭānaṃ, kilesavaṭṭassāpi ca ussadena upacayena ussadā, rāgādayo.	673	
PA_tika-s05_19t:674	Sukkobhāsatāya sukkā, abhivisiṭṭhaggahā. Sabbāni vā tārakarūpāni sukkā. Vindatīti upalabhati, paṭivijjhatīti attho.	67	
PA_tika-s05_19t:675_0	“Ajjhattaṃ vipassanābhiniveso hotī”ti idaṃ “sakesu dhammesū”ti pāragubhāvassa visesitattā	675	
PA_tika-s05_19t:675_1	vuttaṃ, tañca kho abhiniveseneva desitaṃ. “Sabbaṃ, bhikkhave, abhiññeyya”nti vuttaṃ.	675	
PA_tika-s05_19t:675_2	Pāragutā ca tesaṃ khandhānaṃ pariññābhisamayavasena hoti. Tato ca nesaṃ hetubhūtasamudaye,	675	
PA_tika-s05_19t:675_3	tadappavattilakkhaṇe nirodhe, nirodhagāminiyā paṭipadāya ca pahānasacchikiriyābhāvanābhisamayapāripūrivasena	675	
PA_tika-s05_19t:675_4	itarasaccesupi pāragubhāvo vutto eva hoti. Sabbaso hi sakaattabhāvabodhenapi catusaccābhisamayo	675	
PA_tika-s05_19t:675_5	hotiyeva. Vuttañhetaṃ “imasmiṃyeva byāmamatte kaḷevare sasaññimhi samanake lokañca	675	
PA_tika-s05_19t:675_6	paññapemi, lokasamudayañcā”tiādi. Atha vā sakesu dhammesūti attano dhammesu. Attadhammā	675	
PA_tika-s05_19t:675_7	nāma atthakāmassa kulaputtassa sīlādidhammā. Sīlasamādhipaññādayo hi vodānadhammā	675	
PA_tika-s05_19t:675_8	ekantahitasukhasampādanato purisassa sakadhammā nāma, na anatthāvahā saṃkilesadhammā	675	
PA_tika-s05_19t:675_9	viya paradhammā. Tesaṃ sīlādīnaṃ pāripūriyā pāraṃ pariyantaṃ gatoti pāragū. “Akkula	675	
PA_tika-s05_19t:675_10	pakkula”iti evaṃ vihiṃsanakapayogaṃ. Ajakalāpena hi tadā bhagavantaṃ bhīsāpetukāmena	6751	
PA_tika-s05_19t:675_11	kataṃ yakkhagajjitaṃ “akkula pakkula” iti iminā ākārena sattānaṃ sotapathaṃ agamāsi,	6751	
PA_tika-s05_19t:675_12	tasmā taṃ “akkulaṃ pakkulakaraṇa”nti vuttaṃ.	6751	
PA_tika-s05_19t:676_0	Nābhinandatīti “ayaṃ maṃ daṭṭhuṃ āgatā”ti na tussati. Yasmā pana “bhagavato bhāsitaṃ	676	
PA_tika-s05_19t:676_1	abhinandī”tiādīsu viya sampaṭicchanatthopi abhinandasaddo hoti, tasmā vuttaṃ “cittena	676	
PA_tika-s05_19t:676_2	na sampaṭicchatī”ti. Na socatīti “mayā asammoditā gacchatī”ti na cittasantāpaṃ āpajjati.	676	
PA_tika-s05_19t:676_3	“Saṅgā saṅgāmajiṃ mutta”nti idaṃ abhinandasocanānaṃ abhāvassa kāraṇavacanaṃ.	676	
PA_tika-s05_19t:677_0	Tenāti udake nhānena. Tenevāha “na udakena sucī hotī”ti. Tassattho – udakummujjanādinā	677	
PA_tika-s05_19t:677_1	neva sattānaṃ suci pāpato suddhi nāma hotīti. Udakummujjanādīni hi idha uttarapadalopena	677	
PA_tika-s05_19t:677_2	“udaka”nti vuttaṃ. Udakenāti vā ummujjanādikiriyāsādhanabhūtena udakena sattānaṃ	677	
PA_tika-s05_19t:677_3	suci pāpasuddhi na hotīti. Atha vā sucitena yathāvuttena udakena pāpamalato suddho	677	
PA_tika-s05_19t:677_4	nāma satto na hotīti. Yadi siyā, sabbesameva macchabandhānaṃ pāpasuddhi siyā. Tenāha	677	
PA_tika-s05_19t:677_5	“bahvettha nhāyatī jano”ti. Mātughātādipāpakammakārīnaṃ, aññesañca gomahiṃsādīnaṃ	677	
PA_tika-s05_19t:677_6	udakaṃ orohantānaṃ antamaso macchakacchape upādāya sabbesampi pāpasuddhi siyā, na	677	
PA_tika-s05_19t:677_7	panevaṃ hoti. Kasmā? Nhānīyapāpahetūnaṃ appaṭipakkhabhāvato. Yañhi yaṃ vināseti,	677	
PA_tika-s05_19t:677_8	so tassa paṭipakkho. Yathā āloko andhakārassa, vijjā avijjāya, na evaṃ nhānaṃ pāpassa,	677	
PA_tika-s05_19t:677_9	tasmā niṭṭhamettha gantabbaṃ “na udakena sucī hotī”ti. Yena pana suci hoti, taṃ dassetuṃ	677	
PA_tika-s05_19t:677_10	“yamhi saccañcā”tiādi vuttaṃ. Tattha saccanti vacīsaccañca viratisaccañca. Atha vā	6771	
PA_tika-s05_19t:677_11	saccanti ñāṇasaccañceva paramatthasaccañca. Dhammoti seso ariyadhammo. Saccassa panettha	6771	
PA_tika-s05_19t:677_12	visuṃ gahaṇaṃ tassa bahukāratādassanatthaṃ. Sesaṃ suviññeyyameva.	6771	
PA_tika-s05_19t:678_0	Jātibalanisedhakanti jātimattabrāhmaṇānaṃ bhovādikānaṃ paṭisedhakaṃ. Jātivādassa	678	
PA_tika-s05_19t:678_1	vā nisedhakaṃ, “na jaccā brāhmaṇo hotī”ti hi vuttaṃ. Thero hi tathāvādena te aniggaṇhantopi	678	
PA_tika-s05_19t:678_2	niggaṇhanto viya hotīti katvā vuttaṃ.	678	
PA_tika-s05_19t:679	105. Vimuttiyanti anupādisesanibbānadhātuyaṃ.	67	
PA_tika-s05_19t:680_0	Savāsananti ettha khīṇāsavassāpi akhīṇāsavasadisakāyavacīpayogahetubhūtā santāne	680	
PA_tika-s05_19t:680_1	kilesabhāvanā vāsanā nāma āyasmato pilindavacchassa vasalavohāro viya, saha vāsanāyāti	680	
PA_tika-s05_19t:680_2	savāsanaṃ, bhāvanapuṃsakañcetaṃ “visamaṃ candimasūriyā parivattantī”tiādīsu viya.	680	
PA_tika-s05_19t:680_3	Yathāvuttavāsanampi asesetvāti attho. Kummaggapariharaṇavasena maggasampaṭipattīti	680	
PA_tika-s05_19t:680_4	magge kusalo amaggepi kusalo eva hoti. Bhagavā pana sabbaññutāya sabbattheva kusaloti	680	
PA_tika-s05_19t:680_5	āha “magge ca amagge ca kovido”ti.	680	
PA_tika-s05_19t:681	106. Tamena yuttoti yathāvuttatamo tassa atthīti tamo, puggalo. Appakāsabhāvena ṭhitā khandhāva tamo. Ālokabhūtoti jātiguṇāloko, pākaṭaguṇoti attho.	68	
PA_tika-s05_19t:682	Kilesamayaṃ bandhanaṃ “daḷha”nti vadanti. Yato saccāni paṭivijjhantā buddhāva naṃ chindanti, na aññe.	68	
PA_tika-s05_19t:683	Ducchedanatthena satipi daḷhabhāve sithilavuttitaṃ tassa dīpetuṃ “bandhanabhāvampī”tiādimāha. Tena “aho sukhumataraṃ kho, bhikkhave, mārabandhana”nti vuttaṃ.	68	
PA_tika-s05_19t:684_0	107. Yadipi cetanā kusalākusalasādhāraṇā, apuññābhisaṅkhāro idhādhippetoti tassa	684	
PA_tika-s05_19t:684_1	vasena atthaṃ dassento “akusalacetanāvasena cetetī”ti āha. Cetanaṃ abhisandahanaṃ,	684	
PA_tika-s05_19t:684_2	cittassa byāpārāpattibhāvena pavattīti attho. Yasmā pana cetanā yadā viññattiṃ samuṭṭhāpeti,	684	
PA_tika-s05_19t:684_3	tadā diguṇussāhādiguṇavāyāmā viya hutvā pākaṭaṃ payogaṃ nipphādeti, tasmā “pakappetī”ti	684	
PA_tika-s05_19t:684_4	vuttā. Pākaṭappayogakappanañhettha pakappanaṃ adhippetaṃ. Tenāha “tameva pakappetī”ti.	684	
PA_tika-s05_19t:684_5	Paccayaṭṭho idha ārammaṇatthoti vuttaṃ “pavattiyā paccayo hotī”ti.	684	
PA_tika-s05_19t:685_0	108. Yathā jalasamuddassa vīcisamuṭṭhānavasena labbhamāno vego “vīcimayo”ti vuccati,	685	
PA_tika-s05_19t:685_1	evaṃ cakkhusamuddassāpi rūpāvabhāsanavasena labbhamāno vego “rūpamayo”ti vutto. Eseva	685	
PA_tika-s05_19t:685_2	nayo sesesupi. Āviñchanatoti ākaḍḍhanato, ākaḍḍhanañcettha santānassa tanninnabhāvahetutāya daṭṭhabbaṃ.	685	
PA_tika-s05_19t:686_0	Samudanaṃ kilesatemanaṃ, avassavahetutā, kilesānaṃ ūmiādisadisatā samāvaṭṭanena sattānaṃ	686	
PA_tika-s05_19t:686_1	anatthāvahatāya veditabbā. Uparūpariveguppattiyā upagatassa uṭṭhātuṃ appadānena,	686	
PA_tika-s05_19t:686_2	guṇasāravināsanena ca kodhupanāhādīnaṃ ūmiādisadisatā daṭṭhabbā.	686	
PA_tika-s05_19t:687_0	Abhimukho nandatīti tadārammaṇaṃ sukhaṃ somanassaṃ sādiyanto sampaṭicchati. Abhivadatīti	687	
PA_tika-s05_19t:687_1	taṇhābhinivesavasena abhinivissa vadati. Tañhissa abhinivesaṃ dīpetuṃ “aho sukha”ntiādi	687	
PA_tika-s05_19t:687_2	vuttaṃ. Ajjhosānaṃ adhimuccanabhūtāya taṇhāya taṇhāvatthukassa anupavisitvā āveṇikatākaraṇanti	687	
PA_tika-s05_19t:687_3	āha “ajjhosāya tiṭṭhatīti gilitvā pariniṭṭhapetvā”ti.	687	
PA_tika-s05_19t:688_0	109. “Kasmā”tiādinā santāpadukkhānaṃ asuppatikārataṃ āha “yena vā pakārenā”ti. Yenāti	688	
PA_tika-s05_19t:688_1	yena vā kāmajjhosānadiṭṭhijjhosānabhūtena micchābhinivesappakārena. Gahaṭṭhapabbajitā	688	
PA_tika-s05_19t:688_2	tathārūpaṃ katvā attano vaḍḍhiñca maññanti. Avaḍḍhi eva pana hoti tassa pakārassa	688	
PA_tika-s05_19t:688_3	vaḍḍhiyaṃ anupāyabhāvato ca upāyabhāvato ca avaḍḍhiyaṃ. Tathāpīti tattha tattha icchāvighātaṃ	688	
PA_tika-s05_19t:688_4	pāpuṇantopi. Yasmā ito bāhirakā sabbena sabbaṃ bhavanissaraṇaṃ appajānanto mandakilesaṃ	688	
PA_tika-s05_19t:688_5	dīghāyukaṃ sukhabahulaṃ ekaccaṃ bhavaṃ teneva mandakilesādibhāvena “nibbāna”nti samanupassanti,	688	
PA_tika-s05_19t:688_6	tasmā bhavena bhavavippamokkhaṃ vadantīti.	688	
PA_tika-s05_19t:689	Bhavadiṭṭhisahagatā taṇhā purimapade uttarapadalopena bhavataṇhāti vuttāti āha “bhavataṇhātiādīsu viyā”ti.	68	
PA_tika-s05_19t:690	Yatthāti yasmiṃ bhave.	69	
PA_tika-s05_19t:691	Tato evāti bhūtaratiyā eva. Aññamaññañhi sattānaṃ chandarāgo balavā hoti. Anavasesatoti anavasesena, na kiñci sesetvā.	69	
PA_tika-s05_19t:692	Saṃsārasotassa anukūlabhāvena gacchatīti anusotagāmī. Tasseva paṭikkūlavasena nibbidānupassanādīhi pavattatīti paṭisotagāmī, acalappasādādisamannāgamena ṭhitasabhāvoti attho.	69	
PA_tika-s05_19t:693_0	110. “Palabbhati, nikhajjatī”tiādīsu viya upasaggo padavaḍḍhanamattanti āha “abhijātikoti	693	
PA_tika-s05_19t:693_1	jātiyo”ti. Kaṇhadhammasamannāgatattā vā kaṇho. Paṭhamavayepi majjhimavayepi pāpasamaṅgī	693	
PA_tika-s05_19t:693_2	hutvā ṭhito kaṇhadhamme abhijāyati, pacchāpi pāpaṃ pasavatīti attho. Sukkoti vā ettha	693	
PA_tika-s05_19t:693_3	vuttavipariyāyeneva attho veditabbo.	693	
PA_tika-s05_19t:694_0	111. Purimasminti purimasmiṃ pade. Visaye bhummaṃ tattha deyyadhammassa patiṭṭhāpanato.	694	
PA_tika-s05_19t:694_1	Dutiye adhikaraṇe, tadadhikaraṇañhi nibbānanti. Gahaṭṭhapabbajitakiccesu vā visiṭṭhadhammadassanatthaṃ	694	
PA_tika-s05_19t:694_2	paccayadānārahattānaṃ samadhuratāniddeso. Atha vā yena yena pana vatthunāti rūpārūpanirodhādinā	694	
PA_tika-s05_19t:694_3	taṇhāvatthunā. Amarāvikkhepavatthuādināti ettha ādi-saddena subhasukhādimicchābhinivesavatthuṃ	694	
PA_tika-s05_19t:694_4	saṅgaṇhāti. Yathā vā taṇhādiṭṭhiduccaritānaṃ vasena saṃkilesabhāgiyassa suttassa	694	
PA_tika-s05_19t:694_5	vibhāgo, evaṃ samathavipassanāsucaritavasena taṇhāvodānabhāgiyādisuttavibhāgoti dassetuṃ	694	
PA_tika-s05_19t:694_6	pāḷiyaṃ “taṇhā…pe… niddisitabba”nti vuttaṃ.	694	
PA_tika-s05_19t:695_0	Idaṃ evaṃ pavattanti yathā ducintitādivasena bālo hoti puggalo, evaṃ tassa ducintitacintitādibhāvanāvasena	695	
PA_tika-s05_19t:695_1	pavattaṃ idaṃ saṃkilesabhāgiyaṃ nāma suttanti pubbe saṃkilesadhammavibhāgena vuttaṃ	695	
PA_tika-s05_19t:695_2	idāni sāmaññato saṅgahetvā vadati. Idaṃ vāsanābhāgiyaṃ suttanti etthāpi iminā nayena attho veditabbo.	695	
PA_tika-s05_19t:696_0	Kilesaṭṭhānehīti kilesānaṃ pavattiṭṭhānehi. Kilesāvatthāhīti kilesānaṃ pavattiākāravisesehi.	696	
PA_tika-s05_19t:696_1	Kāmarāgādīhi saṃyujjati kāmarāgādihetu kammavipākādinā. Satipi tesaṃ kālantaravuttiyaṃ	696	
PA_tika-s05_19t:696_2	saṃyutto nāma hoti, yato kāmarāgādayo “saṃyojana”nti vuccanti. Upādiyatīti daḷhaṃ	696	
PA_tika-s05_19t:696_3	gaṇhāti pavatteti. Sesaṃ vuttanayattā, uttānattā ca saṃvaṇṇitaṃ.	696	
PA_tika-s05_19t:697_0	112. Udāharaṇavasenāti nidassanavasena, ekadesadassanavasenāti attho. Sakalassa hi	697	
PA_tika-s05_19t:697_1	pariyattisāsanassa soḷasahi paṭṭhānabhāgehi gahitattā. Yathā tadekadesānaṃ soḷasannampi	697	
PA_tika-s05_19t:697_2	paṭṭhānabhāgānaṃ gahaṇaṃ udāharaṇamattaṃ, tesaṃ pana soḷasannaṃ ekadesaggahaṇaṃ udāharaṇanti	697	
PA_tika-s05_19t:697_3	kimettha vattabbaṃ. Tena vuttaṃ “ekadesadassanavasenāti attho”ti. Kasmā panettha	697	
PA_tika-s05_19t:697_4	pāḷiyaṃ paṭṭhānassa ekadesova udāhaṭo, na avasesoti? Nayanidassanatthaṃ. Iminā nayena	697	
PA_tika-s05_19t:697_5	avasesopi paṭṭhānabhāvo veditabboti.	697	
PA_tika-s05_19t:698_0	Tattha “appampi ce saṃhita bhāsamāno…pe… sa bhāgavā sāmaññassa hotī”ti idaṃ vāsanābhāgiyañca	698	
PA_tika-s05_19t:698_1	asekkhabhāgiyañca. Ettha hi “appampi ce saṃhita bhāsamāno”ti idaṃ vāsanābhāgiyaṃ,	698	
PA_tika-s05_19t:698_2	“sa bhāgavā sāmaññassa hotī”ti idaṃ asekkhabhāgiyaṃ.	698	
PA_tika-s05_19t:699_0	Tathā maghadevasuttaṃ. Tattha hi “bhūtapubbaṃ, ānanda, imissāyeva mithilāyaṃ maghadevo	699	
PA_tika-s05_19t:699_1	nāma rājā ahosi dhammiko dhammarājā dhamme ṭhito mahādhammarājā, dhammaṃ carati brāhmaṇagahapatikesu	699	
PA_tika-s05_19t:699_2	negamesu ceva janapadesu ca, uposathañca upavasati cātuddasiṃ, pañcadasiṃ, aṭṭhamiñca	699	
PA_tika-s05_19t:699_3	pakkhassā”tiādi, idaṃ vāsanābhāgiyaṃ. “Idaṃ kho panānanda, etarahi mayā kalyāṇaṃ	699	
PA_tika-s05_19t:699_4	vattaṃ nīharitaṃ ekantanibbidāya virāgāya nirodhāya upasamāya abhiññāya sambodhāya	699	
PA_tika-s05_19t:699_5	nibbānāya saṃvattatī”ti idaṃ asekkhabhāgiyaṃ. “Pamādaṃ appamādena, yadā nudati paṇḍito”ti	699	
PA_tika-s05_19t:699_6	idaṃ nibbedhabhāgiyaṃ. “Paññāpāsāda…pe… avekkhatī”ti idaṃ asekkhabhāgiyanti idaṃ	699	
PA_tika-s05_19t:699_7	nibbedhabhāgiyañca asekkhabhāgiyañca.	699	
PA_tika-s05_19t:700_0	Tathā “tīṇimāni, bhikkhave, indriyānī”ti suttaṃ. Tattha “tīṇimāni, bhikkhave, indriyāni.	700	
PA_tika-s05_19t:700_1	Katamāni tīṇīti? Anaññātaññassāmītindriyaṃ aññindriya”nti idaṃ nibbedhabhāgiyaṃ,	700	
PA_tika-s05_19t:700_2	“aññātāvindriya”nti idaṃ asekkhabhāgiyaṃ.	700	
PA_tika-s05_19t:701_0	Raṭṭhapālasuttaṃ saṃkilesabhāgiyañca vāsanābhāgiyañca asekkhabhāgiyañca. Tattha hi	701	
PA_tika-s05_19t:701_1	“ūno loko atitto taṇhādāso”tiādinā saṃkileso vibhatto, “eko vūpakaṭṭho”tiādinā asekkhadhammā,	701	
PA_tika-s05_19t:701_2	itarena vāsanādhammāti.	701	
PA_tika-s05_19t:702	“Dhamme ca ye ariyapavedite ratā, anuttaro te vacasā manasā kammunā ca;	70	
PA_tika-s05_19t:703	Te santisoraccasamādhisaṇṭhitā, sutassa paññāya ca sāramajjhagū”ti. ;	70	
PA_tika-s05_19t:704_0	Idaṃ vāsanābhāgiyañca nibbedhabhāgiyañca asekkhabhāgiyañca. Ettha hi “dhamme ca ye	704	
PA_tika-s05_19t:704_1	ariyapavedite ratā”ti ayaṃ vāsanā, “anuttarā…pe… saṇṭhitā”ti ayaṃ nibbedho, “sutassa	704	
PA_tika-s05_19t:704_2	paññāya ca sāramajjhagū”ti asekkhadhammā.	704	
PA_tika-s05_19t:705_0	Tathā “saddho sutavā niyāmadassī”ti gāthā. Tattha hi “saddho sutavā”ti vāsanā, “niyāmadassī	705	
PA_tika-s05_19t:705_1	vaggagatesu na vaggasāri dhīro, lobhaṃ dosaṃ vineyya paṭigha”nti nibbedho, “sammā	705	
PA_tika-s05_19t:705_2	so loke paribbajeyyā”ti asekkhadhammā.	705	
PA_tika-s05_19t:706_0	Sabbāsavasaṃvaro parissayādīnaṃ vasena sabbabhāgiyaṃ veditabbaṃ. Tattha hi saṃkilesadhammā,	706	
PA_tika-s05_19t:706_1	lokiyasucaritadhammā, sekkhadhammā, asekkhadhammā ca vibhattā. Asabbabhāgiyaṃ pana	706	
PA_tika-s05_19t:706_2	“passaṃ passatī”tiādikaṃ udakādianuvādanavacanaṃ veditabbaṃ. Evametasmiṃ soḷasavidhe	706	
PA_tika-s05_19t:706_3	sāsanapaṭṭhāne ete taṇhādivasena tayo saṃkilesabhāgā, vodānādivasena tayo vāsanābhāgā,	706	
PA_tika-s05_19t:706_4	sekkhānaṃ sīlakkhandhādīnaṃ vasena tayo nibbedhabhāgā, asekkhānaṃ sīlakkhandhādīnaṃ	706	
PA_tika-s05_19t:706_5	eva vasena tayo asekkhabhāgā, tesaṃ vasena mūlapaṭṭhānāni eva dvādasa honti. Tāni	706	
PA_tika-s05_19t:706_6	pana vitthāranayena vibhajiyamānāni channavutādhikāni cattāri sahassāni honti. Yathādassanaṃ	706	
PA_tika-s05_19t:706_7	panetāni uddharitabbāni. Tāni pana yasmā saṅgahato kāmataṇhādivasena tayo taṇhāsaṃkilesabhāgā,	706	
PA_tika-s05_19t:706_8	sassatucchedavasena dve diṭṭhisaṃkilesabhāgā, kāyaduccaritādivasena tayo duccaritasaṃkilesabhāgāti	706	
PA_tika-s05_19t:706_9	aṭṭha saṃkilesabhāgā. Dhammāmisābhayadānavasena tividhaṃ dānamayaṃ puññakiriyavatthu,	706	
PA_tika-s05_19t:706_10	kāyasucaritādivasena tividhaṃ sīlamayaṃ puññakiriyavatthu, samathavipassanāvasena	7061	
PA_tika-s05_19t:706_11	duvidhaṃ bhāvanāmayaṃ puññakiriyavatthūti aṭṭheva vāsanābhāgā.	7061	
PA_tika-s05_19t:707_0	Saddhānusārī saddhāvimutto dhammānusārī diṭṭhippatto kāyasakkhīti pañcannaṃ sekkhānaṃ	707	
PA_tika-s05_19t:707_1	paccekaṃ tayo sīlādikkhandhāti pannarasa nibbedhabhāgā, suññatānimittāpaṇihitabhedā	707	
PA_tika-s05_19t:707_2	paññāvimuttānaṃ tayo aggaphaladhammā, tesu paccekaṃ tayo tayo sīlādikkhandhā, tathā	707	
PA_tika-s05_19t:707_3	ubhatobhāgavimuttānanti aṭṭhārasa, sikkhitabbābhāvasāmaññena asaṅkhatadhātuṃ pakkhipitvā	707	
PA_tika-s05_19t:707_4	ekūnavīsati asekkhabhāgā, iti purimāni ekatiṃsa, imāni ekūnavīsatīti samapaññāsa	707	
PA_tika-s05_19t:707_5	saṃkilesabhāgiyādidhammā honti. Tasmā imesaṃ samapaññāsāya saṃkilesabhāgiyādidhammānaṃ	707	
PA_tika-s05_19t:707_6	vasena samapaññāsa suttāni honti.	707	
PA_tika-s05_19t:708_0	Yasmā ca te paññāvimuttā ubhatobhāgavimuttavibhāgaṃ akatvā asaṅkhatāya dhātuyā aggahaṇena	708	
PA_tika-s05_19t:708_1	nippariyāyena asekkhabhāgābhāvato naveva asekkhabhāgāti samacattālīsa honti, tasmā	708	
PA_tika-s05_19t:708_2	peṭake “cattārīsāya ākārehi pariyesitabbaṃ, paññāsāya ākārehi sāsanapaṭṭhānaṃ niddiṭṭha”nti	708	
PA_tika-s05_19t:708_3	ca vuttaṃ. Saṅgahato eva pana pubbe vuttavitthāranayena soḷasa honti, puna tividhasaṃkilesabhāgiyādivasena	708	
PA_tika-s05_19t:708_4	dvādasa honti, puna taṇhādiṭṭhiduccaritasaṃkilesataṇhādiṭṭhiduccaritavodānabhāvena	708	
PA_tika-s05_19t:708_5	cha honti, puna saṃkilesabhāgiyaṃ vāsanābhāgiyaṃ dassanabhāgiyaṃ vāsanābhāgiyaṃ asekkhabhāgiyanti	708	
PA_tika-s05_19t:708_6	pañca honti, puna mūlapaṭṭhānavasena cattāri honti, puthujjanabhāgiyasekkhabhāgiyaasekkhabhāgiyabhāvena	708	
PA_tika-s05_19t:708_7	tīṇi honti, puna saṃkilesabhāgiyavodānabhāgiyabhāvena dve eva honti. Paṭṭhānabhāvena	708	
PA_tika-s05_19t:708_8	pana ekavidhameva, iti paṭṭhānabhāvena ekavidhampi saṃkilesavodānabhāgiyabhāvena	708	
PA_tika-s05_19t:708_9	duvidhanti vibhāgato yāva channavutādhikaṃ catusahassappabhedaṃ hoti, tāva netabbaṃ.	708	
PA_tika-s05_19t:708_10	Evametaṃ paṭṭhānaṃ saṅgahato, vibhāgato ca veditabbaṃ.	7081	
PA_tika-s05_19t:709_0	Imassāpi paṭṭhānavibhāgassa, na purimassevāti adhippāyo. Lokikaṃ assatthīti, lokikasahacaraṇato	709	
PA_tika-s05_19t:709_1	vā lokiyaṃ, suttaṃ padesenāti ekadesena. Sabbapadesūti taṃtaṃtikānaṃ tatiyapadesu.	709	
PA_tika-s05_19t:709_2	Buddhādīnanti buddhapaccekabuddhabuddhasāvakānaṃ. Dhammo panettha buddhādiggahaṇena	709	
PA_tika-s05_19t:709_3	veditabbo, ādisaddena vā.	709	
PA_tika-s05_19t:710_0	Pariṇamatīti paripaccati. Dharantīti pabandhavasena pavattanti. Nti pāpakammaṃ. Teti	710	
PA_tika-s05_19t:710_1	kusalābhinibbattakkhandhā. Rakkhanti vipākadānato vipaccituṃ okāsaṃ na dentīti attho.	710	
PA_tika-s05_19t:710_2	Ayañca attho upapajjavedanīyesu yujjati, itarasmimpi yathārahaṃ labbhateva. Tenāha	710	
PA_tika-s05_19t:710_3	“dutiye vā tatiye vā attabhāve”ti.	710	
PA_tika-s05_19t:711	113. Attano anavajjasukhāvahaṃ paṭipattiṃ paṭipajjanto paramatthato attakāmo nāmāti āha “attano sukhakāmo”ti. Sukhānubandhañhi sukhaṃ kāmento sukhameva kāmetīti ca sukhakāmoti.	71	
PA_tika-s05_19t:712	Vitthataṭṭhenāti suvipphāradiṭṭhīnaṃ pavattanaṭṭhānatāsaṅkhātena vitthāraṭṭhena.	71	
PA_tika-s05_19t:713	114. Diṭṭhe dukkhādidhammeti bhāvenabhāvalakkhaṇe bhummaṃ, dukkhādidhamme diṭṭhe ñāteti attho.	71	
PA_tika-s05_19t:714	“Uddha”ntiādi kāladesānaṃ anavasesapariyādānanti āha “uddhanti anāgataṃ, upari cā”tiādi. Gamanenāti cutūpapātagamanena.	71	
PA_tika-s05_19t:715_0	115. Nagaradvārathirakaraṇatthanti nagarassa dvārabāhathirakaraṇatthaṃ. Gambhīranematāyāti	715	
PA_tika-s05_19t:715_1	“nemaṃ”vuccati nikhātathambhādīnaṃ pathaviṃ anupavisitvā ṭhitappadeso, gambhīraṃ	715	
PA_tika-s05_19t:715_2	nemaṃ etassāti gambhīranemo, tassa bhāvo gambhīranematā, tāya. Kampanaṃ yathāṭhitassa	715	
PA_tika-s05_19t:715_3	ito cito ca sañcopanaṃ, cālanaṃ ṭhitaṭṭhānato cāvanaṃ. Ajjhogāhetvāti aviparītasabhāvābhisamayavasena	715	
PA_tika-s05_19t:715_4	anupavisitvā, anupaviṭṭho viya hutvāti attho.	715	
PA_tika-s05_19t:716_0	Saṃyojanānaṃ pajahanavasenāti gāthāya vacanasesaṃ ānetvā dasseti. Atha vā pahātabbassa	716	
PA_tika-s05_19t:716_1	pahānena vinā na bhāvanāsiddhīti atthasiddhaṃ pahātabbapahānaṃ ajjhattaṃ, bahiddhāti	716	
PA_tika-s05_19t:716_2	padadvayena yojetvā dassetuṃ ajjhattaṃ bahiddhāti orambhāgiyauddhambhāgiyasaṃyojanānaṃ	716	
PA_tika-s05_19t:716_3	visaṃyogagahitoti imamatthaṃ pāḷiyā samatthetuṃ “tenāha sabbaloke”ti vuttaṃ.	716	
PA_tika-s05_19t:717_0	Alobhasīsenāti alobhena pubbaṅgamena, yato yogāvacaro “nekkhammacchando”ti vuccati.	717	
PA_tika-s05_19t:717_1	Asubhasaññā rāgappaṭipakkhatāya “visesato alobhappadhānā”ti vuttā, dasāsubhavasena	717	
PA_tika-s05_19t:717_2	vā. Adhigatajjhānādīnīti ādisaddena vipassanādīni saṅgaṇhāti. Vihiṃsāratirāgānaṃ	717	
PA_tika-s05_19t:717_3	byāpādahetukato cattāropi brahmavihārā abyāpādapadhānāti āha “catu…pe… abyāpādo dhammapada”nti.	717	
PA_tika-s05_19t:717_4	Adhigatāni jhānādīnīti yojanā. Dasānussati…pe… adhigatāni sammāsati dhammapadaṃ satisīsena	717	
PA_tika-s05_19t:717_5	tesaṃ adhigantabbattāti adhippāyo. Ānāpānabhāvanāyaṃ samādhipi padhāno, na sati evāti	717	
PA_tika-s05_19t:717_6	dassanatthaṃ “dasakasiṇa…pe… sammāsamādhi dhammapada”nti vuttaṃ. Catudhātuvavatthānavasena	717	
PA_tika-s05_19t:717_7	adhigatānampi ettheva saṅgaho daṭṭhabbo.	717	
PA_tika-s05_19t:718	116. Upalakkhaṇakāraṇānīti sañjānananimittāni.	71	
PA_tika-s05_19t:719	Pāpameva pāpiyoti āha “pāpaṃ hotī”ti, “pāpiyo”ti ca liṅgavipallāsavasena vuttaṃ. Ekavacane bahuvacananti ekavacane vattabbe bahuvacanaṃ vuttaṃ.	71	
PA_tika-s05_19t:720_0	117. Olīyanataṇhābhinivesavasenāti bhavataṇhābhavadiṭṭhivasena. Tā hi bhavesu satte	720	
PA_tika-s05_19t:720_1	allīyāpenti. Atidhāvanābhinivesavasenāti ucchedadiṭṭhivasena. Sā hi avaṭṭupacchedameva	720	
PA_tika-s05_19t:720_2	vaṭṭupacchedaṃ katvā abhinivisanato atidhāvanābhiniveso nāma. Olīyantīti sammāpaṭipattito	720	
PA_tika-s05_19t:720_3	saṅkocaṃ āpajjanti. Abhidhāvantīti sammāpaṭipattiṃ atikkamanti.	720	
PA_tika-s05_19t:721	Tesañcāti tesaṃ ubhinnaṃ abhinivesānaṃ, tadaññesañca sabbamaññitānaṃ.	72	
PA_tika-s05_19t:722	118. Idaṃ iṭṭhavipākaṃ aniṭṭhavipākanti idaṃ iṭṭhavipākasaṅkhātaṃ aniṭṭhavipākasaṅkhātaṃ phalaṃ.	72	
PA_tika-s05_19t:723	“Akaṅkhato na jāneyyu”nti etena “ākaṅkhato”ti iminā padena saddhiṃ sambandhadassanamukhena “na jaññā”ti padassa atthaṃ dasseti.	72	
PA_tika-s05_19t:724	Na upalabbhatīti natthīti attho.	72	
PA_tika-s05_19t:725	120. Tānīti kammakammanimittagatinimittāni. Pattharaṇākāroyeva hesa, yadidaṃ chāyānaṃ volambanaṃ. Evaṃ hotīti “akataṃ vata me kalyāṇa”ntiādippakārena vippaṭisāro hoti.	72	
PA_tika-s05_19t:726_0	122. Esakehīti gavesakehi saparasantāne sampādakehi. Dukkhudrayanti dukkhaphalaṃ.	726	
PA_tika-s05_19t:726_1	Tīhi kāraṇehīti kāyavācācittehi. Tāni hi taṃtaṃsaṃvarānaṃ dvārabhāvena kāraṇānīti	726	
PA_tika-s05_19t:726_2	vuttāni. Tīhi ṭhānehīti vā tīhi uppattiṭṭhānehi. Pihitanti pidhāyakaṃ.	726	
PA_tika-s05_19t:727	“Uṭṭhānaṭṭhānasaṅkhāta”nti idaṃ pāsāṇabhāvasāmaññaṃ gahetvā vuttaṃ.	72	
PA_tika-s05_19t:728_0	123. Rajamissakanti puppharajamissakaṃ. Tassāti tassa sekkhāsekkhamunino. Mahicchādīnaṃ	728	
PA_tika-s05_19t:728_1	viya gāme caraṇappaccayā gāmavāsīnaṃ saddhāhāni vā bhogahāni vā na hoti, atha kho	728	
PA_tika-s05_19t:728_2	uparūpari vuddhiyeva hotīti dassento “pākatikameva hotī”ti āha. Ajjhattikakammaṭṭhānanti	728	
PA_tika-s05_19t:728_3	catusaccakammaṭṭhānaṃ.	728	
PA_tika-s05_19t:729	Tenāti kusalena kāyavacīkammena. Thirabhāvo thāmaṃ nāmāti tassa atthaṃ dassento “thāmavāti ṭhitimā”ti āha.	72	
PA_tika-s05_19t:730_0	Attasaṃnissayaṃ pemaṃ attāti gahetvā “attasama”nti vuttanti āha “attapemena samaṃ	730	
PA_tika-s05_19t:730_1	pemaṃ natthī”ti. Bhagavato vipassanāñāṇobhāsappavattiṃ sandhāyāha “paññā pana…pe…	730	
PA_tika-s05_19t:730_2	sakkotī”ti. Sabbaññutaññāṇaṃ, pana abhiññāñāṇāni ca anantāparimāṇaṃ lokadhātuṃ obhāsenti.	730	
PA_tika-s05_19t:731	124. Kissa bhītāti kena kāraṇena bhītā.	73	
PA_tika-s05_19t:732_0	Ṭhapetvāti pavattetvā. Vacanīyo yācakānanti yojanā, yācitabbayuttoti attho. Yaññaupakkharoti	732	
PA_tika-s05_19t:732_1	yaññopakaraṇaṃ. “Etesu dhammesu ṭhito catūsū”ti vuttaṃ catukkaṃ vavatthapetuṃ “saddhoti	732	
PA_tika-s05_19t:732_2	ekaṃ aṅga”ntiādi vuttaṃ.	732	
PA_tika-s05_19t:733	Gāthāyaṃ vuttadhamme dve dve ekaṃ katvā aṅgakaraṇaṃ dukanayo.	73	
PA_tika-s05_19t:734	Jātidhammanti pavattidhammaṃ sandhāya vadati.	73	
PA_tika-s05_19t:735_0	125. Saccekadesato saccasamudāyo anavasesapariyādānato visiṭṭhoti dassento “paramatthasaccaṃ	735	
PA_tika-s05_19t:735_1	vā hotū”ti āha. Caturo padāti cattāri padāni, liṅgavipallāsena vuttaṃ, cattāro dhammakoṭṭhāsāti	735	
PA_tika-s05_19t:735_2	attho. Kevalaṃ sattavibhāgadassanatthameva catupadaggahaṇaṃ, na adhigatadhammānurūpatāya.	735	
PA_tika-s05_19t:736	Nimmadāti na madā.	73	
PA_tika-s05_19t:737_0	“Saccavādī jino romo”tipi pāṭho. Tattha romoti diṭṭhirāgarattānaṃ titthiyānaṃ, titthakarānañca	737	
PA_tika-s05_19t:737_1	adhammavādīnaṃ rāgaviparītadhammadesanato bhayajanako, adhammavādīnaṃ vā tattha ādīnavadassanena	737	
PA_tika-s05_19t:737_2	bhāyitabbo, appahīnāsaṃvarānaṃ vā durupasaṅkamanato durāsadoti attho.	737	
PA_tika-s05_19t:738	Sacco ca so dhammo cāti saccadhammo. Tenāha “ekantanissaraṇabhāvenā”tiādi.	73	
PA_tika-s05_19t:739	Ekāyanabhāvanti ekamaggabhāvaṃ, aññamaggabhāvanti attho.	73	
PA_tika-s05_19t:740_0	Dassanabhāgiyaṃ bhāvanābhāgiyanti nibbedhabhāgiyameva dvidhā vibhajitvā vuttanti	740	
PA_tika-s05_19t:740_1	āha “saṃkilesabhāgiyādīhi catūhi padehī”ti. Sesattikānanti sattādhiṭṭhānattikādīnaṃ	740	
PA_tika-s05_19t:740_2	aṭṭhannaṃ tikānaṃ. Sesapadānañcāti saṃkilesabhāgiyañca vāsanābhāgiyañcātiādimissakapadānañca.	740	
PA_tika-s05_19t:740_3	Ca-saddena saṃkilesabhāgiyādipadāni ca saṅgaṇhāti. Lokiyattikasseva hi “sesapadānī”ti	740	
PA_tika-s05_19t:740_4	vuttehi missakapadehi evaṃ saṃsandane nayadassanaṃ, itaresaṃ pana tikānaṃ saṃkilesabhāgiyādipadehi	740	
PA_tika-s05_19t:740_5	ceva sesapadehi ca saṃsandane idaṃ nayadassananti “vuttanayānusārena suviññeyya”nti	740	
PA_tika-s05_19t:740_6	vuttaṃ. Samatikkamananti pahānaṃ. Satipi vāsanābhāgiyasaṃkilesabhāgiyadhammānaṃ lokiyabhāve	740	
PA_tika-s05_19t:740_7	purimehi pana pacchimā pahātabbā tadaṅgavasena, vikkhambhanavasena ca. Evaṃ pajahanasamatthatāya	740	
PA_tika-s05_19t:740_8	pahānanti vuttaṃ “vāsanābhāgiyaṃ suttaṃ saṃkilesabhāgiyassa samatikkamāya hotī”ti.	740	
PA_tika-s05_19t:740_9	Saṃkilesadhammānaṃ samatikkamena adhigantabbā vodānadhammā viyāti yojanā. Bhāvanā	740	
PA_tika-s05_19t:740_10	nāma tividhā jhānabhāvanā, vipassanābhāvanā, maggabhāvanāti. Tāsu maggabhāvanāya	7401	
PA_tika-s05_19t:740_11	gahitāya vipassanābhāvanā gahitā eva hotīti taṃ anāmasitvā itarā dve eva gahitā.	7401	
PA_tika-s05_19t:740_12	Tathāpi “bhāvanābhāgiyassa suttassa paṭinissaggāyā”ti vutte kiṃ sabbena sabbaṃ asekkhassa	7401	
PA_tika-s05_19t:740_13	jhānabhāvanāpi paṭinissaṭṭhāti codanaṃ manasi katvā pāḷiyaṃ “asekkhabhāgiyaṃ suttaṃ	7401	
PA_tika-s05_19t:740_14	diṭṭhadhammasukhavihārattha”nti vuttanti dassento “asekkhadhammesu uppannesu maggabhāvanākiccaṃ	7401	
PA_tika-s05_19t:740_15	nāma natthī”ti vatvā “jhānabhāvanāpi diṭṭhadhammasukhavihāratthā evā”ti āha.	7401	
PA_tika-s05_19t:741_0	Ekaṃ eva bhavabījaṃ paṭisandhiviññāṇaṃ ekabījaṃ, taṃ assa atthīti ekabījī. Sandhāvitvā	741	
PA_tika-s05_19t:741_1	samāgantvā, nibbattanavasena upagantvāti attho. Saṃsaritvāti tasseva vevacanaṃ. Kulaṃ	741	
PA_tika-s05_19t:741_2	kulaṃ gacchatīti kolaṃkolo. Purimapade anunāsikalopaṃ akatvā niddeso.	741	
PA_tika-s05_19t:742_0	Tesaṃ sotāpannānaṃ. Etaṃ pabhedanti ekabījiādivibhāgaṃ. Purimabhavasiddhaṃ vivaṭṭūpanissayapuññakammaṃ	742	
PA_tika-s05_19t:742_1	idha pubbahetu nāma. Yo “katapuññatā”ti vuccati, so paṭhamamagge sādhite caritatthatāya	742	
PA_tika-s05_19t:742_2	vipakkavipākaṃ viya kammaṃ uparimamaggānaṃ upanissayo na siyāti adhippāyenāha “upari…pe…	742	
PA_tika-s05_19t:742_3	āpajjatī”ti. Tiṇṇaṃ maggānaṃ niratthakatā āpajjati paṭhamamaggeneva tehi kātabbakiccassa	742	
PA_tika-s05_19t:742_4	sādhitattā. Paṭhamamagge…pe… āpajjatīti anuppannassa atthakiriyāsambhavato. Evaṃ	742	
PA_tika-s05_19t:742_5	tiṇṇaṃ vādānaṃ yuttiabhāvaṃ dassetvā catutthavādo evettha yuttoti dassento āha “vipassanā…pe…	742	
PA_tika-s05_19t:742_6	yujjatī”ti. “Sace hī”tiādinā taṃ yuttiṃ vibhāveti. Vimuttiparipācanīyānaṃ dhammānaṃ	742	
PA_tika-s05_19t:742_7	paripakkatāya indriyānaṃ tikkhatāya ñāṇassa visadatāya vipassanāya balavabhāvo veditabbo.	742	
PA_tika-s05_19t:742_8	So hi vomissakanayena saṃsaraṇako idhādhippeto “deve ceva mānuse ca sandhāvitvā”ti	742	
PA_tika-s05_19t:742_9	vuttattā. Idha kāmabhave ṭhito idhaṭṭhako. Manussadevalokūpapajjanato okārena vokiṇṇo.	742	
PA_tika-s05_19t:742_10	Ariyasāvakassa taṃtaṃsattanikāyupapatti tassa tassa sodhanasadisaṃ kilesamalādianatthāpanayanatoti	7421	
PA_tika-s05_19t:742_11	āha “cha devaloke sodhetvā”ti. “Akaniṭṭhe ṭhatvā”ti etena heṭṭhābrahmalokasodhanaṃ	7421	
PA_tika-s05_19t:742_12	vuttamevāti veditabbaṃ.	7421	
PA_tika-s05_19t:743_0	Saddhaṃ dhuraṃ katvāti saddhaṃ dhuraṃ jeṭṭhakaṃ pubbaṅgamaṃ katvā. Saddhāya anussati	743	
PA_tika-s05_19t:743_1	paṭipatti, saddhaṃ vā pubbabhāgiyaṃ anussati, saddhāya vā anusaraṇasīloti saddhānusārī.	743	
PA_tika-s05_19t:743_2	Dhammānusārīti etthāpi eseva nayo. Dhammoti panettha paññā veditabbā. Saddahanto	743	
PA_tika-s05_19t:743_3	vimuttoti saddhāvimutto. Yadipi sabbathā avimutto, saddhāmattena pana vimuttoti attho.	743	
PA_tika-s05_19t:743_4	Saddhāya vā adhimuttoti saddhāvimutto. Vuttanayenāti uparimaggavipassanāya balavamandamandatarabhāvena.	743	
PA_tika-s05_19t:743_5	Diṭṭhiyā pattoti diṭṭhippatto, catusaccadassanasaṅkhātāya diṭṭhiyā nirodhappattoti	743	
PA_tika-s05_19t:743_6	attho. Diṭṭhantaṃ vā pattoti diṭṭhippatto, dassanasaṅkhātassa sotāpattimaggañāṇassa	743	
PA_tika-s05_19t:743_7	anantarappavattoti vuttaṃ hoti. Paṭhamaphalato paṭṭhāya hi yāva aggamaggā diṭṭhippattāti.	743	
PA_tika-s05_19t:743_8	Idanti yathāvuttasotāpannānaṃ saddhāvimuttadiṭṭhippattatāvacanaṃ. Aṭṭhannaṃ vimokkhānanti	743	
PA_tika-s05_19t:743_9	catasso rūpāvacarasamāpattiyo, catasso arūpāvacarasamāpattiyoti aṭṭha vimokkhā, tesaṃ.	743	
PA_tika-s05_19t:744_0	Phuṭṭhantaṃ sacchikarotīti kāyasakkhī, phuṭṭhānaṃ anto phuṭṭhanto, phuṭṭhānaṃ arūpajjhānānaṃ	744	
PA_tika-s05_19t:744_1	anantaro kāloti adhippāyo. Accantasaṃyoge cetaṃ upayogavacanaṃ, phuṭṭhānantarakālameva	744	
PA_tika-s05_19t:744_2	sacchikātabbaṃ sacchikarotīti vuttaṃ hoti, “visamaṃ candimasūriyā parivattantī”tiādīsu	744	
PA_tika-s05_19t:744_3	viya vā bhāvanapuṃsakanti etaṃ daṭṭhabbaṃ. Yo hi arūpajjhānena rūpakāyato, nāmakāyekadesato	744	
PA_tika-s05_19t:744_4	ca vikkhambhanavimokkhena vimutto, tena nirodhasaṅkhāto vimokkho ālocito pakāsito	744	
PA_tika-s05_19t:744_5	viya hoti, na kāyena sacchikato, nirodhaṃ pana ārammaṇaṃ katvā ekaccesu āsavesu khepitesu	744	
PA_tika-s05_19t:744_6	tena so sacchikato hoti. Tasmā so sacchikātabbaṃ nirodhaṃ yathāālocitaṃ nāmakāyena	744	
PA_tika-s05_19t:744_7	sacchikarotīti “kāyasakkhī”ti vuccati, na tu vimutto ekaccānaṃ eva āsavānaṃ aparikkhīṇattā.	744	
PA_tika-s05_19t:745_0	Abhedenāti antarāparinibbāyiādibhedena vinā. “Abhedenā”ti ca idaṃ “saddhāvimuttadiṭṭhippattakāyasakkhino”ti	745	
PA_tika-s05_19t:745_1	idhāpi ānetvā yojetabbaṃ. Yatheva hi antarāparinibbāyiādibhedānāmasaneneva eko anāgāmī	745	
PA_tika-s05_19t:745_2	hoti, evaṃ yathāvuttabhedaāmasaneneva saddhāvimutto, diṭṭhippatto, kāyasakkhīti tayo	745	
PA_tika-s05_19t:745_3	anāgāmino honti. Ayañca anāgāmino tādisamavatthābhedaṃ gahetvā gaṇanā katāti veditabbaṃ.	745	
PA_tika-s05_19t:745_4	“Avihādīsū”tiādi suviññeyyameva.	745	
PA_tika-s05_19t:746_0	Paññāya eva vimutto, na cetovimuttibhūtena sātisayena samādhināpīti paññāvimutto.	746	
PA_tika-s05_19t:746_1	Ubhatobhāgavimuttoti ubhohi bhāgehi ubhatobhāgato vimutto. Kilesānaṃ vikkhambhanasamucchinnehi	746	
PA_tika-s05_19t:746_2	rūpakāyanāmakāyato vimuttoti imamatthaṃ dassento “vikkhambhana…pe… vimutto nāmā”ti	746	
PA_tika-s05_19t:746_3	āha. Arūpasamāpattiyā rūpakāyato, aggamaggena arūpakāyato vimuttaṃ. Yathāha –	746	
PA_tika-s05_19t:747_0	“Idha, bhikkhave, ekacco puggalo ye te santā vimokkhā atikkamma rūpe āruppā, te kāyena	747	
PA_tika-s05_19t:747_1	phusitvā viharati, paññāya cassa disvā āsavā parikkhīṇā honti, ayaṃ vuccati, bhikkhave,	747	
PA_tika-s05_19t:747_2	puggalo ubhatobhāgavimutto”ti.	747	
PA_tika-s05_19t:748	Yaṃ pana mahānidānasutte “rūpī rūpāni passatī”tiādike nirodhasamāpattiante aṭṭha vimokkhe vatvā –	74	
PA_tika-s05_19t:749_0	“Yato kho, ānanda, bhikkhu ime aṭṭha vimokkhe anulomampi samāpajjati…pe… ayaṃ vuccatānanda,	749	
PA_tika-s05_19t:749_1	bhikkhu ubhatobhāgavimutto, imāya ca, ānanda, ubhatobhāgavimuttiyā aññā ubhatobhāgavimutti	749	
PA_tika-s05_19t:749_2	uttaritarā vā paṇītatarā vā natthī”ti –	749	
PA_tika-s05_19t:750_0	Vuttaṃ, taṃ ubhatobhāgavimuttaseṭṭhavasena vuttaṃ. Tattha yasmā āruppasamāpattīsu	750	
PA_tika-s05_19t:750_1	ekāyapi rūpakāyo vikkhambhito eva nāma hoti, tasmā catunnaṃ āruppasamāpattīnaṃ, nirodhasamāpattiyā	750	
PA_tika-s05_19t:750_2	ca lābhīnaṃ vasena pañca ubhatobhāgavimuttā veditabbā. Esa nayo kāyasakkhimhipi.	750	
PA_tika-s05_19t:750_3	Aṭṭhavimokkhekadesepi hi aṭṭhavimokkhasamaññā yathā “loke sattā”ti.	750	
PA_tika-s05_19t:751_0	Terasasu sīsesu palibodhasīsādīni, pavattasīsañca pariyādiyitabbāni, adhimokkhasīsādīni	751	
PA_tika-s05_19t:751_1	pariyādakāni, gocarasīsaṃ pariyādakaphalaṃ. Tañhi visayajjhattaṃ phalaṃ, vimokkho	751	
PA_tika-s05_19t:751_2	pariyādakassa maggassa, phalassa ca ārammaṇaṃ. Saṅkhārasīsaṃ saṅkhāravivekabhūto	751	
PA_tika-s05_19t:751_3	nirodhoti pariyādiyitabbānaṃ, pariyādakaphalānañca saha visayasaṃsiddhidassanena	751	
PA_tika-s05_19t:751_4	samasīsibhāvaṃ dassetuṃ paṭisambhidāyaṃ terasa sīsāni vuttāni. Idha pana “yassa puggalassa	751	
PA_tika-s05_19t:751_5	apubbaṃ acarimaṃ āsavapariyādānañca hoti jīvitapariyādānañcā”ti puggalapaññattiyaṃ	751	
PA_tika-s05_19t:751_6	āgatattā tesu kilesapavattasīsānaṃ eva vasena yojanaṃ karonto “kilesasīsa”ntiādimāha.	751	
PA_tika-s05_19t:751_7	Tattha pavattasīsampi maggo pavattito vuṭṭhahanto cutito uddhaṃ appavattikaraṇena	751	
PA_tika-s05_19t:751_8	yadipi pariyādiyati, yāva pana cuti, tāva pavattisambhavato “pavattasīsaṃ jīvitindriyaṃ	751	
PA_tika-s05_19t:751_9	cuticittaṃ pariyādiyatī”ti āha.	751	
PA_tika-s05_19t:752_0	Kilesapariyādānena attano anantaraṃ viya nipphādetabbā, paccavekkhaṇavārā ca kilesapariyādānasseva	752	
PA_tika-s05_19t:752_1	vārāti vattabbataṃ arahanti. “Vimuttasmiṃ vimuttamiti ñāṇaṃ hotī”ti hi vacanato paccavekkhaṇaparisamāpanena	752	
PA_tika-s05_19t:752_2	kilesapariyādānaṃ samāpitaṃ nāma hoti. Taṃ pana parisamāpanaṃ yadi cuticittena hoti,	752	
PA_tika-s05_19t:752_3	teneva jīvitaparisamāpanañca hotīti imāya vāracutisamatāya kilesapariyādānajīvitapariyādānānaṃ	752	
PA_tika-s05_19t:752_4	apubbācarimatā hotīti āha “vārasamatāyā”ti. Bhavaṅgaṃ otaritvā parinibbāyatoti ettha	752	
PA_tika-s05_19t:752_5	parinibbānacittameva bhaṅgottaraṇabhāvena vuttanti daṭṭhabbaṃ.	752	
PA_tika-s05_19t:753_0	Caritanti caritā kāyavacīmanappavatti. Ettha ca yena rāgādhikabhāvena puggalo “rāgacarito”ti	753	
PA_tika-s05_19t:753_1	lakkhīyati, tayidaṃ lakkhaṇaṃ. Tenāha “rāgajjhāsayo rāgādhikoti attho”ti, tena appahīnabhāvena	753	
PA_tika-s05_19t:753_2	santāne thāmagatassa rāgassa balabhāvo lakkhīyatīti daṭṭhabbaṃ. Eseva nayo sesesupi.	753	
PA_tika-s05_19t:754	Sīlavantehīti ādisaddassa lopaṃ katvā niddeso katoti dassento āha “sīlavantādīhī”ti. Ādisaddena dāyakādīnaṃ saṅgaho daṭṭhabbo.	75	
PA_tika-s05_19t:755	Ārammaṇabhūtā ñeyyanti ārammaṇabhūtāva ñeyyaṃ.	75	
PA_tika-s05_19t:756_0	Puthujjanabhūmiādīsūti puthujjanasekkhāsekkhabhūmīsu. Tattha puthujjanabhūmivasena	756	
PA_tika-s05_19t:756_1	saṃvaro, sekkhabhūmivasena pahānabhāvanā, asekkhabhūmivasena sacchikiriyā, puthujjanabhūmisekkhabhūmivasena	756	
PA_tika-s05_19t:756_2	vā yathārahaṃ saṃvarapahānabhāvanā. Pubbabhāgiyā hi saṃvarapahānabhāvanā puthujjanassa	756	
PA_tika-s05_19t:756_3	sambhavanti, itarā sekkhassa, asekkhabhūmivasena sacchikiriyā. Nayato dassitanti	756	
PA_tika-s05_19t:756_4	“yaṃ, bhikkhave, mayā ‘idaṃ na kappatī’ti appaṭikkhittaṃ, taṃ ce kappiyaṃ anulometi,	756	
PA_tika-s05_19t:756_5	akappiyaṃ paṭibāhati, taṃ vo kappatī”tiādinā nayadassanavasena pakāsitaṃ. Sarāgādisaṃvattananti	756	
PA_tika-s05_19t:756_6	sarāgādibhāvāya saṃvattanaṃ.	756	
PA_tika-s05_19t:757_0	Aññamaññaṃ saṃsaggatoti “saṃkilesabhāgiyañca vāsanābhāgiyañcā”tiādinā saṃkilesabhāgiyādīnaṃ	757	
PA_tika-s05_19t:757_1	padānaṃ aññamaññasaṃsaggato. Anekavidhoti dvādasavidho yāva dvānavutādhikacatusahassavidhopi	757	
PA_tika-s05_19t:757_2	anekappakāro. Lokiyasattādhiṭṭhānādisaṃsaggatoti ādisaddena lokiyaṃ ñāṇaṃ, lokuttaraṃ	757	
PA_tika-s05_19t:757_3	ñāṇaṃ, lokiyañca lokuttarañca ñāṇaṃ, lokiyaṃ ñeyyaṃ, lokuttaraṃ ñeyyaṃ, lokiyañca	757	
PA_tika-s05_19t:757_4	lokuttarañca ñeyyaṃ, lokiyaṃ ñāṇañca ñeyyañca, lokuttaraṃ ñāṇañca ñeyyañca, lokiyañca	757	
PA_tika-s05_19t:757_5	lokuttarañca ñāṇañca ñeyyañcātiādiko sambhavanto paṭṭhānabhedo saṅgahito. Ubhayatthāti	757	
PA_tika-s05_19t:757_6	saṃkilesabhāgiyādike, lokiyādike ca. Yathārahanti yo yo saṃsaggavasena yojanaṃ arahati,	757	
PA_tika-s05_19t:757_7	so so dhammo. Sambhavāvirodheneva hi yojanā. Na hi “lokiyaṃ nibbedhabhāgiya”ntiādinā yojanā sambhavati.	757	
PA_tika-s05_19t:758_0	Tīsu piṭakesu labbhamānassāti tisso saṅgītiyo āruḷhe tepiṭake buddhavacane upalabbhamānassa	758	
PA_tika-s05_19t:758_1	vijjamānassa, etena na kevalaṃ saṅgaho eva yathāvuttabhedānaṃ paṭṭhānabhāgānaṃ niddhāraṇāya	758	
PA_tika-s05_19t:758_2	kāraṇaṃ, atha kho pāḷiyaṃ dassanañcāti vibhāveti. Tenāha “yaṃ dissati tāsu tāsu bhūmīsū”ti.	758	
PA_tika-s05_19t:758_3	“Teneva hī”tiādinā yathāvuttassa atthassa pāṭhānugamaṃ dasseti.	758	
PA_tika-s05_19t:759	Sāsanapaṭṭhānavāravaṇṇanā niṭṭhitā.	75	
PA_tika-s05_19t:760	Nigamanakathāvaṇṇanā	76	
PA_tika-s05_19t:761_0	Saddhammāvataraṭṭhāneti desantarato āgantvā saddhammassa avataraṇokāsabhūte saddhammassavanadhāraṇaparicayaparipucchāmanasikārabahulānaṃ	761	
PA_tika-s05_19t:761_1	nivāsaṭṭhānataṃ sandhāyetaṃ vuttaṃ, attano vā santāne pariyattisaddhammassa anuppavesanaṭṭhānatāya	761	
PA_tika-s05_19t:761_2	evaṃ vuttaṃ. Sesaṃ suviññeyyamevāti.	761	
PA_tika-s05_19t:762	Nettiaṭṭhakathāya līnatthavaṇṇanā niṭṭhitā.	76	
PA_tika-s05_19t:763	Nettippakaraṇa-ṭīkā niṭṭhitā.	76	
