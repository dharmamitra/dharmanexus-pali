segmentnr	original	folio	analyzed
PA_mnd_14:0.1	Mahāniddesa	0	
PA_mnd_14:0.2	Aṭṭhakavagga	0	
PA_mnd_14:0.3	14. Tuvaṭakasuttaniddesa	0	
PA_mnd_14:1.1	Atha tuvaṭakasuttaniddesaṁ vakkhati—	1	
PA_mnd_14:2.1	Pucchāmi taṁ ādiccabandhu,	2	
PA_mnd_14:2.2	Vivekaṁ santipadañca mahesi;	2	
PA_mnd_14:2.3	Kathaṁ disvā nibbāti bhikkhu,	2	
PA_mnd_14:2.4	Anupādiyāno lokasmiṁ kiñci.	2	
PA_mnd_14:3.1	Pucchāmi taṁ ādiccabandhūti.	3	
PA_mnd_14:3.2	Pucchāti tisso pucchā—	3	
PA_mnd_14:3.3	adiṭṭhajotanā pucchā, diṭṭhasaṁsandanā pucchā, vimaticchedanā pucchā.	3	
PA_mnd_14:3.4	Katamā adiṭṭhajotanā pucchā?	3	
PA_mnd_14:3.5	Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya vibhāvanāya pañhaṁ pucchati—	3	
PA_mnd_14:3.6	ayaṁ adiṭṭhajotanā pucchā.	3	
PA_mnd_14:3.7	Katamā diṭṭhasaṁsandanā pucchā?	3	
PA_mnd_14:3.8	Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ, aññehi paṇḍitehi saddhiṁ saṁsandanatthāya pañhaṁ pucchati—	3	
PA_mnd_14:3.9	ayaṁ diṭṭhasaṁsandanā pucchā.	3	
PA_mnd_14:3.10	Katamā vimaticchedanā pucchā?	3	
PA_mnd_14:3.11	Pakatiyā saṁsayapakkhando hoti vimatipakkhando dveḷhakajāto, “evaṁ nu kho, na nu kho, kiṁ nu kho, kathaṁ nu kho”ti so vimaticchedanatthāya pañhaṁ pucchati—	3	
PA_mnd_14:3.12	ayaṁ vimaticchedanā pucchā.	3	
PA_mnd_14:3.13	Imā tisso pucchā.	3	
PA_mnd_14:4.1	Aparāpi tisso pucchā—	4	
PA_mnd_14:4.2	manussapucchā, amanussapucchā, nimmitapucchā.	4	
PA_mnd_14:4.3	Katamā manussapucchā?	4	
PA_mnd_14:4.4_0	Manussā buddhaṁ bhagavantaṁ upasaṅkamitvā pañhaṁ pucchanti, bhikkhū pucchanti, bhikkhuniyo	4	
PA_mnd_14:4.4_1	pucchanti, upāsakā pucchanti, upāsikāyo pucchanti, rājāno pucchanti, khattiyā pucchanti,	4	
PA_mnd_14:4.4_2	brāhmaṇā pucchanti, vessā pucchanti, suddā pucchanti, gahaṭṭhā pucchanti, pabbajitā pucchanti—	4	
PA_mnd_14:4.5	ayaṁ manussapucchā.	4	
PA_mnd_14:4.6	Katamā amanussapucchā?	4	
PA_mnd_14:4.7_0	Amanussā buddhaṁ bhagavantaṁ upasaṅkamitvā pañhaṁ pucchanti, nāgā pucchanti, supaṇṇā	4	
PA_mnd_14:4.7_1	pucchanti, yakkhā pucchanti, asurā pucchanti, gandhabbā pucchanti, mahārājāno pucchanti,	4	
PA_mnd_14:4.7_2	indā pucchanti, brahmāno pucchanti, devatāyo pucchanti—	4	
PA_mnd_14:4.8	ayaṁ amanussapucchā.	4	
PA_mnd_14:4.9	Katamā nimmitapucchā?	4	
PA_mnd_14:4.10	Yaṁ bhagavā rūpaṁ abhinimmināti manomayaṁ sabbaṅgapaccaṅgaṁ ahīnindriyaṁ taṁ so nimmito buddhaṁ bhagavantaṁ upasaṅkamitvā pañhaṁ pucchati, bhagavā tassa visajjeti—	4	
PA_mnd_14:4.11	ayaṁ nimmitapucchā.	4	
PA_mnd_14:4.12	Imā tisso pucchā.	4	
PA_mnd_14:5.1	Aparāpi tisso pucchā—	5	
PA_mnd_14:5.2	attatthapucchā, paratthapucchā, ubhayatthapucchā.	5	
PA_mnd_14:5.3	Aparāpi tisso pucchā—	5	
PA_mnd_14:5.4	diṭṭhadhammikatthapucchā, samparāyikatthapucchā, paramatthapucchā.	5	
PA_mnd_14:5.5	Aparāpi tisso pucchā—	5	
PA_mnd_14:5.6	anavajjatthapucchā, nikkilesatthapucchā, vodānatthapucchā.	5	
PA_mnd_14:5.7	Aparāpi tisso pucchā—	5	
PA_mnd_14:5.8	atītapucchā, anāgatapucchā, paccuppannapucchā.	5	
PA_mnd_14:5.9	Aparāpi tisso pucchā—	5	
PA_mnd_14:5.10	ajjhattapucchā, bahiddhāpucchā, ajjhattabahiddhāpucchā.	5	
PA_mnd_14:5.11	Aparāpi tisso pucchā—	5	
PA_mnd_14:5.12	kusalapucchā, akusalapucchā, abyākatapucchā.	5	
PA_mnd_14:5.13	Aparāpi tisso pucchā—	5	
PA_mnd_14:5.14	khandhapucchā, dhātupucchā, āyatanapucchā.	5	
PA_mnd_14:5.15	Aparāpi tisso pucchā—	5	
PA_mnd_14:5.16	satipaṭṭhānapucchā, sammappadhānapucchā, iddhipādapucchā.	5	
PA_mnd_14:5.17	Aparāpi tisso pucchā—	5	
PA_mnd_14:5.18	indriyapucchā, balapucchā, bojjhaṅgapucchā.	5	
PA_mnd_14:5.19	Aparāpi tisso pucchā—	5	
PA_mnd_14:5.20	maggapucchā, phalapucchā, nibbānapucchā.	5	
PA_mnd_14:6.1	Pucchāmi tanti pucchāmi taṁ yācāmi taṁ ajjhesāmi taṁ pasādemi taṁ, “kathayassu me”ti—	6	
PA_mnd_14:6.2	pucchāmi taṁ.	6	
PA_mnd_14:6.3	Ādiccabandhūti.	6	
PA_mnd_14:6.4	Ādicco vuccati sūriyo.	6	
PA_mnd_14:6.5	Sūriyo gotamo gottena, bhagavāpi gotamo gottena, bhagavā sūriyassa gottañātako gottabandhu;	6	
PA_mnd_14:6.6	tasmā buddho ādiccabandhūti—	6	
PA_mnd_14:6.7	pucchāmi taṁ ādiccabandhu.	6	
PA_mnd_14:7.1	Vivekaṁ santipadañca mahesīti.	7	
PA_mnd_14:7.2	Vivekāti tayo vivekā—	7	
PA_mnd_14:7.3	kāyaviveko, cittaviveko, upadhiviveko.	7	
PA_mnd_14:8.1	Katamo kāyaviveko?	8	
PA_mnd_14:8.2	Idha bhikkhu vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ kāyena vivittena viharati.	8	
PA_mnd_14:8.3_0	So eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya	8	
PA_mnd_14:8.3_1	pavisati, eko paṭikkamati, eko raho nisīdati, eko caṅkamaṁ adhiṭṭhāti, eko carati	8	
PA_mnd_14:8.3_2	viharati iriyati vattati pāleti yapeti yāpeti—	8	
PA_mnd_14:8.4	ayaṁ kāyaviveko.	8	
PA_mnd_14:9.1	Katamo cittaviveko?	9	
PA_mnd_14:9.2	Paṭhamaṁ jhānaṁ samāpannassa nīvaraṇehi cittaṁ vivittaṁ hoti,	9	
PA_mnd_14:9.3	dutiyaṁ jhānaṁ samāpannassa vitakkavicārehi cittaṁ vivittaṁ hoti,	9	
PA_mnd_14:9.4	tatiyaṁ jhānaṁ samāpannassa pītiyā cittaṁ vivittaṁ hoti,	9	
PA_mnd_14:9.5	catutthaṁ jhānaṁ samāpannassa sukhadukkhehi cittaṁ vivittaṁ hoti,	9	
PA_mnd_14:9.6	ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ vivittaṁ hoti,	9	
PA_mnd_14:9.7	viññāṇañcāyatanaṁ samāpannassa ākāsānañcāyatanasaññāya cittaṁ vivittaṁ hoti,	9	
PA_mnd_14:9.8	ākiñcaññāyatanaṁ samāpannassa viññāṇañcāyatanasaññāya cittaṁ vivittaṁ hoti,	9	
PA_mnd_14:9.9	nevasaññānāsaññāyatanaṁ samāpannassa ākiñcaññāyatanasaññāya cittaṁ vivittaṁ hoti.	9	
PA_mnd_14:9.10	Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā, tadekaṭṭhehi ca kilesehi cittaṁ vivittaṁ hoti.	9	
PA_mnd_14:9.11	Sakadāgāmissa oḷārikā kāmarāgasaṁyojanā paṭighasaṁyojanā oḷārikā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.	9	
PA_mnd_14:9.12	Anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā, tadekaṭṭhehi ca kilesehi cittaṁ vivittaṁ hoti.	9	
PA_mnd_14:9.13	Arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi bahiddhā ca sabbanimittehi cittaṁ vivittaṁ hoti—	9	
PA_mnd_14:9.14	ayaṁ cittaviveko.	9	
PA_mnd_14:10.1	Katamo upadhiviveko?	10	
PA_mnd_14:10.2	Upadhi vuccanti kilesā ca khandhā ca abhisaṅkhārā ca.	10	
PA_mnd_14:10.3	Upadhiviveko vuccati amataṁ nibbānaṁ.	10	
PA_mnd_14:10.4	Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ—	10	
PA_mnd_14:10.5	ayaṁ upadhiviveko.	10	
PA_mnd_14:10.6	Kāyaviveko ca vivekaṭṭhakāyānaṁ nekkhammābhiratānaṁ, cittaviveko ca parisuddhacittānaṁ paramavodānappattānaṁ, upadhiviveko ca nirupadhīnaṁ puggalānaṁ visaṅkhāragatānaṁ.	10	
PA_mnd_14:11.1	Santīti ekena ākārena santipi santipadampi taṁyeva amataṁ nibbānaṁ, yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	11	
PA_mnd_14:11.2	Vuttañhetaṁ bhagavatā—	11	
PA_mnd_14:11.3	“santametaṁ padaṁ, paṇītametaṁ padaṁ, yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānan”ti.	11	
PA_mnd_14:11.4	Atha aparena ākārena ye dhammā santādhigamāya santiphusanāya santisacchikiriyāya saṁvattanti, seyyathidaṁ—	11	
PA_mnd_14:11.5	cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo—	11	
PA_mnd_14:11.6	ime vuccanti santipadaṁ tāṇapadaṁ leṇapadaṁ saraṇapadaṁ abhayapadaṁ accutapadaṁ amatapadaṁ nibbānapadaṁ.	11	
PA_mnd_14:12.1	Mahesīti kiṁ mahesi bhagavā.	12	
PA_mnd_14:12.2	Mahantaṁ sīlakkhandhaṁ esī gavesī pariyesīti mahesi, mahantaṁ samādhikkhandhaṁ …pe…	12	
PA_mnd_14:12.3	mahantaṁ paññākkhandhaṁ …	12	
PA_mnd_14:12.4	mahantaṁ vimuttikkhandhaṁ …	12	
PA_mnd_14:12.5	mahantaṁ vimuttiñāṇadassanakkhandhaṁ esī gavesī pariyesīti mahesi;	12	
PA_mnd_14:12.6_0	mahato tamokāyassa padālanaṁ, mahato vipallāsassa bhedanaṁ, mahato taṇhāsallassa	12	
PA_mnd_14:12.6_1	abbahanaṁ, mahato diṭṭhisaṅghāṭassa viniveṭhanaṁ, mahato mānadhajassa papātanaṁ,	12	
PA_mnd_14:12.6_2	mahato abhisaṅkhārassa vūpasamaṁ, mahato oghassa nittharaṇaṁ, mahato bhārassa nikkhepanaṁ,	12	
PA_mnd_14:12.6_3	mahato saṁsāravaṭṭassa upacchedaṁ, mahato santāpassa nibbāpanaṁ, mahato pariḷāhassa	12	
PA_mnd_14:12.6_4	paṭipassaddhiṁ, mahato dhammadhajassa ussāpanaṁ esī gavesī pariyesīti mahesi, mahante	12	
PA_mnd_14:12.6_5	satipaṭṭhāne mahante sammappadhāne mahante iddhipāde mahantāni indriyāni mahantāni	12	
PA_mnd_14:12.6_6	balāni mahante bojjhaṅge mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ	12	
PA_mnd_14:12.6_7	amataṁ nibbānaṁ esī gavesī pariyesīti mahesi;	12	
PA_mnd_14:12.7	mahesakkhehi vā sattehi esito gavesito pariyesito kahaṁ buddho kahaṁ bhagavā kahaṁ devadevo kahaṁ narāsabhoti mahesīti—	12	
PA_mnd_14:12.8	vivekaṁ santipadañca mahesi.	12	
PA_mnd_14:13.1	Kathaṁ disvā nibbāti bhikkhūti.	13	
PA_mnd_14:13.2_0	Kathaṁ disvā passitvā tulayitvā tīrayitvā vibhāvayitvā vibhūtaṁ katvā attano rāgaṁ	13	
PA_mnd_14:13.2_1	nibbāpeti, dosaṁ nibbāpeti, mohaṁ nibbāpeti, kodhaṁ … upanāhaṁ … makkhaṁ … paḷāsaṁ	13	
PA_mnd_14:13.2_2	… issaṁ … macchariyaṁ … māyaṁ … sāṭheyyaṁ … thambhaṁ … sārambhaṁ … mānaṁ … atimānaṁ	13	
PA_mnd_14:13.2_3	… madaṁ … pamādaṁ … sabbe kilese … sabbe duccarite … sabbe darathe … sabbe pariḷāhe … sabbe santāpe …	13	
PA_mnd_14:13.3	sabbākusalābhisaṅkhāre nibbāpeti sameti upasameti vūpasameti paṭipassambheti.	13	
PA_mnd_14:13.4	Bhikkhūti puthujjanakalyāṇako vā bhikkhu sekho vā bhikkhūti—	13	
PA_mnd_14:13.5	kathaṁ disvā nibbāti bhikkhu.	13	
PA_mnd_14:14.1	Anupādiyāno lokasmiṁ kiñcīti.	14	
PA_mnd_14:14.2	Catūhi upādānehi anupādiyamāno agaṇhayamāno aparāmasamāno anabhinivisamāno.	14	
PA_mnd_14:14.3	Lokasminti apāyaloke manussaloke devaloke, khandhaloke dhātuloke āyatanaloke.	14	
PA_mnd_14:14.4	Kiñcīti kiñci rūpagataṁ vedanāgataṁ saññāgataṁ saṅkhāragataṁ viññāṇagatanti—	14	
PA_mnd_14:14.5	anupādiyāno lokasmiṁ kiñci.	14	
PA_mnd_14:15.1	Tenāha so nimmito—	15	
PA_mnd_14:16.1	“Pucchāmi taṁ ādiccabandhu,	16	
PA_mnd_14:16.2	Vivekaṁ santipadañca mahesi;	16	
PA_mnd_14:16.3	Kathaṁ disvā nibbāti bhikkhu,	16	
PA_mnd_14:16.4	Anupādiyāno lokasmiṁ kiñcī”ti.	16	
PA_mnd_14:17.1	Mūlaṁ papañcasaṅkhāya,	17	
PA_mnd_14:17.2	(iti bhagavā)	17	
PA_mnd_14:17.3	Mantā asmīti sabbamuparundhe;	17	
PA_mnd_14:17.4	Yā kāci taṇhā ajjhattaṁ,	17	
PA_mnd_14:17.5	Tāsaṁ vinayā sadā sato sikkhe.	17	
PA_mnd_14:18.1	Mūlaṁ papañcasaṅkhāya, (iti bhagavā) mantā asmīti sabbamuparundheti.	18	
PA_mnd_14:18.2	Papañcāyeva papañcasaṅkhā.	18	
PA_mnd_14:18.3	Taṇhāpapañcasaṅkhā diṭṭhipapañcasaṅkhā.	18	
PA_mnd_14:18.4	Katamaṁ taṇhāpapañcassa mūlaṁ?	18	
PA_mnd_14:18.5	Avijjāmūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—	18	
PA_mnd_14:18.6	idaṁ taṇhāpapañcassa mūlaṁ.	18	
PA_mnd_14:18.7	Katamaṁ diṭṭhipapañcassa mūlaṁ?	18	
PA_mnd_14:18.8	Avijjāmūlaṁ, ayonisomanasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—	18	
PA_mnd_14:18.9	idaṁ diṭṭhipapañcassa mūlaṁ.	18	
PA_mnd_14:19.1	Bhagavāti gāravādhivacanaṁ.	19	
PA_mnd_14:19.2_0	Api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti	19	
PA_mnd_14:19.2_1	bhagavā, bhaggadiṭṭhīti bhagavā, bhaggakaṇḍakoti bhagavā, bhaggakilesoti bhagavā,	19	
PA_mnd_14:19.2_2	bhaji vibhaji pavibhaji dhammaratananti bhagavā, bhavānaṁ antakaroti bhagavā, bhāvitakāyo	19	
PA_mnd_14:19.2_3	bhāvitasīlo bhāvitacitto bhāvitapaññoti bhagavā;	19	
PA_mnd_14:19.3_0	bhaji vā bhagavā araññavanapatthāni pantāni senāsanāni appasaddāni appanigghosāni	19	
PA_mnd_14:19.3_1	vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā	19	
PA_mnd_14:19.3_2	cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā	19	
PA_mnd_14:19.3_3	attharasassa dhammarasassa vimuttirasassa adhisīlassa adhicittassa adhipaññāyāti	19	
PA_mnd_14:19.3_4	bhagavā, bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti	19	
PA_mnd_14:19.3_5	bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ	19	
PA_mnd_14:19.3_6	anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ dasannaṁ	19	
PA_mnd_14:19.3_7	kasiṇasamāpattīnaṁ ānāpānassatisamādhissa asubhasamāpattiyāti bhagavā, bhāgī vā bhagavā	19	
PA_mnd_14:19.3_8	catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ	19	
PA_mnd_14:19.3_9	indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti	19	
PA_mnd_14:19.3_10	bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ	19	
PA_mnd_14:19.3_11	paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti netaṁ	19	
PA_mnd_14:19.3_12	nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi	19	
PA_mnd_14:19.3_13	kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ;	19	
PA_mnd_14:19.4	vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—	19	
PA_mnd_14:19.5	mūlaṁ papañcasaṅkhāya iti bhagavā.	19	
PA_mnd_14:20.1	Mantā asmīti sabbamuparundheti.	20	
PA_mnd_14:20.2	Mantā vuccati paññā.	20	
PA_mnd_14:20.3	Yā paññā pajānanā …pe… amoho dhammavicayo sammādiṭṭhi.	20	
PA_mnd_14:20.4	Asmīti rūpe asmīti māno asmīti chando asmīti anusayo;	20	
PA_mnd_14:20.5	vedanāya …	20	
PA_mnd_14:20.6	saññāya …	20	
PA_mnd_14:20.7	saṅkhāresu …	20	
PA_mnd_14:20.8	viññāṇe asmīti māno asmīti chando asmīti anusayoti.	20	
PA_mnd_14:20.9	Mūlaṁ papañcasaṅkhāya iti bhagavā.	20	
PA_mnd_14:20.10	Mantā asmīti sabbamuparundheti.	20	
PA_mnd_14:20.11	Papañcasaṅkhāya mūlañca asmimānañca mantāya sabbaṁ rundheyya uparundheyya nirodheyya vūpasameyya atthaṅgameyya paṭipassambheyyāti—	20	
PA_mnd_14:20.12	mūlaṁ papañcasaṅkhāya iti bhagavā, mantā asmīti sabbamuparundhe.	20	
PA_mnd_14:21.1	Yā kāci taṇhā ajjhattanti.	21	
PA_mnd_14:21.2	Yā kācīti sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ—	21	
PA_mnd_14:21.3	yā kācīti.	21	
PA_mnd_14:21.4	Taṇhāti rūpataṇhā …pe…	21	
PA_mnd_14:21.5	dhammataṇhā.	21	
PA_mnd_14:21.6	Ajjhattanti ajjhattasamuṭṭhānā vā sā taṇhāti—	21	
PA_mnd_14:21.7	ajjhattaṁ.	21	
PA_mnd_14:21.8	Atha vā ajjhattikaṁ vuccati cittaṁ.	21	
PA_mnd_14:21.9	Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.	21	
PA_mnd_14:21.10	Cittena sā taṇhā sahagatā sahajātā saṁsaṭṭhā sampayuttā ekuppādā ekanirodhā ekavatthukā ekārammaṇātipi ajjhattanti—	21	
PA_mnd_14:21.11	yā kāci taṇhā ajjhattaṁ.	21	
PA_mnd_14:22.1	Tāsaṁ vinayā sadā sato sikkheti.	22	
PA_mnd_14:22.2_0	Sadāti sadā sabbadā sabbakālaṁ niccakālaṁ dhuvakālaṁ, satataṁ samitaṁ abbokiṇṇaṁ	22	
PA_mnd_14:22.2_1	poṅkhānupoṅkhaṁ udakūmigajātaṁ avīcisantatisahitaṁ phusitaṁ, purebhattaṁ pacchābhattaṁ,	22	
PA_mnd_14:22.2_2	purimaṁ yāmaṁ majjhimaṁ yāmaṁ pacchimaṁ yāmaṁ, kāḷe juṇhe, vasse hemante gimhe, purime	22	
PA_mnd_14:22.2_3	vayokhandhe majjhime vayokhandhe pacchime vayokhandhe.	22	
PA_mnd_14:22.3	Satoti catūhi kāraṇehi sato—	22	
PA_mnd_14:22.4	kāye kāyānupassanāsatipaṭṭhānaṁ bhāvento sato,	22	
PA_mnd_14:22.5	vedanāsu …pe…	22	
PA_mnd_14:22.6	citte …pe…	22	
PA_mnd_14:22.7	dhammesu dhammānupassanāsatipaṭṭhānaṁ bhāvento sato.	22	
PA_mnd_14:22.8	Aparehipi catūhi kāraṇehi sato—	22	
PA_mnd_14:22.9	asati parivajjanāya sato, satikaraṇīyānaṁ dhammānaṁ katattā sato, satipaṭipakkhānaṁ dhammānaṁ hatattā sato, satinimittānaṁ asammuṭṭhattā sato.	22	
PA_mnd_14:22.10	Aparehipi catūhi kāraṇehi sato—	22	
PA_mnd_14:22.11	satiyā samannāgatattā sato, satiyā vasitattā sato, satiyā pāguññatāya sato, satiyā apaccorohaṇatāya sato.	22	
PA_mnd_14:22.12	Aparehipi catūhi kāraṇehi sato—	22	
PA_mnd_14:22.13	sattattā sato, santattā sato, samitattā sato, santadhammasamannāgatattā sato.	22	
PA_mnd_14:22.14_0	Buddhānussatiyā sato, dhammānussatiyā sato, saṅghānussatiyā sato, sīlānussatiyā sato,	22	
PA_mnd_14:22.14_1	cāgānussatiyā sato, devatānussatiyā sato, ānāpānassatiyā sato, maraṇassatiyā sato,	22	
PA_mnd_14:22.14_2	kāyagatāsatiyā sato, upasamānussatiyā sato.	22	
PA_mnd_14:22.15	Yā sati anussati paṭissati, sati saraṇatā dhāraṇatā apilāpanatā asammussanatā, sati satindriyaṁ satibalaṁ sammāsati satisambojjhaṅgo ekāyanamaggo—	22	
PA_mnd_14:22.16	ayaṁ vuccati sati.	22	
PA_mnd_14:22.17	Imāya satiyā upeto samupeto, upagato samupagato, upapanno samupapanno, samannāgato so vuccati sato.	22	
PA_mnd_14:23.1	Sikkheti tisso sikkhā—	23	
PA_mnd_14:23.2	adhisīlasikkhā, adhicittasikkhā, adhipaññāsikkhā.	23	
PA_mnd_14:23.3	Katamā adhisīlasikkhā?	23	
PA_mnd_14:23.4	Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu,	23	
PA_mnd_14:23.5	khuddako sīlakkhandho …	23	
PA_mnd_14:23.6	mahanto sīlakkhandho, sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā—	23	
PA_mnd_14:23.7	ayaṁ adhisīlasikkhā.	23	
PA_mnd_14:24.1	Katamā adhicittasikkhā?	24	
PA_mnd_14:24.2	Idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	24	
PA_mnd_14:24.3	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	24	
PA_mnd_14:24.4_0	Pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti,	24	
PA_mnd_14:24.4_1	yaṁ taṁ ariyā ācikkhanti “upekkhako satimā sukhavihārī”ti tatiyaṁ jhānaṁ upasampajja viharati.	24	
PA_mnd_14:24.5	Sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati—	24	
PA_mnd_14:24.6	ayaṁ adhicittasikkhā.	24	
PA_mnd_14:25.1	Katamā adhipaññāsikkhā?	25	
PA_mnd_14:25.2	Idha bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā.	25	
PA_mnd_14:25.3_0	So “idaṁ dukkhan”ti yathābhūtaṁ pajānāti, “ayaṁ dukkhasamudayo”ti yathābhūtaṁ pajānāti,	25	
PA_mnd_14:25.3_1	“ayaṁ dukkhanirodho”ti yathābhūtaṁ pajānāti, “ayaṁ dukkhanirodhagāminī paṭipadā”ti	25	
PA_mnd_14:25.3_2	yathābhūtaṁ pajānāti,	25	
PA_mnd_14:25.4_0	“ime āsavā”ti yathābhūtaṁ pajānāti, “ayaṁ āsavasamudayo”ti yathābhūtaṁ pajānāti,	25	
PA_mnd_14:25.4_1	“ayaṁ āsavanirodho”ti yathābhūtaṁ pajānāti, “ayaṁ āsavanirodhagāminī paṭipadā”ti	25	
PA_mnd_14:25.4_2	yathābhūtaṁ pajānāti—	25	
PA_mnd_14:25.5	ayaṁ adhipaññāsikkhā.	25	
PA_mnd_14:26.1	Tāsaṁ vinayā sadā sato sikkheti.	26	
PA_mnd_14:26.2	Tāsaṁ taṇhānaṁ vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya;	26	
PA_mnd_14:26.3	imā tisso sikkhāyo āvajjanto sikkheyya,	26	
PA_mnd_14:26.4	pajānanto sikkheyya,	26	
PA_mnd_14:26.5	passanto sikkheyya,	26	
PA_mnd_14:26.6	paccavekkhanto sikkheyya,	26	
PA_mnd_14:26.7	cittaṁ adhiṭṭhahanto sikkheyya,	26	
PA_mnd_14:26.8	saddhāya adhimuccanto sikkheyya,	26	
PA_mnd_14:26.9	vīriyaṁ paggaṇhanto sikkheyya,	26	
PA_mnd_14:26.10	satiṁ upaṭṭhapento sikkheyya,	26	
PA_mnd_14:26.11	cittaṁ samādahanto sikkheyya,	26	
PA_mnd_14:26.12	paññāya pajānanto sikkheyya,	26	
PA_mnd_14:26.13	abhiññeyyaṁ abhijānanto sikkheyya,	26	
PA_mnd_14:26.14	pariññeyyaṁ parijānanto sikkheyya,	26	
PA_mnd_14:26.15	pahātabbaṁ pajahanto sikkheyya,	26	
PA_mnd_14:26.16	bhāvetabbaṁ bhāvento sikkheyya,	26	
PA_mnd_14:26.17	sacchikātabbaṁ sacchikaronto sikkheyya ācareyya samācareyya samādāya vatteyyāti—	26	
PA_mnd_14:26.18	tāsaṁ vinayā sadā sato sikkhe.	26	
PA_mnd_14:27.1	Tenāha bhagavā—	27	
PA_mnd_14:28.1	“Mūlaṁ papañcasaṅkhāya,	28	
PA_mnd_14:28.2	(iti bhagavā)	28	
PA_mnd_14:28.3	Mantā asmīti sabbamuparundhe;	28	
PA_mnd_14:28.4	Yā kāci taṇhā ajjhattaṁ,	28	
PA_mnd_14:28.5	Tāsaṁ vinayā sadā sato sikkhe”ti.	28	
PA_mnd_14:29.1	Yaṁ kiñci dhammamabhijaññā,	29	
PA_mnd_14:29.2	Ajjhattaṁ atha vāpi bahiddhā;	29	
PA_mnd_14:29.3	Na tena thāmaṁ kubbetha,	29	
PA_mnd_14:29.4	Na hi sā nibbuti sataṁ vuttā.	29	
PA_mnd_14:30.1	Yaṁ kiñci dhammamabhijaññā ajjhattanti.	30	
PA_mnd_14:30.2	Yaṁ kiñci attano guṇaṁ jāneyya kusale vā dhamme abyākate vā dhamme.	30	
PA_mnd_14:30.3	Katame attano guṇā?	30	
PA_mnd_14:30.4	Uccā kulā pabbajito vā assaṁ, mahābhogakulā pabbajito vā assaṁ, uḷārabhogakulā pabbajito vā assaṁ, ñāto yasassī sagahaṭṭhapabbajitānanti vā assaṁ,	30	
PA_mnd_14:30.5_0	lābhimhi cīvarapiṇḍapātasenāsanagilānapaccayabhesajjaparikkhārānanti vā assaṁ, suttantiko	30	
PA_mnd_14:30.5_1	vā assaṁ, vinayadharo vā assaṁ, dhammakathiko vā assaṁ, āraññiko vā assaṁ, piṇḍapātiko	30	
PA_mnd_14:30.5_2	vā assaṁ, paṁsukūliko vā assaṁ, tecīvariko vā assaṁ, sapadānacāriko vā assaṁ, khalupacchābhattiko	30	
PA_mnd_14:30.5_3	vā assaṁ, nesajjiko vā assaṁ, yathāsanthatiko vā assaṁ,	30	
PA_mnd_14:30.6_0	paṭhamassa jhānassa lābhīti vā assaṁ, dutiyassa jhānassa lābhīti vā assaṁ, tatiyassa	30	
PA_mnd_14:30.6_1	jhānassa lābhīti vā assaṁ, catutthassa jhānassa lābhīti vā assaṁ, ākāsānañcāyatanasamāpattiyā	30	
PA_mnd_14:30.6_2	lābhīti vā assaṁ, viññāṇañcāyatanasamāpattiyā … ākiñcaññāyatanasamāpattiyā … nevasaññānāsaññāyatanasamāpattiyā lābhīti vā assaṁ—	30	
PA_mnd_14:30.7	ime vuccanti attano guṇā.	30	
PA_mnd_14:30.8	Yaṁ kiñci attano guṇaṁ jāneyya ājāneyya vijāneyya paṭivijāneyya paṭivijjheyyāti—	30	
PA_mnd_14:30.9	yaṁ kiñci dhammamabhijaññā ajjhattaṁ.	30	
PA_mnd_14:30.10	Atha vāpi bahiddhāti.	30	
PA_mnd_14:30.11	Upajjhāyassa vā ācariyassa vā te guṇā assūti—	30	
PA_mnd_14:30.12	atha vāpi bahiddhā.	30	
PA_mnd_14:31.1	Na tena thāmaṁ kubbethāti.	31	
PA_mnd_14:31.2_0	Attano vā guṇena paresaṁ vā guṇena thāmaṁ na kareyya, thambhaṁ na kareyya, mānaṁ	31	
PA_mnd_14:31.2_1	na kareyya, unnatiṁ na kareyya, unnamaṁ na kareyya, na tena mānaṁ janeyya, na tena	31	
PA_mnd_14:31.2_2	thaddho assa patthaddho paggahitasiroti—	31	
PA_mnd_14:31.3	na tena thāmaṁ kubbetha.	31	
PA_mnd_14:32.1	Na hi sā nibbuti sataṁ vuttāti.	32	
PA_mnd_14:32.2_0	Satānaṁ santānaṁ sappurisānaṁ buddhānaṁ buddhasāvakānaṁ paccekabuddhānaṁ sā nibbutīti	32	
PA_mnd_14:32.2_1	na vuttā na pavuttā na ācikkhitā na desitā na paññapitā na paṭṭhapitā na vivaṭā na	32	
PA_mnd_14:32.2_2	vibhattā na uttānīkatā nappakāsitāti—	32	
PA_mnd_14:32.3	na hi sā nibbuti sataṁ vuttā.	32	
PA_mnd_14:33.1	Tenāha bhagavā—	33	
PA_mnd_14:34.1	“Yaṁ kiñci dhammamabhijaññā,	34	
PA_mnd_14:34.2	Ajjhattaṁ atha vāpi bahiddhā;	34	
PA_mnd_14:34.3	Na tena thāmaṁ kubbetha,	34	
PA_mnd_14:34.4	Na hi sā nibbuti sataṁ vuttā”ti.	34	
PA_mnd_14:35.1	Seyyo na tena maññeyya,	35	
PA_mnd_14:35.2	Nīceyyo atha vāpi sarikkho;	35	
PA_mnd_14:35.3	Phuṭṭho anekarūpehi,	35	
PA_mnd_14:35.4	Nātumānaṁ vikappayaṁ tiṭṭhe.	35	
PA_mnd_14:36.1	Seyyo na tena maññeyyāti.	36	
PA_mnd_14:36.2_0	“Seyyohamasmī”ti atimānaṁ na janeyya jātiyā vā gottena vā kolaputtiyena vā vaṇṇapokkharatāya	36	
PA_mnd_14:36.2_1	vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena	36	
PA_mnd_14:36.2_2	vā paṭibhānena vā aññataraññatarena vā vatthunāti—	36	
PA_mnd_14:36.3	seyyo na tena maññeyya.	36	
PA_mnd_14:37.1	Nīceyyo atha vāpi sarikkhoti.	37	
PA_mnd_14:37.2	“Hīnohamasmī”ti omānaṁ na janeyya jātiyā vā gottena vā …pe… aññataraññatarena vā vatthunā.	37	
PA_mnd_14:37.3_0	“Sadisohamasmī”ti mānaṁ na janeyya jātiyā vā gottena vā kolaputtiyena vā vaṇṇapokkharatāya	37	
PA_mnd_14:37.3_1	vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena	37	
PA_mnd_14:37.3_2	vā paṭibhānena vā aññataraññatarena vā vatthunāti—	37	
PA_mnd_14:37.4	nīceyyo atha vāpi sarikkho.	37	
PA_mnd_14:38.1	Phuṭṭho anekarūpehīti.	38	
PA_mnd_14:38.2	Anekavidhehi ākārehi phuṭṭho pareto samohito samannāgatoti—	38	
PA_mnd_14:38.3	phuṭṭho anekarūpehi.	38	
PA_mnd_14:39.1	Nātumānaṁ vikappayaṁ tiṭṭheti.	39	
PA_mnd_14:39.2	Ātumā vuccati attā.	39	
PA_mnd_14:39.3	Attānaṁ kappento vikappento vikappaṁ āpajjanto na tiṭṭheyyāti—	39	
PA_mnd_14:39.4	nātumānaṁ vikappayaṁ tiṭṭhe.	39	
PA_mnd_14:40.1	Tenāha bhagavā—	40	
PA_mnd_14:41.1	“Seyyo na tena maññeyya,	41	
PA_mnd_14:41.2	Nīceyyo atha vāpi sarikkho;	41	
PA_mnd_14:41.3	Phuṭṭho anekarūpehi,	41	
PA_mnd_14:41.4	Nātumānaṁ vikappayaṁ tiṭṭhe”ti.	41	
PA_mnd_14:42.1	Ajjhattamevupasame,	42	
PA_mnd_14:42.2	Na aññato bhikkhu santimeseyya;	42	
PA_mnd_14:42.3	Ajjhattaṁ upasantassa,	42	
PA_mnd_14:42.4	Natthi attā kuto nirattā vā.	42	
PA_mnd_14:43.1	Ajjhattamevupasameti.	43	
PA_mnd_14:43.2_0	Ajjhattaṁ rāgaṁ sameyya, dosaṁ sameyya, mohaṁ sameyya, kodhaṁ … upanāhaṁ … makkhaṁ	43	
PA_mnd_14:43.2_1	… paḷāsaṁ … issaṁ … macchariyaṁ … māyaṁ … sāṭheyyaṁ … thambhaṁ … sārambhaṁ … mānaṁ	43	
PA_mnd_14:43.2_2	… atimānaṁ … madaṁ … pamādaṁ … sabbe kilese … sabbe duccarite … sabbe darathe … sabbe	43	
PA_mnd_14:43.2_3	pariḷāhe … sabbe santāpe …	43	
PA_mnd_14:43.3	sabbākusalābhisaṅkhāre sameyya upasameyya vūpasameyya nibbāpeyya paṭipassambheyyāti—	43	
PA_mnd_14:43.4	ajjhattamevupasame.	43	
PA_mnd_14:44.1	Na aññato bhikkhu santimeseyyāti.	44	
PA_mnd_14:44.2_0	Aññato asuddhimaggena, micchāpaṭipadāya, aniyyānapatena, aññatra satipaṭṭhānehi,	44	
PA_mnd_14:44.2_1	aññatra sammappadhānehi, aññatra iddhipādehi, aññatra indriyehi, aññatra balehi,	44	
PA_mnd_14:44.2_2	aññatra bojjhaṅgehi, aññatra ariyā aṭṭhaṅgikā maggā santiṁ upasantiṁ vūpasantiṁ nibbutiṁ	44	
PA_mnd_14:44.2_3	paṭipassaddhiṁ na eseyya na gaveseyya na pariyeseyyāti—	44	
PA_mnd_14:44.3	na aññato bhikkhu santimeseyya.	44	
PA_mnd_14:45.1	Ajjhattaṁ upasantassāti.	45	
PA_mnd_14:45.2	Ajjhattaṁ rāgaṁ santassa, dosaṁ santassa, mohaṁ santassa …pe…	45	
PA_mnd_14:45.3	sabbākusalābhisaṅkhāre santassa upasantassa vūpasantassa nibbutassa paṭipassaddhiyāti—	45	
PA_mnd_14:45.4	ajjhattaṁ upasantassa.	45	
PA_mnd_14:46.1	Natthi attā kuto nirattā vāti.	46	
PA_mnd_14:46.2	Natthīti paṭikkhepo.	46	
PA_mnd_14:46.3	Attāti attadiṭṭhi natthi;	46	
PA_mnd_14:46.4	nirattāti ucchedadiṭṭhi natthi.	46	
PA_mnd_14:46.5	Attāti gahitaṁ natthi;	46	
PA_mnd_14:46.6	nirattāti muñcitabbaṁ natthi.	46	
PA_mnd_14:46.7	Yassatthi gahitaṁ, tassatthi muñcitabbaṁ.	46	
PA_mnd_14:46.8	Yassatthi muñcitabbaṁ, tassa gahitaṁ gāhaṁ muñcanaṁ samatikkanto arahā vuddhipārihānivītivatto.	46	
PA_mnd_14:46.9	So vuṭṭhavāso ciṇṇacaraṇo …pe… jātimaraṇasaṁsāro, natthi tassa punabbhavoti—	46	
PA_mnd_14:46.10	natthi attā kuto nirattā vā.	46	
PA_mnd_14:47.1	Tenāha bhagavā—	47	
PA_mnd_14:48.1	“Ajjhattamevupasame,	48	
PA_mnd_14:48.2	Na aññato bhikkhu santimeseyya;	48	
PA_mnd_14:48.3	Ajjhattaṁ upasantassa,	48	
PA_mnd_14:48.4	Natthi attā kuto nirattā vā”ti.	48	
PA_mnd_14:49.1	Majjhe yathā samuddassa,	49	
PA_mnd_14:49.2	Ūmi no jāyatī ṭhito hoti;	49	
PA_mnd_14:49.3	Evaṁ ṭhito anejassa,	49	
PA_mnd_14:49.4	Ussadaṁ bhikkhu na kareyya kuhiñci.	49	
PA_mnd_14:50.1	Majjhe yathā samuddassa, ūmi no jāyatī ṭhito hotīti.	50	
PA_mnd_14:50.2	Samuddo caturāsītiyojanasahassāni ubbedhena gambhīro.	50	
PA_mnd_14:50.3	Heṭṭhā cattārīsayojanasahassāni udakaṁ macchakacchapehi kampati.	50	
PA_mnd_14:50.4	Upari cattārīsayojanasahassāni udakaṁ vātehi kampati.	50	
PA_mnd_14:50.5	Majjhe cattārīsayojanasahassāni udakaṁ na kampati na vikampati na calati na vedhati nappavedhati na sampavedhati.	50	
PA_mnd_14:50.6	Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti.	50	
PA_mnd_14:50.7	Evampi majjhe yathā samuddassa ūmi no jāyatī ṭhito hoti.	50	
PA_mnd_14:51.1	Atha vā sattannaṁ pabbatānaṁ antarikāsu sattasīdantarā mahāsamuddā.	51	
PA_mnd_14:51.2	Tatra udakaṁ na kampati na vikampati na calati na vedhati nappavedhati na sampavedhati.	51	
PA_mnd_14:51.3	Anerito aghaṭṭito acalito aluḷito abhanto vūpasanto tatra ūmi no jāyati, ṭhito hoti samuddoti.	51	
PA_mnd_14:51.4	Evampi majjhe yathā samuddassa ūmi no jāyatī ṭhito hoti.	51	
PA_mnd_14:52.1	Evaṁ ṭhito anejassāti.	52	
PA_mnd_14:52.2	Evanti opammasampaṭipādanaṁ.	52	
PA_mnd_14:52.3_0	Ṭhitoti lābhepi na kampati, alābhepi na kampati, yasepi na kampati, ayasepi na kampati,	52	
PA_mnd_14:52.3_1	pasaṁsāyapi na kampati, nindāyapi na kampati, sukhepi na kampati, dukkhepi na kampati	52	
PA_mnd_14:52.3_2	na vikampati na calati na vedhati nappavedhati na sampavedhatīti—	52	
PA_mnd_14:52.4	evaṁ ṭhito.	52	
PA_mnd_14:52.5	Anejassāti ejā vuccati taṇhā.	52	
PA_mnd_14:52.6	Yo rāgo sārāgo …pe… abhijjhā lobho akusalamūlaṁ.	52	
PA_mnd_14:52.7	Yassesā ejā taṇhā pahīnā ucchinnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati anejo.	52	
PA_mnd_14:52.8	Ejāya pahīnattā anejo;	52	
PA_mnd_14:52.9_0	so lābhepi na iñjati, alābhepi na iñjati, yasepi na iñjati, ayasepi na iñjati, pasaṁsāyapi	52	
PA_mnd_14:52.9_1	na iñjati, nindāyapi na iñjati, sukhepi na iñjati, dukkhepi na iñjati, na calati	52	
PA_mnd_14:52.9_2	na vedhati nappavedhati na sampavedhatīti—	52	
PA_mnd_14:52.10	evaṁ ṭhito anejassa.	52	
PA_mnd_14:53.1	Ussadaṁ bhikkhu na kareyya kuhiñcīti.	53	
PA_mnd_14:53.2	Ussadāti sattussadā—	53	
PA_mnd_14:53.3	rāgussadaṁ, dosussadaṁ, mohussadaṁ, mānussadaṁ, diṭṭhussadaṁ, kilesussadaṁ, kammussadaṁ na kareyya na janeyya na sañjaneyya na nibbatteyya nābhinibbatteyya.	53	
PA_mnd_14:53.4	Kuhiñcīti kuhiñci kismiñci katthaci ajjhattaṁ vā bahiddhā vā ajjhattabahiddhā vāti—	53	
PA_mnd_14:53.5	ussadaṁ bhikkhu na kareyya kuhiñci.	53	
PA_mnd_14:54.1	Tenāha bhagavā—	54	
PA_mnd_14:55.1	“Majjhe yathā samuddassa,	55	
PA_mnd_14:55.2	Ūmi no jāyatī ṭhito hoti;	55	
PA_mnd_14:55.3	Evaṁ ṭhito anejassa,	55	
PA_mnd_14:55.4	Ussadaṁ bhikkhu na kareyya kuhiñcī”ti.	55	
PA_mnd_14:56.1	Akittayī vivaṭacakkhu,	56	
PA_mnd_14:56.2	Sakkhidhammaṁ parissayavinayaṁ;	56	
PA_mnd_14:56.3	Paṭipadaṁ vadehi bhaddante,	56	
PA_mnd_14:56.4	Pātimokkhaṁ atha vāpi samādhiṁ.	56	
PA_mnd_14:57.1	Akittayī vivaṭacakkhūti.	57	
PA_mnd_14:57.2	Akittayīti akittayi parikittayi ācikkhi desesi paññapesi paṭṭhapesi vivari vibhaji uttānimakāsi pakāsesīti akittayi.	57	
PA_mnd_14:57.3	Vivaṭacakkhūti bhagavā pañcahi cakkhūhi vivaṭacakkhu—	57	
PA_mnd_14:57.4	maṁsacakkhunāpi vivaṭacakkhu, dibbena cakkhunāpi vivaṭacakkhu, paññācakkhunāpi vivaṭacakkhu, buddhacakkhunāpi vivaṭacakkhu, samantacakkhunāpi vivaṭacakkhu.	57	
PA_mnd_14:58.1	Kathaṁ bhagavā maṁsacakkhunāpi vivaṭacakkhu?	58	
PA_mnd_14:58.2	Maṁsacakkhumhipi bhagavato pañca vaṇṇā saṁvijjanti—	58	
PA_mnd_14:58.3	nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo.	58	
PA_mnd_14:58.4	Akkhilomāni ca bhagavato yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ.	58	
PA_mnd_14:58.5	Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ.	58	
PA_mnd_14:58.6	Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni.	58	
PA_mnd_14:58.7	Majjhe kaṇhaṁ hoti sukaṇhaṁ alūkhaṁ siniddhaṁ pāsādikaṁ dassaneyyaṁ addāriṭṭhakasamānaṁ.	58	
PA_mnd_14:58.8	Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ.	58	
PA_mnd_14:58.9	Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca.	58	
PA_mnd_14:58.10	Yadā hipi caturaṅgasamannāgato andhakāro hoti.	58	
PA_mnd_14:58.11	Sūriyo vā atthaṅgato hoti.	58	
PA_mnd_14:58.12	Kāḷapakkho ca uposatho hoti.	58	
PA_mnd_14:58.13	Tibbo ca vanasaṇḍo hoti.	58	
PA_mnd_14:58.14	Mahā ca kāḷamegho abbhuṭṭhito hoti.	58	
PA_mnd_14:58.15	Evarūpepi caturaṅgasamannāgate andhakāre samantā yojanaṁ passati.	58	
PA_mnd_14:58.16	Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya.	58	
PA_mnd_14:58.17	Ekañce tilaphalaṁ nimittaṁ katvā tilavāhe pakkhipeyya.	58	
PA_mnd_14:58.18	Taññeva tilaphalaṁ uddhareyya.	58	
PA_mnd_14:58.19	Evaṁ parisuddhaṁ bhagavato pākatikaṁ maṁsacakkhu.	58	
PA_mnd_14:58.20	Evaṁ bhagavā maṁsacakkhunāpi vivaṭacakkhu.	58	
PA_mnd_14:59.1	Kathaṁ bhagavā dibbena cakkhunāpi vivaṭacakkhu?	59	
PA_mnd_14:59.2	Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate.	59	
PA_mnd_14:59.3	Yathākammūpage satte pajānāti—	59	
PA_mnd_14:59.4_0	“ime vata bhonto sattā kāyaduccaritena samannāgatā vacīduccaritena samannāgatā manoduccaritena	59	
PA_mnd_14:59.4_1	samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa	59	
PA_mnd_14:59.4_2	bhedā paraṁ maraṇā apāyaṁ duggatiṁ vinipātaṁ nirayaṁ upapannā.	59	
PA_mnd_14:59.5_0	Ime vā pana bhonto sattā kāyasucaritena samannāgatā vacīsucaritena samannāgatā manosucaritena	59	
PA_mnd_14:59.5_1	samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa	59	
PA_mnd_14:59.5_2	bhedā paraṁ maraṇā sugatiṁ saggaṁ lokaṁ upapannā”ti.	59	
PA_mnd_14:59.6	Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;	59	
PA_mnd_14:59.7	yathākammūpage satte pajānāti.	59	
PA_mnd_14:59.8_0	Ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi	59	
PA_mnd_14:59.8_1	lokadhātuyo passeyya, catassopi lokadhātuyo passeyya, pañcapi lokadhātuyo passeyya,	59	
PA_mnd_14:59.8_2	dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya,	59	
PA_mnd_14:59.8_3	cattālīsampi lokadhātuyo passeyya, paññāsampi lokadhātuyo passeyya, satampi lokadhātuyo	59	
PA_mnd_14:59.8_4	passeyya, sahassimpi cūḷanikaṁ lokadhātuṁ passeyya, dvisahassimpi majjhimikaṁ lokadhātuṁ	59	
PA_mnd_14:59.8_5	passeyya, tisahassimpi lokadhātuṁ passeyya, mahāsahassimpi lokadhātuṁ passeyya.	59	
PA_mnd_14:59.9	Yāvatakaṁ vā pana ākaṅkheyya tāvatakaṁ passeyya.	59	
PA_mnd_14:59.10	Evaṁ parisuddhaṁ bhagavato dibbacakkhu.	59	
PA_mnd_14:59.11	Evaṁ bhagavā dibbena cakkhunāpi vivaṭacakkhu.	59	
PA_mnd_14:60.1	Kathaṁ bhagavā paññācakkhunāpi vivaṭacakkhu?	60	
PA_mnd_14:60.2_0	Bhagavā mahāpañño puthupañño hāsapañño javanapañño tikkhapañño nibbedhikapañño paññāpabhedakusalo	60	
PA_mnd_14:60.2_1	pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho	60	
PA_mnd_14:60.2_2	purisanāgo purisājañño purisadhorayho anantañāṇo anantatejo anantayaso aḍḍho mahaddhano	60	
PA_mnd_14:60.2_3	dhanavā netā vinetā anunetā paññāpetā anijjhāpetā pekkhetā pasādetā.	60	
PA_mnd_14:60.3_0	So hi bhagavā anuppannassa maggassa uppādetā, asañjātassa maggassa sañjanetā, anakkhātassa	60	
PA_mnd_14:60.3_1	maggassa akkhātā, maggaññū maggavidū maggakovido maggānugā ca pana etarahi sāvakā	60	
PA_mnd_14:60.3_2	viharanti pacchā samannāgatā.	60	
PA_mnd_14:61.1	So hi bhagavā jānaṁ jānāti passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.	61	
PA_mnd_14:61.2	Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya.	61	
PA_mnd_14:61.3	Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti.	61	
PA_mnd_14:61.4_0	Yaṁ kiñci neyyaṁ nāma atthi jānitabbaṁ attattho vā parattho vā ubhayattho vā diṭṭhadhammiko	61	
PA_mnd_14:61.4_1	vā attho samparāyiko vā attho uttāno vā attho gambhīro vā attho gūḷho vā attho paṭicchanno	61	
PA_mnd_14:61.4_2	vā attho neyyo vā attho nīto vā attho anavajjo vā attho nikkileso vā attho vodāno	61	
PA_mnd_14:61.4_3	vā attho paramattho vā attho, sabbaṁ taṁ antobuddhañāṇe parivattati.	61	
PA_mnd_14:62.1	Sabbaṁ kāyakammaṁ buddhassa bhagavato ñāṇānuparivatti	62	
PA_mnd_14:62.2	sabbaṁ vacīkammaṁ …	62	
PA_mnd_14:62.3	sabbaṁ manokammaṁ …	62	
PA_mnd_14:62.4	atīte buddhassa bhagavato appaṭihataṁ ñāṇaṁ, anāgate paccuppanne appaṭihataṁ ñāṇaṁ.	62	
PA_mnd_14:62.5	Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;	62	
PA_mnd_14:62.6	neyyapariyantikaṁ ñāṇaṁ ñāṇapariyantikaṁ neyyaṁ, neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi.	62	
PA_mnd_14:62.7	Aññamaññapariyantaṭṭhāyino te dhammā.	62	
PA_mnd_14:62.8	Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino;	62	
PA_mnd_14:62.9	evamevaṁ buddhassa bhagavato neyyañca ñāṇañca aññamaññapariyantaṭṭhāyino.	62	
PA_mnd_14:62.10	Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;	62	
PA_mnd_14:62.11	neyyapariyantikaṁ ñāṇaṁ ñāṇapariyantikaṁ neyyaṁ.	62	
PA_mnd_14:62.12	Neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi.	62	
PA_mnd_14:62.13	Aññamaññapariyantaṭṭhāyino te dhammā.	62	
PA_mnd_14:63.1	Sabbadhammesu buddhassa bhagavato ñāṇaṁ pavattati.	63	
PA_mnd_14:63.2	Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.	63	
PA_mnd_14:63.3	Sabbasattesu buddhassa bhagavato ñāṇaṁ pavattati.	63	
PA_mnd_14:63.4_0	Sabbesaṁ sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ	63	
PA_mnd_14:63.4_1	jānāti, apparajakkhe mahārajakkhe tikkhindriye mudindriye svākāre dvākāre suviññāpaye	63	
PA_mnd_14:63.4_2	duviññāpaye bhabbābhabbe satte pajānāti.	63	
PA_mnd_14:63.5	Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.	63	
PA_mnd_14:64.1	Yathā ye keci macchakacchapā antamaso timitimiṅgalaṁ upādāya antomahāsamudde parivattanti;	64	
PA_mnd_14:64.2	evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.	64	
PA_mnd_14:64.3	Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti;	64	
PA_mnd_14:64.4	evamevaṁ yepi te sāriputtasamā paññāya tepi buddhañāṇassa padese parivattanti;	64	
PA_mnd_14:64.5	buddhañāṇaṁ devamanussānaṁ paññaṁ pharitvā abhibhavitvā tiṭṭhati.	64	
PA_mnd_14:64.6_0	Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā	64	
PA_mnd_14:64.6_1	vālavedhirūpā vobhindantā maññe caranti paññāgatena diṭṭhigatāni, te pañhaṁ abhisaṅkharitvā	64	
PA_mnd_14:64.6_2	abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca.	64	
PA_mnd_14:64.7	Kathitā visajjitā ca te pañhā bhagavatā honti niddiṭṭhakāraṇā.	64	
PA_mnd_14:64.8	Upakkhittakā ca te bhagavato sampajjanti.	64	
PA_mnd_14:64.9	Atha kho bhagavā tattha atirocati yadidaṁ paññāyāti.	64	
PA_mnd_14:64.10	Evaṁ bhagavā paññācakkhunāpi vivaṭacakkhu.	64	
PA_mnd_14:65.1	Kathaṁ bhagavā buddhacakkhunāpi vivaṭacakkhu?	65	
PA_mnd_14:65.2_0	Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye	65	
PA_mnd_14:65.2_1	mudindriye svākāre dvākāre suviññāpaye duviññāpaye appekacce paralokavajjabhayadassāvino	65	
PA_mnd_14:65.2_2	viharante, appekacce na paralokavajjabhayadassāvino viharante.	65	
PA_mnd_14:65.3_0	Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni	65	
PA_mnd_14:65.3_1	vā padumāni vā puṇḍarīkāni vā udake jātāni udake saṁvaḍḍhāni udakā anuggatāni antonimuggaposīni,	65	
PA_mnd_14:65.3_2	appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni	65	
PA_mnd_14:65.3_3	samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni	65	
PA_mnd_14:65.3_4	udake saṁvaḍḍhāni udakā accuggamma tiṭṭhanti anupalittāni udakena;	65	
PA_mnd_14:65.4_0	evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe	65	
PA_mnd_14:65.4_1	tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino	65	
PA_mnd_14:65.4_2	viharante, appekacce na paralokavajjabhayadassāvino viharante.	65	
PA_mnd_14:65.5	Jānāti bhagavā—	65	
PA_mnd_14:65.6	“ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacarito”ti.	65	
PA_mnd_14:65.7	Rāgacaritassa bhagavā puggalassa asubhakathaṁ katheti;	65	
PA_mnd_14:65.8	dosacaritassa bhagavā puggalassa mettābhāvanaṁ ācikkhati;	65	
PA_mnd_14:65.9	mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti;	65	
PA_mnd_14:65.10	vitakkacaritassa bhagavā puggalassa ānāpānassatiṁ ācikkhati;	65	
PA_mnd_14:65.11	saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano;	65	
PA_mnd_14:65.12	ñāṇacaritassa bhagavā puggalassa ācikkhati vipassanānimittaṁ aniccākāraṁ dukkhākāraṁ anattākāraṁ.	65	
PA_mnd_14:66.1	“Sele yathā pabbatamuddhaniṭṭhito,	66	
PA_mnd_14:66.2	Yathāpi passe janataṁ samantato;	66	
PA_mnd_14:66.3	Tathūpamaṁ dhammamayaṁ sumedha,	66	
PA_mnd_14:66.4	Pāsādamāruyha samantacakkhu;	66	
PA_mnd_14:66.5	Sokāvatiṇṇaṁ janatamapetasoko,	66	
PA_mnd_14:66.6	Avekkhassu jātijarābhibhūtan”ti.	66	
PA_mnd_14:67.1	Evaṁ bhagavā buddhacakkhunāpi vivaṭacakkhu.	67	
PA_mnd_14:68.1	Kathaṁ bhagavā samantacakkhunāpi vivaṭacakkhu?	68	
PA_mnd_14:68.2	Samantacakkhu vuccati sabbaññutañāṇaṁ.	68	
PA_mnd_14:68.3	Bhagavā sabbaññutañāṇena upeto samupeto upagato samupagato upapanno samupapanno samannāgato.	68	
PA_mnd_14:69.1	“Na tassa adiṭṭhamidhatthi kiñci,	69	
PA_mnd_14:69.2	Atho aviññātamajānitabbaṁ;	69	
PA_mnd_14:69.3	Sabbaṁ abhiññāsi yadatthi neyyaṁ,	69	
PA_mnd_14:69.4	Tathāgato tena samantacakkhū”ti.	69	
PA_mnd_14:70.1	Evaṁ bhagavā samantacakkhunāpi vivaṭacakkhūti—	70	
PA_mnd_14:70.2	akittayi vivaṭacakkhu.	70	
PA_mnd_14:71.1	Sakkhidhammaṁ parissayavinayanti.	71	
PA_mnd_14:71.2_0	Sakkhidhammanti na itihitihaṁ, na itikirāya, na paramparāya, na piṭakasampadāya,	71	
PA_mnd_14:71.2_1	na takkahetu, na nayahetu, na ākāraparivitakkena, na diṭṭhinijjhānakkhantiyā sāmaṁ	71	
PA_mnd_14:71.2_2	sayamabhiññātaṁ attapaccakkhaṁ dhammanti—	71	
PA_mnd_14:71.3	sakkhidhammaṁ.	71	
PA_mnd_14:71.4	Parissayavinayanti.	71	
PA_mnd_14:71.5	Parissayāti dve parissayā—	71	
PA_mnd_14:71.6	pākaṭaparissayā ca paṭicchannaparissayā ca.	71	
PA_mnd_14:71.7	Katame pākaṭaparissayā?	71	
PA_mnd_14:71.8_0	Sīhā byagghā dīpī acchā taracchā kokā mahiṁsā hatthī ahi vicchikā satapadī, corā	71	
PA_mnd_14:71.8_1	vā assu mānavā vā katakammā vā akatakammā vā, cakkhurogo sotarogo ghānarogo jivhārogo	71	
PA_mnd_14:71.8_2	kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo	71	
PA_mnd_14:71.8_3	mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu	71	
PA_mnd_14:71.8_4	rakhasā vitacchikā lohitapittaṁ madhumeho aṁsā piḷakā bhagandalā, pittasamuṭṭhānā	71	
PA_mnd_14:71.8_5	ābādhā semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā	71	
PA_mnd_14:71.8_6	ābādhā visamaparihārajā ābādhā opakkamikā ābādhā kammavipākajā ābādhā, sītaṁ uṇhaṁ	71	
PA_mnd_14:71.8_7	jighacchā pipāsā uccāro passāvo ḍaṁsamakasavātātapasarīsapasamphassā iti vā—	71	
PA_mnd_14:71.9	ime vuccanti pākaṭaparissayā.	71	
PA_mnd_14:72.1	Katame paṭicchannaparissayā?	72	
PA_mnd_14:72.2_0	Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ	72	
PA_mnd_14:72.2_1	thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho	72	
PA_mnd_14:72.2_2	kodho upanāho makkho paḷāso issā macchariyaṁ māyā sāṭheyyaṁ thambho sārambho māno	72	
PA_mnd_14:72.2_3	atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe	72	
PA_mnd_14:72.2_4	santāpā sabbākusalābhisaṅkhārā—	72	
PA_mnd_14:72.3	ime vuccanti paṭicchannaparissayā.	72	
PA_mnd_14:73.1	Parissayāti kenaṭṭhena parissayā?	73	
PA_mnd_14:73.2	Parisahantīti parissayā, parihānāya saṁvattantīti parissayā, tatrāsayāti parissayā.	73	
PA_mnd_14:73.3	Kathaṁ parisahantīti parissayā?	73	
PA_mnd_14:73.4	Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.	73	
PA_mnd_14:73.5	Evaṁ parisahantīti—	73	
PA_mnd_14:73.6	parissayā.	73	
PA_mnd_14:74.1	Kathaṁ parihānāya saṁvattantīti parissayā?	74	
PA_mnd_14:74.2	Te parissayā kusalānaṁ dhammānaṁ antarāyāya parihānāya saṁvattanti.	74	
PA_mnd_14:74.3	Katamesaṁ kusalānaṁ dhammānaṁ?	74	
PA_mnd_14:74.4_0	Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya	74	
PA_mnd_14:74.4_1	dhammānudhammapaṭipadāya sīlesu paripūrakāritāya indriyesu guttadvāratāya bhojane	74	
PA_mnd_14:74.4_2	mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa	74	
PA_mnd_14:74.4_3	catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ	74	
PA_mnd_14:74.4_4	sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyogassa—	74	
PA_mnd_14:74.5	imesaṁ kusalānaṁ dhammānaṁ antarāyāya parihānāya saṁvattanti.	74	
PA_mnd_14:74.6	Evampi parihānāya saṁvattantīti—	74	
PA_mnd_14:74.7	parissayā.	74	
PA_mnd_14:75.1	Kathaṁ tatrāsayāti parissayā?	75	
PA_mnd_14:75.2	Tatthete pāpakā akusalā dhammā uppajjanti attabhāvasannissayā.	75	
PA_mnd_14:75.3	Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti;	75	
PA_mnd_14:75.4	evamevaṁ tatthete pāpakā akusalā dhammā uppajjanti attabhāvasannissayāti.	75	
PA_mnd_14:75.5	Evampi tatrāsayāti—	75	
PA_mnd_14:75.6	parissayā.	75	
PA_mnd_14:76.1	Vuttañhetaṁ bhagavatā—	76	
PA_mnd_14:76.2	“sāntevāsiko, bhikkhave, bhikkhu sācariyako dukkhaṁ na phāsu viharati.	76	
PA_mnd_14:76.3	Kathañca, bhikkhave, bhikkhu sāntevāsiko sācariyako dukkhaṁ na phāsu viharati?	76	
PA_mnd_14:76.4	Idha, bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.	76	
PA_mnd_14:76.5	Tasmā sāntevāsikoti vuccati.	76	
PA_mnd_14:76.6	Te naṁ samudācaranti, samudācaranti naṁ pāpakā akusalā dhammāti.	76	
PA_mnd_14:76.7	Tasmā sācariyakoti vuccati.	76	
PA_mnd_14:77.1	Puna caparaṁ, bhikkhave, bhikkhuno sotena saddaṁ sutvā …pe…	77	
PA_mnd_14:77.2	ghānena gandhaṁ ghāyitvā …	77	
PA_mnd_14:77.3	jivhāya rasaṁ sāyitvā …	77	
PA_mnd_14:77.4	kāyena phoṭṭhabbaṁ phusitvā …	77	
PA_mnd_14:77.5	manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.	77	
PA_mnd_14:77.6	Tasmā sāntevāsikoti vuccati.	77	
PA_mnd_14:77.7	Te naṁ samudācaranti, samudācaranti naṁ pāpakā akusalā dhammāti.	77	
PA_mnd_14:77.8	Tasmā sācariyakoti vuccati.	77	
PA_mnd_14:77.9	Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.	77	
PA_mnd_14:77.10	Evampi tatrāsayāti—	77	
PA_mnd_14:77.11	parissayā.	77	
PA_mnd_14:78.1	Vuttañhetaṁ bhagavatā—	78	
PA_mnd_14:78.2	“tayome, bhikkhave, antarāmalā antarāamittā antarāsapattā antarāvadhakā antarāpaccatthikā.	78	
PA_mnd_14:78.3	Katame tayo?	78	
PA_mnd_14:78.4	Lobho, bhikkhave, antarāmalo antarāamitto antarāsapatto antarāvadhako antarāpaccatthiko;	78	
PA_mnd_14:78.5	doso, bhikkhave …pe…	78	
PA_mnd_14:78.6	moho, bhikkhave, antarāmalo antarāamitto antarāsapatto antarāvadhako antarāpaccatthiko.	78	
PA_mnd_14:78.7	Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikāti.	78	
PA_mnd_14:79.1	Anatthajanano lobho,	79	
PA_mnd_14:79.2	lobho cittappakopano;	79	
PA_mnd_14:79.3	Bhayamantarato jātaṁ,	79	
PA_mnd_14:79.4	taṁ jano nāvabujjhati.	79	
PA_mnd_14:80.1	Luddho atthaṁ na jānāti,	80	
PA_mnd_14:80.2	luddho dhammaṁ na passati;	80	
PA_mnd_14:80.3	Andhantamaṁ tadā hoti,	80	
PA_mnd_14:80.4	yaṁ lobho sahate naraṁ.	80	
PA_mnd_14:81.1	Anatthajanano doso,	81	
PA_mnd_14:81.2	doso cittappakopano;	81	
PA_mnd_14:81.3	Bhayamantarato jātaṁ,	81	
PA_mnd_14:81.4	taṁ jano nāvabujjhati.	81	
PA_mnd_14:82.1	Kuddho atthaṁ na jānāti,	82	
PA_mnd_14:82.2	kuddho dhammaṁ na passati;	82	
PA_mnd_14:82.3	Andhantamaṁ tadā hoti,	82	
PA_mnd_14:82.4	yaṁ doso sahate naraṁ.	82	
PA_mnd_14:83.1	Anatthajanano moho,	83	
PA_mnd_14:83.2	moho cittappakopano;	83	
PA_mnd_14:83.3	Bhayamantarato jātaṁ,	83	
PA_mnd_14:83.4	taṁ jano nāvabujjhati.	83	
PA_mnd_14:84.1	Mūḷho atthaṁ na jānāti,	84	
PA_mnd_14:84.2	mūḷho dhammaṁ na passati;	84	
PA_mnd_14:84.3	Andhantamaṁ tadā hoti,	84	
PA_mnd_14:84.4	yaṁ moho sahate naran”ti.	84	
PA_mnd_14:85.1	Evampi tatrāsayāti—	85	
PA_mnd_14:85.2	parissayā.	85	
PA_mnd_14:86.1	Vuttañhetaṁ bhagavatā—	86	
PA_mnd_14:86.2	“tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.	86	
PA_mnd_14:86.3	Katame tayo?	86	
PA_mnd_14:86.4	Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;	86	
PA_mnd_14:86.5	doso kho, mahārāja …pe…	86	
PA_mnd_14:86.6	moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.	86	
PA_mnd_14:86.7	Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.	86	
PA_mnd_14:87.1	Lobho doso ca moho ca,	87	
PA_mnd_14:87.2	purisaṁ pāpacetasaṁ;	87	
PA_mnd_14:87.3	Hiṁsanti attasambhūtā,	87	
PA_mnd_14:87.4	tacasāraṁva samphalan”ti.	87	
PA_mnd_14:88.1	Evampi tatrāsayāti—	88	
PA_mnd_14:88.2	parissayā.	88	
PA_mnd_14:89.1	Vuttañhetaṁ bhagavatā—	89	
PA_mnd_14:90.1	“Rāgo ca doso ca itonidānā,	90	
PA_mnd_14:90.2	Aratī ratī lomahaṁso itojā;	90	
PA_mnd_14:90.3	Ito samuṭṭhāya manovitakkā,	90	
PA_mnd_14:90.4	Kumārakā dhaṅkamivossajantī”ti.	90	
PA_mnd_14:91.1	Evampi tatrāsayāti—	91	
PA_mnd_14:91.2	parissayā.	91	
PA_mnd_14:92.1	Parissayavinayanti parissayavinayaṁ parissayappahānaṁ parissayavūpasamaṁ parissayapaṭinissaggaṁ parissayapaṭipassaddhiṁ amataṁ nibbānanti—	92	
PA_mnd_14:92.2	sakkhidhammaṁ parissayavinayaṁ.	92	
PA_mnd_14:93.1	Paṭipadaṁ vadehi bhaddanteti.	93	
PA_mnd_14:93.2	Paṭipadaṁ vadehi—	93	
PA_mnd_14:93.3_0	sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ	93	
PA_mnd_14:93.3_1	dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ	93	
PA_mnd_14:93.3_2	jāgariyānuyogaṁ satisampajaññaṁ cattāro satipaṭṭhāne cattāro sammappadhāne cattāro	93	
PA_mnd_14:93.3_3	iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ nibbānañca	93	
PA_mnd_14:93.3_4	nibbānagāminiñca paṭipadaṁ vadehi ācikkha desehi paññapehi paṭṭhapehi vivara vibhaja	93	
PA_mnd_14:93.3_5	uttānīkarohi pakāsehīti—	93	
PA_mnd_14:93.4	paṭipadaṁ vadehi.	93	
PA_mnd_14:93.5	Bhaddanteti so nimmito buddhaṁ bhagavantaṁ ālapati.	93	
PA_mnd_14:93.6	Atha vā yaṁ tvaṁ dhammaṁ ācikkhasi desesi paññapesi paṭṭhapesi vivari vibhaji uttānīakāsi pakāsesi sabbaṁ taṁ sundaraṁ bhaddakaṁ kalyāṇaṁ anavajjaṁ sevitabbanti—	93	
PA_mnd_14:93.7	paṭipadaṁ vadehi bhaddante.	93	
PA_mnd_14:94.1	Pātimokkhaṁ atha vāpi samādhinti.	94	
PA_mnd_14:94.2	Pātimokkhanti sīlaṁ patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ samāpattiyā.	94	
PA_mnd_14:94.3	Atha vāpi samādhinti yā cittassa ṭhiti saṇṭhiti avaṭṭhiti avisāhāro avikkhepo avisāhatamānasatā samatho samādhindriyaṁ samādhibalaṁ sammāsamādhīti—	94	
PA_mnd_14:94.4	pātimokkhaṁ atha vāpi samādhiṁ.	94	
PA_mnd_14:95.1	Tenāha so nimmito—	95	
PA_mnd_14:96.1	“Akittayī vivaṭacakkhu,	96	
PA_mnd_14:96.2	Sakkhidhammaṁ parissayavinayaṁ;	96	
PA_mnd_14:96.3	Paṭipadaṁ vadehi bhaddante,	96	
PA_mnd_14:96.4	Pātimokkhaṁ atha vāpi samādhin”ti.	96	
PA_mnd_14:97.1	Cakkhūhi neva lolassa,	97	
PA_mnd_14:97.2	Gāmakathāya āvaraye sotaṁ;	97	
PA_mnd_14:97.3	Rase ca nānugijjheyya,	97	
PA_mnd_14:97.4	Na ca mamāyetha kiñci lokasmiṁ.	97	
PA_mnd_14:98.1	Cakkhūhi neva lolassāti.	98	
PA_mnd_14:98.2	Kathaṁ cakkhuloloti?	98	
PA_mnd_14:98.3	Idhekacco cakkhuloliyena samannāgato hoti—	98	
PA_mnd_14:98.4_0	“adiṭṭhaṁ dakkhitabbaṁ, diṭṭhaṁ samatikkamitabban”ti ārāmena ārāmaṁ uyyānena uyyānaṁ	98	
PA_mnd_14:98.4_1	gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ	98	
PA_mnd_14:98.4_2	dīghacārikaṁ anavaṭṭhitacārikaṁ anuyutto ca hoti rūpassa dassanāya.	98	
PA_mnd_14:98.5	Evampi cakkhulolo hoti.	98	
PA_mnd_14:99.1_0	Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ	99	
PA_mnd_14:99.1_1	olokento, assaṁ olokento, rathaṁ olokento, pattiṁ olokento, itthiyo olokento, purise	99	
PA_mnd_14:99.1_2	olokento, kumārake olokento, kumārikāyo olokento, antarāpaṇaṁ olokento, gharamukhāni	99	
PA_mnd_14:99.1_3	olokento, uddhaṁ olokento, adho olokento, disāvidisaṁ vipekkhamāno gacchati.	99	
PA_mnd_14:99.2	Evampi cakkhulolo hoti.	99	
PA_mnd_14:100.1	Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.	100	
PA_mnd_14:100.2_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	100	
PA_mnd_14:100.2_1	dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ,	100	
PA_mnd_14:100.2_2	cakkhundriye na saṁvaraṁ āpajjati.	100	
PA_mnd_14:100.3	Evampi cakkhulolo hoti.	100	
PA_mnd_14:101.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—	101	
PA_mnd_14:101.2_0	naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ	101	
PA_mnd_14:101.2_1	caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ	101	
PA_mnd_14:101.2_2	meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ	101	
PA_mnd_14:101.2_3	uyyodhikaṁ balaggaṁ senābyūhaṁ anīkadassanaṁ iti vā.	101	
PA_mnd_14:101.3	Evampi cakkhulolo hoti.	101	
PA_mnd_14:102.1	Kathaṁ na cakkhulolo hoti?	102	
PA_mnd_14:102.2_0	Idha bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento,	102	
PA_mnd_14:102.2_1	na assaṁ olokento, na rathaṁ olokento, na pattiṁ olokento, na itthiyo olokento, na	102	
PA_mnd_14:102.2_2	purise olokento, na kumārake olokento, na kumārikāyo olokento, na antarāpaṇaṁ olokento,	102	
PA_mnd_14:102.2_3	na gharamukhāni olokento, na uddhaṁ olokento, na adho olokento, na disāvidisāvipekkhamāno gacchati.	102	
PA_mnd_14:102.3	Evampi na cakkhulolo hoti.	102	
PA_mnd_14:103.1	Atha vā bhikkhu cakkhunā rūpaṁ disvā na nimittaggāhī hoti nānubyañjanaggāhī.	103	
PA_mnd_14:103.2_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	103	
PA_mnd_14:103.2_1	dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	103	
PA_mnd_14:103.3	Evampi na cakkhulolo hoti.	103	
PA_mnd_14:104.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ ananuyuttā viharanti, seyyathidaṁ—	104	
PA_mnd_14:104.2	naccaṁ gītaṁ vāditaṁ pekkhaṁ akkhānaṁ …pe…	104	
PA_mnd_14:104.3	anīkadassanaṁ iti vā.	104	
PA_mnd_14:104.4	Evarūpā visūkadassanā paṭivirato hoti.	104	
PA_mnd_14:104.5	Evampi na cakkhulolo hoti.	104	
PA_mnd_14:105.1	Cakkhūhi neva lolassāti.	105	
PA_mnd_14:105.2_0	Cakkhuloliyaṁ pajaheyya vinodeyya byantiṁ kareyya anabhāvaṁ gameyya, cakkhuloliyā	105	
PA_mnd_14:105.2_1	ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	105	
PA_mnd_14:105.3	cakkhūhi neva lolassa.	105	
PA_mnd_14:106.1	Gāmakathāya āvaraye sotanti.	106	
PA_mnd_14:106.2	Gāmakathā vuccati bāttiṁsa tiracchānakathā, seyyathidaṁ—	106	
PA_mnd_14:106.3_0	rājakathā corakathā mahāmattakathā senākathā bhayakathā yuddhakathā annakathā pānakathā	106	
PA_mnd_14:106.3_1	vatthakathā yānakathā sayanakathā mālākathā gandhakathā ñātikathā gāmakathā nigamakathā	106	
PA_mnd_14:106.3_2	nagarakathā janapadakathā itthikathā sūrakathā visikhākathā kumbhaṭṭhānakathā pubbapetakathā	106	
PA_mnd_14:106.3_3	nānattakathā lokakkhāyikā samuddakkhāyikā itibhavābhavakathā iti vā.	106	
PA_mnd_14:106.4	Gāmakathāya āvaraye sotanti.	106	
PA_mnd_14:106.5	Gāmakathāya sotaṁ āvareyya nivāreyya saṁvareyya rakkheyya gopeyya pidaheyya pacchindeyyāti—	106	
PA_mnd_14:106.6	gāmakathāya āvaraye sotaṁ.	106	
PA_mnd_14:107.1	Rase ca nānugijjheyyāti.	107	
PA_mnd_14:107.2	Rase cāti mūlaraso khandharaso tacaraso pattaraso puppharaso phalaraso ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ.	107	
PA_mnd_14:107.3	Santeke samaṇabrāhmaṇā rasagiddhā;	107	
PA_mnd_14:107.4	te jivhaggena rasaggāni pariyesantā āhiṇḍanti, te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti …pe…	107	
PA_mnd_14:107.5	sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti.	107	
PA_mnd_14:107.6	Te yaṁ yaṁ labhitvā tena tena na tussanti, aparāparaṁ pariyesanti, manāpikesu rasesu rattā giddhā gadhitā mucchitā ajjhosannā laggā laggitā palibuddhā.	107	
PA_mnd_14:107.7	Yassesā rasataṇhā pahīnā samucchinnā …pe… ñāṇagginā daḍḍhā, so paṭisaṅkhā yoniso āhāraṁ āhāreti neva davāya …pe…	107	
PA_mnd_14:107.8	anavajjatā ca phāsuvihāro cāti.	107	
PA_mnd_14:108.1_0	Yathā vaṇaṁ ālimpeyya yāvadeva āruhaṇatthāya, yathā vā pana akkhaṁ abbhañjeyya yāvadeva	108	
PA_mnd_14:108.1_1	bhārassa nittharaṇatthāya, yathā vā puttamaṁsaṁ āhāraṁ āhāreyya yāvadeva kantārassa nittharaṇatthāya;	108	
PA_mnd_14:108.2	evamevaṁ bhikkhu paṭisaṅkhā yoniso āhāraṁ āhāreti neva davāya …pe…	108	
PA_mnd_14:108.3_0	anavajjatā ca phāsuvihāro cāti rasataṇhaṁ pajaheyya vinodeyya byantiṁ kareyya anabhāvaṁ	108	
PA_mnd_14:108.3_1	gameyya, rasataṇhāya ārato assa virato paṭivirato nikkhanto nissaṭo vippamutto visaññutto	108	
PA_mnd_14:108.3_2	vimariyādikatena cetasā vihareyyāti—	108	
PA_mnd_14:108.4	rase ca nānugijjheyya.	108	
PA_mnd_14:109.1	Na ca mamāyetha kiñci lokasminti.	109	
PA_mnd_14:109.2	Mamattāti dve mamattā—	109	
PA_mnd_14:109.3	taṇhāmamattañca diṭṭhimamattañca …pe…	109	
PA_mnd_14:109.4	idaṁ taṇhāmamattaṁ …pe…	109	
PA_mnd_14:109.5	idaṁ diṭṭhimamattaṁ.	109	
PA_mnd_14:109.6	Taṇhāmamattaṁ pahāya diṭṭhimamattaṁ paṭinissajjitvā cakkhuṁ na mamāyeyya na gaṇheyya na parāmaseyya nābhiniviseyya;	109	
PA_mnd_14:109.7	sotaṁ … ghānaṁ … jivhaṁ … kāyaṁ … rūpe …	109	
PA_mnd_14:109.8	sadde … gandhe … rase … phoṭṭhabbe … kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ …	109	
PA_mnd_14:109.9	kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ …	109	
PA_mnd_14:109.10	ekavokārabhavaṁ … catuvokārabhavaṁ … pañcavokārabhavaṁ …	109	
PA_mnd_14:109.11	atītaṁ … anāgataṁ … paccuppannaṁ …	109	
PA_mnd_14:109.12	diṭṭhasutamutaviññātabbe dhamme na mamāyeyya na gaṇheyya na parāmaseyya nābhiniviseyya.	109	
PA_mnd_14:109.13	Kiñcīti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ.	109	
PA_mnd_14:109.14	Lokasminti apāyaloke …pe… āyatanaloketi—	109	
PA_mnd_14:109.15	na ca mamāyetha kiñci lokasmiṁ.	109	
PA_mnd_14:110.1	Tenāha bhagavā—	110	
PA_mnd_14:111.1	“Cakkhūhi neva lolassa,	111	
PA_mnd_14:111.2	Gāmakathāya āvaraye sotaṁ;	111	
PA_mnd_14:111.3	Rase ca nānugijjheyya,	111	
PA_mnd_14:111.4	Na ca mamāyetha kiñci lokasmin”ti.	111	
PA_mnd_14:112.1	Phassena yadā phuṭṭhassa,	112	
PA_mnd_14:112.2	Paridevaṁ bhikkhu na kareyya kuhiñci;	112	
PA_mnd_14:112.3	Bhavañca nābhijappeyya,	112	
PA_mnd_14:112.4	Bheravesu ca na sampavedheyya.	112	
PA_mnd_14:113.1	Phassena yadā phuṭṭhassāti.	113	
PA_mnd_14:113.2	Phassoti rogaphasso.	113	
PA_mnd_14:113.3	Rogaphassena phuṭṭho pareto samohito samannāgato assa;	113	
PA_mnd_14:113.4	cakkhurogena phuṭṭho pareto samohito samannāgato assa, sotarogena …pe…	113	
PA_mnd_14:113.5_0	ghānarogena … jivhārogena … kāyarogena … sīsarogena … kaṇṇarogena … mukharogena …	113	
PA_mnd_14:113.5_1	dantarogena … kāsena … sāsena … pināsena … ḍāhena … jarena … kucchirogena … mucchāya	113	
PA_mnd_14:113.5_2	… pakkhandikāya … sūlāya … visūcikāya … kuṭṭhena … gaṇḍena … kilāsena … sosena …	113	
PA_mnd_14:113.5_3	apamārena … dadduyā … kaṇḍuyā … kacchuyā … rakhasāya … vitacchikāya … lohitena …	113	
PA_mnd_14:113.5_4	pittena … madhumehena … aṁsāya … piḷakāya … bhagandalāya … pittasamuṭṭhānena ābādhena	113	
PA_mnd_14:113.5_5	… semhasamuṭṭhānena ābādhena … vātasamuṭṭhānena ābādhena … sannipātikena ābādhena	113	
PA_mnd_14:113.5_6	… utupariṇāmajena ābādhena … visamaparihārajena ābādhena … opakkamikena ābādhena	113	
PA_mnd_14:113.5_7	… kammavipākajena ābādhena … sītena … uṇhena … jighacchāya … pipāsāya … uccārena	113	
PA_mnd_14:113.5_8	… passāvena … ḍaṁsamakasavātātapasarīsapasamphassehi phuṭṭho pareto samohito samannāgato assāti—	113	
PA_mnd_14:113.6	phassena yadā phuṭṭhassa.	113	
PA_mnd_14:114.1	Paridevaṁ bhikkhu na kareyya kuhiñcīti.	114	
PA_mnd_14:114.2_0	Ādevaṁ paridevaṁ ādevanaṁ paridevanaṁ ādevitattaṁ paridevitattaṁ vācā palāpaṁ vippalāpaṁ	114	
PA_mnd_14:114.2_1	lālappaṁ lālappāyanaṁ lālappāyitattaṁ na kareyya na janeyya na sañjaneyya na nibbatteyya nābhinibbatteyya.	114	
PA_mnd_14:114.3	Kuhiñcīti kuhiñci kimhici katthaci ajjhattaṁ vā bahiddhā vā ajjhattabahiddhā vāti—	114	
PA_mnd_14:114.4	paridevaṁ bhikkhu na kareyya kuhiñci.	114	
PA_mnd_14:115.1	Bhavañca nābhijappeyyāti.	115	
PA_mnd_14:115.2	Kāmabhavaṁ na jappeyya, rūpabhavaṁ na jappeyya, arūpabhavaṁ na jappeyya na pajappeyya nābhijappeyyāti—	115	
PA_mnd_14:115.3	bhavañca nābhijappeyya.	115	
PA_mnd_14:116.1	Bheravesu ca na sampavedheyyāti.	116	
PA_mnd_14:116.2	Bheravāti ekenākārena bhayampi bheravampi taññeva.	116	
PA_mnd_14:116.3	Vuttañhetaṁ bhagavatā—	116	
PA_mnd_14:116.4	“etaṁ nūna taṁ bhayabheravaṁ āgacchatī”ti.	116	
PA_mnd_14:116.5	Bahiddhārammaṇaṁ vuttaṁ sīhā byagghā dīpī acchā taracchā kokā mahiṁsā assā hatthī ahi vicchikā satapadī, corā vā assu mānavā vā katakammā vā akatakammā vā.	116	
PA_mnd_14:116.6_0	Athāparena ākārena bhayaṁ vuccati ajjhattikaṁ cittasamuṭṭhānaṁ bhayaṁ bhayānakaṁ	116	
PA_mnd_14:116.6_1	chambhitattaṁ lomahaṁso cetaso ubbego utrāso, jātibhayaṁ jarābhayaṁ byādhibhayaṁ	116	
PA_mnd_14:116.6_2	maraṇabhayaṁ rājabhayaṁ corabhayaṁ aggibhayaṁ udakabhayaṁ attānuvādabhayaṁ parānuvādabhayaṁ	116	
PA_mnd_14:116.6_3	daṇḍabhayaṁ duggatibhayaṁ ūmibhayaṁ kumbhīlabhayaṁ āvaṭṭabhayaṁ susukābhayaṁ ājīvikabhayaṁ	116	
PA_mnd_14:116.6_4	asilokabhayaṁ parisāya sārajjabhayaṁ madanabhayaṁ duggatibhayaṁ bhayaṁ bhayānakaṁ	116	
PA_mnd_14:116.6_5	chambhitattaṁ lomahaṁso cetaso ubbego utrāso.	116	
PA_mnd_14:116.7_0	Bheravesu ca na sampavedheyyāti bherave passitvā vā suṇitvā vā na vedheyya na pavedheyya	116	
PA_mnd_14:116.7_1	na sampavedheyya na taseyya na uttaseyya na paritaseyya na bhāyeyya na santāsaṁ āpajjeyya,	116	
PA_mnd_14:116.7_2	abhīrū assa achambhī anutrāsī apalāyī, pahīnabhayabheravo vigatalomahaṁso vihareyyāti—	116	
PA_mnd_14:116.8	bheravesu ca na sampavedheyya.	116	
PA_mnd_14:117.1	Tenāha bhagavā—	117	
PA_mnd_14:118.1	“Phassena yadā phuṭṭhassa,	118	
PA_mnd_14:118.2	Paridevaṁ bhikkhu na kareyya kuhiñci;	118	
PA_mnd_14:118.3	Bhavañca nābhijappeyya,	118	
PA_mnd_14:118.4	Bheravesu ca na sampavedheyyā”ti.	118	
PA_mnd_14:119.1	Annānamatho pānānaṁ,	119	
PA_mnd_14:119.2	Khādanīyānamathopi vatthānaṁ;	119	
PA_mnd_14:119.3	Laddhā na sannidhiṁ kayirā,	119	
PA_mnd_14:119.4	Na ca parittase tāni alabhamāno.	119	
PA_mnd_14:120.1	Annānamatho pānānaṁ, khādanīyānamathopi vatthānanti.	120	
PA_mnd_14:120.2	Annānanti odano kummāso sattu maccho maṁsaṁ.	120	
PA_mnd_14:120.3	Pānānanti aṭṭha pānāni—	120	
PA_mnd_14:120.4	ambapānaṁ, jambupānaṁ, cocapānaṁ, mocapānaṁ, madhupānaṁ, muddikapānaṁ, sālūkapānaṁ, phārusakapānaṁ.	120	
PA_mnd_14:120.5	Aparānipi aṭṭha pānāni—	120	
PA_mnd_14:120.6	kosambapānaṁ, kolapānaṁ, badarapānaṁ, ghatapānaṁ, telapānaṁ, payopānaṁ, yāgupānaṁ, rasapānaṁ.	120	
PA_mnd_14:120.7	Khādanīyānanti piṭṭhakhajjakaṁ, pūvakhajjakaṁ, mūlakhajjakaṁ, tacakhajjakaṁ, pattakhajjakaṁ, pupphakhajjakaṁ, phalakhajjakaṁ.	120	
PA_mnd_14:120.8	Vatthānanti cha cīvarāni—	120	
PA_mnd_14:120.9	khomaṁ, kappāsikaṁ, koseyyaṁ, kambalaṁ, sāṇaṁ, bhaṅganti—	120	
PA_mnd_14:120.10	annānamatho pānānaṁ khādanīyānamathopi vatthānaṁ.	120	
PA_mnd_14:121.1	Laddhā na sannidhiṁ kayirāti.	121	
PA_mnd_14:121.2_0	Laddhāti laddhā labhitvā adhigantvā vinditvā paṭilabhitvā na kuhanāya, na lapanāya,	121	
PA_mnd_14:121.2_1	na nemittikatāya, na nippesikatāya, na lābhena lābhaṁ nijigīsanatāya, na dārudānena,	121	
PA_mnd_14:121.2_2	na veḷudānena, na pattadānena, na pupphadānena, na phaladānena, na sinānadānena,	121	
PA_mnd_14:121.2_3	na cuṇṇadānena, na mattikādānena, na dantakaṭṭhadānena, na mukhodakadānena, na cāṭukamyatāya,	121	
PA_mnd_14:121.2_4	na muggasūpyatāya, na pāribhaṭyatāya, na pīṭhamaddikatāya, na vatthuvijjāya, na tiracchānavijjāya,	121	
PA_mnd_14:121.2_5	na aṅgavijjāya, na nakkhattavijjāya, na dūtagamanena, na pahiṇagamanena, na jaṅghapesaniyena,	121	
PA_mnd_14:121.2_6	na vejjakammena, na navakammena, na piṇḍapaṭipiṇḍakena, na dānānuppadānena dhammena	121	
PA_mnd_14:121.2_7	samena laddhā labhitvā adhigantvā vinditvā paṭilabhitvāti—	121	
PA_mnd_14:121.3	laddhā.	121	
PA_mnd_14:121.4_0	Na sannidhiṁ kayirāti annasannidhiṁ pānasannidhiṁ vatthasannidhiṁ yānasannidhiṁ sayanasannidhiṁ	121	
PA_mnd_14:121.4_1	gandhasannidhiṁ āmisasannidhiṁ na kareyya na janeyya na sañjaneyya na nibbatteyya nābhinibbatteyyāti—	121	
PA_mnd_14:121.5	laddhā na sannidhiṁ kayirā.	121	
PA_mnd_14:122.1	Na ca parittase tāni alabhamānoti.	122	
PA_mnd_14:122.2_0	Annaṁ vā na labhāmi, pānaṁ vā na labhāmi, vatthaṁ vā na labhāmi, kulaṁ vā na labhāmi,	122	
PA_mnd_14:122.2_1	gaṇaṁ vā na labhāmi, āvāsaṁ vā na labhāmi, lābhaṁ vā na labhāmi, yasaṁ vā na labhāmi,	122	
PA_mnd_14:122.2_2	pasaṁsaṁ vā na labhāmi, sukhaṁ vā na labhāmi, cīvaraṁ vā na labhāmi, piṇḍapātaṁ vā	122	
PA_mnd_14:122.2_3	na labhāmi, senāsanaṁ vā na labhāmi, gilānapaccayabhesajjaparikkhāraṁ vā na labhāmi,	122	
PA_mnd_14:122.2_4	gilānupaṭṭhākaṁ vā na labhāmi, “appaññātomhī”ti na taseyya na uttaseyya na parittaseyya	122	
PA_mnd_14:122.2_5	na bhāyeyya na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo	122	
PA_mnd_14:122.2_6	vigatalomahaṁso vihareyyāti—	122	
PA_mnd_14:122.3	na ca parittase tāni alabhamāno.	122	
PA_mnd_14:123.1	Tenāha bhagavā—	123	
PA_mnd_14:124.1	“Annānamatho pānānaṁ,	124	
PA_mnd_14:124.2	Khādanīyānamathopi vatthānaṁ;	124	
PA_mnd_14:124.3	Laddhā na sannidhiṁ kayirā,	124	
PA_mnd_14:124.4	Na ca parittase tāni alabhamāno”ti.	124	
PA_mnd_14:125.1	Jhāyī na pādalolassa,	125	
PA_mnd_14:125.2	Virame kukkuccā nappamajjeyya;	125	
PA_mnd_14:125.3	Athāsanesu sayanesu,	125	
PA_mnd_14:125.4	Appasaddesu bhikkhu vihareyya.	125	
PA_mnd_14:126.1	Jhāyī na pādalolassāti.	126	
PA_mnd_14:126.2_0	Jhāyīti paṭhamenapi jhānena jhāyī, dutiyenapi jhānena jhāyī, tatiyenapi jhānena jhāyī,	126	
PA_mnd_14:126.2_1	catutthenapi jhānena jhāyī, savitakkasavicārenapi jhānena jhāyī, avitakkavicāramattenapi	126	
PA_mnd_14:126.2_2	jhānena jhāyī, avitakkaavicārenapi jhānena jhāyī, sappītikenapi jhānena jhāyī, nippītikenapi	126	
PA_mnd_14:126.2_3	jhānena jhāyī, pītisahagatenapi jhānena jhāyī, sātasahagatenapi jhānena jhāyī, sukhasahagatenapi	126	
PA_mnd_14:126.2_4	jhānena jhāyī, upekkhāsahagatenapi jhānena jhāyī, suññatenapi jhānena jhāyī, animittenapi	126	
PA_mnd_14:126.2_5	jhānena jhāyī, appaṇihitenapi jhānena jhāyī, lokiyenapi jhānena jhāyī, lokuttarenapi	126	
PA_mnd_14:126.2_6	jhānena jhāyī, jhānarato ekattamanuyutto paramatthagarukoti—	126	
PA_mnd_14:126.3	jhāyī.	126	
PA_mnd_14:127.1	Na pādalolassāti.	127	
PA_mnd_14:127.2	Kathaṁ pādalolo hoti?	127	
PA_mnd_14:127.3_0	Idhekacco pādaloliyena samannāgato hoti ārāmena ārāmaṁ uyyānena uyyānaṁ gāmena gāmaṁ	127	
PA_mnd_14:127.3_1	nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ	127	
PA_mnd_14:127.3_2	anavaṭṭhitacārikaṁ anuyutto viharati.	127	
PA_mnd_14:127.4	Evampi pādalolo hoti.	127	
PA_mnd_14:128.1	Atha vā bhikkhu antopi saṅghārāme pādaloliyena samannāgato hoti.	128	
PA_mnd_14:128.2_0	Na atthahetu na kāraṇahetu uddhato avūpasantacitto pariveṇato pariveṇaṁ gacchati,	128	
PA_mnd_14:128.2_1	vihārato vihāraṁ gacchati, aḍḍhayogato aḍḍhayogaṁ gacchati, pāsādato pāsādaṁ gacchati,	128	
PA_mnd_14:128.2_2	hammiyato hammiyaṁ gacchati, guhāya guhaṁ gacchati, leṇato leṇaṁ gacchati, kuṭito	128	
PA_mnd_14:128.2_3	kuṭiṁ gacchati, kūṭāgārato kūṭāgāraṁ gacchati, aṭṭato aṭṭaṁ gacchati, māḷato māḷaṁ	128	
PA_mnd_14:128.2_4	gacchati, uddaṇḍato uddaṇḍaṁ gacchati, upaṭṭhānasālato upaṭṭhānasālaṁ gacchati, maṇḍalamāḷato	128	
PA_mnd_14:128.2_5	maṇḍalamāḷaṁ gacchati, rukkhamūlato rukkhamūlaṁ gacchati.	128	
PA_mnd_14:128.3	Yattha vā pana bhikkhū nisīdanti tahiṁ gacchati, tattha ekassa vā dutiyo hoti, dvinnaṁ vā tatiyo hoti, tiṇṇaṁ vā catuttho hoti.	128	
PA_mnd_14:128.4	Tattha bahuṁ samphappalāpaṁ palapati, seyyathidaṁ—	128	
PA_mnd_14:128.5_0	rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ	128	
PA_mnd_14:128.5_1	pānakathaṁ vatthakathaṁ yānakathaṁ sayanakathaṁ mālākathaṁ gandhakathaṁ ñātikathaṁ	128	
PA_mnd_14:128.5_2	gāmakathaṁ nigamakathaṁ nagarakathaṁ janapadakathaṁ itthikathaṁ sūrakathaṁ visikhākathaṁ	128	
PA_mnd_14:128.5_3	kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ iti	128	
PA_mnd_14:128.5_4	bhavābhavakathaṁ iti vā.	128	
PA_mnd_14:128.6	Evampi pādalolo hoti.	128	
PA_mnd_14:129.1	Na pādalolassāti.	129	
PA_mnd_14:129.2_0	Pādaloliyaṁ pajaheyya vinodeyya byantiṁ kareyya anabhāvaṁ gameyya, pādaloliyā ārato	129	
PA_mnd_14:129.2_1	assa virato paṭivirato nikkhanto nissaṭo vippamutto visaññutto vimariyādikatena cetasā	129	
PA_mnd_14:129.2_2	vihareyya careyya vicareyya iriyeyya vatteyya pāleyya yapeyya yāpeyya, paṭisallānārāmo	129	
PA_mnd_14:129.2_3	assa paṭisallānarato ajjhattaṁ cetosamathamanuyutto anirākatajjhāno vipassanāya samannāgato	129	
PA_mnd_14:129.2_4	brūhetā suññāgārānaṁ jhāyī jhānarato ekattamanuyutto paramatthagarukoti—	129	
PA_mnd_14:129.3	jhāyī na pādalolassa.	129	
PA_mnd_14:130.1	Virame kukkuccā nappamajjeyyāti.	130	
PA_mnd_14:130.2_0	Kukkuccanti hatthakukkuccampi kukkuccaṁ, pādakukkuccampi kukkuccaṁ, hatthapādakukkuccampi	130	
PA_mnd_14:130.2_1	kukkuccaṁ, akappiye kappiyasaññitā, kappiye akappiyasaññitā, vikāle kālasaññitā,	130	
PA_mnd_14:130.2_2	kāle vikālasaññitā, avajje vajjasaññitā, vajje avajjasaññitā, yaṁ evarūpaṁ kukkuccaṁ	130	
PA_mnd_14:130.2_3	kukkuccāyanā kukkuccāyitattaṁ cetaso vippaṭisāro manovilekho—	130	
PA_mnd_14:130.3	idaṁ vuccati kukkuccaṁ.	130	
PA_mnd_14:131.1	Api ca dvīhi kāraṇehi uppajjati kukkuccaṁ cetaso vippaṭisāro manovilekho—	131	
PA_mnd_14:131.2	katattā ca akatattā ca.	131	
PA_mnd_14:131.3	Kathaṁ katattā ca akatattā ca uppajjati kukkuccaṁ cetaso vippaṭisāro manovilekho?	131	
PA_mnd_14:131.4	“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho,	131	
PA_mnd_14:131.5	“kataṁ me vacīduccaritaṁ, akataṁ me vacīsucaritan”ti uppajjati kukkuccaṁ cetaso vippaṭisāro manovilekho,	131	
PA_mnd_14:131.6	“kataṁ me manoduccaritaṁ, akataṁ me manosucaritaṁ …pe…	131	
PA_mnd_14:131.7	“kato me pāṇātipāto, akatā me pāṇātipātā veramaṇī”ti uppajjati kukkuccaṁ …pe… manovilekho,	131	
PA_mnd_14:131.8	“kataṁ me adinnādānaṁ …	131	
PA_mnd_14:131.9	kato me kāmesumicchācāro …	131	
PA_mnd_14:131.10	kato me musāvādo …	131	
PA_mnd_14:131.11	katā me pisuṇā vācā …	131	
PA_mnd_14:131.12	katā me pharusā vācā …	131	
PA_mnd_14:131.13	kato me samphappalāpo …	131	
PA_mnd_14:131.14	katā me abhijjhā …	131	
PA_mnd_14:131.15	kato me byāpādo …	131	
PA_mnd_14:131.16	katā me micchādiṭṭhi, akatā me sammādiṭṭhī”ti uppajjati kukkuccaṁ cetaso vippaṭisāro manovilekho.	131	
PA_mnd_14:131.17	Evaṁ katattā ca akatattā ca uppajjati kukkuccaṁ cetaso vippaṭisāro manovilekho.	131	
PA_mnd_14:132.1	Atha vā “sīlesumhi na paripūrakārī”ti uppajjati kukkuccaṁ cetaso vippaṭisāro manovilekho,	132	
PA_mnd_14:132.2	“indriyesumhi aguttadvāro”ti …pe…	132	
PA_mnd_14:132.3	“bhojane amattaññumhī”ti …	132	
PA_mnd_14:132.4	“jāgariyaṁ ananuyuttomhī”ti …	132	
PA_mnd_14:132.5	“na satisampajaññena samannāgatomhī”ti …	132	
PA_mnd_14:132.6	“abhāvitā me cattāro satipaṭṭhānā”ti …	132	
PA_mnd_14:132.7	“abhāvitā me cattāro sammappadhānā”ti …	132	
PA_mnd_14:132.8	“abhāvitā me cattāro iddhipādā”ti …	132	
PA_mnd_14:132.9	“abhāvitāni me pañcindriyānī”ti …	132	
PA_mnd_14:132.10	“abhāvitāni me pañca balānī”ti …	132	
PA_mnd_14:132.11	“abhāvitā me satta bojjhaṅgā”ti …	132	
PA_mnd_14:132.12	“abhāvito me ariyo aṭṭhaṅgiko maggo”ti …	132	
PA_mnd_14:132.13	“dukkhaṁ me apariññātan”ti …	132	
PA_mnd_14:132.14	“samudayo me appahīno”ti …	132	
PA_mnd_14:132.15	“maggo me abhāvito”ti …	132	
PA_mnd_14:132.16	“nirodho me asacchikato”ti uppajjati kukkuccaṁ cetaso vippaṭisāro manovilekho.	132	
PA_mnd_14:132.17	Virame kukkuccāti kukkuccā ārameyya virameyya paṭivirameyya kukkuccaṁ pajaheyya vinodeyya byantiṁ kareyya anabhāvaṁ gameyya.	132	
PA_mnd_14:132.18	Kukkuccā ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	132	
PA_mnd_14:132.19	virame kukkuccā.	132	
PA_mnd_14:133.1	Nappamajjeyyāti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro appamādo kusalesu dhammesu.	133	
PA_mnd_14:133.2	“Kadāhaṁ aparipūraṁ vā sīlakkhandhaṁ paripūreyyaṁ, paripūraṁ vā sīlakkhandhaṁ tattha tattha paññāya anuggaṇheyyan”ti?	133	
PA_mnd_14:133.3	Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesu.	133	
PA_mnd_14:133.4	“Kadāhaṁ aparipūraṁ vā samādhikkhandhaṁ …pe…	133	
PA_mnd_14:133.5	paññākkhandhaṁ …	133	
PA_mnd_14:133.6	vimuttikkhandhaṁ …	133	
PA_mnd_14:133.7	vimuttiñāṇadassanakkhandhaṁ …	133	
PA_mnd_14:133.8	kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti?	133	
PA_mnd_14:133.9	Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—	133	
PA_mnd_14:133.10	virame kukkuccā nappamajjeyya.	133	
PA_mnd_14:134.1	Athāsanesu sayanesu, appasaddesu bhikkhu vihareyyāti.	134	
PA_mnd_14:134.2	Athāti padasandhi …pe…	134	
PA_mnd_14:134.3	āsanaṁ vuccati yattha nisīdati—	134	
PA_mnd_14:134.4	mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.	134	
PA_mnd_14:134.5	Sayanaṁ vuccati senāsanaṁ vihāro aḍḍhayogo pāsādo hammiyaṁ guhāti—	134	
PA_mnd_14:134.6	athāsanesu sayanesu.	134	
PA_mnd_14:135.1	Appasaddesu bhikkhu vihareyyāti.	135	
PA_mnd_14:135.2	Appasaddesu appanigghosesu vijanavātesu manussarāhasseyyakesu paṭisallānasāruppesu senāsanesu careyya vicareyya vihareyya iriyeyya vatteyya pāleyya yapeyya yāpeyyāti—	135	
PA_mnd_14:135.3	athāsanesu sayanesu appasaddesu bhikkhu vihareyya.	135	
PA_mnd_14:136.1	Tenāha bhagavā—	136	
PA_mnd_14:137.1	“Jhāyī na pādalolassa,	137	
PA_mnd_14:137.2	Virame kukkuccā nappamajjeyya;	137	
PA_mnd_14:137.3	Athāsanesu sayanesu,	137	
PA_mnd_14:137.4	Appasaddesu bhikkhu vihareyyā”ti.	137	
PA_mnd_14:138.1	Niddaṁ na bahulīkareyya,	138	
PA_mnd_14:138.2	Jāgariyaṁ bhajeyya ātāpī;	138	
PA_mnd_14:138.3	Tandiṁ māyaṁ hassaṁ khiḍḍaṁ,	138	
PA_mnd_14:138.4	Methunaṁ vippajahe savibhūsaṁ.	138	
PA_mnd_14:139.1	Niddaṁ na bahulīkareyyāti.	139	
PA_mnd_14:139.2	Rattindivaṁ chakoṭṭhāsaṁ kāretvā pañcakoṭṭhāsaṁ paṭijaggeyya ekakoṭṭhāsaṁ nippajjeyyāti—	139	
PA_mnd_14:139.3	niddaṁ na bahulīkareyya.	139	
PA_mnd_14:140.1	Jāgariyaṁ bhajeyya ātāpīti.	140	
PA_mnd_14:140.2_0	Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheyya,	140	
PA_mnd_14:140.2_1	rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheyya,	140	
PA_mnd_14:140.2_2	rattiyā majjhimaṁ yāmaṁ dakkhiṇena passena sīhaseyyaṁ kappeyya pādepādaṁ accādhāya	140	
PA_mnd_14:140.2_3	sato sampajāno uṭṭhānasaññaṁ manasikaritvā, rattiyā pacchimaṁ yāmaṁ paccuṭṭhāya caṅkamena	140	
PA_mnd_14:140.2_4	nisajjāya āvaraṇīyehi dhammehi cittaṁ parisodheyya.	140	
PA_mnd_14:141.1	Jāgariyaṁ bhajeyyāti jāgariyaṁ bhajeyya sambhajeyya seveyya niseveyya saṁseveyya paṭiseveyyāti—	141	
PA_mnd_14:141.2	jāgariyaṁ bhajeyya.	141	
PA_mnd_14:142.1	Ātāpīti.	142	
PA_mnd_14:142.2	Ātappaṁ vuccati vīriyaṁ.	142	
PA_mnd_14:142.3_0	Yo cetasiko vīriyārambho nikkamo parakkamo uyyāmo vāyāmo ussāho ussoḷhī thāmo ṭhiti	142	
PA_mnd_14:142.3_1	asithilaparakkamatā anikkhittacchandatā anikkhittadhuratā dhurasampaggaho vīriyaṁ	142	
PA_mnd_14:142.3_2	vīriyindriyaṁ vīriyabalaṁ sammāvāyāmo.	142	
PA_mnd_14:142.4	Iminā ātāpena upeto samupeto upagato samupagato upapanno samupapanno samannāgato so vuccati ātāpīti—	142	
PA_mnd_14:142.5	jāgariyaṁ bhajeyya ātāpī.	142	
PA_mnd_14:143.1	Tandiṁ māyaṁ hassaṁ khiḍḍaṁ, methunaṁ vippajahe savibhūsanti.	143	
PA_mnd_14:143.2	Tandīti tandī tandiyanā tandiyitattaṁ tandimanakatā ālasyaṁ ālasyāyanā ālasyāyitattaṁ.	143	
PA_mnd_14:143.3	Māyā vuccati vañcanikā cariyā.	143	
PA_mnd_14:143.4	Idhekacco kāyena duccaritaṁ caritvā …	143	
PA_mnd_14:143.5	vācāya …pe…	143	
PA_mnd_14:143.6	manasā duccaritaṁ caritvā tassa paṭicchādanahetu pāpikaṁ icchaṁ paṇidahati.	143	
PA_mnd_14:143.7	Mā maṁ jaññāti icchati, mā maṁ jaññāti saṅkappeti, mā maṁ jaññāti vācaṁ bhāsati, mā maṁ jaññāti kāyena parakkamati.	143	
PA_mnd_14:143.8	Yā evarūpā māyāvitā accasarā vañcanā nikati nikiraṇā pariharaṇā gūhanā parigūhanā chādanā paricchādanā anuttānikammaṁ anāvikammaṁ vocchādanā pāpakiriyā—	143	
PA_mnd_14:143.9	ayaṁ vuccati māyā.	143	
PA_mnd_14:143.10	Hassanti idhekacco ativelaṁ dantavidaṁsakaṁ hasati.	143	
PA_mnd_14:143.11	Vuttañhetaṁ bhagavatā—	143	
PA_mnd_14:143.12	“komārakamidaṁ, bhikkhave, ariyassa vinaye yadidaṁ ativelaṁ dantavidaṁsakaṁ hasitan”ti.	143	
PA_mnd_14:144.1	Khiḍḍāti dve khiḍḍā—	144	
PA_mnd_14:144.2	kāyikā ca khiḍḍā vācasikā ca khiḍḍā.	144	
PA_mnd_14:144.3	Katamā kāyikā khiḍḍā?	144	
PA_mnd_14:144.4_0	Hatthīhipi kīḷanti, assehipi kīḷanti, rathehipi kīḷanti, dhanūhipi kīḷanti, aṭṭhapadehipi	144	
PA_mnd_14:144.4_1	kīḷanti, dasapadehipi kīḷanti, ākāsepi kīḷanti, parihārapathepi kīḷanti, santikāyapi	144	
PA_mnd_14:144.4_2	kīḷanti, khalikāyapi kīḷanti, ghaṭikāyapi kīḷanti, salākahatthenapi kīḷanti, akkhenapi	144	
PA_mnd_14:144.4_3	kīḷanti, paṅkacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi	144	
PA_mnd_14:144.4_4	kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi	144	
PA_mnd_14:144.4_5	kīḷanti, manesikāyapi kīḷanti, yathāvajjenapi kīḷanti—	144	
PA_mnd_14:144.5	ayaṁ kāyikā khiḍḍā.	144	
PA_mnd_14:144.6	Katamā vācasikā khiḍḍā?	144	
PA_mnd_14:144.7	Mukhabherikaṁ mukhālambaraṁ mukhaḍiṇḍimakaṁ mukhavalimakaṁ mukhabheruḷakaṁ mukhadaddarikaṁ nāṭakaṁ lāpaṁ gītaṁ davakammaṁ—	144	
PA_mnd_14:144.8	ayaṁ vācasikā khiḍḍā.	144	
PA_mnd_14:145.1	Methunadhammo nāma yo so asaddhammo gāmadhammo vasaladhammo duṭṭhullo odakantiko rahasso dvayaṁdvayasamāpatti.	145	
PA_mnd_14:145.2	Kiṅkāraṇā vuccati methunadhammo?	145	
PA_mnd_14:145.3	Ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṅkāraṇā vuccati methunadhammo.	145	
PA_mnd_14:145.4_0	Yathā ubho kalahakārakā methunakāti vuccanti, ubho bhaṇḍanakārakā … ubho bhassakārakā	145	
PA_mnd_14:145.4_1	… ubho adhikaraṇakārakā … ubho vivādakārakā … ubho vādino … ubho sallāpakā methunakāti vuccanti;	145	
PA_mnd_14:145.5	evamevaṁ ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti, taṅkāraṇā vuccati methunadhammo.	145	
PA_mnd_14:146.1	Vibhūsāti dve vibhūsā—	146	
PA_mnd_14:146.2	atthi agāriyassa vibhūsā, atthi pabbajitassa vibhūsā.	146	
PA_mnd_14:146.3	Katamā agāriyassa vibhūsā?	146	
PA_mnd_14:146.4_0	Kesā ca massu ca mālā ca gandhā ca vilepanā ca ābharaṇā ca pilandhanā ca vatthañca	146	
PA_mnd_14:146.4_1	sayanāsanañca veṭhanañca ucchādanaṁ parimaddanaṁ nhāpanaṁ sambāhanaṁ ādāsaṁ añjanaṁ	146	
PA_mnd_14:146.4_2	mālāvilepanaṁ mukhacuṇṇakaṁ mukhalepaṁ hatthabandhaṁ sikhābandhaṁ daṇḍanāḷiyaṁ khaggaṁ	146	
PA_mnd_14:146.4_3	chattaṁ citrā upāhanā uṇhīsaṁ maṇiṁ vāḷabījaniṁ odātāni vatthāni dīghadasāni iti vā—	146	
PA_mnd_14:146.5	ayaṁ agāriyassa vibhūsā.	146	
PA_mnd_14:146.6	Katamā pabbajitassa vibhūsā?	146	
PA_mnd_14:146.7	Cīvaramaṇḍanā pattamaṇḍanā senāsanamaṇḍanā imassa vā pūtikāyassa bāhirānaṁ vā parikkhārānaṁ maṇḍanā vibhūsanā keḷanā parikeḷanā gedhitatā gedhitattaṁ capalatā cāpalyaṁ—	146	
PA_mnd_14:146.8	ayaṁ pabbajitassa vibhūsā.	146	
PA_mnd_14:147.1	Tandiṁ māyaṁ hassaṁ khiḍḍaṁ, methunaṁ vippajahe savibhūsanti.	147	
PA_mnd_14:147.2	Tandiñca māyañca hassañca khiḍḍañca methunadhammañca savibhūsaṁ saparivāraṁ saparibhaṇḍaṁ saparikkhāraṁ pajaheyya vinodeyya byantiṁ kareyya anabhāvaṁ gameyyāti—	147	
PA_mnd_14:147.3	tandiṁ māyaṁ hassaṁ khiḍḍaṁ, methunaṁ vippajahe savibhūsaṁ.	147	
PA_mnd_14:148.1	Tenāha bhagavā—	148	
PA_mnd_14:149.1	“Niddaṁ na bahulīkareyya,	149	
PA_mnd_14:149.2	Jāgariyaṁ bhajeyya ātāpī;	149	
PA_mnd_14:149.3	Tandiṁ māyaṁ hassaṁ khiḍḍaṁ,	149	
PA_mnd_14:149.4	Methunaṁ vippajahe savibhūsan”ti.	149	
PA_mnd_14:150.1	Āthabbaṇaṁ supinaṁ lakkhaṇaṁ,	150	
PA_mnd_14:150.2	No vidahe athopi nakkhattaṁ;	150	
PA_mnd_14:150.3	Virutañca gabbhakaraṇaṁ,	150	
PA_mnd_14:150.4	Tikicchaṁ māmako na seveyya.	150	
PA_mnd_14:151.1	Āthabbaṇaṁ supinaṁ lakkhaṇaṁ, no vidahe athopi nakkhattanti.	151	
PA_mnd_14:151.2_0	Āthabbaṇikā āthabbaṇaṁ payojenti, nagare vā ruddhe saṅgāme vā paccupaṭṭhite parasenapaccatthikesu	151	
PA_mnd_14:151.2_1	paccāmittesu ītiṁ uppādenti, upaddavaṁ uppādenti, rogaṁ uppādenti, pajjarakaṁ karonti,	151	
PA_mnd_14:151.2_2	sūlaṁ karonti, visūcikaṁ karonti, pakkhandikaṁ karonti.	151	
PA_mnd_14:151.3	Evaṁ āthabbaṇikā āthabbaṇaṁ payojenti.	151	
PA_mnd_14:152.1	Supinapāṭhakā supinaṁ ādisanti, yo pubbaṇhasamayaṁ supinaṁ passati, evaṁ vipāko hoti.	152	
PA_mnd_14:152.2	Yo majjhanhikasamayaṁ supinaṁ passati, evaṁ vipāko hoti.	152	
PA_mnd_14:152.3	Yo sāyanhasamayaṁ supinaṁ passati, evaṁ vipāko hoti.	152	
PA_mnd_14:152.4	Yo purime yāme …	152	
PA_mnd_14:152.5	yo majjhime yāme …	152	
PA_mnd_14:152.6	yo pacchime yāme …	152	
PA_mnd_14:152.7	yo dakkhiṇena passena nipanno …	152	
PA_mnd_14:152.8	yo vāmena passena nipanno …	152	
PA_mnd_14:152.9	yo uttānaṁ nipanno …	152	
PA_mnd_14:152.10	yo avakujja nipanno …	152	
PA_mnd_14:152.11	yo candaṁ passati …	152	
PA_mnd_14:152.12	yo sūriyaṁ passati …	152	
PA_mnd_14:152.13	yo mahāsamuddaṁ passati …	152	
PA_mnd_14:152.14	yo sineruṁ pabbatarājānaṁ passati …	152	
PA_mnd_14:152.15	yo hatthiṁ passati …	152	
PA_mnd_14:152.16	yo assaṁ passati …	152	
PA_mnd_14:152.17	yo rathaṁ passati …	152	
PA_mnd_14:152.18	yo pattiṁ passati …	152	
PA_mnd_14:152.19	yo senābyūhaṁ passati …	152	
PA_mnd_14:152.20	yo ārāmarāmaṇeyyakaṁ passati …	152	
PA_mnd_14:152.21	yo vanarāmaṇeyyakaṁ passati …	152	
PA_mnd_14:152.22	yo bhūmirāmaṇeyyakaṁ passati …	152	
PA_mnd_14:152.23	yo pokkharaṇīrāmaṇeyyakaṁ passati, evaṁ vipāko hotīti.	152	
PA_mnd_14:152.24	Evaṁ supinapāṭhakā supinaṁ ādisanti.	152	
PA_mnd_14:153.1	Lakkhaṇapāṭhakā lakkhaṇaṁ ādisanti—	153	
PA_mnd_14:153.2_0	maṇilakkhaṇaṁ daṇḍalakkhaṇaṁ vatthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ	153	
PA_mnd_14:153.2_1	āvudhalakkhaṇaṁ itthilakkhaṇaṁ purisalakkhaṇaṁ kumārikālakkhaṇaṁ kumāralakkhaṇaṁ	153	
PA_mnd_14:153.2_2	dāsilakkhaṇaṁ dāsalakkhaṇaṁ hatthilakkhaṇaṁ assalakkhaṇaṁ mahiṁsalakkhaṇaṁ usabhalakkhaṇaṁ	153	
PA_mnd_14:153.2_3	goṇalakkhaṇaṁ ajalakkhaṇaṁ meṇḍalakkhaṇaṁ kukkuṭalakkhaṇaṁ vaṭṭalakkhaṇaṁ godhālakkhaṇaṁ	153	
PA_mnd_14:153.2_4	kaṇṇikālakkhaṇaṁ kacchapalakkhaṇaṁ migalakkhaṇaṁ iti vāti.	153	
PA_mnd_14:153.3	Evaṁ lakkhaṇapāṭhakā lakkhaṇaṁ ādisanti.	153	
PA_mnd_14:154.1	Nakkhattapāṭhakā nakkhattaṁ ādisanti.	154	
PA_mnd_14:154.2	Aṭṭhavīsati nakkhattāni.	154	
PA_mnd_14:154.3_0	Iminā nakkhattena gharappaveso kattabbo, iminā nakkhattena makuṭaṁ bandhitabbaṁ,	154	
PA_mnd_14:154.3_1	iminā nakkhattena vāreyyaṁ kāretabbaṁ, iminā nakkhattena bījanīhāro kattabbo, iminā	154	
PA_mnd_14:154.3_2	nakkhattena saṁvāso gantabboti.	154	
PA_mnd_14:154.4	Evaṁ nakkhattapāṭhakā nakkhattaṁ ādisanti.	154	
PA_mnd_14:155.1	Āthabbaṇaṁ supinaṁ lakkhaṇaṁ, no vidahe athopi nakkhattanti.	155	
PA_mnd_14:155.2	Āthabbaṇañca supinañca lakkhaṇañca nakkhattañca no vidaheyya na careyya na samācareyya na samādāya vatteyya.	155	
PA_mnd_14:155.3	Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—	155	
PA_mnd_14:155.4	āthabbaṇaṁ supinaṁ lakkhaṇaṁ, no vidahe athopi nakkhattaṁ.	155	
PA_mnd_14:156.1	Virutañca gabbhakaraṇaṁ, tikicchaṁ māmako na seveyyāti.	156	
PA_mnd_14:156.2	Virutaṁ vuccati migavākkaṁ.	156	
PA_mnd_14:156.3	Migavākkapāṭhakā migavākkaṁ ādisanti—	156	
PA_mnd_14:156.4	sakuntānaṁ vā catuppadānaṁ vā rutaṁ vassitaṁ jānantīti.	156	
PA_mnd_14:156.5	Evaṁ migavākkapāṭhakā migavākkaṁ ādisanti.	156	
PA_mnd_14:156.6	Gabbhakaraṇīyā gabbhaṁ saṇṭhāpenti.	156	
PA_mnd_14:156.7	Dvīhi kāraṇehi gabbho na saṇṭhāti—	156	
PA_mnd_14:156.8	pāṇakehi vā vātakuppehi vā.	156	
PA_mnd_14:156.9	Pāṇakānaṁ vā vātakuppānaṁ vā paṭighātāya osadhaṁ dentīti.	156	
PA_mnd_14:156.10	Evaṁ gabbhakaraṇīyā gabbhaṁ saṇṭhāpenti.	156	
PA_mnd_14:156.11	Tikicchāti pañca tikicchā—	156	
PA_mnd_14:156.12	sālākiyaṁ, sallakattiyaṁ, kāyatikicchaṁ, bhūtiyaṁ, komārabhaccaṁ.	156	
PA_mnd_14:156.13	Māmakoti buddhamāmako dhammamāmako saṅghamāmako, so vā bhagavantaṁ mamāyati bhagavā vā taṁ puggalaṁ pariggaṇhāti.	156	
PA_mnd_14:156.14	Vuttañhetaṁ bhagavatā—	156	
PA_mnd_14:156.15_0	“ye te, bhikkhave, bhikkhū kuhā thaddhā lapā siṅgī unnaḷā asamāhitā na me te, bhikkhave,	156	
PA_mnd_14:156.15_1	bhikkhū māmakā, apagatā ca te, bhikkhave, bhikkhū imasmā dhammavinayā, na ca te bhikkhū	156	
PA_mnd_14:156.15_2	imasmiṁ dhammavinaye vuddhiṁ virūḷhiṁ vepullaṁ āpajjanti.	156	
PA_mnd_14:156.16_0	Ye ca kho, bhikkhave, bhikkhū nikkuhā nillapā dhīrā atthaddhā susamāhitā te kho me,	156	
PA_mnd_14:156.16_1	bhikkhave, bhikkhū māmakā na ca apagatā te, bhikkhave, bhikkhū imasmā dhammavinayā,	156	
PA_mnd_14:156.16_2	te ca bhikkhū imasmiṁ dhammavinaye vuddhiṁ virūḷhiṁ vepullaṁ āpajjanti.	156	
PA_mnd_14:157.1	Kuhā thaddhā lapā siṅgī,	157	
PA_mnd_14:157.2	unnaḷā asamāhitā;	157	
PA_mnd_14:157.3	Na te dhamme virūhanti,	157	
PA_mnd_14:157.4	sammāsambuddhadesite.	157	
PA_mnd_14:158.1	Nikkuhā nillapā dhīrā,	158	
PA_mnd_14:158.2	atthaddhā susamāhitā;	158	
PA_mnd_14:158.3	Te ve dhamme virūhanti,	158	
PA_mnd_14:158.4	sammāsambuddhadesite”.	158	
PA_mnd_14:159.1	Virutañca gabbhakaraṇaṁ, tikicchaṁ māmako na seveyyāti.	159	
PA_mnd_14:159.2	Virutañca gabbhakaraṇañca tikicchañca māmako na seveyya na niseveyya na saṁseveyya nappaṭiseveyya na careyya na samācareyya na samādāya vatteyya.	159	
PA_mnd_14:159.3	Atha vā na gaṇheyya na uggaṇheyya na dhāreyya na upadhāreyya na upalakkheyya nappayojeyyāti—	159	
PA_mnd_14:159.4	virutañca gabbhakaraṇaṁ tikicchaṁ māmako na seveyya.	159	
PA_mnd_14:160.1	Tenāha bhagavā—	160	
PA_mnd_14:161.1	“Āthabbaṇaṁ supinaṁ lakkhaṇaṁ,	161	
PA_mnd_14:161.2	No vidahe athopi nakkhattaṁ;	161	
PA_mnd_14:161.3	Virutañca gabbhakaraṇaṁ,	161	
PA_mnd_14:161.4	Tikicchaṁ māmako na seveyyā”ti.	161	
PA_mnd_14:162.1	Nindāya nappavedheyya,	162	
PA_mnd_14:162.2	Na unnameyya pasaṁsito bhikkhu;	162	
PA_mnd_14:162.3	Lobhaṁ saha macchariyena,	162	
PA_mnd_14:162.4	Kodhaṁ pesuṇiyañca panudeyya.	162	
PA_mnd_14:163.1	Nindāya nappavedheyyāti.	163	
PA_mnd_14:163.2_0	Idhekacce bhikkhū nindanti jātiyā vā gottena vā kolaputtiyena vā vaṇṇapokkharatāya	163	
PA_mnd_14:163.2_1	vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena	163	
PA_mnd_14:163.2_2	vā paṭibhānena vā aññataraññatarena vā vatthunā nindanti garahanti upavadanti, nindito	163	
PA_mnd_14:163.2_3	garahito upavadito nindāya garahāya upavādena akittiyā avaṇṇahārikāya na vedheyya	163	
PA_mnd_14:163.2_4	nappavedheyya na sampavedheyya na taseyya na uttaseyya na paritaseyya na bhāyeyya	163	
PA_mnd_14:163.2_5	na santāsaṁ āpajjeyya, abhīrū assa achambhī anutrāsī apalāyī, pahīnabhayabheravo	163	
PA_mnd_14:163.2_6	vigatalomahaṁso vihareyyāti—	163	
PA_mnd_14:163.3	nindāya nappavedheyya.	163	
PA_mnd_14:164.1	Na unnameyya pasaṁsito bhikkhūti.	164	
PA_mnd_14:164.2_0	Idhekacce bhikkhū pasaṁsanti jātiyā vā gottena vā kolaputtiyena vā vaṇṇapokkharatāya	164	
PA_mnd_14:164.2_1	vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena	164	
PA_mnd_14:164.2_2	vā paṭibhānena vā aññataraññatarena vā vatthunā pasaṁsanti thomenti kittenti vaṇṇenti,	164	
PA_mnd_14:164.2_3	pasaṁsito thomito kittito vaṇṇito pasaṁsāya thomanena kittiyā vaṇṇahārikāya unnatiṁ	164	
PA_mnd_14:164.2_4	na kareyya unnamaṁ na kareyya mānaṁ na kareyya thambhaṁ na kareyya, na tena mānaṁ	164	
PA_mnd_14:164.2_5	janeyya na tena thaddho assa patthaddho paggahitasiroti—	164	
PA_mnd_14:164.3	na unnameyya pasaṁsito bhikkhu.	164	
PA_mnd_14:165.1	Lobhaṁ saha macchariyena, kodhaṁ pesuṇiyañca panudeyyāti.	165	
PA_mnd_14:165.2	Lobhoti yo lobho lubbhanā lubbhitattaṁ sārāgo sārajjanā sārajjitattaṁ abhijjhā lobho akusalamūlaṁ.	165	
PA_mnd_14:165.3	Macchariyanti pañca macchariyāni—	165	
PA_mnd_14:165.4	āvāsamacchariyaṁ …pe…	165	
PA_mnd_14:165.5	gāho vuccati macchariyaṁ.	165	
PA_mnd_14:165.6_0	Kodhoti yo cittassa āghāto paṭighāto paṭighaṁ paṭivirodho, kopo pakopo sampakopo,	165	
PA_mnd_14:165.6_1	doso padoso sampadoso, cittassa byāpatti manopadoso, kodho kujjhanā kujjhitattaṁ,	165	
PA_mnd_14:165.6_2	doso dussanā dussitattaṁ, byāpatti byāpajjanā byāpajjitattaṁ, virodho paṭivirodho	165	
PA_mnd_14:165.6_3	caṇḍikkaṁ asuropo anattamanatā cittassa.	165	
PA_mnd_14:165.7	Pesuññanti idhekacco pisuṇavāco hoti ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya.	165	
PA_mnd_14:165.8	Iti samaggānaṁ vā bhettā bhinnānaṁ vā anuppadātā, vaggārāmo vaggarato vagganandī vaggakaraṇiṁ vācaṁ bhāsitā hoti—	165	
PA_mnd_14:165.9	idaṁ vuccati pesuññaṁ.	165	
PA_mnd_14:166.1	Api ca dvīhi kāraṇehi pesuññaṁ upasaṁharati—	166	
PA_mnd_14:166.2	piyakamyatāya vā bhedādhippāyena vā.	166	
PA_mnd_14:166.3	Kathaṁ piyakamyatāya pesuññaṁ upasaṁharati?	166	
PA_mnd_14:166.4	Imassa piyo bhavissāmi manāpo bhavissāmi vissāsiko bhavissāmi abbhantariko bhavissāmi suhadayo bhavissāmīti.	166	
PA_mnd_14:166.5	Evaṁ piyakamyatāya pesuññaṁ upasaṁharati.	166	
PA_mnd_14:166.6	Kathaṁ bhedādhippāyena pesuññaṁ upasaṁharati?	166	
PA_mnd_14:166.7	Kathaṁ ime nānā assu vinā assu vaggā assu dvidhā assu dvejjhā assu dve pakkhā assu bhijjheyyuṁ na samāgaccheyyuṁ dukkhaṁ na phāsu vihareyyunti.	166	
PA_mnd_14:166.8	Evaṁ bhedādhippāyena pesuññaṁ upasaṁharati.	166	
PA_mnd_14:166.9	Lobhaṁ saha macchariyena, kodhaṁ pesuṇiyañca panudeyyāti.	166	
PA_mnd_14:166.10	Lobhañca macchariyañca kodhañca pesuññañca nudeyya panudeyya pajaheyya vinodeyya byantiṁ kareyya anabhāvaṁ gameyyāti—	166	
PA_mnd_14:166.11	lobhaṁ saha macchariyena, kodhaṁ pesuṇiyañca panudeyya.	166	
PA_mnd_14:167.1	Tenāha bhagavā—	167	
PA_mnd_14:168.1	“Nindāya nappavedheyya,	168	
PA_mnd_14:168.2	Na unnameyya pasaṁsito bhikkhu;	168	
PA_mnd_14:168.3	Lobhaṁ saha macchariyena,	168	
PA_mnd_14:168.4	Kodhaṁ pesuṇiyañca panudeyyā”ti.	168	
PA_mnd_14:169.1	Kayavikkaye na tiṭṭheyya,	169	
PA_mnd_14:169.2	Upavādaṁ bhikkhu na kareyya kuhiñci;	169	
PA_mnd_14:169.3	Gāme ca nābhisajjeyya,	169	
PA_mnd_14:169.4	Lābhakamyā janaṁ na lapayeyya.	169	
PA_mnd_14:170.1	Kayavikkaye na tiṭṭheyyāti.	170	
PA_mnd_14:170.2	Ye kayavikkayā vinaye paṭikkhittā na te imasmiṁ atthe adhippetā.	170	
PA_mnd_14:170.3	Kathaṁ kayavikkaye tiṭṭhati?	170	
PA_mnd_14:170.4	Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ vañcaniyaṁ vā karonto udayaṁ vā patthayanto parivatteti.	170	
PA_mnd_14:170.5	Evaṁ kayavikkaye tiṭṭhati.	170	
PA_mnd_14:170.6	Kathaṁ kayavikkaye na tiṭṭhati?	170	
PA_mnd_14:170.7	Pañcannaṁ saddhiṁ pattaṁ vā cīvaraṁ vā aññaṁ vā kiñci parikkhāraṁ na vañcaniyaṁ vā karonto na udayaṁ vā patthayanto parivatteti.	170	
PA_mnd_14:170.8	Evaṁ kayavikkaye na tiṭṭhati.	170	
PA_mnd_14:170.9	Kayavikkaye na tiṭṭheyyāti.	170	
PA_mnd_14:170.10_0	Kayavikkaye na tiṭṭheyya na santiṭṭheyya, kayavikkayaṁ pajaheyya vinodeyya byantiṁ	170	
PA_mnd_14:170.10_1	kareyya anabhāvaṁ gameyya, kayavikkayā ārato assa virato paṭivirato nikkhanto nissaṭo	170	
PA_mnd_14:170.10_2	vippamutto visaññutto vimariyādikatena cetasā vihareyyāti—	170	
PA_mnd_14:170.11	kayavikkaye na tiṭṭheyya.	170	
PA_mnd_14:171.1	Upavādaṁ bhikkhu na kareyya kuhiñcīti.	171	
PA_mnd_14:171.2	Katame upavādakarāti kilesā?	171	
PA_mnd_14:171.3_0	Santeke samaṇabrāhmaṇā iddhimanto dibbacakkhukā paracittaviduno, te dūratopi passanti	171	
PA_mnd_14:171.3_1	āsannāpi na dissanti cetasāpi cittaṁ pajānanti, devatāpi kho santi iddhimantiniyo	171	
PA_mnd_14:171.3_2	dibbacakkhukā paracittaviduniyo, tā dūratopi passanti, āsannāpi na dissanti cetasāpi cittaṁ pajānanti.	171	
PA_mnd_14:171.4	Te oḷārikehi vā kilesehi majjhimehi vā kilesehi sukhumehi vā kilesehi upavadeyyuṁ.	171	
PA_mnd_14:171.5	Katame oḷārikā kilesā?	171	
PA_mnd_14:171.6	Kāyaduccaritaṁ vacīduccaritaṁ manoduccaritaṁ—	171	
PA_mnd_14:171.7	ime vuccanti oḷārikā kilesā.	171	
PA_mnd_14:171.8	Katame majjhimā kilesā?	171	
PA_mnd_14:171.9	Kāmavitakko byāpādavitakko vihiṁsāvitakko—	171	
PA_mnd_14:171.10	ime vuccanti majjhimā kilesā.	171	
PA_mnd_14:171.11	Katame sukhumā kilesā?	171	
PA_mnd_14:171.12	Ñātivitakko, janapadavitakko, amaravitakko, parānudayatā paṭisaññutto vitakko, lābhasakkārasilokapaṭisaññutto vitakko, anavaññattipaṭisaññutto vitakko—	171	
PA_mnd_14:171.13	ime vuccanti sukhumā kilesā.	171	
PA_mnd_14:171.14_0	Te oḷārikehi vā kilesehi majjhimehi vā kilesehi sukhumehi vā kilesehi na upavadeyya	171	
PA_mnd_14:171.14_1	upavādaṁ na kareyya upavādakare kilese na kareyya na janeyya na sañjaneyya na nibbatteyya	171	
PA_mnd_14:171.14_2	nābhinibbatteyya, upavādakare kilese pajaheyya vinodeyya byantiṁ kareyya anabhāvaṁ	171	
PA_mnd_14:171.14_3	gameyya, upavādakarehi kilesehi ārato assa virato paṭivirato nikkhanto nissaṭo vippamutto	171	
PA_mnd_14:171.14_4	visaññutto vimariyādikatena cetasā vihareyya.	171	
PA_mnd_14:171.15	Kuhiñcīti kuhiñci kimhici katthaci ajjhattaṁ vā bahiddhā vā ajjhattabahiddhā vāti—	171	
PA_mnd_14:171.16	upavādaṁ bhikkhu na kareyya kuhiñci.	171	
PA_mnd_14:172.1	Gāme ca nābhisajjeyyāti.	172	
PA_mnd_14:172.2	Kathaṁ gāme sajjati?	172	
PA_mnd_14:172.3	Idha bhikkhu gāme gihīhi saṁsaṭṭho viharati sahanandī sahasokī sukhitesu sukhito dukkhitesu dukkhito, uppannesu kiccakaraṇīyesu attanā voyogaṁ āpajjati.	172	
PA_mnd_14:172.4	Evampi gāme sajjati.	172	
PA_mnd_14:173.1_0	Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya	173	
PA_mnd_14:173.1_1	pavisati arakkhiteneva kāyena arakkhitāya vācāya arakkhitena cittena anupaṭṭhitāya	173	
PA_mnd_14:173.1_2	satiyā asaṁvutehi indriyehi.	173	
PA_mnd_14:173.2	So tatra tatra sajjati tatra tatra gaṇhāti tatra tatra bajjhati tatra tatra anayabyasanaṁ āpajjati.	173	
PA_mnd_14:173.3	Evampi gāme sajjati.	173	
PA_mnd_14:174.1	Kathaṁ gāme na sajjati?	174	
PA_mnd_14:174.2	Idha bhikkhu gāme gihīhi asaṁsaṭṭho viharati na sahanandī na sahasokī na sukhitesu sukhito na dukkhitesu dukkhito, uppannesu kiccakaraṇīyesu na attanā voyogaṁ āpajjati.	174	
PA_mnd_14:174.3	Evampi gāme na sajjati.	174	
PA_mnd_14:175.1_0	Atha vā bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya	175	
PA_mnd_14:175.1_1	pavisati rakkhiteneva kāyena rakkhitāya vācāya rakkhitena cittena upaṭṭhitāya satiyā	175	
PA_mnd_14:175.1_2	saṁvutehi indriyehi.	175	
PA_mnd_14:175.2	So tatra tatra na sajjati tatra tatra na gaṇhāti tatra tatra na bajjhati tatra tatra na anayabyasanaṁ āpajjati.	175	
PA_mnd_14:175.3	Evampi gāme na sajjati.	175	
PA_mnd_14:175.4	Gāme ca nābhisajjeyyāti gāme na sajjeyya na gaṇheyya na bajjheyya na palibajjheyya, agiddho assa agadhito amucchito anajjhosanno vītagedho vigatagedho cattagedho …pe…	175	
PA_mnd_14:175.5	brahmabhūtena attanā vihareyyāti—	175	
PA_mnd_14:175.6	gāme ca nābhisajjeyya.	175	
PA_mnd_14:176.1	Lābhakamyā janaṁ na lapayeyyāti.	176	
PA_mnd_14:176.2	Katamā lapanā?	176	
PA_mnd_14:176.3_0	Lābhasakkārasilokasannissitassa pāpicchassa icchāpakatassa āmisacakkhukassa lokadhammagarukassa	176	
PA_mnd_14:176.3_1	yā paresaṁ ālapanā lapanā sallapanā ullapanā samullapanā unnahanā samunnahanā ukkācanā	176	
PA_mnd_14:176.3_2	samukkācanā anupiyabhāṇitā cāṭukamyatā muggasūpyatā pāribhaṭyatā parapiṭṭhimaṁsikatā,	176	
PA_mnd_14:176.3_3	yā tattha saṇhavācatā sakhilavācatā sithilavācatā apharusavācatā—	176	
PA_mnd_14:176.4	ayaṁ vuccati lapanā.	176	
PA_mnd_14:177.1	Api ca dvīhi kāraṇehi janaṁ lapati—	177	
PA_mnd_14:177.2	attānaṁ vā nīcaṁ ṭhapento paraṁ uccaṁ ṭhapento janaṁ lapati, attānaṁ vā uccaṁ ṭhapento paraṁ nīcaṁ ṭhapento janaṁ lapati.	177	
PA_mnd_14:177.3	Kathaṁ attānaṁ nīcaṁ ṭhapento paraṁ uccaṁ ṭhapento janaṁ lapati?	177	
PA_mnd_14:177.4_0	“Tumhe me bahūpakārā, ahaṁ tumhe nissāya labhāmi cīvarapiṇḍapātasenāsanagilānapaccayabhesajjaparikkhāraṁ,	177	
PA_mnd_14:177.4_1	yepi me aññe dātuṁ vā kātuṁ vā maññanti, tumhe nissāya tumhe sampassantā yampi me	177	
PA_mnd_14:177.4_2	purāṇaṁ mātāpettikaṁ nāmadheyyaṁ tampi me antarahitaṁ.	177	
PA_mnd_14:177.5	Tumhehi ahaṁ ñāyāmi asukassa kulūpako asukāya kulūpako”ti.	177	
PA_mnd_14:177.6	Evaṁ attānaṁ nīcaṁ ṭhapento paraṁ uccaṁ ṭhapento janaṁ lapati.	177	
PA_mnd_14:178.1	Kathaṁ attānaṁ uccaṁ ṭhapento paraṁ nīcaṁ ṭhapento janaṁ lapati?	178	
PA_mnd_14:178.2_0	“Ahaṁ tumhākaṁ bahūpakāro, tumhe maṁ āgamma buddhaṁ saraṇaṁ gatā, dhammaṁ saraṇaṁ	178	
PA_mnd_14:178.2_1	gatā, saṅghaṁ saraṇaṁ gatā, pāṇātipātā paṭiviratā, adinnādānā paṭiviratā, kāmesumicchācārā	178	
PA_mnd_14:178.2_2	paṭiviratā, musāvādā paṭiviratā, surāmerayamajjappamādaṭṭhānā paṭiviratā.	178	
PA_mnd_14:178.3	Ahaṁ tumhākaṁ uddesaṁ demi, paripucchaṁ demi, uposathaṁ ācikkhāmi, navakammaṁ adhiṭṭhāmi.	178	
PA_mnd_14:178.4	Atha pana tumhe maṁ ujjhitvā aññe sakkarotha garuṁ karotha mānetha pūjethā”ti.	178	
PA_mnd_14:178.5	Evaṁ attānaṁ uccaṁ ṭhapento paraṁ nīcaṁ ṭhapento janaṁ lapati.	178	
PA_mnd_14:179.1	Lābhakamyā janaṁ na lapayeyyāti.	179	
PA_mnd_14:179.2_0	Lābhahetu lābhapaccayā lābhakāraṇā lābhābhinibbattiyā lābhaṁ paripācento janaṁ na	179	
PA_mnd_14:179.2_1	lapayeyya, lapanaṁ pajaheyya vinodeyya byantiṁ kareyya anabhāvaṁ gameyya, lapanā	179	
PA_mnd_14:179.2_2	ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	179	
PA_mnd_14:179.3	lābhakamyā janaṁ na lapayeyya.	179	
PA_mnd_14:180.1	Tenāha bhagavā—	180	
PA_mnd_14:181.1	“Kayavikkaye na tiṭṭheyya,	181	
PA_mnd_14:181.2	Upavādaṁ bhikkhu na kareyya kuhiñci;	181	
PA_mnd_14:181.3	Gāme ca nābhisajjeyya,	181	
PA_mnd_14:181.4	Lābhakamyā janaṁ na lapayeyyā”ti.	181	
PA_mnd_14:182.1	Na ca katthiko siyā bhikkhu,	182	
PA_mnd_14:182.2	Na ca vācaṁ payuttaṁ bhāseyya;	182	
PA_mnd_14:182.3	Pāgabbhiyaṁ na sikkheyya,	182	
PA_mnd_14:182.4	Kathaṁ viggāhikaṁ na kathayeyya.	182	
PA_mnd_14:183.1	Na ca katthiko siyā bhikkhūti.	183	
PA_mnd_14:183.2	Idhekacco katthī hoti vikatthī.	183	
PA_mnd_14:183.3_0	So katthati vikatthati ahamasmi sīlasampannoti vā vatasampannoti vā sīlabbatasampannoti	183	
PA_mnd_14:183.3_1	vā jātiyā vā gottena vā kolaputtiyena vā vaṇṇapokkharatāya vā dhanena vā ajjhenena	183	
PA_mnd_14:183.3_2	vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.	183	
PA_mnd_14:183.4	Uccā kulā pabbajitoti vā mahābhogakulā pabbajitoti vā uḷārabhogakulā pabbajitoti vā …pe…	183	
PA_mnd_14:183.5	suttantikoti vā vinayadharoti vā dhammakathikoti vā āraññikoti vā …pe…	183	
PA_mnd_14:183.6	nevasaññānāsaññāyatanasamāpattiyā lābhīti vā katthati vikatthati.	183	
PA_mnd_14:183.7_0	Evaṁ na kattheyya na vikattheyya, katthaṁ pajaheyya vinodeyya byantiṁ kareyya anabhāvaṁ	183	
PA_mnd_14:183.7_1	gameyya, katthanā ārato assa virato paṭivirato nikkhanto nissaṭo vippamutto visaññutto	183	
PA_mnd_14:183.7_2	vimariyādikatena cetasā vihareyyāti—	183	
PA_mnd_14:183.8	na ca katthiko siyā bhikkhu.	183	
PA_mnd_14:184.1	Na ca vācaṁ payuttaṁ bhāseyyāti.	184	
PA_mnd_14:184.2	Katamā payuttavācā?	184	
PA_mnd_14:184.3	Idhekacco cīvarapayuttaṁ vācaṁ bhāsati, piṇḍapātapayuttaṁ vācaṁ bhāsati, senāsanapayuttaṁ vācaṁ bhāsati, gilānapaccayabhesajjaparikkhārapayuttaṁ vācaṁ bhāsati—	184	
PA_mnd_14:184.4	ayampi vuccati payuttavācā.	184	
PA_mnd_14:185.1_0	Atha vā cīvarahetu piṇḍapātahetu senāsanahetu gilānapaccayabhesajjaparikkhārahetu	185	
PA_mnd_14:185.1_1	saccampi bhaṇati musāpi bhaṇati, pisuṇampi bhaṇati apisuṇampi bhaṇati, pharusampi	185	
PA_mnd_14:185.1_2	bhaṇati apharusampi bhaṇati, samphappalāpampi bhaṇati asamphappalāpampi bhaṇati,	185	
PA_mnd_14:185.1_3	mantāpi vācaṁ bhāsati—	185	
PA_mnd_14:185.2	ayampi vuccati payuttavācā.	185	
PA_mnd_14:185.3	Atha vā pasannacitto paresaṁ dhammaṁ deseti—	185	
PA_mnd_14:185.4	“aho vata me dhammaṁ suṇeyyuṁ, sutvāva dhammaṁ pasīdeyyuṁ, pasannā ca me pasannākāraṁ kareyyun”ti—	185	
PA_mnd_14:185.5	ayaṁ vuccati payuttavācā.	185	
PA_mnd_14:185.6	Na ca vācaṁ payuttaṁ bhāseyyāti.	185	
PA_mnd_14:185.7_0	Antamaso dhammadesanaṁ vācaṁ upādāya payuttavācaṁ na bhāseyya na katheyya na bhaṇeyya	185	
PA_mnd_14:185.7_1	na dīpeyya na vohareyya, payuttaṁ vācaṁ pajaheyya vinodeyya byantiṁ kareyya anabhāvaṁ	185	
PA_mnd_14:185.7_2	gameyya, payuttavācāya ārato assa virato paṭivirato nikkhanto nissaṭo vippamutto	185	
PA_mnd_14:185.7_3	visaññutto vimariyādikatena cetasā vihareyyāti—	185	
PA_mnd_14:185.8	na ca vācaṁ payuttaṁ bhāseyya.	185	
PA_mnd_14:186.1	Pāgabbhiyaṁ na sikkheyyāti.	186	
PA_mnd_14:186.2	Pāgabbhiyanti tīṇi pāgabbhiyāni—	186	
PA_mnd_14:186.3	kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ.	186	
PA_mnd_14:186.4	Katamaṁ kāyikaṁ pāgabbhiyaṁ?	186	
PA_mnd_14:186.5_0	Idhekacco saṅghagatopi kāyikaṁ pāgabbhiyaṁ dasseti, gaṇagatopi kāyikaṁ pāgabbhiyaṁ	186	
PA_mnd_14:186.5_1	dasseti, bhojanasālāyampi kāyikaṁ pāgabbhiyaṁ dasseti, jantāgharepi kāyikaṁ pāgabbhiyaṁ	186	
PA_mnd_14:186.5_2	dasseti, udakatitthepi kāyikaṁ pāgabbhiyaṁ dasseti, antaragharaṁ pavisantopi kāyikaṁ	186	
PA_mnd_14:186.5_3	pāgabbhiyaṁ dasseti, antaragharaṁ paviṭṭhopi kāyikaṁ pāgabbhiyaṁ dasseti.	186	
PA_mnd_14:187.1	Kathaṁ saṅghagato kāyikaṁ pāgabbhiyaṁ dasseti?	187	
PA_mnd_14:187.2_0	Idhekacco saṅghagato acittīkārakato there bhikkhū ghaṭṭayantopi tiṭṭhati, ghaṭṭayantopi	187	
PA_mnd_14:187.2_1	nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvā	187	
PA_mnd_14:187.2_2	nisīdati, ṭhitakopi bhaṇati, bāhāvikkhepakopi bhaṇati.	187	
PA_mnd_14:187.3	Evaṁ saṅghagato kāyikaṁ pāgabbhiyaṁ dasseti.	187	
PA_mnd_14:188.1	Kathaṁ gaṇagato kāyikaṁ pāgabbhiyaṁ dasseti?	188	
PA_mnd_14:188.2_0	Idhekacco gaṇagato acittīkārakato therānaṁ bhikkhūnaṁ anupāhanānaṁ caṅkamantānaṁ	188	
PA_mnd_14:188.2_1	saupāhano caṅkamati, nīce caṅkame caṅkamantānaṁ ucce caṅkame caṅkamati, chamāya caṅkamantānaṁ	188	
PA_mnd_14:188.2_2	caṅkame caṅkamati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati,	188	
PA_mnd_14:188.2_3	puratopi nisīdati, uccepi āsane nisīdati, sasīsaṁ pārupitvāpi nisīdati, ṭhitopi bhaṇati,	188	
PA_mnd_14:188.2_4	bāhāvikkhepakopi bhaṇati.	188	
PA_mnd_14:188.3	Evaṁ gaṇagato kāyikaṁ pāgabbhiyaṁ dasseti.	188	
PA_mnd_14:189.1	Kathaṁ bhojanasālāyaṁ kāyikaṁ pāgabbhiyaṁ dasseti?	189	
PA_mnd_14:189.2_0	Idhekacco bhojanasālāyaṁ acittīkārakato there bhikkhū anupakhajja nisīdati, navepi	189	
PA_mnd_14:189.2_1	bhikkhū āsanena paṭibāhati, ghaṭṭayantopi tiṭṭhati, ghaṭṭayantopi nisīdati, puratopi	189	
PA_mnd_14:189.2_2	tiṭṭhati, puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi	189	
PA_mnd_14:189.2_3	bhaṇati, bāhāvikkhepakopi bhaṇati.	189	
PA_mnd_14:189.3	Evaṁ bhojanasālāyaṁ kāyikaṁ pāgabbhiyaṁ dasseti.	189	
PA_mnd_14:190.1	Kathaṁ jantāghare kāyikaṁ pāgabbhiyaṁ dasseti?	190	
PA_mnd_14:190.2_0	Idhekacco jantāghare acittīkārakato there bhikkhū ghaṭṭayantopi tiṭṭhati, ghaṭṭayantopi	190	
PA_mnd_14:190.2_1	nisīdati, puratopi tiṭṭhati, puratopi nisīdati, uccepi āsane nisīdati, anāpucchāpi	190	
PA_mnd_14:190.2_2	kaṭṭhaṁ pakkhipati, anāpucchāpi dvāraṁ pidahati.	190	
PA_mnd_14:190.3	Evaṁ jantāghare kāyikaṁ pāgabbhiyaṁ dasseti.	190	
PA_mnd_14:191.1	Kathaṁ udakatitthe kāyikaṁ pāgabbhiyaṁ dasseti?	191	
PA_mnd_14:191.2_0	Idhekacco udakatitthe acittīkārakato there bhikkhū ghaṭṭayantopi otarati, puratopi	191	
PA_mnd_14:191.2_1	otarati, ghaṭṭayantopi nhāyati, puratopi nhāyati, uparitopi nhāyati, ghaṭṭayantopi	191	
PA_mnd_14:191.2_2	uttarati, puratopi uttarati, uparitopi uttarati.	191	
PA_mnd_14:191.3	Evaṁ udakatitthe kāyikaṁ pāgabbhiyaṁ dasseti.	191	
PA_mnd_14:192.1	Kathaṁ antaragharaṁ pavisanto kāyikaṁ pāgabbhiyaṁ dasseti?	192	
PA_mnd_14:192.2	Idhekacco antaragharaṁ pavisanto acittīkārakato there bhikkhū ghaṭṭayantopi gacchati, puratopi gacchati, vokkammāpi therānaṁ bhikkhūnaṁ purato gacchati.	192	
PA_mnd_14:192.3	Evaṁ antaragharaṁ pavisanto kāyikaṁ pāgabbhiyaṁ dasseti.	192	
PA_mnd_14:193.1	Kathaṁ antaragharaṁ paviṭṭho kāyikaṁ pāgabbhiyaṁ dasseti?	193	
PA_mnd_14:193.2_0	Idhekacco antaragharaṁ paviṭṭho “na pavisa, bhante”ti vuccamāno pavisati, “na tiṭṭha,	193	
PA_mnd_14:193.2_1	bhante”ti vuccamāno tiṭṭhati, “na nisīda, bhante”ti vuccamāno nisīdati, anokāsampi	193	
PA_mnd_14:193.2_2	pavisati, anokāsepi tiṭṭhati, anokāsepi nisīdati, yānipi tāni honti kulānaṁ ovarakāni	193	
PA_mnd_14:193.2_3	gūḷhāni ca paṭicchannāni ca, yattha kulitthiyo kuladhītaro kulasuṇhāyo kulakumāriyo	193	
PA_mnd_14:193.2_4	nisīdanti tatthapi sahasā pavisati, kumārakassapi sīsaṁ parāmasati.	193	
PA_mnd_14:193.3	Evaṁ antaragharaṁ paviṭṭho kāyikaṁ pāgabbhiyaṁ dasseti—	193	
PA_mnd_14:193.4	idaṁ kāyikaṁ pāgabbhiyaṁ.	193	
PA_mnd_14:194.1	Katamaṁ vācasikaṁ pāgabbhiyaṁ?	194	
PA_mnd_14:194.2	Idhekacco saṅghagatopi vācasikaṁ pāgabbhiyaṁ dasseti, gaṇagatopi vācasikaṁ pāgabbhiyaṁ dasseti, antaragharaṁ paviṭṭhopi vācasikaṁ pāgabbhiyaṁ dasseti.	194	
PA_mnd_14:194.3	Kathaṁ saṅghagato vācasikaṁ pāgabbhiyaṁ dasseti?	194	
PA_mnd_14:194.4_0	Idhekacco saṅghagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ	194	
PA_mnd_14:194.4_1	bhikkhūnaṁ dhammaṁ bhaṇati, pañhaṁ visajjeti, pātimokkhaṁ uddisati, ṭhitakopi bhaṇati,	194	
PA_mnd_14:194.4_2	bāhāvikkhepakopi bhaṇati.	194	
PA_mnd_14:194.5	Evaṁ saṅghagato vācasikaṁ pāgabbhiyaṁ dasseti.	194	
PA_mnd_14:195.1	Kathaṁ gaṇagato vācasikaṁ pāgabbhiyaṁ dasseti?	195	
PA_mnd_14:195.2	Idhekacco gaṇagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati;	195	
PA_mnd_14:195.3	ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati.	195	
PA_mnd_14:195.4	Evaṁ gaṇagato vācasikaṁ pāgabbhiyaṁ dasseti.	195	
PA_mnd_14:196.1	Kathaṁ antaragharaṁ paviṭṭho vācasikaṁ pāgabbhiyaṁ dasseti?	196	
PA_mnd_14:196.2	Idhekacco antaragharaṁ paviṭṭho itthiṁ vā kumāriṁ vā evamāha—	196	
PA_mnd_14:196.3	“itthannāme itthaṅgotte kiṁ atthi?	196	
PA_mnd_14:196.4	Yāgu atthi, bhattaṁ atthi, khādanīyaṁ atthi?	196	
PA_mnd_14:196.5	Kiṁ pivissāma, kiṁ bhuñjissāma, kiṁ khādissāma, kiṁ vā atthi, kiṁ vā me dassathā”ti vippalapati.	196	
PA_mnd_14:196.6	Evaṁ antaragharaṁ paviṭṭho vācasikaṁ pāgabbhiyaṁ dasseti—	196	
PA_mnd_14:196.7	idaṁ vācasikaṁ pāgabbhiyaṁ.	196	
PA_mnd_14:197.1	Katamaṁ cetasikaṁ pāgabbhiyaṁ?	197	
PA_mnd_14:197.2	Idhekacco na uccā kulā pabbajito samāno uccā kulā pabbajitena saddhiṁ sadisaṁ attānaṁ karoti cittena,	197	
PA_mnd_14:197.3	na mahābhogakulā pabbajito samāno mahābhogakulā pabbajitena saddhiṁ sadisaṁ attānaṁ karoti cittena,	197	
PA_mnd_14:197.4	na uḷārabhogakulā pabbajito samāno uḷārabhogakulā pabbajitena saddhiṁ sadisaṁ attānaṁ karoti cittena,	197	
PA_mnd_14:197.5	na suttantiko samāno suttantikena saddhiṁ sadisaṁ attānaṁ karoti cittena,	197	
PA_mnd_14:197.6	na vinayadharo samāno …	197	
PA_mnd_14:197.7	na dhammakathiko samāno …	197	
PA_mnd_14:197.8	na āraññiko samāno …	197	
PA_mnd_14:197.9	na piṇḍapātiko samāno …	197	
PA_mnd_14:197.10	na paṁsukūliko samāno …	197	
PA_mnd_14:197.11	na tecīvariko samāno …	197	
PA_mnd_14:197.12	na sapadānacāriko samāno …	197	
PA_mnd_14:197.13	na khalupacchābhattiko samāno …	197	
PA_mnd_14:197.14	na nesajjiko samāno …	197	
PA_mnd_14:197.15	na yathāsanthatiko samāno yathāsanthatikena saddhiṁ sadisaṁ attānaṁ karoti cittena,	197	
PA_mnd_14:197.16	na paṭhamassa jhānassa lābhī samāno paṭhamassa jhānassa lābhinā saddhiṁ sadisaṁ attānaṁ karoti cittena,	197	
PA_mnd_14:197.17	na dutiyassa jhānassa …	197	
PA_mnd_14:197.18	na tatiyassa jhānassa …	197	
PA_mnd_14:197.19	na catutthassa jhānassa lābhī samāno …	197	
PA_mnd_14:197.20	na ākāsānañcāyatanasamāpattiyā lābhī samāno …	197	
PA_mnd_14:197.21	na viññāṇañcāyatanasamāpattiyā …	197	
PA_mnd_14:197.22	na ākiñcaññāyatanasamāpattiyā …	197	
PA_mnd_14:197.23	na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ karoti cittena—	197	
PA_mnd_14:197.24	idaṁ cetasikaṁ pāgabbhiyaṁ.	197	
PA_mnd_14:197.25	Na sikkheyyāti pāgabbhiyaṁ na sikkheyya na careyya na ācareyya na samācareyya na samādāya vatteyya,	197	
PA_mnd_14:197.26_0	pāgabbhiyaṁ pajaheyya vinodeyya byantiṁ kareyya anabhāvaṁ gameyya, pāgabbhiyā ārato	197	
PA_mnd_14:197.26_1	assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	197	
PA_mnd_14:197.27	pāgabbhiyaṁ na sikkheyya.	197	
PA_mnd_14:198.1	Kathaṁ viggāhikaṁ na kathayeyyāti.	198	
PA_mnd_14:198.2	Katamā viggāhikā kathā?	198	
PA_mnd_14:198.3	Idhekacco evarūpiṁ kathaṁ kattā hoti—	198	
PA_mnd_14:198.4	“na tvaṁ imaṁ dhammavinayaṁ ājānāsi …pe…	198	
PA_mnd_14:198.5	nibbeṭhehi vā sace pahosī”ti.	198	
PA_mnd_14:198.6	Vuttañhetaṁ bhagavatā—	198	
PA_mnd_14:198.7	“viggāhikāya kho, moggallāna, kathāya sati kathābāhullaṁ pāṭikaṅkhaṁ, kathābāhulle sati uddhaccaṁ, uddhatassa asaṁvaro, asaṁvutassa ārā cittaṁ samādhimhā”ti.	198	
PA_mnd_14:198.8	Kathaṁ viggāhikaṁ na kathayeyyāti.	198	
PA_mnd_14:198.9_0	Viggāhikaṁ kathaṁ na katheyya na bhaṇeyya na dīpeyya na vohareyya, viggāhikaṁ kathaṁ	198	
PA_mnd_14:198.9_1	pajaheyya vinodeyya byantiṁ kareyya anabhāvaṁ gameyya, viggāhikakathāya ārato assa	198	
PA_mnd_14:198.9_2	virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	198	
PA_mnd_14:198.10	kathaṁ viggāhikaṁ na kathayeyya.	198	
PA_mnd_14:199.1	Tenāha bhagavā—	199	
PA_mnd_14:200.1	“Na ca katthiko siyā bhikkhu,	200	
PA_mnd_14:200.2	Na ca vācaṁ payuttaṁ bhāseyya;	200	
PA_mnd_14:200.3	Pāgabbhiyaṁ na sikkheyya,	200	
PA_mnd_14:200.4	Kathaṁ viggāhikaṁ na kathayeyyā”ti.	200	
PA_mnd_14:201.1	Mosavajje na niyyetha,	201	
PA_mnd_14:201.2	Sampajāno saṭhāni na kayirā;	201	
PA_mnd_14:201.3	Atha jīvitena paññāya,	201	
PA_mnd_14:201.4	Sīlabbatena nāññamatimaññe.	201	
PA_mnd_14:202.1	Mosavajje na niyyethāti.	202	
PA_mnd_14:202.2	Mosavajjaṁ vuccati musāvādo.	202	
PA_mnd_14:202.3	Idhekacco sabhaggato vā parisaggato vā …pe…	202	
PA_mnd_14:202.4	āmisakiñcikkhahetu vā sampajānamusā bhāsitā hoti—	202	
PA_mnd_14:202.5	idaṁ vuccati mosavajjaṁ.	202	
PA_mnd_14:202.6	Api ca tīhākārehi musāvādo hoti—	202	
PA_mnd_14:202.7	pubbevassa hoti “musā bhaṇissan”ti, bhaṇantassa hoti “musā bhaṇāmī”ti, bhaṇitassa hoti “musā mayā bhaṇitan”ti, imehi tīhākārehi musāvādo hoti.	202	
PA_mnd_14:202.8	Api ca catūhākārehi …	202	
PA_mnd_14:202.9	pañcahākārehi …	202	
PA_mnd_14:202.10	chahākārehi …	202	
PA_mnd_14:202.11	sattahākārehi …	202	
PA_mnd_14:202.12	aṭṭhahākārehi …	202	
PA_mnd_14:202.13	musāvādo hoti—	202	
PA_mnd_14:202.14_0	pubbevassa hoti “musā bhaṇissan”ti, bhaṇantassa hoti “musā bhaṇāmī”ti, bhaṇitassa	202	
PA_mnd_14:202.14_1	hoti “musā mayā bhaṇitan”ti vinidhāya diṭṭhiṁ vinidhāya khantiṁ vinidhāya ruciṁ vinidhāya	202	
PA_mnd_14:202.14_2	saññaṁ vinidhāya bhāvaṁ—	202	
PA_mnd_14:202.15	imehi aṭṭhahākārehi musāvādo hoti.	202	
PA_mnd_14:202.16	Mosavajje na niyyethāti.	202	
PA_mnd_14:202.17_0	Mosavajje na yāyeyya na niyyāyeyya na vaheyya na saṁhareyya, mosavajjaṁ pajaheyya	202	
PA_mnd_14:202.17_1	vinodeyya byantiṁ kareyya anabhāvaṁ gameyya, mosavajjā ārato assa virato paṭivirato	202	
PA_mnd_14:202.17_2	nikkhanto nissaṭo vippamutto visaññutto vimariyādikatena cetasā vihareyyāti—	202	
PA_mnd_14:202.18	mosavajje na niyyetha.	202	
PA_mnd_14:203.1	Sampajāno saṭhāni na kayirāti.	203	
PA_mnd_14:203.2	Katamaṁ sāṭheyyaṁ?	203	
PA_mnd_14:203.3	Idhekacco saṭho hoti parisaṭho, yaṁ tattha saṭhaṁ saṭhatā sāṭheyyaṁ kakkaratā kakkariyaṁ parikkhattatā pārikkhattiyaṁ—	203	
PA_mnd_14:203.4	idaṁ vuccati sāṭheyyaṁ.	203	
PA_mnd_14:203.5	Sampajāno saṭhāni na kayirāti.	203	
PA_mnd_14:203.6_0	Sampajāno hutvā sāṭheyyaṁ na kareyya na janeyya na sañjaneyya na nibbatteyya nābhinibbatteyya,	203	
PA_mnd_14:203.6_1	sāṭheyyaṁ pajaheyya vinodeyya byantiṁ kareyya anabhāvaṁ gameyya, sāṭheyyā ārato assa	203	
PA_mnd_14:203.6_2	virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	203	
PA_mnd_14:203.7	sampajāno saṭhāni na kayirā.	203	
PA_mnd_14:204.1	Atha jīvitena paññāya, sīlabbatena nāññamatimaññeti.	204	
PA_mnd_14:204.2	Athāti padasandhi …pe… padānupubbatāpetaṁ—	204	
PA_mnd_14:204.3	athāti.	204	
PA_mnd_14:204.4	Idhekacco lūkhajīvitaṁ jīvanto paraṁ paṇītajīvitaṁ jīvantaṁ atimaññati—	204	
PA_mnd_14:204.5	“kiṁ panāyaṁ bahulājīvo sabbaṁ sambhakkheti, seyyathidaṁ—	204	
PA_mnd_14:204.6	mūlabījaṁ khandhabījaṁ phaḷubījaṁ aggabījaṁ bījabījameva pañcamaṁ asanivicakkadantakūṭasamaṇappadhānenā”ti.	204	
PA_mnd_14:204.7	So tāya lūkhajīvitāya paraṁ paṇītajīvitaṁ jīvantaṁ atimaññati.	204	
PA_mnd_14:205.1	Idhekacco paṇītajīvitaṁ jīvanto paraṁ lūkhajīvitaṁ jīvantaṁ atimaññati—	205	
PA_mnd_14:205.2	“kiṁ panāyaṁ appapuñño appesakkho na lābhī cīvarapiṇḍapātasenāsanagilānapaccayabhesajjaparikkhārānan”ti.	205	
PA_mnd_14:205.3	So tāya paṇītajīvitāya paraṁ lūkhajīvitaṁ jīvantaṁ atimaññati.	205	
PA_mnd_14:205.4	Idhekacco paññāsampanno hoti.	205	
PA_mnd_14:205.5	So puṭṭho pañhaṁ visajjeti.	205	
PA_mnd_14:205.6	Tassa evaṁ hoti—	205	
PA_mnd_14:205.7	“ahamasmi paññāsampanno, ime panaññe na paññāsampannā”ti.	205	
PA_mnd_14:205.8	So tāya paññāsampadāya paraṁ atimaññati.	205	
PA_mnd_14:205.9	Idhekacco sīlasampanno hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.	205	
PA_mnd_14:205.10	Tassa evaṁ hoti—	205	
PA_mnd_14:205.11	“ahamasmi sīlasampanno, ime panaññe bhikkhū dussīlā pāpadhammā”ti.	205	
PA_mnd_14:205.12	So tāya sīlasampadāya paraṁ atimaññati.	205	
PA_mnd_14:205.13	Idhekacco vatasampanno hoti āraññiko vā piṇḍapātiko vā paṁsukūliko vā tecīvariko vā sapadānacāriko vā khalupacchābhattiko vā nesajjiko vā yathāsanthatiko vā.	205	
PA_mnd_14:205.14	Tassa evaṁ hoti—	205	
PA_mnd_14:205.15	“ahamasmi vatasampanno, ime panaññe na vatasampannā”ti.	205	
PA_mnd_14:205.16	So tāya vatasampadāya paraṁ atimaññati.	205	
PA_mnd_14:205.17	Atha jīvitena paññāya, sīlabbatena nāññamatimaññeti.	205	
PA_mnd_14:205.18_0	Lūkhajīvitāya vā paṇītajīvitāya vā paññāsampadāya vā sīlasampadāya vā vatasampadāya	205	
PA_mnd_14:205.18_1	vā paraṁ nātimaññeyya, nāvajāneyya, na tena mānaṁ janeyya, na tena thaddho assa,	205	
PA_mnd_14:205.18_2	patthaddho paggahitasiroti—	205	
PA_mnd_14:205.19	atha jīvitena paññāya sīlabbatena nāññamatimaññe.	205	
PA_mnd_14:206.1	Tenāha bhagavā—	206	
PA_mnd_14:207.1	“Mosavajje na niyyetha,	207	
PA_mnd_14:207.2	Sampajāno saṭhāni na kayirā;	207	
PA_mnd_14:207.3	Atha jīvitena paññāya,	207	
PA_mnd_14:207.4	Sīlabbatena nāññamatimaññe”ti.	207	
PA_mnd_14:208.1	Sutvā rusito bahuṁ vācaṁ,	208	
PA_mnd_14:208.2	Samaṇānaṁ vā puthujanānaṁ;	208	
PA_mnd_14:208.3	Pharusena ne na paṭivajjā,	208	
PA_mnd_14:208.4	Na hi santo paṭiseniṁ karonti.	208	
PA_mnd_14:209.1	Sutvā rusito bahuṁ vācaṁ, samaṇānaṁ puthujanānanti.	209	
PA_mnd_14:209.2	Rusitoti dūsito khuṁsito ghaṭṭito vambhito garahito upavadito.	209	
PA_mnd_14:209.3	Samaṇānanti ye keci ito bahiddhā paribbajūpagatā paribbajasamāpannā.	209	
PA_mnd_14:209.4_0	Puthujanānanti khattiyā ca brāhmaṇā ca vessā ca suddā ca gahaṭṭhā ca pabbajitā ca	209	
PA_mnd_14:209.4_1	devā ca manussā ca, te bahukāhi vācāhi aniṭṭhāhi akantāhi amanāpāhi akkoseyyuṁ paribhāseyyuṁ	209	
PA_mnd_14:209.4_2	roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ	209	
PA_mnd_14:209.4_3	upaghātaṁ kareyyuṁ tesaṁ bahuṁ vācaṁ aniṭṭhaṁ akantaṁ amanāpaṁ sutvā suṇitvā uggahitvā	209	
PA_mnd_14:209.4_4	upadhārayitvā upalakkhayitvāti—	209	
PA_mnd_14:209.5	sutvā rusito bahuṁ vācaṁ, samaṇānaṁ vā puthujanānaṁ.	209	
PA_mnd_14:210.1	Pharusena ne na paṭivajjāti.	210	
PA_mnd_14:210.2_0	Pharusenāti pharusena kakkhaḷena na paṭivajjā nappaṭibhaṇeyya, akkosantaṁ na paccakkoseyya,	210	
PA_mnd_14:210.2_1	rosantaṁ nappaṭiroseyya, bhaṇḍanaṁ nappaṭibhaṇḍeyya na kalahaṁ kareyya na bhaṇḍanaṁ	210	
PA_mnd_14:210.2_2	kareyya na viggahaṁ kareyya na vivādaṁ kareyya na medhagaṁ kareyya, kalahabhaṇḍanaviggahavivādamedhagaṁ	210	
PA_mnd_14:210.2_3	pajaheyya vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā	210	
PA_mnd_14:210.2_4	ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	210	
PA_mnd_14:210.3	pharusena ne na paṭivajjā.	210	
PA_mnd_14:211.1	Na hi santo paṭiseniṁ karontīti.	211	
PA_mnd_14:211.2_0	Santoti rāgassa santattā santo, dosassa … mohassa … kodhassa … upanāhassa …pe… sabbākusalābhisaṅkhārānaṁ	211	
PA_mnd_14:211.2_1	santattā samitattā vūpasamitattā vijjhātattā nibbutattā vigatattā paṭipassaddhattā	211	
PA_mnd_14:211.2_2	santo upasanto vūpasanto nibbuto paṭipassaddhoti—	211	
PA_mnd_14:211.3	santo.	211	
PA_mnd_14:211.4	Na hi santo paṭiseniṁ karontīti.	211	
PA_mnd_14:211.5	Santo paṭiseniṁ paṭimallaṁ paṭikaṇṭakaṁ paṭipakkhaṁ na karonti na janenti na sañjanenti na nibbattenti nābhinibbattentīti—	211	
PA_mnd_14:211.6	na hi santo paṭiseniṁ karonti.	211	
PA_mnd_14:212.1	Tenāha bhagavā—	212	
PA_mnd_14:213.1	“Sutvā rusito bahuṁ vācaṁ,	213	
PA_mnd_14:213.2	Samaṇānaṁ vā puthujanānaṁ;	213	
PA_mnd_14:213.3	Pharusena ne na paṭivajjā,	213	
PA_mnd_14:213.4	Na hi santo paṭiseniṁ karontī”ti.	213	
PA_mnd_14:214.1	Etañca dhammamaññāya,	214	
PA_mnd_14:214.2	Vicinaṁ bhikkhu sadā sato sikkhe;	214	
PA_mnd_14:214.3	Santīti nibbutiṁ ñatvā,	214	
PA_mnd_14:214.4	Sāsane gotamassa nappamajjeyya.	214	
PA_mnd_14:215.1	Etañca dhammamaññāyāti.	215	
PA_mnd_14:215.2	Etanti ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ uttānīkataṁ pakāsitaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.	215	
PA_mnd_14:215.3	Evampi etañca dhammamaññāya.	215	
PA_mnd_14:215.4_0	Atha vā samañca visamañca pathañca vipathañca sāvajjañca anavajjañca hīnañca paṇītañca	215	
PA_mnd_14:215.4_1	kaṇhañca sukkañca viññūgarahitañca viññūpasatthañca dhammaṁ aññāya jānitvā tulayitvā	215	
PA_mnd_14:215.4_2	tīrayitvā vibhāvayitvā vibhūtaṁ katvāti.	215	
PA_mnd_14:215.5	Evampi etañca dhammamaññāya.	215	
PA_mnd_14:215.6_0	Atha vā sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ	215	
PA_mnd_14:215.6_1	dhammānudhammapaṭipadaṁ sīlesu paripūrakāritaṁ indriyesu guttadvārataṁ bhojane mattaññutaṁ	215	
PA_mnd_14:215.6_2	jāgariyānuyogaṁ satisampajaññaṁ, cattāro satipaṭṭhāne cattāro sammappadhāne cattāro	215	
PA_mnd_14:215.6_3	iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ, nibbānañca	215	
PA_mnd_14:215.6_4	nibbānagāminiñca paṭipadaṁ dhammaṁ aññāya jānitvā tulayitvā tīrayitvā vibhāvayitvā vibhūtaṁ katvāti.	215	
PA_mnd_14:215.7	Evampi tañca dhammamaññāya.	215	
PA_mnd_14:216.1	Vicinaṁ bhikkhu sadā sato sikkheti.	216	
PA_mnd_14:216.2	Vicinanti vicinanto pavicinanto tulayanto tīrayanto vibhāvayanto vibhūtaṁ karonto.	216	
PA_mnd_14:216.3	“Sabbe saṅkhārā aniccā”ti …pe…	216	
PA_mnd_14:216.4	“yaṁ kiñci samudayadhammaṁ sabbaṁ taṁ nirodhadhamman”ti vicinanto pavicinanto tulayanto tīrayanto vibhāvayanto vibhūtaṁ karontoti—	216	
PA_mnd_14:216.5	vicinaṁ bhikkhu.	216	
PA_mnd_14:216.6	Sadāti sadā sabbadā sabbakālaṁ …pe…	216	
PA_mnd_14:216.7	pacchime vayokhandhe.	216	
PA_mnd_14:216.8	Satoti catūhi kāraṇehi sato—	216	
PA_mnd_14:216.9	kāye kāyānupassanāsatipaṭṭhānaṁ bhāvento sato …pe…	216	
PA_mnd_14:216.10	so vuccati sato.	216	
PA_mnd_14:216.11	Sikkheti tisso sikkhāyo—	216	
PA_mnd_14:216.12	adhisīlasikkhā, adhicittasikkhā, adhipaññāsikkhā …pe…	216	
PA_mnd_14:216.13	ayaṁ adhipaññāsikkhā.	216	
PA_mnd_14:216.14	Imā tisso sikkhāyo āvajjanto sikkheyya …pe…	216	
PA_mnd_14:216.15	sikkheyya ācareyya samācareyya samādāya vatteyyāti—	216	
PA_mnd_14:216.16	vicinaṁ bhikkhu sadā sato sikkhe.	216	
PA_mnd_14:217.1	Santīti nibbutiṁ ñatvāti.	217	
PA_mnd_14:217.2	Rāgassa nibbutiṁ santīti ñatvā, dosassa … mohassa …pe…	217	
PA_mnd_14:217.3	sabbākusalābhisaṅkhārānaṁ nibbutiṁ santīti ñatvā jānitvā tulayitvā tīrayitvā vibhāvayitvā vibhūtaṁ katvāti—	217	
PA_mnd_14:217.4	santīti nibbutiṁ ñatvā.	217	
PA_mnd_14:218.1	Sāsane gotamassa nappamajjeyyāti.	218	
PA_mnd_14:218.2	Gotamassa sāsane buddhasāsane jinasāsane tathāgatasāsane devasāsane arahantasāsane.	218	
PA_mnd_14:218.3	Nappamajjeyyāti sakkaccakārī assa sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu.	218	
PA_mnd_14:218.4	“Kadāhaṁ aparipūraṁ vā sīlakkhandhaṁ paripūreyyaṁ …pe…	218	
PA_mnd_14:218.5	aparipūraṁ vā samādhikkhandhaṁ …	218	
PA_mnd_14:218.6	paññākkhandhaṁ …	218	
PA_mnd_14:218.7	vimuttikkhandhaṁ …	218	
PA_mnd_14:218.8	vimuttiñāṇadassanakkhandhaṁ?	218	
PA_mnd_14:218.9	Kadāhaṁ apariññātaṁ vā dukkhaṁ parijāneyyaṁ, appahīne vā kilese pajaheyyaṁ, abhāvitaṁ vā maggaṁ bhāveyyaṁ, asacchikataṁ vā nirodhaṁ sacchikareyyan”ti?	218	
PA_mnd_14:218.10	Yo tattha chando ca vāyāmo ca ussāho ca ussoḷhī ca thāmo ca appaṭivānī ca sati ca sampajaññañca ātappaṁ padhānaṁ adhiṭṭhānaṁ anuyogo appamādo kusalesu dhammesūti—	218	
PA_mnd_14:218.11	sāsane gotamassa nappamajjeyya.	218	
PA_mnd_14:219.1	Tenāha bhagavā—	219	
PA_mnd_14:220.1	“Etañca dhammamaññāya,	220	
PA_mnd_14:220.2	Vicinaṁ bhikkhu sadā sato sikkhe;	220	
PA_mnd_14:220.3	Santīti nibbutiṁ ñatvā,	220	
PA_mnd_14:220.4	Sāsane gotamassa nappamajjeyyā”ti.	220	
PA_mnd_14:221.1	Abhibhū hi so anabhibhūto,	221	
PA_mnd_14:221.2	Sakkhidhammamanītihamaddasi;	221	
PA_mnd_14:221.3	Tasmā hi tassa bhagavato sāsane,	221	
PA_mnd_14:221.4	Appamatto sadā namassamanusikkhe.	221	
PA_mnd_14:221.5	(Iti bhagavā.)	221	
PA_mnd_14:222.1	Abhibhū hi so anabhibhūtoti.	222	
PA_mnd_14:222.2_0	Abhibhūti rūpābhibhū saddābhibhū gandhābhibhū rasābhibhū phoṭṭhabbābhibhū dhammābhibhū,	222	
PA_mnd_14:222.2_1	anabhibhūto kehici kilesehi, abhibhosi ne pāpake akusale dhamme saṅkilesike ponobhavike	222	
PA_mnd_14:222.2_2	sadare dukkhavipāke āyatiṁ jātijarāmaraṇiyeti—	222	
PA_mnd_14:222.3	abhibhū hi so anabhibhūto.	222	
PA_mnd_14:223.1	Sakkhidhammamanītihamaddasīti.	223	
PA_mnd_14:223.2_0	Sakkhidhammanti na itihitihaṁ na itikiriyāya na paramparāya na piṭakasampadāya na	223	
PA_mnd_14:223.2_1	takkahetu na nayahetu na ākāraparivitakkena na diṭṭhinijjhānakkhantiyā sāmaṁ sayamabhiññātaṁ	223	
PA_mnd_14:223.2_2	attapaccakkhadhammaṁ addasi addakkhi apassi paṭivijjhīti—	223	
PA_mnd_14:223.3	sakkhidhammamanītihamaddasi.	223	
PA_mnd_14:224.1	Tasmā hi tassa bhagavato sāsaneti.	224	
PA_mnd_14:224.2	Tasmāti tasmā taṅkāraṇā taṁhetu tappaccayā taṁnidānā.	224	
PA_mnd_14:224.3	Tassa bhagavato sāsaneti.	224	
PA_mnd_14:224.4	Tassa bhagavato sāsane gotamasāsane buddhasāsane jinasāsane tathāgatasāsane devasāsane arahantasāsaneti—	224	
PA_mnd_14:224.5	tasmā tassa bhagavato sāsane.	224	
PA_mnd_14:225.1	Appamatto sadā namassamanusikkhe (iti bhagavā)ti.	225	
PA_mnd_14:225.2	Appamattoti sakkaccakārī …pe…	225	
PA_mnd_14:225.3	appamādo kusalesu dhammesu.	225	
PA_mnd_14:225.4	Sadāti sadā sabbakālaṁ …pe…	225	
PA_mnd_14:225.5	pacchime vayokhandhe.	225	
PA_mnd_14:225.6_0	Namassanti kāyena vā namassamāno vācāya vā namassamāno cittena vā namassamāno anvatthapaṭipattiyā	225	
PA_mnd_14:225.6_1	vā namassamāno dhammānudhammapaṭipattiyā vā namassamāno sakkurumāno garukurumāno	225	
PA_mnd_14:225.6_2	mānayamāno pūjayamāno apacayamāno.	225	
PA_mnd_14:225.7	Anusikkheti tisso sikkhāyo—	225	
PA_mnd_14:225.8	adhisīlasikkhā, adhicittasikkhā, adhipaññāsikkhā …pe…	225	
PA_mnd_14:225.9	ayaṁ adhipaññāsikkhā.	225	
PA_mnd_14:225.10	Imā tisso sikkhāyo āvajjanto sikkheyya …pe…	225	
PA_mnd_14:225.11	sacchikātabbaṁ sacchikaronto sikkheyya careyya ācareyya samācareyya samādāya vatteyya.	225	
PA_mnd_14:225.12	Bhagavāti gāravādhivacanaṁ …pe… sacchikā paññatti yadidaṁ bhagavāti—	225	
PA_mnd_14:225.13	appamatto sadā namassamanusikkhe.	225	
PA_mnd_14:225.14	(Iti bhagavā.)	225	
PA_mnd_14:226.1	Tenāha bhagavā—	226	
PA_mnd_14:227.1	“Abhibhū hi so anabhibhūto,	227	
PA_mnd_14:227.2	Sakkhidhammamanītihamaddasi;	227	
PA_mnd_14:227.3	Tasmā hi tassa bhagavato sāsane,	227	
PA_mnd_14:227.4	Appamatto sadā namassamanusikkhe”.	227	
PA_mnd_14:227.5	(Iti bhagavāti.)	227	
PA_mnd_14:228.1	Tuvaṭakasuttaniddeso cuddasamo.	228	
