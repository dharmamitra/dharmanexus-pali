segmentnr	original	folio	analyzed
PA_atk-s05_13a1:0	Namo tassa bhagavato arahato sammāsambuddhassa	0	
PA_atk-s05_13a1:1	Khuddakanikāye	0	
PA_atk-s05_13a1:2	Jātaka-aṭṭhakathā	0	
PA_atk-s05_13a1:3	(Paṭhamo bhāgo)	0	
PA_atk-s05_13a1:4	Ganthārambhakathā	0	
PA_atk-s05_13a1:5	Jātikoṭisahassehi, pamāṇarahitaṃ hitaṃ;	0	
PA_atk-s05_13a1:6	Lokassa lokanāthena, kataṃ yena mahesinā.	0	
PA_atk-s05_13a1:7	Tassa pāde namassitvā, katvā dhammassa cañjaliṃ;	0	
PA_atk-s05_13a1:8	Saṅghañca patimānetvā, sabbasammānabhājanaṃ.	0	
PA_atk-s05_13a1:9	Namassanādino assa, puññassa ratanattaye;	0	
PA_atk-s05_13a1:10	Pavattassānubhāvena, chetvā sabbe upaddave.	1	
PA_atk-s05_13a1:11	Taṃ taṃ kāraṇamāgamma, desitāni jutīmatā;	1	
PA_atk-s05_13a1:12	Apaṇṇakādīni purā, jātakāni mahesinā.	1	
PA_atk-s05_13a1:13	Yāni yesu ciraṃ satthā, lokanittharaṇatthiko;	1	
PA_atk-s05_13a1:14	Anante bodhisambhāre, paripācesi nāyako.	1	
PA_atk-s05_13a1:15	Tāni sabbāni ekajjhaṃ, āropentehi saṅgahaṃ;	1	
PA_atk-s05_13a1:16	Jātakaṃ nāma saṅgītaṃ, dhammasaṅgāhakehi yaṃ.	1	
PA_atk-s05_13a1:17	Buddhavaṃsassa etassa, icchantena ciraṭṭhitiṃ;	1	
PA_atk-s05_13a1:18	Yācito abhigantvāna, therena atthadassinā.	1	
PA_atk-s05_13a1:19	Asaṃsaṭṭhavihāre, sadā suddhavihārinā;	1	
PA_atk-s05_13a1:20	Tatheva buddhamittena, santacittena viññunā.	2	
PA_atk-s05_13a1:21	Mahiṃsāsakavaṃsamhi, sambhūtena nayaññunā;	2	
PA_atk-s05_13a1:22	Buddhadevena ca tathā, bhikkhunā suddhabuddhinā.	2	
PA_atk-s05_13a1:23	Mahāpurisacariyānaṃ, ānubhāvaṃ acintiyaṃ;	2	
PA_atk-s05_13a1:24	Tassa vijjotayantassa, jātakassatthavaṇṇanaṃ.	2	
PA_atk-s05_13a1:25	Mahāvihāravāsīnaṃ, vācanāmagganissitaṃ;	2	
PA_atk-s05_13a1:26	Bhāsissaṃ bhāsato taṃ me, sādhu gaṇhantu sādhavoti.	2	
PA_atk-s05_13a1:27	Nidānakathā	2	
PA_atk-s05_13a1:28_0	Sā panāyaṃ jātakassa atthavaṇṇanā dūrenidānaṃ, avidūrenidānaṃ, santikenidānanti imāni	28	
PA_atk-s05_13a1:28_1	tīṇi nidānāni dassetvā vaṇṇiyamānā ye naṃ suṇanti, tehi samudāgamato paṭṭhāya viññātattā	28	
PA_atk-s05_13a1:28_2	yasmā suṭṭhu viññātā nāma hoti, tasmā taṃ tāni nidānāni dassetvā vaṇṇayissāma.	28	
PA_atk-s05_13a1:29_0	Tattha ādito tāva tesaṃ nidānānaṃ paricchedo veditabbo. Dīpaṅkarapādamūlasmiñhi katābhinīhārassa	29	
PA_atk-s05_13a1:29_1	mahāsattassa yāva vessantarattabhāvā cavitvā tusitapure nibbatti, tāva pavatto kathāmaggo	29	
PA_atk-s05_13a1:29_2	dūrenidānaṃ nāma. Tusitabhavanato pana cavitvā yāva bodhimaṇḍe sabbaññutappatti,	29	
PA_atk-s05_13a1:29_3	tāva pavatto kathāmaggo avidūrenidānaṃ nāma. Santikenidānaṃ pana tesu tesu ṭhānesu	29	
PA_atk-s05_13a1:29_4	viharato tasmiṃ tasmiṃyeva ṭhāne labbhatīti.	29	
PA_atk-s05_13a1:30	1. Dūrenidānakathā	3	
PA_atk-s05_13a1:31_0	Tatridaṃ dūrenidānaṃ nāma – ito kira kappasatasahassādhikānaṃ catunnaṃ asaṅkhyeyyānaṃ	31	
PA_atk-s05_13a1:31_1	matthake amaravatī nāma nagaraṃ ahosi. Tattha sumedho nāma brāhmaṇo paṭivasati ubhato	31	
PA_atk-s05_13a1:31_2	sujāto mātito ca pitito ca saṃsuddhagahaṇiko yāva sattamā kulaparivaṭṭā akkhitto	31	
PA_atk-s05_13a1:31_3	anupakuṭṭho jātivādena abhirūpo dassanīyo pāsādiko paramāya vaṇṇapokkharatāya samannāgato.	31	
PA_atk-s05_13a1:31_4	So aññaṃ kammaṃ akatvā brāhmaṇasippameva uggaṇhi. Tassa daharakāleyeva mātāpitaro	31	
PA_atk-s05_13a1:31_5	kālamakaṃsu. Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādibharite	31	
PA_atk-s05_13a1:31_6	gabbhe vivaritvā “ettakaṃ te, kumāra, mātu santakaṃ, ettakaṃ pitu santakaṃ, ettakaṃ	31	
PA_atk-s05_13a1:31_7	ayyakapayyakāna”nti yāva sattamā kulaparivaṭṭā dhanaṃ ācikkhitvā “etaṃ paṭipajjāhī”ti	31	
PA_atk-s05_13a1:31_8	āha. Sumedhapaṇḍito cintesi – “imaṃ dhanaṃ saṃharitvā mayhaṃ pitupitāmahādayo paralokaṃ	31	
PA_atk-s05_13a1:31_9	gacchantā ekaṃ kahāpaṇampi gahetvā na gatā, mayā pana gahetvā gamanakāraṇaṃ kātuṃ	31	
PA_atk-s05_13a1:31_10	vaṭṭatī”ti. So rañño ārocetvā nagare bheriṃ carāpetvā mahājanassa dānaṃ datvā tāpasapabbajjaṃ	311	
PA_atk-s05_13a1:31_11	pabbaji. Imassa panatthassa āvibhāvatthaṃ imasmiṃ ṭhāne sumedhakathā kathetabbā.	311	
PA_atk-s05_13a1:31_12	Sā panesā kiñcāpi buddhavaṃse nirantaraṃ āgatāyeva, gāthāsambandhena pana āgatattā	311	
PA_atk-s05_13a1:31_13	na suṭṭhu pākaṭā. Tasmā taṃ antarantarā gāthāya sambandhadīpakehi vacanehi saddhiṃ kathessāma.	311	
PA_atk-s05_13a1:32	Sumedhakathā	3	
PA_atk-s05_13a1:33	Kappasatasahassādhikānañhi catunnaṃ asaṅkhyeyyānaṃ matthake dasahi saddehi avivittaṃ “amaravatī”ti ca “amara”nti ca laddhanāmaṃ nagaraṃ ahosi, yaṃ sandhāya buddhavaṃse vuttaṃ –	3	
PA_atk-s05_13a1:34	“Kappe ca satasahasse, caturo ca asaṅkhiye;	3	
PA_atk-s05_13a1:35	Amaraṃ nāma nagaraṃ, dassaneyyaṃ manoramaṃ;	3	
PA_atk-s05_13a1:36	Dasahi saddehi avivittaṃ, annapānasamāyuta”nti.	3	
PA_atk-s05_13a1:37_0	Tattha dasahi saddehi avivittanti hatthisaddena, assasaddena, rathasaddena, bherisaddena,	37	
PA_atk-s05_13a1:37_1	mudiṅgasaddena, vīṇāsaddena, sammasaddena, tāḷasaddena, saṅkhasaddena “asnātha, pivatha,	37	
PA_atk-s05_13a1:37_2	khādathā”ti dasamena saddenāti imehi dasahi saddehi avivittaṃ ahosi. Tesaṃ pana saddānaṃ	37	
PA_atk-s05_13a1:37_3	ekadesameva gahetvā –	37	
PA_atk-s05_13a1:38	“Hatthisaddaṃ assasaddaṃ, bherisaṅkharathāni ca;	3	
PA_atk-s05_13a1:39	Khādatha pivatha ceva, annapānena ghosita”nti. –	3	
PA_atk-s05_13a1:40	Buddhavaṃse imaṃ gāthaṃ vatvā –	4	
PA_atk-s05_13a1:41	“Nagaraṃ sabbaṅgasampannaṃ, sabbakammamupāgataṃ;	4	
PA_atk-s05_13a1:42	Sattaratanasampannaṃ, nānājanasamākulaṃ;	4	
PA_atk-s05_13a1:43	Samiddhaṃ devanagaraṃva, āvāsaṃ puññakamminaṃ.	4	
PA_atk-s05_13a1:44	“Nagare amaravatiyā, sumedho nāma brāhmaṇo;	4	
PA_atk-s05_13a1:45	Anekakoṭisannicayo, pahūtadhanadhaññavā.	4	
PA_atk-s05_13a1:46	“Ajjhāyako mantadharo, tiṇṇaṃ vedāna pāragū;	4	
PA_atk-s05_13a1:47	Lakkhaṇe itihāse ca, sadhamme pāramiṃ gato”ti. – vuttaṃ;	4	
PA_atk-s05_13a1:48_0	Athekadivasaṃ so sumedhapaṇḍito uparipāsādavaratale rahogato hutvā pallaṅkaṃ ābhujitvā	48	
PA_atk-s05_13a1:48_1	nisinno cintesi – “punabbhave, paṇḍita, paṭisandhiggahaṇaṃ nāma dukkhaṃ, tathā nibbattanibbattaṭṭhāne	48	
PA_atk-s05_13a1:48_2	sarīrabhedanaṃ, ahañca jātidhammo jarādhammo byādhidhammo maraṇadhammo, evaṃbhūtena	48	
PA_atk-s05_13a1:48_3	mayā ajātiṃ ajaraṃ abyādhiṃ adukkhaṃ sukhaṃ sītalaṃ amatamahānibbānaṃ pariyesituṃ	48	
PA_atk-s05_13a1:48_4	vaṭṭati, avassaṃ bhavato muccitvā nibbānagāminā ekena maggena bhavitabba”nti. Tena vuttaṃ –	48	
PA_atk-s05_13a1:49	“Rahogato nisīditvā, evaṃ cintesahaṃ tadā;	4	
PA_atk-s05_13a1:50	Dukkho punabbhavo nāma, sarīrassa ca bhedanaṃ.	5	
PA_atk-s05_13a1:51	“Jātidhammo jarādhammo, byādhidhammo sahaṃ tadā;	5	
PA_atk-s05_13a1:52	Ajaraṃ amataṃ khemaṃ, pariyesissāmi nibbutiṃ.	5	
PA_atk-s05_13a1:53	“Yaṃnūnimaṃ pūtikāyaṃ, nānākuṇapapūritaṃ;	5	
PA_atk-s05_13a1:54	Chaḍḍayitvāna gaccheyyaṃ, anapekkho anatthiko.	5	
PA_atk-s05_13a1:55	“Atthi hehiti so maggo, na so sakkā na hetuye;	5	
PA_atk-s05_13a1:56	Pariyesissāmi taṃ maggaṃ, bhavato parimuttiyā”ti.	5	
PA_atk-s05_13a1:57_0	Tato uttaripi evaṃ cintesi – yathā hi loke dukkhassa paṭipakkhabhūtaṃ sukhaṃ nāma	57	
PA_atk-s05_13a1:57_1	atthi, evaṃ bhave sati tappaṭipakkhena vibhavenāpi bhavitabbaṃ. Yathā ca uṇhe sati	57	
PA_atk-s05_13a1:57_2	tassa vūpasamabhūtaṃ sītampi atthi, evaṃ rāgādīnaṃ aggīnaṃ vūpasamena nibbānenāpi	57	
PA_atk-s05_13a1:57_3	bhavitabbaṃ. Yathā ca pāpassa lāmakassa dhammassa paṭipakkhabhūto kalyāṇo anavajjadhammopi	57	
PA_atk-s05_13a1:57_4	atthiyeva, evameva pāpikāya jātiyā sati sabbajātikkhepanato ajātisaṅkhātena nibbānenāpi	57	
PA_atk-s05_13a1:57_5	bhavitabbamevāti. Tena vuttaṃ –	57	
PA_atk-s05_13a1:58	“Yathāpi dukkhe vijjante, sukhaṃ nāmapi vijjati;	5	
PA_atk-s05_13a1:59	Evaṃ bhave vijjamāne, vibhavopi icchitabbako.	5	
PA_atk-s05_13a1:60	“Yathāpi uṇhe vijjante, aparaṃ vijjati sītalaṃ;	6	
PA_atk-s05_13a1:61	Evaṃ tividhaggi vijjante, nibbānaṃ icchitabbakaṃ.	6	
PA_atk-s05_13a1:62	“Yathāpi pāpe vijjante, kalyāṇamapi vijjati;	6	
PA_atk-s05_13a1:63	Evameva jāti vijjante, ajātipicchitabbaka”nti.	6	
PA_atk-s05_13a1:64_0	Aparampi cintesi – yathā nāma gūtharāsimhi nimuggena purisena dūrato pañcavaṇṇapadumasañchannaṃ	64	
PA_atk-s05_13a1:64_1	mahātaḷākaṃ disvā “katarena nu kho maggena ettha gantabba”nti taṃ taḷākaṃ gavesituṃ	64	
PA_atk-s05_13a1:64_2	yuttaṃ. Yaṃ tassa agavesanaṃ, na so taḷākassa doso. Evameva kilesamaladhovane amatamahānibbānataḷāke	64	
PA_atk-s05_13a1:64_3	vijjante tassa agavesanaṃ na amatanibbānamahātaḷākassa doso. Yathā ca corehi samparivārito	64	
PA_atk-s05_13a1:64_4	puriso palāyanamagge vijjamānepi sace na palāyati, na so maggassa doso, purisasseva	64	
PA_atk-s05_13a1:64_5	doso. Evameva kilesehi parivāretvā gahitassa purisassa vijjamāneyeva nibbānagāmimhi	64	
PA_atk-s05_13a1:64_6	sive magge maggassa agavesanaṃ nāma na maggassa doso, puggalasseva doso. Yathā ca	64	
PA_atk-s05_13a1:64_7	byādhipīḷito puriso vijjamāne byādhitikicchake vejje sace taṃ vejjaṃ gavesitvā byādhiṃ	64	
PA_atk-s05_13a1:64_8	na tikicchāpeti, na so vejjassa doso, purisasseva doso. Evameva yo kilesabyādhipīḷito	64	
PA_atk-s05_13a1:64_9	puriso kilesavūpasamamaggakovidaṃ vijjamānameva ācariyaṃ na gavesati, tasseva doso,	64	
PA_atk-s05_13a1:64_10	na kilesavināsakassa ācariyassāti. Tena vuttaṃ –	641	
PA_atk-s05_13a1:65	“Yathā gūthagato puriso, taḷākaṃ disvāna pūritaṃ;	6	
PA_atk-s05_13a1:66	Na gavesati taṃ taḷākaṃ, na doso taḷākassa so.	6	
PA_atk-s05_13a1:67	“Evaṃ kilesamaladhove, vijjante amatantaḷe;	6	
PA_atk-s05_13a1:68	Na gavesati taṃ taḷākaṃ, na doso amatantaḷe.	6	
PA_atk-s05_13a1:69	“Yathā arīhi pariruddho, vijjante gamanampathe;	6	
PA_atk-s05_13a1:70	Na palāyati so puriso, na doso añjasassa so.	7	
PA_atk-s05_13a1:71	“Evaṃ kilesapariruddho, vijjamāne sive pathe;	7	
PA_atk-s05_13a1:72	Na gavesati taṃ maggaṃ, na doso sivamañjase.	7	
PA_atk-s05_13a1:73	“Yathāpi byādhito puriso, vijjamāne tikicchake;	7	
PA_atk-s05_13a1:74	Na tikicchāpeti taṃ byādhiṃ, na doso so tikicchake.	7	
PA_atk-s05_13a1:75	“Evaṃ kilesabyādhīhi, dukkhito paripīḷito;	7	
PA_atk-s05_13a1:76	Na gavesati taṃ ācariyaṃ, na doso so vināyake”ti.	7	
PA_atk-s05_13a1:77_0	Aparampi cintesi – yathā maṇḍanajātiko puriso kaṇṭhe āsattaṃ kuṇapaṃ chaḍḍetvā sukhī	77	
PA_atk-s05_13a1:77_1	gacchati, evaṃ mayāpi imaṃ pūtikāyaṃ chaḍḍetvā anapekkhena nibbānanagaraṃ pavisitabbaṃ.	77	
PA_atk-s05_13a1:77_2	Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya	77	
PA_atk-s05_13a1:77_3	dasantena vā veṭhetvā gacchanti, jigucchamānā pana anapekkhāva chaḍḍetvā gacchanti,	77	
PA_atk-s05_13a1:77_4	evaṃ mayāpi imaṃ pūtikāyaṃ anapekkhena chaḍḍetvā amataṃ nibbānanagaraṃ pavisituṃ	77	
PA_atk-s05_13a1:77_5	vaṭṭati. Yathā ca nāvikā nāma jajjaraṃ nāvaṃ anapekkhā chaḍḍetvā gacchanti, evaṃ	77	
PA_atk-s05_13a1:77_6	ahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānapuraṃ	77	
PA_atk-s05_13a1:77_7	pavisissāmi. Yathā ca puriso nānāratanāni ādāya corehi saddhiṃ maggaṃ gacchanto attano	77	
PA_atk-s05_13a1:77_8	ratananāsabhayena te chaḍḍetvā khemaṃ maggaṃ gaṇhāti, evaṃ ayampi karajakāyo ratanavilopakacorasadiso.	77	
PA_atk-s05_13a1:77_9	Sacāhaṃ ettha taṇhaṃ karissāmi, ariyamaggakusaladhammaratanaṃ me nassissati. Tasmā	77	
PA_atk-s05_13a1:77_10	mayā imaṃ corasadisaṃ kāyaṃ chaḍḍetvā nibbānanagaraṃ pavisituṃ vaṭṭatīti. Tena vuttaṃ –	771	
PA_atk-s05_13a1:78	“Yathāpi kuṇapaṃ puriso, kaṇṭhe baddhaṃ jigucchiya;	7	
PA_atk-s05_13a1:79	Mocayitvāna gaccheyya, sukhī serī sayaṃvasī.	7	
PA_atk-s05_13a1:80	“Tathevimaṃ pūtikāyaṃ, nānākuṇapasañcayaṃ;	8	
PA_atk-s05_13a1:81	Chaḍḍayitvāna gaccheyyaṃ, anapekkho anatthiko.	8	
PA_atk-s05_13a1:82	“Yathā uccāraṭṭhānamhi, karīsaṃ naranāriyo;	8	
PA_atk-s05_13a1:83	Chaḍḍayitvāna gacchanti, anapekkhā anatthikā.	8	
PA_atk-s05_13a1:84	“Evamevāhaṃ imaṃ kāyaṃ, nānākuṇapapūritaṃ;	8	
PA_atk-s05_13a1:85	Chaḍḍayitvāna gacchissaṃ, vaccaṃ katvā yathā kuṭiṃ.	8	
PA_atk-s05_13a1:86	“Yathāpi jajjaraṃ nāvaṃ, paluggaṃ udagāhiniṃ;	8	
PA_atk-s05_13a1:87	Sāmī chaḍḍetvā gacchanti, anapekkhā anatthikā.	8	
PA_atk-s05_13a1:88	“Evamevāhaṃ imaṃ kāyaṃ, navacchiddaṃ dhuvassavaṃ;	8	
PA_atk-s05_13a1:89	Chaḍḍayitvāna gacchissaṃ, jiṇṇanāvaṃva sāmikā.	8	
PA_atk-s05_13a1:90	“Yathāpi puriso corehi, gacchanto bhaṇḍamādiya;	9	
PA_atk-s05_13a1:91	Bhaṇḍacchedabhayaṃ disvā, chaḍḍayitvāna gacchati.	9	
PA_atk-s05_13a1:92	“Evameva ayaṃ kāyo, mahācorasamo viya;	9	
PA_atk-s05_13a1:93	Pahāyimaṃ gamissāmi, kusalacchedanābhayā”ti.	9	
PA_atk-s05_13a1:94_0	Evaṃ sumedhapaṇḍito nānāvidhāhi upamāhi imaṃ nekkhammūpasaṃhitaṃ atthaṃ cintetvā	94	
PA_atk-s05_13a1:94_1	sakanivesane aparimitaṃ bhogakkhandhaṃ heṭṭhā vuttanayena kapaṇaddhikādīnaṃ vissajjetvā	94	
PA_atk-s05_13a1:94_2	mahādānaṃ datvā vatthukāme ca kilesakāme ca pahāya amaranagarato nikkhamitvā ekakova	94	
PA_atk-s05_13a1:94_3	himavante dhammikaṃ nāma pabbataṃ nissāya assamaṃ katvā tattha paṇṇasālañca caṅkamañca	94	
PA_atk-s05_13a1:94_4	māpetvā pañcahi nīvaraṇadosehi vivajjitaṃ “evaṃ samāhite citte”tiādinā nayena vuttehi	94	
PA_atk-s05_13a1:94_5	aṭṭhahi kāraṇaguṇehi samupetaṃ abhiññāsaṅkhātaṃ balaṃ āharituṃ tasmiṃ assamapade	94	
PA_atk-s05_13a1:94_6	navadosasamannāgataṃ sāṭakaṃ pajahitvā dvādasaguṇasamannāgataṃ vākacīraṃ nivāsetvā	94	
PA_atk-s05_13a1:94_7	isipabbajjaṃ pabbaji. Evaṃ pabbajito aṭṭhadosasamākiṇṇaṃ taṃ paṇṇasālaṃ pahāya dasaguṇasamannāgataṃ	94	
PA_atk-s05_13a1:94_8	rukkhamūlaṃ upagantvā sabbaṃ dhaññavikatiṃ pahāya pavattaphalabhojano hutvā nisajjaṭṭhānacaṅkamanavaseneva	94	
PA_atk-s05_13a1:94_9	padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ	94	
PA_atk-s05_13a1:94_10	lābhī ahosi. Evaṃ taṃ yathāpatthitaṃ abhiññābalaṃ pāpuṇi. Tena vuttaṃ –	941	
PA_atk-s05_13a1:95	“Evāhaṃ cintayitvāna, nekakoṭisataṃ dhanaṃ;	9	
PA_atk-s05_13a1:96	Nāthānāthānaṃ datvāna, himavantamupāgamiṃ.	9	
PA_atk-s05_13a1:97	“Himavantassāvidūre, dhammiko nāma pabbato;	9	
PA_atk-s05_13a1:98	Assamo sukato mayhaṃ, paṇṇasālā sumāpitā.	9	
PA_atk-s05_13a1:99	“Caṅkamaṃ tattha māpesiṃ, pañcadosavivajjitaṃ;	9	
PA_atk-s05_13a1:100	Aṭṭhaguṇasamupetaṃ, abhiññābalamāhariṃ.	10	
PA_atk-s05_13a1:101	“Sāṭakaṃ pajahiṃ tattha, navadosamupāgataṃ;	10	
PA_atk-s05_13a1:102	Vākacīraṃ nivāsesiṃ, dvādasaguṇamupāgataṃ.	10	
PA_atk-s05_13a1:103	“Aṭṭhadosasamākiṇṇaṃ, pajahiṃ paṇṇasālakaṃ;	10	
PA_atk-s05_13a1:104	Upāgamiṃ rukkhamūlaṃ, guṇe dasahupāgataṃ.	10	
PA_atk-s05_13a1:105	“Vāpitaṃ ropitaṃ dhaññaṃ, pajahiṃ niravasesato;	10	
PA_atk-s05_13a1:106	Anekaguṇasampannaṃ, pavattaphalamādiyiṃ.	10	
PA_atk-s05_13a1:107	“Tatthappadhānaṃ padahiṃ, nisajjaṭṭhānacaṅkame;	10	
PA_atk-s05_13a1:108	Abbhantaramhi sattāhe, abhiññābalapāpuṇi”nti.	10	
PA_atk-s05_13a1:109_0	Tattha “assamo sukato mayhaṃ, paṇṇasālā sumāpitā”ti imāya pāḷiyā sumedhapaṇḍitena	109	
PA_atk-s05_13a1:109_1	assamapaṇṇasālācaṅkamā sahatthā māpitā viya vuttā. Ayaṃ panettha attho – mahāsattaṃ	109	
PA_atk-s05_13a1:109_2	“himavantaṃ ajjhogāhetvā ajja dhammikaṃ pabbataṃ pavisissāmī”ti nikkhantaṃ disvā	109	
PA_atk-s05_13a1:109_3	sakko devānamindo vissakammadevaputtaṃ āmantesi – “tāta, ayaṃ sumedhapaṇḍito pabbajissāmīti	109	
PA_atk-s05_13a1:109_4	nikkhanto, etassa vasanaṭṭhānaṃ māpehī”ti. So tassa vacanaṃ sampaṭicchitvā ramaṇīyaṃ	109	
PA_atk-s05_13a1:109_5	assamaṃ, suguttaṃ paṇṇasālaṃ, manoramaṃ caṅkamañca māpesi. Bhagavā pana tadā attano	109	
PA_atk-s05_13a1:109_6	puññānubhāvena nipphannaṃ taṃ assamapadaṃ sandhāya sāriputta, tasmiṃ dhammikapabbate –	109	
PA_atk-s05_13a1:110	“Assamo sukato mayhaṃ, paṇṇasālā sumāpitā;	11	
PA_atk-s05_13a1:111	Caṅkamaṃ tattha māpesiṃ, pañcadosavivajjita”nti. –	11	
PA_atk-s05_13a1:112	Āha. Tattha sukato mayhanti sukato mayā. Paṇṇasālā sumāpitāti paṇṇacchadanasālāpi me sumāpitā ahosi.	11	
PA_atk-s05_13a1:113_0	Pañcadosavivajjitanti pañcime caṅkamadosā nāma – thaddhavisamatā, antorukkhatā, gahanacchannatā,	113	
PA_atk-s05_13a1:113_1	atisambādhatā, ativisālatāti. Thaddhavisamabhūmibhāgasmiñhi caṅkame caṅkamantassa	113	
PA_atk-s05_13a1:113_2	pādā rujjanti, phoṭā uṭṭhahanti, cittaṃ ekaggaṃ na labhati, kammaṭṭhānaṃ vipajjati.	113	
PA_atk-s05_13a1:113_3	Mudusamatale pana phāsuvihāraṃ āgamma kammaṭṭhānaṃ sampajjati. Tasmā thaddhavisamabhūmibhāgatā	113	
PA_atk-s05_13a1:113_4	eko dosoti veditabbo. Caṅkamassa anto vā majjhe vā koṭiyaṃ vā rukkhe sati pamādamāgamma	113	
PA_atk-s05_13a1:113_5	caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso. Tiṇalatādigahanacchanne	113	
PA_atk-s05_13a1:113_6	caṅkame caṅkamanto andhakāravelāyaṃ uragādike pāṇe akkamitvā vā māreti, tehi vā daṭṭho	113	
PA_atk-s05_13a1:113_7	dukkhaṃ āpajjatīti gahanacchannatā tatiyo doso. Atisambādhe caṅkame vitthārato ratanike	113	
PA_atk-s05_13a1:113_8	vā aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti	113	
PA_atk-s05_13a1:113_9	atisambādhatā catuttho doso. Ativisāle caṅkame caṅkamantassa cittaṃ vidhāvati, ekaggataṃ	113	
PA_atk-s05_13a1:113_10	na labhatīti ativisālatā pañcamo doso. Puthulato pana diyaḍḍharatanaṃ dvīsu passesu	1131	
PA_atk-s05_13a1:113_11	ratanamattaanucaṅkamaṃ dīghato saṭṭhihatthaṃ mudutalaṃ samavippakiṇṇavālukaṃ caṅkamaṃ	1131	
PA_atk-s05_13a1:113_12	vaṭṭati cetiyagirimhi dīpappasādakamahindattherassa caṅkamanaṃ viya, tādisaṃ taṃ	1131	
PA_atk-s05_13a1:113_13	ahosi. Tenāha “caṅkamaṃ tattha māpesiṃ, pañcadosavivajjita”nti.	1131	
PA_atk-s05_13a1:114_0	Aṭṭhaguṇasamupetanti aṭṭhahi samaṇasukhehi upetaṃ. Aṭṭhimāni samaṇasukhāni nāma –	114	
PA_atk-s05_13a1:114_1	dhanadhaññapariggahābhāvo, anavajjapiṇḍapātapariyesanabhāvo, nibbutapiṇḍapātabhuñjanabhāvo,	114	
PA_atk-s05_13a1:114_2	raṭṭhaṃ pīḷetvā dhanasāraṃ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,	114	
PA_atk-s05_13a1:114_3	upakaraṇesu nicchandarāgabhāvo, coravilope nibbhayabhāvo, rājarājamahāmattehi asaṃsaṭṭhabhāvo,	114	
PA_atk-s05_13a1:114_4	catūsu disāsu appaṭihatabhāvoti. Idaṃ vuttaṃ hoti – yathā tasmiṃ assame vasantena	114	
PA_atk-s05_13a1:114_5	sakkā honti imāni aṭṭha samaṇasukhāni vindituṃ, evaṃ aṭṭhaguṇasamupetaṃ taṃ assamaṃ māpesinti.	114	
PA_atk-s05_13a1:115_0	Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānaṃ	115	
PA_atk-s05_13a1:115_1	samāpattīnañca uppādanatthāya aniccato dukkhato vipassanaṃ ārabhitvā thāmappattaṃ	115	
PA_atk-s05_13a1:115_2	vipassanābalaṃ āhariṃ. Yathā tasmiṃ vasanto taṃ balaṃ āharituṃ sakkomi, evaṃ taṃ	115	
PA_atk-s05_13a1:115_3	assamaṃ tassa abhiññatthāya vipassanābalassa anucchavikaṃ katvā māpesinti attho.	115	
PA_atk-s05_13a1:116_0	Sāṭakaṃ pajahiṃ tattha, navadosamupāgatanti etthāyaṃ anupubbikathā – tadā kira kuṭileṇacaṅkamādipaṭimaṇḍitaṃ	116	
PA_atk-s05_13a1:116_1	pupphūpagaphalūpagarukkhasañchannaṃ ramaṇīyaṃ madhurasalilāsayaṃ apagatavāḷamigabhiṃsanakasakuṇaṃ	116	
PA_atk-s05_13a1:116_2	pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ	116	
PA_atk-s05_13a1:116_3	saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā antopaṇṇasālāyaṃ	116	
PA_atk-s05_13a1:116_4	jaṭāmaṇḍalavākacīratidaṇḍakuṇḍikādike tāpasaparikkhāre, maṇḍape pānīyaghaṭapānīyasaṅkhapānīyasarāvāni,	116	
PA_atk-s05_13a1:116_5	aggisālāyaṃ aṅgārakapalladāruādīnīti evaṃ yaṃ yaṃ pabbajitānaṃ upakārāya saṃvattati,	116	
PA_atk-s05_13a1:116_6	taṃ taṃ sabbaṃ māpetvā paṇṇasālāya bhittiyaṃ “ye keci pabbajitukāmā ime parikkhāre	116	
PA_atk-s05_13a1:116_7	gahetvā pabbajantū”ti akkharāni chinditvā devalokameva gate vissakammadevaputte sumedhapaṇḍito	116	
PA_atk-s05_13a1:116_8	himavantapabbatapāde girikandarānusārena attano nivāsānurūpaṃ phāsukaṭṭhānaṃ olokento	116	
PA_atk-s05_13a1:116_9	nadīnivattane vissakammanimmitaṃ sakkadattiyaṃ ramaṇīyaṃ assamaṃ disvā caṅkamanakoṭiṃ	116	
PA_atk-s05_13a1:116_10	gantvā padavalañjaṃ apassanto “dhuvaṃ pabbajitā dhuragāme bhikkhaṃ pariyesitvā kilantarūpā	1161	
PA_atk-s05_13a1:116_11	āgantvā paṇṇasālaṃ pavisitvā nisinnā bhavissantī”ti cintetvā thokaṃ āgametvā “ativiya	1161	
PA_atk-s05_13a1:116_12	cirāyanti, jānissāmī”ti paṇṇāsālākuṭidvāraṃ vivaritvā anto pavisitvā ito cito ca	1161	
PA_atk-s05_13a1:116_13	olokento mahābhittiyaṃ akkharāni vācetvā “mayhaṃ kappiyaparikkhārā ete, ime gahetvā	1161	
PA_atk-s05_13a1:116_14	pabbajissāmī”ti attano nivatthapārutaṃ sāṭakayugaṃ pajahi. Tenāha “sāṭakaṃ pajahiṃ	1161	
PA_atk-s05_13a1:116_15	tatthā”ti. Evaṃ paviṭṭho ahaṃ, sāriputta, tassaṃ paṇṇasālāyaṃ sāṭakaṃ pajahiṃ.	1161	
PA_atk-s05_13a1:117_0	Navadosamupāgatanti sāṭakaṃ pajahanto nava dose disvā pajahinti dīpeti. Tāpasapabbajjaṃ	117	
PA_atk-s05_13a1:117_1	pabbajitānañhi sāṭakasmiṃ nava dosā upaṭṭhahanti. Tesu tassa mahagghabhāvo eko doso,	117	
PA_atk-s05_13a1:117_2	parapaṭibaddhatāya uppajjanabhāvo eko, paribhogena lahuṃ kilissanabhāvo eko. Kiliṭṭho	117	
PA_atk-s05_13a1:117_3	hi dhovitabbo ca rajitabbo ca hoti. Paribhogena jīraṇabhāvo eko. Jiṇṇassa hi tunnaṃ	117	
PA_atk-s05_13a1:117_4	vā aggaḷadānaṃ vā kātabbaṃ hoti. Puna pariyesanāya durabhisambhavabhāvo eko, tāpasapabbajjāya	117	
PA_atk-s05_13a1:117_5	asāruppabhāvo eko, paccatthikānaṃ sādhāraṇabhāvo eko. Yathā hi naṃ paccatthikā na	117	
PA_atk-s05_13a1:117_6	gaṇhanti, evaṃ gopetabbo hoti. Paribhuñjantassa vibhūsanaṭṭhānabhāvo eko, gahetvā	117	
PA_atk-s05_13a1:117_7	vicarantassa khandhabhāramahicchabhāvo ekoti.	117	
PA_atk-s05_13a1:118_0	Vākacīraṃ nivāsesinti tadāhaṃ, sāriputta, ime nava dose disvā sāṭakaṃ pahāya vākacīraṃ	118	
PA_atk-s05_13a1:118_1	nivāsesiṃ, muñjatiṇaṃ hīraṃ hīraṃ katvā ganthetvā katavākacīraṃ nivāsanapārupanatthāya ādiyinti attho.	118	
PA_atk-s05_13a1:119_0	Dvādasaguṇamupāgatanti dvādasahi ānisaṃsehi samannāgataṃ. Vākacīrasmiñhi dvādasa	119	
PA_atk-s05_13a1:119_1	ānisaṃsā – appagghaṃ sundaraṃ kappiyanti ayaṃ tāva eko ānisaṃso, sahatthā kātuṃ sakkāti	119	
PA_atk-s05_13a1:119_2	ayaṃ dutiyo, paribhogena saṇikaṃ kilissati, dhoviyamānepi papañco natthīti ayaṃ tatiyo,	119	
PA_atk-s05_13a1:119_3	paribhogena jiṇṇepi sibbitabbābhāvo catuttho, puna pariyesantassa sukhena karaṇabhāvo	119	
PA_atk-s05_13a1:119_4	pañcamo, tāpasapabbajjāya sāruppabhāvo chaṭṭho, paccatthikānaṃ nirupabhogabhāvo sattamo,	119	
PA_atk-s05_13a1:119_5	paribhuñjantassa vibhūsanaṭṭhānābhāvo aṭṭhamo, dhāraṇe sallahukabhāvo navamo, cīvarapaccaye	119	
PA_atk-s05_13a1:119_6	appicchabhāvo dasamo, vākuppattiyā dhammikaanavajjabhāvo ekādasamo, vākacīre naṭṭhepi	119	
PA_atk-s05_13a1:119_7	anapekkhabhāvo dvādasamoti.	119	
PA_atk-s05_13a1:120_0	Aṭṭhadosasamākiṇṇaṃ, pajahiṃ paṇṇasālakanti. Kathaṃ pajahi? So kira varasāṭakayugaṃ	120	
PA_atk-s05_13a1:120_1	omuñcitvā cīvaravaṃse laggitaṃ anojapupphadāmasadisaṃ rattaṃ vākacīraṃ gahetvā nivāsetvā,	120	
PA_atk-s05_13a1:120_2	tassūpari aparaṃ suvaṇṇavaṇṇaṃ vākacīraṃ paridahitvā, punnāgapupphasantharasadisaṃ	120	
PA_atk-s05_13a1:120_3	sakhuraṃ ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ	120	
PA_atk-s05_13a1:120_4	sārasūciṃ pavesetvā muttajālasadisāya sikkāya pavāḷavaṇṇaṃ kuṇḍikaṃ odahitvā tīsu	120	
PA_atk-s05_13a1:120_5	ṭhānesu vaṅkakājaṃ ādāya ekissā kājakoṭiyā kuṇḍikaṃ, ekissā aṅkusapacchitidaṇḍakādīni	120	
PA_atk-s05_13a1:120_6	olaggetvā khāribhāraṃ aṃse katvā, dakkhiṇena hatthena kattaradaṇḍaṃ gahetvā paṇṇasālato	120	
PA_atk-s05_13a1:120_7	nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā	120	
PA_atk-s05_13a1:120_8	– “mayhaṃ manoratho matthakaṃ patto, sobhati vata me pabbajjā, buddhapaccekabuddhādīhi	120	
PA_atk-s05_13a1:120_9	sabbehi dhīrapurisehi vaṇṇitā thomitā ayaṃ pabbajjā nāma, pahīnaṃ me gihibandhanaṃ,	120	
PA_atk-s05_13a1:120_10	nikkhantosmi nekkhammaṃ, laddhā me uttamapabbajjā, karissāmi samaṇadhammaṃ, labhissāmi	1201	
PA_atk-s05_13a1:120_11	maggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe	1201	
PA_atk-s05_13a1:120_12	suvaṇṇapaṭimā viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā,	1201	
PA_atk-s05_13a1:120_13	bidalamañcakapasse kaṭṭhattharikāya nipanno sarīraṃ utuṃ gāhāpetvā, balavapaccūse	1201	
PA_atk-s05_13a1:120_14	pabujjhitvā attano āgamanaṃ āvajjesi “ahaṃ gharāvāse ādīnavaṃ disvā amitabhogaṃ anantayasaṃ	1201	
PA_atk-s05_13a1:120_15	pahāya araññaṃ pavisitvā nekkhammagavesako hutvā pabbajito, ito dāni paṭṭhāya pamādacāraṃ carituṃ na vaṭṭati.	1201	
PA_atk-s05_13a1:121_0	Pavivekañhi pahāya vicarantaṃ micchāvitakkamakkhikā khādanti, idāni mayā vivekamanubrūhetuṃ	121	
PA_atk-s05_13a1:121_1	vaṭṭati. Ahañhi gharāvāsaṃ palibodhato disvā nikkhanto, ayañca manāpā paṇṇasālā,	121	
PA_atk-s05_13a1:121_2	beluvapakkavaṇṇaparibhaṇḍakatā bhūmi, rajatavaṇṇā setabhittiyo, kapotapādavaṇṇaṃ	121	
PA_atk-s05_13a1:121_3	paṇṇacchadanaṃ, vicittattharaṇavaṇṇo bidalamañcako, nivāsaphāsukaṃ vasanaṭṭhānaṃ,	121	
PA_atk-s05_13a1:121_4	na etto atirekatarā viya me gehasampadā paññāyatī”ti paṇṇasālāya dose vicinanto aṭṭha dose passi.	121	
PA_atk-s05_13a1:122_0	Paṇṇasālāparibhogasmiñhi aṭṭha ādīnavā – mahāsamārambhena dabbasambhāre samodhānetvā	122	
PA_atk-s05_13a1:122_1	karaṇapariyesanabhāvo eko ādīnavo, tiṇapaṇṇamattikāsu patitāsu tāsaṃ punappunaṃ ṭhapetabbatāya	122	
PA_atk-s05_13a1:122_2	nibandhajagganabhāvo dutiyo, senāsanaṃ nāma mahallakassa pāpuṇāti, avelāya vuṭṭhāpiyamānassa	122	
PA_atk-s05_13a1:122_3	cittekaggatā na hotīti uṭṭhāpaniyabhāvo tatiyo, sītuṇhapaṭighātena kāyassa sukhumālakaraṇabhāvo	122	
PA_atk-s05_13a1:122_4	catuttho, gehaṃ paviṭṭhena yaṃkiñci pāpaṃ sakkā kātunti garahāpaṭicchādanabhāvo pañcamo,	122	
PA_atk-s05_13a1:122_5	“mayha”nti pariggahakaraṇabhāvo chaṭṭho, gehassa atthibhāvo nāma sadutiyakavāsoti	122	
PA_atk-s05_13a1:122_6	sattamo, ūkāmaṅgulagharagoḷikādīnaṃ sādhāraṇatāya bahusādhāraṇabhāvo aṭṭhamo. Iti	122	
PA_atk-s05_13a1:122_7	ime aṭṭha ādīnave disvā mahāsatto paṇṇasālaṃ pajati. Tenāha “aṭṭhadosasamākiṇṇaṃ,	122	
PA_atk-s05_13a1:122_8	pajahiṃ paṇṇasālaka”nti.	122	
PA_atk-s05_13a1:123_0	Upāgamiṃ rukkhamūlaṃ, guṇe dasahupāgatanti channaṃ paṭikkhipitvā dasahi guṇehi upetaṃ	123	
PA_atk-s05_13a1:123_1	rukkhamūlaṃ upagatosmīti vadati. Tatrime dasa guṇā – appasamārambhatā eko guṇo, upagamanamattakameva	123	
PA_atk-s05_13a1:123_2	hi tattha hoti; apaṭijagganatā dutiyo, tañhi sammaṭṭhampi asammaṭṭhampi paribhogaphāsukaṃ	123	
PA_atk-s05_13a1:123_3	hotiyeva. Anuṭṭhāpariyabhāvo tatiyo, garahaṃ nappaṭicchādeti; tattha hi pāpaṃ karonto	123	
PA_atk-s05_13a1:123_4	lajjatīti garahāya appaṭicchannabhāvo catuttho; abbhokāsavāso viya kāyaṃ na santhambhetīti	123	
PA_atk-s05_13a1:123_5	kāyassa asanthambhanabhāvo pañcamo; pariggahakaraṇābhāvo chaṭṭho; gehālayapaṭikkhepo	123	
PA_atk-s05_13a1:123_6	sattamo; bahusādhāraṇagehe viya “paṭijaggissāmi naṃ, nikkhamathā”ti nīharaṇakābhāvo	123	
PA_atk-s05_13a1:123_7	aṭṭhamo; vasantassa sappītikabhāvo navamo; rukkhamūlasenāsanassa gatagataṭṭhāne sulabhatāya	123	
PA_atk-s05_13a1:123_8	anapekkhabhāvo dasamoti ime dasa guṇe disvā rukkhamūlaṃ upāgatosmīti vadati.	123	
PA_atk-s05_13a1:124_0	Imāni ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.	124	
PA_atk-s05_13a1:124_1	Athassa sampattagāme manussā mahantena ussāhena bhikkhaṃ adaṃsu. So bhattakiccaṃ	124	
PA_atk-s05_13a1:124_2	niṭṭhāpetvā assamaṃ āgamma nisīditvā cintesi “nāhaṃ āhāraṃ na labhāmīti pabbajito,	124	
PA_atk-s05_13a1:124_3	siniddhāhāro nāmesa mānamadapurisamade vaḍḍheti, āhāramūlakassa ca dukkhassa anto	124	
PA_atk-s05_13a1:124_4	natthi. Yaṃnūnāhaṃ vāpitaropitadhaññanibbattaṃ āhāraṃ pajahitvā pavattaphalabhojano	124	
PA_atk-s05_13a1:124_5	bhaveyya”nti. So tato ṭṭhāya tathā katvā ghaṭento vāyamanto sattāhabbhantareyeva	124	
PA_atk-s05_13a1:124_6	aṭṭha samāpattiyo pañca abhiññāyo ca nibbattesi. Tena vuttaṃ –	124	
PA_atk-s05_13a1:125	“Vāpitaṃ ropitaṃ dhaññaṃ, pajahiṃ niravasesato;	12	
PA_atk-s05_13a1:126	Anekaguṇasampannaṃ, pavattaphalamādiyiṃ.	12	
PA_atk-s05_13a1:127	“Tatthappadhānaṃ padahiṃ, nisajjaṭṭhānacaṅkame;	12	
PA_atk-s05_13a1:128	Abbhantaramhi sattāhe, abhiññābalapāpuṇi”nti.	12	
PA_atk-s05_13a1:129_0	Evaṃ abhiññābalaṃ patvā sumedhatāpase samāpattisukhena vītināmente dīpaṅkaro nāma	129	
PA_atk-s05_13a1:129_1	satthā loke udapādi. Tassa paṭisandhijātisambodhidhammacakkappavattanesu sakalāpi	129	
PA_atk-s05_13a1:129_2	dasasahassī lokadhātu saṃkampi sampakampi sampavedhi, mahāviravaṃ viravi, dvattiṃsa	129	
PA_atk-s05_13a1:129_3	pubbanimittāni pāturahesuṃ. Sumedhatāpaso samāpattisukhena vītināmento neva taṃ saddamassosi,	129	
PA_atk-s05_13a1:129_4	na tāni nimittāni addasa. Tena vuttaṃ –	129	
PA_atk-s05_13a1:130	“Evaṃ me siddhippattassa, vasībhūtassa sāsane;	13	
PA_atk-s05_13a1:131	Dīpaṅkaro nāma jino, uppajji lokanāyako.	13	
PA_atk-s05_13a1:132	“Uppajjante ca jāyante, bujjhante dhammadesane;	13	
PA_atk-s05_13a1:133	Caturo nimitte nāddasaṃ, jhānaratisamappito”ti.	13	
PA_atk-s05_13a1:134_0	Tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ	134	
PA_atk-s05_13a1:134_1	caramāno rammaṃ nāma nagaraṃ patvā sudassanamahāvihāre paṭivasati. Rammanagaravāsino	134	
PA_atk-s05_13a1:134_2	“dīpaṅkaro kira samaṇissaro paramātisambodhiṃ patvā pavattavaradhammacakko anupubbena	134	
PA_atk-s05_13a1:134_3	cārikaṃ caramāno rammanagaraṃ patvā sudassanamahāvihāre paṭivasatī”ti sutvā sappinavanītādīni	134	
PA_atk-s05_13a1:134_4	ceva bhesajjāni vatthacchādanāni ca gāhāpetvā gandhamālādihatthā yena buddho, yena	134	
PA_atk-s05_13a1:134_5	dhammo, yena saṅgho, tanninnā tappoṇā tappabbhārā hutvā satthāraṃ upasaṅkamitvā vanditvā	134	
PA_atk-s05_13a1:134_6	gandhamālādīhi pūjetvā ekamantaṃ nisinnā dhammadesanaṃ sutvā svātanāya nimantetvā	134	
PA_atk-s05_13a1:134_7	uṭṭhāyāsanā pakkamiṃsu.	134	
PA_atk-s05_13a1:135_0	Te punadivase mahādānaṃ sajjetvā nagaraṃ alaṅkaritvā dasabalassa āgamanamaggaṃ alaṅkarontā	135	
PA_atk-s05_13a1:135_1	udakabhinnaṭṭhānesu paṃsuṃ pakkhipitvā samaṃ bhūmitalaṃ katvā rajatapaṭṭavaṇṇaṃ vālukaṃ	135	
PA_atk-s05_13a1:135_2	ākiranti, lājāni ceva pupphāni ca vikiranti, nānāvirāgehi vatthehi dhajapaṭāke ussāpenti,	135	
PA_atk-s05_13a1:135_3	kadaliyo ceva puṇṇaghaṭapantiyo ca patiṭṭhāpenti. Tasmiṃ kāle sumedhatāpaso attano	135	
PA_atk-s05_13a1:135_4	assamapadā uggantvā tesaṃ manussānaṃ uparibhāgena ākāsena gacchanto te haṭṭhatuṭṭhe	135	
PA_atk-s05_13a1:135_5	manusse disvā “kiṃ nu kho kāraṇa”nti ākāsato oruyha ekamantaṃ ṭhito manusse pucchi	135	
PA_atk-s05_13a1:135_6	– “ambho kassa tumhe imaṃ maggaṃ alaṅkarothā”ti? Tena vuttaṃ –	135	
PA_atk-s05_13a1:136	“Paccantadesavisaye, nimantetvā tathāgataṃ;	13	
PA_atk-s05_13a1:137	Tassa āgamanaṃ maggaṃ, sodhenti tuṭṭhamānasā.	13	
PA_atk-s05_13a1:138	“Ahaṃ tena samayena, nikkhamitvā sakassamā;	13	
PA_atk-s05_13a1:139	Dhunanto vākacīrāni, gacchāmi ambare tadā.	13	
PA_atk-s05_13a1:140	“Vedajātaṃ janaṃ disvā, tuṭṭhahaṭṭhaṃ pamoditaṃ;	14	
PA_atk-s05_13a1:141	Orohitvāna gaganā, manusse pucchi tāvade.	14	
PA_atk-s05_13a1:142	“‘Tuṭṭhahaṭṭho pamudito, vedajāto mahājano;	14	
PA_atk-s05_13a1:143	Kassa sodhīyati maggo, añjasaṃ vaṭumāyana”’nti.	14	
PA_atk-s05_13a1:144_0	Manussā āhaṃsu “bhante sumedha, na tvaṃ jānāsi, dīpaṅkaradasabalo sammāsambodhiṃ	144	
PA_atk-s05_13a1:144_1	patvā pavattitavaradhammacakko cārikaṃ caramāno amhākaṃ nagaraṃ patvā sudassanamahāvihāre	144	
PA_atk-s05_13a1:144_2	paṭivasati. Mayaṃ taṃ bhagavantaṃ nimantayimhā, tassetaṃ buddhassa bhagavato āgamanamaggaṃ	144	
PA_atk-s05_13a1:144_3	alaṅkaromā”ti. Sumedhatāpaso cintesi – “buddhoti kho ghosamattakampi loke dullabhaṃ,	144	
PA_atk-s05_13a1:144_4	pageva buddhuppādo, mayāpi imehi manussehi saddhiṃ dasabalassa maggaṃ alaṅkarituṃ	144	
PA_atk-s05_13a1:144_5	vaṭṭatī”ti. So te manusse āha – “sace bho tumhe etaṃ maggaṃ buddhassa alaṅkarotha,	144	
PA_atk-s05_13a1:144_6	mayhampi ekaṃ okāsaṃ detha, ahampi tumhehi saddhiṃ maggaṃ alaṅkarissāmī”ti. Te “sādhū”ti	144	
PA_atk-s05_13a1:144_7	sampaṭicchitvā “sumedhatāpaso iddhimā”ti jānantā udakabhinnokāsaṃ sallakkhetvā “tvaṃ	144	
PA_atk-s05_13a1:144_8	imaṃ ṭhānaṃ alaṅkarohī”ti adaṃsu. Sumedho buddhārammaṇaṃ pītiṃ gahetvā cintesi “ahaṃ	144	
PA_atk-s05_13a1:144_9	imaṃ okāsaṃ iddhiyā alaṅkarituṃ sakkomi, evaṃ alaṅkato pana mama manaṃ na paritosessati,	144	
PA_atk-s05_13a1:144_10	ajja mayā kāyaveyyāvaccaṃ kātuṃ vaṭṭatī”ti paṃsuṃ āharitvā tasmiṃ padese pakkhipi.	1441	
PA_atk-s05_13a1:145_0	Tassa tasmiṃ padese analaṅkateyeva dīpaṅkaro dasabalo mahānubhāvānaṃ chaḷabhiññānaṃ	145	
PA_atk-s05_13a1:145_1	khīṇāsavānaṃ catūhi satasahassehi parivuto devatāsu dibbagandhamālādīhi pūjayantīsu	145	
PA_atk-s05_13a1:145_2	dibbasaṅgītesu pavattantesu manussesu mānusakagandhehi ceva mālādīhi ca pūjayantesu	145	
PA_atk-s05_13a1:145_3	anantāya buddhalīḷāya manosilātale vijambhamāno sīho viya taṃ alaṅkatapaṭiyattaṃ	145	
PA_atk-s05_13a1:145_4	maggaṃ paṭipajji. Sumedhatāpaso akkhīni ummīletvā alaṅkatamaggena āgacchantassa dasabalassa	145	
PA_atk-s05_13a1:145_5	dvattiṃsamahāpurisalakkhaṇapaṭimaṇḍitaṃ asītiyā anubyañjanehi anurañjitaṃ byāmappabhāya	145	
PA_atk-s05_13a1:145_6	samparivāritaṃ maṇivaṇṇagaganatale nānappakārā vijjulatā viya āveḷāveḷabhūtā ceva	145	
PA_atk-s05_13a1:145_7	yugalayugalabhūtā ca chabbaṇṇaghanabuddharasmiyo vissajjentaṃ rūpaggappattaṃ attabhāvaṃ	145	
PA_atk-s05_13a1:145_8	oloketvā “ajja mayā dasabalassa jīvitapariccāgaṃ kātuṃ vaṭṭati, mā bhagavā kalalaṃ	145	
PA_atk-s05_13a1:145_9	akkami, maṇiphalakasetuṃ pana akkamanto viya saddhiṃ catūhi khīṇāsavasatasahassehi	145	
PA_atk-s05_13a1:145_10	mama piṭṭhiṃ maddamāno gacchatu, taṃ me bhavissati dīgharattaṃ hitāya sukhāyā”ti	1451	
PA_atk-s05_13a1:145_11	kese mocetvā ajinacammajaṭāmaṇḍalavākacīrāni kāḷavaṇṇe kalale pattharitvā maṇiphalakasetu	1451	
PA_atk-s05_13a1:145_12	viya kalalapiṭṭhe nipajji. Tena vuttaṃ –	1451	
PA_atk-s05_13a1:146	“Te me puṭṭhā viyākaṃsu, ‘buddho loke anuttaro;	14	
PA_atk-s05_13a1:147	Dīpaṅkaro nāma jino, uppajji lokanāyako;	14	
PA_atk-s05_13a1:148	Tassa sodhīyati maggo, añjasaṃ vaṭumāyanaṃ’.	14	
PA_atk-s05_13a1:149	“Buddhoti mama sutvāna, pīti uppajji tāvade;	14	
PA_atk-s05_13a1:150	Buddho buddhoti kathayanto, somanassaṃ pavedayiṃ.	15	
PA_atk-s05_13a1:151	“Tattha ṭhatvā vicintesiṃ, tuṭṭho saṃviggamānaso;	15	
PA_atk-s05_13a1:152	‘Idha bījāni ropissaṃ, khaṇo eva mā upaccagā’.	15	
PA_atk-s05_13a1:153	“Yadi buddhassa sodhetha, ekokāsaṃ dadātha me;	15	
PA_atk-s05_13a1:154	Ahampi sodhayissāmi, añjasaṃ vaṭumāyanaṃ.	15	
PA_atk-s05_13a1:155	“Adaṃsu te mamokāsaṃ, sodhetuṃ añjasaṃ tadā;	15	
PA_atk-s05_13a1:156	Buddho buddhoti cintento, maggaṃ sodhemahaṃ tadā.	15	
PA_atk-s05_13a1:157	“Aniṭṭhite mamokāse, dīpaṅkaro mahāmuni;	15	
PA_atk-s05_13a1:158	Catūhi satasahassehi, chaḷabhiññehi tādihi;	15	
PA_atk-s05_13a1:159	Khīṇāsavehi vimalehi, paṭipajji añjasaṃ jino.	15	
PA_atk-s05_13a1:160	“Paccuggamanā vattanti, vajjanti bheriyo bahū;	16	
PA_atk-s05_13a1:161	Āmoditā naramarū, sādhukāraṃ pavattayuṃ.	16	
PA_atk-s05_13a1:162	“Devā manusse passanti, manussāpi ca devatā;	16	
PA_atk-s05_13a1:163	Ubhopi te pañjalikā, anuyanti tathāgataṃ.	16	
PA_atk-s05_13a1:164	“Devā dibbehi turiyehi, manussā mānusehi ca;	16	
PA_atk-s05_13a1:165	Ubhopi te vajjayantā, anuyanti tathāgataṃ.	16	
PA_atk-s05_13a1:166	“Dibbaṃ mandāravaṃ pupphaṃ, padumaṃ pārichattakaṃ;	16	
PA_atk-s05_13a1:167	Disodisaṃ okiranti, ākāsanabhagatā marū.	16	
PA_atk-s05_13a1:168	“Campakaṃ salalaṃ nīpaṃ, nāgapunnāgaketakaṃ;	16	
PA_atk-s05_13a1:169	Disodisaṃ ukkhipanti, bhūmitalagatā narā.	16	
PA_atk-s05_13a1:170	“Kese muñcitvāhaṃ tattha, vākacīrañca cammakaṃ;	17	
PA_atk-s05_13a1:171	Kalale pattharitvāna, avakujjo nipajjahaṃ.	17	
PA_atk-s05_13a1:172	“Akkamitvāna maṃ buddho, saha sissehi gacchatu;	17	
PA_atk-s05_13a1:173	Mā naṃ kalale akkamittho, hitāya me bhavissatī”ti.	17	
PA_atk-s05_13a1:174_0	So kalalapiṭṭhe nipannakova puna akkhīni ummīletvā dīpaṅkaradasabalassa buddhasiriṃ	174	
PA_atk-s05_13a1:174_1	sampassamāno evaṃ cintesi – “sacāhaṃ iccheyyaṃ, sabbakilese jhāpetvā saṅghanavako	174	
PA_atk-s05_13a1:174_2	hutvā rammanagaraṃ paviseyyaṃ. Aññātakavesena pana me kilese jhāpetvā nibbānappattiyā	174	
PA_atk-s05_13a1:174_3	kiccaṃ natthi. Yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ	174	
PA_atk-s05_13a1:174_4	āropetvā mahājanaṃ saṃsārasāgarā uttāretvā pacchā parinibbāyeyyaṃ, idaṃ mayhaṃ patirūpa”nti.	174	
PA_atk-s05_13a1:174_5	Tato aṭṭha dhamme samodhānetvā buddhabhāvāya abhinīhāraṃ katvā nipajji. Tena vuttaṃ –	174	
PA_atk-s05_13a1:175	“Pathaviyaṃ nipannassa, evaṃ me āsi cetaso;	17	
PA_atk-s05_13a1:176	‘Icchamāno ahaṃ ajja, kilese jhāpaye mama.	17	
PA_atk-s05_13a1:177	‘Kiṃ me aññātavesena, dhammaṃ sacchikatenidha;	17	
PA_atk-s05_13a1:178	Sabbaññutaṃ pāpuṇitvā, buddho hessaṃ sadevake.	17	
PA_atk-s05_13a1:179	‘Kiṃ me ekena tiṇṇena, purisena thāmadassinā;	17	
PA_atk-s05_13a1:180	Sabbaññutaṃ pāpuṇitvā, santāressaṃ sadevake.	18	
PA_atk-s05_13a1:181	‘Iminā me adhikārena, katena purisuttame;	18	
PA_atk-s05_13a1:182	Sabbaññutaṃ pāpuṇitvā, tāremi janataṃ bahuṃ.	18	
PA_atk-s05_13a1:183	‘Saṃsārasotaṃ chinditvā, viddhaṃsetvā tayo bhave;	18	
PA_atk-s05_13a1:184	Dhammanāvaṃ samāruyha, santāressaṃ sadevake”’ti. ;	18	
PA_atk-s05_13a1:185	Yasmā pana buddhattaṃ patthentassa –	18	
PA_atk-s05_13a1:186	“Manussattaṃ liṅgasampatti, hetu satthāradassanaṃ;	18	
PA_atk-s05_13a1:187	Pabbajjā guṇasampatti, adhikāro ca chandatā;	18	
PA_atk-s05_13a1:188	Aṭṭhadhammasamodhānā, abhinīhāro samijjhatī”ti. ;	18	
PA_atk-s05_13a1:189_0	Manussattabhāvasmiṃyeva hi ṭhatvā buddhattaṃ patthentassa patthanā samijjhati, na	189	
PA_atk-s05_13a1:189_1	nāgassa vā supaṇṇassa vā devatāya vā patthanā samijjhati. Manussattabhāvepi purisaliṅge	189	
PA_atk-s05_13a1:189_2	ṭhitasseva patthanā samijjhati, na itthiyā vā paṇḍakanapuṃsakaubhatobyañjanakānaṃ	189	
PA_atk-s05_13a1:189_3	vā patthanā samijjhati. Purisassāpi tasmiṃ attabhāve arahattappattiyā hetusampannasseva	189	
PA_atk-s05_13a1:189_4	patthanā samijjhati, no itarassa. Hetusampannassāpi jīvamānakabuddhasseva santike	189	
PA_atk-s05_13a1:189_5	patthentassa patthanā samijjhati, parinibbute buddhe cetiyasantike vā bodhimūle vā	189	
PA_atk-s05_13a1:189_6	patthentassa na samijjhati. Buddhānaṃ santike patthentassāpi pabbajjāliṅge ṭhitasseva	189	
PA_atk-s05_13a1:189_7	samijjhati, no gihiliṅge ṭhitassa. Pabbajitassāpi pañcābhiññassa aṭṭhasamāpattilābhinoyeva	189	
PA_atk-s05_13a1:189_8	samijjhati, na imāya guṇasampattiyā virahitassa. Guṇasampannenāpi yena attano jīvitaṃ	189	
PA_atk-s05_13a1:189_9	buddhānaṃ pariccattaṃ hoti, tassa iminā adhikārena adhikārasampannasseva samijjhati,	189	
PA_atk-s05_13a1:189_10	na itarassa. Adhikārasampannassāpi yassa buddhakārakadhammānaṃ atthāya mahanto chando	1891	
PA_atk-s05_13a1:189_11	ca ussāho ca vāyāmo ca pariyeṭṭhi ca, tasseva samijjhati, na itarassa.	1891	
PA_atk-s05_13a1:190_0	Tatridaṃ chandamahantatāya opammaṃ – sace hi evamassa “yo sakalacakkavāḷagabbhaṃ	190	
PA_atk-s05_13a1:190_1	ekodakībhūtaṃ attano bāhubalena uttaritvā pāraṃ gantuṃ samattho, so buddhattaṃ pāpuṇāti.	190	
PA_atk-s05_13a1:190_2	Yo vā pana sakalacakkavāḷagabbhaṃ veḷugumbasañchannaṃ byūhitvā madditvā padasā gacchanto	190	
PA_atk-s05_13a1:190_3	pāraṃ gantuṃ samattho, so buddhattaṃ pāpuṇāti. Yo vā pana sakalacakkavāḷagabbhaṃ	190	
PA_atk-s05_13a1:190_4	sattiyo ākoṭetvā nirantaraṃ sattiphalasamākiṇṇaṃ padasā akkamamāno pāraṃ gantuṃ samattho,	190	
PA_atk-s05_13a1:190_5	so buddhattaṃ pāpuṇāti. Yo vā pana sakalacakkavāḷagabbhaṃ vītaccitaṅgārabharitaṃ	190	
PA_atk-s05_13a1:190_6	pādehi maddamāno pāraṃ gantuṃ samattho, so buddhattaṃ pāpuṇātī”ti. Yo etesu ekampi	190	
PA_atk-s05_13a1:190_7	attano dukkaraṃ na maññati, “ahaṃ etampi taritvā vā gantvā vā pāraṃ gahessāmī”ti	190	
PA_atk-s05_13a1:190_8	evaṃ mahantena chandena ca ussāhena ca vāyāmena ca pariyeṭṭhiyā ca samannāgato hoti,	190	
PA_atk-s05_13a1:190_9	tassa patthanā samijjhati, na itarassa. Sumedhatāpaso pana ime aṭṭha dhamme samodhānetvā	190	
PA_atk-s05_13a1:190_10	buddhabhāvāya abhinīhāraṃ katvā nipajji.	1901	
PA_atk-s05_13a1:191_0	Dīpaṅkaropi bhagavā āgantvā sumedhatāpasassa sīsabhāge ṭhatvā maṇisīhapañjaraṃ ugghāṭento	191	
PA_atk-s05_13a1:191_1	viya pañcavaṇṇappasādasampannāni akkhīni ummīletvā kalalapiṭṭhe nipannaṃ sumedhatāpasaṃ	191	
PA_atk-s05_13a1:191_2	disvā “ayaṃ tāpaso buddhattāya abhinīhāraṃ katvā nipanno, ijjhissati nu kho imassa	191	
PA_atk-s05_13a1:191_3	patthanā, udāhu no”ti anāgataṃsañāṇaṃ pesetvā upadhārento “ito kappasatasahassādhikāni	191	
PA_atk-s05_13a1:191_4	cattāri asaṅkhyeyyāni atikkamitvā gotamo nāma buddho bhavissatī”ti ñatvā ṭhitakova	191	
PA_atk-s05_13a1:191_5	parisamajjhe byākāsi – “passatha no tumhe imaṃ uggatapaṃ tāpasaṃ kalalapiṭṭhe nipanna”nti?	191	
PA_atk-s05_13a1:191_6	“Evaṃ, bhante”ti. “Ayaṃ buddhattāya abhinīhāraṃ katvā nipanno, samijjhissati imassa	191	
PA_atk-s05_13a1:191_7	patthanā, ito kappasatasahassādhikānaṃ catunnaṃ asaṅkhyeyyānaṃ matthake gotamo nāma	191	
PA_atk-s05_13a1:191_8	buddho bhavissati. Tasmiṃ panassa attabhāve kapilavatthu nāma nagaraṃ nivāso bhavissati,	191	
PA_atk-s05_13a1:191_9	māyā nāma devī mātā, suddhodano nāma rājā pitā, aggasāvako upatisso nāma thero, dutiyasāvako	191	
PA_atk-s05_13a1:191_10	kolito nāma, buddhupaṭṭhāko ānando nāma, aggasāvikā khemā nāma therī, dutiyasāvikā	1911	
PA_atk-s05_13a1:191_11	uppalavaṇṇā nāma therī bhavissati, paripakkañāṇo mahābhinikkhamanaṃ katvā mahāpadhānaṃ	1911	
PA_atk-s05_13a1:191_12	padahitvā nigrodhamūle pāyāsaṃ paṭiggahetvā nerañjarāya tīre paribhuñjitvā bodhimaṇḍaṃ	1911	
PA_atk-s05_13a1:191_13	āruyha assattharukkhamūle abhisambujjhissatī”ti. Tena vuttaṃ –	1911	
PA_atk-s05_13a1:192	“Dīpaṅkaro lokavidū, āhutīnaṃ paṭiggaho;	19	
PA_atk-s05_13a1:193	Ussīsake maṃ ṭhatvāna, idaṃ vacanamabravi.	19	
PA_atk-s05_13a1:194	‘Passatha imaṃ tāpasaṃ, jaṭilaṃ uggatāpanaṃ;	19	
PA_atk-s05_13a1:195	Aparimeyye ito kappe, buddho loke bhavissati.	19	
PA_atk-s05_13a1:196	‘Ahu kapilavhayā rammā, nikkhamitvā tathāgato;	19	
PA_atk-s05_13a1:197	Padhānaṃ padahitvāna, katvā dukkarakārikaṃ.	19	
PA_atk-s05_13a1:198	‘Ajapālarukkhamūle, nisīditvā tathāgato;	19	
PA_atk-s05_13a1:199	Tattha pāyāsaṃ paggayha, nerañjaramupehiti.	19	
PA_atk-s05_13a1:200	‘Nerañjarāya tīramhi, pāyāsaṃ ada so jino;	20	
PA_atk-s05_13a1:201	Paṭiyattavaramaggena, bodhimūlamūpehiti.	20	
PA_atk-s05_13a1:202	‘Tato padakkhiṇaṃ katvā, bodhimaṇḍaṃ anuttaro;	20	
PA_atk-s05_13a1:203	Assattharukkhamūlamhi, bujjhissati mahāyaso.	20	
PA_atk-s05_13a1:204	‘Imassa janikā mātā, māyā nāma bhavissati;	20	
PA_atk-s05_13a1:205	Pitā suddhodano nāma, ayaṃ hessati gotamo.	20	
PA_atk-s05_13a1:206	‘Anāsavā vītarāgā, santacittā samāhitā;	20	
PA_atk-s05_13a1:207	Kolito upatisso ca, aggā hessanti sāvakā;	20	
PA_atk-s05_13a1:208	Ānando nāmupaṭṭhāko, upaṭṭhissati taṃ jinaṃ.	20	
PA_atk-s05_13a1:209	‘Khemā uppalavaṇṇā ca, aggā hessanti sāvikā;	20	
PA_atk-s05_13a1:210	Anāsavā vītarāgā, santacittā samāhitā;	21	
PA_atk-s05_13a1:211	Bodhi tassa bhagavato, assatthoti pavuccatī”’ti.	21	
PA_atk-s05_13a1:212_0	Sumedhatāpaso “mayhaṃ kira patthanā samijjhissatī”ti somanassappatto ahosi. Mahājano	212	
PA_atk-s05_13a1:212_1	dīpaṅkaradasabalassa vacanaṃ sutvā “sumedhatāpaso kira buddhabījaṃ buddhaṅkuro”ti	212	
PA_atk-s05_13a1:212_2	haṭṭhatuṭṭho ahosi. Evañcassa ahosi “yathā nāma puriso nadiṃ taranto ujukena titthena	212	
PA_atk-s05_13a1:212_3	uttarituṃ asakkonto heṭṭhātitthena uttarati, evameva mayampi dīpaṅkaradasabalassa	212	
PA_atk-s05_13a1:212_4	sāsane maggaphalaṃ alabhamānā anāgate yadā tvaṃ buddho bhavissasi, tadā tava sammukhā	212	
PA_atk-s05_13a1:212_5	maggaphalaṃ sacchikātuṃ samatthā bhaveyyāmā”ti patthanaṃ ṭhapayiṃsu. Dīpaṅkaradasabalopi	212	
PA_atk-s05_13a1:212_6	bodhisattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi,	212	
PA_atk-s05_13a1:212_7	tepi catusatasahassasaṅkhā khīṇāsavā bodhisattaṃ gandhehi ca mālehi ca pūjetvā padakkhiṇaṃ	212	
PA_atk-s05_13a1:212_8	katvā pakkamiṃsu. Devamanussā pana tatheva pūjetvā vanditvā pakkantā.	212	
PA_atk-s05_13a1:213_0	Bodhisatto sabbesaṃ paṭikkantakāle sayanā vuṭṭhāya “pāramiyo vicinissāmī”ti puppharāsimatthake	213	
PA_atk-s05_13a1:213_1	pallaṅkaṃ ābhujitvā nisīdi. Evaṃ nisinne bodhisatte sakaladasasahassacakkavāḷadevatā	213	
PA_atk-s05_13a1:213_2	sannipatitvā sādhukāraṃ datvā “ayya sumedhatāpasa, porāṇakabodhisattānaṃ pallaṅkaṃ	213	
PA_atk-s05_13a1:213_3	ābhujitvā ‘pāramiyo vicinissāmā’ti nisinnakāle yāni pubbanimittāni nāma paññāyanti,	213	
PA_atk-s05_13a1:213_4	tāni sabbānipi ajja pātubhūtāni, nissaṃsayena tvaṃ buddho bhavissasi, mayampetaṃ	213	
PA_atk-s05_13a1:213_5	jānāma ‘yassetāni nimittāni paññāyanti, ekantena so buddho hoti’, tvaṃ attano vīriyaṃ	213	
PA_atk-s05_13a1:213_6	daḷhaṃ katvā paggaṇhā”ti bodhisattaṃ nānappakārāhi thutīhi abhitthuniṃsu. Tena vuttaṃ –	213	
PA_atk-s05_13a1:214	“Idaṃ sutvāna vacanaṃ, asamassa mahesino;	21	
PA_atk-s05_13a1:215	Āmoditā naramarū, buddhabījaṃ kira ayaṃ.	21	
PA_atk-s05_13a1:216	‘Ukkuṭṭhisaddā vattanti, apphoṭenti hasanti ca;	21	
PA_atk-s05_13a1:217	Katañjalī namassanti, dasasahassī sadevakā.	21	
PA_atk-s05_13a1:218	‘Yadimassa lokanāthassa, virajjhissāma sāsanaṃ;	21	
PA_atk-s05_13a1:219	Anāgatamhi addhāne, hessāma sammukhā imaṃ.	21	
PA_atk-s05_13a1:220	‘Yathā manussā nadiṃ tarantā, paṭibhitthaṃ virajjhiya;	22	
PA_atk-s05_13a1:221	Heṭṭhātitthe gahetvāna, uttaranti mahānadiṃ.	22	
PA_atk-s05_13a1:222	‘Evameva mayaṃ sabbe, yadi muñcāmimaṃ jinaṃ;	22	
PA_atk-s05_13a1:223	Anāgatamhi addhāne, hessāma sammukhā imaṃ’.	22	
PA_atk-s05_13a1:224	‘Dīpaṅkaro lokavidū, āhutīnaṃ paṭiggaho;	22	
PA_atk-s05_13a1:225	Mama kammaṃ pakittetvā, dakkhiṇaṃ pādamuddhari.	22	
PA_atk-s05_13a1:226	‘Ye tatthāsuṃ jinaputtā, sabbe padakkhiṇamakaṃsu maṃ;	22	
PA_atk-s05_13a1:227	Narā nāgā ca gandhabbā, abhivādetvāna pakkamuṃ.	22	
PA_atk-s05_13a1:228	‘Dassanaṃ me atikkante, sasaṅghe lokanāyake;	22	
PA_atk-s05_13a1:229	Haṭṭhatuṭṭhena cittena, āsanā vuṭṭhahiṃ tadā.	22	
PA_atk-s05_13a1:230	‘Sukhena sukhito homi, pāmojjena pamodito;	23	
PA_atk-s05_13a1:231	Pītiyā ca abhissanno, pallaṅkaṃ ābhujiṃ tadā.	23	
PA_atk-s05_13a1:232	‘Pallaṅkena nisīditvā, evaṃ cintesahaṃ tadā;	23	
PA_atk-s05_13a1:233	‘Vasībhūto ahaṃ jhāne, abhiññāsu pāramiṃ gato.	23	
PA_atk-s05_13a1:234	‘Sahassiyamhi lokamhi, isayo natthi me samā;	23	
PA_atk-s05_13a1:235	Asamo iddhidhammesu, alabhiṃ īdisaṃ sukhaṃ’.	23	
PA_atk-s05_13a1:236	‘Pallaṅkābhujane mayhaṃ, dasasahassādhivāsino;	23	
PA_atk-s05_13a1:237	Mahānādaṃ pavattesuṃ, dhuvaṃ buddho bhavissasi.	23	
PA_atk-s05_13a1:238	‘Yā pubbe bodhisattānaṃ, pallaṅkavaramābhuje;	23	
PA_atk-s05_13a1:239	Nimittāni padissanti, tāni ajja padissare.	23	
PA_atk-s05_13a1:240	‘Sītaṃ byapagataṃ hoti, uṇhañca upasammati;	24	
PA_atk-s05_13a1:241	Tāni ajja padissanti, dhuvaṃ buddho bhavissasi.	24	
PA_atk-s05_13a1:242	‘Dasasahassī lokadhātū, nissaddā honti nirākulā;	24	
PA_atk-s05_13a1:243	Tāni ajja padissanti, dhuvaṃ buddho bhavissasi.	24	
PA_atk-s05_13a1:244	‘Mahāvātā na vāyanti, na sandanti savantiyo;	24	
PA_atk-s05_13a1:245	Tāni ajja padissanti, dhuvaṃ buddho bhavissasi.	24	
PA_atk-s05_13a1:246	‘Thalajā dakajā pupphā, sabbe pupphanti tāvade;	24	
PA_atk-s05_13a1:247	Tepajja pupphitā sabbe, dhuvaṃ buddho bhavissasi.	24	
PA_atk-s05_13a1:248	‘Latā vā yadi vā rukkhā, phalabhārā honti tāvade;	24	
PA_atk-s05_13a1:249	Tepajja phalitā sabbe, dhuvaṃ buddho bhavissasi.	24	
PA_atk-s05_13a1:250	‘Ākāsaṭṭhā ca bhūmaṭṭhā, ratanā jotanti tāvade;	25	
PA_atk-s05_13a1:251	Tepajja ratanā jotanti, dhuvaṃ buddho bhavissasi.	25	
PA_atk-s05_13a1:252	‘Mānusakā ca dibbā ca, turiyā vajjanti tāvade;	25	
PA_atk-s05_13a1:253	Tepajjubho abhiravanti, dhuvaṃ buddho bhavissasi.	25	
PA_atk-s05_13a1:254	‘Vicittapupphā gaganā, abhivassanti tāvade;	25	
PA_atk-s05_13a1:255	Tepi ajja pavassanti, dhuvaṃ buddho bhavissasi.	25	
PA_atk-s05_13a1:256	‘Mahāsamuddo ābhujati, dasasahassī pakampati;	25	
PA_atk-s05_13a1:257	Tepajjubho abhiravanti, dhuvaṃ buddho bhavissasi.	25	
PA_atk-s05_13a1:258	‘Nirayepi dasasahasse, aggī nibbanti tāvade;	25	
PA_atk-s05_13a1:259	Tepajja nibbutā aggī, dhuvaṃ buddho bhavissasi.	25	
PA_atk-s05_13a1:260	‘Vimalo hoti sūriyo, sabbā dissanti tārakā;	26	
PA_atk-s05_13a1:261	Tepi ajja padissanti, dhuvaṃ buddho bhavissasi.	26	
PA_atk-s05_13a1:262	‘Anovaṭṭhena udakaṃ, mahiyā ubbhijji tāvade;	26	
PA_atk-s05_13a1:263	Tampajjubbhijjate mahiyā, dhuvaṃ buddho bhavissasi.	26	
PA_atk-s05_13a1:264	‘Tārāgaṇā virocanti, nakkhattā gaganamaṇḍale;	26	
PA_atk-s05_13a1:265	Visākhā candimāyuttā, dhuvaṃ buddho bhavissasi.	26	
PA_atk-s05_13a1:266	‘Bilāsayā darīsayā, nikkhamanti sakāsayā;	26	
PA_atk-s05_13a1:267	Tepajja āsayā chuddhā, dhuvaṃ buddho bhavissasi.	26	
PA_atk-s05_13a1:268	‘Na hoti arati sattānaṃ, santuṭṭhā honti tāvade;	26	
PA_atk-s05_13a1:269	Tepajja sabbe santuṭṭhā, dhuvaṃ buddho bhavissasi.	26	
PA_atk-s05_13a1:270	‘Rogā tadūpasammanti, jighacchā ca vinassati;	27	
PA_atk-s05_13a1:271	Tānipajja padissanti, dhuvaṃ buddho bhavissasi.	27	
PA_atk-s05_13a1:272	‘Rāgo tadā tanu hoti, doso moho vinassati;	27	
PA_atk-s05_13a1:273	Tepajja vigatā sabbe, dhuvaṃ buddho bhavissasi.	27	
PA_atk-s05_13a1:274	‘Bhayaṃ tadā na bhavati, ajjapetaṃ padissati;	27	
PA_atk-s05_13a1:275	Tena liṅgena jānāma, dhuvaṃ buddho bhavissasi.	27	
PA_atk-s05_13a1:276	‘Rajo nuddhaṃsati uddhaṃ, ajjapetaṃ padissati;	27	
PA_atk-s05_13a1:277	Tena liṅgena jānāma, dhuvaṃ buddho bhavissasi.	27	
PA_atk-s05_13a1:278	‘Aniṭṭhagandho pakkamati, diṭṭhagandho pavāyati;	27	
PA_atk-s05_13a1:279	Sopajja vāyati gandho, dhuvaṃ buddho bhavissasi.	27	
PA_atk-s05_13a1:280	‘Sabbe devā padissanti, ṭhapayitvā arūpino;	28	
PA_atk-s05_13a1:281	Tepajja sabbe dissanti, dhuvaṃ buddho bhavissasi.	28	
PA_atk-s05_13a1:282	‘Yāvatā nirayā nāma, sabbe dissanti tāvade;	28	
PA_atk-s05_13a1:283	Tepajja sabbe dissanti, dhuvaṃ buddho bhavissasi.	28	
PA_atk-s05_13a1:284	‘Kuṭṭā kavāṭā selā ca, na hontāvaraṇā tadā;	28	
PA_atk-s05_13a1:285	Ākāsabhūtā tepajja, dhuvaṃ buddho bhavissasi.	28	
PA_atk-s05_13a1:286	‘Cutī ca upapatti ca, khaṇe tasmiṃ na vijjati;	28	
PA_atk-s05_13a1:287	Tānipajja padissanti, dhuvaṃ buddho bhavissasi.	28	
PA_atk-s05_13a1:288	‘Daḷhaṃ paggaṇha vīriyaṃ, mā nivatta abhikkama;	28	
PA_atk-s05_13a1:289	Mayampetaṃ vijānāma, dhuvaṃ buddho bhavissasī”’ti.	28	
PA_atk-s05_13a1:290_0	Bodhisatto dīpaṅkaradasabalassa ca dasasahassacakkavāḷadevatānañca vacanaṃ sutvā	290	
PA_atk-s05_13a1:290_1	bhiyyoso mattāya sañjātussāho hutvā cintesi “buddhā nāma amoghavacanā, natthi buddhānaṃ	290	
PA_atk-s05_13a1:290_2	kathāya aññathattaṃ. Yathā hi ākāse khittaleḍḍussa patanaṃ dhuvaṃ, jātassa maraṇaṃ	290	
PA_atk-s05_13a1:290_3	dhuvaṃ, aruṇe uggate sūriyassuṭṭhānaṃ, āsayā nikkhantasīhassa sīhanādanadanaṃ, garugabbhāya	290	
PA_atk-s05_13a1:290_4	itthiyā bhāramoropanaṃ avassaṃbhāvī, evameva buddhānaṃ vacanaṃ nāma dhuvaṃ amoghaṃ,	290	
PA_atk-s05_13a1:290_5	addhā ahaṃ buddho bhavissāmī”ti. Tena vuttaṃ –	290	
PA_atk-s05_13a1:291	“Buddhassa vacanaṃ sutvā, dasasahassīna cūbhayaṃ;	29	
PA_atk-s05_13a1:292	Tuṭṭhahaṭṭho pamodito, evaṃ cintesahaṃ tadā.	29	
PA_atk-s05_13a1:293	“Advejjhavacanā buddhā, amoghavacanā jinā;	29	
PA_atk-s05_13a1:294	Vitathaṃ natthi buddhānaṃ, dhuvaṃ buddho bhavāmahaṃ.	29	
PA_atk-s05_13a1:295	“Yathā khittaṃ nabhe leḍḍu, dhuvaṃ patati bhūmiyaṃ;	29	
PA_atk-s05_13a1:296	Tatheva buddhaseṭṭhānaṃ, vacanaṃ dhuvasassataṃ.	29	
PA_atk-s05_13a1:297	“Yathāpi sabbasattānaṃ, maraṇaṃ dhuvasassataṃ;	29	
PA_atk-s05_13a1:298	Tatheva buddhaseṭṭhānaṃ, vacanaṃ dhuvasassataṃ.	29	
PA_atk-s05_13a1:299	“Yathā rattikkhaye patte, sūriyuggamanaṃ dhuvaṃ;	29	
PA_atk-s05_13a1:300	Tatheva buddhaseṭṭhānaṃ, vacanaṃ dhuvasassataṃ.	30	
PA_atk-s05_13a1:301	“Yathā nikkhantasayanassa, sīhassa nadanaṃ dhuvaṃ;	30	
PA_atk-s05_13a1:302	Tatheva buddhaseṭṭhānaṃ, vacanaṃ dhuvasassataṃ.	30	
PA_atk-s05_13a1:303	“Yathā āpannasattānaṃ, bhāramoropanaṃ dhuvaṃ;	30	
PA_atk-s05_13a1:304	Tatheva buddhaseṭṭhānaṃ, vacanaṃ dhuvasassata”nti.	30	
PA_atk-s05_13a1:305_0	So “dhuvāhaṃ buddho bhavissāmī”ti evaṃ katasanniṭṭhāno buddhakārake dhamme upadhāretuṃ	305	
PA_atk-s05_13a1:305_1	“kahaṃ nu kho buddhakārakadhammā, kiṃ uddhaṃ, udāhu adho, disāsu, vidisāsū”ti anukkamena	305	
PA_atk-s05_13a1:305_2	sakalaṃ dhammadhātuṃ vicinanto porāṇakabodhisattehi āsevitanisevitaṃ paṭhamaṃ dānapāramiṃ	305	
PA_atk-s05_13a1:305_3	disvā evaṃ attānaṃ ovadi – “sumedhapaṇḍita, tvaṃ ito paṭṭhāya paṭhamaṃ dānapāramiṃ	305	
PA_atk-s05_13a1:305_4	pūreyyāsi. Yathā hi nikkujjito udakakumbho nissesaṃ katvā udakaṃ vamatiyeva, na paccāharati,	305	
PA_atk-s05_13a1:305_5	evameva dhanaṃ vā yasaṃ vā puttaṃ vā dāraṃ vā aṅgapaccaṅgaṃ vā anoloketvā sampattayācakānaṃ	305	
PA_atk-s05_13a1:305_6	sabbaṃ icchiticchitaṃ nissesaṃ katvā dadamāno bodhirukkhamūle nisīditvā buddho bhavissasī”ti	305	
PA_atk-s05_13a1:305_7	paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –	305	
PA_atk-s05_13a1:306	“Handa buddhakare dhamme, vicināmi ito cito;	30	
PA_atk-s05_13a1:307	Uddhaṃ adho dasa disā, yāvatā dhammadhātuyā.	30	
PA_atk-s05_13a1:308	“Vicinanto tadādakkhiṃ, paṭhamaṃ dānapāramiṃ;	30	
PA_atk-s05_13a1:309	Pubbakehi mahesīhi, anuciṇṇaṃ mahāpathaṃ.	30	
PA_atk-s05_13a1:310	“Imaṃ tvaṃ paṭhamaṃ tāva, daḷhaṃ katvā samādiya;	31	
PA_atk-s05_13a1:311	Dānapāramitaṃ gaccha, yadi bodhiṃ pattumicchasi.	31	
PA_atk-s05_13a1:312	“Yathāpi kumbho sampuṇṇo, yassa kassaci adhokato;	31	
PA_atk-s05_13a1:313	Vamatevudakaṃ nissesaṃ, na tattha parirakkhati.	31	
PA_atk-s05_13a1:314	“Tatheva yācake disvā, hīnamukkaṭṭhamajjhime;	31	
PA_atk-s05_13a1:315	Dadāhi dānaṃ nissesaṃ, kumbho viya adhokato”ti.	31	
PA_atk-s05_13a1:316_0	Athassa “na ettakeheva buddhakārakadhammehi bhavitabba”nti uttaripi upadhārayato	316	
PA_atk-s05_13a1:316_1	dutiyaṃ sīlapāramiṃ disvā etadahosi – “sumedhapaṇḍita, tvaṃ ito paṭṭhāya sīlapāramimpi	316	
PA_atk-s05_13a1:316_2	pūreyyāsi. Yathā hi camarīmigo nāma jīvitampi anoloketvā attano vālameva rakkhati,	316	
PA_atk-s05_13a1:316_3	evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī”ti	316	
PA_atk-s05_13a1:316_4	dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –	316	
PA_atk-s05_13a1:317	“Na hete ettakāyeva, buddhadhammā bhavissare;	31	
PA_atk-s05_13a1:318	Aññepi vicinissāmi, ye dhammā bodhipācanā.	31	
PA_atk-s05_13a1:319	“Vicinanto tadādakkhiṃ, dutiyaṃ sīlapāramiṃ;	31	
PA_atk-s05_13a1:320	Pubbakehi mahesīhi, āsevitanisevitaṃ.	32	
PA_atk-s05_13a1:321	“Imaṃ tvaṃ dutiyaṃ tāva, daḷhaṃ katvā samādiya;	32	
PA_atk-s05_13a1:322	Sīlapāramitaṃ gaccha, yadi bodhiṃ pattumicchasi.	32	
PA_atk-s05_13a1:323	“Yathāpi camarī vālaṃ, kismiñci paṭilaggitaṃ;	32	
PA_atk-s05_13a1:324	Upeti maraṇaṃ tattha, na vikopeti vāladhiṃ.	32	
PA_atk-s05_13a1:325	“Tatheva catūsu, bhūmīsu, sīlāni paripūraya;	32	
PA_atk-s05_13a1:326	Parirakkha sabbadā sīlaṃ, camarī viya vāladhi”nti.	32	
PA_atk-s05_13a1:327_0	Athassa “na ettakeheva buddhakārakadhammehi bhavitabba”nti uttaripi upadhārayato	327	
PA_atk-s05_13a1:327_1	tatiyaṃ nekkhammapāramiṃ disvā etadahosi “sumedhapaṇḍita, tvaṃ ito paṭṭhāya nekkhammapāramimpi	327	
PA_atk-s05_13a1:327_2	pūreyyāsi. Yathā hi ciraṃ bandhanāgāre vasamāno puriso na tattha sinehaṃ karoti,	327	
PA_atk-s05_13a1:327_3	atha kho ukkaṇṭhitoyeva avasitukāmo hoti, evameva tvampi sabbabhave bandhanāgārasadise	327	
PA_atk-s05_13a1:327_4	katvā sabbabhavehi ukkaṇṭhito muccitukāmo hutvā nekkhammābhimukhova hohi, evaṃ buddho	327	
PA_atk-s05_13a1:327_5	bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –	327	
PA_atk-s05_13a1:328	“Na hete ettakāyeva, buddhadhammā bhavissare;	32	
PA_atk-s05_13a1:329	Aññepi vicinissāmi, ye dhammā bodhipācanā.	32	
PA_atk-s05_13a1:330	“Vicinanto tadādakkhiṃ, tatiyaṃ nekkhammapāramiṃ;	33	
PA_atk-s05_13a1:331	Pubbakehi mahesīhi, āsevitanisevitaṃ.	33	
PA_atk-s05_13a1:332	“Imaṃ tvaṃ tatiyaṃ tāva, daḷhaṃ katvā samādiya;	33	
PA_atk-s05_13a1:333	Nekkhammapāramitaṃ gaccha, yadi bodhiṃ pattumicchasi.	33	
PA_atk-s05_13a1:334	“Yathā andughare puriso, ciravuttho dukhaṭṭito;	33	
PA_atk-s05_13a1:335	Na tattha rāgaṃ janeti, muttimeva gavesati.	33	
PA_atk-s05_13a1:336	“Tatheva tvaṃ sabbabhave, passa andughare viya;	33	
PA_atk-s05_13a1:337	Nekkhammābhimukho hohi, bhavato parimuttiyā”ti.	33	
PA_atk-s05_13a1:338_0	Athassa “na ettakeheva buddhakārakadhammehi bhavitabba”nti uttaripi upadhārayato	338	
PA_atk-s05_13a1:338_1	catutthaṃ paññāpāramiṃ disvā etadahosi – “sumedhapaṇḍita, tvaṃ ito paṭṭhāya paññāpāramimpi	338	
PA_atk-s05_13a1:338_2	pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ	338	
PA_atk-s05_13a1:338_3	puccheyyāsi. Yathā hi piṇḍacāriko bhikkhu hīnādikesu kulesu kiñci avajjetvā paṭipāṭiyā	338	
PA_atk-s05_13a1:338_4	piṇḍāya caranto khippaṃ yāpanaṃ labhati, evaṃ tvampi sabbapaṇḍite upasaṅkamitvā pañhaṃ	338	
PA_atk-s05_13a1:338_5	pucchanto buddho bhavissasī”ti catutthaṃ paññāpāramiṃ daḷhaṃ katvā adhiṭṭhāsi. Tena vuttaṃ –	338	
PA_atk-s05_13a1:339	“Na hete ettakāyeva, buddhadhammā bhavissare;	33	
PA_atk-s05_13a1:340	Aññepi vicinissāmi, ye dhammā bodhipācanā.	34	
PA_atk-s05_13a1:341	“Vicinanto tadādakkhiṃ, catutthaṃ paññāpāramiṃ;	34	
PA_atk-s05_13a1:342	Pubbakehi mahesīhi, āsevitanisevitaṃ.	34	
PA_atk-s05_13a1:343	“Imaṃ tvaṃ catutthaṃ tāva, daḷhaṃ katvā samādiya;	34	
PA_atk-s05_13a1:344	Paññāpāramitaṃ gaccha, yadi bodhiṃ pattumicchasi.	34	
PA_atk-s05_13a1:345	“Yathāpi bhikkhu bhikkhanto, hīnamukkaṭṭhamajjhime;	34	
PA_atk-s05_13a1:346	Kulāni na vivajjento, evaṃ labhati yāpanaṃ.	34	
PA_atk-s05_13a1:347	“Tatheva tvaṃ sabbakālaṃ, paripucchanto budhaṃ janaṃ;	34	
PA_atk-s05_13a1:348	Paññāpāramitaṃ gantvā, sambodhiṃ pāpuṇissasī”ti.	34	
PA_atk-s05_13a1:349_0	Athassa “na ettakeheva buddhakārakadhammehi bhavitabba”nti uttaripi upadhārayato	349	
PA_atk-s05_13a1:349_1	pañcamaṃ vīriyapāramiṃ disvā etadahosi – “sumedhapaṇḍita, tvaṃ ito paṭṭhāya vīriyapāramimpi	349	
PA_atk-s05_13a1:349_2	pūreyyāsi. Yathā hi sīho migarājā sabbairiyāpathesu daḷhavīriyo hoti, evaṃ tvampi	349	
PA_atk-s05_13a1:349_3	sabbabhavesu sabbairiyāpathesu daḷhavīriyo anolīnavīriyo samāno buddho bhavissasī”ti	349	
PA_atk-s05_13a1:349_4	pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –	349	
PA_atk-s05_13a1:350	“Na hete ettakāyeva, buddhadhammā bhavissare;	35	
PA_atk-s05_13a1:351	Aññepi vicinissāmi, ye dhammā bodhipācanā.	35	
PA_atk-s05_13a1:352	“Vicinanto tadādakkhiṃ, pañcamaṃ vīriyapāramiṃ;	35	
PA_atk-s05_13a1:353	Pubbakehi mahesīhi, āsevitanisevitaṃ.	35	
PA_atk-s05_13a1:354	“Imaṃ tvaṃ pañcamaṃ tāva, daḷhaṃ katvā samādiya;	35	
PA_atk-s05_13a1:355	Vīriyapāramitaṃ gaccha, yadi bodhiṃ pattumicchasi.	35	
PA_atk-s05_13a1:356	“Yathāpi sīho migarājā, nisajjaṭṭhānacaṅkame;	35	
PA_atk-s05_13a1:357	Alīnavīriyo hoti, paggahitamano sadā.	35	
PA_atk-s05_13a1:358	“Tatheva tvaṃ sabbabhave, paggaṇha vīriyaṃ daḷhaṃ;	35	
PA_atk-s05_13a1:359	Vīriyapāramitaṃ gantvā, sambodhiṃ pāpuṇissasī”ti.	35	
PA_atk-s05_13a1:360_0	Athassa “na ettakeheva buddhakārakadhammehi bhavitabba”nti uttaripi upadhārayato	360	
PA_atk-s05_13a1:360_1	chaṭṭhaṃ khantipāramiṃ disvā etadahosi – “sumedhapaṇḍita, tvaṃ ito paṭṭhāya khantipāramimpi	360	
PA_atk-s05_13a1:360_2	pūreyyāsi. Sammānanepi avamānanepi khamova bhaveyyāsi. Yathā hi pathaviyaṃ nāma sucimpi	360	
PA_atk-s05_13a1:360_3	pakkhipanti asucimpi, na tena pathavī sinehaṃ, na paṭighaṃ karoti, khamati sahati	360	
PA_atk-s05_13a1:360_4	adhivāsetiyeva, evaṃ tvampi sammānanāvamānanakkhamova samāno buddho bhavissasī”ti	360	
PA_atk-s05_13a1:360_5	chaṭṭhaṃ khantipāramiṃ daḷhaṃ katvā adhiṭṭhāsi. Tena vuttaṃ –	360	
PA_atk-s05_13a1:361	“Na hete ettakāyeva, buddhadhammā bhavissare;	36	
PA_atk-s05_13a1:362	Aññepi vicinissāmi, ye dhammā bodhipācanā.	36	
PA_atk-s05_13a1:363	“Vicinanto tadādakkhiṃ, chaṭṭhamaṃ khantipāramiṃ;	36	
PA_atk-s05_13a1:364	Pubbakehi mahesīhi, āsevitanisevitaṃ.	36	
PA_atk-s05_13a1:365	“Imaṃ tvaṃ chaṭṭhamaṃ tāva, daḷhaṃ katvā samādiya;	36	
PA_atk-s05_13a1:366	Tattha advejjhamānaso, sambodhiṃ pāpuṇissasi.	36	
PA_atk-s05_13a1:367	“Yathāpi pathavī nāma, sucimpi asucimpi ca;	36	
PA_atk-s05_13a1:368	Sabbaṃ sahati nikkhepaṃ, na karoti paṭighaṃ tayā.	36	
PA_atk-s05_13a1:369	“Tatheva tvampi sabbesaṃ, sammānāvamānakkhamo;	36	
PA_atk-s05_13a1:370	Khantipāramitaṃ gantvā, sambodhiṃ pāpuṇissasī”ti.	37	
PA_atk-s05_13a1:371_0	Athassa “na ettakeheva buddhakārakadhammehi bhavitabba”nti uttaripi upadhārayato	371	
PA_atk-s05_13a1:371_1	sattamaṃ saccapāramiṃ disvā etadahosi – “sumedhapaṇḍita, tvaṃ ito paṭṭhāya saccapāramimpi	371	
PA_atk-s05_13a1:371_2	pūreyyāsi. Asaniyā matthake patamānāyapi dhanādīnaṃ atthāya chandādivasena sampajānamusāvādaṃ	371	
PA_atk-s05_13a1:371_3	nāma mākāsi. Yathā hi osadhitārakā nāma sabbautūsu attano gamanavīthiṃ jahitvā aññāya	371	
PA_atk-s05_13a1:371_4	vīthiyā na gacchati, sakavīthiyāva gacchati, evameva tvampi saccaṃ pahāya musāvādaṃ	371	
PA_atk-s05_13a1:371_5	nāma akarontoyeva buddho bhavissasī”ti sattamaṃ saccapāramiṃ daḷhaṃ katvā adhiṭṭhāsi. Tena vuttaṃ –	371	
PA_atk-s05_13a1:372	“Na hete ettakāyeva, buddhadhammā bhavissare;	37	
PA_atk-s05_13a1:373	Aññepi vicinissāmi, ye dhammā bodhipācanā.	37	
PA_atk-s05_13a1:374	“Vicinanto tadādakkhiṃ, sattamaṃ saccapāramiṃ;	37	
PA_atk-s05_13a1:375	Pubbakehi mahesīhi, āsevitanisevitaṃ.	37	
PA_atk-s05_13a1:376	“Imaṃ tvaṃ sattamaṃ tāva, daḷhaṃ katvā samādiya;	37	
PA_atk-s05_13a1:377	Tattha advejjhavacano, sambodhiṃ pāpuṇissasi.	37	
PA_atk-s05_13a1:378	“Yathāpi osadhī nāma, tulābhūtā sadevake;	37	
PA_atk-s05_13a1:379	Samaye utuvasse vā, na vokkamati vīthito.	37	
PA_atk-s05_13a1:380	“Tatheva tvampi saccesu, mā vokkamasi vīthito;	38	
PA_atk-s05_13a1:381	Saccapāramitaṃ gantvā, sambodhiṃ pāpuṇissasī”ti.	38	
PA_atk-s05_13a1:382_0	Athassa “na ettakeheva buddhakārakadhammehi bhavitabba”nti uttaripi upadhārayato	382	
PA_atk-s05_13a1:382_1	aṭṭhamaṃ adhiṭṭhānapāramiṃ disvā etadahosi – “sumedhapaṇḍita, tvaṃ ito paṭṭhāya adhiṭṭhānapāramimpi	382	
PA_atk-s05_13a1:382_2	pūreyyāsi. Yaṃ adhiṭṭhāsi, tasmiṃ adhiṭṭhāne niccalo bhaveyyāsi. Yathā hi pabbato	382	
PA_atk-s05_13a1:382_3	nāma sabbadisāsu vātehi pahaṭopi na kampati na calati, attano ṭhāneyeva tiṭṭhati,	382	
PA_atk-s05_13a1:382_4	evameva tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ	382	
PA_atk-s05_13a1:382_5	daḷhaṃ katvā adhiṭṭhāsi. Tena vuttaṃ –	382	
PA_atk-s05_13a1:383	“Na hete ettakāyeva, buddhadhammā bhavissare;	38	
PA_atk-s05_13a1:384	Aññepi vicinissāmi, ye dhammā bodhipācanā.	38	
PA_atk-s05_13a1:385	“Vicinanto tadādakkhiṃ, aṭṭhamaṃ adhiṭṭhānapāramiṃ;	38	
PA_atk-s05_13a1:386	Pubbakehi mahesīhi, āsevitanisevitaṃ.	38	
PA_atk-s05_13a1:387	“Imaṃ tvaṃ aṭṭhamaṃ tāva, daḷhaṃ katvā samādiya;	38	
PA_atk-s05_13a1:388	Tattha tvaṃ acalo hutvā, sambodhiṃ pāpuṇissasi.	38	
PA_atk-s05_13a1:389	“Yathāpi pabbato selo, acalo suppatiṭṭhito;	38	
PA_atk-s05_13a1:390	Na kampati bhusavātehi, sakaṭṭhāneva tiṭṭhati.	39	
PA_atk-s05_13a1:391	“Tatheva tvampi adhiṭṭhāne, sabbadā acalo bhava;	39	
PA_atk-s05_13a1:392	Adhiṭṭhānapāramitaṃ gantvā, sambodhiṃ pāpuṇissasī”ti.	39	
PA_atk-s05_13a1:393_0	Athassa “na ettakeheva buddhakārakadhammehi bhavitabba”nti uttaripi upadhārayato	393	
PA_atk-s05_13a1:393_1	navamaṃ mettāpāramiṃ disvā etadahosi – “sumedhapaṇḍita, tvaṃ ito paṭṭhāya navamaṃ	393	
PA_atk-s05_13a1:393_2	mettāpāramimpi pūreyyāsi. Ahitesupi hitesupi ekacitto bhaveyyāsi. Yathā hi udakaṃ	393	
PA_atk-s05_13a1:393_3	nāma pāpajanassāpi kalyāṇajanassāpi sītibhāvaṃ ekasadisaṃ katvā pharati, evameva	393	
PA_atk-s05_13a1:393_4	tvampi sabbasattesu mettacittena ekacittova honto buddho bhavissasī”ti navamaṃ mettāpāramiṃ	393	
PA_atk-s05_13a1:393_5	daḷhaṃ katvā adhiṭṭhāsi. Tena vuttaṃ –	393	
PA_atk-s05_13a1:394	“Na hete ettakāyeva, buddhadhammā bhavissare;	39	
PA_atk-s05_13a1:395	Aññepi vicinissāmi, ye dhammā bodhipācanā.	39	
PA_atk-s05_13a1:396	“Vicinanto tadādakkhiṃ, navamaṃ mettāpāramiṃ;	39	
PA_atk-s05_13a1:397	Pubbakehi mahesīhi, āsevitanisevitaṃ.	39	
PA_atk-s05_13a1:398	“Imaṃ tvaṃ navamaṃ tāva, daḷhaṃ katvā samādiya;	39	
PA_atk-s05_13a1:399	Mettāya asamo hohi, yadi bodhiṃ pattumicchasi.	39	
PA_atk-s05_13a1:400	“Yathāpi udakaṃ nāma, kalyāṇe pāpake jane;	40	
PA_atk-s05_13a1:401	Samaṃ pharati sītena, pavāheti rajomalaṃ.	40	
PA_atk-s05_13a1:402	“Tatheva tvampi ahitahite, samaṃ mettāya bhāvaya;	40	
PA_atk-s05_13a1:403	Mettāpāramitaṃ gantvā, sambodhiṃ pāpuṇissasī”ti.	40	
PA_atk-s05_13a1:404_0	Athassa “na ettakeheva buddhakārakadhammehi bhavitabba”nti uttaripi upadhārayato	404	
PA_atk-s05_13a1:404_1	dasamaṃ upekkhāpāramiṃ disvā etadahosi – “sumedhapaṇḍita, tvaṃ ito paṭṭhāya upekkhāpāramimpi	404	
PA_atk-s05_13a1:404_2	pūreyyāsi. Sukhepi dukkhepi majjhattova bhaveyyāsi. Yathā hi pathavī nāma sucimpi	404	
PA_atk-s05_13a1:404_3	asucimpi pakkhippamānā majjhattāva hoti, evameva tvampi sukhadukkhesu majjhattova	404	
PA_atk-s05_13a1:404_4	honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –	404	
PA_atk-s05_13a1:405	“Na hete ettakāyeva, buddhadhammā bhavissare;	40	
PA_atk-s05_13a1:406	Aññepi vicinissāmi, ye dhammā bodhipācanā.	40	
PA_atk-s05_13a1:407	“Vicinanto tadādakkhiṃ, dasamaṃ upekkhāpāramiṃ;	40	
PA_atk-s05_13a1:408	Pubbakehi mahesīhi, āsevitanisevitaṃ.	40	
PA_atk-s05_13a1:409	“Imaṃ tvaṃ dasamaṃ tāva, daḷhaṃ katvā samādiya;	40	
PA_atk-s05_13a1:410	Tulābhūto daḷho hutvā, sambodhiṃ pāpuṇissasi.	41	
PA_atk-s05_13a1:411	“Yathāpi pathavī nāma, nikkhittaṃ asuciṃ suciṃ;	41	
PA_atk-s05_13a1:412	Upekkhati ubhopete, kopānunayavajjitā.	41	
PA_atk-s05_13a1:413	“Tatheva tvampi sukhadukkhe, tulābhūto sadā bhava;	41	
PA_atk-s05_13a1:414	Upekkhāpāramitaṃ gantvā, sambodhiṃ pāpuṇissasī”ti.	41	
PA_atk-s05_13a1:415_0	Tato cintesi – “imasmiṃ loke bodhisattehi pūretabbā bodhiparipācanā buddhakārakadhammā	415	
PA_atk-s05_13a1:415_1	ettakāyeva, dasa pāramiyo ṭhapetvā aññe natthi, imāpi dasa pāramiyo uddhaṃ ākāsepi	415	
PA_atk-s05_13a1:415_2	natthi, heṭṭhā pathaviyampi, puratthimādīsu disāsupi natthi, mayhameva pana hadayamaṃsabbhantare	415	
PA_atk-s05_13a1:415_3	patiṭṭhitā”ti. Evaṃ tāsaṃ hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya	415	
PA_atk-s05_13a1:415_4	punappunaṃ sammasanto anulomapaṭilomaṃ sammasati, pariyante gahetvā ādiṃ pāpeti,	415	
PA_atk-s05_13a1:415_5	ādimhi gahetvā pariyante ṭhapeti, majjhe gahetvā ubhato osāpeti, ubhato koṭīsu hetvā	415	
PA_atk-s05_13a1:415_6	majjhe osāpeti. Bāhirakabhaṇḍapariccāgo dānapāramī nāma, aṅgapariccāgo dānaupapāramī	415	
PA_atk-s05_13a1:415_7	nāma, jīvitapariccāgo dānaparamatthapāramī nāmāti dasa pāramiyo dasa upapāramiyo	415	
PA_atk-s05_13a1:415_8	dasa paramatthapāramiyo yantatelaṃ vinivaṭṭento viya mahāmeruṃ matthaṃ katvā cakkavāḷamahāsamuddaṃ	415	
PA_atk-s05_13a1:415_9	āluḷento viya ca sammasi. Tassevaṃ dasa pāramiyo sammasantassa dhammatejena catunahutādhikadviyojanasatasahassabahalā	415	
PA_atk-s05_13a1:415_10	ayaṃ mahāpathavī hatthinā akkantanaḷakalāpo viya, pīḷiyamānaṃ ucchuyantaṃ viya ca	4151	
PA_atk-s05_13a1:415_11	mahāviravaṃ viravamānā saṅkampi sampakampi sampavedhi, kulālacakkaṃ viya telayantacakkaṃ	4151	
PA_atk-s05_13a1:415_12	viya ca paribbhami. Tena vuttaṃ –	4151	
PA_atk-s05_13a1:416	“Ettakāyeva te loke, ye dhammā bodhipācanā;	41	
PA_atk-s05_13a1:417	Tatuddhaṃ natthi aññatra, daḷhaṃ tattha patiṭṭhaha.	41	
PA_atk-s05_13a1:418	“Ime dhamme sammasato, sabhāvasarasalakkhaṇe;	41	
PA_atk-s05_13a1:419	Dhammatejena vasudhā, dasasahassī pakampatha.	41	
PA_atk-s05_13a1:420	“Calatī ravatī pathavī, ucchuyantaṃva pīḷitaṃ;	42	
PA_atk-s05_13a1:421	Telayante yathā cakkaṃ, evaṃ kampati medanī”ti.	42	
PA_atk-s05_13a1:422_0	Mahāpathaviyā kampamānāya rammanagaravāsino saṇṭhātuṃ asakkontā yugantavātabbhāhatā	422	
PA_atk-s05_13a1:422_1	mahāsālā viya mucchitamucchitāva papatiṃsu, ghaṭādīni kulālabhājanāni pavaṭṭantāni	422	
PA_atk-s05_13a1:422_2	aññamaññaṃ paharantāni cuṇṇavicuṇṇāni ahesuṃ. Mahājano bhītatasito satthāraṃ upasaṅkamitvā	422	
PA_atk-s05_13a1:422_3	“kiṃ nu kho bhagavā nāgāvaṭṭo ayaṃ bhūtayakkhadevatāsu aññatarāvaṭṭoti na hi mayaṃ	422	
PA_atk-s05_13a1:422_4	etaṃ jānāma, apica kho sabbopi ayaṃ mahājano upadduto, kiṃ nu kho imassa lokassa	422	
PA_atk-s05_13a1:422_5	pāpakaṃ bhavissati, udāhu kalyāṇaṃ, kathetha no etaṃ kāraṇa”nti āha. Atha satthā	422	
PA_atk-s05_13a1:422_6	tesaṃ kathaṃ sutvā “tumhe mā bhāyatha mā cintayittha, natthi vo itonidānaṃ bhayaṃ.	422	
PA_atk-s05_13a1:422_7	Yo so mayā ajja sumedhapaṇḍito ‘anāgate gotamo nāma buddho bhavissatī’ti byākato,	422	
PA_atk-s05_13a1:422_8	so dasa pāramiyo sammasati, tassa dasa pāramiyo sammasantassa viloḷentassa dhammatejena	422	
PA_atk-s05_13a1:422_9	sakaladasasahassilokadhātu ekappahārena kampati, ceva, ravati cā”ti āha. Tena vuttaṃ –	422	
PA_atk-s05_13a1:423	“Yāvatā parisā āsi, buddhassa parivesane;	42	
PA_atk-s05_13a1:424	Pavedhamānā sā tattha, mucchitā sesi bhūmiyaṃ.	42	
PA_atk-s05_13a1:425	“Ghaṭānekasahassāni, kumbhīnañca satā bahū;	42	
PA_atk-s05_13a1:426	Sañcuṇṇamathitā tattha, aññamaññaṃ paghaṭṭitā.	42	
PA_atk-s05_13a1:427	“Ubbiggā tasitā bhītā, bhantā byadhitamānasā;	42	
PA_atk-s05_13a1:428	Mahājanā samāgamma, dīpaṅkaramupāgamuṃ.	42	
PA_atk-s05_13a1:429	‘Kiṃ bhavissati lokassa, kalyāṇamatha pāpakaṃ;	42	
PA_atk-s05_13a1:430	Sabbo upadduto loko, taṃ vinodehi cakkhuma’.	43	
PA_atk-s05_13a1:431	“Tesaṃ tadā saññāpesi, dīpaṅkaro mahāmuni;	43	
PA_atk-s05_13a1:432	Vissatthā hotha mā bhātha, imasmiṃ pathavikampane.	43	
PA_atk-s05_13a1:433	“Yamahaṃ ajja byākāsiṃ, buddho loke bhavissati;	43	
PA_atk-s05_13a1:434	Eso sammasati dhammaṃ, pubbakaṃ jinasevitaṃ.	43	
PA_atk-s05_13a1:435	“Tassa sammasato dhammaṃ, buddhabhūmiṃ asesato;	43	
PA_atk-s05_13a1:436	Tenāyaṃ kampitā pathavī, dasasahassī sadevake”ti.	43	
PA_atk-s05_13a1:437_0	Mahājano tathāgatassa vacanaṃ sutvā haṭṭhatuṭṭho mālāgandhavilepanaṃ ādāya rammanagarā	437	
PA_atk-s05_13a1:437_1	nikkhamitvā bodhisattaṃ upasaṅkamitvā mālādīhi pūjetvā vanditvā padakkhiṇaṃ katvā	437	
PA_atk-s05_13a1:437_2	rammanagarameva pāvisi. Bodhisattopi dasa pāramiyo sammasitvā vīriyaṃ daḷhaṃ katvā	437	
PA_atk-s05_13a1:437_3	adhiṭṭhāya nisinnāsanā vuṭṭhāsi. Tena vuttaṃ –	437	
PA_atk-s05_13a1:438	“Buddhassa vacanaṃ sutvā, mano nibbāyi tāvade;	43	
PA_atk-s05_13a1:439	Sabbe maṃ upasaṅkamma, punāpi abhivandisuṃ.	43	
PA_atk-s05_13a1:440	“Samādiyitvā buddhaguṇaṃ, daḷhaṃ katvāna mānasaṃ;	44	
PA_atk-s05_13a1:441	Dīpaṅkaraṃ namassitvā, āsanā vuṭṭhahiṃ tadā”ti.	44	
PA_atk-s05_13a1:442_0	Atha bodhisattaṃ āsanā vuṭṭhahantaṃ sakaladasasahassacakkavāḷadevatā sannipatitvā	442	
PA_atk-s05_13a1:442_1	dibbehi mālāgandhehi pūjetvā vanditvā “ayya sumedhatāpasa, tayā ajja dīpaṅkaradasabalassa	442	
PA_atk-s05_13a1:442_2	pādamūle mahatī patthanā patthitā, sā te anantarāyena samijjhatu, mā te bhayaṃ vā	442	
PA_atk-s05_13a1:442_3	chambhitattaṃ vā ahosi, sarīre appamattakopi rogo mā uppajji, khippaṃ pāramiyo pūretvā	442	
PA_atk-s05_13a1:442_4	sammāsambodhiṃ paṭivijjha. Yathā pupphūpagaphalūpagā rukkhā samaye pupphanti ceva	442	
PA_atk-s05_13a1:442_5	phalanti ca, tatheva tvampi samayaṃ anatikkamitvā khippaṃ sambodhimuttamaṃ phusassū”tiādīni	442	
PA_atk-s05_13a1:442_6	thutimaṅgalāni payirudāhaṃsu, evaṃ payirudāhitvā attano attano devaṭṭhānameva agamaṃsu.	442	
PA_atk-s05_13a1:442_7	Bodhisattopi devatāhi abhitthuto “ahaṃ dasa pāramiyo pūretvā kappasatasahassādhikānaṃ	442	
PA_atk-s05_13a1:442_8	catunnaṃ asaṅkhyeyyānaṃ matthake buddho bhavissāmī”ti vīriyaṃ daḷhaṃ katvā adhiṭṭhāya	442	
PA_atk-s05_13a1:442_9	nabhaṃ abbhuggantvā himavantameva agamāsi. Tena vuttaṃ –	442	
PA_atk-s05_13a1:443	“Dibbaṃ mānusakaṃ pupphaṃ, devā mānusakā ubho;	44	
PA_atk-s05_13a1:444	Samokiranti pupphehi, vuṭṭhahantassa āsanā.	44	
PA_atk-s05_13a1:445	“Vedayanti ca te sotthiṃ, devā mānusakā ubho;	44	
PA_atk-s05_13a1:446	Mahantaṃ patthitaṃ tuyhaṃ, taṃ labhassu yathicchitaṃ.	44	
PA_atk-s05_13a1:447	“Sabbītiyo vivajjantu, soko rogo vinassatu;	44	
PA_atk-s05_13a1:448	Mā te bhavantvantarāyā, phusa khippaṃ bodhimuttamaṃ.	44	
PA_atk-s05_13a1:449	“Yathāpi samaye patte, pupphanti pupphino dumā;	44	
PA_atk-s05_13a1:450	Tatheva tvaṃ mahāvīra, buddhañāṇena pupphassu.	45	
PA_atk-s05_13a1:451	“Yathā ye keci sambuddhā, pūrayuṃ dasa pāramī;	45	
PA_atk-s05_13a1:452	Tatheva tvaṃ mahāvīra, pūraya dasa pāramī.	45	
PA_atk-s05_13a1:453	“Yathā ye keci sambuddhā, bodhimaṇḍamhi bujjhare;	45	
PA_atk-s05_13a1:454	Tatheva tvaṃ mahāvīra, bujjhassu jinabodhiyaṃ.	45	
PA_atk-s05_13a1:455	“Yathā ye keci sambuddhā, dhammacakkaṃ pavattayuṃ;	45	
PA_atk-s05_13a1:456	Tatheva tvaṃ mahāvīra, dhammacakkaṃ pavattaya.	45	
PA_atk-s05_13a1:457	“Puṇṇamāye yathā cando, parisuddho virocati;	45	
PA_atk-s05_13a1:458	Tatheva tvaṃ puṇṇamano, viroca dasasahassiyaṃ.	45	
PA_atk-s05_13a1:459	“Rāhumutto yathā sūriyo, tāpena atirocati;	45	
PA_atk-s05_13a1:460	Tatheva lokā muccitvā, viroca siriyā tuvaṃ.	46	
PA_atk-s05_13a1:461	“Yathā yā kāci nadiyo, osaranti mahodadhiṃ;	46	
PA_atk-s05_13a1:462	Evaṃ sadevakā lokā, osarantu tavantike.	46	
PA_atk-s05_13a1:463	“Tehi thutappasattho so, dasa dhamme samādiya;	46	
PA_atk-s05_13a1:464	Te dhamme paripūrento, pavanaṃ pāvisī tadā”ti.	46	
PA_atk-s05_13a1:465	Sumedhakathā niṭṭhitā.	46	
PA_atk-s05_13a1:466_0	Rammanagaravāsinopi kho nagaraṃ pavisitvā buddhappamukhassa bhikkhusaṅghassa mahādānaṃ	466	
PA_atk-s05_13a1:466_1	adaṃsu. Satthā tesaṃ dhammaṃ desetvā mahājanaṃ saraṇādīsu patiṭṭhāpetvā rammanagaramhā	466	
PA_atk-s05_13a1:466_2	nikkhamitvā tato uddhampi yāvatāyukaṃ tiṭṭhanto sabbaṃ buddhakiccaṃ katvā anukkamena	466	
PA_atk-s05_13a1:466_3	anupādisesāya nibbānadhātuyā parinibbāyi. Tattha yaṃ vattabbaṃ, taṃ sabbaṃ buddhavaṃse	466	
PA_atk-s05_13a1:466_4	vuttanayeneva veditabbaṃ. Vuttañhi tattha –	466	
PA_atk-s05_13a1:467	“Tadā te bhojayitvāna, sasaṅghaṃ lokanāyakaṃ;	46	
PA_atk-s05_13a1:468	Upagacchuṃ saraṇaṃ tassa, dīpaṅkarassa satthuno.	46	
PA_atk-s05_13a1:469	“Saraṇāgamane kañci, niveseti tathāgato;	46	
PA_atk-s05_13a1:470	Kañci pañcasu sīlesu, sīle dasavidhe paraṃ.	47	
PA_atk-s05_13a1:471	“Kassaci deti sāmaññaṃ, caturo phalamuttame;	47	
PA_atk-s05_13a1:472	Kassaci asame dhamme, deti so paṭisambhidā.	47	
PA_atk-s05_13a1:473	“Kassaci varasamāpattiyo, aṭṭha deti narāsabho;	47	
PA_atk-s05_13a1:474	Tisso kassaci vijjāyo, chaḷabhiññā pavecchati.	47	
PA_atk-s05_13a1:475	“Tena yogena janakāyaṃ, ovadati mahāmuni;	47	
PA_atk-s05_13a1:476	Tena vitthārikaṃ āsi, lokanāthassa sāsanaṃ.	47	
PA_atk-s05_13a1:477	“Mahāhanusabhakkhandho, dīpaṅkarasanāmako;	47	
PA_atk-s05_13a1:478	Bahū jane tārayati, parimoceti duggatiṃ.	47	
PA_atk-s05_13a1:479	“Bodhaneyyaṃ janaṃ disvā, satasahassepi yojane;	47	
PA_atk-s05_13a1:480	Khaṇena upagantvāna, bodheti taṃ mahāmuni.	48	
PA_atk-s05_13a1:481	“Paṭhamābhisamaye buddho, koṭisatamabodhayi;	48	
PA_atk-s05_13a1:482	Dutiyābhisamaye nātho, navutikoṭimabodhayi.	48	
PA_atk-s05_13a1:483	“Yadā ca devabhavanamhi, buddho dhammamadesayi;	48	
PA_atk-s05_13a1:484	Navutikoṭisahassānaṃ, tatiyābhisamayo ahu.	48	
PA_atk-s05_13a1:485	“Sannipātā tayo āsuṃ, dīpaṅkarassa satthuno;	48	
PA_atk-s05_13a1:486	Koṭisatasahassānaṃ, paṭhamo āsi samāgamo.	48	
PA_atk-s05_13a1:487	“Puna nāradakūṭamhi, pavivekagate jine;	48	
PA_atk-s05_13a1:488	Khīṇāsavā vītamalā, samiṃsu satakoṭiyo.	48	
PA_atk-s05_13a1:489	“Yamhi kāle mahāvīro, sudassanasiluccaye;	48	
PA_atk-s05_13a1:490	Navutikoṭisahassehi, pavāresi mahāmuni.	49	
PA_atk-s05_13a1:491	“Ahaṃ tena samayena, jaṭilo uggatāpano;	49	
PA_atk-s05_13a1:492	Antalikkhamhi caraṇo, pañcābhiññāsu pāragū.	49	
PA_atk-s05_13a1:493	“Dasavīsasahassānaṃ, dhammābhisamayo ahu;	49	
PA_atk-s05_13a1:494	Ekadvinnaṃ abhisamayā, gaṇanāto asaṅkhiyā.	49	
PA_atk-s05_13a1:495	“Vitthārikaṃ bāhujaññaṃ, iddhaṃ phītaṃ ahu tadā;	49	
PA_atk-s05_13a1:496	Dīpaṅkarassa bhagavato, sāsanaṃ suvisodhitaṃ.	49	
PA_atk-s05_13a1:497	“Cattāri satasahassāni, chaḷabhiññā mahiddhikā;	49	
PA_atk-s05_13a1:498	Dīpaṅkaraṃ lokaviduṃ, parivārenti sabbadā.	49	
PA_atk-s05_13a1:499	“Ye keci tena samayena, jahanti mānusaṃ bhavaṃ;	49	
PA_atk-s05_13a1:500	Apattamānasā sekkhā, garahitā bhavanti te.	50	
PA_atk-s05_13a1:501	“Supupphitaṃ pāvacanaṃ, arahantehi tādihi;	50	
PA_atk-s05_13a1:502	Khīṇāsavehi vimalehi, upasobhati sadevake.	50	
PA_atk-s05_13a1:503	“Nagaraṃ rammavatī nāma, sudevo nāma khattiyo;	50	
PA_atk-s05_13a1:504	Sumedhā nāma janikā, dīpaṅkarassa satthuno.	50	
PA_atk-s05_13a1:505	“Sumaṅgalo ca tisso ca, ahesuṃ aggasāvakā;	50	
PA_atk-s05_13a1:506	Sāgato nāmupaṭṭhāko, dīpaṅkarassa satthuno.	50	
PA_atk-s05_13a1:507	“Nandā ceva sunandā ca, ahesuṃ aggasāvikā;	50	
PA_atk-s05_13a1:508	Bodhi tassa bhagavato, pipphalīti pavuccati.	50	
PA_atk-s05_13a1:509	“Asītihatthamubbedho, dīpaṅkaro mahāmuni;	50	
PA_atk-s05_13a1:510	Sobhati dīparukkhova, sālarājāva phullito.	51	
PA_atk-s05_13a1:511	“Satasahassavassāni, āyu tassa mahesino;	51	
PA_atk-s05_13a1:512	Tāvatā tiṭṭhamāno so, tāresi janataṃ bahuṃ.	51	
PA_atk-s05_13a1:513	“Jotayitvāna saddhammaṃ, santāretvā mahājanaṃ;	51	
PA_atk-s05_13a1:514	Jalitvā aggikhandhova, nibbuto so sasāvako.	51	
PA_atk-s05_13a1:515	“Sā ca iddhi so ca yaso, tāni ca pādesu cakkaratanāni;	51	
PA_atk-s05_13a1:516	Sabbaṃ tamantarahitaṃ, nanu rittā sabbasaṅkhārā”ti.	51	
PA_atk-s05_13a1:517_0	Dīpaṅkarassa pana bhagavato aparabhāge ekaṃ asaṅkhyeyyaṃ atikkamitvā koṇḍañño nāma	517	
PA_atk-s05_13a1:517_1	satthā udapādi. Tassāpi tayo sāvakasannipātā ahesuṃ. Paṭhamasannipāte koṭisatasahassaṃ,	517	
PA_atk-s05_13a1:517_2	dutiye koṭisahassaṃ, tatiye navutikoṭiyo. Tadā bodhisatto vijitāvī nāma cakkavattī	517	
PA_atk-s05_13a1:517_3	hutvā koṭisatasahassasaṅkhassa buddhappamukhassa bhikkhusaṅghassa mahādānaṃ adāsi.	517	
PA_atk-s05_13a1:517_4	Satthā bodhisattaṃ “buddho bhavissasī”ti byākaritvā dhammaṃ desesi. So satthu dhammakathaṃ	517	
PA_atk-s05_13a1:517_5	sutvā rajjaṃ niyyādetvā pabbaji. So tīṇi piṭakāni uggahetvā aṭṭha samāpattiyo pañca	517	
PA_atk-s05_13a1:517_6	abhiññāyo ca uppādetvā aparihīnajjhāno brahmaloke nibbatti. Koṇḍaññassa buddhassa	517	
PA_atk-s05_13a1:517_7	pana rammavatī nāma nagaraṃ, sunando nāma khattiyo pitā, sujātā nāma devī mātā, bhaddo	517	
PA_atk-s05_13a1:517_8	ca subhaddo ca dve aggasāvakā, anuruddho nāmupaṭṭhāko, tissā ca upatissā ca dve aggasāvikā,	517	
PA_atk-s05_13a1:517_9	sālakalyāṇī bodhi, aṭṭhāsītihatthubbedhaṃ sarīraṃ, vassasatasahassaṃ āyuppamāṇaṃ ahosi.	517	
PA_atk-s05_13a1:518	“Dīpaṅkarassa aparena, koṇḍañño nāma nāyako;	51	
PA_atk-s05_13a1:519	Anantatejo amitayaso, appameyyo durāsado”ti.	51	
PA_atk-s05_13a1:520_0	Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe caturo buddhā nibbattiṃsu	520	
PA_atk-s05_13a1:520_1	maṅgalo, sumano, revato, sobhitoti. Maṅgalassa bhagavato tayo sannipātā ahesuṃ. Tesu	520	
PA_atk-s05_13a1:520_2	paṭhamasannipāte koṭisatasahassaṃ bhikkhū ahesuṃ, dutiye koṭisahassaṃ, tatiye navutikoṭiyo.	520	
PA_atk-s05_13a1:520_3	Vemātikabhātā kirassa ānandakumāro nāma navutikoṭisaṅkhāya parisāya saddhiṃ dhammassavanatthāya	520	
PA_atk-s05_13a1:520_4	satthu santikaṃ agamāsi. Satthā tassa anupubbiṃ kathaṃ kathesi, so saddhiṃ parisāya	520	
PA_atk-s05_13a1:520_5	saha paṭisambhidāhi arahattaṃ pāpuṇi. Satthā tesaṃ kulaputtānaṃ pubbacaritaṃ olokento	520	
PA_atk-s05_13a1:520_6	iddhimayapattacīvarassa upanissayaṃ disvā dakkhiṇahatthaṃ pasāretvā “etha, bhikkhavo”ti	520	
PA_atk-s05_13a1:520_7	āha. Sabbe taṅkhaṇaññeva iddhimayapattacīvaradharā saṭṭhivassamahātherā viya ākappasampannā	520	
PA_atk-s05_13a1:520_8	hutvā satthāraṃ vanditvā parivārayiṃsu. Ayamassa tatiyo sāvakasannipāto ahosi.	520	
PA_atk-s05_13a1:521_0	Yathā pana aññesaṃ buddhānaṃ samantā asītihatthappamāṇāyeva sarīrappabhā ahosi, na	521	
PA_atk-s05_13a1:521_1	evaṃ tassa tassa pana bhagavato sarīrappabhā niccakālaṃ dasasahassilokadhātuṃ pharitvā	521	
PA_atk-s05_13a1:521_2	aṭṭhāsi. Rukkhapathavipabbatasamuddādayo antamaso ukkhalikādīni upādāya suvaṇṇapaṭṭapariyonaddhā	521	
PA_atk-s05_13a1:521_3	viya ahesuṃ. Āyuppamāṇaṃ panassa navutivassasahassāni ahosi. Ettakaṃ kālaṃ candimasūriyādayo	521	
PA_atk-s05_13a1:521_4	attano pabhāya virocituṃ nāsakkhiṃsu, rattindivaparicchedo na paññāyittha. Divā sūriyālokena	521	
PA_atk-s05_13a1:521_5	viya sattā niccaṃ buddhālokeneva vicariṃsu, sāyaṃ pupphitakusumānaṃ, pāto ravanakasakuṇādīnañca	521	
PA_atk-s05_13a1:521_6	vasena loko rattindivaparicchedaṃ sallakkhesi.	521	
PA_atk-s05_13a1:522_0	Kiṃ pana aññesaṃ buddhānaṃ ayamānubhāvo natthīti? No natthi. Tepi hi ākaṅkhamānā	522	
PA_atk-s05_13a1:522_1	dasasahassiṃ vā lokadhātuṃ tato vā bhiyyo ābhāya phareyyuṃ. Maṅgalassa pana bhagavato	522	
PA_atk-s05_13a1:522_2	pubbapatthanāvasena aññesaṃ byāmappabhā viya sarīrappabhā niccakālameva dasasahassilokadhātuṃ	522	
PA_atk-s05_13a1:522_3	pharitvā aṭṭhāsi. So kira bodhisattacariyakāle vessantarasadise attabhāve ṭhito saputtadāro	522	
PA_atk-s05_13a1:522_4	vaṅkapabbatasadise pabbate vasi. Atheko kharadāṭhiko nāma yakkho mahāpurisassa dānajjhāsayataṃ	522	
PA_atk-s05_13a1:522_5	sutvā brāhmaṇavaṇṇena upasaṅkamitvā mahāsattaṃ dve dārake yāci. Mahāsatto “dadāmi	522	
PA_atk-s05_13a1:522_6	brāhmaṇassa puttake”ti haṭṭhapahaṭṭho udakapariyantaṃ pathaviṃ kampento dvepi dārake	522	
PA_atk-s05_13a1:522_7	adāsi. Yakkho caṅkamanakoṭiyaṃ ālambanaphalakaṃ nissāya ṭhatvā passantasseva mahāsattassa	522	
PA_atk-s05_13a1:522_8	mūlakalāpe viya dve dārake khādi. Mahāpurisassa yakkhaṃ oloketvā mukhe vivaṭamatte	522	
PA_atk-s05_13a1:522_9	aggijālaṃ viya lohitadhāraṃ uggiramānaṃ tassa mukhaṃ disvāpi kesaggamattampi domanassaṃ	522	
PA_atk-s05_13a1:522_10	na uppajji. “Sudinnaṃ vata me dāna”nti cintayato panassa sarīre mahantaṃ pītisomanassa	5221	
PA_atk-s05_13a1:522_11	udapādi. So “imassa me nissandena anāgate imināva nīhārena rasmiyo nikkhamantū”ti	5221	
PA_atk-s05_13a1:522_12	patthanaṃ akāsi. Tassa taṃ patthanaṃ nissāya buddhabhūtassa sarīrato rasmiyo nikkhamitvā	5221	
PA_atk-s05_13a1:522_13	ettakaṃ ṭhānaṃ phariṃsu.	5221	
PA_atk-s05_13a1:523_0	Aparampissa pubbacaritaṃ atthi. So kira bodhisattakāle ekassa buddhassa cetiyaṃ disvā	523	
PA_atk-s05_13a1:523_1	“imassa buddhassa mayā jīvitaṃ pariccajituṃ vaṭṭatī”ti daṇḍadīpikāveṭhananiyāmena	523	
PA_atk-s05_13a1:523_2	sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ sappissa	523	
PA_atk-s05_13a1:523_3	pūrāpetvā tattha sahassavaṭṭiyo jālāpetvā taṃ sīsenādāya sakalasarīraṃ jālāpetvā	523	
PA_atk-s05_13a1:523_4	cetiyaṃ padakkhiṇaṃ karonto sakalarattiṃ vītināmesi. Evaṃ yāva aruṇuggamanā vāyamantassāpissa	523	
PA_atk-s05_13a1:523_5	lomakūpamattampi usumaṃ na gaṇhi. Padumagabbhaṃ paviṭṭhakālo viya ahosi. Dhammo hi	523	
PA_atk-s05_13a1:523_6	nāmesa attānaṃ rakkhantaṃ rakkhati. Tenāha bhagavā –	523	
PA_atk-s05_13a1:524	“Dhammo have rakkhati dhammacāriṃ, dhammo suciṇṇo sukhamāvahāti;	52	
PA_atk-s05_13a1:525	Esānisaṃso dhamme suciṇṇe, na duggatiṃ gacchati dhammacārī”ti. ;	52	
PA_atk-s05_13a1:526	Imassāpi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.	52	
PA_atk-s05_13a1:527_0	Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā	527	
PA_atk-s05_13a1:527_1	madhuradhammakathaṃ sutvā “sve mayhaṃ bhikkhaṃ gaṇhatha, bhante”ti āha. Brāhmaṇa,	527	
PA_atk-s05_13a1:527_2	kittakehi te bhikkhūhi atthoti? “Kittakā pana vo, bhante, parivārabhikkhū”ti āha.	527	
PA_atk-s05_13a1:527_3	Tadā pana satthu paṭhamasannipātoyeva hoti, tasmā “koṭisatasahassa”nti āha. Bhante,	527	
PA_atk-s05_13a1:527_4	sabbehipi saddhiṃ mayhaṃ gehe bhikkhaṃ gaṇhathāti. Satthā adhivāsesi. Brāhmaṇo svātanāya	527	
PA_atk-s05_13a1:527_5	nimantetvā gehaṃ gacchanto cintesi – “ahaṃ ettakānaṃ bhikkhūnaṃ yāgubhattavatthādīni	527	
PA_atk-s05_13a1:527_6	dātuṃ sakkomi, nisīdanaṭṭhānaṃ pana kathaṃ bhavissatī”ti.	527	
PA_atk-s05_13a1:528_0	Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa	528	
PA_atk-s05_13a1:528_1	uṇhabhāvaṃ janesi. Sakko “ko nu kho maṃ imamhā ṭhānā cāvetukāmo”ti dibbacakkhunā	528	
PA_atk-s05_13a1:528_2	olokento mahāpurisaṃ disvā “suruci nāma brāhmaṇo buddhappamukhaṃ bhikkhusaṅghaṃ nimantetvā	528	
PA_atk-s05_13a1:528_3	nisīdanaṭṭhānatthāya cintesi, mayāpi tattha gantvā puññakoṭṭhāsaṃ gahetuṃ vaṭṭatī”ti	528	
PA_atk-s05_13a1:528_4	vaḍḍhakivaṇṇaṃ nimminitvā vāsipharasuhattho mahāpurisassa purato pāturahosi. So “atthi	528	
PA_atk-s05_13a1:528_5	nu kho kassaci bhatiyā kattabba”nti āha. Mahāpuriso taṃ disvā “kiṃ kammaṃ karissasī”ti	528	
PA_atk-s05_13a1:528_6	āha. “Mama ajānanasippaṃ nāma natthi, gehaṃ vā maṇḍapaṃ vā yo yaṃ kāreti, tassa taṃ	528	
PA_atk-s05_13a1:528_7	kātuṃ jānāmī”ti. “Tena hi mayhaṃ kammaṃ atthī”ti. “Kiṃ ayyā”ti? “Svātanāya me koṭisatasahassabhikkhū	528	
PA_atk-s05_13a1:528_8	nimantitā, tesaṃ nisīdanamaṇḍapaṃ karissasī”ti. “Ahaṃ nāma kareyyaṃ, sace mama bhatiṃ	528	
PA_atk-s05_13a1:528_9	dātuṃ sakkhissathā”ti. “Sakkhissāmi tātā”ti. “Sādhu karissāmī”ti gantvā ekaṃ padesaṃ	528	
PA_atk-s05_13a1:528_10	olokesi, dvādasaterasayojanappamāṇo padeso kasiṇamaṇḍalaṃ viya samatalo ahosi. So	5281	
PA_atk-s05_13a1:528_11	“ettake ṭhāne sattaratanamayo maṇḍapo uṭṭhahatū”ti cintetvā olokesi. Tāvadeva pathaviṃ	5281	
PA_atk-s05_13a1:528_12	bhinditvā maṇḍapo uṭṭhahi. Tassa sovaṇṇamayesu thambhesu rajatamayā ghaṭakā ahesuṃ,	5281	
PA_atk-s05_13a1:528_13	rajatamayesu sovaṇṇamayā, maṇitthambhesu pavāḷamayā, pavāḷatthambhesu maṇimayā, sattaratanamayesu	5281	
PA_atk-s05_13a1:528_14	sattaratanamayāva ghaṭakā ahesuṃ. Tato “maṇḍapassa antarantarena kiṅkiṇikajālaṃ olambatū”ti	5281	
PA_atk-s05_13a1:528_15	olokesi, saha olokaneneva kiṅkiṇikajālaṃ olambi, yassa mandavāteritassa pañcaṅgikasseva	5281	
PA_atk-s05_13a1:528_16	tūriyassa madhurasaddo niggacchati, dibbasaṅgītivattanakālo viya hoti. “Antarantarā	5281	
PA_atk-s05_13a1:528_17	gandhadāmamālādāmāni olambantū”ti cintesi, dāmāni olambiṃsu. “Koṭisatasahassasaṅkhānaṃ	5281	
PA_atk-s05_13a1:528_18	bhikkhūnaṃ āsanāni ca ādhārakāni ca pathaviṃ bhinditvā uṭṭhahantū”ti cintesi, tāvadeva	5281	
PA_atk-s05_13a1:528_19	uṭṭhahiṃsu. “Koṇe koṇe ekekā udakacāṭiyo uṭṭhahantū”ti cintesi, udakacāṭiyo uṭṭhahiṃsu.	5281	
PA_atk-s05_13a1:529_0	Ettakaṃ māpetvā brāhmaṇassa santikaṃ gantvā “ehi ayya, tava maṇḍapaṃ oloketvā mayhaṃ	529	
PA_atk-s05_13a1:529_1	bhatiṃ dehī”ti āha. Mahāpuriso gantvā maṇḍapaṃ olokesi, olokentassevassa sakalasarīraṃ	529	
PA_atk-s05_13a1:529_2	pañcavaṇṇāya pītiyā nirantaraṃ phuṭaṃ ahosi. Athassa maṇḍapaṃ olokayato etadahosi	529	
PA_atk-s05_13a1:529_3	– “nāyaṃ maṇḍapo manussabhūtena kato, mayhaṃ pana ajjhāsayaṃ mayhaṃ guṇaṃ āgamma	529	
PA_atk-s05_13a1:529_4	addhā sakkabhavanaṃ uṇhaṃ ahosi, tato sakkena devaraññā ayaṃ maṇḍapo kārito bhavissatī”ti.	529	
PA_atk-s05_13a1:529_5	“Na kho pana me yuttaṃ evarūpe maṇḍape ekadivasaṃyeva dānaṃ dātuṃ, sattāhaṃ dassāmī”ti	529	
PA_atk-s05_13a1:529_6	cintesi. Bāhirakadānañhi kittakampi samānaṃ bodhisattānaṃ tuṭṭhiṃ kātuṃ na sakkoti,	529	
PA_atk-s05_13a1:529_7	alaṅkatasīsaṃ pana chinditvā añjitaakkhīni uppāṭetvā hadayamaṃsaṃ vā ubbaṭṭetvā dinnakāle	529	
PA_atk-s05_13a1:529_8	bodhisattānaṃ cāgaṃ nissāya tuṭṭhi nāma hoti. Amhākampi hi bodhisattassa sivijātake	529	
PA_atk-s05_13a1:529_9	devasikaṃ pañca kahāpaṇasatasahassāni vissajjetvā catūsu dvāresu nagaramajjhe ca	529	
PA_atk-s05_13a1:529_10	dānaṃ dentassa taṃ dānaṃ cāgatuṭṭhiṃ uppādetuṃ nāsakkhi. Yadā panassa brāhmaṇavaṇṇena	5291	
PA_atk-s05_13a1:529_11	āgantvā sakko devarājā akkhīni yāci, tadā tāni uppāṭetvā dadamānasseva hāso uppajji,	5291	
PA_atk-s05_13a1:529_12	kesaggamattampi cittassa aññathattaṃ nāhosi. Evaṃ dānaṃ nissāya bodhisattānaṃ titti	5291	
PA_atk-s05_13a1:529_13	nāma natthi. Tasmā sopi mahāpuriso “sattāhaṃ mayā koṭisatasahassasaṅkhānaṃ bhikkhūnaṃ	5291	
PA_atk-s05_13a1:529_14	dānaṃ dātuṃ vaṭṭatī”ti cintetvā tasmiṃ maṇḍape buddhappamukhaṃ bhikkhusaṅghaṃ nisīdāpetvā	5291	
PA_atk-s05_13a1:529_15	sattāhaṃ gavapānaṃ nāma dānaṃ adāsi. Gavapānanti mahante mahante kolambe khīrassa	5291	
PA_atk-s05_13a1:529_16	pūretvā uddhanesu āropetvā ghanapākapakke khīre thoke taṇḍule pakkhipitvā pakkamadhusakkarācuṇṇasappīhi	5291	
PA_atk-s05_13a1:529_17	abhisaṅkhataṃ bhojanaṃ vuccati. Manussāyeva pana parivisituṃ nāsakkhiṃsu, devāpi	5291	
PA_atk-s05_13a1:529_18	ekantarikā hutvā parivisiṃsu. Dvādasaterasayojanappamāṇaṃ ṭhānampi bhikkhū gaṇhituṃ	5291	
PA_atk-s05_13a1:529_19	nappahosiyeva. Te pana bhikkhū attano attano ānubhāvena nisīdiṃsu. Pariyosānadivase	5291	
PA_atk-s05_13a1:529_20	sabbabhikkhūnaṃ pattāni dhovāpetvā bhesajjatthāya sappinavanītamadhuphāṇitādīni pūretvā	5292	
PA_atk-s05_13a1:529_21	ticīvarehi saddhiṃ adāsi, saṅghanavakabhikkhunā laddhacīvarasāṭakā satasahassagghanakā ahesuṃ.	5292	
PA_atk-s05_13a1:530_0	Satthā anumodanaṃ karonto “ayaṃ puriso evarūpaṃ mahādānaṃ adāsi, ko nu kho bhavissatī”ti	530	
PA_atk-s05_13a1:530_1	upadhārento “anāgate kappasatasahassādhikānaṃ dvinnaṃ asaṅkhyeyyānaṃ matthake gotamo	530	
PA_atk-s05_13a1:530_2	nāma buddho bhavissatī”ti disvā mahāpurisaṃ āmantetvā “tvaṃ ettakaṃ nāma kālaṃ atikkamitvā	530	
PA_atk-s05_13a1:530_3	gotamo nāma buddho bhavissasī”ti byākāsi. Mahāpuriso byākaraṇaṃ sutvā “ahaṃ kira	530	
PA_atk-s05_13a1:530_4	buddho bhavissāmi, ko me gharāvāsena attho, pabbajissāmī”ti cintetvā tathārūpaṃ sampattiṃ	530	
PA_atk-s05_13a1:530_5	kheḷapiṇḍaṃ viya pahāya satthu santike pabbajitvā buddhavacanaṃ uggaṇhitvā abhiññā	530	
PA_atk-s05_13a1:530_6	ca samāpattiyo ca nibbattetvā āyupariyosāne brahmaloke nibbatti.	530	
PA_atk-s05_13a1:531_0	Maṅgalassa pana bhagavato nagaraṃ uttaraṃ nāma ahosi, pitāpi uttaro nāma khattiyo,	531	
PA_atk-s05_13a1:531_1	mātāpi uttarā nāma devī, sudevo ca dhammaseno ca dve aggasāvakā, pālito nāmupaṭṭhāko,	531	
PA_atk-s05_13a1:531_2	sīvalī ca asokā ca dve aggasāvikā, nāgarukkho bodhi, aṭṭhāsītihatthubbedhaṃ sarīraṃ	531	
PA_atk-s05_13a1:531_3	ahosi. Navutivassasahassāni ṭhatvā parinibbute pana tasmiṃ bhagavati ekappahāreneva	531	
PA_atk-s05_13a1:531_4	dasa cakkavāḷasahassāni ekandhakārāni ahesuṃ. Sabbacakkavāḷesu manussānaṃ mahantaṃ	531	
PA_atk-s05_13a1:531_5	ārodanaparidevanaṃ ahosi.	531	
PA_atk-s05_13a1:532	“Koṇḍaññassa aparena, maṅgalo nāma nāyako;	53	
PA_atk-s05_13a1:533	Tamaṃ loke nihantvāna, dhammokkamabhidhārayī”ti.	53	
PA_atk-s05_13a1:534_0	Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge	534	
PA_atk-s05_13a1:534_1	sumano nāma satthā udapādi. Tassāpi tayo sāvakasannipātā ahesuṃ. Paṭhamasannipāte	534	
PA_atk-s05_13a1:534_2	koṭisatasahassabhikkhū ahesuṃ, dutiye kañcanapabbatamhi navutikoṭisahassāni, tatiye	534	
PA_atk-s05_13a1:534_3	asītikoṭisahassāni. Tadā mahāsatto atulo nāma nāgarājā ahosi mahiddhiko mahānubhāvo.	534	
PA_atk-s05_13a1:534_4	So “buddho uppanno”ti sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa	534	
PA_atk-s05_13a1:534_5	tassa bhagavato dibbatūriyehi upahāraṃ kāretvā mahādānaṃ pavattetvā paccekaṃ dussayugāni	534	
PA_atk-s05_13a1:534_6	datvā saraṇesu patiṭṭhāsi. Sopi naṃ satthā “anāgate buddho bhavissasī”ti byākāsi.	534	
PA_atk-s05_13a1:534_7	Tassa bhagavato nagaraṃ khemaṃ nāma ahosi, sudatto nāma rājā pitā, sirimā nāma mātā,	534	
PA_atk-s05_13a1:534_8	saraṇo ca bhāvitatto ca dve aggasāvakā, udeno nāmupaṭṭhāko, soṇā ca upasoṇā ca dve	534	
PA_atk-s05_13a1:534_9	aggasāvikā, nāgarukkho bodhi, navutihatthubbedhaṃ sarīraṃ, navutiyeva vassasahassāni āyuppamāṇaṃ ahosi.	534	
PA_atk-s05_13a1:535	“Maṅgalassa aparena, sumano nāma nāyako;	53	
PA_atk-s05_13a1:536	Sabbadhammehi asamo, sabbasattānamuttamo”ti.	53	
PA_atk-s05_13a1:537_0	Tassa aparabhāge revato nāma satthā udapādi. Tassāpi tayo sāvakasannipātā ahesuṃ.	537	
PA_atk-s05_13a1:537_1	Paṭhamasannipāte gaṇanā natthi, dutiye koṭisatasahassabhikkhū ahesuṃ, tathā tatiye.	537	
PA_atk-s05_13a1:537_2	Tadā bodhisatto atidevo nāma brāhmaṇo hutvā satthu dhammadesanaṃ sutvā saraṇesu patiṭṭhāya	537	
PA_atk-s05_13a1:537_3	sirasmiṃ añjaliṃ ṭhapetvā tassa satthuno kilesappahāne vaṇṇaṃ vatvā uttarāsaṅgena	537	
PA_atk-s05_13a1:537_4	pūjaṃ akāsi. Sopi naṃ “buddho bhavissasī”ti byākāsi. Tassa pana bhagavato nagaraṃ	537	
PA_atk-s05_13a1:537_5	dhaññavatī nāma ahosi, pitā vipulo nāma khattiyo, mātāpi vipulā nāma devī, varuṇo	537	
PA_atk-s05_13a1:537_6	ca brahmadevo ca dve aggasāvakā, sambhavo nāmupaṭṭhāko, bhaddā ca subhaddā ca dve	537	
PA_atk-s05_13a1:537_7	aggasāvikā, nāgarukkhova bodhi, sarīraṃ asītihatthubbedhaṃ ahosi, āyu saṭṭhi vassasahassānīti.	537	
PA_atk-s05_13a1:538	“Sumanassa aparena, revato nāma nāyako;	53	
PA_atk-s05_13a1:539	Anūpamo asadiso, atulo uttamo jino”ti.	53	
PA_atk-s05_13a1:540_0	Tassa aparabhāge sobhito nāma satthā udapādi. Tassāpi tayo sāvakasannipātā ahesuṃ.	540	
PA_atk-s05_13a1:540_1	Paṭhamasannipāte koṭisatabhikkhū ahesuṃ, dutiye navutikoṭiyo, tatiye asītikoṭiyo.	540	
PA_atk-s05_13a1:540_2	Tadā bodhisatto ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya	540	
PA_atk-s05_13a1:540_3	buddhappamukhassa bhikkhusaṅghassa mahādānaṃ adāsi. Sopi naṃ “buddho bhavissasī”ti	540	
PA_atk-s05_13a1:540_4	byākāsi. Tassa pana bhagavato sudhammaṃ nāma nagaraṃ ahosi, pitāpi sudhammo nāma	540	
PA_atk-s05_13a1:540_5	rājā, mātāpi sudhammā nāma devī, asamo ca sunetto ca dve aggasāvakā, anomo nāmupaṭṭhāko,	540	
PA_atk-s05_13a1:540_6	nakulā ca sujātā ca dve aggasāvikā, nāgarukkhova bodhi, aṭṭhapaṇṇāsahatthubbedhaṃ	540	
PA_atk-s05_13a1:540_7	sarīraṃ ahosi, navuti vassasahassāni āyuppamāṇanti.	540	
PA_atk-s05_13a1:541	“Revatassa aparena, sobhito nāma nāyako;	54	
PA_atk-s05_13a1:542	Samāhito santacitto, asamo appaṭipuggalo”ti.	54	
PA_atk-s05_13a1:543_0	Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe tayo buddhā nibbattiṃsu	543	
PA_atk-s05_13a1:543_1	anomadassī padumo nāradoti. Anomadassissa bhagavato tayo sāvakasannipātā ahesuṃ.	543	
PA_atk-s05_13a1:543_2	Paṭhamasannipāte bhikkhū aṭṭhasatasahassāni ahesuṃ, dutiye satta, tatiye cha. Tadā	543	
PA_atk-s05_13a1:543_3	bodhisatto eko yakkhasenāpati ahosi mahiddhiko mahānubhāvo anekakoṭisatasahassānaṃ	543	
PA_atk-s05_13a1:543_4	yakkhānaṃ adhipati. So “buddho uppanno”ti sutvā āgantvā buddhappamukhassa bhikkhusaṅghassa	543	
PA_atk-s05_13a1:543_5	mahādānaṃ adāsi. Satthāpi naṃ “anāgate buddho bhavissasī”ti byākāsi. Anomadassissa	543	
PA_atk-s05_13a1:543_6	pana bhagavato candavatī nāma nagaraṃ ahosi, yasavā nāma rājā pitā, yasodharā nāma	543	
PA_atk-s05_13a1:543_7	mātā, nisabho ca anomo ca dve aggasāvakā, varuṇo nāmupaṭṭhāko, sundarī ca sumanā	543	
PA_atk-s05_13a1:543_8	ca dve aggasāvikā, ajjunarukkho bodhi, aṭṭhapaṇṇāsahatthubbedhaṃ sarīraṃ ahosi, vassasatasahassaṃ āyūti.	543	
PA_atk-s05_13a1:544	“Sobhitassa aparena, sambuddho dvipaduttamo;	54	
PA_atk-s05_13a1:545	Anomadassī amitayaso, tejassī duratikkamo”ti.	54	
PA_atk-s05_13a1:546_0	Tassa aparabhāge padumo nāma satthā udapādi. Tassāpi tayo bhāvakasannipātā ahesuṃ.	546	
PA_atk-s05_13a1:546_1	Paṭhamasannipāte koṭisatasahassabhikkhū ahesuṃ, dutiye tīṇi satasahassāni, tatiye	546	
PA_atk-s05_13a1:546_2	agāmake araññe mahāvanasaṇḍavāsīnaṃ bhikkhūnaṃ dve satasahassāni. Tadā tathāgate	546	
PA_atk-s05_13a1:546_3	tasmiṃ vanasaṇḍe vasante bodhisatto sīho hutvā satthāraṃ nirodhasamāpattiṃ samāpannaṃ	546	
PA_atk-s05_13a1:546_4	disvā pasannacitto vanditvā padakkhiṇaṃ katvā pītisomanassajāto tikkhattuṃ sīhanādaṃ	546	
PA_atk-s05_13a1:546_5	naditvā sattāhaṃ buddhārammaṇapītiṃ avijahitvā pītisukheneva gocarāya apakkamitvā	546	
PA_atk-s05_13a1:546_6	jīvitapariccāgaṃ katvā payirupāsamāno aṭṭhāsi. Satthā sattāhaccayena nirodhā vuṭṭhito	546	
PA_atk-s05_13a1:546_7	sīhaṃ oloketvā “bhikkhusaṅghepi cittaṃ pasādetvā saṅghaṃ vandissatīti bhikkhusaṅgho	546	
PA_atk-s05_13a1:546_8	āgacchatū”ti cintesi. Bhikkhū tāvadeva āgamiṃsu. Sīho saṅghe cittaṃ pasādesi. Satthā	546	
PA_atk-s05_13a1:546_9	tassa manaṃ oloketvā “anāgate buddho bhavissasī”ti byākāsi. Padumassa pana bhagavato	546	
PA_atk-s05_13a1:546_10	campakaṃ nāma nagaraṃ ahosi, asamo nāma rājā pitā, asamā nāma devī mātā, sālo ca	5461	
PA_atk-s05_13a1:546_11	upasālo ca dve aggasāvakā, varuṇo nāmupaṭṭhāko, rāmā ca surāmā ca dve aggasāvikā,	5461	
PA_atk-s05_13a1:546_12	soṇarukkho nāma bodhi, aṭṭhapaṇṇāsahatthubbedhaṃ sarīraṃ ahosi, āyu vassasatasahassanti.	5461	
PA_atk-s05_13a1:547	“Anomadassissa aparena, sambuddho dvipaduttamo;	54	
PA_atk-s05_13a1:548	Padumo nāma nāmena, asamo appaṭipuggalo”ti.	54	
PA_atk-s05_13a1:549_0	Tassa aparabhāge nārado nāma satthā udapādi. Tassāpi tayo sāvakasannipātā ahesuṃ.	549	
PA_atk-s05_13a1:549_1	Paṭhamasannipāte koṭisatasahassabhikkhū ahesuṃ, dutiye navutikoṭisahassāni, tatiye	549	
PA_atk-s05_13a1:549_2	asītikoṭisahassāni. Tadā bodhisatto isipabbajjaṃ pabbajitvā pañcasu abhiññāsu aṭṭhasu	549	
PA_atk-s05_13a1:549_3	ca samāpattīsu ciṇṇavasī hutvā buddhappamukhassa bhikkhusaṅghassa mahādānaṃ datvā	549	
PA_atk-s05_13a1:549_4	lohitacandanena pūjaṃ akāsi. Sopi naṃ “anāgate buddho bhavissasī”ti byākāsi. Tassa	549	
PA_atk-s05_13a1:549_5	bhagavato dhaññavatī nāma nagaraṃ ahosi, sudevo nāma khattiyo pitā, anomā nāma mātā,	549	
PA_atk-s05_13a1:549_6	saddasālo ca jitamitto ca dve aggasāvakā, vāseṭṭho nāmupaṭṭhāko, uttarā ca phaggunī	549	
PA_atk-s05_13a1:549_7	ca dve aggasāvikā, mahāsoṇarukkho nāma bodhi, sarīraṃ aṭṭhāsītihatthubbedhaṃ ahosi,	549	
PA_atk-s05_13a1:549_8	navutivassasahassāni āyūti.	549	
PA_atk-s05_13a1:550	“Padumassa aparena, sambuddho dvipaduttamo;	55	
PA_atk-s05_13a1:551	Nārado nāma nāmena, asamo appaṭipuggalo”ti.	55	
PA_atk-s05_13a1:552_0	Nāradabuddhassa aparabhāge ekaṃ asaṅkhyeyyaṃ atikkamitvā ito satasahassakappamatthake	552	
PA_atk-s05_13a1:552_1	ekasmiṃ kappe ekova padumuttarabuddho nāma udapādi. Tassāpi tayo sāvakasannipātā	552	
PA_atk-s05_13a1:552_2	ahesuṃ. Paṭhame koṭisatasahassabhikkhū ahesuṃ, dutiye vebhārapabbate navutikoṭisahassāni,	552	
PA_atk-s05_13a1:552_3	tatiye asītikoṭisahassāni. Tadā bodhisatto jaṭilo nāma mahāraṭṭhiyo hutvā buddhappamukhassa	552	
PA_atk-s05_13a1:552_4	bhikkhusaṅghassa sacīvaraṃ dānaṃ adāsi. Sopi naṃ “anāgate buddho bhavissasī”ti byākāsi.	552	
PA_atk-s05_13a1:552_5	Padumuttarassa pana bhagavato kāle titthiyā nāma nāhesuṃ. Sabbe devamanussā buddhameva	552	
PA_atk-s05_13a1:552_6	saraṇaṃ agamaṃsu. Tassa nagaraṃ haṃsavatī nāma ahosi, pitā ānando nāma khattiyo,	552	
PA_atk-s05_13a1:552_7	mātā sujātā nāma devī, devalo ca sujāto ca dve aggasāvakā, sumano nāmupaṭṭhāko, amitā	552	
PA_atk-s05_13a1:552_8	ca asamā ca dve aggasāvikā, salalarukkho bodhi, sarīraṃ aṭṭhapaṇṇāsahatthubbedhaṃ	552	
PA_atk-s05_13a1:552_9	ahosi, sarīrappabhā samantato dvādasa yojanāni gaṇhi, vassasatasahassaṃ āyūti.	552	
PA_atk-s05_13a1:553	“Nāradassa aparena, sambuddho dvipaduttamo;	55	
PA_atk-s05_13a1:554	Padumuttaro nāma jino, akkhobho sāgarūpamo”ti.	55	
PA_atk-s05_13a1:555_0	Tassa aparabhāge sattati kappasahassāni atikkamitvā sumedho sujāto cāti ekasmiṃ kappe	555	
PA_atk-s05_13a1:555_1	dve buddhā nibbattiṃsu. Sumedhassāpi tayo sāvakasannipātā ahesuṃ, paṭhamasannipāte	555	
PA_atk-s05_13a1:555_2	sudassananagare koṭisatakhīṇāsavā ahesuṃ, dutiye pana navutikoṭiyo, tatiye asītikoṭiyo.	555	
PA_atk-s05_13a1:555_3	Tadā bodhisatto uttaro nāma māṇavo hutvā nidahitvā ṭhapitaṃyeva asītikoṭidhanaṃ vissajjetvā	555	
PA_atk-s05_13a1:555_4	buddhappamukhassa bhikkhusaṅghassa mahādānaṃ datvā dhammaṃ sutvā saraṇesu patiṭṭhāya	555	
PA_atk-s05_13a1:555_5	nikkhamitvā pabbaji. Sopi naṃ “anāgate buddho bhavissasī”ti byākāsi. Sumedhassa bhagavato	555	
PA_atk-s05_13a1:555_6	sudassanaṃ nāma nagaraṃ ahosi, sudatto nāma rājā pitā, mātāpi sudattā nāma, saraṇo	555	
PA_atk-s05_13a1:555_7	ca sabbakāmo ca dve aggasāvakā, sāgaro nāmupaṭṭhāko, rāmā ca surāmā ca dve aggasāvikā,	555	
PA_atk-s05_13a1:555_8	mahānīparukkho bodhi, sarīraṃ aṭṭhāsītihatthubbedhaṃ ahosi, āyu navuti vassasahassānīti.	555	
PA_atk-s05_13a1:556	“Padumuttarassa aparena, sumedho nāma nāyako;	55	
PA_atk-s05_13a1:557	Durāsado uggatejo, sabbalokuttamo munī”ti.	55	
PA_atk-s05_13a1:558_0	Tassa aparabhāge sujāto nāma satthā udapādi. Tassāpi tayo sāvakasannipātā ahesuṃ.	558	
PA_atk-s05_13a1:558_1	Paṭhamasannipāte saṭṭhi bhikkhusatasahassāni ahesuṃ, dutiye paññāsaṃ, tatiye cattālīsaṃ.	558	
PA_atk-s05_13a1:558_2	Tadā bodhisatto cakkavattirājā hutvā “buddho uppanno”ti sutvā upasaṅkamitvā dhammaṃ	558	
PA_atk-s05_13a1:558_3	sutvā buddhappamukhassa bhikkhusaṅghassa saddhiṃ sattahi ratanehi catumahādīparajjaṃ	558	
PA_atk-s05_13a1:558_4	datvā satthu santike pabbaji. Sakalaraṭṭhavāsino raṭṭhuppādaṃ gahetvā ārāmikakiccaṃ	558	
PA_atk-s05_13a1:558_5	sādhentā buddhappamukhassa bhikkhusaṅghassa niccaṃ mahādānaṃ adaṃsu. Sopi naṃ satthā	558	
PA_atk-s05_13a1:558_6	“anāgate buddho bhavissasī”ti byākāsi. Tassa bhagavato nagaraṃ sumaṅgalaṃ nāma ahosi,	558	
PA_atk-s05_13a1:558_7	uggato nāma rājā pitā, pabhāvatī nāma mātā, sudassano ca sudevo ca dve aggasāvakā,	558	
PA_atk-s05_13a1:558_8	nārado nāmupaṭṭhāko, nāgā ca nāgasamālā ca dve aggasāvikā, mahāveḷurukkho bodhi.	558	
PA_atk-s05_13a1:558_9	So kira mandacchiddo ghanakkhandho upari niggatāhi mahāsākhāhi morapiñchakalāpo viya	558	
PA_atk-s05_13a1:558_10	virocittha. Tassa bhagavato sarīraṃ paṇṇāsahatthubbedhaṃ ahosi, āyu navuti vassasahassānīti.	5581	
PA_atk-s05_13a1:559	“Tattheva maṇḍakappamhi, sujāto nāma nāyako;	55	
PA_atk-s05_13a1:560	Sīhahanusabhakkhandho, appameyyo durāsado”ti.	56	
PA_atk-s05_13a1:561_0	Tassa aparabhāge ito aṭṭhārasakappasatamatthake ekasmiṃ kappe piyadassī, atthadassī,	561	
PA_atk-s05_13a1:561_1	dhammadassīti tayo buddhā nibbattiṃsu. Piyadassissāpi tayo sāvakasannipātā ahesuṃ.	561	
PA_atk-s05_13a1:561_2	Paṭhame koṭisatasahassā bhikkhū ahesuṃ, dutiye navutikoṭiyo, tatiye asītikoṭiyo.	561	
PA_atk-s05_13a1:561_3	Tadā bodhisatto kassapo nāma māṇavo tiṇṇaṃ vedānaṃ pāraṃ gato hutvā satthu dhammadesanaṃ	561	
PA_atk-s05_13a1:561_4	sutvā koṭisatasahassadhanapariccāgena saṅghārāmaṃ kāretvā saraṇesu ca sīlesu ca patiṭṭhāsi.	561	
PA_atk-s05_13a1:561_5	Atha naṃ satthā “aṭṭhārasakappasataccayena buddho bhavissasī”ti byākāsi. Tassa bhagavato	561	
PA_atk-s05_13a1:561_6	anomaṃ nāma nagaraṃ ahosi, pitā sudinno nāma rājā, mātā candā nāma devī, pālito ca	561	
PA_atk-s05_13a1:561_7	sabbadassī ca dve aggasāvakā, sobhito nāmupaṭṭhāko, sujātā ca dhammadinnā ca dve	561	
PA_atk-s05_13a1:561_8	aggasāvikā, kakudharukkho bodhi, sarīraṃ asītihatthubbedhaṃ ahosi, navuti vassasahassāni āyūti.	561	
PA_atk-s05_13a1:562	“Sujātassa aparena, sayambhū lokanāyako;	56	
PA_atk-s05_13a1:563	Durāsado asamasamo, piyadassī mahāyaso”ti.	56	
PA_atk-s05_13a1:564_0	Tassa aparabhāge atthadassī nāma satthā udapādi. Tassāpi tayo sāvakasannipātā ahesuṃ.	564	
PA_atk-s05_13a1:564_1	Paṭhame aṭṭhanavuti bhikkhusatasahassāni ahesuṃ, dutiye aṭṭhāsītisatasahassāni, tathā	564	
PA_atk-s05_13a1:564_2	tatiye. Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ	564	
PA_atk-s05_13a1:564_3	āharitvā satthāraṃ pūjesi, sopi naṃ “anāgate buddho bhavissasī”ti byākāsi. Tassa	564	
PA_atk-s05_13a1:564_4	bhagavato sobhitaṃ nāma nagaraṃ ahosi, sāgaro nāma rājā pitā, sudassanā nāma mātā,	564	
PA_atk-s05_13a1:564_5	santo ca upasanto ca dve aggasāvakā, abhayo nāmupaṭṭhāko, dhammā ca sudhammā ca dve	564	
PA_atk-s05_13a1:564_6	aggasāvikā, campakarukkho bodhi, sarīraṃ asītihatthubbedhaṃ ahosi, sarīrappabhā samantato	564	
PA_atk-s05_13a1:564_7	sabbakālaṃ yojanamattaṃ pharitvā aṭṭhāsi, āyu vassasatasahassanti.	564	
PA_atk-s05_13a1:565	“Tattheva maṇḍakappamhi, atthadassī narāsabho;	56	
PA_atk-s05_13a1:566	Mahātamaṃ nihantvāna, patto sambodhimuttama”nti.	56	
PA_atk-s05_13a1:567_0	Tassa aparabhāge dhammadassī nāma satthā udapādi. Tassāpi tayo sāvakasannipātā ahesuṃ.	567	
PA_atk-s05_13a1:567_1	Paṭhame koṭisataṃ bhikkhū ahesuṃ, dutiye sattatikoṭiyo, tatiye asītikoṭiyo. Tadā	567	
PA_atk-s05_13a1:567_2	bodhisatto sakko devarājā hutvā dibbagandhapupphehi ca dibbatūriyehi ca pūjaṃ akāsi,	567	
PA_atk-s05_13a1:567_3	sopi naṃ “anāgate buddho bhavissasī”ti byākāsi. Tassa bhagavato saraṇaṃ nāma nagaraṃ	567	
PA_atk-s05_13a1:567_4	ahosi, pitā saraṇo nāma rājā, mātā sunandā nāma, padumo ca phussadevo ca dve aggasāvakā,	567	
PA_atk-s05_13a1:567_5	sunetto nāmupaṭṭhāko, khemā ca sabbanāmā ca dve aggasāvikā, rattaṅkurarukkho bodhi,	567	
PA_atk-s05_13a1:567_6	“bimbijālo”tipi vuccati, sarīraṃ panassa asītihatthubbedhaṃ ahosi, vassasatasahassaṃ āyūti.	567	
PA_atk-s05_13a1:568	“Tattheva maṇḍakappamhi, dhammadassī mahāyaso;	56	
PA_atk-s05_13a1:569	Tamandhakāraṃ vidhamitvā, atirocati sadevake”ti.	56	
PA_atk-s05_13a1:570_0	Tassa aparabhāge ito catunavutikappamatthake ekasmiṃ kappe ekova siddhattho nāma	570	
PA_atk-s05_13a1:570_1	buddho udapādi. Tassāpi tayo sāvakasannipātā ahesuṃ. Paṭhamasannipāte koṭisatasahassaṃ	570	
PA_atk-s05_13a1:570_2	bhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto uggatejo	570	
PA_atk-s05_13a1:570_3	abhiññābalasampanno maṅgalo nāma tāpaso hutvā mahājambuphalaṃ āharitvā tathāgatassa	570	
PA_atk-s05_13a1:570_4	adāsi. Satthā taṃ phalaṃ paribhuñjitvā “catunavutikappamatthake buddho bhavissasī”ti	570	
PA_atk-s05_13a1:570_5	bodhisattaṃ byākāsi. Tassa bhagavato nagaraṃ vebhāraṃ nāma ahosi, pitā jayaseno nāma	570	
PA_atk-s05_13a1:570_6	rājā, mātā suphassā nāma, sambalo ca sumitto ca dve aggasāvakā, revato nāmupaṭṭhāko,	570	
PA_atk-s05_13a1:570_7	sīvalī ca surāmā ca dve aggasāvikā, kaṇikārarukkho bodhi, sarīraṃ saṭṭhihatthubbedhaṃ	570	
PA_atk-s05_13a1:570_8	ahosi, vassasatasahassaṃ āyūti.	570	
PA_atk-s05_13a1:571	“Dhammadassissa aparena, siddhattho nāma nāyako;	57	
PA_atk-s05_13a1:572	Nihanitvā tamaṃ sabbaṃ, sūriyo abbhuggato yathā”ti.	57	
PA_atk-s05_13a1:573_0	Tassa aparabhāge ito dvānavutikappamatthake tisso phussoti ekasmiṃ kappe dve buddhā	573	
PA_atk-s05_13a1:573_1	nibbattiṃsu. Tissassa bhagavato tayo sāvakasannipātā ahesuṃ. Paṭhamasannipāte bhikkhūnaṃ	573	
PA_atk-s05_13a1:573_2	koṭisataṃ ahosi, dutiye navutikoṭiyo, tatiye asītikoṭiyo. Tadā bodhisatto mahābhogo	573	
PA_atk-s05_13a1:573_3	mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ patvā	573	
PA_atk-s05_13a1:573_4	“buddho uppanno”ti sutvā dibbamandāravapadumapāricchattakapupphāni ādāya catuparisamajjhe	573	
PA_atk-s05_13a1:573_5	gacchantaṃ tathāgataṃ pūjesi, ākāse pupphavitānaṃ akāsi. Sopi naṃ satthā “ito dvānavutikappe	573	
PA_atk-s05_13a1:573_6	buddho bhavissasī”ti byākāsi. Tassa bhagavato khemaṃ nāma nagaraṃ ahosi, pitā janasandho	573	
PA_atk-s05_13a1:573_7	nāma khattiyo, mātā padumā nāma, brahmadevo ca udayo ca dve aggasāvakā, samaṅgo nāmupaṭṭhāko,	573	
PA_atk-s05_13a1:573_8	phussā ca sudattā ca dve aggasāvikā, asanarukkho bodhi, sarīraṃ saṭṭhihatthubbedhaṃ	573	
PA_atk-s05_13a1:573_9	ahosi, vassasatasahassaṃ āyūti.	573	
PA_atk-s05_13a1:574	“Siddhatthassa aparena, asamo appaṭipuggalo;	57	
PA_atk-s05_13a1:575	Anantasīlo amitayaso, tisso lokagganāyako”ti.	57	
PA_atk-s05_13a1:576_0	Tassa aparabhāge phusso nāma satthā udapādi. Tassāpi tayo sāvakasannipātā ahesuṃ.	576	
PA_atk-s05_13a1:576_1	Paṭhamasannipāte saṭṭhi bhikkhusatasahassāni ahesuṃ, dutiye paṇṇāsa, tatiye dvattiṃsa.	576	
PA_atk-s05_13a1:576_2	Tadā bodhisatto vijitāvī nāma khattiyo hutvā mahārajjaṃ pahāya satthu santike pabbajitvā	576	
PA_atk-s05_13a1:576_3	tīṇi piṭakāni uggahetvā mahājanassa dhammakathaṃ kathesi, sīlapāramiñca pūresi. Sopi	576	
PA_atk-s05_13a1:576_4	naṃ “buddho bhavissasī”ti tatheva byākāsi. Tassa bhagavato kāsī nāma nagaraṃ ahosi,	576	
PA_atk-s05_13a1:576_5	jayaseno nāma rājā pitā, sirimā nāma mātā, surakkhito ca dhammaseno ca dve aggasāvakā,	576	
PA_atk-s05_13a1:576_6	sabhiyo nāmupaṭṭhāko, cālā ca upacālā ca dve aggasāvikā, āmalakarukkho bodhi, sarīraṃ	576	
PA_atk-s05_13a1:576_7	aṭṭhapaṇṇāsahatthubbedhaṃ ahosi, navuti vassasahassāni āyūti.	576	
PA_atk-s05_13a1:577	“Tattheva maṇḍakappamhi, ahu satthā anuttaro;	57	
PA_atk-s05_13a1:578	Anūpamo asamasamo, phusso lokagganāyako”ti.	57	
PA_atk-s05_13a1:579_0	Tassa aparabhāge ito ekanavutikappe vipassī nāma bhagavā udapādi. Tassāpi tayo sāvakasannipātā	579	
PA_atk-s05_13a1:579_1	ahesuṃ. Paṭhamasannipāte aṭṭhasaṭṭhi bhikkhusatasahassaṃ ahosi, dutiye ekasatasahassaṃ,	579	
PA_atk-s05_13a1:579_2	tatiye asītisahassāni. Tadā bodhisatto mahiddhiko mahānubhāvo atulo nāma nāgarājā	579	
PA_atk-s05_13a1:579_3	hutvā sattaratanakhacitaṃ sovaṇṇamayaṃ mahāpīṭhaṃ bhagavato adāsi. Sopi naṃ “ito	579	
PA_atk-s05_13a1:579_4	ekanavutikappe buddho bhavissasī”ti byākāsi. Tassa bhagavato bandhumatī nāma nagaraṃ	579	
PA_atk-s05_13a1:579_5	ahosi, bandhumā nāma rājā pitā, bandhumatī nāma mātā, khaṇḍo ca tisso ca dve aggasāvakā,	579	
PA_atk-s05_13a1:579_6	asoko nāmupaṭṭhāko, candā ca candamittā ca dve aggasāvikā, pāṭalirukkho bodhi, sarīraṃ	579	
PA_atk-s05_13a1:579_7	asītihatthubbedhaṃ ahosi, sarīrappabhā sadā satta yojanāni pharitvā aṭṭhāsi, asīti	579	
PA_atk-s05_13a1:579_8	vassasahassāni āyūti.	579	
PA_atk-s05_13a1:580	“Phussassa ca aparena, sambuddho dvipaduttamo;	58	
PA_atk-s05_13a1:581	Vipassī nāma nāmena, loke uppajji cakkhumā”ti.	58	
PA_atk-s05_13a1:582_0	Tassa aparabhāge ito ekatiṃsakappe sikhī ca vessabhū cāti dve buddhā ahesuṃ. Sikhissāpi	582	
PA_atk-s05_13a1:582_1	bhagavato tayo sāvakasannipātā ahesuṃ. Paṭhamasannipāte bhikkhusatasahassaṃ ahosi,	582	
PA_atk-s05_13a1:582_2	dutiye asītisahassāni, tatiye sattattisahassāni. Tadā bodhisatto arindamo nāma rājā	582	
PA_atk-s05_13a1:582_3	hutvā buddhappamukhassa bhikkhusaṅghassa sacīvaraṃ mahādānaṃ pavattetvā sattaratanapaṭimaṇḍitaṃ	582	
PA_atk-s05_13a1:582_4	hatthiratanaṃ datvā hatthippamāṇaṃ katvā kappiyabhaṇḍaṃ adāsi. Sopi naṃ “ito katiṃsakappe	582	
PA_atk-s05_13a1:582_5	buddho bhavissasī”ti byākāsi. Tassa bhagavato aruṇavatī nāma nagaraṃ ahosi, aruṇo	582	
PA_atk-s05_13a1:582_6	nāma khattiyo pitā, pabhāvatī nāma mātā, abhibhū ca sambhavo ca dve aggasāvakā, khemaṅkaro	582	
PA_atk-s05_13a1:582_7	nāmupaṭṭhāko, sakhilā ca padumā ca dve aggasāvikā, puṇḍarīkarukkho bodhi, sarīraṃ	582	
PA_atk-s05_13a1:582_8	sattatihatthubbedhaṃ ahosi, sarīrappabhā yojanattayaṃ pharitvā aṭṭhāsi, sattati vassasahassāni āyūti.	582	
PA_atk-s05_13a1:583	“Vipassissa aparena, sambuddho dvipaduttamo;	58	
PA_atk-s05_13a1:584	Sikhivhayo nāma jino, asamo appaṭipuggalo”ti.	58	
PA_atk-s05_13a1:585_0	Tassa aparabhāge vessabhū nāma satthā udapādi. Tassāpi tayo sāvakasannipātā ahesuṃ.	585	
PA_atk-s05_13a1:585_1	Paṭhamasannipāte asīti bhikkhusahassāni ahesuṃ, dutiye sattati, tatiye saṭṭhi. Tadā	585	
PA_atk-s05_13a1:585_2	bodhisatto sudassano nāma rājā hutvā buddhappamukhassa bhikkhusaṅghassa sacīvaraṃ	585	
PA_atk-s05_13a1:585_3	mahādānaṃ datvā tassa santike pabbajitvā ācāraguṇasampanno buddharatane cittīkārapītibahulo	585	
PA_atk-s05_13a1:585_4	ahosi. Sopi naṃ bhagavā “ito ekatiṃsakappe buddho bhavissasī”ti byākāsi. Tassa pana	585	
PA_atk-s05_13a1:585_5	bhagavato anomaṃ nāma nagaraṃ ahosi, suppatīto nāma rājā pitā, yasavatī nāma mātā,	585	
PA_atk-s05_13a1:585_6	soṇo ca uttaro ca dve aggasāvakā, upasanto nāmupaṭṭhāko, dāmā ca samālā ca dve aggasāvikā,	585	
PA_atk-s05_13a1:585_7	sālarukkho bodhi, sarīraṃ saṭṭhihatthubbedhaṃ ahosi, saṭṭhi vassasahassāni āyūti.	585	
PA_atk-s05_13a1:586	“Tattheva maṇḍakappamhi, asamo appaṭipuggalo;	58	
PA_atk-s05_13a1:587	Vessabhū nāma nāmena, loke uppajji so jino”ti.	58	
PA_atk-s05_13a1:588_0	Tassa aparabhāge imasmiṃ kappe cattāro buddhā nibbattā kakusandho, koṇāgamano, kassapo,	588	
PA_atk-s05_13a1:588_1	amhākaṃ bhagavāti. Kakusandhassa bhagavato ekova sāvakasannipāto, tattha cattālīsa	588	
PA_atk-s05_13a1:588_2	bhikkhusahassāni ahesuṃ. Tadā bodhisatto khemo nāma rājā hutvā buddhappamukhassa	588	
PA_atk-s05_13a1:588_3	bhikkhusaṅghassa sapattacīvaraṃ mahādānañceva añjanādibhesajjāni ca datvā satthu	588	
PA_atk-s05_13a1:588_4	dhammadesanaṃ sutvā pabbaji. Sopi naṃ satthā byākāsi. Kakusandhassa pana bhagavato	588	
PA_atk-s05_13a1:588_5	khemaṃ nāma nagaraṃ ahosi, aggidatto nāma brāhmaṇo pitā, visākhā nāma brāhmaṇī mātā,	588	
PA_atk-s05_13a1:588_6	vidhuro ca sañjīvo ca dve aggasāvakā, buddhijo nāmupaṭṭhāko, sāmā ca campakā ca dve	588	
PA_atk-s05_13a1:588_7	aggasāvikā, mahāsirīsarukkho bodhi, sarīraṃ cattālīsahatthubbedhaṃ ahosi, cattālīsa	588	
PA_atk-s05_13a1:588_8	vassasahassāni āyūti.	588	
PA_atk-s05_13a1:589	“Vessabhussa aparena, sambuddho dvipaduttamo;	58	
PA_atk-s05_13a1:590	Kakusandho nāma nāmena, appameyyo durāsado”ti.	59	
PA_atk-s05_13a1:591_0	Tassa aparabhāge koṇāgamano nāma satthā udapādi. Tassāpi eko sāvakasannipāto, tattha	591	
PA_atk-s05_13a1:591_1	tiṃsa bhikkhusahassāni ahesuṃ. Tadā bodhisatto pabbato nāma rājā hutvā amaccagaṇaparivuto	591	
PA_atk-s05_13a1:591_2	satthu santikaṃ gantvā dhammadesanaṃ sutvā buddhappamukhaṃ bhikkhusaṅghaṃ nimantetvā	591	
PA_atk-s05_13a1:591_3	mahādānaṃ pavattetvā paṭṭuṇṇacīnapaṭṭakoseyyakambaladukūlāni ceva suvaṇṇapādukañca	591	
PA_atk-s05_13a1:591_4	datvā satthu santike pabbaji. Sopi naṃ byākāsi. Tassa bhagavato sobhavatī nāma nagaraṃ	591	
PA_atk-s05_13a1:591_5	ahosi, yaññadatto nāma brāhmaṇo pitā, uttarā nāma brāhmaṇī mātā, bhiyyaso ca uttaro	591	
PA_atk-s05_13a1:591_6	ca dve aggasāvakā, sotthijo nāmupaṭṭhāko, samuddā ca uttarā ca dve aggasāvikā, udumbararukkho	591	
PA_atk-s05_13a1:591_7	bodhi, sarīraṃ tiṃsahatthubbedhaṃ ahosi, tiṃsa vassasahassāni āyūti.	591	
PA_atk-s05_13a1:592	“Kakusandhassa aparena, sambuddho dvipaduttamo;	59	
PA_atk-s05_13a1:593	Koṇāgamano nāma jino, lokajeṭṭho narāsabho”ti.	59	
PA_atk-s05_13a1:594_0	Tassa aparabhāge kassapo nāma satthā udapādi. Tassāpi eko sāvakasannipāto, tattha	594	
PA_atk-s05_13a1:594_1	vīsati bhikkhusahassāni ahesuṃ. Tadā bodhisatto jotipālo nāma māṇavo hutvā tiṇṇaṃ	594	
PA_atk-s05_13a1:594_2	vedānaṃ pāragū bhūmiyañca antalikkhe ca pākaṭo ghaṭīkārassa kumbhakārassa mitto ahosi.	594	
PA_atk-s05_13a1:594_3	So tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo	594	
PA_atk-s05_13a1:594_4	tīṇi piṭakāni uggahetvā vattāvattasampattiyā buddhassa sāsanaṃ sobhesi. Sopi naṃ	594	
PA_atk-s05_13a1:594_5	byākāsi. Tassa bhagavato jātanagaraṃ bārāṇasī nāma ahosi, brahmadatto nāma brāhmaṇo	594	
PA_atk-s05_13a1:594_6	pitā, dhanavatī nāma brāhmaṇī mātā, tisso ca bhāradvājo ca dve aggasāvakā, sabbamitto	594	
PA_atk-s05_13a1:594_7	nāmupaṭṭhāko, anuḷā ca uruveḷā ca dve aggasāvikā, nigrodharukkho bodhi, sarīraṃ vīsatihatthubbedhaṃ	594	
PA_atk-s05_13a1:594_8	ahosi, vīsati vassasahassāni āyūti.	594	
PA_atk-s05_13a1:595	“Koṇāgamanassa aparena, sambuddho dvipaduttamo;	59	
PA_atk-s05_13a1:596	Kassapo nāma gottena, dhammarājā pabhaṅkaro”ti.	59	
PA_atk-s05_13a1:597_0	Yasmiṃ pana kappe dīpaṅkaro dasabalo udapādi, tasmiṃ aññepi tayo buddhā ahesuṃ. Tesaṃ	597	
PA_atk-s05_13a1:597_1	santikā bodhisattassa byākaraṇaṃ natthi, tasmā te idha na dassitā. Aṭṭhakathāyaṃ	597	
PA_atk-s05_13a1:597_2	pana tamhā kappā paṭṭhāya sabbepi buddhe dassetuṃ idaṃ vuttaṃ –	597	
PA_atk-s05_13a1:598	“Taṇhaṅkaro medhaṅkaro, athopi saraṇaṅkaro;	59	
PA_atk-s05_13a1:599	Dīpaṅkaro ca sambuddho, koṇḍañño dvipaduttamo.	59	
PA_atk-s05_13a1:600	“Maṅgalo ca sumano ca, revato sobhito muni;	60	
PA_atk-s05_13a1:601	Anomadassī padumo, nārado padumuttaro.	60	
PA_atk-s05_13a1:602	“Sumedho ca sujāto ca, piyadassī mahāyaso;	60	
PA_atk-s05_13a1:603	Atthadassī dhammadassī, siddhattho lokanāyako.	60	
PA_atk-s05_13a1:604	“Tisso phusso ca sambuddho, vipassī sikhi vessabhū;	60	
PA_atk-s05_13a1:605	Kakusandho koṇāgamano, kassapo cāti nāyako.	60	
PA_atk-s05_13a1:606	“Ete ahesuṃ sambuddhā, vītarāgā samāhitā;	60	
PA_atk-s05_13a1:607	Sataraṃsīva uppannā, mahātamavinodanā;	60	
PA_atk-s05_13a1:608	Jalitvā aggikhandhāva, nibbutā te sasāvakā”ti.	60	
PA_atk-s05_13a1:609_0	Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ	609	
PA_atk-s05_13a1:609_1	karonto kappasatasahassādhikāni cattāri asaṅkhyeyyāni āgato. Kassapassa pana bhagavato	609	
PA_atk-s05_13a1:609_2	orabhāge ṭhapetvā imaṃ sammāsambuddhaṃ añño buddho nāma natthi. Iti dīpaṅkarādīnaṃ	609	
PA_atk-s05_13a1:609_3	catuvīsatiyā buddhānaṃ santike laddhabyākaraṇo pana bodhisatto yenena –	609	
PA_atk-s05_13a1:610	“Manussattaṃ liṅgasampatti, hetu satthāradassanaṃ;	61	
PA_atk-s05_13a1:611	Pabbajjā guṇasampatti, adhikāro ca chandatā;	61	
PA_atk-s05_13a1:612	Aṭṭhadhammasamodhānā, abhinīhāro samijjhatī”ti. –	61	
PA_atk-s05_13a1:613_0	Ime aṭṭha dhamme samodhānetvā dīpaṅkarapādamūle katābhinīhārena “handa buddhakare	613	
PA_atk-s05_13a1:613_1	dhamme, vicināmi ito cito”ti ussāhaṃ katvā “vicinanto tadādakkhiṃ, paṭhamaṃ dānapārami”nti	613	
PA_atk-s05_13a1:613_2	dānapāramitādayo buddhakārakadhammā diṭṭhā, te pūrentoyeva yāva vessantarattabhāvā	613	
PA_atk-s05_13a1:613_3	āgami. Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –	613	
PA_atk-s05_13a1:614	“Evaṃ sabbaṅgasampannā, bodhiyā niyatā narā;	61	
PA_atk-s05_13a1:615	Saṃsaraṃ dīghamaddhānaṃ, kappakoṭisatehipi.	61	
PA_atk-s05_13a1:616	“Avīcimhi nuppajjanti, tathā lokantaresu ca;	61	
PA_atk-s05_13a1:617	Nijjhāmataṇhā khuppipāsā, na honti kālakañjakā.	61	
PA_atk-s05_13a1:618	“Na honti khuddakā pāṇā, uppajjantāpi duggatiṃ;	61	
PA_atk-s05_13a1:619	Jāyamānā manussesu, jaccandhā na bhavanti te.	61	
PA_atk-s05_13a1:620	“Sotavekallatā natthi, na bhavanti mūgapakkhikā;	62	
PA_atk-s05_13a1:621	Itthibhāvaṃ na gacchanti, ubhatobyañjanapaṇḍakā.	62	
PA_atk-s05_13a1:622	“Na bhavanti pariyāpannā, bodhiyā niyatā narā;	62	
PA_atk-s05_13a1:623	Muttā ānantarikehi, sabbattha suddhagocarā.	62	
PA_atk-s05_13a1:624	“Micchādiṭṭhiṃ na sevanti, kammakiriyadassanā;	62	
PA_atk-s05_13a1:625	Vasamānāpi saggesu, asaññaṃ nūpapajjare.	62	
PA_atk-s05_13a1:626	“Suddhāvāsesu devesu, hetu nāma na vijjati;	62	
PA_atk-s05_13a1:627	Nekkhammaninnā sappurisā, visaṃyuttā bhavābhave;	62	
PA_atk-s05_13a1:628	Caranti lokatthacariyāyo, pūrenti sabbapāramī”ti.	62	
PA_atk-s05_13a1:629_0	Te ānisaṃse adhigantvāva āgato. Pāramiyo pūrentassa cassa akittibrāhmaṇakāle saṅkhabrāhmaṇakāle	629	
PA_atk-s05_13a1:629_1	dhanañcayarājakāle mahāsudassanakāle mahāgovindakāle nimimahārājakāle candakumārakāle	629	
PA_atk-s05_13a1:629_2	visayhaseṭṭhikāle sivirājakāle vessantarakāleti dānapāramitāya pūritattabhāvānaṃ	629	
PA_atk-s05_13a1:629_3	parimāṇaṃ nāma natthi. Ekantena panassa sasapaṇḍitajātake –	629	
PA_atk-s05_13a1:630	“Bhikkhāya upagataṃ disvā, sakattānaṃ pariccajiṃ;	63	
PA_atk-s05_13a1:631	Dānena me samo natthi, esā me dānapāramī”ti. –	63	
PA_atk-s05_13a1:632_0	Evaṃ attapariccāgaṃ karontassa dānapāramitā paramatthapāramī nāma jātā. Tathā sīlavarājakāle	632	
PA_atk-s05_13a1:632_1	campeyyanāgarājakāle bhūridattanāgarājakāle chaddantanāgarājakāle jayaddisarājaputtakāle	632	
PA_atk-s05_13a1:632_2	alīnasattukumārakāleti sīlapāramitāya pūritattabhāvānaṃ parimāṇaṃ nāma natthi. Ekantena	632	
PA_atk-s05_13a1:632_3	panassa saṅkhapālajātake –	632	
PA_atk-s05_13a1:633	“Sūlehi vijjhiyantopi, koṭṭiyantopi sattihi;	63	
PA_atk-s05_13a1:634	Bhojaputte na kuppāmi, esā me sīlapāramī”ti. –	63	
PA_atk-s05_13a1:635_0	Evaṃ attapariccāgaṃ karontassa sīlapāramitā paramatthapāramī nāma jātā. Tathā somanassakumārakāle,	635	
PA_atk-s05_13a1:635_1	hatthipālakumārakāle, ayogharapaṇḍitakāleti mahārajjaṃ pahāya nekkhammapāramitāya	635	
PA_atk-s05_13a1:635_2	pūritattabhāvānaṃ parimāṇaṃ nāma natthi. Ekantena panassa cūḷasutasomajātake –	635	
PA_atk-s05_13a1:636	“Mahārajjaṃ hatthagataṃ, kheḷapiṇḍaṃva chaḍḍayiṃ;	63	
PA_atk-s05_13a1:637	Cajato na hoti laggaṃ, esā me nekkhammapāramī”ti. –	63	
PA_atk-s05_13a1:638_0	Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī	638	
PA_atk-s05_13a1:638_1	nāma jātā. Tathā vidhurapaṇḍitakāle, mahāgovindapaṇḍitakāle, kuddālapaṇḍitakāle,	638	
PA_atk-s05_13a1:638_2	arakapaṇḍitakāle, bodhiparibbājakakāle, mahosadhapaṇḍitakāleti, paññāpāramitāya pūritattabhāvānaṃ	638	
PA_atk-s05_13a1:638_3	parimāṇaṃ nāma natthi. Ekantena panassa sattubhastajātake senakapaṇḍitakāle –	638	
PA_atk-s05_13a1:639	“Paññāya vicinantohaṃ, brāhmaṇaṃ mocayiṃ dukhā;	63	
PA_atk-s05_13a1:640	Paññāya me samo natthi, esā me paññāpāramī”ti. –	64	
PA_atk-s05_13a1:641_0	Antobhastagataṃ sappaṃ dassentassa paññāpāramitā paramatthapāramī nāma jātā. Tathā	641	
PA_atk-s05_13a1:641_1	vīriyapāramitādīnampi pūritattabhāvānaṃ parimāṇaṃ nāma natthi. Ekantena panassa mahājanakajātake –	641	
PA_atk-s05_13a1:642	“Atīradassī jalamajjhe, hatā sabbeva mānusā;	64	
PA_atk-s05_13a1:643	Cittassa aññathā natthi, esā me vīriyapāramī”ti. –	64	
PA_atk-s05_13a1:644	Evaṃ mahāsamuddaṃ tarantassa pavattā vīriyapāramitā paramatthapāramī nāma jātā. Khantivādijātake –	64	
PA_atk-s05_13a1:645	“Acetanaṃva koṭṭente, tiṇhena pharasunā mamaṃ;	64	
PA_atk-s05_13a1:646	Kāsirāje na kuppāmi, esā me khantipāramī”ti. –	64	
PA_atk-s05_13a1:647	Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā. Mahāsutasomajātake –	64	
PA_atk-s05_13a1:648	“Saccavācaṃ anurakkhanto, cajitvā mama jīvitaṃ;	64	
PA_atk-s05_13a1:649	Mocesiṃ ekasataṃ khattiye, esā me saccapāramī”ti. –	64	
PA_atk-s05_13a1:650	Evaṃ jīvitaṃ cajitvā saccamanurakkhantassa saccapāramitā paramatthapāramī nāma jātā. Mūgapakkhajātake –	65	
PA_atk-s05_13a1:651	“Mātā pitā na me dessā, napi me dessaṃ mahāyasaṃ;	65	
PA_atk-s05_13a1:652	Sabbaññutaṃ piyaṃ mayhaṃ, tasmā vatamadhiṭṭhahi”nti. –	65	
PA_atk-s05_13a1:653	Evaṃ jīvitampi cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā. Ekarājajātake –	65	
PA_atk-s05_13a1:654	“Na maṃ koci uttasati, napihaṃ bhāyāmi kassaci;	65	
PA_atk-s05_13a1:655	Mettābalenupatthaddho, ramāmi pavane tadā”ti. –	65	
PA_atk-s05_13a1:656	Evaṃ jīvitampi anoloketvā mettāyantassa mettāpāramitā paramatthapāramī nāma jātā. Lomahaṃsajātake –	65	
PA_atk-s05_13a1:657	“Susāne seyyaṃ kappemi, chavaṭṭhikaṃ upadhāyahaṃ;	65	
PA_atk-s05_13a1:658	Gāmaṇḍalā upāgantvā, rūpaṃ dassentinappaka”nti. –	65	
PA_atk-s05_13a1:659_0	Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi	659	
PA_atk-s05_13a1:659_1	upekkhaṃ anativattantassa upekkhāpāramitā paramatthapāramī nāma jātā. Ayamettha saṅkhepo,	659	
PA_atk-s05_13a1:659_2	vitthārato panesa attho cariyāpiṭakato gahetabbo. Evaṃ pāramiyo pūretvā vessantarattabhāve ṭhito –	659	
PA_atk-s05_13a1:660	“Acetanāyaṃ pathavī, aviññāya sukhaṃ dukhaṃ;	66	
PA_atk-s05_13a1:661	Sāpi dānabalā mayhaṃ, sattakkhattuṃ pakampathā”ti. –	66	
PA_atk-s05_13a1:662_0	Evaṃ mahāpathavikampanādīni mahāpuññāni katvā āyupariyosāne tato cuto tusitabhavane	662	
PA_atk-s05_13a1:662_1	nibbatti. Iti dīpaṅkarapādamūlato paṭṭhāya yāva ayaṃ tusitapure nibbatti, ettakaṃ	662	
PA_atk-s05_13a1:662_2	ṭhānaṃ dūrenidānaṃ nāmāti veditabbaṃ.	662	
PA_atk-s05_13a1:663	Dūrenidānakathā niṭṭhitā.	66	
PA_atk-s05_13a1:664	2. Avidūrenidānakathā	66	
PA_atk-s05_13a1:665_0	Tusitapure vasanteyeva pana bodhisatte buddhakolāhalaṃ nāma udapādi. Lokasmiñhi tīṇi	665	
PA_atk-s05_13a1:665_1	kolāhalāni uppajjanti – kappakolāhalaṃ, buddhakolāhalaṃ, cakkavattikolāhalanti. Tattha	665	
PA_atk-s05_13a1:665_2	“vassasatasahassassa accayena kappuṭṭhānaṃ bhavissatī”ti lokabyūhā nāma kāmāvacaradevā	665	
PA_atk-s05_13a1:665_3	muttasirā vikiṇṇakesā rudamukhā assūni hatthehi puñchamānā rattavatthanivatthā ativiya	665	
PA_atk-s05_13a1:665_4	virūpavesadhārino hutvā manussapathe vicarantā evaṃ ārocenti “mārisā ito vassasatasahassassa	665	
PA_atk-s05_13a1:665_5	accayena kappuṭṭhānaṃ bhavissati, ayaṃ loko vinassissati, mahāsamuddopi sussissati,	665	
PA_atk-s05_13a1:665_6	ayañca mahāpathavī sineru ca pabbatarājā uḍḍayhissanti vinassissanti, yāva brahmalokā	665	
PA_atk-s05_13a1:665_7	lokavināso bhavissati, mettaṃ mārisā bhāvetha, karuṇaṃ, muditaṃ, upekkhaṃ mārisā	665	
PA_atk-s05_13a1:665_8	bhāvetha, mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.	665	
PA_atk-s05_13a1:665_9	Idaṃ kappakolāhalaṃ nāma. Vassasahassassa accayena pana sabbaññubuddho loke uppajjissatīti	665	
PA_atk-s05_13a1:665_10	lokapāladevatā “ito mārisā vassasahassassa accayena buddho loke uppajjissatī”ti ugghosentā	6651	
PA_atk-s05_13a1:665_11	āhiṇḍanti. Idaṃ buddhakolāhalaṃ nāma. Vassasatassa accayena cakkavattī rājā uppajjissatīti	6651	
PA_atk-s05_13a1:665_12	devatā “ito mārisā vassasatassa accayena cakkavattī rājā loke uppajjissatī”ti ugghosentiyo	6651	
PA_atk-s05_13a1:665_13	āhiṇḍanti. Idaṃ cakkavattikolāhalaṃ nāma. Imāni tīṇi kolāhalāni mahantāni honti.	6651	
PA_atk-s05_13a1:666_0	Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā	666	
PA_atk-s05_13a1:666_1	“asuko nāma satto buddho bhavissatī”ti ñatvā taṃ upasaṅkamitvā āyācanti. Āyācamānā	666	
PA_atk-s05_13a1:666_2	ca pubbanimittesu uppannesu āyācanti. Tadā pana sabbāpi devatā ekekacakkavāḷe catumahārājasakkasuyāmasantusitasunimmitavasavattimahābrahmehi	666	
PA_atk-s05_13a1:666_3	saddhiṃ ekacakkavāḷe sannipatitvā tusitabhavane bodhisattassa santikaṃ gantvā “mārisā	666	
PA_atk-s05_13a1:666_4	tumhehi dasa pāramiyo pūrentehi na sakkasampattiṃ, na mārasampattiṃ, na brahmasampattiṃ,	666	
PA_atk-s05_13a1:666_5	na cakkavattisampattiṃ patthentehi pūritā, lokanittharaṇatthāya pana sabbaññutaṃ	666	
PA_atk-s05_13a1:666_6	patthentehi pūritā, so vo idāni kālo mārisā buddhattāya samayo, mārisā buddhattāya samayo”ti yāciṃsu.	666	
PA_atk-s05_13a1:667_0	Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena	667	
PA_atk-s05_13a1:667_1	pañcamahāvilokanaṃ nāma vilokesi. Tattha “kālo nu kho, akālo nu kho”ti paṭhamaṃ kālaṃ	667	
PA_atk-s05_13a1:667_2	vilokesi. Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?	667	
PA_atk-s05_13a1:667_3	Tadā hi sattānaṃ jātijarāmaraṇāni na paññāyanti. Buddhānañca dhammadesanā tilakkhaṇamuttā	667	
PA_atk-s05_13a1:667_4	nāma natthi. Tesaṃ “aniccaṃ, dukkhaṃ, anattā”ti kathentānaṃ “kiṃ nāmetaṃ kathentī”ti	667	
PA_atk-s05_13a1:667_5	neva sotabbaṃ na saddhātabbaṃ maññanti, tato abhisamayo na hoti, tasmiṃ asati aniyyānikaṃ	667	
PA_atk-s05_13a1:667_6	sāsanaṃ hoti. Tasmā so akālo. Vassasatato ūnaāyukālopi kālo na hoti. Kasmā? Tadā	667	
PA_atk-s05_13a1:667_7	sattā ussannakilesā honti, ussannakilesānañca dinno ovādo ovādaṭṭhāne na tiṭṭhati,	667	
PA_atk-s05_13a1:667_8	udake daṇḍarāji viya khippaṃ vigacchati. Tasmā sopi akālo. Vassasatasahassato pana	667	
PA_atk-s05_13a1:667_9	paṭṭhāya heṭṭhā, vassasatato paṭṭhāya uddhaṃ āyukālo kālo nāma. Tadā ca vassasatakālo.	667	
PA_atk-s05_13a1:667_10	Atha mahāsatto “nibbattitabbakālo”ti kālaṃ passi.	6671	
PA_atk-s05_13a1:668	Tato dīpaṃ vilokento saparivāre cattāro dīpe oloketvā “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.	66	
PA_atk-s05_13a1:669_0	Tato “jambudīpo nāma mahā dasayojanasahassaparimāṇo, katarasmiṃ nu kho padese buddhā	669	
PA_atk-s05_13a1:669_1	nibbattantī”ti okāsaṃ vilokento majjhimadesaṃ passi. Majjhimadeso nāma – “puratthimāya	669	
PA_atk-s05_13a1:669_2	disāya gajaṅgalaṃ nāma nigamo, tassa aparena mahāsālo, tato paraṃ paccantimā janapadā,	669	
PA_atk-s05_13a1:669_3	orato majjhe. Pubbadakkhiṇāya disāya sallavatī nāma nadī, tato paraṃ paccantimā janapadā,	669	
PA_atk-s05_13a1:669_4	orato majjhe. Dakkhiṇāya disāya setakaṇṇikaṃ nāma nigamo, tato paraṃ paccantimā janapadā,	669	
PA_atk-s05_13a1:669_5	orato majjhe. Pacchimāya disāya thūṇaṃ nāma brāhmaṇagāmo, tato paraṃ paccantimā janapadā,	669	
PA_atk-s05_13a1:669_6	orato majjhe. Uttarāya disāya usīraddhajo nāma pabbato, tato paraṃ paccantimā janapadā,	669	
PA_atk-s05_13a1:669_7	orato majjhe”ti evaṃ vinaye vutto padeso. So āyāmato tīṇi yojanasatāni, vitthārato	669	
PA_atk-s05_13a1:669_8	aḍḍhateyyāni, parikkhepato nava yojanasatānīti etasmiṃ padese buddhā, paccekabuddhā,	669	
PA_atk-s05_13a1:669_9	aggasāvakā, asīti mahāsāvakā, cakkavattirājā aññe ca mahesakkhā khattiyabrāhmaṇagahapatimahāsālā	669	
PA_atk-s05_13a1:669_10	uppajjanti. Idañcettha kapilavatthu nāma nagaraṃ, tattha mayā nibbattitabbanti niṭṭhaṃ agamāsi.	6691	
PA_atk-s05_13a1:670_0	Tato kulaṃ vilokento “buddhā nāma vessakule vā suddakule vā na nibbattanti, lokasammate	670	
PA_atk-s05_13a1:670_1	pana khattiyakule vā brāhmaṇakulevāti dvīsuyeva kulesu nibbattanti. Idāni ca khattiyakulaṃ	670	
PA_atk-s05_13a1:670_2	lokasammataṃ, tattha nibbattissāmi. Suddhodano nāma rājā me pitā bhavissatī”ti kulaṃ passi.	670	
PA_atk-s05_13a1:671_0	Tato mātaraṃ vilokento “buddhamātā nāma lolā surādhuttā na hoti, kappasatasahassaṃ	671	
PA_atk-s05_13a1:671_1	pana pūritapāramī jātito paṭṭhāya akhaṇḍapañcasīlāyeva hoti. Ayañca mahāmāyā nāma	671	
PA_atk-s05_13a1:671_2	devī edisī, ayaṃ me mātā bhavissati, kittakaṃ panassā āyūti dasannaṃ māsānaṃ upari	671	
PA_atk-s05_13a1:671_3	satta divasānī”ti passi.	671	
PA_atk-s05_13a1:672_0	Iti imaṃ pañcamahāvilokanaṃ viloketvā “kālo me mārisā buddhabhāvāyā”ti devatānaṃ	672	
PA_atk-s05_13a1:672_1	saṅgahaṃ karonto paṭiññaṃ datvā “gacchatha, tumhe”ti tā devatā uyyojetvā tusitadevatāhi	672	
PA_atk-s05_13a1:672_2	parivuto tusitapure nandanavanaṃ pāvisi. Sabbadevalokesu hi nandanavanaṃ atthiyeva.	672	
PA_atk-s05_13a1:672_3	Tattha naṃ devatā “ito cuto sugatiṃ gaccha, ito cuto sugatiṃ gacchā”ti pubbe katakusalakammokāsaṃ	672	
PA_atk-s05_13a1:672_4	sārayamānā vicaranti. So evaṃ devatāhi kusalaṃ sārayamānāhi parivuto tattha vicaranto	672	
PA_atk-s05_13a1:672_5	cavitvā mahāmāyāya deviyā kucchismiṃ paṭisandhiṃ gaṇhi.	672	
PA_atk-s05_13a1:673_0	Tassa āvibhāvatthaṃ ayamanupubbikathā – tadā kira kapilavatthunagare āsāḷhinakkhattaṃ	673	
PA_atk-s05_13a1:673_1	saṅghuṭṭhaṃ ahosi, mahājano nakkhattaṃ kīḷati. Mahāmāyāpi devī pure puṇṇamāya sattamadivasato	673	
PA_atk-s05_13a1:673_2	paṭṭhāya vigatasurāpānaṃ mālāgandhavibhūtisampannaṃ nakkhattakīḷaṃ anubhavamānā sattame	673	
PA_atk-s05_13a1:673_3	divase pātova uṭṭhāya gandhodakena nhāyitvā cattāri satasahassāni vissajjetvā mahādānaṃ	673	
PA_atk-s05_13a1:673_4	datvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya alaṅkatapaṭiyattaṃ	673	
PA_atk-s05_13a1:673_5	sirigabbhaṃ pavisitvā sirisayane nipannā niddaṃ okkamamānā imaṃ supinaṃ addasa –	673	
PA_atk-s05_13a1:673_6	‘cattāro kira naṃ mahārājāno sayaneneva saddhiṃ ukkhipitvā himavantaṃ netvā saṭṭhiyojanike	673	
PA_atk-s05_13a1:673_7	manosilātale sattayojanikassa mahāsālarukkhassa heṭṭhā ṭhapetvā ekamantaṃ aṭṭhaṃsu.	673	
PA_atk-s05_13a1:673_8	Atha nesaṃ deviyo āgantvā deviṃ anotattadahaṃ netvā manussamalaharaṇatthaṃ nhāpetvā	673	
PA_atk-s05_13a1:673_9	dibbavatthaṃ nivāsāpetvā gandhehi vilimpāpetvā dibbapupphāni piḷandhāpetvā tato avidūre	673	
PA_atk-s05_13a1:673_10	eko rajatapabbato atthi, tassa anto kanakavimānaṃ atthi, tattha pācīnasīsakaṃ dibbasayanaṃ	6731	
PA_atk-s05_13a1:673_11	paññāpetvā nipajjāpesuṃ. Atha bodhisatto setavaravāraṇo hutvā tato avidūre eko suvaṇṇapabbato	6731	
PA_atk-s05_13a1:673_12	atthi, tattha vicaritvā tato oruyha rajatapabbataṃ abhiruhitvā uttaradisato āgamma	6731	
PA_atk-s05_13a1:673_13	rajatadāmavaṇṇāya soṇḍāya setapadumaṃ gahetvā koñcanādaṃ naditvā kanakavimānaṃ pavisitvā	6731	
PA_atk-s05_13a1:673_14	mātusayanaṃ tikkhattuṃ padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso	6731	
PA_atk-s05_13a1:673_15	ahosī’ti. Evaṃ uttarāsāḷhanakkhattena paṭisandhiṃ gaṇhi.	6731	
PA_atk-s05_13a1:674_0	Punadivase pabuddhā devī taṃ supinaṃ rañño ārocesi. Rājā catusaṭṭhimatte brāhmaṇapāmokkhe	674	
PA_atk-s05_13a1:674_1	pakkosāpetvā gomayaharitūpalittāya lājādīhi katamaṅgalasakkārāya bhūmiyā mahārahāni	674	
PA_atk-s05_13a1:674_2	āsanāni paññāpetvā tattha nisinnānaṃ brāhmaṇānaṃ sappimadhusakkharābhisaṅkhatassa	674	
PA_atk-s05_13a1:674_3	varapāyāsassa suvaṇṇarajatapātiyo pūretvā suvaṇṇarajatapātīhiyeva paṭikujjitvā adāsi,	674	
PA_atk-s05_13a1:674_4	aññehi ca ahatavatthakapilagāvidānādīhi te santappesi. Atha nesaṃ sabbakāmehi santappitānaṃ	674	
PA_atk-s05_13a1:674_5	supinaṃ ārocāpetvā “kiṃ bhavissatī”ti pucchi. Brāhmaṇā āhaṃsu “mā cintayi, mahārāja,	674	
PA_atk-s05_13a1:674_6	deviyā te kucchimhi gabbho patiṭṭhito, so ca kho purisagabbho, na itthigabbho, putto	674	
PA_atk-s05_13a1:674_7	te bhavissati. So sace agāraṃ ajjhāvasissati, rājā bhavissati cakkavattī; sace agārā	674	
PA_atk-s05_13a1:674_8	nikkhamma pabbajissati, buddho bhavissati loke vivaṭṭacchado”ti.	674	
PA_atk-s05_13a1:675_0	Bodhisattassa pana mātukucchimhi paṭisandhiggahaṇakkhaṇe ekappahāreneva sakaladasasahassī	675	
PA_atk-s05_13a1:675_1	lokadhātu saṅkampi sampakampi sampavedhi. Bāttiṃsapubbanimittāni pāturahesuṃ – dasasu	675	
PA_atk-s05_13a1:675_2	cakkavāḷasahassesu appamāṇo obhāso phari. Tassa taṃ siriṃ daṭṭhukāmā viya andhā cakkhūni	675	
PA_atk-s05_13a1:675_3	paṭilabhiṃsu, badhirā saddaṃ suṇiṃsu, mūgā samālapiṃsu, khujjā ujugattā ahesuṃ, paṅgulā	675	
PA_atk-s05_13a1:675_4	padasā gamanaṃ paṭilabhiṃsu, bandhanagatā sabbasattā andubandhanādīhi mucciṃsu, sabbanarakesu	675	
PA_atk-s05_13a1:675_5	aggi nibbāyi, pettivisaye khuppipāsā vūpasami, tiracchānānaṃ bhayaṃ nāhosi, sabbasattānaṃ	675	
PA_atk-s05_13a1:675_6	rogo vūpasami, sabbasattā piyaṃvadā ahesuṃ, madhurenākārena assā hasiṃsu, vāraṇā	675	
PA_atk-s05_13a1:675_7	gajjiṃsu, sabbatūriyāni sakasakaninnādaṃ muñciṃsu, aghaṭṭitāniyeva manussānaṃ hatthūpagādīni	675	
PA_atk-s05_13a1:675_8	ābharaṇāni viraviṃsu, sabbadisā vippasannā ahesuṃ, sattānaṃ sukhaṃ uppādayamāno mudusītalavāto	675	
PA_atk-s05_13a1:675_9	vāyi, akālamegho vassi, pathavitopi udakaṃ ubbhijjitvā vissandi, pakkhino ākāsagamanaṃ	675	
PA_atk-s05_13a1:675_10	vijahiṃsu, nadiyo asandamānā aṭṭhaṃsu, mahāsamudde madhuraṃ udakaṃ ahosi, sabbatthakameva	6751	
PA_atk-s05_13a1:675_11	pañcavaṇṇehi padumehi sañchannatalo ahosi, thalajajalajādīni sabbapupphāni pupphiṃsu,	6751	
PA_atk-s05_13a1:675_12	rukkhānaṃ khandhesu khandhapadumāni, sākhāsu sākhāpadumāni, latāsu latāpadumāni pupphiṃsu,	6751	
PA_atk-s05_13a1:675_13	thale silātalāni bhinditvā uparūpari satta satta hutvā daṇḍapadumāni nāma nikkhamiṃsu,	6751	
PA_atk-s05_13a1:675_14	ākāse olambakapadumāni nāma nibbattiṃsu, samantato pupphavassā vassiṃsu, ākāse dibbatūriyāni	6751	
PA_atk-s05_13a1:675_15	vajjiṃsu, sakaladasasahassilokadhātu vaṭṭetvā vissaṭṭhamālāguḷo viya, uppīḷetvā baddhamālākalāpo	6751	
PA_atk-s05_13a1:675_16	viya, alaṅkatapaṭiyattaṃ mālāsanaṃ viya ca ekamālāmālinī vipphurantavāḷabījanī pupphadhūmagandhaparivāsitā	6751	
PA_atk-s05_13a1:675_17	paramasobhaggappattā ahosi.	6751	
PA_atk-s05_13a1:676_0	Evaṃ gahitapaṭisandhikassa bodhisattassa paṭisandhito paṭṭhāya bodhisattassa ceva	676	
PA_atk-s05_13a1:676_1	bodhisattamātuyā ca upaddavanivāraṇatthaṃ khaggahatthā cattāro devaputtā ārakkhaṃ	676	
PA_atk-s05_13a1:676_2	gaṇhiṃsu. Bodhisattamātu pana purisesu rāgacittaṃ nuppajji, lābhaggayasaggappattā	676	
PA_atk-s05_13a1:676_3	ca ahosi sukhinī akilantakāyā. Bodhisattañca antokucchigataṃ vippasanne maṇiratane	676	
PA_atk-s05_13a1:676_4	āvutapaṇḍusuttaṃ viya passati. Yasmā ca bodhisattena vasitakucchi nāma cetiyagabbhasadisā	676	
PA_atk-s05_13a1:676_5	hoti, na sakkā aññena sattena āvasituṃ vā paribhuñjituṃ vā, tasmā bodhisattamātā	676	
PA_atk-s05_13a1:676_6	sattāhajāte bodhisatte kālaṃ katvā tusitapure nibbattati. Yathā ca aññā itthiyo dasa	676	
PA_atk-s05_13a1:676_7	māse apatvāpi atikkamitvāpi nisinnāpi nipannāpi vijāyanti, na evaṃ bodhisattamātā.	676	
PA_atk-s05_13a1:676_8	Sā pana bodhisattaṃ dasa māse kucchinā pariharitvā ṭhitāva vijāyati. Ayaṃ bodhisattamātudhammatā.	676	
PA_atk-s05_13a1:677_0	Mahāmāyāpi devī pattena telaṃ viya dasa māse kucchinā bodhisattaṃ pariharitvā paripuṇṇagabbhā	677	
PA_atk-s05_13a1:677_1	ñātigharaṃ gantukāmā suddhodanamahārājassa ārocesi – “icchāmahaṃ, deva, kulasantakaṃ	677	
PA_atk-s05_13a1:677_2	devadahanagaraṃ gantu”nti. Rājā “sādhū”ti sampaṭicchitvā kapilavatthuto yāva devadahanagarā	677	
PA_atk-s05_13a1:677_3	maggaṃ samaṃ kāretvā kadalipuṇṇaghaṭadhajapaṭākādīhi alaṅkārāpetvā devi suvaṇṇasivikāya	677	
PA_atk-s05_13a1:677_4	nisīdāpetvā amaccasahassena ukkhipāpetvā mahantena parivārena pesesi. Dvinnaṃ pana	677	
PA_atk-s05_13a1:677_5	nagarānaṃ antare ubhayanagaravāsīnampi lumbinīvanaṃ nāma maṅgalasālavanaṃ atthi,	677	
PA_atk-s05_13a1:677_6	tasmiṃ samaye mūlato paṭṭhāya yāva aggasākhā sabbaṃ ekapāliphullaṃ ahosi, sākhantarehi	677	
PA_atk-s05_13a1:677_7	ceva pupphantarehi ca pañcavaṇṇā bhamaragaṇā nānappakārā ca sakuṇasaṅghā madhurassarena	677	
PA_atk-s05_13a1:677_8	vikūjantā vicaranti. Sakalaṃ lumbinīvanaṃ cittalatāvanasadisaṃ, mahānubhāvassa rañño	677	
PA_atk-s05_13a1:677_9	susajjitaṃ āpānamaṇḍalaṃ viya ahosi. Deviyā taṃ disvā sālavanakīḷaṃ kīḷitukāmatācittaṃ	677	
PA_atk-s05_13a1:677_10	udapādi. Amaccā deviṃ gahetvā sālavanaṃ pavisiṃsu. Sā maṅgalasālamūlaṃ gantvā sālasākhaṃ	6771	
PA_atk-s05_13a1:677_11	gaṇhitukāmā ahosi, sālasākhā suseditavettaggaṃ viya onamitvā deviyā hatthapathaṃ	6771	
PA_atk-s05_13a1:677_12	upagañchi. Sā hatthaṃ pasāretvā sākhaṃ aggahesi. Tāvadeva cassā kammajavātā caliṃsu.	6771	
PA_atk-s05_13a1:677_13	Athassā sāṇiṃ parikkhipitvā mahājano paṭikkami. Sālasākhaṃ gahetvā tiṭṭhamānāya evassā	6771	
PA_atk-s05_13a1:677_14	gabbhavuṭṭhānaṃ ahosi. Taṅkhaṇaṃyeva cattāro visuddhacittā mahābrahmāno suvaṇṇajālaṃ	6771	
PA_atk-s05_13a1:677_15	ādāya sampattā tena suvaṇṇajālena bodhisattaṃ sampaṭicchitvā mātu purato ṭhapetvā	6771	
PA_atk-s05_13a1:677_16	“attamanā, devi, hohi, mahesakkho te putto uppanno”ti āhaṃsu.	6771	
PA_atk-s05_13a1:678_0	Yathā pana aññe sattā mātukucchito nikkhamantā paṭikūlena asucinā makkhitā nikkhamanti,	678	
PA_atk-s05_13a1:678_1	na evaṃ bodhisatto. So pana dhammāsanato otaranto dhammakathiko viya, nisseṇito otaranto	678	
PA_atk-s05_13a1:678_2	puriso viya, ca dve ca hatthe dve ca pāde pasāretvā ṭhitakova mātukucchisambhavena	678	
PA_atk-s05_13a1:678_3	kenaci asucinā amakkhito suddho visado kāsikavatthe nikkhittamaṇiratanaṃ viya jotayanto	678	
PA_atk-s05_13a1:678_4	mātukucchito nikkhami. Evaṃ santepi bodhisattassa ca bodhisattamātuyā ca sakkāratthaṃ	678	
PA_atk-s05_13a1:678_5	ākāsato dve udakadhārā nikkhamitvā bodhisattassa ca mātuyā ca sarīre utuṃ gāhāpesuṃ.	678	
PA_atk-s05_13a1:679_0	Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno	679	
PA_atk-s05_13a1:679_1	maṅgalasammatāya sukhasamphassāya ajinappaveṇiyā gaṇhiṃsu, tesaṃ hatthato manussā	679	
PA_atk-s05_13a1:679_2	dukūlacumbaṭakena. Manussānaṃ hatthato muccitvā pathaviyaṃ patiṭṭhāya puratthimadisaṃ	679	
PA_atk-s05_13a1:679_3	olokesi, anekāni cakkavāḷasahassāni ekaṅgaṇāni ahesuṃ. Tattha devamanussā gandhamālādīhi	679	
PA_atk-s05_13a1:679_4	pūjayamānā “mahāpurisa, idha tumhehi sadiso añño natthi, kutettha uttaritaro”ti āhaṃsu.	679	
PA_atk-s05_13a1:679_5	Evaṃ catasso disā, catasso anudisā, heṭṭhā, uparīti dasa disā anuviloketvā attanā	679	
PA_atk-s05_13a1:679_6	sadisaṃ kañci adisvā “ayaṃ uttarādisā”ti sattapadavītihārena agamāsi, mahābrahmunā	679	
PA_atk-s05_13a1:679_7	setacchattaṃ dhāriyamāno, suyāmena vāḷabījaniṃ, aññāhi ca devatāhi sesarājakakudhabhaṇḍahatthāhi	679	
PA_atk-s05_13a1:679_8	anugammamāno. Tato sattamapade ṭhito “aggohamasmiṃ lokassā”tiādikaṃ āsabhiṃ vācaṃ	679	
PA_atk-s05_13a1:679_9	nicchārento sīhanādaṃ nadi.	679	
PA_atk-s05_13a1:680_0	Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,	680	
PA_atk-s05_13a1:680_1	vessantarattabhāve, imasmiṃ attabhāveti. Mahosadhattabhāve kirassa mātukucchito nikkhantamattasseva	680	
PA_atk-s05_13a1:680_2	sakko devarājā āgantvā candanasāraṃ hatthe ṭhapetvā gato, so taṃ muṭṭhiyaṃ katvāva	680	
PA_atk-s05_13a1:680_3	nikkhanto. Atha naṃ mātā “tāta, kiṃ gahetvā āgatosī”ti pucchi. “Osadhaṃ, ammā”ti.	680	
PA_atk-s05_13a1:680_4	Iti osadhaṃ gahetvā āgatattā “osadhadārako”tvevassa nāmaṃ akaṃsu. Taṃ osadhaṃ gahetvā	680	
PA_atk-s05_13a1:680_5	cāṭiyaṃ pakkhipiṃsu, āgatāgatānaṃ andhabadhirādīnaṃ tadeva sabbarogavūpasamāya bhesajjaṃ	680	
PA_atk-s05_13a1:680_6	ahosi. Tato “mahantaṃ idaṃ osadhaṃ, mahantaṃ idaṃ osadha”nti uppannavacanaṃ upādāya	680	
PA_atk-s05_13a1:680_7	“mahosadho”tvevassa nāmaṃ jātaṃ. Vessantarattabhāve pana mātukucchito nikkhanto dakkhiṇahatthaṃ	680	
PA_atk-s05_13a1:680_8	pasāretvā “atthi nu kho, amma, kiñci gehasmiṃ, dānaṃ dassāmī”ti vadanto nikkhami.	680	
PA_atk-s05_13a1:680_9	Athassa mātā “sadhane kule nibbattosi, tātā”ti puttassa hatthaṃ attano hatthatale	680	
PA_atk-s05_13a1:680_10	katvā sahassatthavikaṃ ṭhapesi. Imasmiṃ pana attabhāve imaṃ sīhanādaṃ nadīti evaṃ	6801	
PA_atk-s05_13a1:680_11	bodhisatto tīsu attabhāvesu mātukucchito nikkhantamattova vācaṃ nicchāresi. Yathā	6801	
PA_atk-s05_13a1:680_12	ca paṭisandhiggahaṇakkhaṇe, jātakkhaṇepissa dvattiṃsa pubbanimittāni pāturahesuṃ.	6801	
PA_atk-s05_13a1:680_13	Yasmiṃ pana samaye amhākaṃ bodhisatto lumbinīvane jāto, tasmiṃyeva samaye rāhulamātā	6801	
PA_atk-s05_13a1:680_14	devī, ānandatthero, channo amacco, kāḷudāyī amacco, kaṇḍako assarājā, mahābodhirukkho,	6801	
PA_atk-s05_13a1:680_15	catasso nidhikumbhiyo ca jātā. Tattha ekā gāvutappamāṇā, ekā aḍḍhayojanappamāṇā,	6801	
PA_atk-s05_13a1:680_16	ekā tigāvutappamāṇā, ekā yojanappamāṇā ahosīti. Ime satta sahajātā nāma.	6801	
PA_atk-s05_13a1:681_0	Ubhayanagaravāsino bodhisattaṃ gahetvā kapilavatthunagarameva agamaṃsu. Taṃ divasaṃyeva	681	
PA_atk-s05_13a1:681_1	ca “kapilavatthunagare suddhodanamahārājassa putto jāto, ayaṃ kumāro bodhitale nisīditvā	681	
PA_atk-s05_13a1:681_2	buddho bhavissatī”ti tāvatiṃsabhavane haṭṭhatuṭṭhā devasaṅghā celukkhepādīni pavattentā	681	
PA_atk-s05_13a1:681_3	kīḷiṃsu. Tasmiṃ samaye suddhodanamahārājassa kulūpako aṭṭhasamāpattilābhī kāḷadevīlo	681	
PA_atk-s05_13a1:681_4	nāma tāpaso bhattakiccaṃ katvā divāvihāratthāya tāvatiṃsabhavanaṃ gantvā tattha divāvihāraṃ	681	
PA_atk-s05_13a1:681_5	nisinno tā devatā kīḷamānā disvā “kiṃkāraṇā tumhe evaṃ tuṭṭhamānasā kīḷatha, mayhampetaṃ	681	
PA_atk-s05_13a1:681_6	kāraṇaṃ kathethā”ti pucchi. Devatā āhaṃsu “mārisa, suddhodanarañño putto jāto, so	681	
PA_atk-s05_13a1:681_7	bodhitale nisīditvā buddho hutvā dhammacakkaṃ pavattessati, tassa anantaṃ buddhalīḷaṃ	681	
PA_atk-s05_13a1:681_8	daṭṭhuṃ dhammañca sotuṃ lacchāmāti iminā kāraṇena tuṭṭhāmhā”ti. Tāpaso tāsaṃ vacanaṃ	681	
PA_atk-s05_13a1:681_9	sutvā khippaṃ devalokato oruyha rājanivesanaṃ pavisitvā paññattāsane nisinno “putto	681	
PA_atk-s05_13a1:681_10	kira te, mahārāja, jāto, passissāmi na”nti āha. Rājā alaṅkatapaṭiyattaṃ kumāraṃ āharāpetvā	6811	
PA_atk-s05_13a1:681_11	tāpasaṃ vandāpetuṃ abhihari, bodhisattassa pādā parivattitvā tāpasassa jaṭāsu patiṭṭhahiṃsu.	6811	
PA_atk-s05_13a1:681_12	Bodhisattassa hi tenattabhāvena vanditabbayuttako nāma añño natthi. Sace hi ajānantā	6811	
PA_atk-s05_13a1:681_13	bodhisattassa sīsaṃ tāpasassa pādamūle ṭhapeyyuṃ, sattadhā tassa muddhā phaleyya.	6811	
PA_atk-s05_13a1:681_14	Tāpaso “na me attānaṃ nāsetuṃ yutta”nti uṭṭhāyāsanā bodhisattassa añjaliṃ paggahesi.	6811	
PA_atk-s05_13a1:681_15	Rājā taṃ acchariyaṃ disvā attano puttaṃ vandi.	6811	
PA_atk-s05_13a1:682_0	Tāpaso atīte cattālīsa kappe, anāgate cattālīsāti asīti kappe anussarati. Bodhisattassa	682	
PA_atk-s05_13a1:682_1	lakkhaṇasampattiṃ disvā “bhavissati nu kho buddho, udāhu no”ti āvajjetvā upadhārento	682	
PA_atk-s05_13a1:682_2	“nissaṃsayaṃ buddho bhavissatī”ti ñatvā “acchariyapuriso aya”nti sitaṃ akāsi. Tato	682	
PA_atk-s05_13a1:682_3	“ahaṃ imaṃ buddhabhūtaṃ daṭṭhuṃ labhissāmi nu kho, no”ti upadhārento “na labhissāmi,	682	
PA_atk-s05_13a1:682_4	antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye	682	
PA_atk-s05_13a1:682_5	arūpabhave nibbattissāmī”ti disvā “evarūpaṃ nāma acchariyapurisaṃ buddhabhūtaṃ daṭṭhuṃ	682	
PA_atk-s05_13a1:682_6	na labhissāmi, mahatī vata me jāni bhavissatī”ti parodi.	682	
PA_atk-s05_13a1:683_0	Manussā disvā “amhākaṃ ayyo idāneva hasitvā puna parodi. Kiṃ nu kho, bhante, amhākaṃ	683	
PA_atk-s05_13a1:683_1	ayyaputtassa koci antarāyo bhavissatī”ti pucchiṃsu. “Natthetassa antarāyo, nissaṃsayena	683	
PA_atk-s05_13a1:683_2	buddho bhavissatī”ti. Atha “kasmā paroditthā”ti? “Evarūpaṃ purisaṃ buddhabhūtaṃ daṭṭhuṃ	683	
PA_atk-s05_13a1:683_3	na labhissāmi, ‘mahatī vata me jāni bhavissatī’ti attānaṃ anusocanto rodāmī”ti āha.	683	
PA_atk-s05_13a1:683_4	Tato so “kiṃ nu kho me ñātakesu koci etaṃ buddhabhūtaṃ daṭṭhuṃ labhissati, na labhissatī”ti	683	
PA_atk-s05_13a1:683_5	upadhārento attano bhāgineyyaṃ nāḷakadārakaṃ addasa. So bhaginiyā gehaṃ gantvā “kahaṃ	683	
PA_atk-s05_13a1:683_6	te putto nāḷako”ti? “Atthi gehe, ayyā”ti. “Pakkosāhi na”nti pakkosāpetvā attano santikaṃ	683	
PA_atk-s05_13a1:683_7	āgataṃ kumāraṃ āha – “tāta, suddhodanamahārājassa kule putto jāto, buddhaṅkuro esa,	683	
PA_atk-s05_13a1:683_8	pañcatiṃsa vassāni atikkamitvā buddho bhavissati, tvaṃ etaṃ daṭṭhuṃ labhissasi, ajjeva	683	
PA_atk-s05_13a1:683_9	pabbajāhī”ti. Sattāsītikoṭidhane kule nibbattadārakopi “na maṃ mātulo anatthe niyojessatī”ti	683	
PA_atk-s05_13a1:683_10	cintetvā tāvadeva antarāpaṇato kāsāyāni ceva mattikāpattañca āharāpetvā kesamassuṃ	6831	
PA_atk-s05_13a1:683_11	ohāretvā kāsāyāni vatthāni acchādetvā “yo loke uttamapuggalo, taṃ uddissa mayhaṃ	6831	
PA_atk-s05_13a1:683_12	pabbajjā”ti bodhisattābhimukhaṃ añjaliṃ paggayha pañcapatiṭṭhitena vanditvā pattaṃ	6831	
PA_atk-s05_13a1:683_13	thavikāya pakkhipitvā aṃsakūṭe laggetvā himavantaṃ pavisitvā samaṇadhammaṃ akāsi.	6831	
PA_atk-s05_13a1:683_14	So paramābhisambodhiṃ pattaṃ tathāgataṃ upasaṅkamitvā nāḷakapaṭipadaṃ kathāpetvā	6831	
PA_atk-s05_13a1:683_15	puna himavantaṃ pavisitvā arahattaṃ patvā ukkaṭṭhapaṭipadaṃ paṭipanno satteva māse	6831	
PA_atk-s05_13a1:683_16	āyuṃ pāletvā ekaṃ suvaṇṇapabbataṃ nissāya ṭhitakova anupādisesāya nibbānadhātuyā parinibbāyi.	6831	
PA_atk-s05_13a1:684_0	Bodhisattampi kho pañcame divase sīsaṃ nhāpetvā “nāmaggahaṇaṃ gaṇhissāmā”ti rājabhavanaṃ	684	
PA_atk-s05_13a1:684_1	catujjātikagandhehi vilimpitvā lājāpañcamakāni pupphāni vikiritvā asambhinnapāyāsaṃ	684	
PA_atk-s05_13a1:684_2	pacāpetvā tiṇṇaṃ vedānaṃ pāraṅgate aṭṭhasatabrāhmaṇe nimantetvā rājabhavane nisīdāpetvā	684	
PA_atk-s05_13a1:684_3	subhojanaṃ bhojetvā mahāsakkāraṃ katvā “kiṃ nu kho bhavissatī”ti lakkhaṇāni pariggahāpesuṃ. Tesu –	684	
PA_atk-s05_13a1:685	“Rāmo dhajo lakkhaṇo cāpi mantī, koṇḍañño ca bhojo suyāmo sudatto;	68	
PA_atk-s05_13a1:686	Ete tadā aṭṭha ahesuṃ brāhmaṇā, chaḷaṅgavā mantaṃ viyākariṃsū”ti. –	68	
PA_atk-s05_13a1:687_0	Ime aṭṭheva brāhmaṇā lakkhaṇapariggāhakā ahesuṃ. Paṭisandhiggahaṇadivase supinopi	687	
PA_atk-s05_13a1:687_1	eteheva pariggahito. Tesu satta janā dve aṅguliyo ukkhipitvā dvedhā byākariṃsu –	687	
PA_atk-s05_13a1:687_2	“imehi lakkhaṇehi samannāgato agāraṃ ajjhāvasamāno rājā hoti cakkavattī, pabbajamāno	687	
PA_atk-s05_13a1:687_3	buddho”ti, sabbaṃ cakkavattirañño sirivibhavaṃ ācikkhiṃsu. Tesaṃ pana sabbadaharo	687	
PA_atk-s05_13a1:687_4	gottato koṇḍañño nāma māṇavo bodhisattassa varalakkhaṇanipphattiṃ oloketvā – “imassa	687	
PA_atk-s05_13a1:687_5	agāramajjhe ṭhānakāraṇaṃ natthi, ekantenesa vivaṭṭacchado buddho bhavissatī”ti ekameva	687	
PA_atk-s05_13a1:687_6	aṅguliṃ ukkhipitvā ekaṃsabyākaraṇaṃ byākāsi. Ayañhi katādhikāro pacchimabhavikasatto	687	
PA_atk-s05_13a1:687_7	paññāya itare satta jane abhibhavitvā “imehi lakkhaṇehi samannāgatassa agāramajjhe	687	
PA_atk-s05_13a1:687_8	ṭhānaṃ nāma natthi, asaṃsayaṃ buddho bhavissatī”ti ekameva gatiṃ addasa, tasmā ekaṃ	687	
PA_atk-s05_13a1:687_9	aṅguliṃ ukkhipitvā evaṃ byākāsi. Athassa nāmaṃ gaṇhantā sabbalokassa atthasiddhikarattā	687	
PA_atk-s05_13a1:687_10	“siddhattho”ti nāmamakaṃsu.	6871	
PA_atk-s05_13a1:688_0	Atha te brāhmaṇā attano gharāni gantvā putte āmantayiṃsu – “tātā, amhe mahallakā,	688	
PA_atk-s05_13a1:688_1	suddhodanamahārājassa puttaṃ sabbaññutaṃ pattaṃ mayaṃ sambhaveyyāma vā no vā, tumhe	688	
PA_atk-s05_13a1:688_2	tasmiṃ kumāre sabbaññutaṃ patte tassa sāsane pabbajeyyāthā”ti. Te sattapi janā yāvatāyukaṃ	688	
PA_atk-s05_13a1:688_3	ṭhatvā yathākammaṃ gatā, koṇḍaññamāṇavova arogo ahosi. So mahāsatte vuḍḍhimanvāya	688	
PA_atk-s05_13a1:688_4	mahābhinikkhamanaṃ abhinikkhamitvā anukkamena uruvelaṃ gantvā “ramaṇīyo, vata ayaṃ	688	
PA_atk-s05_13a1:688_5	bhūmibhāgo, alaṃ vatidaṃ kulaputtassa padhānatthikassa padhānāyā”ti cittaṃ uppādetvā	688	
PA_atk-s05_13a1:688_6	tattha vāsaṃ upagate “mahāpuriso pabbajito”ti sutvā tesaṃ brāhmaṇānaṃ putte upasaṅkamitvā	688	
PA_atk-s05_13a1:688_7	evamāha “siddhatthakumāro kira pabbajito, so nissaṃsayaṃ buddho bhavissati. Sace	688	
PA_atk-s05_13a1:688_8	tumhākaṃ pitaro arogā assu, ajja nikkhamitvā pabbajeyyuṃ. Sace tumhepi iccheyyātha,	688	
PA_atk-s05_13a1:688_9	etha, ahaṃ taṃ purisaṃ anupabbajissāmī”ti. Te sabbe ekacchandā bhavituṃ nāsakkhiṃsu,	688	
PA_atk-s05_13a1:688_10	tayo janā na pabbajiṃsu. Koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.	6881	
PA_atk-s05_13a1:688_11	Te pañcapi janā pañcavaggiyattherā nāma jātā.	6881	
PA_atk-s05_13a1:689_0	Tadā pana rājā “kiṃ disvā mayhaṃ putto pabbajissatī”ti pucchi. “Cattāri pubbanimittānī”ti.	689	
PA_atk-s05_13a1:689_1	“Katarañca katarañcā”ti? “Jarājiṇṇaṃ, byādhitaṃ, kālakataṃ, pabbajita”nti. Rājā “ito	689	
PA_atk-s05_13a1:689_2	paṭṭhāya evarūpānaṃ mama puttassa santikaṃ upasaṅkamituṃ mā adattha, mayhaṃ puttassa	689	
PA_atk-s05_13a1:689_3	buddhabhāvena kammaṃ natthi, ahaṃ mama puttaṃ dvisahassadīpaparivārānaṃ catunnaṃ	689	
PA_atk-s05_13a1:689_4	mahādīpānaṃ issariyādhipaccaṃ rajjaṃ kārentaṃ chattiṃsayojanaparimaṇḍalāya parisāya	689	
PA_atk-s05_13a1:689_5	parivutaṃ gaganatale vicaramānaṃ passitukāmo”ti. Evañca pana vatvā imesaṃ catuppakārānaṃ	689	
PA_atk-s05_13a1:689_6	nimittānaṃ kumārassa cakkhupathe āgamananivāraṇatthaṃ catūsu disāsu gāvute gāvute	689	
PA_atk-s05_13a1:689_7	ārakkhaṃ ṭhapesi. Taṃ divasaṃ pana maṅgalaṭṭhāne sannipatitesu asītiyā ñātikulasahassesu	689	
PA_atk-s05_13a1:689_8	ekeko ekamekaṃ puttaṃ paṭijāni – “ayaṃ buddho vā hotu rājā vā, mayaṃ ekamekaṃ puttaṃ	689	
PA_atk-s05_13a1:689_9	dassāma. Sacepi buddho bhavissati, khattiyasamaṇeheva purakkhataparivārito vicarissati.	689	
PA_atk-s05_13a1:689_10	Sacepi rājā bhavissati, khattiyakumāreheva purakkhataparivārito vicarissatī”ti. Rājāpi	6891	
PA_atk-s05_13a1:689_11	bodhisattassa uttamarūpasampannā vigatasabbadosā dhātiyo paccupaṭṭhāpesi. Bodhisatto	6891	
PA_atk-s05_13a1:689_12	anantena parivārena mahantena sirisobhaggena vaḍḍhati.	6891	
PA_atk-s05_13a1:690_0	Athekadivasaṃ rañño vappamaṅgalaṃ nāma ahosi. Taṃ divasaṃ sakalanagaraṃ devavimānaṃ	690	
PA_atk-s05_13a1:690_1	viya alaṅkaronti. Sabbe dāsakammakarādayo ahatavatthanivatthā gandhamālādipaṭimaṇḍitā	690	
PA_atk-s05_13a1:690_2	rājakule sannipatanti. Rañño kammante naṅgalasahassaṃ yojīyati. Tasmiṃ pana divase	690	
PA_atk-s05_13a1:690_3	ekenūnaaṭṭhasatanaṅgalāni saddhiṃ balibaddarasmiyottehi rajataparikkhatāni honti,	690	
PA_atk-s05_13a1:690_4	rañño ālambananaṅgalaṃ pana rattasuvaṇṇaparikkhataṃ hoti. Balibaddānaṃ siṅgarasmipatodāpi	690	
PA_atk-s05_13a1:690_5	suvaṇṇaparikkhatāva honti. Rājā mahatā parivārena nikkhanto puttaṃ gahetvā agamāsi.	690	
PA_atk-s05_13a1:690_6	Kammantaṭṭhāne eko jamburukkho bahalapalāso sandacchāyo ahosi. Tassa heṭṭhā kumārassa	690	
PA_atk-s05_13a1:690_7	sayanaṃ paññapāpetvā upari suvaṇṇatārakakhacitaṃ vitānaṃ bandhāpetvā sāṇipākārena	690	
PA_atk-s05_13a1:690_8	parikkhipāpetvā ārakkhaṃ ṭhapāpetvā rājā sabbālaṅkāraṃ alaṅkaritvā amaccagaṇaparivuto	690	
PA_atk-s05_13a1:690_9	naṅgalakaraṇaṭṭhānaṃ agamāsi. Tattha rājā suvaṇṇanaṅgalaṃ gaṇhāti, amaccā ekenūnaṭṭhasatarajatanaṅgalāni,	690	
PA_atk-s05_13a1:690_10	kassakā sesanaṅgalāni. Te tāni gahetvā ito cito ca kasanti. Rājā pana orato vā pāraṃ	6901	
PA_atk-s05_13a1:690_11	gacchati, pārato vā oraṃ āgacchati. Etasmiṃ ṭhāne mahāsampatti ahosi. Bodhisattaṃ	6901	
PA_atk-s05_13a1:690_12	parivāretvā nisinnā dhātiyo “rañño sampattiṃ passissāmā”ti antosāṇito bahi nikkhantā.	6901	
PA_atk-s05_13a1:690_13	Bodhisatto ito cito ca olokento kañci adisvā vegena uṭṭhāya pallaṅkaṃ ābhujitvā ānāpāne	6901	
PA_atk-s05_13a1:690_14	pariggahetvā paṭhamajjhānaṃ nibbattesi. Dhātiyo khajjabhojjantare vicaramānā thokaṃ	6901	
PA_atk-s05_13a1:690_15	cirāyiṃsu. Sesarukkhānaṃ chāyā nivattā, tassa pana rukkhassa parimaṇḍalā hutvā aṭṭhāsi.	6901	
PA_atk-s05_13a1:690_16	Dhātiyo “ayyaputto ekato”ti vegena sāṇiṃ ukkhipitvā anto pavisamānā bodhisattaṃ sayane	6901	
PA_atk-s05_13a1:690_17	pallaṅkena nisinnaṃ tañca pāṭihāriyaṃ disvā gantvā rañño ārocesuṃ – “deva, kumāro	6901	
PA_atk-s05_13a1:690_18	evaṃ nisinno, aññesaṃ rukkhānaṃ chāyā nivattā, jamburukkhassa pana parimaṇḍalā ṭhitā”ti.	6901	
PA_atk-s05_13a1:690_19	Rājā vegenāgantvā pāṭihāriyaṃ disvā – “idaṃ te, tāta, dutiyaṃ vandana”nti puttaṃ vandi.	6901	
PA_atk-s05_13a1:691_0	Atha anukkamena bodhisatto soḷasavassuddesiko jāto. Rājā bodhisattassa tiṇṇaṃ utūnaṃ	691	
PA_atk-s05_13a1:691_1	anucchavike tayo pāsāde kāresi – ekaṃ navabhūmakaṃ, ekaṃ sattabhūmakaṃ, ekaṃ pañcabhūmakaṃ,	691	
PA_atk-s05_13a1:691_2	cattālīsasahassā ca nāṭakitthiyo upaṭṭhāpesi. Bodhisatto devo viya accharāsaṅghaparivuto,	691	
PA_atk-s05_13a1:691_3	alaṅkatanāṭakaparivuto, nippurisehi tūriyehi paricāriyamāno mahāsampattiṃ anubhavanto	691	
PA_atk-s05_13a1:691_4	utuvārena tesu pāsādesu viharati. Rāhulamātā panassa devī aggamahesī ahosi.	691	
PA_atk-s05_13a1:692_0	Tassevaṃ mahāsampattiṃ anubhavantassa ekadivasaṃ ñātisaṅghassa abbhantare ayaṃ kathā	692	
PA_atk-s05_13a1:692_1	udapādi – “siddhattho kīḷāpasutova vicarati, kiñci sippaṃ na sikkhati, saṅgāme paccupaṭṭhite	692	
PA_atk-s05_13a1:692_2	kiṃ karissatī”ti. Rājā bodhisattaṃ pakkosāpetvā – “tāta, tava ñātakā ‘siddhattho	692	
PA_atk-s05_13a1:692_3	kiñci sippaṃ asikkhitvā kīḷāpasutova vicaratī’ti vadanti, ettha kiṃ pattakāle maññasī”ti.	692	
PA_atk-s05_13a1:692_4	Deva, mama sippaṃ sikkhanakiccaṃ natthi, nagare mama sippadassanatthaṃ bheriṃ carāpetha	692	
PA_atk-s05_13a1:692_5	“ito sattame divase ñātakānaṃ sippaṃ dassessāmī”ti. Rājā tathā akāsi. Bodhisatto	692	
PA_atk-s05_13a1:692_6	akkhaṇavedhivālavedhidhanuggahe sannipātāpetvā mahājanassa majjhe aññehi dhanuggahehi	692	
PA_atk-s05_13a1:692_7	asādhāraṇaṃ ñātakānaṃ dvādasavidhaṃ sippaṃ dassesi. Taṃ sarabhaṅgajātake āgatanayeneva	692	
PA_atk-s05_13a1:692_8	veditabbaṃ. Tadāssa ñātisaṅgho nikkaṅkho ahosi.	692	
PA_atk-s05_13a1:693_0	Athekadivasaṃ bodhisatto uyyānabhūmiṃ gantukāmo sārathiṃ āmantetvā “rathaṃ yojehī”ti	693	
PA_atk-s05_13a1:693_1	āha. So “sādhū”ti paṭissuṇitvā mahārahaṃ uttamarathaṃ sabbālaṅkārena alaṅkaritvā	693	
PA_atk-s05_13a1:693_2	kumudapattavaṇṇe cattāro maṅgalasindhave yojetvā bodhisattassa paṭivedesi. Bodhisatto	693	
PA_atk-s05_13a1:693_3	devavimānasadisaṃ rathaṃ abhiruhitvā uyyānābhimukho agamāsi. Devatā “siddhatthakumārassa	693	
PA_atk-s05_13a1:693_4	abhisambujjhanakālo āsanno, pubbanimittaṃ dassessāmā”ti ekaṃ devaputtaṃ jarājajjaraṃ	693	
PA_atk-s05_13a1:693_5	khaṇḍadantaṃ palitakesaṃ vaṅkaṃ obhaggasarīraṃ daṇḍahatthaṃ pavedhamānaṃ katvā dassesuṃ.	693	
PA_atk-s05_13a1:693_6	Taṃ bodhisatto ceva sārathi ca passanti. Tato bodhisatto sārathiṃ – “samma, ko nāmesa	693	
PA_atk-s05_13a1:693_7	puriso, kesāpissa na yathā aññesa”nti mahāpadāne āgatanayena pucchitvā tassa vacanaṃ	693	
PA_atk-s05_13a1:693_8	sutvā “dhīratthu vata bho jāti, yatra hi nāma jātassa jarā paññāyissatī”ti saṃviggahadayo	693	
PA_atk-s05_13a1:693_9	tatova paṭinivattitvā pāsādameva abhiruhi. Rājā “kiṃ kāraṇā mama putto khippaṃ paṭinivattī”ti	693	
PA_atk-s05_13a1:693_10	pucchi. “Jiṇṇakaṃ purisaṃ disvā devā”ti. “Jiṇṇakaṃ disvā pabbajissatīti āhaṃsu, kasmā	6931	
PA_atk-s05_13a1:693_11	maṃ nāsetha, sīghaṃ puttassa nāṭakāni sajjetha, sampattiṃ anubhavanto pabbajjāya	6931	
PA_atk-s05_13a1:693_12	satiṃ na karissatī”ti vatvā ārakkhaṃ vaḍḍhetvā sabbadisāsu aḍḍhayojane aḍḍhayojane ṭhapesi.	6931	
PA_atk-s05_13a1:694_0	Punekadivasaṃ bodhisatto tatheva uyyānaṃ gacchanto devatāhi nimmitaṃ byādhitaṃ purisaṃ	694	
PA_atk-s05_13a1:694_1	disvā purimanayeneva pucchitvā saṃviggahadayo nivattitvā pāsādaṃ abhiruhi. Rājāpi	694	
PA_atk-s05_13a1:694_2	pucchitvā heṭṭhā vuttanayeneva saṃvidahitvā puna vaḍḍhetvā samantā tigāvutappamāṇe	694	
PA_atk-s05_13a1:694_3	padese ārakkhaṃ ṭhapesi. Aparaṃ ekadivasaṃ bodhisatto tatheva uyyānaṃ gacchanto devatāhi	694	
PA_atk-s05_13a1:694_4	nimmitaṃ kālakataṃ disvā purimanayeneva pucchitvā saṃviggahadayo puna nivattitvā	694	
PA_atk-s05_13a1:694_5	pāsādaṃ abhiruhi. Rājāpi pucchitvā heṭṭhā vuttanayeneva saṃvidahitvā puna vaḍḍhetvā	694	
PA_atk-s05_13a1:694_6	samantā yojanappamāṇe padese ārakkhaṃ ṭhapesi. Aparaṃ pana ekadivasaṃ uyyānaṃ gacchanto	694	
PA_atk-s05_13a1:694_7	tatheva devatāhi nimmitaṃ sunivatthaṃ supārutaṃ pabbajitaṃ disvā “ko nāmeso sammā”ti	694	
PA_atk-s05_13a1:694_8	sārathiṃ pucchi. Sārathi kiñcāpi buddhuppādassa abhāvā pabbajitaṃ vā pabbajitaguṇe	694	
PA_atk-s05_13a1:694_9	vā na jānāti, devatānubhāvena pana “pabbajito nāmāyaṃ devā”ti vatvā pabbajjāya guṇe	694	
PA_atk-s05_13a1:694_10	vaṇṇesi. Bodhisatto pabbajjāya ruciṃ uppādetvā taṃ divasaṃ uyyānaṃ agamāsi. Dīghabhāṇakā	6941	
PA_atk-s05_13a1:694_11	panāhu “cattāri nimittāni ekadivaseneva disvā agamāsī”ti.	6941	
PA_atk-s05_13a1:695_0	So tattha divasabhāgaṃ kīḷitvā maṅgalapokkharaṇiyaṃ nhāyitvā atthaṅgate sūriye maṅgalasilāpaṭṭe	695	
PA_atk-s05_13a1:695_1	nisīdi attānaṃ alaṅkārāpetukāmo. Athassa paricārakapurisā nānāvaṇṇāni dussāni nānappakārā	695	
PA_atk-s05_13a1:695_2	ābharaṇavikatiyo mālāgandhavilepanāni ca ādāya samantā parivāretvā aṭṭhaṃsu. Tasmiṃ	695	
PA_atk-s05_13a1:695_3	khaṇe sakkassa nisinnāsanaṃ uṇhaṃ ahosi. So “ko nu kho maṃ imamhā ṭhānā cāvetukāmo”ti	695	
PA_atk-s05_13a1:695_4	upadhārento bodhisattassa alaṅkāretukāmataṃ ñatvā vissakammaṃ āmantesi “samma vissakamma,	695	
PA_atk-s05_13a1:695_5	siddhatthakumāro ajja aḍḍharattasamaye mahābhinikkhamanaṃ nikkhamissati, ayamassa	695	
PA_atk-s05_13a1:695_6	pacchimo alaṅkāro, uyyānaṃ gantvā mahāpurisaṃ dibbālaṅkārehi alaṅkarohī”ti. So “sādhū”ti	695	
PA_atk-s05_13a1:695_7	paṭissuṇitvā devatānubhāvena taṅkhaṇaṃyeva upasaṅkamitvā tasseva kappakasadiso hutvā	695	
PA_atk-s05_13a1:695_8	kappakassa hatthato veṭhanadussaṃ gahetvā bodhisattassa sīsaṃ veṭhesi. Bodhisatto	695	
PA_atk-s05_13a1:695_9	hatthasamphasseneva “nāyaṃ manusso, devaputto eso”ti aññāsi. Veṭhanena veṭhitamatte	695	
PA_atk-s05_13a1:695_10	sīse moḷiyaṃ maṇiratanākārena dussasahassaṃ abbhuggañchi. Puna veṭhentassa dussasahassanti	6951	
PA_atk-s05_13a1:695_11	dasakkhattuṃ veṭhentassa dasa dussasahassāni abbhuggacchiṃsu. “Sīsaṃ khuddakaṃ, dussāni	6951	
PA_atk-s05_13a1:695_12	bahūni, kathaṃ abbhuggatānī”ti na cintetabbaṃ. Tesu hi sabbamahantaṃ āmalakapupphappamāṇaṃ,	6951	
PA_atk-s05_13a1:695_13	avasesāni kusumbakapupphappamāṇāni ahesuṃ. Bodhisattassa sīsaṃ kiñjakkhagavacchitaṃ	6951	
PA_atk-s05_13a1:695_14	viya kuyyakapupphaṃ ahosi.	6951	
PA_atk-s05_13a1:696_0	Athassa sabbālaṅkārapaṭimaṇḍitassa sabbatālāvacaresu sakāni sakāni paṭibhānāni dassayantesu,	696	
PA_atk-s05_13a1:696_1	brāhmaṇesu “jayanandā”tiādivacanehi, sūtamāgadhādīsu nānappakārehi maṅgalavacanatthutighosehi	696	
PA_atk-s05_13a1:696_2	sambhāventesu sabbālaṅkārapaṭimaṇḍitaṃ rathavaraṃ abhiruhi. Tasmiṃ samaye “rāhulamātā	696	
PA_atk-s05_13a1:696_3	puttaṃ vijātā”ti sutvā suddhodanamahārājā “puttassa me tuṭṭhiṃ nivedethā”ti sāsanaṃ	696	
PA_atk-s05_13a1:696_4	pahiṇi. Bodhisatto taṃ sutvā “rāhu jāto, bandhanaṃ jāta”nti āha. Rājā “kiṃ me putto	696	
PA_atk-s05_13a1:696_5	avacā”ti pucchitvā taṃ vacanaṃ sutvā “ito paṭṭhāya me nattā rāhulakumāroyeva nāma hotū”ti āha.	696	
PA_atk-s05_13a1:697_0	Bodhisattopi kho rathavaraṃ āruyha mahantena yasena atimanoramena sirisobhaggena	697	
PA_atk-s05_13a1:697_1	nagaraṃ pāvisi. Tasmiṃ samaye kisāgotamī nāma khattiyakaññā uparipāsādavaratalagatā	697	
PA_atk-s05_13a1:697_2	nagaraṃ padakkhiṇaṃ kurumānassa bodhisattassa rūpasiriṃ disvā pītisomanassajātā idaṃ udānaṃ udānesi –	697	
PA_atk-s05_13a1:698	“Nibbutā nūna sā mātā, nibbuto nūna so pitā;	69	
PA_atk-s05_13a1:699	Nibbutā nūna sā nārī, yassāyaṃ īdiso patī”ti.	69	
PA_atk-s05_13a1:700_0	Bodhisatto taṃ sutvā cintesi “ayaṃ evamāha ‘evarūpaṃ attabhāvaṃ passantiyā mātu hadayaṃ	700	
PA_atk-s05_13a1:700_1	nibbāyati, pitu hadayaṃ nibbāyati, pajāpatiyā hadayaṃ nibbāyatī’ti! Kismiṃ nu kho	700	
PA_atk-s05_13a1:700_2	nibbute hadayaṃ nibbutaṃ nāma hotī”ti? Athassa kilesesu virattamānasassa etadahosi	700	
PA_atk-s05_13a1:700_3	– “rāgaggimhi nibbute nibbutaṃ nāma hoti, dosaggimhi nibbute nibbutaṃ nāma hoti,	700	
PA_atk-s05_13a1:700_4	mohaggimhi nibbute nibbutaṃ nāma hoti, mānadiṭṭhiādīsu sabbakilesadarathesu nibbutesu	700	
PA_atk-s05_13a1:700_5	nibbutaṃ nāma hoti. Ayaṃ me sussavanaṃ sāvesi, ahañhi nibbānaṃ gavesanto carāmi,	700	
PA_atk-s05_13a1:700_6	ajjeva mayā gharāvāsaṃ chaḍḍetvā nikkhamma pabbajitvā nibbānaṃ gavesituṃ vaṭṭati,	700	
PA_atk-s05_13a1:700_7	ayaṃ imissā ācariyabhāgo hotū”ti kaṇṭhato omuñcitvā kisāgotamiyā satasahassagghanakaṃ	700	
PA_atk-s05_13a1:700_8	muttāhāraṃ pesesi. Sā “siddhatthakumāro mayi paṭibaddhacitto hutvā paṇṇākāraṃ pesesī”ti	700	
PA_atk-s05_13a1:700_9	somanassajātā ahosi.	700	
PA_atk-s05_13a1:701_0	Bodhisattopi mahantena sirisobhaggena attano pāsādaṃ abhiruhitvā sirisayane nipajji.	701	
PA_atk-s05_13a1:701_1	Tāvadeva ca naṃ sabbālaṅkārapaṭimaṇḍitā naccagītādīsu susikkhitā devakaññā viya rūpasobhaggappattā	701	
PA_atk-s05_13a1:701_2	itthiyo nānātūriyāni gahetvā samparivārayitvā abhiramāpentiyo naccagītavāditāni payojayiṃsu.	701	
PA_atk-s05_13a1:701_3	Bodhisatto kilesesu virattacittatāya naccādīsu anabhirato muhuttaṃ niddaṃ okkami.	701	
PA_atk-s05_13a1:701_4	Tāpi itthiyo “yassatthāya mayaṃ naccādīni payojema, so niddaṃ upagato, idāni kimatthaṃ	701	
PA_atk-s05_13a1:701_5	kilamāmā”ti gahitaggahitāni tūriyāni ajjhottharitvā nipajjiṃsu, gandhatelappadīpā	701	
PA_atk-s05_13a1:701_6	jhāyanti. Bodhisatto pabujjhitvā sayanapiṭṭhe pallaṅkena nisinno addasa tā itthiyo	701	
PA_atk-s05_13a1:701_7	tūriyabhaṇḍāni avattharitvā niddāyantiyo – ekaccā paggharitakheḷā, lālākilinnagattā,	701	
PA_atk-s05_13a1:701_8	ekaccā dante khādantiyo, ekaccā kākacchantiyo, ekaccā vippalapantiyo, ekaccā vivaṭamukhā,	701	
PA_atk-s05_13a1:701_9	ekaccā apagatavatthā, pākaṭabībhacchasambādhaṭṭhānā. So tāsaṃ taṃ vippakāraṃ disvā	701	
PA_atk-s05_13a1:701_10	bhiyyosomattāya kāmesu virattacitto ahosi. Tassa alaṅkatapaṭiyattaṃ sakkabhavanasadisampi	7011	
PA_atk-s05_13a1:701_11	taṃ mahātalaṃ apaviddhanānākuṇapabharitaṃ āmakasusānaṃ viya upaṭṭhāsi, tayo bhavā	7011	
PA_atk-s05_13a1:701_12	ādittagehasadisā khāyiṃsu – “upaddutaṃ vata bho, upassaṭṭhaṃ vata bho”ti udānaṃ pavattesi,	7011	
PA_atk-s05_13a1:701_13	ativiya pabbajjāya cittaṃ nami.	7011	
PA_atk-s05_13a1:702_0	So “ajjeva mayā mahābhinikkhamanaṃ nikkhamituṃ vaṭṭatī”ti sayanā uṭṭhāya dvārasamīpaṃ	702	
PA_atk-s05_13a1:702_1	gantvā “ko etthā”ti āha. Ummāre sīsaṃ katvā nipanno channo “ahaṃ ayyaputta channo”ti	702	
PA_atk-s05_13a1:702_2	āha. “Ahaṃ ajja mahābhinikkhamanaṃ nikkhamitukāmo, ekaṃ me assaṃ kappehī”ti āha.	702	
PA_atk-s05_13a1:702_3	So “sādhu devā”ti assabhaṇḍikaṃ gahetvā assasālaṃ gantvā gandhatelapadīpesu jalantesu	702	
PA_atk-s05_13a1:702_4	sumanapaṭṭavitānassa heṭṭhā ramaṇīye bhūmibhāge ṭhitaṃ kaṇḍakaṃ assarājānaṃ disvā	702	
PA_atk-s05_13a1:702_5	“ajja mayā imameva kappetuṃ vaṭṭatī”ti kaṇḍakaṃ kappesi. So kappiyamānova aññāsi	702	
PA_atk-s05_13a1:702_6	“ayaṃ kappanā atigāḷhā, aññesu divasesu uyyānakīḷādigamane kappanā viya na hoti,	702	
PA_atk-s05_13a1:702_7	mayhaṃ ayyaputto ajja mahābhinikkhamanaṃ nikkhamitukāmo bhavissatī”ti. Tato tuṭṭhamānaso	702	
PA_atk-s05_13a1:702_8	mahāhasitaṃ hasi. So saddo sakalanagaraṃ pattharitvā gaccheyya, devatā pana taṃ saddaṃ	702	
PA_atk-s05_13a1:702_9	nirumbhitvā na kassaci sotuṃ adaṃsu.	702	
PA_atk-s05_13a1:703_0	Bodhisattopi kho channaṃ pesetvāva “puttaṃ tāva passissāmī”ti cintetvā nisinnapallaṅkato	703	
PA_atk-s05_13a1:703_1	uṭṭhāya rāhulamātāya vasanaṭṭhānaṃ gantvā gabbhadvāraṃ vivari. Tasmiṃ khaṇe antogabbhe	703	
PA_atk-s05_13a1:703_2	gandhatelapadīpo jhāyati, rāhulamātā sumanamallikādīnaṃ pupphānaṃ ambaṇamattena abhippakiṇṇasayane	703	
PA_atk-s05_13a1:703_3	puttassa matthake hatthaṃ ṭhapetvā niddāyati. Bodhisatto ummāre pādaṃ ṭhapetvā ṭhitakova	703	
PA_atk-s05_13a1:703_4	oloketvā “sacāhaṃ deviyā hatthaṃ apanetvā mama puttaṃ gaṇhissāmi, devī pabujjhissati,	703	
PA_atk-s05_13a1:703_5	evaṃ me gamanantarāyo bhavissati, buddho hutvāva āgantvā puttaṃ passissāmī”ti pāsādatalato	703	
PA_atk-s05_13a1:703_6	otari. Yaṃ pana jātakaṭṭhakathāyaṃ “tadā sattāhajāto rāhulakumāro hotī”ti vuttaṃ,	703	
PA_atk-s05_13a1:703_7	taṃ sesaṭṭhakathāsu natthi, tasmā idameva gahetabbaṃ.	703	
PA_atk-s05_13a1:704_0	Evaṃ bodhisatto pāsādatalā otaritvā assasamīpaṃ gantvā evamāha – “tāta kaṇḍaka, tvaṃ	704	
PA_atk-s05_13a1:704_1	ajja ekarattiṃ maṃ tāraya, ahaṃ taṃ nissāya buddho hutvā sadevakaṃ lokaṃ tāressāmī”ti.	704	
PA_atk-s05_13a1:704_2	Tato ullaṅghitvā kaṇḍakassa piṭṭhiṃ abhiruhi. Kaṇḍako gīvato paṭṭhāya āyāmena aṭṭhārasahattho	704	
PA_atk-s05_13a1:704_3	hoti tadanucchavikena ubbedhena samannāgato thāmajavasampanno sabbaseto dhotasaṅkhasadiso.	704	
PA_atk-s05_13a1:704_4	So sace haseyya vā padasaddaṃ vā kareyya, saddo sakalanagaraṃ avatthareyya. Tasmā	704	
PA_atk-s05_13a1:704_5	devatā attano ānubhāvena tassa yathā na koci suṇāti, evaṃ hasitasaddaṃ sannirumbhitvā	704	
PA_atk-s05_13a1:704_6	akkamanaakkamanapadavāre hatthatalāni upanāmesuṃ. Bodhisatto assavarassa piṭṭhivemajjhagato	704	
PA_atk-s05_13a1:704_7	channaṃ assassa vāladhiṃ gāhāpetvā aḍḍharattasamaye mahādvārasamīpaṃ patto. Tadā	704	
PA_atk-s05_13a1:704_8	pana rājā “evaṃ bodhisatto yāya kāyaci velāya nagaradvāraṃ vivaritvā nikkhamituṃ	704	
PA_atk-s05_13a1:704_9	na sakkhissatī”ti dvīsu dvārakavāṭesu ekekaṃ purisasahassena vivaritabbaṃ kārāpesi.	704	
PA_atk-s05_13a1:704_10	Bodhisatto thāmabalasampanno, hatthigaṇanāya koṭisahassahatthīnaṃ balaṃ dhāreti,	7041	
PA_atk-s05_13a1:704_11	purisagaṇanāya dasakoṭisahassapurisānaṃ. So cintesi “sace dvāraṃ na vivarīyati, ajja	7041	
PA_atk-s05_13a1:704_12	kaṇḍakassa piṭṭhe nisinnova vāladhiṃ gahetvā ṭhitena channena saddhiṃyeva kaṇḍakaṃ	7041	
PA_atk-s05_13a1:704_13	ūrūhi nippīḷetvā aṭṭhārasahatthubbedhaṃ pākāraṃ uppatitvā atikkamissāmī”ti. Channopi	7041	
PA_atk-s05_13a1:704_14	cintesi “sace dvāraṃ na vivarīyati, ahaṃ ayyaputtaṃ khandhe nisīdāpetvā kaṇḍakaṃ	7041	
PA_atk-s05_13a1:704_15	dakkhiṇena hatthena kucchiyaṃ parikkhipanto upakacchantare katvā pākāraṃ uppatitvā	7041	
PA_atk-s05_13a1:704_16	atikkamissāmī”ti. Kaṇḍakopi cintesi “sace dvāraṃ na vivarīyati, ahaṃ attano sāmikaṃ	7041	
PA_atk-s05_13a1:704_17	piṭṭhiyaṃ yathānisinnameva channena vāladhiṃ gahetvā ṭhitena saddhiṃyeva ukkhipitvā	7041	
PA_atk-s05_13a1:704_18	pākāraṃ uppatitvā atikkamissāmī”ti. Sace dvāraṃ na avāpurīyittha, yathācintitameva	7041	
PA_atk-s05_13a1:704_19	tesu tīsu janesu aññataro sampādeyya. Dvāre adhivatthā devatā pana dvāraṃ vivari.	7041	
PA_atk-s05_13a1:705_0	Tasmiṃyeva khaṇe māro “bodhisattaṃ nivattessāmī”ti āgantvā ākāse ṭhito āha – “mārisa,	705	
PA_atk-s05_13a1:705_1	mā nikkhama, ito te sattame divase cakkaratanaṃ pātubhavissati, dvisahassaparittadīpaparivārānaṃ	705	
PA_atk-s05_13a1:705_2	catunnaṃ mahādīpānaṃ rajjaṃ kāressasi, nivatta mārisā”ti. “Kosi tva”nti? “Ahaṃ vasavattī”ti.	705	
PA_atk-s05_13a1:705_3	“Māra, jānāmahaṃ mayhaṃ cakkaratanassa pātubhāvaṃ, anatthikohaṃ rajjena, dasasahassilokadhātuṃ	705	
PA_atk-s05_13a1:705_4	unnādetvā buddho bhavissāmī”ti āha. Māro “ito dāni te paṭṭhāya kāmavitakkaṃ vā byāpādavitakkaṃ	705	
PA_atk-s05_13a1:705_5	vā vihiṃsāvitakkaṃ vā cintitakāle jānissāmī”ti otārāpekkho chāyā viya anapagacchanto anubandhi.	705	
PA_atk-s05_13a1:706_0	Bodhisattopi hatthagataṃ cakkavattirajjaṃ kheḷapiṇḍaṃ viya anapekkho chaḍḍetvā mahantena	706	
PA_atk-s05_13a1:706_1	sakkārena nagarā nikkhami āsāḷhipuṇṇamāya uttarāsāḷhanakkhatte vattamāne. Nikkhamitvā	706	
PA_atk-s05_13a1:706_2	ca puna nagaraṃ oloketukāmo jāto. Evañca panassa citte uppannamatteyeva “mahāpurisa,	706	
PA_atk-s05_13a1:706_3	na tayā nivattitvā olokanakammaṃ kata”nti vadamānā viya mahāpathavī kulālacakkaṃ	706	
PA_atk-s05_13a1:706_4	viya bhijjitvā parivatti. Bodhisatto nagarābhimukho ṭhatvā nagaraṃ oloketvā tasmiṃ	706	
PA_atk-s05_13a1:706_5	pathavippadese kaṇḍakanivattanacetiyaṭṭhānaṃ dassetvā gantabbamaggābhimukhaṃ kaṇḍakaṃ	706	
PA_atk-s05_13a1:706_6	katvā pāyāsi mahantena sakkārena uḷārena sirisobhaggena. Tadā kirassa devatā purato	706	
PA_atk-s05_13a1:706_7	saṭṭhi ukkāsahassāni dhārayiṃsu, pacchato saṭṭhi, dakkhiṇapassato saṭṭhi, vāmapassato	706	
PA_atk-s05_13a1:706_8	saṭṭhi, aparā devatā cakkavāḷamukhavaṭṭiyaṃ aparimāṇā ukkā dhārayiṃsu, aparā devatā	706	
PA_atk-s05_13a1:706_9	ca nāgasupaṇṇādayo ca dibbehi gandhehi mālāhi cuṇṇehi dhūmehi pūjayamānā gacchanti.	706	
PA_atk-s05_13a1:706_10	Pāricchattakapupphehi ceva mandāravapupphehi ca ghanameghavuṭṭhikāle dhārāhi viya	7061	
PA_atk-s05_13a1:706_11	nabhaṃ nirantaraṃ ahosi, dibbāni saṃgītāni pavattiṃsu, samantato aṭṭhasaṭṭhi tūriyasatasahassāni	7061	
PA_atk-s05_13a1:706_12	pavajjiṃsu, samuddakucchiyaṃ meghatthanitakālo viya yugandharakucchiyaṃ sāgaranigghosakālo viya vattati.	7061	
PA_atk-s05_13a1:707_0	Iminā sirisobhaggena gacchanto bodhisatto ekaratteneva tīṇi rajjāni atikkamma tiṃsayojanamatthake	707	
PA_atk-s05_13a1:707_1	anomānadītīraṃ pāpuṇi. “Kiṃ pana asso tato paraṃ gantuṃ na sakkotī”ti? “No, na sakko”ti.	707	
PA_atk-s05_13a1:707_2	So hi ekaṃ cakkavāḷagabbhaṃ nābhiyā ṭhitacakkassa nemivaṭṭiṃ maddanto viya antantena	707	
PA_atk-s05_13a1:707_3	caritvā purepātarāsameva āgantvā attano sampāditaṃ bhattaṃ bhuñjituṃ samattho. Tadā	707	
PA_atk-s05_13a1:707_4	pana devanāgasupaṇṇādīhi ākāse ṭhatvā ossaṭṭhehi gandhamālādīhi yāva ūruppadesā sañchannaṃ	707	
PA_atk-s05_13a1:707_5	sarīraṃ ākaḍḍhitvā gandhamālājaṭaṃ chindantassa atippapañco ahosi, tasmā tiṃsayojanamattameva	707	
PA_atk-s05_13a1:707_6	agamāsi. Atha bodhisatto nadītīre ṭhatvā channaṃ pucchi – “kinnāmā ayaṃ nadī”ti?	707	
PA_atk-s05_13a1:707_7	“Anomā nāma, devā”ti. “Amhākampi pabbajjā anomā bhavissatī”ti paṇhiyā ghaṭṭento assassa	707	
PA_atk-s05_13a1:707_8	saññaṃ adāsi. Asso uppatitvā aṭṭhūsabhavitthārāya nadiyā pārimatīre aṭṭhāsi.	707	
PA_atk-s05_13a1:708_0	Bodhisatto assapiṭṭhito oruyha rajatapaṭṭasadise vālukāpuline ṭhatvā channaṃ āmantesi	708	
PA_atk-s05_13a1:708_1	– “samma, channa, tvaṃ mayhaṃ ābharaṇāni ceva kaṇḍakañca ādāya gaccha, ahaṃ pabbajissāmī”ti.	708	
PA_atk-s05_13a1:708_2	“Ahampi, deva, pabbajissāmī”ti. Bodhisatto “na labbhā tayā pabbajituṃ, gaccha tva”nti	708	
PA_atk-s05_13a1:708_3	tikkhattuṃ paṭibāhitvā ābharaṇāni ceva kaṇḍakañca paṭicchāpetvā cintesi “ime mayhaṃ	708	
PA_atk-s05_13a1:708_4	kesā samaṇasāruppā na hontī”ti. Añño bodhisattassa kese chindituṃ yuttarūpo natthi,	708	
PA_atk-s05_13a1:708_5	tato “sayameva khaggena chindissāmī”ti dakkhiṇena hatthena asiṃ gaṇhitvā vāmahatthena	708	
PA_atk-s05_13a1:708_6	moḷiyā saddhiṃ cūḷaṃ gahetvā chindi, kesā dvaṅgulamattā hutvā dakkhiṇato āvattamānā	708	
PA_atk-s05_13a1:708_7	sīsaṃ allīyiṃsu. Tesaṃ yāvajīvaṃ tadeva pamāṇaṃ ahosi, massu ca tadanurūpaṃ, puna	708	
PA_atk-s05_13a1:708_8	kesamassuohāraṇakiccaṃ nāma nāhosi. Bodhisatto saha moḷiyā cuḷaṃ gahetvā “sacāhaṃ	708	
PA_atk-s05_13a1:708_9	buddho bhavissāmi, ākāse tiṭṭhatu, no ce, bhūmiyaṃ patatū”ti antalikkhe khipi. Taṃ	708	
PA_atk-s05_13a1:708_10	cūḷāmaṇiveṭhanaṃ yojanappamāṇaṃ ṭhānaṃ gantvā ākāse aṭṭhāsi. Sakko devarājā dibbacakkhunā	7081	
PA_atk-s05_13a1:708_11	oloketvā yojaniyaratanacaṅkoṭakena sampaṭicchitvā tāvatiṃsabhavane cūḷāmaṇicetiyaṃ nāma patiṭṭhāpesi.	7081	
PA_atk-s05_13a1:709	“Chetvāna moḷiṃ varagandhavāsitaṃ, vehāyasaṃ ukkhipi aggapuggalo;	70	
PA_atk-s05_13a1:710	Sahassanetto sirasā paṭiggahi, suvaṇṇacaṅkoṭavarena vāsavo”ti.	71	
PA_atk-s05_13a1:711_0	Puna bodhisatto cintesi “imāni kāsikavatthāni mayhaṃ na samaṇasāruppānī”ti. Athassa	711	
PA_atk-s05_13a1:711_1	kassapabuddhakāle purāṇasahāyako ghaṭīkāramahābrahmā ekaṃ buddhantaraṃ jaraṃ apattena	711	
PA_atk-s05_13a1:711_2	mittabhāvena cintesi – “ajja me sahāyako mahābhinikkhamanaṃ nikkhanto, samaṇaparikkhāramassa	711	
PA_atk-s05_13a1:711_3	gahetvā gacchissāmī”ti.	711	
PA_atk-s05_13a1:712	“Ticīvarañca patto ca, vāsī sūci ca bandhanaṃ;	71	
PA_atk-s05_13a1:713	Parissāvanena aṭṭhete, yuttayogassa bhikkhuno”ti. –	71	
PA_atk-s05_13a1:714_0	Ime aṭṭha samaṇaparikkhāre āharitvā adāsi. Bodhisatto arahaddhajaṃ nivāsetvā uttamapabbajjāvesaṃ	714	
PA_atk-s05_13a1:714_1	gaṇhitvā “channa, mama vacanena mātāpitūnaṃ ārogyaṃ vadehī”ti vatvā uyyojesi. Channo	714	
PA_atk-s05_13a1:714_2	bodhisattaṃ vanditvā padakkhiṇaṃ katvā pakkāmi. Kaṇḍako pana channena saddhiṃ mantayamānassa	714	
PA_atk-s05_13a1:714_3	bodhisattassa vacanaṃ suṇanto ṭhatvā “natthi dāni mayhaṃ puna sāmino dassana”nti	714	
PA_atk-s05_13a1:714_4	cakkhupathaṃ vijahanto sokaṃ adhivāsetuṃ asakkonto hadayena phalitena kālaṃ katvā	714	
PA_atk-s05_13a1:714_5	tāvatiṃsabhavane kaṇḍako nāma devaputto hutvā nibbatti. Channassa paṭhamaṃ ekova	714	
PA_atk-s05_13a1:714_6	soko ahosi, kaṇḍakassa pana kālakiriyāya dutiyena sokena pīḷito rodanto paridevanto nagaraṃ agamāsi.	714	
PA_atk-s05_13a1:715_0	Bodhisattopi pabbajitvā tasmiṃyeva padese anupiyaṃ nāma ambavanaṃ atthi, tattha sattāhaṃ	715	
PA_atk-s05_13a1:715_1	pabbajjāsukhena vītināmetvā ekadivaseneva tiṃsayojanamaggaṃ padasā gantvā rājagahaṃ	715	
PA_atk-s05_13a1:715_2	pāvisi. Pavisitvā sapadānaṃ piṇḍāya cari. Sakalanagaraṃ bodhisattassa rūpadassanena	715	
PA_atk-s05_13a1:715_3	dhanapālakena paviṭṭharājagahaṃ viya asurindena paviṭṭhadevanagaraṃ viya ca saṅkhobhaṃ	715	
PA_atk-s05_13a1:715_4	agamāsi. Rājapurisā gantvā “deva, evarūpo nāma satto nagare piṇḍāya carati, ‘devo	715	
PA_atk-s05_13a1:715_5	vā manusso vā nāgo vā supaṇṇo vā ko nāmeso’ti na jānāmā”ti ārocesuṃ. Rājā pāsādatale	715	
PA_atk-s05_13a1:715_6	ṭhatvā mahāpurisaṃ disvā acchariyabbhutajāto purise āṇāpesi – “gacchatha bhaṇe, vīmaṃsatha,	715	
PA_atk-s05_13a1:715_7	sace amanusso bhavissati, nagarā nikkhamitvā antaradhāyissati, sace devatā bhavissati,	715	
PA_atk-s05_13a1:715_8	ākāsena gacchissati, sace nāgo bhavissati, pathaviyaṃ nimujjitvā gamissati, sace	715	
PA_atk-s05_13a1:715_9	manusso bhavissati, yathāladdhaṃ bhikkhaṃ paribhuñjissatī”ti.	715	
PA_atk-s05_13a1:716_0	Mahāpurisopi kho missakabhattaṃ saṃharitvā “alaṃ me ettakaṃ yāpanāyā”ti ñatvā paviṭṭhadvāreneva	716	
PA_atk-s05_13a1:716_1	nagarā nikkhamitvā paṇḍavapabbatacchāyāya puratthābhimukho nisīditvā āhāraṃ paribhuñjituṃ	716	
PA_atk-s05_13a1:716_2	āraddho. Athassa antāni parivattitvā mukhena nikkhamanākārappattāni viya ahesuṃ.	716	
PA_atk-s05_13a1:716_3	Tato tena attabhāvena evarūpassa āhārassa cakkhunāpi adiṭṭhapubbatāya tena paṭikūlāhārena	716	
PA_atk-s05_13a1:716_4	aṭṭiyamāno evaṃ attanāva attānaṃ ovadi “siddhattha, tvaṃ sulabhannapāne kule tivassikagandhasālibhojanaṃ	716	
PA_atk-s05_13a1:716_5	nānaggarasehi bhuñjanaṭṭhāne nibbattitvāpi ekaṃ paṃsukūlikaṃ disvā ‘kadā nu kho ahampi	716	
PA_atk-s05_13a1:716_6	evarūpo hutvā piṇḍāya caritvā bhuñjissāmi, bhavissati nu kho me so kālo’ti cintetvā	716	
PA_atk-s05_13a1:716_7	nikkhanto, idāni kiṃ nāmetaṃ karosī”ti. Evaṃ attanāva attānaṃ ovaditvā nibbikāro	716	
PA_atk-s05_13a1:716_8	hutvā āhāraṃ paribhuñji.	716	
PA_atk-s05_13a1:717_0	Rājapurisā taṃ pavattiṃ disvā gantvā rañño ārocesuṃ. Rājā dūtavacanaṃ sutvā vegena	717	
PA_atk-s05_13a1:717_1	nagarā nikkhamitvā bodhisattassa santikaṃ gantvā iriyāpathasmiṃyeva pasīditvā bodhisattassa	717	
PA_atk-s05_13a1:717_2	sabbaṃ issariyaṃ niyyādesi. Bodhisatto “mayhaṃ, mahārāja, vatthukāmehi vā kilesakāmehi	717	
PA_atk-s05_13a1:717_3	vā attho natthi, ahaṃ paramābhisambodhiṃ patthayanto nikkhanto”ti āha. Rājā anekappakāraṃ	717	
PA_atk-s05_13a1:717_4	yācantopi tassa cittaṃ alabhitvā “addhā tvaṃ buddho bhavissasi, buddhabhūtena pana	717	
PA_atk-s05_13a1:717_5	te paṭhamaṃ mama vijitaṃ āgantabba”nti paṭiññaṃ gaṇhi. Ayamettha saṅkhepo, vitthāro	717	
PA_atk-s05_13a1:717_6	pana “pabbajjaṃ kittayissāmi, yathā pabbaji cakkhumā”ti imaṃ pabbajjāsuttaṃ saddhiṃ	717	
PA_atk-s05_13a1:717_7	aṭṭhakathāya oloketvā veditabbo.	717	
PA_atk-s05_13a1:718_0	Bodhisattopi rañño paṭiññaṃ datvā anupubbena cārikaṃ caramāno āḷārañca kālāmaṃ udakañca	718	
PA_atk-s05_13a1:718_1	rāmaputtaṃ upasaṅkamitvā samāpattiyo nibbattetvā “nāyaṃ maggo bodhāyā”ti tampi samāpattibhāvanaṃ	718	
PA_atk-s05_13a1:718_2	analaṅkaritvā sadevakassa lokassa attano thāmavīriyasandassanatthaṃ mahāpadhānaṃ	718	
PA_atk-s05_13a1:718_3	padahitukāmo uruvelaṃ gantvā “ramaṇīyo vatāyaṃ bhūmibhāgo”ti tattheva vāsaṃ upagantvā	718	
PA_atk-s05_13a1:718_4	mahāpadhānaṃ padahi. Tepi kho koṇḍaññappamukhā pañca pabbajitā gāmanigamarājadhānīsu	718	
PA_atk-s05_13a1:718_5	bhikkhāya carantā tattha bodhisattaṃ sampāpuṇiṃsu. Atha naṃ chabbassāni mahāpadhānaṃ	718	
PA_atk-s05_13a1:718_6	padahantaṃ “idāni buddho bhavissati, idāni buddho bhavissatī”ti pariveṇasammajjanādikāya	718	
PA_atk-s05_13a1:718_7	vattapaṭipattiyā upaṭṭhahamānā santikāvacarāvassa ahesuṃ. Bodhisattopi kho “koṭippattaṃ	718	
PA_atk-s05_13a1:718_8	dukkarakāriyaṃ karissāmī”ti ekatilataṇḍulādīhipi vītināmesi, sabbasopi āhārūpacchedaṃ	718	
PA_atk-s05_13a1:718_9	akāsi, devatāpi lomakūpehi ojaṃ upasaṃharamānā paṭikkhipi.	718	
PA_atk-s05_13a1:719_0	Athassa tāya nirāhāratāya paramakasimānappattakāyassa suvaṇṇavaṇṇo kāyo kāḷavaṇṇo	719	
PA_atk-s05_13a1:719_1	ahosi. Bāttiṃsamahāpurisalakkhaṇāni paṭicchannāni ahesuṃ. Appekadā appāṇakaṃ jhānaṃ	719	
PA_atk-s05_13a1:719_2	jhāyanto mahāvedanāhi abhitunno visaññībhūto caṅkamanakoṭiyaṃ patati. Atha naṃ ekaccā	719	
PA_atk-s05_13a1:719_3	devatā “kālakato samaṇo gotamo”ti vadanti, ekaccā “vihāroveso arahata”nti āhaṃsu.	719	
PA_atk-s05_13a1:719_4	Tattha yāsaṃ “kālakato”ti ahosi, tā gantvā suddhodanamahārājassa ārocesuṃ “tumhākaṃ	719	
PA_atk-s05_13a1:719_5	putto kālakato”ti. Mama putto buddho hutvā kālakato, ahutvāti? Buddho bhavituṃ nāsakkhi,	719	
PA_atk-s05_13a1:719_6	padhānabhūmiyaṃyeva patitvā kālakatoti. Idaṃ sutvā rājā “nāhaṃ saddahāmi, mama puttassa	719	
PA_atk-s05_13a1:719_7	bodhiṃ appatvā kālakiriyā nāma natthī”ti paṭikkhipi. Kasmā pana rājā na saddahatīti?	719	
PA_atk-s05_13a1:719_8	Kāḷadevīlatāpasassa vandāpanadivase jamburukkhamūle ca pāṭihāriyānaṃ diṭṭhattā.	719	
PA_atk-s05_13a1:720_0	Puna bodhisatte saññaṃ paṭilabhitvā uṭṭhite tā devatā gantvā “arogo te mahārāja putto”ti	720	
PA_atk-s05_13a1:720_1	ārocenti. Rājā “jānāmahaṃ puttassa amaraṇabhāva”nti vadati. Mahāsattassa chabbassāni	720	
PA_atk-s05_13a1:720_2	dukkarakāriyaṃ karontassa ākāse gaṇṭhikaraṇakālo viya ahosi. So “ayaṃ dukkarakārikā	720	
PA_atk-s05_13a1:720_3	nāma bodhāya maggo na hotī”ti oḷārikaṃ āhāraṃ āhāretuṃ gāmanigamesu piṇḍāya caritvā	720	
PA_atk-s05_13a1:720_4	āhāraṃ āhari, athassa bāttiṃsamahāpurisalakkhaṇāni pākatikāni ahesuṃ, kāyo suvaṇṇavaṇṇo	720	
PA_atk-s05_13a1:720_5	ahosi. Pañcavaggiyā bhikkhū “ayaṃ chabbassāni dukkarakārikaṃ karontopi sabbaññutaṃ	720	
PA_atk-s05_13a1:720_6	paṭivijjhituṃ nāsakkhi, idāni gāmādīsu piṇḍāya caritvā oḷārikaṃ āhāraṃ āhariyamāno	720	
PA_atk-s05_13a1:720_7	kiṃ sakkhissati, bāhuliko esa padhānavibbhanto, sīsaṃ nhāyitukāmassa ussāvabindutakkanaṃ	720	
PA_atk-s05_13a1:720_8	viya amhākaṃ etassa santikā visesatakkanaṃ, kiṃ no iminā”ti mahāpurisaṃ pahāya attano	720	
PA_atk-s05_13a1:720_9	attano pattacīvaraṃ gahetvā aṭṭhārasayojanamaggaṃ gantvā isipatanaṃ pavisiṃsu.	720	
PA_atk-s05_13a1:721_0	Tena kho pana samayena uruvelāyaṃ senānigame senānikuṭumbikassa gehe nibbattā sujātā	721	
PA_atk-s05_13a1:721_1	nāma dārikā vayappattā ekasmiṃ nigrodharukkhe patthanaṃ akāsi “sace samajātikaṃ kulagharaṃ	721	
PA_atk-s05_13a1:721_2	gantvā paṭhamagabbhe puttaṃ labhissāmi, anusaṃvaccharaṃ te satasahassapariccāgena	721	
PA_atk-s05_13a1:721_3	balikammaṃ karissāmī”ti. Tassā sā patthanā samijjhi. Sā mahāsattassa dukkarakārikaṃ	721	
PA_atk-s05_13a1:721_4	karontassa chaṭṭhe vasse paripuṇṇe visākhapuṇṇamāyaṃ balikammaṃ kātukāmā hutvā puretaraṃ	721	
PA_atk-s05_13a1:721_5	dhenusahassaṃ laṭṭhimadhukavane carāpetvā tāsaṃ khīraṃ pañca dhenusatāni pāyetvā	721	
PA_atk-s05_13a1:721_6	tāsaṃ khīraṃ aḍḍhatiyānīti evaṃ yāva soḷasannaṃ dhenūnaṃ khīraṃ aṭṭha dhenuyo pivanti,	721	
PA_atk-s05_13a1:721_7	tāva khīrassa bahalatañca madhuratañca ojavantatañca patthayamānā khīraparivattanaṃ	721	
PA_atk-s05_13a1:721_8	nāma akāsi. Sā visākhapuṇṇamadivase “pātova balikammaṃ karissāmī”ti rattiyā paccūsasamayaṃ	721	
PA_atk-s05_13a1:721_9	paccuṭṭhāya tā aṭṭha dhenuyo duhāpesi. Vacchakā dhenūnaṃ thanamūlaṃ nāgamiṃsu, thanamūle	721	
PA_atk-s05_13a1:721_10	pana navabhājane upanītamatte attano dhammatāya khīradhārā pavattiṃsu. Taṃ acchariyaṃ	7211	
PA_atk-s05_13a1:721_11	disvā sujātā sahattheneva khīraṃ gahetvā navabhājane pakkhipitvā sahattheneva aggiṃ	7211	
PA_atk-s05_13a1:721_12	katvā pacituṃ ārabhi.	7211	
PA_atk-s05_13a1:722_0	Tasmiṃ pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,	722	
PA_atk-s05_13a1:722_1	ekaphusitampi bahi na patati, uddhanato appamattakopi dhūmo na uṭṭhahati. Tasmiṃ	722	
PA_atk-s05_13a1:722_2	samaye cattāro lokapālā āgantvā uddhane ārakkhaṃ gaṇhiṃsu, mahābrahmā chattaṃ dhāresi,	722	
PA_atk-s05_13a1:722_3	sakko alātāni samānento aggiṃ jālesi. Devatā dvisahassadīpaparivāresu catūsu mahādīpesu	722	
PA_atk-s05_13a1:722_4	devānañca manussānañca upakappanaojaṃ attano devānubhāvena daṇḍakabaddhaṃ madhupaṭalaṃ	722	
PA_atk-s05_13a1:722_5	pīḷetvā madhuṃ gaṇhamānā viya saṃharitvā tattha pakkhipiṃsu. Aññesu hi kālesu devatā	722	
PA_atk-s05_13a1:722_6	kabaḷe kabaḷe ojaṃ pakkhipanti, sambodhidivase ca pana parinibbānadivase ca ukkhaliyaṃyeva	722	
PA_atk-s05_13a1:722_7	pakkhipanti. Sujātā ekadivaseyeva tattha attano pākaṭāni anekāni acchariyāni disvā	722	
PA_atk-s05_13a1:722_8	puṇṇaṃ dāsiṃ āmantesi “amma puṇṇe, ajja amhākaṃ devatā ativiya pasannā, mayā ettake	722	
PA_atk-s05_13a1:722_9	kāle evarūpaṃ acchariyaṃ nāma na diṭṭhapubbaṃ, vegena gantvā devaṭṭhānaṃ paṭijaggāhī”ti.	722	
PA_atk-s05_13a1:722_10	Sā “sādhu, ayye”ti tassā vacanaṃ sampaṭicchitvā turitaturitā rukkhamūlaṃ agamāsi.	7221	
PA_atk-s05_13a1:723_0	Bodhisattopi kho tasmiṃ rattibhāge pañca mahāsupine disvā pariggaṇhanto “nissaṃsayenāhaṃ	723	
PA_atk-s05_13a1:723_1	ajja buddho bhavissāmī”ti katasanniṭṭhāno tassā rattiyā accayena katasarīrapaṭijaggano	723	
PA_atk-s05_13a1:723_2	bhikkhācārakālaṃ āgamayamāno pātova āgantvā tasmiṃ rukkhamūle nisīdi attano pabhāya	723	
PA_atk-s05_13a1:723_3	sakalarukkhaṃ obhāsayamāno. Atha kho sā puṇṇā āgantvā addasa bodhisattaṃ rukkhamūle	723	
PA_atk-s05_13a1:723_4	pācīnalokadhātuṃ olokayamānaṃ nisinnaṃ, sarīrato cassa nikkhantāhi pabhāhi sakalarukkhaṃ	723	
PA_atk-s05_13a1:723_5	suvaṇṇavaṇṇaṃ. Disvā tassā etadahosi – “ajja amhākaṃ devatā rukkhato oruyha sahattheneva	723	
PA_atk-s05_13a1:723_6	balikammaṃ sampaṭicchituṃ nisinnā maññe”ti ubbegappattā hutvā vegenāgantvā sujātāya etamatthaṃ ārocesi.	723	
PA_atk-s05_13a1:724_0	Sujātā tassā vacanaṃ sutvā tuṭṭhamānasā hutvā “ajja dāni paṭṭhāya mama jeṭṭhadhītuṭṭhāne	724	
PA_atk-s05_13a1:724_1	tiṭṭhāhī”ti dhītu anucchavikaṃ sabbālaṅkāraṃ adāsi. Yasmā pana buddhabhāvaṃ pāpuṇanadivase	724	
PA_atk-s05_13a1:724_2	satasahassagghanikaṃ suvaṇṇapātiṃ laddhuṃ vaṭṭati, tasmā sā “suvaṇṇapātiyaṃ pāyāsaṃ	724	
PA_atk-s05_13a1:724_3	pakkhipissāmī”ti cittaṃ uppādetvā satasahassagghanikaṃ suvaṇṇapātiṃ nīharāpetvā tattha	724	
PA_atk-s05_13a1:724_4	pāyāsaṃ pakkhipitukāmā pakkabhājanaṃ āvajjesi. ‘Sabbo pāyāso padumapattā udakaṃ viya	724	
PA_atk-s05_13a1:724_5	vinivattitvā pātiyaṃ patiṭṭhāsi, ekapātipūramattova ahosi’. Sā taṃ pātiṃ aññāya suvaṇṇapātiyā	724	
PA_atk-s05_13a1:724_6	paṭikujjitvā odātavatthena veṭhetvā sabbālaṅkārehi attabhāvaṃ alaṅkaritvā taṃ pātiṃ	724	
PA_atk-s05_13a1:724_7	attano sīse ṭhapetvā mahantena ānubhāvena nigrodharukkhamūlaṃ gantvā bodhisattaṃ	724	
PA_atk-s05_13a1:724_8	oloketvā balavasomanassajātā “rukkhadevatā”ti saññāya diṭṭhaṭṭhānato paṭṭhāya onatonatā	724	
PA_atk-s05_13a1:724_9	gantvā sīsato pātiṃ otāretvā vivaritvā suvaṇṇabhiṅkārena gandhapupphavāsitaṃ udakaṃ	724	
PA_atk-s05_13a1:724_10	gahetvā bodhisattaṃ upagantvā aṭṭhāsi. Ghaṭīkāramahābrahmunā dinno mattikāpatto ettakaṃ	7241	
PA_atk-s05_13a1:724_11	addhānaṃ bodhisattaṃ avijahitvā tasmiṃ khaṇe adassanaṃ gato, bodhisatto pattaṃ apassanto	7241	
PA_atk-s05_13a1:724_12	dakkhiṇahatthaṃ pasāretvā udakaṃ sampaṭicchi. Sujātā saheva pātiyā pāyāsaṃ mahāpurisassa	7241	
PA_atk-s05_13a1:724_13	hatthe ṭhapesi, mahāpuriso sujātaṃ olokesi. Sā ākāraṃ sallakkhetvā “ayya, mayā tumhākaṃ	7241	
PA_atk-s05_13a1:724_14	pariccattaṃ, gaṇhitvā yathāruciṃ gacchathā”ti vanditvā “yathā mayhaṃ manoratho nipphanno,	7241	
PA_atk-s05_13a1:724_15	evaṃ tumhākampi nipphajjatū”ti vatvā satasahassagghanikāya suvaṇṇapātiyā purāṇapaṇṇe	7241	
PA_atk-s05_13a1:724_16	viya anapekkhā hutvā pakkāmi.	7241	
PA_atk-s05_13a1:725_0	Bodhisattopi kho nisinnaṭṭhānā uṭṭhāya rukkhaṃ padakkhiṇaṃ katvā pātiṃ ādāya nerañjarāya	725	
PA_atk-s05_13a1:725_1	tīraṃ gantvā anekesaṃ bodhisattasahassānaṃ abhisambujjhanadivase otaritvā nhānaṭṭhānaṃ	725	
PA_atk-s05_13a1:725_2	suppatiṭṭhitatitthaṃ nāma atthi, tassa tīre pātiṃ ṭhapetvā otaritvā nhatvā anekabuddhasatasahassānaṃ	725	
PA_atk-s05_13a1:725_3	nivāsanaṃ arahaddhajaṃ nivāsetvā puratthābhimukho nisīditvā ekaṭṭhitālapakkappamāṇe	725	
PA_atk-s05_13a1:725_4	ekūnapaññāsa piṇḍe katvā sabbaṃ appodakaṃ madhupāyāsaṃ paribhuñji. So eva hissa buddhabhūtassa	725	
PA_atk-s05_13a1:725_5	sattasattāhaṃ bodhimaṇḍe vasantassa ekūnapaññāsa divasāni āhāro ahosi. Ettakaṃ kālaṃ	725	
PA_atk-s05_13a1:725_6	neva añño āhāro atthi, na nhānaṃ, na mukhadhovanaṃ, na sarīravaḷañjo, jhānasukhena	725	
PA_atk-s05_13a1:725_7	maggasukhena phalasukhena ca vītināmesi. Taṃ pana pāyāsaṃ paribhuñjitvā suvaṇṇapātiṃ	725	
PA_atk-s05_13a1:725_8	gahetvā “sacāhaṃ, ajja buddho bhavituṃ sakkhissāmi, ayaṃ pāti paṭisotaṃ gacchatu,	725	
PA_atk-s05_13a1:725_9	no ce sakkhissāmi, anusotaṃ gacchatū”ti vatvā nadīsote pakkhipi. Sā sotaṃ chindamānā	725	
PA_atk-s05_13a1:725_10	nadīmajjhaṃ gantvā majjhamajjhaṭṭhāneneva javasampanno asso viya asītihatthamattaṭṭhānaṃ	7251	
PA_atk-s05_13a1:725_11	paṭisotaṃ gantvā ekasmiṃ āvaṭṭe nimujjitvā kāḷanāgarājabhavanaṃ gantvā tiṇṇaṃ buddhānaṃ	7251	
PA_atk-s05_13a1:725_12	paribhogapātiyo “kili kilī”ti ravaṃ kārayamānā paharitvāva tāsaṃ sabbaheṭṭhimā hutvā	7251	
PA_atk-s05_13a1:725_13	aṭṭhāsi. Kāḷo nāgarājā taṃ saddaṃ sutvā “hiyyo eko buddho nibbatto, puna ajja eko	7251	
PA_atk-s05_13a1:725_14	nibbatto”ti vatvā anekehi padasatehi thutiyo vadamāno uṭṭhāsi. Tassa kira mahāpathaviyā	7251	
PA_atk-s05_13a1:725_15	ekayojanatigāvutappamāṇaṃ nabhaṃ pūretvā ārohanakālo “ajja vā hiyyo vā”ti sadiso ahosi.	7251	
PA_atk-s05_13a1:726_0	Bodhisattopi nadītīramhi supupphitasālavane divāvihāraṃ katvā sāyanhasamaye pupphānaṃ	726	
PA_atk-s05_13a1:726_1	vaṇṭato muccanakāle devatāhi alaṅkatena aṭṭhūsabhavitthārena maggena sīho viya vijambhamāno	726	
PA_atk-s05_13a1:726_2	bodhirukkhābhimukho pāyāsi. Nāgayakkhasupaṇṇādayo dibbehi gandhapupphādīhi pūjayiṃsu,	726	
PA_atk-s05_13a1:726_3	dibbasaṅgītādīni pavattayiṃsu, dasasahassī lokadhātu ekagandhā ekamālā ekasādhukārā	726	
PA_atk-s05_13a1:726_4	ahosi. Tasmiṃ samaye sotthiyo nāma tiṇahārako tiṇaṃ ādāya paṭipathe āgacchanto mahāpurisassa	726	
PA_atk-s05_13a1:726_5	ākāraṃ ñatvā aṭṭha tiṇamuṭṭhiyo adāsi. Bodhisatto tiṇaṃ gahetvā bodhimaṇḍaṃ āruyha	726	
PA_atk-s05_13a1:726_6	dakkhiṇadisābhāge uttarābhimukho aṭṭhāsi. Tasmiṃ khaṇe dakkhiṇacakkavāḷaṃ osīditvā	726	
PA_atk-s05_13a1:726_7	heṭṭhā avīcisampattaṃ viya ahosi, uttaracakkavāḷaṃ ullaṅghitvā upari bhavaggappattaṃ	726	
PA_atk-s05_13a1:726_8	viya ahosi. Bodhisatto “idaṃ sambodhiṃ pāpuṇanaṭṭhānaṃ na bhavissati maññe”ti padakkhiṇaṃ	726	
PA_atk-s05_13a1:726_9	karonto pacchimadisābhāgaṃ gantvā puratthābhimukho aṭṭhāsi, tato pacchimacakkavāḷaṃ	726	
PA_atk-s05_13a1:726_10	osīditvā heṭṭhā avīcisampattaṃ viya ahosi, puratthimacakkavāḷaṃ ullaṅghitvā upari	7261	
PA_atk-s05_13a1:726_11	bhavaggappattaṃ viya ahosi. Ṭhitaṭṭhitaṭṭhāne kirassa nemivaṭṭipariyante akkante	7261	
PA_atk-s05_13a1:726_12	nābhiyā patiṭṭhitamahāsakaṭacakkaṃ viya mahāpathavī onatunnatā ahosi. Bodhisatto	7261	
PA_atk-s05_13a1:726_13	“idampi sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto uttaradisābhāgaṃ	7261	
PA_atk-s05_13a1:726_14	gantvā dakkhiṇābhimukho aṭṭhāsi, tato uttaracakkavāḷaṃ osīditvā heṭṭhā avīcisampattaṃ	7261	
PA_atk-s05_13a1:726_15	viya ahosi, dakkhiṇacakkavāḷaṃ ullaṅghitvā upari bhavaggappattaṃ viya ahosi. Bodhisatto	7261	
PA_atk-s05_13a1:726_16	“idampi sambodhiṃ pāpuṇanaṭṭhānaṃ na bhavissati maññe”ti padakkhiṇaṃ karonto puratthimadisābhāgaṃ	7261	
PA_atk-s05_13a1:726_17	gantvā pacchimābhimukho aṭṭhāsi. Puratthimadisābhāge pana sabbabuddhānaṃ pallaṅkaṭṭhānaṃ,	7261	
PA_atk-s05_13a1:726_18	taṃ neva chambhati, na kampati. Mahāsatto “idaṃ sabbabuddhānaṃ avijahitaṃ acalaṭṭhānaṃ	7261	
PA_atk-s05_13a1:726_19	kilesapañjaraviddhaṃsanaṭṭhāna”nti ñatvā tāni tiṇāni agge gahetvā cālesi, tāvadeva	7261	
PA_atk-s05_13a1:726_20	cuddasahattho pallaṅko ahosi. Tānipi kho tiṇāni tathārūpena saṇṭhānena saṇṭhahiṃsu,	7262	
PA_atk-s05_13a1:726_21	yathārūpaṃ sukusalopi cittakāro vā potthakāro vā ālikhitumpi samattho natthi. Bodhisatto	7262	
PA_atk-s05_13a1:726_22	bodhikkhandhaṃ piṭṭhito katvā puratthābhimukho daḷhamānaso hutvā –	7262	
PA_atk-s05_13a1:727	“Kāmaṃ taco ca nhāru ca, aṭṭhi ca avasissatu;	72	
PA_atk-s05_13a1:728	Upasussatu nissesaṃ, sarīre maṃsalohitaṃ”.	72	
PA_atk-s05_13a1:729	Na tvevāhaṃ sammāsambodhiṃ appatvā imaṃ pallaṅkaṃ bhindissāmīti asanisatasannipātenapi abhejjarūpaṃ aparājitapallaṅkaṃ ābhujitvā nisīdi.	72	
PA_atk-s05_13a1:730_0	Tasmiṃ samaye māro devaputto “siddhatthakumāro mayhaṃ vasaṃ atikkamitukāmo, na dānissa	730	
PA_atk-s05_13a1:730_1	atikkamituṃ dassāmī”ti mārabalassa santikaṃ gantvā etamatthaṃ ārocetvā māraghosanaṃ	730	
PA_atk-s05_13a1:730_2	nāma ghosāpetvā mārabalaṃ ādāya nikkhami. Sā mārasenā mārassa purato dvādasayojanā	730	
PA_atk-s05_13a1:730_3	hoti, dakkhiṇato ca vāmato ca dvādasayojanā, pacchato yāva cakkavāḷapariyantaṃ katvā	730	
PA_atk-s05_13a1:730_4	ṭhitā, uddhaṃ navayojanubbedhā, yassā unnadantiyā unnādasaddo yojanasahassato paṭṭhāya	730	
PA_atk-s05_13a1:730_5	pathaviundriyanasaddo viya suyyati. Atha māro devaputto diyaḍḍhayojanasatikaṃ girimekhalaṃ	730	
PA_atk-s05_13a1:730_6	nāma hatthiṃ abhiruhitvā bāhusahassaṃ māpetvā nānāvudhāni aggahesi. Avasesāyapi māraparisāya	730	
PA_atk-s05_13a1:730_7	dve janā ekasadisaṃ āvudhaṃ na gaṇhiṃsu, nānappakāravaṇṇā nānappakāramukhā hutvā	730	
PA_atk-s05_13a1:730_8	mahāsattaṃ ajjhottharamānā āgamiṃsu.	730	
PA_atk-s05_13a1:731_0	Dasasahassacakkavāḷadevatā pana mahāsattassa thutiyo vadamānā aṭṭhaṃsu. Sakko devarājā	731	
PA_atk-s05_13a1:731_1	vijayuttarasaṅkhaṃ dhamamāno aṭṭhāsi. So kira saṅkho vīsahatthasatiko hoti. Sakiṃ	731	
PA_atk-s05_13a1:731_2	vātaṃ gāhāpetvā dhamanto cattāro māse saddaṃ karitvā nissaddo hoti. Mahākāḷanāgarājā	731	
PA_atk-s05_13a1:731_3	atirekapadasatena vaṇṇaṃ vadanto aṭṭhāsi, mahābrahmā setacchattaṃ dhārayamāno aṭṭhāsi.	731	
PA_atk-s05_13a1:731_4	Mārabale pana bodhimaṇḍaṃ upasaṅkamante tesaṃ ekopi ṭhātuṃ nāsakkhi, sammukhasammukhaṭṭhāneneva	731	
PA_atk-s05_13a1:731_5	palāyiṃsu. Kāḷo nāgarājā pathaviyaṃ nimujjitvā pañcayojanasatikaṃ mañjerikanāgabhavanaṃ	731	
PA_atk-s05_13a1:731_6	gantvā ubhohi hatthehi mukhaṃ pidahitvā nipanno. Sakko vijayuttarasaṅkhaṃ piṭṭhiyaṃ	731	
PA_atk-s05_13a1:731_7	katvā cakkavāḷamukhavaṭṭiyaṃ aṭṭhāsi. Mahābrahmā setacchattaṃ cakkavāḷakoṭiyaṃ ṭhapetvā	731	
PA_atk-s05_13a1:731_8	brahmalokameva agamāsi. Ekā devatāpi ṭhātuṃ samatthā nāhosi, mahāpuriso ekakova nisīdi.	731	
PA_atk-s05_13a1:732_0	Māropi attano parisaṃ āha “tātā suddhodanaputtena siddhatthena sadiso añño puriso	732	
PA_atk-s05_13a1:732_1	nāma natthi, mayaṃ sammukhā yuddhaṃ dātuṃ na sakkhissāma, pacchābhāgena dassāmā”ti.	732	
PA_atk-s05_13a1:732_2	Mahāpurisopi tīṇi passāni oloketvā sabbadevatānaṃ palātattā suññāni addasa. Puna	732	
PA_atk-s05_13a1:732_3	uttarapassena mārabalaṃ ajjhottharamānaṃ disvā “ayaṃ ettako jano maṃ ekakaṃ sandhāya	732	
PA_atk-s05_13a1:732_4	mahantaṃ vāyāmaṃ parakkamaṃ karoti, imasmiṃ ṭhāne mayhaṃ mātā vā pitā vā bhātā vā	732	
PA_atk-s05_13a1:732_5	añño vā koci ñātako natthi, imā pana dasa pāramiyova mayhaṃ dīgharattaṃ puṭṭhaparijanasadisā,	732	
PA_atk-s05_13a1:732_6	tasmā pāramiyova phalakaṃ katvā pāramisattheneva paharitvā ayaṃ balakāyo mayā viddhaṃsetuṃ	732	
PA_atk-s05_13a1:732_7	vaṭṭatī”ti dasa pāramiyo āvajjamāno nisīdi.	732	
PA_atk-s05_13a1:733_0	Atha kho māro devaputto “eteneva siddhatthaṃ palāpessāmī”ti vātamaṇḍalaṃ samuṭṭhāpesi.	733	
PA_atk-s05_13a1:733_1	Taṅkhaṇaṃyeva puratthimādibhedā vātā samuṭṭhahitvā aḍḍhayojanaekayojanadviyojanatiyojanappamāṇāni	733	
PA_atk-s05_13a1:733_2	pabbatakūṭāni padāletvā vanagaccharukkhādīni ummūletvā samantā gāmanigame cuṇṇavicuṇṇaṃ	733	
PA_atk-s05_13a1:733_3	kātuṃ samatthāpi mahāpurisassa puññatejena vihatānubhāvā bodhisattaṃ patvā cīvarakaṇṇamattampi	733	
PA_atk-s05_13a1:733_4	cāletuṃ nāsakkhiṃsu. Tato “udakena na ajjhottharitvā māressāmī”ti mahāvassaṃ samuṭṭhāpesi.	733	
PA_atk-s05_13a1:733_5	Tassānubhāvena uparūpari satapaṭalasahassapaṭalādibhedā valāhakā uṭṭhahitvā vassiṃsu.	733	
PA_atk-s05_13a1:733_6	Vuṭṭhidhārāvegena pathavī chiddā ahosi. Vanarukkhādīnaṃ uparibhāgena mahāmegho āgantvā	733	
PA_atk-s05_13a1:733_7	mahāsattassa cīvare ussāvabinduṭṭhānamattampi temetuṃ nāsakkhi. Tato pāsāṇavassaṃ	733	
PA_atk-s05_13a1:733_8	samuṭṭhāpesi. Mahantāni mahantāni pabbatakūṭāni dhūmāyantāni pajjalantāni ākāsenāgantvā	733	
PA_atk-s05_13a1:733_9	bodhisattaṃ patvā dibbamālāguḷabhāvaṃ āpajjiṃsu. Tato paharaṇavassaṃ samuṭṭhāpesi.	733	
PA_atk-s05_13a1:733_10	Ekatodhārāubhatodhārāasisattikhurappādayo dhūmāyantā pajjalantā ākāsenāgantvā bodhisattaṃ	7331	
PA_atk-s05_13a1:733_11	patvā dibbapupphāni ahesuṃ. Tato aṅgāravassaṃ samuṭṭhāpesi. Kiṃsukavaṇṇā aṅgārā ākāsenāgantvā	7331	
PA_atk-s05_13a1:733_12	bodhisattassa pādamūle dibbapupphāni hutvā vikiriṃsu. Tato kukkuḷavassaṃ samuṭṭhāpesi.	7331	
PA_atk-s05_13a1:733_13	Accuṇho aggivaṇṇo kukkuḷo ākāsenāgantvā bodhisattassa pādamūle dibbacandanacuṇṇaṃ	7331	
PA_atk-s05_13a1:733_14	hutvā nipati. Tato vālukāvassaṃ samuṭṭhāpesi. Atisukhumavālukā dhūmāyantā pajjalantā	7331	
PA_atk-s05_13a1:733_15	ākāsenāgantvā bodhisattassa pādamūle dibbapupphāni hutvā nipatiṃsu. Tato kalalavassaṃ	7331	
PA_atk-s05_13a1:733_16	samuṭṭhāpesi. Taṃ kalalaṃ dhūmāyantaṃ pajjalantaṃ ākāsenāgantvā bodhisattassa pādamūle	7331	
PA_atk-s05_13a1:733_17	dibbavilepanaṃ hutvā nipati. Tato “iminā bhiṃsetvā siddhatthaṃ palāpessāmī”ti andhakāraṃ	7331	
PA_atk-s05_13a1:733_18	samuṭṭhāpesi. Taṃ caturaṅgasamannāgataṃ viya mahātamaṃ hutvā bodhisattaṃ patvā sūriyappabhāvihataṃ	7331	
PA_atk-s05_13a1:733_19	viya andhakāraṃ antaradhāyi.	7331	
PA_atk-s05_13a1:734_0	Evaṃ māro imāhi navahi vātavassapāsāṇapaharaṇaaṅgārakukkuḷavālukākalalaandhakāravuṭṭhīhi	734	
PA_atk-s05_13a1:734_1	bodhisattaṃ palāpetuṃ asakkonto “kiṃ bhaṇe, tiṭṭhatha, imaṃ siddhatthakumāraṃ gaṇhatha	734	
PA_atk-s05_13a1:734_2	hanatha palāpethā”ti parisaṃ āṇāpetvā sayampi girimekhalassa hatthino khandhe nisinno	734	
PA_atk-s05_13a1:734_3	cakkāvudhaṃ ādāya bodhisattaṃ upasaṅkamitvā “siddhattha uṭṭhāhi etasmā pallaṅkā,	734	
PA_atk-s05_13a1:734_4	nāyaṃ tuyhaṃ pāpuṇāti, mayhaṃ eva pāpuṇātī”ti āha. Mahāsatto tassa vacanaṃ sutvā	734	
PA_atk-s05_13a1:734_5	avoca – “māra, neva tayā dasa pāramiyo pūritā, na upapāramiyo, na paramatthapāramiyo,	734	
PA_atk-s05_13a1:734_6	nāpi pañca mahāpariccāgā pariccattā, na ñātatthacariyā, na lokatthacariyā, na buddhicariyā	734	
PA_atk-s05_13a1:734_7	pūritā, sabbā tā mayāyeva pūritā, tasmā nāyaṃ pallaṅko tuyhaṃ pāpuṇāti, mayheveso pāpuṇātī”ti.	734	
PA_atk-s05_13a1:735_0	Māro kuddho kodhavegaṃ asahanto mahāpurisassa cakkāvudhaṃ vissajjesi. Taṃ tassa dasa	735	
PA_atk-s05_13a1:735_1	pāramiyo āvajjentassa uparibhāge mālāvitānaṃ hutvā aṭṭhāsi. Taṃ kira khuradhāracakkāvudhaṃ	735	
PA_atk-s05_13a1:735_2	aññadā tena kuddhena vissaṭṭhaṃ ekaghanapāsāṇatthambhe vaṃsakaḷīre viya chindantaṃ	735	
PA_atk-s05_13a1:735_3	gacchati, idāni pana tasmiṃ mālāvitānaṃ hutvā ṭhite avasesā māraparisā “idāni pallaṅkato	735	
PA_atk-s05_13a1:735_4	vuṭṭhāya palāyissatī”ti mahantamahantāni selakūṭāni vissajjesuṃ. Tānipi mahāpurisassa	735	
PA_atk-s05_13a1:735_5	dasa pāramiyo āvajjentassa mālāguḷabhāvaṃ āpajjitvā bhūmiyaṃ patiṃsu. Devatā cakkavāḷamukhavaṭṭiyaṃ	735	
PA_atk-s05_13a1:735_6	ṭhitā gīvaṃ pasāretvā sīsaṃ ukkhipitvā “naṭṭho vata so siddhatthakumārassa rūpaggappatto	735	
PA_atk-s05_13a1:735_7	attabhāvo, kiṃ nu kho karissatī”ti olokenti.	735	
PA_atk-s05_13a1:736_0	Tato mahāpuriso “pūritapāramīnaṃ bodhisattānaṃ abhisambujjhanadivase pattapallaṅko	736	
PA_atk-s05_13a1:736_1	mayhaṃva pāpuṇātī”ti vatvā ṭhitaṃ māraṃ āha – “māra tuyhaṃ dānassa dinnabhāve ko	736	
PA_atk-s05_13a1:736_2	sakkhī”ti. Māro “ime ettakā janā sakkhino”ti mārabalābhimukhaṃ hatthaṃ pasāresi.	736	
PA_atk-s05_13a1:736_3	Tasmiṃ khaṇe māraparisāya “ahaṃ sakkhī, ahaṃ sakkhī”ti pavattasaddo pathaviundriyanasaddasadiso	736	
PA_atk-s05_13a1:736_4	ahosi. Atha māro mahāpurisaṃ āha “siddhattha, tuyhaṃ dānassa dinnabhāve ko sakkhī”ti.	736	
PA_atk-s05_13a1:736_5	Mahāpuriso “tuyhaṃ tāva dānassa dinnabhāve sacetanā sakkhino, mayhaṃ pana imasmiṃ	736	
PA_atk-s05_13a1:736_6	ṭhāne sacetano koci sakkhī nāma natthi, tiṭṭhatu tāva me avasesattabhāvesu dinnadānaṃ,	736	
PA_atk-s05_13a1:736_7	vessantarattabhāve pana ṭhatvā mayhaṃ sattasatakamahādānassa dinnabhāve ayaṃ acetanāpi	736	
PA_atk-s05_13a1:736_8	ghanamahāpathavī sakkhī”ti cīvaragabbhantarato dakkhiṇahatthaṃ abhinīharitvā “vessantarattabhāve	736	
PA_atk-s05_13a1:736_9	ṭhatvā mayhaṃ sattasatakamahādānassa dinnabhāve tvaṃ sakkhī na sakkhī”ti mahāpathaviabhimukhaṃ	736	
PA_atk-s05_13a1:736_10	hatthaṃ pasāresi. Mahāpathavī “ahaṃ te tadā sakkhī”ti viravasatena viravasahassena	7361	
PA_atk-s05_13a1:736_11	viravasatasahassena mārabalaṃ avattharamānā viya unnadi.	7361	
PA_atk-s05_13a1:737_0	Tato mahāpurise “dinnaṃ te siddhattha mahādānaṃ uttamadāna”nti vessantaradānaṃ sammasante	737	
PA_atk-s05_13a1:737_1	diyaḍḍhayojanasatiko girimekhalahatthī jaṇṇukehi pathaviyaṃ patiṭṭhāsi, māraparisā	737	
PA_atk-s05_13a1:737_2	disāvidisā palāyi, dve ekamaggena gatā nāma natthi, sīsābharaṇāni ceva nivatthavatthāni	737	
PA_atk-s05_13a1:737_3	ca pahāya sammukhasammukhadisāhiyeva palāyiṃsu. Tato devasaṅghā palāyamānaṃ mārabalaṃ	737	
PA_atk-s05_13a1:737_4	disvā “mārassa parājayo jāto, siddhatthakumārassa jayo, jayapūjaṃ karissāmā”ti nāgā	737	
PA_atk-s05_13a1:737_5	nāgānaṃ, supaṇṇā supaṇṇānaṃ, devatā devatānaṃ, brahmāno brahmānaṃ, ugghosetvā gandhamālādihatthā	737	
PA_atk-s05_13a1:737_6	mahāpurisassa santikaṃ bodhipallaṅkaṃ agamaṃsu.	737	
PA_atk-s05_13a1:738	Evaṃ gatesu ca pana tesu –	73	
PA_atk-s05_13a1:739	“Jayo hi buddhassa sirīmato ayaṃ, mārassa ca pāpimato parājayo;	73	
PA_atk-s05_13a1:740	Ugghosayuṃ bodhimaṇḍe pamoditā, jayaṃ tadā nāgagaṇā mahesino.	74	
PA_atk-s05_13a1:741	“Jayo hi buddhassa sirīmato ayaṃ, mārassa ca pāpimato parājayo;	74	
PA_atk-s05_13a1:742	Ugghosayuṃ bodhimaṇḍe pamoditā, supaṇṇasaṅghāpi jayaṃ mahesino.	74	
PA_atk-s05_13a1:743	“Jayo hi buddhassa sirīmato ayaṃ, mārassa ca pāpimato parājayo;	74	
PA_atk-s05_13a1:744	Ugghosayuṃ bodhimaṇḍe pamoditā, jayaṃ tadā devagaṇā mahesino.	74	
PA_atk-s05_13a1:745	“Jayo hi buddhassa sirīmato ayaṃ, mārassa ca pāpimato parājayo;	74	
PA_atk-s05_13a1:746	Ugghosayuṃ bodhimaṇḍe pamoditā, jayaṃ tadā brahmagaṇāpi tādino”ti.	74	
PA_atk-s05_13a1:747_0	Avasesā dasasu cakkavāḷasahassesu devatā mālāgandhavilepanehi ca pūjayamānā nānappakārā	747	
PA_atk-s05_13a1:747_1	thutiyo ca vadamānā aṭṭhaṃsu. Evaṃ anatthaṅgateyeva sūriye mahāpuriso mārabalaṃ vidhametvā	747	
PA_atk-s05_13a1:747_2	cīvarūpari patamānehi bodhirukkhaṅkurehi rattapavāḷapallavehi viya pūjiyamāno paṭhamayāme	747	
PA_atk-s05_13a1:747_3	pubbenivāsañāṇaṃ anussaritvā, majjhimayāme dibbacakkhuṃ visodhetvā, pacchimayāme	747	
PA_atk-s05_13a1:747_4	paṭiccasamuppāde ñāṇaṃ otāresi. Athassa dvādasapadikaṃ paccayākāraṃ vaṭṭavivaṭṭavasena	747	
PA_atk-s05_13a1:747_5	anulomapaṭilomato sammasantassa dasasahassī lokadhātu udakapariyantaṃ katvā dvādasakkhattuṃ sampakampi.	747	
PA_atk-s05_13a1:748_0	Mahāpurise pana dasasahassilokadhātuṃ unnādetvā aruṇuggamanavelāya sabbaññutaññāṇaṃ	748	
PA_atk-s05_13a1:748_1	paṭivijjhante sakaladasasahassī lokadhātu alaṅkatapaṭiyattā ahosi. Pācīnacakkavāḷamukhavaṭṭiyaṃ	748	
PA_atk-s05_13a1:748_2	ussāpitānaṃ dhajānaṃ paṭākānaṃ raṃsiyo pacchimacakkavāḷamukhavaṭṭiyaṃ paharanti,	748	
PA_atk-s05_13a1:748_3	tathā pacchimacakkavāḷamukhavaṭṭiyaṃ ussāpitānaṃ pācīnacakkavāḷamukhavaṭṭiyaṃ, dakkhiṇacakkavāḷamukhavaṭṭiyaṃ	748	
PA_atk-s05_13a1:748_4	ussāpitānaṃ uttaracakkavāḷamukhavaṭṭiyaṃ, uttaracakkavāḷamukhavaṭṭiyaṃ ussāpitānaṃ	748	
PA_atk-s05_13a1:748_5	dakkhiṇacakkavāḷamukhavaṭṭiyaṃ paharanti, pathavitale ussāpitānaṃ pana dhajānaṃ paṭākānaṃ	748	
PA_atk-s05_13a1:748_6	brahmalokaṃ āhacca aṭṭhaṃsu, brahmaloke baddhānaṃ pathavitale patiṭṭhahiṃsu, dasasahassacakkavāḷesu	748	
PA_atk-s05_13a1:748_7	pupphūpagarukkhā pupphaṃ gaṇhiṃsu, phalūpagarukkhā phalapiṇḍībhārabharitā ahesuṃ.	748	
PA_atk-s05_13a1:748_8	Khandhesu khandhapadumāni pupphiṃsu, sākhāsu sākhāpadumāni, latāsu latāpadumāni,	748	
PA_atk-s05_13a1:748_9	ākāse olambakapadumāni, silātalāni bhinditvā uparūpari satta satta hutvā daṇḍakapadumāni	748	
PA_atk-s05_13a1:748_10	uṭṭhahiṃsu. Dasasahassī lokadhātu vaṭṭetvā vissaṭṭhamālāguḷā viya susanthatapupphasanthāro	7481	
PA_atk-s05_13a1:748_11	viya ca ahosi. Cakkavāḷantaresu aṭṭhayojanasahassalokantarikā sattasūriyappabhāyapi	7481	
PA_atk-s05_13a1:748_12	anobhāsitapubbā ekobhāsā ahesuṃ, caturāsītiyojanasahassagambhīro mahāsamuddo madhurodako	7481	
PA_atk-s05_13a1:748_13	ahosi, nadiyo nappavattiṃsu, jaccandhā rūpāni passiṃsu, jātibadhirā saddaṃ suṇiṃsu,	7481	
PA_atk-s05_13a1:748_14	jātipīṭhasappino padasā gacchiṃsu, andubandhanādīni chijjitvā patiṃsu.	7481	
PA_atk-s05_13a1:749	Evaṃ aparimāṇena sirivibhavena pūjiyamāno mahāpuriso anekappakāresu acchariyadhammesu pātubhūtesu sabbaññutaññāṇaṃ paṭivijjhitvā sabbabuddhānaṃ avijahitaṃ udānaṃ udānesi –	74	
PA_atk-s05_13a1:750	“Anekajātisaṃsāraṃ, sandhāvissaṃ anibbisaṃ;	75	
PA_atk-s05_13a1:751	Gahakāraṃ gavesanto, dukkhā jāti punappunaṃ.	75	
PA_atk-s05_13a1:752	“Gahakāraka diṭṭhosi, puna gehaṃ na kāhasi;	75	
PA_atk-s05_13a1:753	Sabbā te phāsukā bhaggā, gahakūṭaṃ visaṅkhataṃ;	75	
PA_atk-s05_13a1:754	Visaṅkhāragataṃ cittaṃ, taṇhānaṃ khayamajjhagā”ti. ;	75	
PA_atk-s05_13a1:755	Iti tusitapurato paṭṭhāya yāva ayaṃ bodhimaṇḍe sabbaññutappatti, ettakaṃ ṭhānaṃ avidūrenidānaṃ nāmāti veditabbaṃ.	75	
PA_atk-s05_13a1:756	Avidūrenidānakathā niṭṭhitā.	75	
PA_atk-s05_13a1:757	3. Santikenidānakathā	75	
PA_atk-s05_13a1:758_0	“Santikenidānaṃ pana ‘bhagavā sāvatthiyaṃ viharati jetavane anāthapiṇḍikassa ārāme.	758	
PA_atk-s05_13a1:758_1	Vesāliyaṃ viharati mahāvane kūṭāgārasālāya’nti evaṃ tesu tesu ṭhānesu viharato tasmiṃ	758	
PA_atk-s05_13a1:758_2	tasmiṃ ṭhāneyeva labbhatī”ti vuttaṃ. Kiñcāpi evaṃ vuttaṃ, atha kho pana tampi ādito	758	
PA_atk-s05_13a1:758_3	paṭṭhāya evaṃ veditabbaṃ – udānaṃ udānetvā jayapallaṅke nisinnassa hi bhagavato etadahosi	758	
PA_atk-s05_13a1:758_4	“ahaṃ kappasatasahassādhikāni cattāri asaṅkhyeyyāni imassa pallaṅkassa kāraṇā sandhāviṃ,	758	
PA_atk-s05_13a1:758_5	ettakaṃ me kālaṃ imasseva pallaṅkassa kāraṇā alaṅkatasīsaṃ gīvāya chinditvā dinnaṃ,	758	
PA_atk-s05_13a1:758_6	suañjitāni akkhīni hadayamaṃsañca ubbaṭṭetvā dinnaṃ, jālīkumārasadisā puttā kaṇhājinakumārisadisā	758	
PA_atk-s05_13a1:758_7	dhītaro maddīdevisadisā bhariyāyo ca paresaṃ dāsatthāya dinnā, ayaṃ me pallaṅko jayapallaṅko	758	
PA_atk-s05_13a1:758_8	varapallaṅko ca. Ettha me nisinnassa saṅkappā paripuṇṇā, na tāva ito uṭṭhahissāmī”ti	758	
PA_atk-s05_13a1:758_9	anekakoṭisatasahassā samāpattiyo samāpajjanto sattāhaṃ tattheva nisīdi. Yaṃ sandhāya	758	
PA_atk-s05_13a1:758_10	vuttaṃ “atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.	7581	
PA_atk-s05_13a1:759_0	Atha ekaccānaṃ devatānaṃ “ajjāpi nūna siddhatthassa kattabbakiccaṃ atthi, pallaṅkasmiñhi	759	
PA_atk-s05_13a1:759_1	ālayaṃ na vijahatī”ti parivitakko udapādi. Satthā devatānaṃ parivitakkaṃ ñatvā tāsaṃ	759	
PA_atk-s05_13a1:759_2	vitakkavūpasamanatthaṃ vehāsaṃ abbhuggantvā yamakapāṭihāriyaṃ dassesi. Mahābodhimaṇḍasmiñhi	759	
PA_atk-s05_13a1:759_3	katapāṭihāriyañca, ñātisamāgame katapāṭihāriyañca, pāthikaputtasamāgame katapāṭihāriyañca,	759	
PA_atk-s05_13a1:759_4	sabbaṃ kaṇḍambarukkhamūle yamakapāṭihāriyasadisaṃ ahosi.	759	
PA_atk-s05_13a1:760_0	Evaṃ satthā iminā pāṭihāriyena devatānaṃ vitakkaṃ vūpasametvā pallaṅkato īsakaṃ pācīnanissite	760	
PA_atk-s05_13a1:760_1	uttaradisābhāge ṭhatvā “imasmiṃ vata me pallaṅke sabbaññutaññāṇaṃ paṭividdha”nti	760	
PA_atk-s05_13a1:760_2	cattāri asaṅkhyeyyāni kappasatasahassañca pūritānaṃ pāramīnaṃ phalādhigamaṭṭhānaṃ	760	
PA_atk-s05_13a1:760_3	pallaṅkaṃ bodhirukkhañca animisehi akkhīhi olokayamāno sattāhaṃ vītināmesi, taṃ ṭhānaṃ	760	
PA_atk-s05_13a1:760_4	animisacetiyaṃ nāma jātaṃ. Atha pallaṅkassa ca ṭhitaṭṭhānassa ca antarā caṅkamaṃ	760	
PA_atk-s05_13a1:760_5	māpetvā puratthimapacchimato āyate ratanacaṅkame caṅkamanto sattāhaṃ vītināmesi,	760	
PA_atk-s05_13a1:760_6	taṃ ṭhānaṃ ratanacaṅkamacetiyaṃ nāma jātaṃ.	760	
PA_atk-s05_13a1:761_0	Catutthe pana sattāhe bodhito pacchimuttaradisābhāge devatā ratanagharaṃ māpayiṃsu,	761	
PA_atk-s05_13a1:761_1	tattha pallaṅkena nisīditvā abhidhammapiṭakaṃ visesato cettha anantanayaṃ samantapaṭṭhānaṃ	761	
PA_atk-s05_13a1:761_2	vicinanto sattāhaṃ vītināmesi. Ābhidhammikā panāhu “ratanagharaṃ nāma na sattaratanamayaṃ	761	
PA_atk-s05_13a1:761_3	gehaṃ, sattannaṃ pana pakaraṇānaṃ sammasitaṭṭhānaṃ ‘ratanaghara’nti vuccatī”ti. Yasmā	761	
PA_atk-s05_13a1:761_4	panettha ubhopete pariyāyā yujjanti, tasmā ubhayampetaṃ gahetabbameva. Tato paṭṭhāya	761	
PA_atk-s05_13a1:761_5	pana taṃ ṭhānaṃ ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni	761	
PA_atk-s05_13a1:761_6	vītināmetvā pañcame sattāhe bodhirukkhamūlā yena ajapālanigrodho tenupasaṅkami, tatrāpi	761	
PA_atk-s05_13a1:761_7	dhammaṃ vicinantoyeva vimuttisukhaṃ paṭisaṃvedento nisīdi.	761	
PA_atk-s05_13a1:762_0	Tasmiṃ samaye māro devaputto “ettakaṃ kālaṃ anubandhanto otārāpekkhopi imassa na	762	
PA_atk-s05_13a1:762_1	kiñci khalitaṃ addasaṃ, atikkantodāni esa mama vasa”nti domanassappatto mahāmagge	762	
PA_atk-s05_13a1:762_2	nisīditvā soḷasa kāraṇāni cintento bhūmiyaṃ soḷasa lekhā kaḍḍhi – “ahaṃ eso viya	762	
PA_atk-s05_13a1:762_3	dānapāramiṃ na pūresiṃ, tenamhi iminā sadiso na jāto”ti ekaṃ lekhaṃ kaḍḍhi. Tathā	762	
PA_atk-s05_13a1:762_4	“ahaṃ eso viya sīlapāramiṃ, nekkhammapāramiṃ, paññāpāramiṃ, vīriyapāramiṃ, khantipāramiṃ,	762	
PA_atk-s05_13a1:762_5	saccapāramiṃ, adhiṭṭhānapāramiṃ, mettāpāramiṃ, upekkhāpāramiṃ na pūresiṃ, tenamhi	762	
PA_atk-s05_13a1:762_6	iminā sadiso na jāto”ti dasamaṃ lekhaṃ kaḍḍhi. Tathā “ahaṃ eso viya asādhāraṇassa	762	
PA_atk-s05_13a1:762_7	indriyaparopariyattañāṇassa paṭivedhāya upanissayabhūtā dasa pāramiyo na pūresiṃ,	762	
PA_atk-s05_13a1:762_8	tenamhi iminā sadiso na jāto”ti ekādasamaṃ lekhaṃ kaḍḍhi. Tathā “ahaṃ eso viya asādhāraṇassa	762	
PA_atk-s05_13a1:762_9	āsayānusayañāṇassa, mahākaruṇāsamāpattiñāṇassa, yamakapāṭihīrañāṇassa, anāvaraṇañāṇassa,	762	
PA_atk-s05_13a1:762_10	sabbaññutaññāṇassa paṭivedhāya upanissayabhūtā dasa pāramiyo na pūresiṃ, tenamhi	7621	
PA_atk-s05_13a1:762_11	iminā sadiso na jāto”ti soḷasamaṃ lekhaṃ kaḍḍhi. Evaṃ imehi kāraṇehi mahāmagge soḷasa	7621	
PA_atk-s05_13a1:762_12	lekhā kaḍḍhamāno nisīdi.	7621	
PA_atk-s05_13a1:763_0	Tasmiṃ samaye taṇhā, arati, ragāti tisso māradhītaro “pitā no na paññāyati, kahaṃ	763	
PA_atk-s05_13a1:763_1	nu kho etarahī”ti olokayamānā taṃ domanassappattaṃ bhūmiṃ vilekhamānaṃ nisinnaṃ disvā	763	
PA_atk-s05_13a1:763_2	pitu santikaṃ gantvā “kasmā, tāta, dukkhī dummano”ti pucchiṃsu. Ammā, ayaṃ mahāsamaṇo	763	
PA_atk-s05_13a1:763_3	mayhaṃ vasaṃ atikkanto, ettakaṃ kālaṃ olokento otāramassa daṭṭhuṃ nāsakkhiṃ, tenāhaṃ	763	
PA_atk-s05_13a1:763_4	dukkhī dummanoti. Yadi evaṃ mā cintayittha, mayametaṃ attano vase katvā ādāya āgamissāmāti.	763	
PA_atk-s05_13a1:763_5	Na sakkā, ammā, eso kenaci vase kātuṃ, acalāya saddhāya patiṭṭhito eso purisoti.	763	
PA_atk-s05_13a1:763_6	“Tāta mayaṃ itthiyo nāma idāneva naṃ rāgapāsādīhi bandhitvā ānessāma, tumhe mā cintayitthā”ti	763	
PA_atk-s05_13a1:763_7	bhagavantaṃ upasaṅkamitvā “pāde te samaṇa paricāremā”ti āhaṃsu. Bhagavā va tāsaṃ	763	
PA_atk-s05_13a1:763_8	vacanaṃ manasi akāsi, na akkhīni ummīletvā olokesi, anuttare upadhisaṅkhaye vimuttamānaso	763	
PA_atk-s05_13a1:763_9	vivekasukhaññeva anubhavanto nisīdi.	763	
PA_atk-s05_13a1:764_0	Puna māradhītaro “uccāvacā kho purisānaṃ adhippāyā, kesañci kumārikāsu pemaṃ hoti,	764	
PA_atk-s05_13a1:764_1	kesañci paṭhamavaye ṭhitāsu, kesañci majjhimavaye ṭhitāsu, yaṃnūna mayaṃ nānappakārehi	764	
PA_atk-s05_13a1:764_2	rūpehi palobheyyāmā”ti ekamekā kumārivaṇṇādivasena sataṃ sataṃ attabhāve abhinimminitvā	764	
PA_atk-s05_13a1:764_3	kumāriyo, avijātā, sakiṃvijātā, duvijātā, majjhimitthiyo, mahitthiyo ca hutvā chakkhattuṃ	764	
PA_atk-s05_13a1:764_4	bhagavantaṃ upasaṅkamitvā “pāde te samaṇa paricāremā”ti āhaṃsu. Tampi bhagavā na	764	
PA_atk-s05_13a1:764_5	manasākāsi, yathā taṃ anuttare upadhisaṅkhayeva vimutto. Keci panācariyā vadanti	764	
PA_atk-s05_13a1:764_6	“tā mahitthibhāvena upagatā disvā bhagavā ‘evamevaṃ etā khaṇḍadantā palitakesā hontū’ti	764	
PA_atk-s05_13a1:764_7	adhiṭṭhāsī”ti, taṃ na gahetabbaṃ. Na hi satthā evarūpaṃ adhiṭṭhānaṃ karoti. Bhagavā	764	
PA_atk-s05_13a1:764_8	pana “apetha tumhe, kiṃ disvā evaṃ vāyamatha, evarūpaṃ nāma avītarāgādīnaṃ purato	764	
PA_atk-s05_13a1:764_9	kātuṃ yuttaṃ, tathāgatassa pana rāgo pahīno, doso pahīno, moho pahīno”ti attano kilesappahānaṃ ārabbha –	764	
PA_atk-s05_13a1:765	“Yassa jitaṃ nāvajīyati, jitamassa noyāti koci loke;	76	
PA_atk-s05_13a1:766	Taṃ buddhamanantagocaraṃ, apadaṃ kena padena nessatha.	76	
PA_atk-s05_13a1:767	“Yassa jālinī visattikā, taṇhā natthi kuhiñci netave;	76	
PA_atk-s05_13a1:768	Taṃ buddhamanantagocaraṃ, apadaṃ kena padena nessathā”ti. –	76	
PA_atk-s05_13a1:769	Imā dhammapade buddhavagge dve gāthā vadanto dhammaṃ kathesi. Tā “saccaṃ kira no pitā avoca, arahaṃ sugato loke na rāgena suvānayo”tiādīni vatvā pitu santikaṃ agamaṃsu.	76	
PA_atk-s05_13a1:770_0	Bhagavāpi tattha sattāhaṃ vītināmetvā mucalindamūlaṃ agamāsi. Tattha sattāhavaddalikāya	770	
PA_atk-s05_13a1:770_1	uppannāya sītādipaṭibāhanatthaṃ mucalindena nāgarājena sattakkhattuṃ bhogehi parikkhitto	770	
PA_atk-s05_13a1:770_2	asambādhāya gandhakuṭiyaṃ viharanto viya vimuttisukhaṃ paṭisaṃvediyamāno sattāhaṃ	770	
PA_atk-s05_13a1:770_3	vītināmetvā rājāyatanaṃ upasaṅkami, tatthāpi vimuttisukhaṃ paṭisaṃvediyamānoyeva	770	
PA_atk-s05_13a1:770_4	nisīdi. Ettāvatā satta sattāhāni paripuṇṇāni. Etthantare neva mukhadhovanaṃ, na sarīrapaṭijagganaṃ,	770	
PA_atk-s05_13a1:770_5	na āhārakiccaṃ ahosi, jhānasukhaphalasukheneva vītināmesi.	770	
PA_atk-s05_13a1:771_0	Athassa tasmiṃ sattasattāhamatthake ekūnapaññāsatime divase tattha nisinnassa “mukhaṃ	771	
PA_atk-s05_13a1:771_1	dhovissāmī”ti cittaṃ udapādi. Sakko devānamindo agadaharīṭakaṃ āharitvā adāsi, satthā	771	
PA_atk-s05_13a1:771_2	taṃ paribhuñji, tenassa sarīravaḷañjaṃ ahosi. Athassa sakkoyeva nāgalatādantakaṭṭhañceva	771	
PA_atk-s05_13a1:771_3	mukhadhovanaudakañca adāsi. Satthā taṃ dantakaṭṭhaṃ khāditvā anotattadahodakena mukhaṃ	771	
PA_atk-s05_13a1:771_4	dhovitvā tattheva rājāyatanamūle nisīdi.	771	
PA_atk-s05_13a1:772_0	Tasmiṃ samaye tapussabhallikā nāma dve vāṇijā pañcahi sakaṭasatehi ukkalājanapadā	772	
PA_atk-s05_13a1:772_1	majjhimadesaṃ gacchantā attano ñātisālohitāya devatāya sakaṭāni sannirumbhitvā satthu	772	
PA_atk-s05_13a1:772_2	āhārasampādane ussāhitā manthañca madhupiṇḍikañca ādāya “paṭiggaṇhātu no, bhante,	772	
PA_atk-s05_13a1:772_3	bhagavā imaṃ āhāraṃ anukampaṃ upādāyā”ti satthāraṃ upasaṅkamitvā aṭṭhaṃsu. Bhagavā	772	
PA_atk-s05_13a1:772_4	pāyāsapaṭiggahaṇadivaseyeva pattassa antarahitattā “na kho tathāgatā hatthesu paṭiggaṇhanti,	772	
PA_atk-s05_13a1:772_5	kimhi nu kho ahaṃ paṭiggaṇheyya”nti cintesi. Athassa cittaṃ ñatvā catūhi disāhi cattāro	772	
PA_atk-s05_13a1:772_6	mahārājāno indanīlamaṇimaye patte upanāmesuṃ, bhagavā te paṭikkhipi. Puna muggavaṇṇaselamaye	772	
PA_atk-s05_13a1:772_7	cattāro patte upanāmesuṃ. Bhagavā catunnampi devaputtānaṃ anukampāya cattāropi patte	772	
PA_atk-s05_13a1:772_8	paṭiggahetvā uparūpari ṭhapetvā “eko hotū”ti adhiṭṭhāsi, cattāropi mukhavaṭṭiyaṃ	772	
PA_atk-s05_13a1:772_9	paññāyamānalekhā hutvā majjhimena pamāṇena ekattaṃ upagamiṃsu. Bhagavā tasmiṃ paccagghe	772	
PA_atk-s05_13a1:772_10	selamaye patte āhāraṃ paṭiggaṇhitvā paribhuñjitvā anumodanaṃ akāsi. Dve bhātaro vāṇijā	7721	
PA_atk-s05_13a1:772_11	buddhañca dhammañca saraṇaṃ gantvā dvevācikā upāsakā ahesuṃ. Atha nesaṃ “ekaṃ no,	7721	
PA_atk-s05_13a1:772_12	bhante, paricaritabbaṭṭhānaṃ dethā”ti vadantānaṃ dakkhiṇahatthena attano sīsaṃ parāmasitvā	7721	
PA_atk-s05_13a1:772_13	kesadhātuyo adāsi. Te attano nagare tā dhātuyo suvaṇṇasamuggassa anto pakkhipitvā	7721	
PA_atk-s05_13a1:772_14	cetiyaṃ patiṭṭhāpesuṃ.	7721	
PA_atk-s05_13a1:773_0	Sammāsambuddhopi kho tato uṭṭhāya puna ajapālanigrodhameva gantvā nigrodhamūle nisīdi.	773	
PA_atk-s05_13a1:773_1	Athassa tattha nisinnamattasseva attanā adhigatassa dhammassa gambhīrataṃ paccavekkhantassa	773	
PA_atk-s05_13a1:773_2	sabbabuddhānaṃ āciṇṇo “adhigato kho myāyaṃ dhammo”ti paresaṃ dhammaṃ adesetukamyatākārapavatto	773	
PA_atk-s05_13a1:773_3	vitakko udapādi. Atha brahmā sahampati “nassati vata bho loko, vinassati vata bho	773	
PA_atk-s05_13a1:773_4	loko”ti dasahi cakkavāḷasahassehi sakkasuyāmasantusitasunimmitavasavattimahābrahmāno	773	
PA_atk-s05_13a1:773_5	ādāya satthu santikaṃ gantvā “desetu, bhante, bhagavā dhamma”ntiādinā nayena dhammadesanaṃ āyāci.	773	
PA_atk-s05_13a1:774_0	Satthā tassa paṭiññaṃ datvā “kassa nu kho ahaṃ paṭhamaṃ dhammaṃ deseyya”nti cintento	774	
PA_atk-s05_13a1:774_1	“āḷāro paṇḍito, so imaṃ dhammaṃ khippaṃ ājānissatī”ti cittaṃ uppādetvā puna olokento	774	
PA_atk-s05_13a1:774_2	tassa sattāhakālakatabhāvaṃ ñatvā udakaṃ āvajjesi. Tassāpi abhidosakālakatabhāvaṃ	774	
PA_atk-s05_13a1:774_3	ñatvā “bahūpakārā kho me pañcavaggiyā bhikkhū”ti pañcavaggiye ārabbha manasikāraṃ	774	
PA_atk-s05_13a1:774_4	katvā “kahaṃ nu kho te etarahi viharantī”ti āvajjento “bārāṇasiyaṃ isipatane migadāye”ti	774	
PA_atk-s05_13a1:774_5	ñatvā “tattha gantvā dhammacakkaṃ pavattessāmī”ti katipāhaṃ bodhimaṇḍasāmantāyeva	774	
PA_atk-s05_13a1:774_6	piṇḍāya caranto viharitvā āsāḷhipuṇṇamāsiyaṃ “bārāṇasiṃ gamissāmī”ti cātuddasiyaṃ	774	
PA_atk-s05_13a1:774_7	paccūsasamaye vibhātāya rattiyā kālasseva pattacīvaramādāya aṭṭhārasayojanamaggaṃ	774	
PA_atk-s05_13a1:774_8	paṭipanno antarāmagge upakaṃ nāma ājīvakaṃ disvā tassa attano buddhabhāvaṃ ācikkhitvā	774	
PA_atk-s05_13a1:774_9	taṃ divasaṃyeva sāyanhasamaye isipatanaṃ agamāsi.	774	
PA_atk-s05_13a1:775_0	Pañcavaggiyā therā tathāgataṃ dūratova āgacchantaṃ disvā “ayaṃ āvuso samaṇo gotamo	775	
PA_atk-s05_13a1:775_1	paccayabāhullāya āvattitvā paripuṇṇakāyo pīṇindriyo suvaṇṇavaṇṇo hutvā āgacchati,	775	
PA_atk-s05_13a1:775_2	imassa abhivādanādīni na karissāma, mahākulapasuto kho panesa āsanābhihāraṃ arahati,	775	
PA_atk-s05_13a1:775_3	tenassa āsanamattaṃ paññāpessāmā”ti katikaṃ akaṃsu. Bhagavā sadevakassa lokassa cittācāraṃ	775	
PA_atk-s05_13a1:775_4	jānanasamatthena ñāṇena “kiṃ nu kho ime cintayiṃsū”ti āvajjetvā cittaṃ aññāsi. Atha	775	
PA_atk-s05_13a1:775_5	ne sabbadevamanussesu anodissakavasena pharaṇasamatthaṃ mettacittaṃ saṅkhipitvā odissakavasena	775	
PA_atk-s05_13a1:775_6	mettacittena phari. Te bhagavatā mettacittena phuṭṭhā tathāgate upasaṅkamante sakāya	775	
PA_atk-s05_13a1:775_7	katikāya saṇṭhātuṃ asakkontā abhivādanapaccuṭṭhānādīni sabbakiccāni akaṃsu, sammāsambuddhabhāvaṃ	775	
PA_atk-s05_13a1:775_8	panassa ajānamānā kevalaṃ nāmena ca āvusovādena ca samudācaranti.	775	
PA_atk-s05_13a1:776_0	Atha ne bhagavā “mā vo, bhikkhave, tathāgataṃ nāmena ca āvusovādena ca samudācaratha,	776	
PA_atk-s05_13a1:776_1	arahaṃ, bhikkhave, tathāgato sammāsambuddho”ti attano buddhabhāvaṃ saññāpetvā paññatte	776	
PA_atk-s05_13a1:776_2	varabuddhāsane nisinno uttarāsāḷhanakkhattayoge vattamāne aṭṭhārasahi brahmakoṭīhi	776	
PA_atk-s05_13a1:776_3	parivuto pañcavaggiye there āmantetvā dhammacakkappavattanasuttantaṃ desesi. Tesu	776	
PA_atk-s05_13a1:776_4	aññāsikoṇḍaññatthero desanānusārena ñāṇaṃ pesento suttapariyosāne aṭṭhārasahi brahmakoṭīhi	776	
PA_atk-s05_13a1:776_5	saddhiṃ sotāpattiphale patiṭṭhāsi. Satthā tattheva vassaṃ upagantvā punadivase vappattheraṃ	776	
PA_atk-s05_13a1:776_6	ovadanto vihāreyeva nisīdi, sesā cattāro piṇḍāya cariṃsu. Vappatthero pubbaṇheyeva	776	
PA_atk-s05_13a1:776_7	sotāpattiphalaṃ pāpuṇi. Eteneva upāyena punadivase bhaddiyattheraṃ, punadivase mahānāmattheraṃ,	776	
PA_atk-s05_13a1:776_8	punadivase assajittheranti sabbe sotāpattiphale patiṭṭhāpetvā pañcamiyaṃ pakkhassa	776	
PA_atk-s05_13a1:776_9	pañcapi jane sannipātetvā anattalakkhaṇasuttantaṃ desesi. Desanāpariyosāne pañcapi	776	
PA_atk-s05_13a1:776_10	therā arahattaphale patiṭṭhahiṃsu. Atha satthā yasakulaputtassa upanissayaṃ disvā	7761	
PA_atk-s05_13a1:776_11	taṃ rattibhāge nibbijjitvā gehaṃ pahāya nikkhantaṃ “ehi yasā”ti pakkositvā tasmiṃyeva	7761	
PA_atk-s05_13a1:776_12	rattibhāge sotāpattiphale, punadivase arahatte patiṭṭhāpetvā, aparepi tassa sahāyake	7761	
PA_atk-s05_13a1:776_13	catupaṇṇāsa jane ehibhikkhupabbajjāya pabbājetvā arahattaṃ pāpesi.	7761	
PA_atk-s05_13a1:777_0	Evaṃ loke ekasaṭṭhiyā arahantesu jātesu satthā vutthavasso pavāretvā “caratha, bhikkhave,	777	
PA_atk-s05_13a1:777_1	cārika”nti saṭṭhi bhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe	777	
PA_atk-s05_13a1:777_2	tiṃsa jane bhaddavaggiyakumāre vinesi. Tesu sabbapacchimako sotāpanno, sabbuttamo	777	
PA_atk-s05_13a1:777_3	anāgāmī ahosi. Tepi sabbe ehibhikkhubhāveneva pabbājetvā disāsu pesetvā uruvelaṃ	777	
PA_atk-s05_13a1:777_4	gantvā aḍḍhuḍḍhāni pāṭihāriyasahassāni dassetvā uruvelakassapādayo sahassajaṭilaparivāre	777	
PA_atk-s05_13a1:777_5	tebhātikajaṭile vinetvā ehibhikkhubhāveneva pabbājetvā gayāsīse nisīdāpetvā ādittapariyāyadesanāya	777	
PA_atk-s05_13a1:777_6	arahatte patiṭṭhāpetvā tena arahantasahassena parivuto “bimbisārarañño dinnaṃ paṭiññaṃ	777	
PA_atk-s05_13a1:777_7	mocessāmī”ti rājagahaṃ gantvā nagarūpacāre laṭṭhivanuyyānaṃ agamāsi. Rājā uyyānapālassa	777	
PA_atk-s05_13a1:777_8	santikā “satthā āgato”ti sutvā dvādasanahutehi brāhmaṇagahapatikehi parivuto satthāraṃ	777	
PA_atk-s05_13a1:777_9	upasaṅkamitvā cakkavicittatalesu suvaṇṇapaṭṭavitānaṃ viya pabhāsamudayaṃ vissajjantesu	777	
PA_atk-s05_13a1:777_10	tathāgatassa pādesu sirasā nipatitvā ekamantaṃ nisīdi saddhiṃ parisāya.	7771	
PA_atk-s05_13a1:778_0	Atha kho tesaṃ brāhmaṇagahapatikānaṃ etadahosi “kiṃ nu kho mahāsamaṇo uruvelakassape	778	
PA_atk-s05_13a1:778_1	brahmacariyaṃ carati, udāhu uruvelakassapo mahāsamaṇe”ti. Bhagavā tesaṃ cetasā cetoparivitakkamaññāya	778	
PA_atk-s05_13a1:778_2	theraṃ gāthāya ajjhabhāsi –	778	
PA_atk-s05_13a1:779	“Kimeva disvā uruvelavāsi, pahāsi aggiṃ kisako vadāno;	77	
PA_atk-s05_13a1:780	Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;	78	
PA_atk-s05_13a1:781	Theropi bhagavato adhippāyaṃ viditvā –	78	
PA_atk-s05_13a1:782	“Rūpe ca sadde ca atho rase ca, kāmitthiyo cābhivadanti yaññā;	78	
PA_atk-s05_13a1:783	Etaṃ malanti upadhīsu ñatvā, tasmā na yiṭṭhe na hute arañji”nti. –	78	
PA_atk-s05_13a1:784_0	Imaṃ gāthaṃ vatvā attano sāvakabhāvapakāsanatthaṃ tathāgatassa pādapiṭṭhe sīsaṃ ṭhapetvā	784	
PA_atk-s05_13a1:784_1	“satthā me, bhante, bhagavā, sāvakohamasmī”ti vatvā ekatālaṃ dvitālaṃ titālanti yāva	784	
PA_atk-s05_13a1:784_2	sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā ekamantaṃ	784	
PA_atk-s05_13a1:784_3	nisīdi. Taṃ pāṭihāriyaṃ disvā mahājano “aho mahānubhāvā buddhā, evaṃ thāmagatadiṭṭhiko	784	
PA_atk-s05_13a1:784_4	nāma ‘arahā’ti maññamāno uruvelakassapopi diṭṭhijālaṃ bhinditvā tathāgatena damito”ti	784	
PA_atk-s05_13a1:784_5	satthu guṇakathaṃyeva kathesi. Bhagavā “nāhaṃ idāniyeva uruvelakassapaṃ damemi, atītepi	784	
PA_atk-s05_13a1:784_6	esa mayā damitoyevā”ti vatvā imissā aṭṭhuppattiyā mahānāradakassapajātakaṃ kathetvā	784	
PA_atk-s05_13a1:784_7	cattāri saccāni pakāsesi. Magadharājā ekādasahi nahutehi saddhiṃ sotāpattiphale patiṭṭhāsi,	784	
PA_atk-s05_13a1:784_8	ekaṃ nahutaṃ upāsakattaṃ paṭivedesi. Rājā satthu santike nisinnoyeva pañca assāsake	784	
PA_atk-s05_13a1:784_9	pavedetvā saraṇaṃ gantvā svātanāya nimantetvā āsanā vuṭṭhāya bhagavantaṃ padakkhiṇaṃ katvā pakkāmi.	784	
PA_atk-s05_13a1:785_0	Punadivase yehi ca bhagavā diṭṭho, yehi ca adiṭṭho, sabbepi rājagahavāsino aṭṭhārasakoṭisaṅkhā	785	
PA_atk-s05_13a1:785_1	manussā tathāgataṃ daṭṭhukāmā pātova rājagahato laṭṭhivanuyyānaṃ agamaṃsu. Tigāvuto	785	
PA_atk-s05_13a1:785_2	maggo nappahosi, sakalalaṭṭhivanuyyānaṃ nirantaraṃ phuṭaṃ ahosi. Mahājano dasabalassa	785	
PA_atk-s05_13a1:785_3	rūpasobhaggappattaṃ attabhāvaṃ passanto tittiṃ kātuṃ nāsakkhi. Vaṇṇabhūmi nāmesā.	785	
PA_atk-s05_13a1:785_4	Evarūpesu hi ṭhānesu tathāgatassa lakkhaṇānubyañjanādippabhedā sabbāpi rūpakāyasirī	785	
PA_atk-s05_13a1:785_5	vaṇṇetabbā. Evaṃ rūpasobhaggappattaṃ dasabalassa sarīraṃ passamānena mahājanena nirantaraṃ	785	
PA_atk-s05_13a1:785_6	phuṭe uyyāne ca magge ca ekabhikkhussapi nikkhamanokāso nāhosi. Taṃ divasaṃ kira	785	
PA_atk-s05_13a1:785_7	bhagavā chinnabhatto bhaveyya, taṃ mā ahosīti sakkassa nisinnāsanaṃ uṇhākāraṃ dassesi.	785	
PA_atk-s05_13a1:785_8	So āvajjamāno taṃ kāraṇaṃ ñatvā māṇavakavaṇṇaṃ abhinimminitvā buddhadhammasaṅghapaṭisaṃyuttā	785	
PA_atk-s05_13a1:785_9	thutiyo vadamāno dasabalassa purato otaritvā devatānubhāvena okāsaṃ katvā –	785	
PA_atk-s05_13a1:786	“Danto dantehi saha purāṇajaṭilehi, vippamutto vippamuttehi;	78	
PA_atk-s05_13a1:787	Siṅgīnikkhasavaṇṇo, rājagahaṃ pāvisi bhagavā.	78	
PA_atk-s05_13a1:788	“Mutto muttehi saha purāṇajaṭilehi, vippamutto vippamuttehi;	78	
PA_atk-s05_13a1:789	Siṅgīnikkhasavaṇṇo, rājagahaṃ pāvisi bhagavā.	78	
PA_atk-s05_13a1:790	“Tiṇṇo tiṇṇehi saha purāṇajaṭilehi, vippamutto vippamuttehi;	79	
PA_atk-s05_13a1:791	Siṅgīnikkhasavaṇṇo, rājagahaṃ pāvisi bhagavā.	79	
PA_atk-s05_13a1:792	“Dasavāso dasabalo, dasadhammavidū dasabhi cupeto;	79	
PA_atk-s05_13a1:793	So dasasataparivāro, rājagahaṃ pāvisi bhagavā”ti. –	79	
PA_atk-s05_13a1:794_0	Imāhi gāthāhi satthu vaṇṇaṃ vadamāno purato pāyāsi. Tadā mahājano māṇavakassa rūpasiriṃ	794	
PA_atk-s05_13a1:794_1	disvā “ativiya abhirūpo ayaṃ māṇavako, na kho pana amhehi diṭṭhapubbo”ti cintetvā	794	
PA_atk-s05_13a1:794_2	“kuto ayaṃ māṇavako, kassa vāya”nti āha. Taṃ sutvā māṇavo –	794	
PA_atk-s05_13a1:795	“Yo dhīro sabbadhi danto, suddho appaṭipuggalo;	79	
PA_atk-s05_13a1:796	Arahaṃ sugato loke, tassāhaṃ paricārako”ti. – gāthamāha;	79	
PA_atk-s05_13a1:797_0	Satthā sakkena katokāsaṃ maggaṃ paṭipajjitvā bhikkhusahassaparivuto rājagahaṃ pāvisi.	797	
PA_atk-s05_13a1:797_1	Rājā buddhappamukhassa saṅghassa mahādānaṃ datvā “ahaṃ, bhante, tīṇi ratanāni vinā	797	
PA_atk-s05_13a1:797_2	vattituṃ na sakkhissāmi, velāya vā avelāya vā bhagavato santikaṃ āgamissāmi, laṭṭhivanuyyānaṃ	797	
PA_atk-s05_13a1:797_3	nāma atidūre, idaṃ pana amhākaṃ veḷuvanaṃ nāma uyyānaṃ nātidūre nāccāsanne gamanāgamanasampannaṃ	797	
PA_atk-s05_13a1:797_4	buddhārahaṃ senāsanaṃ. Idaṃ me bhagavā paṭiggaṇhātū”ti suvaṇṇabhiṅkārena pupphagandhavāsitaṃ	797	
PA_atk-s05_13a1:797_5	maṇivaṇṇaṃ udakaṃ ādāya veḷuvanuyyānaṃ pariccajanto dasabalassa hatthe udakaṃ pātesi.	797	
PA_atk-s05_13a1:797_6	Tasmiṃ ārāmapaṭiggahaṇe “buddhasāsanassa mūlāni otiṇṇānī”ti mahāpathavī kampi. Jambudīpasmiñhi	797	
PA_atk-s05_13a1:797_7	ṭhapetvā veḷuvanaṃ aññaṃ mahāpathaviṃ kampetvā gahitasenāsanaṃ nāma natthi. Tambapaṇṇidīpepi	797	
PA_atk-s05_13a1:797_8	ṭhapetvā mahāvihāraṃ aññaṃ pathaviṃ kampetvā gahitasenāsanaṃ nāma natthi. Satthā	797	
PA_atk-s05_13a1:797_9	veḷuvanārāmaṃ paṭiggahetvā rañño anumodanaṃ katvā uṭṭhāyāsanā bhikkhusaṅghaparivuto veḷuvanaṃ agamāsi.	797	
PA_atk-s05_13a1:798_0	Tasmiṃ kho pana samaye sāriputto ca moggallāno cāti dve paribbājakā rājagahaṃ upanissāya	798	
PA_atk-s05_13a1:798_1	viharanti amataṃ pariyesamānā. Tesu sāriputto assajittheraṃ piṇḍāya paviṭṭhaṃ disvā	798	
PA_atk-s05_13a1:798_2	pasannacitto payirupāsitvā “ye dhammā hetuppabhavā”ti gāthaṃ sutvā sotāpattiphale	798	
PA_atk-s05_13a1:798_3	patiṭṭhāya attano sahāyakassa moggallānaparibbājakassapi tameva gāthaṃ abhāsi. Sopi	798	
PA_atk-s05_13a1:798_4	sotāpattiphale patiṭṭhāsi. Te ubhopi janā sañcayaṃ oloketvā attano parisāya saddhiṃ	798	
PA_atk-s05_13a1:798_5	bhagavato santike pabbajiṃsu. Tesu mahāmoggallāno sattāhena arahattaṃ pāpuṇi, sāriputtatthero	798	
PA_atk-s05_13a1:798_6	aḍḍhamāsena. Ubhopi ca ne satthā aggasāvakaṭṭhāne ṭhapesi. Sāriputtattherena arahattappattadivaseyeva	798	
PA_atk-s05_13a1:798_7	sāvakasannipātaṃ akāsi.	798	
PA_atk-s05_13a1:799_0	Tathāgate pana tasmiṃyeva veḷuvanuyyāne viharante suddhodanamahārājā “putto kira	799	
PA_atk-s05_13a1:799_1	me chabbassāni dukkarakārikaṃ caritvā paramābhisambodhiṃ patvā pavattavaradhammacakko	799	
PA_atk-s05_13a1:799_2	rājagahaṃ upanissāya veḷuvane viharatī”ti sutvā aññataraṃ amaccaṃ āmantesi “ehi,	799	
PA_atk-s05_13a1:799_3	bhaṇe, purisasahassaparivāro rājagahaṃ gantvā mama vacanena ‘pitā vo suddhodanamahārājā	799	
PA_atk-s05_13a1:799_4	daṭṭhukāmo’ti vatvā puttaṃ me gaṇhitvā ehī”ti āha. So “evaṃ, devā”ti rañño vacanaṃ	799	
PA_atk-s05_13a1:799_5	sirasā sampaṭicchitvā purisasahassaparivāro khippameva saṭṭhiyojanamaggaṃ gantvā	799	
PA_atk-s05_13a1:799_6	dasabalassa catuparisamajjhe nisīditvā dhammadesanāvelāya vihāraṃ pāvisi. So “tiṭṭhatu	799	
PA_atk-s05_13a1:799_7	tāva rañño pahitasāsana”nti pariyante ṭhito satthu dhammadesanaṃ sutvā yathāṭhitova	799	
PA_atk-s05_13a1:799_8	saddhiṃ purisasahassena arahattaṃ patvā pabbajjaṃ yāci. Bhagavā “etha bhikkhavo”ti	799	
PA_atk-s05_13a1:799_9	hatthaṃ pasāresi, sabbe taṅkhaṇaṃyeva iddhimayapattacīvaradharā saṭṭhivassattherā	799	
PA_atk-s05_13a1:799_10	viya ahesuṃ. Arahattaṃ pattakālato paṭṭhāya pana ariyā nāma majjhattāva hontīti so	7991	
PA_atk-s05_13a1:799_11	raññā pahitasāsanaṃ dasabalassa na kathesi. Rājā “neva gato āgacchati, na sāsanaṃ	7991	
PA_atk-s05_13a1:799_12	suyyatī”ti “ehi, bhaṇe, tvaṃ gacchāhī”ti teneva niyāmena aññaṃ amaccaṃ pesesi. Sopi	7991	
PA_atk-s05_13a1:799_13	gantvā purimanayeneva saddhiṃ parisāya arahattaṃ patvā tuṇhī ahosi. Rājā eteneva	7991	
PA_atk-s05_13a1:799_14	niyāmena purisasahassaparivāre nava amacce pesesi, sabbe attano kiccaṃ niṭṭhāpetvā	7991	
PA_atk-s05_13a1:799_15	tuṇhībhūtā tattheva vihariṃsu.	7991	
PA_atk-s05_13a1:800_0	Rājā sāsanamattampi āharitvā ācikkhantaṃ alabhitvā cintesi “ettakā janā mayi sinehābhāvena	800	
PA_atk-s05_13a1:800_1	sāsanamattampi na paccāhariṃsu, ko nu kho mama vacanaṃ karissatī”ti sabbaṃ rājabalaṃ	800	
PA_atk-s05_13a1:800_2	olokento kāḷudāyiṃ addasa. So kira rañño sabbatthasādhako amacco abbhantariko ativissāsiko	800	
PA_atk-s05_13a1:800_3	bodhisattena saddhiṃ ekadivase jāto sahapaṃsukīḷako sahāyo. Atha naṃ rājā āmantesi	800	
PA_atk-s05_13a1:800_4	“tāta, kāḷudāyi ahaṃ mama puttaṃ passitukāmo nava purisasahassāni pesesiṃ, ekapurisopi	800	
PA_atk-s05_13a1:800_5	āgantvā sāsanamattaṃ ārocentopi natthi, dujjāno kho pana jīvitantarāyo, ahaṃ jīvamānova	800	
PA_atk-s05_13a1:800_6	puttaṃ daṭṭhuṃ icchāmi, sakkhissasi nu kho me puttaṃ dassetu”nti. Sakkhissāmi, deva,	800	
PA_atk-s05_13a1:800_7	sace pabbajituṃ labhissāmīti. Tāta, tvaṃ pabbajitvā vā apabbajitvā vā mayhaṃ puttaṃ	800	
PA_atk-s05_13a1:800_8	dassehīti. So “sādhu, devā”ti rañño sāsanaṃ ādāya rājagahaṃ gantvā satthu dhammadesanāvelāya	800	
PA_atk-s05_13a1:800_9	parisapariyante ṭhito dhammaṃ sutvā saparivāro arahattaphalaṃ patvā ehibhikkhubhāve patiṭṭhāsi.	800	
PA_atk-s05_13a1:801_0	Satthā buddho hutvā paṭhamaṃ antovassaṃ isipatane vasitvā vutthavasso pavāretvā uruvelaṃ	801	
PA_atk-s05_13a1:801_1	gantvā tattha tayo māse vasanto tebhātikajaṭile vinetvā bhikkhusahassaparivāro phussamāsapuṇṇamāyaṃ	801	
PA_atk-s05_13a1:801_2	rājagahaṃ gantvā dve māse vasi. Ettāvatā bārāṇasito nikkhantassa pañca māsā jātā,	801	
PA_atk-s05_13a1:801_3	sakalo hemanto atikkanto. Kāḷudāyittherassa āgatadivasato sattaṭṭha divasā vītivattā,	801	
PA_atk-s05_13a1:801_4	so phagguṇīpuṇṇamāsiyaṃ cintesi “atikkanto hemanto, vasantasamayo anuppatto, manussehi	801	
PA_atk-s05_13a1:801_5	sassādīni uddharitvā sammukhasammukhaṭṭhānehi maggā dinnā, haritatiṇasañchannā pathavī,	801	
PA_atk-s05_13a1:801_6	supupphitā vanasaṇḍā, paṭipajjanakkhamā maggā, kālo dasabalassa ñātisaṅgahaṃ kātu”nti.	801	
PA_atk-s05_13a1:801_7	Atha bhagavantaṃ upasaṅkamitvā –	801	
PA_atk-s05_13a1:802	“Aṅgārino dāni dumā bhadante, phalesino chadanaṃ vippahāya;	80	
PA_atk-s05_13a1:803	Te accimantova pabhāsayanti, samayo mahāvīra aṅgīrasānaṃ…pe….	80	
PA_atk-s05_13a1:804	“Nātisītaṃ nātiuṇhaṃ, nātidubbhikkhachātakaṃ;	80	
PA_atk-s05_13a1:805	Saddalā haritā bhūmi, esa kālo mahāmunī”ti. –	80	
PA_atk-s05_13a1:806_0	Saṭṭhimattāhi gāthāhi dasabalassa kulanagaraṃ gamanatthāya gamanavaṇṇaṃ vaṇṇesi.	806	
PA_atk-s05_13a1:806_1	Atha naṃ satthā “kiṃ nu kho udāyi madhurassarena gamanavaṇṇaṃ vaṇṇesī”ti āha. Bhante,	806	
PA_atk-s05_13a1:806_2	tumhākaṃ pitā suddhodanamahārājā passitukāmo, karotha ñātakānaṃ saṅgahanti. Sādhu	806	
PA_atk-s05_13a1:806_3	udāyi, karissāmi ñātakānaṃ saṅgahaṃ, bhikkhusaṅghassa ārocehi, gamikavattaṃ pūressantīti.	806	
PA_atk-s05_13a1:806_4	“Sādhu, bhante”ti thero tesaṃ ārocesi.	806	
PA_atk-s05_13a1:807_0	Bhagavā aṅgamagadhavāsīnaṃ kulaputtānaṃ dasahi sahassehi, kapilavatthuvāsīnaṃ dasahi	807	
PA_atk-s05_13a1:807_1	sahassehīti sabbeheva vīsatisahassehi khīṇāsavabhikkhūhi parivuto rājagahā nikkhamitvā	807	
PA_atk-s05_13a1:807_2	divase divase yojanaṃ gacchati. “Rājagahato saṭṭhiyojanaṃ kapilavatthuṃ dvīhi māsehi	807	
PA_atk-s05_13a1:807_3	pāpuṇissāmī”ti aturitacārikaṃ pakkāmi. Theropi “bhagavato nikkhantabhāvaṃ rañño ārocessāmī”ti	807	
PA_atk-s05_13a1:807_4	vehāsaṃ abbhuggantvā rañño nivesane pāturahosi. Rājā theraṃ disvā tuṭṭhacitto mahārahe	807	
PA_atk-s05_13a1:807_5	pallaṅke nisīdāpetvā attano paṭiyāditassa nānaggarasabhojanassa pattaṃ pūretvā adāsi.	807	
PA_atk-s05_13a1:807_6	Thero uṭṭhāya gamanākāraṃ dassesi. Nisīditvā bhuñjatha, tātāti. Satthu santikaṃ gantvā	807	
PA_atk-s05_13a1:807_7	bhuñjissāmi, mahārājāti. Kahaṃ pana, tāta, satthāti? Vīsatisahassabhikkhuparivāro	807	
PA_atk-s05_13a1:807_8	tumhākaṃ dassanatthāya cārikaṃ nikkhanto, mahārājāti. Rājā tuṭṭhamānaso āha “tumhe	807	
PA_atk-s05_13a1:807_9	imaṃ paribhuñjitvā yāva mama putto imaṃ nagaraṃ pāpuṇāti, tāvassa itova piṇḍapātaṃ	807	
PA_atk-s05_13a1:807_10	harathā”ti. Thero adhivāsesi. Rājā theraṃ parivisitvā pattaṃ gandhacuṇṇena ubbaṭṭetvā	8071	
PA_atk-s05_13a1:807_11	uttamabhojanassa pūretvā “tathāgatassa dethā”ti therassa hatthe patiṭṭhāpesi. Thero	8071	
PA_atk-s05_13a1:807_12	sabbesaṃ passantānaṃyeva pattaṃ ākāse khipitvā sayampi vehāsaṃ abbhuggantvā piṇḍapātaṃ	8071	
PA_atk-s05_13a1:807_13	āharitvā satthu hatthe ṭhapesi. Satthā taṃ paribhuñji. Etenupāyena thero divase divase	8071	
PA_atk-s05_13a1:807_14	āhari, satthāpi antarāmagge raññoyeva piṇḍapātaṃ paribhuñji. Theropi bhattakiccāvasāne	8071	
PA_atk-s05_13a1:807_15	divase divase “ajja ettakaṃ bhagavā āgato, ajja ettaka”nti buddhaguṇapaṭisaṃyuttāya	8071	
PA_atk-s05_13a1:807_16	kathāya sakalaṃ rājakulaṃ satthu dassanaṃ vināyeva satthari sañjātappasādaṃ akāsi.	8071	
PA_atk-s05_13a1:807_17	Teneva naṃ bhagavā “etadaggaṃ, bhikkhave, mama sāvakānaṃ bhikkhūnaṃ kulappasādakānaṃ	8071	
PA_atk-s05_13a1:807_18	yadidaṃ kāḷudāyī”ti etadagge ṭhapesi.	8071	
PA_atk-s05_13a1:808_0	Sākiyāpi kho “anuppatte bhagavati amhākaṃ ñātiseṭṭhaṃ passissāmā”ti sannipatitvā	808	
PA_atk-s05_13a1:808_1	bhagavato vasanaṭṭhānaṃ vīmaṃsamānā “nigrodhasakkassa ārāmo ramaṇīyo”ti sallakkhetvā	808	
PA_atk-s05_13a1:808_2	tattha sabbaṃ paṭijagganavidhiṃ kāretvā gandhapupphahatthā paccuggamanaṃ karontā	808	
PA_atk-s05_13a1:808_3	sabbālaṅkārapaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu,	808	
PA_atk-s05_13a1:808_4	tato rājakumāre ca rājakumārikāyo ca, tesaṃ anantaraṃ sāmaṃ gandhapupphacuṇṇādīhi	808	
PA_atk-s05_13a1:808_5	pūjayamānā bhagavantaṃ gahetvā nigrodhārāmameva agamaṃsu. Tatra bhagavā vīsatisahassakhīṇāsavaparivuto	808	
PA_atk-s05_13a1:808_6	paññattavarabuddhāsane nisīdi. Sākiyā nāma mānajātikā mānatthaddhā, te “siddhatthakumāro	808	
PA_atk-s05_13a1:808_7	amhehi daharataro, amhākaṃ kaniṭṭho, bhāgineyyo, putto, nattā”ti cintetvā daharadahare	808	
PA_atk-s05_13a1:808_8	rājakumāre āhaṃsu “tumhe vandatha, mayaṃ tumhākaṃ piṭṭhito nisīdissāmā”ti.	808	
PA_atk-s05_13a1:809_0	Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,	809	
PA_atk-s05_13a1:809_1	handa dāni ne vandāpessāmī”ti abhiññāpādakaṃ catutthajjhānaṃ samāpajjitvā tato vuṭṭhāya	809	
PA_atk-s05_13a1:809_2	ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ	809	
PA_atk-s05_13a1:809_3	pāṭihāriyaṃ akāsi. Rājā taṃ acchariyaṃ disvā āha – “bhagavā tumhākaṃ jātadivase kāḷadevalassa	809	
PA_atk-s05_13a1:809_4	vandanatthaṃ upanītānaṃ pāde vo parivattitvā brāhmaṇassa matthake patiṭṭhite disvāpi	809	
PA_atk-s05_13a1:809_5	ahaṃ tumhe vandiṃ, ayaṃ me paṭhamavandanā. Vappamaṅgaladivase jambucchāyāya sirisayane	809	
PA_atk-s05_13a1:809_6	nisinnānaṃ vo jambucchāyāya aparivattanaṃ disvāpi pāde vandiṃ, ayaṃ me dutiyavandanā.	809	
PA_atk-s05_13a1:809_7	Idāni imaṃ adiṭṭhapubbaṃ pāṭihāriyaṃ disvāpi ahaṃ tumhākaṃ pāde vandāmi, ayaṃ me	809	
PA_atk-s05_13a1:809_8	tatiyavandanā”ti. Raññā pana vandite bhagavantaṃ avanditvā ṭhātuṃ samattho nāma ekasākiyopi	809	
PA_atk-s05_13a1:809_9	nāhosi, sabbe vandiṃsuyeva.	809	
PA_atk-s05_13a1:810_0	Iti bhagavā ñātayo vandāpetvā ākāsato otaritvā paññattāsane nisīdi. Nisinne bhagavati	810	
PA_atk-s05_13a1:810_1	sikhāpatto ñātisamāgamo ahosi, sabbe ekaggacittā hutvā nisīdiṃsu. Tato mahāmegho	810	
PA_atk-s05_13a1:810_2	pokkharavassaṃ vassi. Tambavaṇṇaṃ udakaṃ heṭṭhā viravantaṃ gacchati, temitukāmova	810	
PA_atk-s05_13a1:810_3	temeti, atemitukāmassa sarīre ekabindumattampi na patati. Taṃ disvā sabbe acchariyabbhutacittajātā	810	
PA_atk-s05_13a1:810_4	“aho acchariyaṃ, aho abbhuta”nti kathaṃ samuṭṭhāpesuṃ. Satthā “na idāneva mayhaṃ	810	
PA_atk-s05_13a1:810_5	ñātisamāgame pokkharavassaṃ vassati, atītepi vassī”ti imissā aṭṭhuppattiyā vessantarajātakaṃ	810	
PA_atk-s05_13a1:810_6	kathesi. Dhammadesanaṃ sutvā sabbe uṭṭhāya vanditvā pakkamiṃsu. Ekopi rājā vā rājamahāmatto	810	
PA_atk-s05_13a1:810_7	vā “sve amhākaṃ bhikkhaṃ gaṇhathā”ti vatvā gato nāma natthi.	810	
PA_atk-s05_13a1:811_0	Satthā punadivase vīsatisahassabhikkhuparivuto kapilavatthuṃ piṇḍāya pāvisi. Taṃ	811	
PA_atk-s05_13a1:811_1	na koci gantvā nimantesi, pattaṃ vā aggahosi. Bhagavā indakhīle ṭhitova āvajjesi	811	
PA_atk-s05_13a1:811_2	“kathaṃ nu kho pubbabuddhā kulanagare piṇḍāya cariṃsu, kiṃ uppaṭipāṭiyā issarajanānaṃ	811	
PA_atk-s05_13a1:811_3	gharāni agamaṃsu, udāhu sapadānacārikaṃ cariṃsū”ti. Tato ekabuddhassapi uppaṭipāṭiyā	811	
PA_atk-s05_13a1:811_4	gamanaṃ adisvā “mayāpi idāni ayameva vaṃso, ayaṃ paveṇī paggahetabbā, āyatiñca me	811	
PA_atk-s05_13a1:811_5	sāvakāpi mamaññeva anusikkhantā piṇḍacārikavattaṃ paripūressantī”ti koṭiyaṃ niviṭṭhagehato	811	
PA_atk-s05_13a1:811_6	paṭṭhāya sapadānaṃ piṇḍāya cari. “Ayyo kira siddhatthakumāro piṇḍāya caratī”ti dvibhūmakatibhūmakādīsu	811	
PA_atk-s05_13a1:811_7	pāsādesu sīhapañjare vivaritvā mahājano dassanabyāvaṭo ahosi.	811	
PA_atk-s05_13a1:812_0	Rāhulamātāpi devī “ayyaputto kira imasmiṃyeva nagare mahantena rājānubhāvena suvaṇṇasivikādīhi	812	
PA_atk-s05_13a1:812_1	vicaritvā idāni kesamassuṃ ohāretvā kāsāyavatthavasano kapālahattho piṇḍāya carati,	812	
PA_atk-s05_13a1:812_2	sobhati nu kho”ti sīhapañjaraṃ vivaritvā olokayamānā bhagavantaṃ nānāvirāgasamujjalāya	812	
PA_atk-s05_13a1:812_3	sarīrappabhāya nagaravīthiyo obhāsetvā byāmappabhāparikkhepasamaṅgībhūtāya asītianubyañjanāvabhāsitāya	812	
PA_atk-s05_13a1:812_4	dvattiṃsamahāpurisalakkhaṇapaṭimaṇḍitāya anopamāya buddhasiriyā virocamānaṃ disvā	812	
PA_atk-s05_13a1:812_5	uṇhīsato paṭṭhāya yāva pādatalā –	812	
PA_atk-s05_13a1:813	“Siniddhanīlamudukuñcitakeso, sūriyanimmalatalābhinalāṭo;	81	
PA_atk-s05_13a1:814	Yuttatuṅgamudukāyatanāso, raṃsijālavitato narasīho.	81	
PA_atk-s05_13a1:815	“Cakkavaraṅkitarattasupādo, lakkhaṇamaṇḍitaāyatapaṇhi;	81	
PA_atk-s05_13a1:816	Cāmarihatthavibhūsitapaṇho, esa hi tuyhaṃ pitā narasīho.	81	
PA_atk-s05_13a1:817	“Sakyakumāro varado sukhumālo, lakkhaṇavicittapasannasarīro;	81	
PA_atk-s05_13a1:818	Lokahitāya āgato naravīro, esa hi tuyhaṃ pitā narasīho.	81	
PA_atk-s05_13a1:819	“Āyatayuttasusaṇṭhitasoto, gopakhumo abhinīlanetto;	81	
PA_atk-s05_13a1:820	Indadhanuabhinīlabhamuko, esa hi tuyhaṃ pitā narasīho.	82	
PA_atk-s05_13a1:821	“Puṇṇacandanibho mukhavaṇṇo, devanarānaṃ piyo naranāgo;	82	
PA_atk-s05_13a1:822	Mattagajindavilāsitagāmī, esa hi tuyhaṃ pitā narasīho.	82	
PA_atk-s05_13a1:823	“Siniddhasugambhīramañjusaghoso, hiṅgulavaṇṇarattasujivho;	82	
PA_atk-s05_13a1:824	Vīsativīsatisetasudanto, esa hi tuyhaṃ pitā narasīho.	82	
PA_atk-s05_13a1:825	“Khattiyasambhavaaggakulindo, devamanussanamassitapādo;	82	
PA_atk-s05_13a1:826	Sīlasamādhipatiṭṭhitacitto, esa hi tuyhaṃ pitā narasīho.	82	
PA_atk-s05_13a1:827	“Vaṭṭasuvaṭṭasusaṇṭhitagīvo, sīhahanumigarājasarīro;	82	
PA_atk-s05_13a1:828	Kañcanasucchaviuttamavaṇṇo, esa hi tuyhaṃ pitā narasīho.	82	
PA_atk-s05_13a1:829	“Añjanasamavaṇṇasunīlakeso, kañcanapaṭṭavisuddhanalāṭo;	82	
PA_atk-s05_13a1:830	Osadhipaṇḍarasuddhasuuṇṇo, esa hi tuyhaṃ pitā narasīho.	83	
PA_atk-s05_13a1:831	“Gacchantonilapathe viya cando, tārāgaṇaparivaḍḍhitarūpo;	83	
PA_atk-s05_13a1:832	Sāvakamajjhagato samaṇindo, esa hi tuyhaṃ pitā narasīho”ti. –	83	
PA_atk-s05_13a1:833_0	Evamimāhi dasahi narasīhagāthāhi nāma abhitthavitvā “tumhākaṃ putto kira idāni piṇḍāya	833	
PA_atk-s05_13a1:833_1	caratī”ti rañño ārocesi. Rājā saṃviggahadayo hatthena sāṭakaṃ saṇṭhapento turitaturitaṃ	833	
PA_atk-s05_13a1:833_2	nikkhamitvā vegena gantvā bhagavato purato ṭhatvā āha – “kiṃ, bhante, amhe lajjāpetha,	833	
PA_atk-s05_13a1:833_3	kimatthaṃ piṇḍāya caratha, kiṃ ‘ettakānaṃ bhikkhūnaṃ na sakkā bhattaṃ laddhu’nti	833	
PA_atk-s05_13a1:833_4	saññaṃ karitthā”ti. Vaṃsacārittametaṃ, mahārāja, amhākanti. Nanu, bhante, amhākaṃ	833	
PA_atk-s05_13a1:833_5	mahāsammatakhattiyavaṃso nāma vaṃso, tattha ca ekakhattiyopi bhikkhācaro nāma natthīti.	833	
PA_atk-s05_13a1:833_6	“Ayaṃ, mahārāja, rājavaṃso nāma tava vaṃso, amhākaṃ pana dīpaṅkaro koṇḍañño…pe… kassapoti	833	
PA_atk-s05_13a1:833_7	ayaṃ buddhavaṃso nāma. Ete ca aññe ca anekasahassasaṅkhā buddhā bhikkhācarā, bhikkhācāreneva	833	
PA_atk-s05_13a1:833_8	jīvikaṃ kappesu”nti antaravīthiyaṃ ṭhitova –	833	
PA_atk-s05_13a1:834	“Uttiṭṭhe nappamajjeyya, dhammaṃ sucaritaṃ care;	83	
PA_atk-s05_13a1:835	Dhammacārī sukhaṃ seti, asmiṃ loke paramhi cā”ti. –	83	
PA_atk-s05_13a1:836	Imaṃ gāthamāha. Gāthāpariyosāne rājā sotāpattiphale patiṭṭhāsi.	83	
PA_atk-s05_13a1:837	“Dhammaṃ care sucaritaṃ, na naṃ duccaritaṃ care;	83	
PA_atk-s05_13a1:838	Dhammacārī sukhaṃ seti, asmiṃ loke paramhi cā”ti. –	83	
PA_atk-s05_13a1:839_0	Imaṃ pana gāthaṃ sutvā sakadāgāmiphale patiṭṭhāsi. Mahādhammapālajātakaṃ sutvā anāgāmiphale	839	
PA_atk-s05_13a1:839_1	patiṭṭhāsi, maraṇasamaye setacchattassa heṭṭhā sirisayane nipannoyeva arahattaṃ pāpuṇi.	839	
PA_atk-s05_13a1:839_2	Araññavāsena pana padhānānuyogakiccaṃ rañño nāhosi. Sotāpattiphalaṃ sacchikatvāyeva	839	
PA_atk-s05_13a1:839_3	pana bhagavato pattaṃ gahetvā saparisaṃ bhagavantaṃ mahāpāsādaṃ āropetvā paṇītena	839	
PA_atk-s05_13a1:839_4	khādanīyena bhojanīyena parivisi. Bhattakiccapariyosāne sabbaṃ itthāgāraṃ āgantvā	839	
PA_atk-s05_13a1:839_5	bhagavantaṃ vandi ṭhapetvā rāhulamātaraṃ. Sā pana “gaccha, ayyaputtaṃ vandāhī”ti	839	
PA_atk-s05_13a1:839_6	parijanena vuccamānāpi “sace mayhaṃ guṇo atthi, sayameva mama santikaṃ ayyaputto	839	
PA_atk-s05_13a1:839_7	āgamissati, āgatameva naṃ vandissāmī”ti vatvā na agamāsi.	839	
PA_atk-s05_13a1:840_0	Bhagavā rājānaṃ pattaṃ gāhāpetvā dvīhi aggasāvakehi saddhiṃ rājadhītāya sirigabbhaṃ	840	
PA_atk-s05_13a1:840_1	gantvā “rājadhītā yathāruci vandamānā na kiñci vattabbā”ti vatvā paññattāsane nisīdi.	840	
PA_atk-s05_13a1:840_2	Sā vegenāgantvā gopphakesu gahetvā pādapiṭṭhiyaṃ sīsaṃ parivattetvā yathāajjhāsayaṃ	840	
PA_atk-s05_13a1:840_3	vandi. Rājā rājadhītāya bhagavati sinehabahumānādiguṇasampattiyo kathesi “bhante,	840	
PA_atk-s05_13a1:840_4	mama dhītā ‘tumhehi kāsāyāni vatthāni nivāsitānī’ti sutvā tato paṭṭhāya kāsāyavatthanivatthā	840	
PA_atk-s05_13a1:840_5	jātā, tumhākaṃ ekabhattikabhāvaṃ sutvā ekabhattikāva jātā, tumhehi mahāsayanassa	840	
PA_atk-s05_13a1:840_6	chaḍḍitabhāvaṃ sutvā paṭṭikāmañcakeyeva nipannā, tumhākaṃ mālāgandhādīhi viratabhāvaṃ	840	
PA_atk-s05_13a1:840_7	ñatvā viratamālāgandhāva jātā, attano ñātakehi ‘mayaṃ paṭijaggissāmā’ti sāsane pesitepi	840	
PA_atk-s05_13a1:840_8	ekañātakampi na olokesi, evaṃ guṇasampannā me dhītā bhagavā”ti. “Anacchariyaṃ, mahārāja,	840	
PA_atk-s05_13a1:840_9	yaṃ idāni tayā rakkhiyamānā rājadhītā paripakke ñāṇe attānaṃ rakkheyya, esā pubbe	840	
PA_atk-s05_13a1:840_10	anārakkhā pabbatapāde vicaramānā aparipakke ñāṇe attānaṃ rakkhī”ti vatvā candakinnarījātakaṃ	8401	
PA_atk-s05_13a1:840_11	kathetvā uṭṭhāyāsanā pakkāmi.	8401	
PA_atk-s05_13a1:841_0	Dutiyadivase pana nandassa rājakumārassa abhisekagehappavesanavivāhamaṅgalesu vattamānesu	841	
PA_atk-s05_13a1:841_1	tassa gehaṃ gantvā kumāraṃ pattaṃ gāhāpetvā pabbājetukāmo maṅgalaṃ vatvā uṭṭhāyāsanā	841	
PA_atk-s05_13a1:841_2	pakkāmi. Janapadakalyāṇī kumāraṃ gacchantaṃ disvā “tuvaṭaṃ kho, ayyaputta, āgaccheyyāsī”ti	841	
PA_atk-s05_13a1:841_3	vatvā gīvaṃ pasāretvā olokesi. Sopi bhagavantaṃ “pattaṃ gaṇhathā”ti vattuṃ avisahamāno	841	
PA_atk-s05_13a1:841_4	vihāraṃyeva agamāsi, taṃ anicchamānaṃyeva bhagavā pabbājesi. Iti bhagavā kapilavatthuṃ	841	
PA_atk-s05_13a1:841_5	gantvā tatiyadivase nandaṃ pabbājesi.	841	
PA_atk-s05_13a1:842_0	Sattame divase rāhulamātā kumāraṃ alaṅkaritvā bhagavato santikaṃ pesesi “passa, tāta,	842	
PA_atk-s05_13a1:842_1	etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ, ayaṃ te	842	
PA_atk-s05_13a1:842_2	pitā, etassa mahantā nidhayo ahesuṃ, tyāssa nikkhamanakālato paṭṭhāya na passāma,	842	
PA_atk-s05_13a1:842_3	gaccha, naṃ dāyajjaṃ yācāhi – ‘ahaṃ tāta kumāro abhisekaṃ patvā cakkavattī bhavissāmi,	842	
PA_atk-s05_13a1:842_4	dhanena me attho, dhanaṃ me dehi. Sāmiko hi putto pitu santakassā’ti”. Kumāro ca	842	
PA_atk-s05_13a1:842_5	bhagavato santikaṃ gantvā pitu sinehaṃ paṭilabhitvā haṭṭhatuṭṭho “sukhā te, samaṇa,	842	
PA_atk-s05_13a1:842_6	chāyā”ti vatvā aññañca bahuṃ attano anurūpaṃ vadanto aṭṭhāsi. Bhagavā katabhattakicco	842	
PA_atk-s05_13a1:842_7	anumodanaṃ katvā uṭṭhāyāsanā pakkāmi. Kumāropi “dāyajjaṃ me, samaṇa, dehi, dāyajjaṃ	842	
PA_atk-s05_13a1:842_8	me, samaṇa, dehī”ti bhagavantaṃ anubandhi. Bhagavā kumāraṃ na nivattāpesi, parijanopi	842	
PA_atk-s05_13a1:842_9	bhagavatā saddhiṃ gacchantaṃ nivattetuṃ nāsakkhi. Iti so bhagavatā saddhiṃ ārāmameva agamāsi.	842	
PA_atk-s05_13a1:843_0	Tato bhagavā cintesi “yaṃ ayaṃ pitu santakaṃ dhanaṃ icchati, taṃ vaṭṭānugataṃ savighātaṃ,	843	
PA_atk-s05_13a1:843_1	handassa bodhimaṇḍe paṭiladdhaṃ sattavidhaṃ ariyadhanaṃ demi, lokuttaradāyajjassa	843	
PA_atk-s05_13a1:843_2	naṃ sāmikaṃ karomī”ti āyasmantaṃ sāriputtaṃ āmantesi “tena hi, tvaṃ sāriputta, rāhulakumāraṃ	843	
PA_atk-s05_13a1:843_3	pabbājehī”ti. Thero taṃ pabbājesi. Pabbajite pana kumāre rañño adhimattaṃ dukkhaṃ	843	
PA_atk-s05_13a1:843_4	uppajji. Taṃ adhivāsetuṃ asakkonto bhagavato nivedetvā “sādhu, bhante, ayyā mātāpitūhi	843	
PA_atk-s05_13a1:843_5	ananuññātaṃ puttaṃ na pabbājeyyu”nti varaṃ yāci. Bhagavā tassa taṃ varaṃ datvā punadivase	843	
PA_atk-s05_13a1:843_6	rājanivesane katapātarāso ekamantaṃ nisinnena raññā “bhante, tumhākaṃ dukkarakārikakāle	843	
PA_atk-s05_13a1:843_7	ekā devatā maṃ upasaṅkamitvā ‘putto te kālakato’ti āha, tassā vacanaṃ asaddahanto	843	
PA_atk-s05_13a1:843_8	‘na mayhaṃ putto bodhiṃ appatvā kālaṃ karotī’ti taṃ paṭikkhipi”nti vutte “idāni kiṃ	843	
PA_atk-s05_13a1:843_9	saddahissatha, ye tumhe pubbepi aṭṭhikāni dassetvā ‘putto te mato’ti vutte na saddahitthā”ti	843	
PA_atk-s05_13a1:843_10	imissā aṭṭhuppattiyā mahādhammapālajātakaṃ kathesi. Kathāpariyosāne rājā anāgāmiphale patiṭṭhāsi.	8431	
PA_atk-s05_13a1:844_0	Iti bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ	844	
PA_atk-s05_13a1:844_1	gantvā veḷuvane vihāsi. Tasmiṃ samaye anāthapiṇḍiko gahapati pañcahi sakaṭasatehi	844	
PA_atk-s05_13a1:844_2	bhaṇḍaṃ ādāya rājagahe attano piyasahāyakassa seṭṭhino gehaṃ gantvā tattha buddhassa	844	
PA_atk-s05_13a1:844_3	bhagavato uppannabhāvaṃ sutvā balavapaccūsasamaye devatānubhāvena vivaṭena dvārena	844	
PA_atk-s05_13a1:844_4	satthāraṃ upasaṅkamitvā dhammaṃ sutvā sotāpattiphale patiṭṭhāya dutiyadivase buddhappamukhassa	844	
PA_atk-s05_13a1:844_5	bhikkhusaṅghassa mahādānaṃ datvā sāvatthiṃ āgamanatthāya satthu paṭiññaṃ gahetvā	844	
PA_atk-s05_13a1:844_6	antarāmagge pañcacattālīsayojanaṭṭhāne satasahassaṃ satasahassaṃ datvā yojanike yojanike	844	
PA_atk-s05_13a1:844_7	vihāre kāretvā jetavanaṃ koṭisanthārena aṭṭhārasahiraññakoṭīhi kiṇitvā navakammaṃ	844	
PA_atk-s05_13a1:844_8	paṭṭhapesi. So majjhe dasabalassa gandhakuṭiṃ kāresi, taṃ parivāretvā asītimahātherānaṃ	844	
PA_atk-s05_13a1:844_9	pāṭiyekkasannivesane āvāse ekakūṭāgāradvikūṭāgārahaṃsavaṭṭakadīghasālāmaṇḍapādivasena	844	
PA_atk-s05_13a1:844_10	sesasenāsanāni pokkharaṇīcaṅkamanarattiṭṭhānadivāṭṭhānāni cāti aṭṭhārasakoṭipariccāgena	8441	
PA_atk-s05_13a1:844_11	ramaṇīye bhūmibhāge manoramaṃ vihāraṃ kārāpetvā dasabalassa āgamanatthāya dūtaṃ pesesi.	8441	
PA_atk-s05_13a1:844_12	Satthā dūtassa vacanaṃ sutvā mahābhikkhusaṅghaparivuto rājagahā nikkhamitvā anupubbena	8441	
PA_atk-s05_13a1:844_13	sāvatthinagaraṃ pāpuṇi.	8441	
PA_atk-s05_13a1:845_0	Mahāseṭṭhipi kho vihāramahaṃ sajjetvā tathāgatassa jetavanappavisanadivase puttaṃ	845	
PA_atk-s05_13a1:845_1	sabbālaṅkārapaṭimaṇḍitaṃ katvā alaṅkatapaṭiyatteheva pañcahi kumārasatehi saddhiṃ	845	
PA_atk-s05_13a1:845_2	pesesi. So saparivāro pañcavaṇṇavatthasamujjalāni pañca dhajasatāni gahetvā dasabalassa	845	
PA_atk-s05_13a1:845_3	purato ahosi. Tesaṃ pacchato mahāsubhaddā cūḷasubhaddāti dve seṭṭhidhītaro pañcahi	845	
PA_atk-s05_13a1:845_4	kumārikāsatehi saddhiṃ puṇṇaghaṭe gahetvā nikkhamiṃsu. Tāsaṃ pacchato seṭṭhibhariyā	845	
PA_atk-s05_13a1:845_5	sabbālaṅkārapaṭimaṇḍitā pañcahi mātugāmasatehi saddhiṃ puṇṇapātiyo gahetvā nikkhami.	845	
PA_atk-s05_13a1:845_6	Sabbesaṃ pacchato sayaṃ mahāseṭṭhi ahatavatthanivattho ahatavatthanivattheheva pañcahi	845	
PA_atk-s05_13a1:845_7	seṭṭhisatehi saddhiṃ bhagavantaṃ abbhuggañchi. Bhagavā imaṃ upāsakaparisaṃ purato	845	
PA_atk-s05_13a1:845_8	katvā mahābhikkhusaṅghaparivuto attano sarīrappabhāya suvaṇṇarasasekapiñjarāni viya	845	
PA_atk-s05_13a1:845_9	vanantarāni kurumāno anantāya buddhalīḷāya apaṭisamāya buddhasiriyā jetavanavihāraṃ pāvisi.	845	
PA_atk-s05_13a1:846_0	Atha naṃ anāthapiṇḍiko pucchi – “kathāhaṃ, bhante, imasmiṃ vihāre paṭipajjāmī”ti.	846	
PA_atk-s05_13a1:846_1	Tena hi gahapati imaṃ vihāraṃ āgatānāgatassa cātuddisassa bhikkhusaṅghassa dehīti.	846	
PA_atk-s05_13a1:846_2	“Sādhu, bhante”ti mahāseṭṭhi suvaṇṇabhiṅkāraṃ ādāya dasabalassa hatthe udakaṃ pātetvā	846	
PA_atk-s05_13a1:846_3	“imaṃ jetavanavihāraṃ āgatānāgatassa cātuddisassa bhikkhusaṅghassa dammī”ti adāsi.	846	
PA_atk-s05_13a1:846_4	Satthā vihāraṃ paṭiggahetvā anumodanaṃ karonto –	846	
PA_atk-s05_13a1:847	“Sītaṃ uṇhaṃ paṭihanti, tato vāḷamigāni ca;	84	
PA_atk-s05_13a1:848	Sarīsape ca makase, sisire cāpi vuṭṭhiyo.	84	
PA_atk-s05_13a1:849	“Tato vātātapo ghoro, sañjāto paṭihaññati;	84	
PA_atk-s05_13a1:850	Leṇatthañca sukhatthañca, jhāyituñca vipassituṃ.	85	
PA_atk-s05_13a1:851	“Vihāradānaṃ saṅghassa, aggaṃ buddhena vaṇṇitaṃ;	85	
PA_atk-s05_13a1:852	Tasmā hi paṇḍito poso, sampassaṃ atthamattano.	85	
PA_atk-s05_13a1:853	“Vihāre kāraye ramme, vāsayettha bahussute;	85	
PA_atk-s05_13a1:854	Tesaṃ annañca pānañca, vatthasenāsanāni ca.	85	
PA_atk-s05_13a1:855	“Dadeyya ujubhūtesu, vippasannena cetasā;	85	
PA_atk-s05_13a1:856	Te tassa dhammaṃ desenti, sabbadukkhāpanūdanaṃ;	85	
PA_atk-s05_13a1:857	Yaṃ so dhammaṃ idhaññāya, parinibbāti anāsavo”ti. –	85	
PA_atk-s05_13a1:858_0	Vihārānisaṃsaṃ kathesi. Anāthapiṇḍiko dutiyadivasato paṭṭhāya vihāramahaṃ ārabhi.	858	
PA_atk-s05_13a1:858_1	Visākhāya pāsādamaho catūhi māsehi niṭṭhito, anāthapiṇḍikassa pana vihāramaho navahi	858	
PA_atk-s05_13a1:858_2	māsehi niṭṭhāsi. Vihāramahepi aṭṭhāraseva koṭiyo pariccāgaṃ agamaṃsu. Iti ekasmiṃyeva	858	
PA_atk-s05_13a1:858_3	vihāre catupaṇṇāsakoṭisaṅkhyaṃ dhanaṃ pariccaji.	858	
PA_atk-s05_13a1:859_0	Atīte pana vipassissa bhagavato kāle punabbasumitto nāma seṭṭhi suvaṇṇiṭṭhakāsanthārena	859	
PA_atk-s05_13a1:859_1	kiṇitvā tasmiṃyeva ṭhāne yojanappamāṇaṃ saṅghārāmaṃ kāresi. Sikhissa bhagavato kāle	859	
PA_atk-s05_13a1:859_2	sirivaḍḍho nāma seṭṭhi suvaṇṇaphālasanthārena kiṇitvā tasmiṃyeva ṭhāne tigāvutappamāṇaṃ	859	
PA_atk-s05_13a1:859_3	saṅghārāmaṃ kāresi. Vessabhussa bhagavato kāle sotthijo nāma seṭṭhi suvaṇṇahatthipadasanthārena	859	
PA_atk-s05_13a1:859_4	kiṇitvā tasmiṃyeva ṭhāne aḍḍhayojanappamāṇaṃ saṅghārāmaṃ kāresi. Kakusandhassa bhagavato	859	
PA_atk-s05_13a1:859_5	kāle accuto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne gāvutappamāṇaṃ	859	
PA_atk-s05_13a1:859_6	saṅghārāmaṃ kāresi. Koṇāgamanassa bhagavato kāle uggo nāma seṭṭhi suvaṇṇakacchapasanthārena	859	
PA_atk-s05_13a1:859_7	kiṇitvā tasmiṃyeva ṭhāne aḍḍhagāvutappamāṇaṃ saṅghārāmaṃ kāresi. Kassapassa bhagavato	859	
PA_atk-s05_13a1:859_8	kāle sumaṅgalo nāma seṭṭhi suvaṇṇakaṭṭisanthārena kiṇitvā tasmiṃyeva ṭhāne soḷasakarīsappamāṇaṃ	859	
PA_atk-s05_13a1:859_9	saṅghārāmaṃ kāresi. Amhākaṃ pana bhagavato kāle anāthapiṇḍiko nāma seṭṭhi kahāpaṇakoṭisanthārena	859	
PA_atk-s05_13a1:859_10	kiṇitvā tasmiṃyeva ṭhāne aṭṭhakarīsappamāṇaṃ saṅghārāmaṃ kāresi. Idaṃ kira ṭhānaṃ	8591	
PA_atk-s05_13a1:859_11	sabbabuddhānaṃ avijahitaṭṭhānameva.	8591	
PA_atk-s05_13a1:860	Iti mahābodhimaṇḍe sabbaññutappattito yāva mahāparinibbānamañcā yasmiṃ yasmiṃ ṭhāne bhagavā vihāsi, idaṃ santikenidānaṃ nāma, tassa vasena sabbajātakāni vaṇṇayissāma.	86	
PA_atk-s05_13a1:861	Nidānakathā niṭṭhitā.	86	
PA_atk-s05_13a1:862	1. Ekakanipāto	86	
PA_atk-s05_13a1:863	1. Apaṇṇakavaggo	86	
PA_atk-s05_13a1:865	1. Apaṇṇakajātakavaṇṇanā	86	
PA_atk-s05_13a1:866_0	Imaṃ tāva apaṇṇakadhammadesanaṃ bhagavā sāvatthiṃ upanissāya jetavanamahāvihāre viharanto	866	
PA_atk-s05_13a1:866_1	kathesi. Kaṃ pana ārabbha ayaṃ kathā samuṭṭhitāti? Seṭṭhissa sahāyake pañcasate titthiyasāvake.	866	
PA_atk-s05_13a1:866_2	Ekasmiñhi divase anāthapiṇḍiko seṭṭhi attano sahāyake pañcasate aññatitthiyasāvake	866	
PA_atk-s05_13a1:866_3	ādāya bahuṃ mālāgandhavilepanañceva sappitelamadhuphāṇitavatthacchādanāni ca gāhāpetvā	866	
PA_atk-s05_13a1:866_4	jetavanaṃ gantvā bhagavantaṃ vanditvā gandhamālādīhi pūjetvā bhesajjāni ceva vatthāni	866	
PA_atk-s05_13a1:866_5	ca bhikkhusaṅghassa vissajjetvā cha nisajjādose vajjetvā ekamantaṃ nisīdi. Tepi aññatitthiyasāvakā	866	
PA_atk-s05_13a1:866_6	tathāgataṃ vanditvā satthu puṇṇacandasassirikaṃ mukhaṃ, lakkhaṇānubyañjanapaṭimaṇḍitaṃ	866	
PA_atk-s05_13a1:866_7	byāmappabhāparikkhittaṃ brahmakāyaṃ, āveḷāveḷā yamakayamakā hutvā niccharantiyo ghanabuddharasmiyo	866	
PA_atk-s05_13a1:866_8	ca olokayamānā anāthapiṇḍikassa samīpeyeva nisīdiṃsu.	866	
PA_atk-s05_13a1:867_0	Atha nesaṃ satthā manosilātale sīhanādaṃ nadanto taruṇasīho viya gajjanto pāvussakamegho	867	
PA_atk-s05_13a1:867_1	viya ca ākāsagaṅgaṃ otārento viya ca ratanadāmaṃ ganthento viya ca aṭṭhaṅgasamannāgatena	867	
PA_atk-s05_13a1:867_2	savanīyena kamanīyena brahmassarena nānānayavicittaṃ madhuradhammakathaṃ kathesi.	867	
PA_atk-s05_13a1:867_3	Te satthu dhammadesanaṃ sutvā pasannacittā uṭṭhāya dasabalaṃ vanditvā aññatitthiyasaraṇaṃ	867	
PA_atk-s05_13a1:867_4	bhinditvā buddhaṃ saraṇaṃ agamaṃsu. Te tato paṭṭhāya niccakālaṃ anāthapiṇḍikena saddhiṃ	867	
PA_atk-s05_13a1:867_5	gandhamālādihatthā vihāraṃ gantvā dhammaṃ suṇanti, dānaṃ denti, sīlaṃ rakkhanti,	867	
PA_atk-s05_13a1:867_6	uposathakammaṃ karonti.	867	
PA_atk-s05_13a1:868_0	Atha bhagavā sāvatthito punadeva rājagahaṃ agamāsi. Te tathāgatassa gatakāle taṃ	868	
PA_atk-s05_13a1:868_1	saraṇaṃ bhinditvā puna aññatitthiyasaraṇaṃ gantvā attano mūlaṭṭhāneyeva patiṭṭhitā.	868	
PA_atk-s05_13a1:868_2	Bhagavāpi sattaṭṭha māse vītināmetvā puna jetavanameva agamāsi. Anāthapiṇḍiko punapi	868	
PA_atk-s05_13a1:868_3	te ādāya satthu santikaṃ gantvā satthāraṃ gandhamālādīhi pūjetvā vanditvā ekamantaṃ	868	
PA_atk-s05_13a1:868_4	nisīdi. Tepi bhagavantaṃ vanditvā ekamantaṃ nisīdiṃsu. Atha nesaṃ tathāgate cārikaṃ	868	
PA_atk-s05_13a1:868_5	pakkante gahitasaraṇaṃ bhinditvā puna aññatitthiyasaraṇameva gahetvā mūle patiṭṭhitabhāvaṃ bhagavato ārocesi.	868	
PA_atk-s05_13a1:869_0	Bhagavā aparimitakappakoṭiyo nirantaraṃ pavattitavacīsucaritānubhāvena dibbagandhagandhitaṃ	869	
PA_atk-s05_13a1:869_1	nānāgandhapūritaṃ ratanakaraṇḍakaṃ vivaranto viya mukhapadumaṃ vivaritvā madhurassaraṃ	869	
PA_atk-s05_13a1:869_2	nicchārento “saccaṃ kira tumhe upāsakā tīṇi saraṇāni bhinditvā aññatitthiyasaraṇaṃ	869	
PA_atk-s05_13a1:869_3	gatā”ti pucchi. Atha tehi paṭicchādetuṃ asakkontehi “saccaṃ bhagavā”ti vutte satthā	869	
PA_atk-s05_13a1:869_4	“upāsakā heṭṭhā avīciṃ upari bhavaggaṃ paricchedaṃ katvā tiriyaṃ aparimāṇāsu lokadhātūsu	869	
PA_atk-s05_13a1:869_5	sīlādīhi guṇehi buddhena sadiso nāma natthi, kuto adhikataro”ti. “Yāvatā, bhikkhave,	869	
PA_atk-s05_13a1:869_6	sattā apadā vā dvipadā vā catuppadā vā bahuppadā vā, tathāgato tesaṃ aggamakkhāyati,	869	
PA_atk-s05_13a1:869_7	yaṃ kiñci vittaṃ idha vā huraṃ vā…pe… aggato ve pasannāna”ntiādīhi suttehi pakāsite	869	
PA_atk-s05_13a1:869_8	ratanattayaguṇe pakāsetvā “evaṃ uttamaguṇehi samannāgataṃ ratanattayaṃ saraṇaṃ gatā	869	
PA_atk-s05_13a1:869_9	upāsakā vā upāsikā vā nirayādīsu nibbattakā nāma natthi, apāyanibbattito pana muccitvā	869	
PA_atk-s05_13a1:869_10	devaloke uppajjitvā mahāsampattiṃ anubhonti, tasmā tumhehi evarūpaṃ saraṇaṃ bhinditvā	8691	
PA_atk-s05_13a1:869_11	aññatitthiyasaraṇaṃ gacchantehi ayuttaṃ kata”nti āha.	8691	
PA_atk-s05_13a1:870	Ettha ca tīṇi ratanāni mokkhavasena uttamavasena saraṇagatānaṃ apāyesu nibbattiyā abhāvadīpanatthaṃ imāni suttāni dassetabbāni –	87	
PA_atk-s05_13a1:871	“Ye keci buddhaṃ saraṇaṃ gatāse, na te gamissanti apāyabhūmiṃ;	87	
PA_atk-s05_13a1:872	Pahāya mānusaṃ dehaṃ, devakāyaṃ paripūressanti. ;	87	
PA_atk-s05_13a1:873	“Ye keci dhammaṃ saraṇaṃ gatāse, na te gamissanti apāyabhūmiṃ;	87	
PA_atk-s05_13a1:874	Pahāya mānusaṃ dehaṃ, devakāyaṃ paripūressanti.	87	
PA_atk-s05_13a1:875	“Ye keci saṅghaṃ saraṇaṃ gatāse, na te gamissanti apāyabhūmiṃ;	87	
PA_atk-s05_13a1:876	Pahāya mānusaṃ dehaṃ, devakāyaṃ paripūressanti.	87	
PA_atk-s05_13a1:877	“Bahuṃ ve saraṇaṃ yanti, pabbatāni vanāni ca;	87	
PA_atk-s05_13a1:878	Ārāmarukkhacetyāni, manussā bhayatajjitā.	87	
PA_atk-s05_13a1:879	“Netaṃ kho saraṇaṃ khemaṃ, netaṃ saraṇamuttamaṃ;	87	
PA_atk-s05_13a1:880	Netaṃ saraṇamāgamma, sabbadukkhā pamuccati.	88	
PA_atk-s05_13a1:881	“Yo ca buddhañca dhammañca, saṅghañca saraṇaṃ gato;	88	
PA_atk-s05_13a1:882	Cattāri ariyasaccāni, sammappaññāya passati.	88	
PA_atk-s05_13a1:883	“Dukkhaṃ dukkhasamuppādaṃ, dukkhassa ca atikkamaṃ;	88	
PA_atk-s05_13a1:884	Ariyañcaṭṭhaṅgikaṃ maggaṃ, dukkhūpasamagāminaṃ.	88	
PA_atk-s05_13a1:885	“Etaṃ kho saraṇaṃ khemaṃ, etaṃ saraṇamuttamaṃ;	88	
PA_atk-s05_13a1:886	Etaṃ saraṇamāgamma, sabbadukkhā pamuccatī”ti. ;	88	
PA_atk-s05_13a1:887_0	Na kevalañca nesaṃ satthā ettakaṃyeva dhammaṃ desesi, apica kho “upāsakā buddhānussatikammaṭṭhānaṃ	887	
PA_atk-s05_13a1:887_1	nāma, dhammānussatikammaṭṭhānaṃ nāma, saṅghānussatikammaṭṭhānaṃ nāma sotāpattimaggaṃ	887	
PA_atk-s05_13a1:887_2	deti, sotāpattiphalaṃ deti, sakadāgāmimaggaṃ deti, sakadāgāmiphalaṃ deti, anāgāmimaggaṃ	887	
PA_atk-s05_13a1:887_3	deti, anāgāmiphalaṃ deti, arahattamaggaṃ deti, arahattaphalaṃ detī”tievamādīhipi	887	
PA_atk-s05_13a1:887_4	nayehi dhammaṃ desetvā “evarūpaṃ nāma saraṇaṃ bhindantehi ayuttaṃ tumhehi kata”nti	887	
PA_atk-s05_13a1:887_5	āha. Ettha ca buddhānussatikammaṭṭhānādīnaṃ sotāpattimaggādippadānaṃ “ekadhammo,	887	
PA_atk-s05_13a1:887_6	bhikkhave, bhāvito bahulīkato ekantanibbidāya virāgāya nirodhāya upasamāya abhiññāya	887	
PA_atk-s05_13a1:887_7	sambodhāya nibbānāya saṃvattati. Katamo ekadhammo? Buddhānussatī”tievamādīhi suttehi dīpetabbaṃ.	887	
PA_atk-s05_13a1:888_0	Evaṃ bhagavā nānappakārehi upāsake ovaditvā “upāsakā pubbepi manussā asaraṇaṃ ‘saraṇa’nti	888	
PA_atk-s05_13a1:888_1	takkaggāhena viraddhaggāhena gahetvā amanussapariggahite kantāre yakkhabhakkhā hutvā	888	
PA_atk-s05_13a1:888_2	mahāvināsaṃ pattā, apaṇṇakaggāhaṃ pana ekaṃsikaggāhaṃ aviraddhaggāhaṃ gahitamanussā	888	
PA_atk-s05_13a1:888_3	tasmiṃyeva kantāre sotthibhāvaṃ pattā”ti vatvā tuṇhī ahosi. Atha kho anāthapiṇḍiko	888	
PA_atk-s05_13a1:888_4	gahapati uṭṭhāyāsanā bhagavantaṃ vanditvā abhitthavitvā sirasmiṃ añjaliṃ patiṭṭhāpetvā	888	
PA_atk-s05_13a1:888_5	evamāha “bhante, idāni tāva imesaṃ upāsakānaṃ uttamasaraṇaṃ bhinditvā takkaggahaṇaṃ	888	
PA_atk-s05_13a1:888_6	amhākaṃ pākaṭaṃ, pubbe pana amanussapariggahite kantāre takkikānaṃ vināso, apaṇṇakaggāhaṃ	888	
PA_atk-s05_13a1:888_7	gahitamanussānañca sotthibhāvo amhākaṃ paṭicchanno, tumhākameva pākaṭo, sādhu vata	888	
PA_atk-s05_13a1:888_8	no bhagavā ākāse puṇṇacandaṃ uṭṭhāpento viya imaṃ kāraṇaṃ pākaṭaṃ karotū”ti. Atha	888	
PA_atk-s05_13a1:888_9	bhagavā “mayā kho, gahapati, aparimitakālaṃ dasa pāramiyo pūretvā lokassa kaṅkhacchedanatthameva	888	
PA_atk-s05_13a1:888_10	sabbaññutaññāṇaṃ paṭividdhaṃ, sīhavasāya suvaṇṇanāḷiṃ pūrento viya sakkaccaṃ sotaṃ	8881	
PA_atk-s05_13a1:888_11	odahitvā suṇohī”ti seṭṭhino satuppādaṃ janetvā himagabbhaṃ padāletvā puṇṇacandaṃ	8881	
PA_atk-s05_13a1:888_12	nīharanto viya bhavantarena paṭicchannakāraṇaṃ pākaṭaṃ akāsi.	8881	
PA_atk-s05_13a1:889_0	Atīte kāsiraṭṭhe bārāṇasinagare brahmadatto nāma rājā ahosi. Tadā bodhisatto satthavāhakule	889	
PA_atk-s05_13a1:889_1	paṭisandhiṃ gahetvā dasamāsaccayena mātukucchito nikkhamitvā anupubbena vayappatto	889	
PA_atk-s05_13a1:889_2	pañcahi sakaṭasatehi vaṇijjaṃ karonto vicarati. So kadāci pubbantato aparantaṃ gacchati,	889	
PA_atk-s05_13a1:889_3	kadāci aparantato pubbantaṃ. Bārāṇasiyaṃyeva aññopi satthavāhaputto atthi bālo abyatto	889	
PA_atk-s05_13a1:889_4	anupāyakusalo. Tadā bodhisatto bārāṇasito mahagghaṃ bhaṇḍaṃ gahetvā pañca sakaṭasatāni	889	
PA_atk-s05_13a1:889_5	pūretvā gamanasajjāni katvā ṭhapesi. Sopi bālasatthavāhaputto tatheva pañca sakaṭasatāni	889	
PA_atk-s05_13a1:889_6	pūretvā gamanasajjāni katvā ṭhapesi.	889	
PA_atk-s05_13a1:890_0	Tadā bodhisatto cintesi “sace ayaṃ bālasatthavāhaputto mayā saddhiṃyeva gamissati,	890	
PA_atk-s05_13a1:890_1	sakaṭasahasse ekato maggaṃ gacchante maggopi nappahossati, manussānaṃ dārudakādīnipi,	890	
PA_atk-s05_13a1:890_2	balibaddānaṃ tiṇānipi dullabhāni bhavissanti, etena vā mayā vā purato gantuṃ vaṭṭatī”ti.	890	
PA_atk-s05_13a1:890_3	So taṃ pakkosāpetvā etamatthaṃ ārocetvā “dvīhipi amhehi ekato gantuṃ na sakkā, kiṃ	890	
PA_atk-s05_13a1:890_4	tvaṃ purato gamissasi, udāhu pacchato”ti āha. So cintesi “mayi purato gacchante bahū	890	
PA_atk-s05_13a1:890_5	ānisaṃsā, maggena abhinneneva gamissāmi, goṇā anāmaṭṭhatiṇaṃ khādissanti, manussānaṃ	890	
PA_atk-s05_13a1:890_6	anāmaṭṭhaṃ sūpeyyapaṇṇaṃ bhavissati, pasannaṃ udakaṃ bhavissati, yathāruciṃ agghaṃ	890	
PA_atk-s05_13a1:890_7	ṭhapetvā bhaṇḍaṃ vikkiṇissāmī”ti. So “ahaṃ, samma, purato gamissāmī”ti āha. Bodhisattopi	890	
PA_atk-s05_13a1:890_8	pacchato gamane bahū ānisaṃse addasa. Evaṃ hissa ahosi – “purato gacchantā magge	890	
PA_atk-s05_13a1:890_9	visamaṭṭhānaṃ samaṃ karissanti, ahaṃ tehi gatamaggena gamissāmi, purato gatehi balibaddehi	890	
PA_atk-s05_13a1:890_10	pariṇatathaddhatiṇe khādite mama goṇā puna uṭṭhitāni madhuratiṇāni khādissanti, gahitapaṇṇaṭṭhānato	8901	
PA_atk-s05_13a1:890_11	uṭṭhitaṃ manussānaṃ sūpeyyapaṇṇaṃ madhuraṃ bhavissati, anudake ṭhāne āvāṭaṃ khanitvā	8901	
PA_atk-s05_13a1:890_12	ete udakaṃ uppādessanti, tehi katesu āvāṭesu mayaṃ udakaṃ pivissāma, agghaṭṭhapanaṃ	8901	
PA_atk-s05_13a1:890_13	nāma manussānaṃ jīvitā voropanasadisaṃ, ahaṃ pacchato gantvā etehi ṭhapitagghena	8901	
PA_atk-s05_13a1:890_14	bhaṇḍaṃ vikkiṇissāmī”ti. Atha so ettake ānisaṃse disvā “samma, tvaṃ purato gacchāhī”ti	8901	
PA_atk-s05_13a1:890_15	āha. “Sādhu, sammā”ti bālasatthavāho sakaṭāni yojetvā nikkhanto anupubbena manussāvāsaṃ	8901	
PA_atk-s05_13a1:890_16	atikkamitvā kantāramukhaṃ pāpuṇi.	8901	
PA_atk-s05_13a1:891_0	Kantāraṃ nāma – corakantāraṃ, vāḷakantāraṃ, nirudakakantāraṃ, amanussakantāraṃ, appabhakkhakantāranti	891	
PA_atk-s05_13a1:891_1	pañcavidhaṃ. Tattha corehi adhiṭṭhitamaggo corakantāraṃ nāma. Sīhādīhi adhiṭṭhitamaggo	891	
PA_atk-s05_13a1:891_2	vāḷakantāraṃ nāma. Yattha nhāyituṃ vā pātuṃ vā udakaṃ natthi, idaṃ nirudakakantāraṃ	891	
PA_atk-s05_13a1:891_3	nāma. Amanussādhiṭṭhitaṃ amanussakantāraṃ nāma. Mūlakhādanīyādivirahitaṃ appabhakkhakantāraṃ	891	
PA_atk-s05_13a1:891_4	nāma. Imasmiṃ pañcavidhe kantāre taṃ kantāraṃ nirudakakantārañceva amanussakantārañca.	891	
PA_atk-s05_13a1:891_5	Tasmā so bālasatthavāhaputto sakaṭesu mahantamahantā cāṭiyo ṭhapetvā udakassa pūrāpetvā	891	
PA_atk-s05_13a1:891_6	saṭṭhiyojanikaṃ kantāraṃ paṭipajji.	891	
PA_atk-s05_13a1:892_0	Athassa kantāramajjhaṃ gatakāle kantāre adhivatthayakkho “imehi manussehi gahitaṃ	892	
PA_atk-s05_13a1:892_1	udakaṃ chaḍḍāpetvā dubbale katvā sabbeva ne khādissāmī”ti sabbasetataruṇabalibaddayuttaṃ	892	
PA_atk-s05_13a1:892_2	manoramaṃ yānakaṃ māpetvā dhanukalāpaphalakāvudhahatthehi dasahi dvādasahi amanussehi	892	
PA_atk-s05_13a1:892_3	parivuto uppalakumudāni piḷandhitvā allakoso allavattho issarapuriso viya tasmiṃ	892	
PA_atk-s05_13a1:892_4	yānake nisīditvā kaddamamakkhitehi cakkehi paṭipathaṃ agamāsi. Parivāraamanussāpissa	892	
PA_atk-s05_13a1:892_5	purato ca pacchato ca gacchantā allakesā allavatthā uppalakumudamālā piḷandhitvā	892	
PA_atk-s05_13a1:892_6	padumapuṇḍarīkakalāpe gahetvā bhisamuḷālāni khādantā udakabindūhi ceva kalalehi ca	892	
PA_atk-s05_13a1:892_7	paggharantehi agamaṃsu. Satthavāhā ca nāma yadā dhuravāto vāyati, tadā yānake nisīditvā	892	
PA_atk-s05_13a1:892_8	upaṭṭhākaparivutā rajaṃ pariharantā purato gacchanti. Yadā pacchato vāto vāyati,	892	
PA_atk-s05_13a1:892_9	tadā teneva nayena pacchato gacchanti. Tadā pana dhuravāto ahosi, tasmā so satthavāhaputto purato agamāsi.	892	
PA_atk-s05_13a1:893_0	Yakkho taṃ āgacchantaṃ disvā attano yānakaṃ maggā okkamāpetvā “kahaṃ gacchathā”ti	893	
PA_atk-s05_13a1:893_1	tena saddhiṃ paṭisanthāraṃ akāsi. Satthavāhopi attano yānakaṃ maggā okkamāpetvā sakaṭānaṃ	893	
PA_atk-s05_13a1:893_2	gamanokāsaṃ datvā ekamante ṭhito taṃ yakkhaṃ avoca “bho, amhe tāva bārāṇasito āgacchāma.	893	
PA_atk-s05_13a1:893_3	Tumhe pana uppalakumudāni piḷandhitvā padumapuṇḍarīkahatthā bhisamuḷālāni khādantā	893	
PA_atk-s05_13a1:893_4	kaddamamakkhitā udakabindūhi paggharantehi āgacchatha. Kiṃ nu kho tumhehi āgatamagge	893	
PA_atk-s05_13a1:893_5	devo vassati, uppalādisañchannāni vā sarāni atthī”ti pucchi. Yakkho tassa kathaṃ	893	
PA_atk-s05_13a1:893_6	sutvā “samma, kiṃ nāmetaṃ kathesi. Esā nīlavanarāji paññāyati. Tato paṭṭhāya sakalaṃ	893	
PA_atk-s05_13a1:893_7	araññaṃ ekodakaṃ, nibaddhaṃ devo vassati, kandarā pūrā, tasmiṃ tasmiṃ ṭhāne padumādisañchannāni	893	
PA_atk-s05_13a1:893_8	sarāni atthī”ti vatvā paṭipāṭiyā gacchantesu sakaṭesu “imāni sakaṭāni ādāya kahaṃ	893	
PA_atk-s05_13a1:893_9	gacchathā”ti pucchi. “Asukajanapadaṃ nāmā”ti. “Imasmiṃ cimasmiñca sakaṭe kiṃ nāma	893	
PA_atk-s05_13a1:893_10	bhaṇḍa”nti? “Asukañca asukañcā”ti. “Pacchato āgacchantaṃ sakaṭaṃ ativiya garukaṃ	8931	
PA_atk-s05_13a1:893_11	hutvā āgacchati, etasmiṃ kiṃ bhaṇḍa”nti? “Udakaṃ etthā”ti. “Parato tāva udakaṃ ānentehi	8931	
PA_atk-s05_13a1:893_12	vo manāpaṃ kataṃ, ito paṭṭhāya pana udakena kiccaṃ natthi, purato bahu udakaṃ, cāṭiyo	8931	
PA_atk-s05_13a1:893_13	bhinditvā udakaṃ chaḍḍetvā sukhena gacchathā”ti āha. Evañca pana vatvā “tumhe gacchatha,	8931	
PA_atk-s05_13a1:893_14	amhākaṃ papañco hotī”ti thokaṃ gantvā tesaṃ adassanaṃ patvā attano yakkhanagarameva agamāsi.	8931	
PA_atk-s05_13a1:894_0	Sopi bālasatthavāho attano bālatāya yakkhassa vacanaṃ gahetvā cāṭiyo bhindāpetvā	894	
PA_atk-s05_13a1:894_1	pasatamattampi udakaṃ anavasesetvā sabbaṃ chaḍḍāpetvā sakaṭāni pājāpesi, purato appamattakampi	894	
PA_atk-s05_13a1:894_2	udakaṃ nāhosi, manussā pānīyaṃ alabhantā kilamiṃsu. Te yāva sūriyatthaṅgamanā gantvā	894	
PA_atk-s05_13a1:894_3	sakaṭāni mocetvā parivaṭṭakena ṭhapetvā goṇe cakkesu bandhiṃsu. Neva goṇānaṃ udakaṃ	894	
PA_atk-s05_13a1:894_4	ahosi, na manussānaṃ yāgubhattaṃ vā. Dubbalamanussā tattha tattha nipajjitvā sayiṃsu.	894	
PA_atk-s05_13a1:894_5	Rattibhāgasamanantare yakkhā yakkhanagarato āgantvā sabbepi goṇe ca manusse ca jīvitakkhayaṃ	894	
PA_atk-s05_13a1:894_6	pāpetvā maṃsaṃ khāditvā aṭṭhīni avasesetvā agamaṃsu. Evamekaṃ bālasatthavāhaputtaṃ	894	
PA_atk-s05_13a1:894_7	nissāya sabbepi te vināsaṃ pāpuṇiṃsu, hatthaṭṭhikādīni disāvidisāsu vippakiṇṇāni	894	
PA_atk-s05_13a1:894_8	ahesuṃ. Pañca sakaṭasatāni yathāpūritāneva aṭṭhaṃsu.	894	
PA_atk-s05_13a1:895_0	Bodhisattopi kho bālasatthavāhaputtassa nikkhantadivasato māsaḍḍhamāsaṃ vītināmetvā	895	
PA_atk-s05_13a1:895_1	pañcahi sakaṭasatehi nagarā nikkhamma anupubbena kantāramukhaṃ pāpuṇi. So tattha	895	
PA_atk-s05_13a1:895_2	udakacāṭiyo pūretvā bahuṃ udakaṃ ādāya khandhāvāre bheriṃ carāpetvā manusse sannipātetvā	895	
PA_atk-s05_13a1:895_3	evamāha “tumhe maṃ anāpucchitvā pasatamattampi udakaṃ mā vaḷañjayittha, kantāre visarukkhā	895	
PA_atk-s05_13a1:895_4	nāma honti, pattaṃ vā pupphaṃ vā phalaṃ vā tumhehi pure akhāditapubbaṃ maṃ anāpucchitvā	895	
PA_atk-s05_13a1:895_5	mā khāditthā”ti. Evaṃ manussānaṃ ovādaṃ datvā pañcahi sakaṭasatehi kantāraṃ paṭipajji.	895	
PA_atk-s05_13a1:895_6	Tasmiṃ kantāramajjhaṃ sampatte so yakkho purimanayeneva bodhisattassa paṭipathe attānaṃ	895	
PA_atk-s05_13a1:895_7	dassesi. Bodhisatto taṃ disvāva aññāsi “imasmiṃ kantāre udakaṃ natthi, nirudakakantāro	895	
PA_atk-s05_13a1:895_8	nāmesa, ayañca nibbhayo rattanetto, chāyāpissa na paññāyati, nissaṃsayaṃ iminā purato	895	
PA_atk-s05_13a1:895_9	gato bālasatthavāhaputto sabbaṃ udakaṃ chaḍḍāpetvā kilametvā sapariso khādito bhavissati,	895	
PA_atk-s05_13a1:895_10	mayhaṃ pana paṇḍitabhāvaṃ upāyakosallaṃ na jānāti maññe”ti. Tato naṃ āha “gacchatha	8951	
PA_atk-s05_13a1:895_11	tumhe, mayaṃ vāṇijā nāma aññaṃ udakaṃ adisvā gahitaudakaṃ na chaḍḍema, diṭṭhaṭṭhāne	8951	
PA_atk-s05_13a1:895_12	pana chaḍḍetvā sakaṭāni sallahukāni katvā gamissāmā”ti yakkho thokaṃ gantvā adassanaṃ	8951	
PA_atk-s05_13a1:895_13	upagamma attano yakkhanagarameva gato.	8951	
PA_atk-s05_13a1:896_0	Yakkhe pana gate manussā bodhisattaṃ āhaṃsu “ayya, ete manussā ‘esā nīlavanarāji	896	
PA_atk-s05_13a1:896_1	paññāyati, tato paṭṭhāya nibaddhaṃ devo vassatī’ti vatvā uppalakumudamālādhārino	896	
PA_atk-s05_13a1:896_2	padumapuṇḍarīkakalāpe ādāya bhisamuḷālāni khādantā allavatthā allakesā udakabindūhi	896	
PA_atk-s05_13a1:896_3	paggharantehi āgatā, udakaṃ chaḍḍetvā sallahukehi sakaṭehi khippaṃ gacchāmā”ti. Bodhisatto	896	
PA_atk-s05_13a1:896_4	tesaṃ kathaṃ sutvā sakaṭāni ṭhapāpetvā sabbe manusse sannipātāpetvā “tumhehi ‘imasmiṃ	896	
PA_atk-s05_13a1:896_5	kantāre saro vā pokkharaṇī vā atthī’ti kassaci sutapubba”nti pucchi. “Na, ayya, sutapubba”nti.	896	
PA_atk-s05_13a1:896_6	Nirudakakantāro nāma eso, idāni ekacce manussā “etāya nīlavanarājiyā purato devo	896	
PA_atk-s05_13a1:896_7	vassatī”ti vadanti, “vuṭṭhivāto nāma kittakaṃ ṭhānaṃ vāyatī”ti? “Yojanamattaṃ, ayyā”ti.	896	
PA_atk-s05_13a1:896_8	“Kacci pana vo ekassāpi sarīraṃ vuṭṭhivāto paharatī”ti? “Natthi ayyā”ti. “Meghasīsaṃ	896	
PA_atk-s05_13a1:896_9	nāma kittake ṭhāne paññāyatī”ti? “Tiyojanamatte ayyā”ti. “Atthi pana vo kenaci ekampi	896	
PA_atk-s05_13a1:896_10	meghasīsaṃ diṭṭha”nti? “Natthi, ayyā”ti. “Vijjulatā nāma kittake ṭhāne paññāyatī”ti?	8961	
PA_atk-s05_13a1:896_11	“Catuppañcayojanamatte, ayyā”ti. “Atthi pana vo kenaci vijjulatobhāso diṭṭho”ti?	8961	
PA_atk-s05_13a1:896_12	“Natthi, ayyā”ti. “Meghasaddo nāma kittake ṭhāne suyyatī”ti? “Ekadviyojanamatte,	8961	
PA_atk-s05_13a1:896_13	ayyā”ti. “Atthi pana vo kenaci meghasaddo suto”ti? “Natthi, ayyā”ti. “Na ete manussā,	8961	
PA_atk-s05_13a1:896_14	yakkhā ete, amhe udakaṃ chaḍḍāpetvā dubbale katvā khāditukāmā āgatā bhavissanti.	8961	
PA_atk-s05_13a1:896_15	Purato gato bālasatthavāhaputto na upāyakusalo. Addhā so etehi udakaṃ chaḍḍāpetvā	8961	
PA_atk-s05_13a1:896_16	kilametvā khādito bhavissati, pañca sakaṭasatāni yathāpūritāneva ṭhitāni bhavissanti.	8961	
PA_atk-s05_13a1:896_17	Ajja mayaṃ tāni passissāma, pasatamattampi udakaṃ achaḍḍetvā sīghasīghaṃ pājethā”ti pājāpesi.	8961	
PA_atk-s05_13a1:897_0	So gacchanto yathāpūritāneva pañca sakaṭasatāni goṇamanussānañca hatthaṭṭhikādīni	897	
PA_atk-s05_13a1:897_1	disāvidisāsu vippakiṇṇāni disvā sakaṭāni mocāpetvā sakaṭaparivaṭṭakena khandhāvāraṃ	897	
PA_atk-s05_13a1:897_2	bandhāpetvā kālasseva manusse ca goṇe ca sāyamāsabhattaṃ bhojāpetvā manussānaṃ majjhe	897	
PA_atk-s05_13a1:897_3	goṇe nipajjāpetvā sayaṃ balanāyako hutvā khaggahattho tiyāmarattiṃ ārakkhaṃ gahetvā	897	
PA_atk-s05_13a1:897_4	ṭhitakova aruṇaṃ uṭṭhāpesi. Punadivase pana pātova sabbakiccāni niṭṭhāpetvā goṇe	897	
PA_atk-s05_13a1:897_5	bhojetvā dubbalasakaṭāni chaḍḍāpetvā thirāni gāhāpetvā appagghaṃ bhaṇḍaṃ chaḍḍāpetvā	897	
PA_atk-s05_13a1:897_6	mahagghaṃ bhaṇḍaṃ āropāpetvā yathādhippetaṃ ṭhānaṃ gantvā diguṇatiguṇena mūlena bhaṇḍaṃ	897	
PA_atk-s05_13a1:897_7	vikkiṇitvā sabbaṃ parisaṃ ādāya puna attano nagarameva agamāsi.	897	
PA_atk-s05_13a1:898_0	Satthā imaṃ dhammakathaṃ kathetvā “evaṃ, gahapati, pubbe takkaggāhagāhino mahāvināsaṃ	898	
PA_atk-s05_13a1:898_1	pattā, apaṇṇakaggāhagāhino pana amanussānaṃ hatthato muccitvā sotthinā icchitaṭṭhānaṃ	898	
PA_atk-s05_13a1:898_2	gantvā puna sakaṭṭhānameva paccāgamiṃsū”ti vatvā dvepi vatthūni ghaṭetvā imissā apaṇṇakadhammadesanāya	898	
PA_atk-s05_13a1:898_3	abhisambuddho hutvā imaṃ gāthamāha –	898	
PA_atk-s05_13a1:900	“Apaṇṇakaṃ ṭhānameke, dutiyaṃ āhu takkikā;	90	
PA_atk-s05_13a1:901	Etadaññāya medhāvī, taṃ gaṇhe yadapaṇṇaka”nti.	90	
PA_atk-s05_13a1:902_0	Tattha apaṇṇakanti ekaṃsikaṃ aviraddhaṃ niyyānikaṃ. Ṭhānanti kāraṇaṃ. Kāraṇañhi yasmā	902	
PA_atk-s05_13a1:902_1	tadāyattavuttitāya phalaṃ tiṭṭhati nāma, tasmā “ṭhāna”nti vuccati, “ṭhānañca ṭhānato	902	
PA_atk-s05_13a1:902_2	aṭṭhānañca aṭṭhānato”tiādīsu cassa payogo veditabbo. Iti “apaṇṇakaṃ ṭhāna”nti padadvayenāpi	902	
PA_atk-s05_13a1:902_3	“yaṃ ekantahitasukhāvahattā paṇḍitehi paṭipannaṃ ekaṃsikakāraṇaṃ aviraddhakāraṇaṃ	902	
PA_atk-s05_13a1:902_4	niyyānikakāraṇaṃ, taṃ ida”nti dīpeti. Ayamettha saṅkhepo, pabhedato pana tīṇi saraṇagamanāni,	902	
PA_atk-s05_13a1:902_5	pañca sīlāni, dasa sīlāni, pātimokkhasaṃvaro, indriyasaṃvaro, ājīvapārisuddhi, paccayapaṭisevanaṃ,	902	
PA_atk-s05_13a1:902_6	sabbampi catupārisuddhisīlaṃ; indriyesu guttadvāratā, bhojane mattaññutā, jāgariyānuyogo,	902	
PA_atk-s05_13a1:902_7	jhānaṃ, vipassanā, abhiññā, samāpatti, ariyamaggo, ariyaphalaṃ, sabbampetaṃ apaṇṇakaṭṭhānaṃ	902	
PA_atk-s05_13a1:902_8	apaṇṇakapaṭipadā, niyyānikapaṭipadāti attho.	902	
PA_atk-s05_13a1:903	Yasmā ca pana niyyānikapaṭipadāya etaṃ nāmaṃ, tasmāyeva bhagavā apaṇṇakapaṭipadaṃ dassento imaṃ suttamāha –	90	
PA_atk-s05_13a1:904_0	“Tīhi, bhikkhave, dhammehi samannāgato bhikkhu apaṇṇakapaṭipadaṃ paṭipanno hoti,	904	
PA_atk-s05_13a1:904_1	yoni cassa āraddhā hoti āsavānaṃ khayāya. Katamehi tīhi? Idha, bhikkhave, bhikkhu	904	
PA_atk-s05_13a1:904_2	indriyesu guttadvāro hoti, bhojane mattaññū hoti, jāgariyaṃ anuyutto hoti. Kathañca,	904	
PA_atk-s05_13a1:904_3	bhikkhave, bhikkhu indriyesu guttadvāro hoti? Idha, bhikkhave, bhikkhu cakkhunā rūpaṃ	904	
PA_atk-s05_13a1:904_4	disvā na nimittaggāhī hoti…pe… evaṃ kho, bhikkhave, bhikkhu indriyesu guttadvāro hoti.	904	
PA_atk-s05_13a1:905_0	“Kathañca, bhikkhave, bhikkhu bhojane mattaññū hoti? Idha, bhikkhave, bhikkhu paṭisaṅkhā	905	
PA_atk-s05_13a1:905_1	yoniso āhāraṃ āhāreti neva davāya na madāya…pe… evaṃ kho, bhikkhave, bhikkhu bhojane mattaññū hoti.	905	
PA_atk-s05_13a1:906	“Kathañca, bhikkhave, bhikkhu jāgariyaṃ anuyutto hoti. Idha, bhikkhave, bhikkhu divasaṃ caṅkamena nisajjāya…pe… evaṃ kho, bhikkhave, bhikkhu jāgariyaṃ anuyutto hotī”ti.	90	
PA_atk-s05_13a1:907_0	Imasmiñcāpi sutte tayova dhammā vuttā. Ayaṃ pana apaṇṇakapaṭipadā yāva arahattaphalaṃ	907	
PA_atk-s05_13a1:907_1	labbhateva. Tattha arahattaphalampi, phalasamāpattivihārassa ceva, anupādāparinibbānassa	907	
PA_atk-s05_13a1:907_2	ca, paṭipadāyeva nāma hoti.	907	
PA_atk-s05_13a1:908_0	Eketi ekacce paṇḍitamanussā. Tattha kiñcāpi “asukā nāmā”ti niyamo natthi, idaṃ pana	908	
PA_atk-s05_13a1:908_1	saparisaṃ bodhisattaṃyeva sandhāya vuttanti veditabbaṃ. Dutiyaṃ āhu takkikāti dutiyanti	908	
PA_atk-s05_13a1:908_2	paṭhamato apaṇṇakaṭṭhānato niyyānikakāraṇato dutiyaṃ takkaggāhakāraṇaṃ aniyyānikakāraṇaṃ.	908	
PA_atk-s05_13a1:908_3	Āhu takkikāti ettha pana saddhiṃ purimapadena ayaṃ yojanā – apaṇṇakaṭṭhānaṃ ekaṃsikakāraṇaṃ	908	
PA_atk-s05_13a1:908_4	aviraddhakāraṇaṃ niyyānikakāraṇaṃ eke bodhisattappamukhā paṇḍitamanussā gaṇhiṃsu.	908	
PA_atk-s05_13a1:908_5	Ye pana bālasatthavāhaputtappamukhā takkikā āhu, te dutiyaṃ sāparādhaṃ anekaṃsikaṭṭhānaṃ	908	
PA_atk-s05_13a1:908_6	viraddhakāraṇaṃ aniyyānikakāraṇaṃ aggahesuṃ. Tesu ye apaṇṇakaṭṭhānaṃ aggahesuṃ, te	908	
PA_atk-s05_13a1:908_7	sukkapaṭipadaṃ paṭipannā. Ye dutiyaṃ “purato bhavitabbaṃ udakenā”ti takkaggāhasaṅkhātaṃ	908	
PA_atk-s05_13a1:908_8	aniyyānikakāraṇaṃ aggahesuṃ. Te kaṇhapaṭipadaṃ paṭipannā.	908	
PA_atk-s05_13a1:909_0	Tattha sukkapaṭipadā aparihānipaṭipadā, kaṇhapaṭipadā parihānipaṭipadā. Tasmā ye	909	
PA_atk-s05_13a1:909_1	sukkapaṭipadaṃ paṭipannā, te aparihīnā sotthibhāvaṃ pattā. Ye pana kaṇhapaṭipadaṃ	909	
PA_atk-s05_13a1:909_2	paṭipannā, te parihīnā anayabyasanaṃ āpannāti imamatthaṃ bhagavā anāthapiṇḍikassa	909	
PA_atk-s05_13a1:909_3	gahapatino vatvā uttari idamāha “etadaññāya medhāvī, taṃ gaṇhe yadapaṇṇaka”nti.	909	
PA_atk-s05_13a1:910_0	Tattha etadaññāya medhāvīti “medhā”ti laddhanāmāya vipulāya visuddhāya uttamāya paññāya	910	
PA_atk-s05_13a1:910_1	samannāgato kulaputto etaṃ apaṇṇake ceva sapaṇṇake cāti dvīsu atakkaggāhatakkaggāhasaṅkhātesu	910	
PA_atk-s05_13a1:910_2	ṭhānesu guṇadosaṃ vuddhihāniṃ atthānatthaṃ ñatvāti attho. Taṃ gaṇhe yadapaṇṇakanti	910	
PA_atk-s05_13a1:910_3	yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ,	910	
PA_atk-s05_13a1:910_4	tadeva gaṇheyya. Kasmā? Ekaṃsikādibhāvatoyeva. Itaraṃ pana na gaṇheyya. Kasmā? Anekaṃsikādibhāvatoyeva.	910	
PA_atk-s05_13a1:910_5	Ayañhi apaṇṇakapaṭipadā nāma sabbesaṃ buddhapaccekabuddhabuddhaputtānaṃ paṭipadā.	910	
PA_atk-s05_13a1:910_6	Sabbabuddhā hi apaṇṇakapaṭipadāyameva ṭhatvā daḷhena vīriyena pāramiyo pūretvā bodhimūle	910	
PA_atk-s05_13a1:910_7	buddhā nāma honti, paccekabuddhā paccekabodhiṃ uppādenti, buddhaputtā sāvakapāramiñāṇaṃ paṭivijjhanti.	910	
PA_atk-s05_13a1:911_0	Iti bhagavā tesaṃ upāsakānaṃ tisso kulasampattiyo ca cha kāmasagge brahmalokasampattiyo	911	
PA_atk-s05_13a1:911_1	ca datvāpi pariyosāne arahattamaggaphaladāyikā apaṇṇakapaṭipadā nāma, catūsu apāyesu	911	
PA_atk-s05_13a1:911_2	pañcasu ca nīcakulesu nibbattidāyikā sapaṇṇakapaṭipadā nāmāti imaṃ apaṇṇakadhammadesanaṃ	911	
PA_atk-s05_13a1:911_3	dassetvā uttari cattāri saccāni soḷasahi ākārehi pakāsesi. Catusaccapariyosāne sabbepi	911	
PA_atk-s05_13a1:911_4	te pañcasatā upāsakā sotāpattiphale patiṭṭhahiṃsu.	911	
PA_atk-s05_13a1:912_0	Satthā imaṃ dhammadesanaṃ āharitvā dassetvā dve vatthūni kathetvā anusandhiṃ ghaṭetvā	912	
PA_atk-s05_13a1:912_1	jātakaṃ samodhānetvā dassesi – “tasmiṃ samaye bālasatthavāhaputto devadatto ahosi,	912	
PA_atk-s05_13a1:912_2	tassa parisā devadattaparisāva, paṇḍitasatthavāhaputtaparisā buddhaparisā, paṇḍitasatthavāhaputto	912	
PA_atk-s05_13a1:912_3	pana ahameva ahosi”nti desanaṃ niṭṭhāpesi.	912	
PA_atk-s05_13a1:913	Apaṇṇakajātakavaṇṇanā paṭhamā.	91	
PA_atk-s05_13a1:915	2. Vaṇṇupathajātakavaṇṇanā	91	
PA_atk-s05_13a1:916_0	Akilāsunoti imaṃ dhammadesanaṃ bhagavā sāvatthiyaṃ viharanto kathesi. Kaṃ pana ārabbhāti?	916	
PA_atk-s05_13a1:916_1	Ekaṃ ossaṭṭhavīriyaṃ bhikkhuṃ. Tathāgate kira sāvatthiyaṃ viharante eko sāvatthivāsī	916	
PA_atk-s05_13a1:916_2	kulaputto jetavanaṃ gantvā satthu santike dhammadesanaṃ sutvā pasannacitto kāmesu	916	
PA_atk-s05_13a1:916_3	ādīnavaṃ disvā pabbajitvā upasampadāya pañcavassiko hutvā dve mātikā uggaṇhitvā vipassanācāraṃ	916	
PA_atk-s05_13a1:916_4	sikkhitvā satthu santike attano cittaruciyaṃ kammaṭṭhānaṃ gahetvā ekaṃ araññaṃ pavisitvā	916	
PA_atk-s05_13a1:916_5	vassaṃ upagantvā temāsaṃ vāyamantopi obhāsamattaṃ vā nimittamattaṃ vā uppādetuṃ nāsakkhi.	916	
PA_atk-s05_13a1:917_0	Athassa etadahosi “satthārā cattāro puggalā kathitā, tesu mayā padaparamena bhavitabbaṃ,	917	
PA_atk-s05_13a1:917_1	natthi maññe mayhaṃ imasmiṃ attabhāve maggo vā phalaṃ vā, kiṃ karissāmi araññavāsena,	917	
PA_atk-s05_13a1:917_2	satthu santikaṃ gantvā rūpasobhaggappattaṃ buddhasarīraṃ olokento madhuraṃ dhammadesanaṃ	917	
PA_atk-s05_13a1:917_3	suṇanto viharissāmī”ti puna jetavanameva paccāgamāsi. Atha naṃ sandiṭṭhasambhattā	917	
PA_atk-s05_13a1:917_4	āhaṃsu – “āvuso, tvaṃ satthu santike kammaṭṭhānaṃ gahetvā ‘samaṇadhammaṃ karissāmī’ti	917	
PA_atk-s05_13a1:917_5	gato, idāni pana āgantvā saṅgaṇikāya abhiramamāno carasi, kiṃ nu kho te pabbajitakiccaṃ	917	
PA_atk-s05_13a1:917_6	matthakaṃ pattaṃ, appaṭisandhiko jātosī”ti? Āvuso, ahaṃ maggaṃ vā phalaṃ vā alabhitvā	917	
PA_atk-s05_13a1:917_7	“abhabbapuggalena mayā bhavitabba”nti vīriyaṃ ossajitvā āgatomhīti. “Akāraṇaṃ te,	917	
PA_atk-s05_13a1:917_8	āvuso, kataṃ daḷhavīriyassa satthu sāsane pabbajitvā vīriyaṃ ossajantena, ayuttaṃ	917	
PA_atk-s05_13a1:917_9	te kataṃ, ehi tathāgatassa dassemā”ti taṃ ādāya satthu santikaṃ agamaṃsu.	917	
PA_atk-s05_13a1:918_0	Satthā taṃ disvā evamāha “bhikkhave, tumhe etaṃ bhikkhuṃ anicchamānaṃ ādāya āgatā,	918	
PA_atk-s05_13a1:918_1	kiṃ kataṃ iminā”ti? “Bhante, ayaṃ bhikkhu evarūpe niyyānikasāsane pabbajitvā samaṇadhammaṃ	918	
PA_atk-s05_13a1:918_2	karonto vīriyaṃ ossajitvā āgato”ti āhaṃsu. Atha naṃ satthā āha “saccaṃ kira tayā	918	
PA_atk-s05_13a1:918_3	bhikkhu vīriyaṃ ossaṭṭha”nti? “Saccaṃ, bhagavā”ti. “Kiṃ pana tvaṃ bhikkhu evarūpe	918	
PA_atk-s05_13a1:918_4	mama sāsane pabbajitvā ‘appiccho’ti vā ‘santuṭṭho’ti vā ‘pavivitto’ti vā ‘āraddhavīriyo’ti	918	
PA_atk-s05_13a1:918_5	vā evaṃ attānaṃ ajānāpetvā ‘ossaṭṭhavīriyo bhikkhū’ti jānāpesi. Nanu tvaṃ pubbe vīriyavā	918	
PA_atk-s05_13a1:918_6	ahosi, tayā ekena kataṃ vīriyaṃ nissāya marukantāre pañcasu sakaṭasatesu manussā	918	
PA_atk-s05_13a1:918_7	ca goṇā ca pānīyaṃ labhitvā sukhitā jātā, idāni kasmā vīriyaṃ ossajasī”ti. So bhikkhu	918	
PA_atk-s05_13a1:918_8	ettakena vacanena upatthambhito ahosi.	918	
PA_atk-s05_13a1:919_0	Taṃ pana kathaṃ sutvā bhikkhū bhagavantaṃ yāciṃsu – “bhante, idāni iminā bhikkhunā	919	
PA_atk-s05_13a1:919_1	vīriyassa ossaṭṭhabhāvo amhākaṃ pākaṭo, pubbe panassa ekassa vīriyaṃ nissāya marukantāre	919	
PA_atk-s05_13a1:919_2	goṇamanussānaṃ pānīyaṃ labhitvā sukhitabhāvo paṭicchanno, tumhākaṃ sabbaññutaññāṇasseva	919	
PA_atk-s05_13a1:919_3	pākaṭo, amhākampetaṃ kāraṇaṃ kathethā”ti. “Tena hi, bhikkhave, suṇāthā”ti bhagavā	919	
PA_atk-s05_13a1:919_4	tesaṃ bhikkhūnaṃ satuppādaṃ janetvā bhavantarena paṭicchannakāraṇaṃ pākaṭamakāsi.	919	
PA_atk-s05_13a1:920_0	Atīte kāsiraṭṭhe bārāṇasiyaṃ brahmadatte rajjaṃ kārente bodhisatto satthavāhakule	920	
PA_atk-s05_13a1:920_1	paṭisandhiṃ gahetvā vayappatto pañcahi sakaṭasatehi vaṇijjaṃ karonto vicarati. So	920	
PA_atk-s05_13a1:920_2	ekadā saṭṭhiyojanikaṃ marukantāraṃ paṭipajji. Tasmiṃ kantāre sukhumavālukā muṭṭhinā	920	
PA_atk-s05_13a1:920_3	gahitā hatthe na tiṭṭhati, sūriyuggamanato paṭṭhāya aṅgārarāsi viya uṇhā hoti, na	920	
PA_atk-s05_13a1:920_4	sakkā akkamituṃ. Tasmā taṃ paṭipajjantā dārudakatilataṇḍulādīni sakaṭehi ādāya rattimeva	920	
PA_atk-s05_13a1:920_5	gantvā aruṇuggamane sakaṭāni parivaṭṭaṃ katvā matthake maṇḍapaṃ kāretvā kālasseva	920	
PA_atk-s05_13a1:920_6	āhārakiccaṃ niṭṭhāpetvā chāyāya nisinnā divasaṃ khepetvā atthaṅgate sūriye sāyamāsaṃ	920	
PA_atk-s05_13a1:920_7	bhuñjitvā bhūmiyā sītalāya jātāya sakaṭāni yojetvā gacchanti, samuddagamanasadisameva	920	
PA_atk-s05_13a1:920_8	gamanaṃ hoti. Thalaniyāmako nāma laddhuṃ vaṭṭati, so tārakasaññā satthaṃ tāreti.	920	
PA_atk-s05_13a1:921_0	Sopi satthavāho tasmiṃ kāle imināva niyāmena taṃ kantāraṃ gacchanto ekūnasaṭṭhi yojanāni	921	
PA_atk-s05_13a1:921_1	gantvā “idāni ekaratteneva marukantārā nikkhamanaṃ bhavissatī”ti sāyamāsaṃ bhuñjitvā	921	
PA_atk-s05_13a1:921_2	sabbaṃ dārudakaṃ khepetvā sakaṭāni yojetvā pāyāsi. Niyāmako pana purimasakaṭe āsanaṃ	921	
PA_atk-s05_13a1:921_3	pattharāpetvā ākāse tārakaṃ olokento “ito pājetha, ito pājethā”ti vadamāno nipajji.	921	
PA_atk-s05_13a1:921_4	So dīghamaddhānaṃ aniddāyanabhāvena kilanto niddaṃ okkami, goṇe nivattitvā āgatamaggameva	921	
PA_atk-s05_13a1:921_5	gaṇhante na aññāsi. Goṇā sabbarattiṃ agamaṃsu. Niyāmako aruṇuggamanavelāya pabuddho	921	
PA_atk-s05_13a1:921_6	nakkhattaṃ oloketvā “sakaṭāni nivattetha nivattethā”ti āha. Sakaṭāni nivattetvā paṭipāṭiṃ	921	
PA_atk-s05_13a1:921_7	karontānaññeva aruṇo uggato. Manussā “hiyyo amhākaṃ niviṭṭhakhandhāvāraṭṭhānamevetaṃ,	921	
PA_atk-s05_13a1:921_8	dārudakampi no khīṇaṃ, idāni naṭṭhamhā”ti sakaṭāni mocetvā parivaṭṭakena ṭhapetvā	921	
PA_atk-s05_13a1:921_9	matthake maṇḍapaṃ katvā attano attano sakaṭassa heṭṭhā anusocantā nipajjiṃsu.	921	
PA_atk-s05_13a1:922_0	Bodhisatto “mayi vīriyaṃ ossajante sabbe vinassissantī”ti pāto sītalavelāyameva āhiṇḍanto	922	
PA_atk-s05_13a1:922_1	ekaṃ dabbatiṇagacchaṃ disvā “imāni tiṇāni heṭṭhā udakasinehena uṭṭhitāni bhavissantī”ti	922	
PA_atk-s05_13a1:922_2	cintetvā kuddālaṃ gāhāpetvā taṃ padesaṃ khaṇāpesi, te saṭṭhihatthaṭṭhānaṃ khaṇiṃsu.	922	
PA_atk-s05_13a1:922_3	Ettakaṃ ṭhānaṃ khaṇitvā paharantānaṃ kuddālo heṭṭhāpāsāṇe paṭihaññi, pahaṭamatte	922	
PA_atk-s05_13a1:922_4	sabbe vīriyaṃ ossajiṃsu. Bodhisatto pana “imassa pāsāṇassa heṭṭhā udakena bhavitabba”nti	922	
PA_atk-s05_13a1:922_5	otaritvā pāsāṇe ṭhito oṇamitvā sotaṃ odahitvā saddaṃ āvajjento heṭṭhā udakassa pavattanasaddaṃ	922	
PA_atk-s05_13a1:922_6	sutvā uttaritvā cūḷupaṭṭhākaṃ āha – “tāta, tayā vīriye ossaṭṭhe sabbe vinassissāma,	922	
PA_atk-s05_13a1:922_7	tvaṃ vīriyaṃ anossajanto imaṃ ayakūṭaṃ gahetvā āvāṭaṃ otaritvā etasmiṃ pāsāṇe pahāraṃ	922	
PA_atk-s05_13a1:922_8	dehī”ti. So tassa vacanaṃ sampaṭicchitvā sabbesu vīriyaṃ ossajitvā ṭhitesupi vīriyaṃ	922	
PA_atk-s05_13a1:922_9	anossajanto otaritvā pāsāṇe pahāraṃ adāsi. Pāsāṇo majjhe bhijjitvā heṭṭhā patitvā	922	
PA_atk-s05_13a1:922_10	sotaṃ sannirumbhitvā aṭṭhāsi, tālakkhandhappamāṇā udakavaṭṭi uggañchi. Sabbe pānīyaṃ	9221	
PA_atk-s05_13a1:922_11	pivitvā nhāyiṃsu, atirekāni akkhayugādīni phāletvā yāgubhattaṃ pacitvā bhuñjitvā	9221	
PA_atk-s05_13a1:922_12	goṇe ca bhojetvā sūriye atthaṅgate udakāvāṭasamīpe dhajaṃ bandhitvā icchitaṭṭhānaṃ	9221	
PA_atk-s05_13a1:922_13	agamaṃsu. Te tattha bhaṇḍaṃ vikkiṇitvā diguṇaṃ tiguṇaṃ catugguṇaṃ lābhaṃ labhitvā	9221	
PA_atk-s05_13a1:922_14	attano vasanaṭṭhānameva agamaṃsu. Te tattha yāvatāyukaṃ ṭhatvā yathākammaṃ gatā,	9221	
PA_atk-s05_13a1:922_15	bodhisattopi dānādīni puññāni katvā yathākammameva gato.	9221	
PA_atk-s05_13a1:923	Sammāsambuddho imaṃ dhammadesanaṃ kathetvā abhisambuddhova imaṃ gāthaṃ kathesi –	92	
PA_atk-s05_13a1:925	“Akilāsuno vaṇṇupathe khaṇantā, udaṅgaṇe tattha papaṃ avinduṃ;	92	
PA_atk-s05_13a1:926	Evaṃ munī vīriyabalūpapanno, akilāsu vinde hadayassa santi”nti.	92	
PA_atk-s05_13a1:927_0	Tattha akilāsunoti nikkosajjā āraddhavīriyā. Vaṇṇupatheti vaṇṇu vuccati vālukā, vālukāmaggeti	927	
PA_atk-s05_13a1:927_1	attho. Khaṇantāti bhūmiṃ khaṇamānā. Udaṅgaṇeti ettha udāti nipāto, aṅgaṇeti manussānaṃ	927	
PA_atk-s05_13a1:927_2	sañcaraṇaṭṭhāne, anāvāṭe bhūmibhāgeti attho. Tatthāti tasmiṃ vaṇṇupathe. Papaṃ avindunti	927	
PA_atk-s05_13a1:927_3	udakaṃ paṭilabhiṃsu. Udakañhi papīyanabhāvena “papā”ti vuccati. Pavaddhaṃ vā āpaṃ	927	
PA_atk-s05_13a1:927_4	papaṃ, mahodakanti attho.	927	
PA_atk-s05_13a1:928_0	Evanti opammapaṭipādanaṃ. Munīti monaṃ vuccati ñāṇaṃ, kāyamoneyyādīsu vā aññataraṃ,	928	
PA_atk-s05_13a1:928_1	tena samannāgatattā puggalo “munī”ti vuccati. So panesa agāriyamuni, anagāriyamuni,	928	
PA_atk-s05_13a1:928_2	sekkhamuni, asekkhamuni, paccekabuddhamuni, munimunīti anekavidho. Tattha agāriyamunīti	928	
PA_atk-s05_13a1:928_3	gihī āgataphalo viññātasāsano. Anagāriyamunīti tathārūpova pabbajito. Sekkhamunīti	928	
PA_atk-s05_13a1:928_4	satta sekkhā. Asekkhamunīti khīṇāsavo. Paccekabuddhamunīti paccekasambuddho. Munimunīti	928	
PA_atk-s05_13a1:928_5	sammāsambuddho. Imasmiṃ panatthe sabbasaṅgāhakavasena moneyyasaṅkhātāya paññāya samannāgato	928	
PA_atk-s05_13a1:928_6	“munī”ti veditabbo. Vīriyabalūpapannoti vīriyena ceva kāyabalañāṇabalena ca samannāgato.	928	
PA_atk-s05_13a1:928_7	Akilāsūti nikkosajjo –	928	
PA_atk-s05_13a1:929	“Kāmaṃ taco ca nhāru ca, aṭṭhi ca avasissatu;	92	
PA_atk-s05_13a1:930	Upasussatu nissesaṃ, sarīre maṃsalohita”nti. –	93	
PA_atk-s05_13a1:931_0	Evaṃ vuttena caturaṅgasamannāgatena vīriyena samannāgatattā analaso. Vinde hadayassa	931	
PA_atk-s05_13a1:931_1	santinti cittassapi hadayarūpassapi sītalabhāvakaraṇena “santi”nti saṅkhaṃ gataṃ	931	
PA_atk-s05_13a1:931_2	jhānavipassanābhiññāarahattamaggañāṇasaṅkhātaṃ ariyadhammaṃ vindati paṭilabhatīti	931	
PA_atk-s05_13a1:931_3	attho. Bhagavatā hi –	931	
PA_atk-s05_13a1:932_0	“Dukkhaṃ, bhikkhave, kusīto viharati vokiṇṇo pāpakehi akusalehi dhammehi, mahantañca	932	
PA_atk-s05_13a1:932_1	sadatthaṃ parihāpeti. Āraddhavīriyo ca kho, bhikkhave, sukhaṃ viharati pavivitto	932	
PA_atk-s05_13a1:932_2	pāpakehi akusalehi dhammehi, mahantañca sadatthaṃ paripūreti, na, bhikkhave, hīnena	932	
PA_atk-s05_13a1:932_3	aggassa patti hotī”ti –	932	
PA_atk-s05_13a1:933_0	Evaṃ anekehi suttehi kusītassa dukkhavihāro, āraddhavīriyassa ca sukhavihāro saṃvaṇṇito.	933	
PA_atk-s05_13a1:933_1	Idhāpi āraddhavīriyassa akatābhinivesassa vipassakassa vīriyabalena adhigantabbaṃ	933	
PA_atk-s05_13a1:933_2	tameva sukhavihāraṃ dassento “evaṃ munī vīriyabalūpapanno, akilāsu vinde hadayassa	933	
PA_atk-s05_13a1:933_3	santi”nti āha. Idaṃ vuttaṃ hoti – yathā te vāṇijā akilāsuno vaṇṇupathe khaṇantā udakaṃ	933	
PA_atk-s05_13a1:933_4	labhiṃsu, evaṃ imasmimpi sāsane akilāsu hutvā vāyamamāno paṇḍito bhikkhu imaṃ jhānādibhedaṃ	933	
PA_atk-s05_13a1:933_5	hadayassa santiṃ labhati. So tvaṃ bhikkhu pubbe udakamattassa atthāya vīriyaṃ katvā	933	
PA_atk-s05_13a1:933_6	idāni evarūpe maggaphaladāyake niyyānikasāsane kasmā vīriyaṃ ossajasīti evaṃ imaṃ	933	
PA_atk-s05_13a1:933_7	dhammadesanaṃ dassetvā cattāri saccāni pakāsesi, saccapariyosāne ossaṭṭhavīriyo bhikkhu	933	
PA_atk-s05_13a1:933_8	aggaphale arahatte patiṭṭhāsi.	933	
PA_atk-s05_13a1:934_0	Satthāpi dve vatthūni kathetvā anusandhiṃ ghaṭetvā jātakaṃ samodhānetvā dassesi “tasmiṃ	934	
PA_atk-s05_13a1:934_1	samaye vīriyaṃ anossajitvā pāsāṇaṃ bhinditvā mahājanassa udakadāyako cūḷupaṭṭhāko	934	
PA_atk-s05_13a1:934_2	ayaṃ ossaṭṭhavīriyo bhikkhu ahosi, avasesaparisā idāni buddhaparisā jātā, satthavāhajeṭṭhako	934	
PA_atk-s05_13a1:934_3	pana ahameva ahosi”nti desanaṃ niṭṭhāpesi.	934	
PA_atk-s05_13a1:935	Vaṇṇupathajātakavaṇṇanā dutiyā.	93	
PA_atk-s05_13a1:937	3. Serivavāṇijajātakavaṇṇanā	93	
PA_atk-s05_13a1:938_0	Idha ce naṃ virādhesīti imampi dhammadesanaṃ bhagavā sāvatthiyaṃ viharanto ekaṃ ossaṭṭhavīriyameva	938	
PA_atk-s05_13a1:938_1	bhikkhuṃ ārabbha kathesi. Tañhi purimanayeneva bhikkhūhi ānītaṃ disvā satthā āha	938	
PA_atk-s05_13a1:938_2	– “tvaṃ bhikkhu, evarūpe maggaphaladāyake sāsane pabbajitvā vīriyaṃ ossajanto satasahassagghanikāya	938	
PA_atk-s05_13a1:938_3	kañcanapātiyā parihīno serivavāṇijo viya ciraṃ socissasī”ti. Bhikkhū tassatthassa	938	
PA_atk-s05_13a1:938_4	āvibhāvatthaṃ bhagavantaṃ yāciṃsu, bhagavā bhavantarena paṭicchannakāraṇaṃ pākaṭamakāsi.	938	
PA_atk-s05_13a1:939_0	Atīte ito pañcame kappe bodhisatto serivaraṭṭhe kacchapuṭavāṇijo ahosi. So serivanāmakena	939	
PA_atk-s05_13a1:939_1	ekena lolakacchapuṭavāṇijena saddhiṃ vohāratthāya gacchanto nīlavāhaṃ nāma nadiṃ	939	
PA_atk-s05_13a1:939_2	uttaritvā ariṭṭhapuraṃ nāma nagaraṃ pavisanto nagaravīthiyo bhājetvā attano pattavīthiyā	939	
PA_atk-s05_13a1:939_3	bhaṇḍaṃ vikkiṇanto vicari. Itaropi attano pattavīthiṃ gaṇhi. Tasmiñca nagare ekaṃ	939	
PA_atk-s05_13a1:939_4	seṭṭhikulaṃ parijiṇṇaṃ ahosi, sabbe puttabhātikā ca dhanañca parikkhayaṃ agamaṃsu,	939	
PA_atk-s05_13a1:939_5	ekā dārikā ayyikāya saddhiṃ avasesā ahosi, tā dvepi paresaṃ bhatiṃ katvā jīvanti.	939	
PA_atk-s05_13a1:939_6	Gehe pana tāsaṃ mahāseṭṭhinā paribhuttapubbā suvaṇṇapāti bhājanantare nikkhittā dīgharattaṃ	939	
PA_atk-s05_13a1:939_7	avalañjiyamānā malaggahitā ahosi, tā tassā suvaṇṇapātibhāvampi na jānanti. So lolavāṇijo	939	
PA_atk-s05_13a1:939_8	tasmiṃ samaye “maṇike gaṇhatha, maṇike gaṇhathā”ti vicaranto taṃ gharadvāraṃ pāpuṇi.	939	
PA_atk-s05_13a1:939_9	Sā kumārikā taṃ disvā ayyikaṃ āha “amma mayhaṃ ekaṃ piḷandhanaṃ gaṇhā”ti. Amma mayaṃ	939	
PA_atk-s05_13a1:939_10	duggatā, kiṃ datvā gaṇhissāmāti. Ayaṃ no pāti atthi, no ca amhākaṃ upakārā, imaṃ	9391	
PA_atk-s05_13a1:939_11	datvā gaṇhāti. Sā vāṇijaṃ pakkosāpetvā āsane nisīdāpetvā taṃ pātiṃ datvā “ayya, imaṃ	9391	
PA_atk-s05_13a1:939_12	gahetvā tava bhaginiyā kiñcideva dehī”ti āha. Vāṇijo pātiṃ hatthena gahetvāva “suvaṇṇapāti	9391	
PA_atk-s05_13a1:939_13	bhavissatī”ti parivattetvā pātipiṭṭhiyaṃ sūciyā lekhaṃ kaḍḍhitvā suvaṇṇabhāvaṃ ñatvā	9391	
PA_atk-s05_13a1:939_14	“imāsaṃ kiñci adatvāva imaṃ pātiṃ harissāmī”ti “ayaṃ kiṃ agghati, aḍḍhamāsakopissā	9391	
PA_atk-s05_13a1:939_15	mūlaṃ na hotī”ti bhūmiyaṃ khipitvā uṭṭhāyāsanā pakkāmi. Ekena pavisitvā nikkhantavīthiṃ	9391	
PA_atk-s05_13a1:939_16	itaro pavisituṃ labhatīti bodhisatto taṃ vīthiṃ pavisitvā “maṇike gaṇhatha, maṇike	9391	
PA_atk-s05_13a1:939_17	gaṇhathā”ti vicaranto tameva gharadvāraṃ pāpuṇi.	9391	
PA_atk-s05_13a1:940_0	Puna sā kumārikā tatheva ayyikaṃ āha. Atha naṃ ayyikā “amma, paṭhamaṃ āgatavāṇijo	940	
PA_atk-s05_13a1:940_1	pātiṃ bhūmiyaṃ khipitvā gato, idāni kiṃ datvā gaṇhissāmā”ti āha. Amma, so vāṇijo	940	
PA_atk-s05_13a1:940_2	pharusavāco, ayaṃ pana piyadassano mudusallāpo, appeva nāma naṃ gaṇheyyāti. Amma,	940	
PA_atk-s05_13a1:940_3	tena hi pakkosāhīti. Sā taṃ pakkosi. Athassa gehaṃ pavisitvā nisinnassa taṃ pātiṃ	940	
PA_atk-s05_13a1:940_4	adaṃsu. So tassā suvaṇṇapātibhāvaṃ ñatvā “amma, ayaṃ pāti satasahassaṃ agghati, satasahassagghanakabhaṇḍaṃ	940	
PA_atk-s05_13a1:940_5	mayhaṃ hatthe natthī”ti āha. Ayya, paṭhamaṃ āgatavāṇijo “ayaṃ aḍḍhamāsakampi na agghatī”ti	940	
PA_atk-s05_13a1:940_6	vatvā bhūmiyaṃ khipitvā gato, ayaṃ pana tava puññena suvaṇṇapāti jātā bhavissati,	940	
PA_atk-s05_13a1:940_7	mayaṃ imaṃ tuyhaṃ dema, kiñcideva no datvā imaṃ gahetvā yāhīti. Bodhisatto tasmiṃ	940	
PA_atk-s05_13a1:940_8	khaṇe hatthagatāni pañca kahāpaṇasatāni pañcasatagghanakañca bhaṇḍaṃ sabbaṃ datvā	940	
PA_atk-s05_13a1:940_9	“mayhaṃ imaṃ tulañca pasibbakañca aṭṭha ca kahāpaṇe dethā”ti ettakaṃ yācitvā ādāya	940	
PA_atk-s05_13a1:940_10	pakkāmi. So sīghameva nadītīraṃ gantvā nāvikassa aṭṭha kahāpaṇe datvā nāvaṃ abhiruhi.	9401	
PA_atk-s05_13a1:941_0	Tato lolavāṇijopi puna taṃ gehaṃ gantvā “āharatha taṃ pātiṃ, tumhākaṃ kiñcideva dassāmī”ti	941	
PA_atk-s05_13a1:941_1	āha. Sā taṃ paribhāsitvā “tvaṃ amhākaṃ satasahassagghanikaṃ suvaṇṇapātiṃ aḍḍhamāsagghanikampi	941	
PA_atk-s05_13a1:941_2	na akāsi, tuyhaṃ pana sāmikasadiso eko dhammiko vāṇijo amhākaṃ sahassaṃ datvā taṃ	941	
PA_atk-s05_13a1:941_3	ādāya gato”ti āha. Taṃ sutvāva “satasahassagghanikāya suvaṇṇapātiyā parihīnomhi,	941	
PA_atk-s05_13a1:941_4	mahājānikaro vata me aya”nti sañjātabalavasoko satiṃ paccupaṭṭhāpetuṃ asakkonto visaññī	941	
PA_atk-s05_13a1:941_5	hutvā attano hatthagate kahāpaṇe ceva bhaṇḍikañca gharadvāreyeva vikiritvā nivāsanapārupanaṃ	941	
PA_atk-s05_13a1:941_6	pahāya tulādaṇḍaṃ muggaraṃ katvā ādāya bodhisattassa anupadaṃ pakkanto nadītīraṃ	941	
PA_atk-s05_13a1:941_7	gantvā bodhisattaṃ gacchantaṃ disvā “ambho, nāvika, nāvaṃ nivattehī”ti āha. Bodhisatto	941	
PA_atk-s05_13a1:941_8	pana “tāta, mā nivattayī”ti paṭisedhesi. Itarassapi bodhisattaṃ gacchantaṃ passantasseva	941	
PA_atk-s05_13a1:941_9	balavasoko udapādi, hadayaṃ uṇhaṃ ahosi, mukhato lohitaṃ uggañchi, vāpikaddamo viya	941	
PA_atk-s05_13a1:941_10	hadayaṃ phali. So bodhisatte āghātaṃ bandhitvā tattheva jīvitakkhayaṃ pāpuṇi. Idaṃ	9411	
PA_atk-s05_13a1:941_11	paṭhamaṃ devadattassa bodhisatte āghātabandhanaṃ. Bodhisatto dānādīni puññāni katvā yathākammaṃ gato.	9411	
PA_atk-s05_13a1:942	Sammāsambuddho imaṃ dhammadesanaṃ kathetvā abhisambuddhova imaṃ gāthaṃ kathesi –	94	
PA_atk-s05_13a1:944	“Idha ce naṃ virādhesi, saddhammassa niyāmataṃ;	94	
PA_atk-s05_13a1:945	Ciraṃ tvaṃ anutappesi, serivāyaṃva vāṇijo”ti.	94	
PA_atk-s05_13a1:946_0	Tattha idha ce naṃ virādhesi, saddhammassa niyāmatanti imasmiṃ sāsane etaṃ saddhammassa	946	
PA_atk-s05_13a1:946_1	niyāmatāsaṅkhātaṃ sotāpattimaggaṃ virādhesi. Yadi virādhesi, vīriyaṃ ossajanto nādhigacchasi	946	
PA_atk-s05_13a1:946_2	na paṭilabhasīti attho. Ciraṃ tvaṃ anutappesīti evaṃ sante tvaṃ dīghamaddhānaṃ socanto	946	
PA_atk-s05_13a1:946_3	paridevanto anutapessasi, atha vā ossaṭṭhavīriyatāya ariyamaggassa virādhitattā dīgharattaṃ	946	
PA_atk-s05_13a1:946_4	nirayādīsu uppanno nānappakārāni dukkhāni anubhavanto anutappissasi kilamissasīti	946	
PA_atk-s05_13a1:946_5	ayamettha attho. Kathaṃ? Serivāyaṃva vāṇijoti “serivā”ti evaṃnāmako ayaṃ vāṇijo yathā.	946	
PA_atk-s05_13a1:946_6	Idaṃ vuttaṃ hoti – yathā pubbe serivanāmako vāṇijo satasahassagghanikaṃ suvaṇṇapātiṃ	946	
PA_atk-s05_13a1:946_7	labhitvā tassā gahaṇatthāya vīriyaṃ akatvā tato parihīno anutappi, evameva tvampi	946	
PA_atk-s05_13a1:946_8	imasmiṃ sāsane paṭiyattasuvaṇṇapātisadisaṃ ariyamaggaṃ ossaṭṭhavīriyatāya anadhigacchanto	946	
PA_atk-s05_13a1:946_9	tato parihīno dīgharattaṃ anutappissasi. Sace pana vīriyaṃ na ossajissasi, paṇḍitavāṇijo	946	
PA_atk-s05_13a1:946_10	suvaṇṇapātiṃ viya mama sāsane navavidhampi lokuttaradhammaṃ paṭilabhissasīti.	9461	
PA_atk-s05_13a1:947	Evamassa satthā arahattena kūṭaṃ gaṇhanto imaṃ dhammadesanaṃ dassetvā cattāri saccāni pakāsesi, saccapariyosāne ossaṭṭhavīriyo bhikkhu aggaphale arahatte patiṭṭhāsi.	94	
PA_atk-s05_13a1:948	Satthāpi dve vatthūni kathetvā anusandhiṃ ghaṭetvā jātakaṃ samodhānetvā dassesi – “tadā bālavāṇijo devadatto ahosi, paṇḍitavāṇijo pana ahameva ahosi”nti desanaṃ niṭṭhāpesi.	94	
PA_atk-s05_13a1:949	Serivavāṇijajātakavaṇṇanā tatiyā.	94	
PA_atk-s05_13a1:951	4. Cūḷaseṭṭhijātakavaṇṇanā	95	
PA_atk-s05_13a1:952	Appakenapi medhāvīti imaṃ dhammadesanaṃ bhagavā rājagahaṃ upanissāya jīvakambavane viharanto cūḷapanthakattheraṃ ārabbha kathesi.	95	
PA_atk-s05_13a1:953_0	Tattha cūḷapanthakassa tāva nibbatti kathetabbā. Rājagahe kira dhanaseṭṭhikulassa	953	
PA_atk-s05_13a1:953_1	dhītā attano dāseneva saddhiṃ santhavaṃ katvā “aññepi me imaṃ kammaṃ jāneyyu”nti	953	
PA_atk-s05_13a1:953_2	bhītā evamāha “amhehi imasmiṃ ṭhāne vasituṃ na sakkā, sace me mātāpitaro imaṃ dosaṃ	953	
PA_atk-s05_13a1:953_3	jānissanti, khaṇḍākhaṇḍaṃ karissanti, videsaṃ gantvā vasissāmā”ti hatthasāraṃ gahetvā	953	
PA_atk-s05_13a1:953_4	aggadvārena nikkhamitvā “yattha vā tattha vā aññehi ajānanaṭṭhānaṃ gantvā vasissāmā”ti ubhopi agamaṃsu.	953	
PA_atk-s05_13a1:954_0	Tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ gabbho patiṭṭhāsi.	954	
PA_atk-s05_13a1:954_1	Sā gabbhaparipākaṃ āgamma sāmikena saddhiṃ mantesi “gabbho me paripākaṃ gato, ñātibandhuvirahite	954	
PA_atk-s05_13a1:954_2	ṭhāne gabbhavuṭṭhānaṃ nāma ubhinnampi amhākaṃ dukkhameva, kulagehameva gacchāmā”ti.	954	
PA_atk-s05_13a1:954_3	So “sacāhaṃ gamissāmi, jīvitaṃ me natthī”ti cintetvā “ajja gacchāma, sve gacchāmā”ti	954	
PA_atk-s05_13a1:954_4	divase atikkāmesi. Sā cintesi “ayaṃ bālo attano dosamahantatāya gantuṃ na ussahati,	954	
PA_atk-s05_13a1:954_5	mātāpitaro nāma ekantahitā, ayaṃ gacchatu vā mā vā, mayā gantuṃ vaṭṭatī”ti. Sā tasmiṃ	954	
PA_atk-s05_13a1:954_6	gehā nikkhante gehaparikkhāraṃ paṭisāmetvā attano kulagharaṃ gatabhāvaṃ anantaragehavāsīnaṃ	954	
PA_atk-s05_13a1:954_7	ārocetvā maggaṃ paṭipajji.	954	
PA_atk-s05_13a1:955_0	Atha so puriso gharaṃ āgato taṃ adisvā paṭivissake pucchitvā “kulagharaṃ gatā”ti	955	
PA_atk-s05_13a1:955_1	sutvā vegena anubandhitvā antarāmagge sampāpuṇi. Tassāpi tattheva gabbhavuṭṭhānaṃ	955	
PA_atk-s05_13a1:955_2	ahosi. So “kiṃ idaṃ bhadde”ti pucchi. “Sāmi, eko putto jāto”ti. “Idāni kiṃ karissāmā”ti?	955	
PA_atk-s05_13a1:955_3	“Yassatthāya mayaṃ kulagharaṃ gaccheyyāma, taṃ kammaṃ antarāva nipphannaṃ, tattha	955	
PA_atk-s05_13a1:955_4	gantvā kiṃ karissāma, nivattāmā”ti dvepi ekacittā hutvā nivattiṃsu. Tassa ca dārakassa	955	
PA_atk-s05_13a1:955_5	panthe jātattā “panthako”ti nāmaṃ akaṃsu. Tassā na cirasseva aparopi gabbho patiṭṭhahi.	955	
PA_atk-s05_13a1:955_6	Sabbaṃ purimanayeneva vitthāretabbaṃ. Tassāpi dārakassa panthe jātattā paṭhamajātassa	955	
PA_atk-s05_13a1:955_7	“mahāpanthako”ti nāmaṃ katvā itarassa “cūḷapanthako”ti nāmaṃ akaṃsu. Te dvepi dārake	955	
PA_atk-s05_13a1:955_8	gahetvā attano vasanaṭṭhānameva āgatā.	955	
PA_atk-s05_13a1:956_0	Tesaṃ tattha vasantānaṃ ayaṃ mahāpanthakadārako aññe dārake “cūḷapitā mahāpitā”ti,	956	
PA_atk-s05_13a1:956_1	“ayyako ayyikā”ti ca vadante sutvā mātaraṃ pucchi “amma, aññe dārakā ‘cūḷapitā mahāpitā’tipi	956	
PA_atk-s05_13a1:956_2	vadanti, ‘ayyako ayyikā’tipi vadanti, amhākaṃ ñātakā natthī”ti. “Āma, tāta, tumhākaṃ	956	
PA_atk-s05_13a1:956_3	ettha ñātakā natthi, rājagahanagare pana vo dhanaseṭṭhi nāma ayyako, tattha tumhākaṃ	956	
PA_atk-s05_13a1:956_4	bahū ñātakā”ti. “Kasmā tattha na gacchatha, ammā”ti? Sā attano agamanakāraṇaṃ puttassa	956	
PA_atk-s05_13a1:956_5	akathetvā puttesu punappunaṃ kathentesu sāmikaṃ āha – “ime dārakā maṃ ativiya kilamenti,	956	
PA_atk-s05_13a1:956_6	kiṃ no mātāpitaro disvā maṃsaṃ khādissanti, ehi dārakānaṃ ayyakakulaṃ dassessāmā”ti.	956	
PA_atk-s05_13a1:956_7	“Ahaṃ sammukhā bhavituṃ na sakkhissāmi, taṃ pana tattha nayissāmī”ti. “Sādhu, ayya,	956	
PA_atk-s05_13a1:956_8	yena kenaci upāyena dārakānaṃ ayyakakulameva daṭṭhuṃ vaṭṭatī”ti dvepi janā dārake	956	
PA_atk-s05_13a1:956_9	ādāya anupubbena rājagahaṃ patvā nagaradvāre ekissā sālāya nivāsaṃ katvā dārakamātā	956	
PA_atk-s05_13a1:956_10	dve dārake gahetvā āgatabhāvaṃ mātāpitūnaṃ ārocāpesi.	9561	
PA_atk-s05_13a1:957_0	Te taṃ sāsanaṃ sutvā “saṃsāre vicarantānaṃ na putto na dhītā nāma natthi, te amhākaṃ	957	
PA_atk-s05_13a1:957_1	mahāparādhikā, na sakkā tehi amhākaṃ cakkhupathe ṭhātuṃ, ettakaṃ pana dhanaṃ gahetvā	957	
PA_atk-s05_13a1:957_2	dvepi janā phāsukaṭṭhānaṃ gantvā jīvantu, dārake pana idha pesentū”ti. Seṭṭhidhītā	957	
PA_atk-s05_13a1:957_3	mātāpitūhi pesitaṃ dhanaṃ gahetvā dārake āgatadūtānaṃyeva hatthe datvā pesesi, dārakā	957	
PA_atk-s05_13a1:957_4	ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṃ	957	
PA_atk-s05_13a1:957_5	dasabalassa dhammakathaṃ sotuṃ gacchati. Tassa niccaṃ satthu sammukhā dhammaṃ suṇantassa	957	
PA_atk-s05_13a1:957_6	pabbajjāya cittaṃ nami. So ayyakaṃ āha “sace tumhe sampaṭicchatha, ahaṃ pabbajeyya”nti.	957	
PA_atk-s05_13a1:957_7	“Kiṃ vadesi, tāta, mayhaṃ sakalalokassapi pabbajjāto taveva pabbajjā bhaddikā, sace	957	
PA_atk-s05_13a1:957_8	sakkosi, pabbaja tātā”ti sampaṭicchitvā satthu santikaṃ gato. Satthā “kiṃ mahāseṭṭhi	957	
PA_atk-s05_13a1:957_9	dārako te laddho”ti. “Āma, bhante ayaṃ dārako mayhaṃ nattā, tumhākaṃ santike pabbajāmīti	957	
PA_atk-s05_13a1:957_10	vadatī”ti āha. Satthā aññataraṃ piṇḍacārikaṃ bhikkhuṃ “imaṃ dārakaṃ pabbājehī”ti	9571	
PA_atk-s05_13a1:957_11	āṇāpesi. Thero tassa tacapañcakakammaṭṭhānaṃ ācikkhitvā pabbājesi. So bahuṃ buddhavacanaṃ	9571	
PA_atk-s05_13a1:957_12	uggaṇhitvā paripuṇṇavasso upasampadaṃ labhi. Upasampanno hutvā yoniso manasikāre	9571	
PA_atk-s05_13a1:957_13	kammaṃ karonto arahattaṃ pāpuṇi.	9571	
PA_atk-s05_13a1:958_0	So jhānasukhena, maggasukhena, phalasukhena vītināmento cintesi “sakkā nu kho imaṃ	958	
PA_atk-s05_13a1:958_1	sukhaṃ cūḷapanthakassa dātu”nti. Tato ayyakaseṭṭhissa santikaṃ gantvā “mahāseṭṭhi	958	
PA_atk-s05_13a1:958_2	sace tumhe sampaṭicchatha, ahaṃ cūḷapanthakaṃ pabbājeyya”nti āha. “Pabbājetha, bhante”ti.	958	
PA_atk-s05_13a1:958_3	Thero cūḷapanthakadārakaṃ pabbājetvā dasasu sīlesu patiṭṭhāpesi. Cūḷapanthakasāmaṇero	958	
PA_atk-s05_13a1:958_4	pabbajitvāva dandho ahosi.	958	
PA_atk-s05_13a1:959	“Padumaṃ yathā kokanadaṃ sugandhaṃ, pāto siyā phullamavītagandhaṃ;	95	
PA_atk-s05_13a1:960	Aṅgīrasaṃ passa virocamānaṃ, tapantamādiccamivantalikkhe”ti. –	96	
PA_atk-s05_13a1:961_0	Imaṃ ekagāthaṃ catūhi māsehi gaṇhituṃ nāsakkhi. So kira kassapasammāsambuddhakāle	961	
PA_atk-s05_13a1:961_1	pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṃ	961	
PA_atk-s05_13a1:961_2	akāsi. So bhikkhu tena parihāsena lajjito neva uddesaṃ gaṇhi, na sajjhāyamakāsi.	961	
PA_atk-s05_13a1:961_3	Tena kammena ayaṃ pabbajitvāva dandho jāto, gahitagahitaṃ padaṃ uparūpari padaṃ gaṇhantassa	961	
PA_atk-s05_13a1:961_4	nassati. Tassa imameva gāthaṃ gahetuṃ vāyamantassa cattāro māsā atikkantā.	961	
PA_atk-s05_13a1:962_0	Atha naṃ mahāpanthako āha “cūḷapanthaka, tvaṃ imasmiṃ sāsane abhabbo, catūhi māsehi	962	
PA_atk-s05_13a1:962_1	ekampi gāthaṃ gahetuṃ na sakkosi, pabbajitakiccaṃ pana tvaṃ kathaṃ matthakaṃ pāpessasi,	962	
PA_atk-s05_13a1:962_2	nikkhama ito”ti vihārā nikkaḍḍhi. Cūḷapanthako buddhasāsane sinehena gihibhāvaṃ na	962	
PA_atk-s05_13a1:962_3	pattheti. Tasmiñca kāle mahāpanthako bhattuddesako hoti. Jīvako komārabhacco bahuṃ	962	
PA_atk-s05_13a1:962_4	gandhamālaṃ ādāya attano ambavanaṃ gantvā satthāraṃ pūjetvā dhammaṃ sutvā uṭṭhāyāsanā	962	
PA_atk-s05_13a1:962_5	dasabalaṃ vanditvā mahāpanthakaṃ upasaṅkamitvā “kittakā, bhante, satthu santike bhikkhū”ti	962	
PA_atk-s05_13a1:962_6	pucchi. “Pañcamattāni bhikkhusatānī”ti. “Sve, bhante, buddhappamukhāni pañca bhikkhusatāni	962	
PA_atk-s05_13a1:962_7	ādāya amhākaṃ nivesane bhikkhaṃ gaṇhathā”ti. “Upāsaka, cūḷapanthako nāma bhikkhu	962	
PA_atk-s05_13a1:962_8	dandho aviruḷhidhammo, taṃ ṭhapetvā sesānaṃ nimantanaṃ sampaṭicchāmī”ti thero āha.	962	
PA_atk-s05_13a1:962_9	Taṃ sutvā cūḷapanthako cintesi “thero ettakānaṃ bhikkhūnaṃ nimantanaṃ sampaṭicchanto	962	
PA_atk-s05_13a1:962_10	maṃ bāhiraṃ katvā sampaṭicchati, nissaṃsayaṃ mayhaṃ bhātikassa mayi cittaṃ bhinnaṃ	9621	
PA_atk-s05_13a1:962_11	bhavissati, kiṃ idāni mayhaṃ iminā sāsanena, gihī hutvā dānādīni puññāni karonto jīvissāmī”ti.	9621	
PA_atk-s05_13a1:963_0	So punadivase pātova “gihī bhavissāmī”ti pāyāsi. Satthā paccūsakāleyeva lokaṃ olokento	963	
PA_atk-s05_13a1:963_1	imaṃ kāraṇaṃ disvā paṭhamataraṃ gantvā cūḷapanthakassa gamanamagge dvārakoṭṭhake	963	
PA_atk-s05_13a1:963_2	caṅkamanto aṭṭhāsi. Cūḷapanthako gharaṃ gacchanto satthāraṃ disvā upasaṅkamitvā vandi.	963	
PA_atk-s05_13a1:963_3	Atha naṃ satthā “kahaṃ pana, tvaṃ cūḷapanthaka, imāya velāya gacchasī”ti āha. Bhātā	963	
PA_atk-s05_13a1:963_4	maṃ, bhante, nikkaḍḍhati, tenāhaṃ vibbhamituṃ gacchāmīti. Cūḷapanthaka, tava pabbajjā	963	
PA_atk-s05_13a1:963_5	nāma mama santakā, bhātarā nikkaḍḍhito kasmā mama santikaṃ nāgañchi? Ehi kiṃ te gihibhāvena,	963	
PA_atk-s05_13a1:963_6	mama santike bhavissasī”ti bhagavā cūḷapanthakaṃ ādāya gantvā gandhakuṭippamukhe	963	
PA_atk-s05_13a1:963_7	nisīdāpetvā “cūḷapanthaka, tvaṃ puratthābhimukho hutvā imaṃ pilotikaṃ ‘rajoharaṇaṃ	963	
PA_atk-s05_13a1:963_8	rajoharaṇa’nti parimajjanto idheva hohī”ti iddhiyā abhisaṅkhataṃ parisuddhaṃ pilotikākhaṇḍaṃ	963	
PA_atk-s05_13a1:963_9	datvā kāle ārocite bhikkhusaṅghaparivuto jīvakassa gehaṃ gantvā paññattāsane nisīdi.	963	
PA_atk-s05_13a1:964_0	Cūḷapanthakopi sūriyaṃ olokento taṃ pilotikākhaṇḍaṃ “rajoharaṇaṃ rajoharaṇa”nti parimajjanto	964	
PA_atk-s05_13a1:964_1	nisīdi, tassa taṃ pilotikākhaṇḍaṃ parimajjantassa parimajjantassa kiliṭṭhaṃ ahosi.	964	
PA_atk-s05_13a1:964_2	Tato cintesi “idaṃ pilotikākhaṇḍaṃ ativiya parisuddhaṃ, imaṃ pana attabhāvaṃ nissāya	964	
PA_atk-s05_13a1:964_3	purimapakatiṃ vijahitvā evaṃ kiliṭṭhaṃ jātaṃ, aniccā vata saṅkhārā”ti khayavayaṃ	964	
PA_atk-s05_13a1:964_4	paṭṭhapento vipassanaṃ vaḍḍhesi. Satthā “cūḷapanthakassa cittaṃ vipassanaṃ āruḷha”nti	964	
PA_atk-s05_13a1:964_5	ñatvā “cūḷapanthaka, tvaṃ etaṃ pilotikākhaṇḍameva saṃkiliṭṭhaṃ rajorañjitaṃ jātanti	964	
PA_atk-s05_13a1:964_6	mā saññaṃ kari, abbhantare pana te rāgarajādayo atthi, te harāhī”ti vatvā obhāsaṃ	964	
PA_atk-s05_13a1:964_7	vissajjetvā purato nisinno viya paññāyamānarūpo hutvā imā gāthā abhāsi –	964	
PA_atk-s05_13a1:965	“Rāgo rajo na ca pana reṇu vuccati, rāgassetaṃ adhivacanaṃ rajoti;	96	
PA_atk-s05_13a1:966	Etaṃ rajaṃ vippajahitva bhikkhavo, viharanti te vigatarajassa sāsane.	96	
PA_atk-s05_13a1:967	“Doso rajo na ca pana reṇu vuccati, dosassetaṃ adhivacanaṃ rajoti;	96	
PA_atk-s05_13a1:968	Etaṃ rajaṃ vippajahitva bhikkhavo, viharanti te vigatarajassa sāsane.	96	
PA_atk-s05_13a1:969	“Moho rajo na ca pana reṇu vuccati, mohassetaṃ adhivacanaṃ rajoti;	96	
PA_atk-s05_13a1:970	Etaṃ rajaṃ vippajahitva bhikkhavo, viharanti te vigatarajassa sāsane”ti. ;	97	
PA_atk-s05_13a1:971_0	Gāthāpariyosāne cūḷapanthako saha paṭisambhidāhi arahattaṃ pāpuṇi, paṭisambhidāhiyevassa	971	
PA_atk-s05_13a1:971_1	tīṇi piṭakāni āgamaṃsu. So kira pubbe rājā hutvā nagaraṃ padakkhiṇaṃ karonto nalāṭato	971	
PA_atk-s05_13a1:971_2	sede muccante parisuddhena sāṭakena nalāṭantaṃ puñchi, sāṭako kiliṭṭho ahosi. So	971	
PA_atk-s05_13a1:971_3	“imaṃ sarīraṃ nissāya evarūpo parisuddho sāṭako pakatiṃ jahitvā kiliṭṭho jāto, aniccā	971	
PA_atk-s05_13a1:971_4	vata saṅkhārā”ti aniccasaññaṃ paṭilabhi. Tena kāraṇenassa rajoharaṇameva paccayo jāto.	971	
PA_atk-s05_13a1:972_0	Jīvakopi kho komārabhacco dasabalassa dakkhiṇodakaṃ upanāmesi. Satthā “nanu, jīvaka,	972	
PA_atk-s05_13a1:972_1	vihāre bhikkhū atthī”ti hatthena pattaṃ pidahi. Mahāpanthako “bhante, vihāre natthi	972	
PA_atk-s05_13a1:972_2	bhikkhū”ti āha. Satthā “atthi jīvakā”ti āha. Jīvako “tena hi, bhaṇe, gaccha, vihāre	972	
PA_atk-s05_13a1:972_3	bhikkhūnaṃ atthibhāvaṃ vā natthibhāvaṃ vā jānāhī”ti purisaṃ pesesi. Tasmiṃ khaṇe	972	
PA_atk-s05_13a1:972_4	cūḷapanthako “mayhaṃ bhātiko ‘vihāre bhikkhū natthī’ti bhaṇati, vihāre bhikkhūnaṃ	972	
PA_atk-s05_13a1:972_5	atthibhāvamassa pakāsessāmī”ti sakalaṃ ambavanaṃ bhikkhūnaṃyeva pūresi. Ekacce bhikkhū	972	
PA_atk-s05_13a1:972_6	cīvarakammaṃ karonti, ekacce rajanakammaṃ, ekacce sajjhāyaṃ karontīti evaṃ aññamaññaṃ	972	
PA_atk-s05_13a1:972_7	asadisaṃ bhikkhusahassaṃ māpesi. So puriso vihāre bahū bhikkhū disvā nivattitvā “ayya,	972	
PA_atk-s05_13a1:972_8	sakalaṃ ambavanaṃ bhikkhūhi paripuṇṇa”nti jīvakassa ārocesi. Theropi kho tattheva –	972	
PA_atk-s05_13a1:973	“Sahassakkhattumattānaṃ, nimminitvāna panthako;	97	
PA_atk-s05_13a1:974	Nisīdambavane ramme, yāva kālappavedanā”ti. ;	97	
PA_atk-s05_13a1:975_0	Atha satthā taṃ purisaṃ āha – “vihāraṃ gantvā ‘satthā cūḷapanthakaṃ nāma pakkosatī’ti	975	
PA_atk-s05_13a1:975_1	vadehī”ti. Tena gantvā tathāvutte “ahaṃ cūḷapanthako, ahaṃ cūḷapanthako”ti mukhasahassaṃ	975	
PA_atk-s05_13a1:975_2	uṭṭhahi. Puriso gantvā “sabbepi kira te, bhante, cūḷapanthakāyeva nāmā”ti āha. Tena	975	
PA_atk-s05_13a1:975_3	hi tvaṃ gantvā yo paṭhamaṃ “ahaṃ cūḷapanthako”ti vadati, taṃ hatthe gaṇha, avasesā	975	
PA_atk-s05_13a1:975_4	antaradhāyissantīti. So tathā akāsi, tāvadeva sahassamattā bhikkhū antaradhāyiṃsu.	975	
PA_atk-s05_13a1:975_5	Thero tena purisena saddhiṃ agamāsi. Satthā bhattakiccapariyosāne jīvakaṃ āmantesi	975	
PA_atk-s05_13a1:975_6	“jīvaka, cūḷapanthakassa pattaṃ gaṇha, ayaṃ te anumodanaṃ karissatī”ti. Jīvako tathā	975	
PA_atk-s05_13a1:975_7	akāsi. Thero sīhanādaṃ nadanto taruṇasīho viya tīṇi piṭakāni saṃkhobhetvā anumodanaṃ akāsi.	975	
PA_atk-s05_13a1:976_0	Satthā uṭṭhāyāsanā bhikkhusaṅghaparivāro vihāraṃ gantvā bhikkhūhi vatte dassite uṭṭhāyāsanā	976	
PA_atk-s05_13a1:976_1	gandhakuṭippamukhe ṭhatvā bhikkhusaṅghassa sugatovādaṃ datvā kammaṭṭhānaṃ kathetvā	976	
PA_atk-s05_13a1:976_2	bhikkhusaṅghaṃ uyyojetvā surabhigandhavāsitaṃ gandhakuṭiṃ pavisitvā dakkhiṇena passena	976	
PA_atk-s05_13a1:976_3	sīhaseyyaṃ upagato. Atha sāyanhasamaye dhammasabhāyaṃ bhikkhū ito cito ca samosaritvā	976	
PA_atk-s05_13a1:976_4	rattakambalasāṇiṃ parikkhipantā viya nisīditvā satthu guṇakathaṃ ārabhiṃsu “āvuso,	976	
PA_atk-s05_13a1:976_5	mahāpanthako cūḷapanthakassa ajjhāsayaṃ ajānanto ‘catūhi māsehi ekagāthaṃ gaṇhituṃ	976	
PA_atk-s05_13a1:976_6	na sakkoti, dandho aya’nti vihārā nikkaḍḍhi, sammāsambuddho pana attano anuttaradhammarājatāya	976	
PA_atk-s05_13a1:976_7	ekasmiṃyevassa antarabhatte saha paṭisambhidāhi arahattaṃ adāsi, tīṇi piṭakāni paṭisambhidāhiyeva	976	
PA_atk-s05_13a1:976_8	āgatāni, aho buddhānaṃ balaṃ nāma mahanta”nti.	976	
PA_atk-s05_13a1:977_0	Atha bhagavā dhammasabhāyaṃ imaṃ kathāpavattiṃ ñatvā “ajja mayā gantuṃ vaṭṭatī”ti	977	
PA_atk-s05_13a1:977_1	buddhaseyyāya uṭṭhāya surattadupaṭṭaṃ nivāsetvā vijjulataṃ viya kāyabandhanaṃ bandhitvā	977	
PA_atk-s05_13a1:977_2	rattakambalasadisaṃ sugatamahācīvaraṃ pārupitvā surabhigandhakuṭito nikkhamma mattavāraṇo	977	
PA_atk-s05_13a1:977_3	viya sīhavikkantavilāsena vijambhamāno sīho viya anantāya buddhalīlāya dhammasabhaṃ	977	
PA_atk-s05_13a1:977_4	gantvā alaṅkatamaṇḍapamajjhe supaññattavarabuddhāsanaṃ abhiruyha chabbaṇṇabuddharasmiyo	977	
PA_atk-s05_13a1:977_5	vissajjento aṇṇavakucchiṃ obhāsayamāno yugandharamatthake bālasūriyo viya āsanamajjhe	977	
PA_atk-s05_13a1:977_6	nisīdi. Sammāsambuddhe pana āgatamatte bhikkhusaṅgho kathaṃ pacchinditvā tuṇhī ahosi.	977	
PA_atk-s05_13a1:978_0	Satthā mudukena mettacittena parisaṃ oloketvā “ayaṃ parisā ativiya sobhati, ekassapi	978	
PA_atk-s05_13a1:978_1	hatthakukkuccaṃ vā pādakukkuccaṃ vā ukkāsitasaddo vā khipitasaddo vā natthi, sabbepime	978	
PA_atk-s05_13a1:978_2	buddhagāravena sagāravā buddhatejena tajjitā mayi āyukappampi akathetvā nisinne paṭhamaṃ	978	
PA_atk-s05_13a1:978_3	kathaṃ samuṭṭhāpetvā na kathessanti, kathāsamuṭṭhāpanavattaṃ nāma mayāva jānitabbaṃ,	978	
PA_atk-s05_13a1:978_4	ahameva paṭhamaṃ kathessāmī”ti madhurena brahmassarena bhikkhū āmantetvā “kāya nuttha,	978	
PA_atk-s05_13a1:978_5	bhikkhave, etarahi kathāya sannisinnā, kā ca pana vo antarākathā vippakatā”ti āha.	978	
PA_atk-s05_13a1:978_6	Bhante, na mayaṃ imasmiṃ ṭhāne nisinnā aññaṃ tiracchānakathaṃ kathema, tumhākaṃyeva	978	
PA_atk-s05_13a1:978_7	pana guṇe vaṇṇayamānā nisinnāmha “āvuso mahāpanthako cūḷapanthakassa ajjhāsayaṃ ajānanto	978	
PA_atk-s05_13a1:978_8	‘catūhi māsehi ekaṃ gāthaṃ gaṇhituṃ na sakkoti, dandho aya’nti vihārā nikkaḍḍhi,	978	
PA_atk-s05_13a1:978_9	sammāsambuddho pana anuttaradhammarājatāya ekasmiṃyevassa antarabhatte saha paṭisambhidāhi	978	
PA_atk-s05_13a1:978_10	arahattaṃ adāsi, aho buddhānaṃ balaṃ nāma mahanta”nti. Satthā bhikkhūnaṃ kathaṃ sutvā	9781	
PA_atk-s05_13a1:978_11	“bhikkhave, cūḷapanthako maṃ nissāya idāni tāva dhammesu dhammamahantataṃ patto,	9781	
PA_atk-s05_13a1:978_12	pubbe pana maṃ nissāya bhogesupi bhogamahantataṃ pāpuṇī”ti āha. Bhikkhū tassatthassa	9781	
PA_atk-s05_13a1:978_13	āvibhāvatthaṃ bhagavantaṃ yāciṃsu. Bhagavā bhavantarena paṭicchannaṃ kāraṇaṃ pākaṭaṃ akāsi.	9781	
PA_atk-s05_13a1:979_0	Atīte kāsiraṭṭhe bārāṇasiyaṃ brahmadatte rajjaṃ kārente bodhisatto seṭṭhikule nibbattitvā	979	
PA_atk-s05_13a1:979_1	vayappatto seṭṭhiṭṭhānaṃ labhitvā cūḷaseṭṭhi nāma ahosi, so paṇḍito byatto sabbanimittāni	979	
PA_atk-s05_13a1:979_2	jānāti. So ekadivasaṃ rājupaṭṭhānaṃ gacchanto antaravīthiyaṃ matamūsikaṃ disvā taṅkhaṇaññeva	979	
PA_atk-s05_13a1:979_3	nakkhattaṃ samānetvā idamāha “sakkā cakkhumatā kulaputtena imaṃ undūraṃ gahetvā puttadārabharaṇañca	979	
PA_atk-s05_13a1:979_4	kātuṃ kammante ca payojetu”nti? Aññataro duggatakulaputto taṃ seṭṭhissa vacanaṃ sutvā	979	
PA_atk-s05_13a1:979_5	“nāyaṃ ajānitvā kathessatī”ti taṃ mūsikaṃ gahetvā ekasmiṃ āpaṇe biḷālassatthāya vikkiṇitvā	979	
PA_atk-s05_13a1:979_6	kākaṇikaṃ labhitvā tāya kākaṇikāya phāṇitaṃ gahetvā ekena ghaṭena pānīyaṃ gaṇhi.	979	
PA_atk-s05_13a1:979_7	So araññato āgacchante mālākāre disvā thokaṃ thokaṃ phāṇitakhaṇḍaṃ datvā uḷuṅkena	979	
PA_atk-s05_13a1:979_8	pānīyaṃ adāsi, te cassa ekekaṃ pupphamuṭṭhiṃ adaṃsu. So tena pupphamūlena punadivasepi	979	
PA_atk-s05_13a1:979_9	phāṇitañca pānīyaghaṭañca gahetvā pupphārāmameva gato. Tassa taṃ divasaṃ mālākārā	979	
PA_atk-s05_13a1:979_10	aḍḍhocitake pupphagacche datvā agamaṃsu. So na cirasseva iminā upāyena aṭṭha kahāpaṇe labhi.	9791	
PA_atk-s05_13a1:980_0	Puna ekasmiṃ vātavuṭṭhidivase rājuyyāne bahū sukkhadaṇḍakā ca sākhā ca palāsañca	980	
PA_atk-s05_13a1:980_1	vātena pātitaṃ hoti, uyyānapālo chaḍḍetuṃ upāyaṃ na passati. So tattha gantvā “sace	980	
PA_atk-s05_13a1:980_2	imāni dārupaṇṇāni mayhaṃ dassasi, ahaṃ te imāni sabbāni nīharissāmī”ti uyyānapālaṃ	980	
PA_atk-s05_13a1:980_3	āha, so “gaṇha ayyā”ti sampaṭicchi. Cūḷantevāsiko dārakānaṃ kīḷanamaṇḍalaṃ gantvā	980	
PA_atk-s05_13a1:980_4	phāṇitaṃ datvā muhuttena sabbāni dārupaṇṇāni nīharāpetvā uyyānadvāre rāsiṃ kāresi.	980	
PA_atk-s05_13a1:980_5	Tadā rājakumbhakāro rājakule bhājanānaṃ pacanatthāya dārūni pariyesamāno uyyānadvāre	980	
PA_atk-s05_13a1:980_6	tāni disvā tassa hatthato kiṇitvā gaṇhi. Taṃ divasaṃ cūḷantevāsiko dāruvikkayena	980	
PA_atk-s05_13a1:980_7	soḷasa kahāpaṇe cāṭiādīni ca pañca bhājanāni labhi.	980	
PA_atk-s05_13a1:981_0	So catuvīsatiyā kahāpaṇesu jātesu “atthi ayaṃ upāyo mayha”nti nagaradvārato avidūre	981	
PA_atk-s05_13a1:981_1	ṭhāne ekaṃ pānīyacāṭiṃ ṭhapetvā pañcasate tiṇahārake pānīyena upaṭṭhahi. Te āhaṃsu	981	
PA_atk-s05_13a1:981_2	“samma, tvaṃ amhākaṃ bahūpakāro, kiṃ te karomā”ti? So “mayhaṃ kicce uppanne karissathā”ti	981	
PA_atk-s05_13a1:981_3	vatvā ito cito ca vicaranto thalapathakammikena ca jalapathakammikena ca saddhiṃ	981	
PA_atk-s05_13a1:981_4	mittasanthavaṃ akāsi. Tassa thalapathakammiko “sve imaṃ nagaraṃ assavāṇijako pañca	981	
PA_atk-s05_13a1:981_5	assasatāni gahetvā āgamissatī”ti ācikkhi. So tassa vacanaṃ sutvā tiṇahārake āha “ajja	981	
PA_atk-s05_13a1:981_6	mayhaṃ ekekaṃ tiṇakalāpaṃ detha, mayā ca tiṇe avikkiṇite attano tiṇaṃ mā vikkiṇathā”ti.	981	
PA_atk-s05_13a1:981_7	Te “sādhū”ti sampaṭicchitvā pañca tiṇakalāpasatāni āharitvā tassa ghare pāpayiṃsu.	981	
PA_atk-s05_13a1:981_8	Assavāṇijo sakalanagare assānaṃ gocaraṃ alabhitvā tassa sahassaṃ datvā taṃ tiṇaṃ gaṇhi.	981	
PA_atk-s05_13a1:982_0	Tato katipāhaccayenassa jalapathakammiko sahāyako ārocesi “paṭṭanamhi mahānāvā āgatā”ti.	982	
PA_atk-s05_13a1:982_1	So “atthi ayaṃ upāyo”ti aṭṭhahi kahāpaṇehi sabbaparivārasampannaṃ tāvakālikaṃ rathaṃ	982	
PA_atk-s05_13a1:982_2	gahetvā mahantena yasena nāvāpaṭṭanaṃ gantvā ekaṃ aṅgulimuddikaṃ nāvikassa saccakāraṃ	982	
PA_atk-s05_13a1:982_3	datvā avidūre ṭhāne sāṇiyā parikkhipāpetvā nisinno purise āṇāpesi “bāhirato vāṇijesu	982	
PA_atk-s05_13a1:982_4	āgatesu tatiyena paṭihārena maṃ ārocethā”ti. “Nāvā āgatā”ti sutvā bārāṇasito satamattā	982	
PA_atk-s05_13a1:982_5	vāṇijā “bhaṇḍaṃ gaṇhāmā”ti āgamiṃsu. Bhaṇḍaṃ tumhe na labhissatha, asukaṭṭhāne nāma	982	
PA_atk-s05_13a1:982_6	mahāvāṇijena saccakāro dinnoti. Te taṃ sutvā tassa santikaṃ āgatā. Pādamūlikapurisā	982	
PA_atk-s05_13a1:982_7	purimasaññāvasena tatiyena paṭihārena tesaṃ āgatabhāvaṃ ārocesuṃ. Te satamattā vāṇijā	982	
PA_atk-s05_13a1:982_8	ekekaṃ sahassaṃ datvā tena saddhiṃ nāvāya pattikā hutvā puna ekekaṃ sahassaṃ datvā	982	
PA_atk-s05_13a1:982_9	pattiṃ vissajjāpetvā bhaṇḍaṃ attano santakamakaṃsu.	982	
PA_atk-s05_13a1:983_0	Cūḷantevāsiko dve satasahassāni gaṇhitvā bārāṇasiṃ āgantvā “kataññunā me bhavituṃ	983	
PA_atk-s05_13a1:983_1	vaṭṭatī”ti ekaṃ satasahassaṃ gāhāpetvā cūḷaseṭṭhissa samīpaṃ gato. Atha naṃ seṭṭhi	983	
PA_atk-s05_13a1:983_2	“kiṃ te, tāta, katvā idaṃ dhanaṃ laddha”nti pucchi. So “tumhehi kathitaupāye ṭhatvā	983	
PA_atk-s05_13a1:983_3	catumāsambhantareyeva laddha”nti matamūsikaṃ ādiṃ katvā sabbaṃ vatthuṃ kathesi. Cūḷaseṭṭhi	983	
PA_atk-s05_13a1:983_4	tassa vacanaṃ sutvā “idāni evarūpaṃ dārakaṃ mama santakaṃ kātuṃ vaṭṭatī”ti vayappattaṃ	983	
PA_atk-s05_13a1:983_5	attano dhītaraṃ datvā sakalakuṭumbassa sāmikaṃ akāsi. So seṭṭhino accayena tasmiṃ	983	
PA_atk-s05_13a1:983_6	nagare seṭṭhiṭṭhānaṃ labhi. Bodhisattopi yathākammaṃ agamāsi.	983	
PA_atk-s05_13a1:984	Sammāsambuddhopi imaṃ dhammadesanaṃ kathetvā abhisambuddhova imaṃ gāthaṃ kathesi –	98	
PA_atk-s05_13a1:986	“Appakenapi medhāvī, pābhatena vicakkhaṇo;	98	
PA_atk-s05_13a1:987	Samuṭṭhāpeti attānaṃ, aṇuṃ aggiṃva sandhama”nti.	98	
PA_atk-s05_13a1:988_0	Tattha appakenapīti thokenapi parittakenapi. Medhāvīti paññavā. Pābhatenāti bhaṇḍamūlena.	988	
PA_atk-s05_13a1:988_1	Vicakkhaṇoti vohārakusalo. Samuṭṭhāpeti attānanti mahantaṃ dhanañca yasañca uppādetvā	988	
PA_atk-s05_13a1:988_2	tattha attānaṃ saṇṭhāpeti patiṭṭhāpeti. Yathā kiṃ? Aṇuṃ aggiṃva sandhamaṃ, yathā	988	
PA_atk-s05_13a1:988_3	paṇḍitapuriso parittaṃ aggiṃ anukkamena gomayacuṇṇādīni pakkhipitvā mukhavātena dhamanto	988	
PA_atk-s05_13a1:988_4	samuṭṭhāpeti vaḍḍheti mahantaṃ aggikkhandhaṃ karoti, evameva paṇḍito thokampi pābhataṃ	988	
PA_atk-s05_13a1:988_5	labhitvā nānāupāyehi payojetvā dhanañca yasañca vaḍḍheti, vaḍḍhetvā ca pana tattha	988	
PA_atk-s05_13a1:988_6	attānaṃ patiṭṭhāpeti, tāya eva vā pana dhanayasamahantatāya attānaṃ samuṭṭhāpeti,	988	
PA_atk-s05_13a1:988_7	abhiññātaṃ pākaṭaṃ karotīti attho.	988	
PA_atk-s05_13a1:989_0	Iti bhagavā “bhikkhave, cūḷapanthako maṃ nissāya idāni dhammesu dhammamahantataṃ	989	
PA_atk-s05_13a1:989_1	patto, pubbe pana bhogesupi bhogamahantataṃ pāpuṇī”ti evaṃ imaṃ dhammadesanaṃ dassetvā	989	
PA_atk-s05_13a1:989_2	dve vatthūni kathetvā anusandhiṃ ghaṭetvā jātakaṃ samodhānesi “tadā cūḷantevāsiko	989	
PA_atk-s05_13a1:989_3	cūḷapanthako ahosi, cūḷakaseṭṭhi pana ahameva ahosi”nti desanaṃ niṭṭhāpesi.	989	
PA_atk-s05_13a1:990	Cūḷaseṭṭhijātakavaṇṇanā catutthā.	99	
PA_atk-s05_13a1:992	5. Taṇḍulanāḷijātakavaṇṇanā	99	
PA_atk-s05_13a1:993_0	Kimagghati taṇḍulanāḷikāti idaṃ satthā jetavane viharanto lāludāyittheraṃ ārabbha	993	
PA_atk-s05_13a1:993_1	kathesi. Tasmiṃ samaye āyasmā dabbo mallaputto saṅghassa bhattuddesako hoti. Tasmiṃ	993	
PA_atk-s05_13a1:993_2	pātova salākabhattāni uddisamāne lāludāyittherassa kadāci varabhattaṃ pāpuṇāti, kadāci	993	
PA_atk-s05_13a1:993_3	lāmakabhattaṃ. So lāmakabhattassa pattadivase salākaggaṃ ākulaṃ karoti, “kiṃ dabbova	993	
PA_atk-s05_13a1:993_4	salākaṃ dātuṃ jānāti, amhe na jānāmā”ti vadati. Tasmiṃ salākaggaṃ ākulaṃ karonte	993	
PA_atk-s05_13a1:993_5	“handa dāni tvameva salākaṃ dehī”ti salākapacchiṃ adaṃsu. Tato paṭṭhāya so saṅghassa	993	
PA_atk-s05_13a1:993_6	salākaṃ adāsi. Dento ca pana “idaṃ varabhatta”nti vā “lāmakabhatta”nti vā “asukavassagge	993	
PA_atk-s05_13a1:993_7	varabhatta”nti vā “asukavassagge lāmakabhatta”nti vā na jānāti, ṭhitikaṃ karontopi	993	
PA_atk-s05_13a1:993_8	“asukavassagge ṭhitikā”ti na sallakkheti. Bhikkhūnaṃ ṭhitavelāya “imasmiṃ ṭhāne ayaṃ	993	
PA_atk-s05_13a1:993_9	ṭhitikā ṭhitā, imasmiṃ ṭhāne aya”nti bhūmiyaṃ vā bhittiyaṃ vā lekhaṃ kaḍḍhati. Punadivase	993	
PA_atk-s05_13a1:993_10	salākagge bhikkhū mandatarā vā honti bahutarā vā, tesu mandataresu lekhā heṭṭhā hoti,	9931	
PA_atk-s05_13a1:993_11	bahutaresu upari. So ṭhitikaṃ ajānanto lekhāsaññāya salākaṃ deti.	9931	
PA_atk-s05_13a1:994_0	Atha naṃ bhikkhū “āvuso, udāyi, lekhā nāma heṭṭhā vā hoti upari vā, varabhattaṃ pana	994	
PA_atk-s05_13a1:994_1	asukavassagge ṭhitaṃ, lāmakabhattaṃ asukavassagge”ti āhaṃsu. So bhikkhū paṭippharanto	994	
PA_atk-s05_13a1:994_2	“yadi evaṃ ayaṃ lekhā kasmā evaṃ ṭhitā, kiṃ ahaṃ tumhākaṃ saddahāmi, imissā lekhāya	994	
PA_atk-s05_13a1:994_3	saddahāmī”ti vadati. Atha naṃ daharā ca sāmaṇerā ca “āvuso lāludāyi tayi salākaṃ	994	
PA_atk-s05_13a1:994_4	dente bhikkhū lābhena parihāyanti, na tvaṃ dātuṃ anucchaviko, gaccha ito”ti salākaggato	994	
PA_atk-s05_13a1:994_5	nikkaḍḍhiṃsu. Tasmiṃ khaṇe salākagge mahantaṃ kolāhalaṃ ahosi. Taṃ sutvā satthā ānandattheraṃ	994	
PA_atk-s05_13a1:994_6	pucchi “ānanda, salākagge mahantaṃ kolāhalaṃ, kiṃ saddo nāmeso”ti. Thero tathāgatassa	994	
PA_atk-s05_13a1:994_7	tamatthaṃ ārocesi. “Ānanda, na idāneva lāludāyi attano bālatāya paresaṃ lābhahāniṃ	994	
PA_atk-s05_13a1:994_8	karoti, pubbepi akāsiyevā”ti āha. Thero tassatthassa āvibhāvatthaṃ bhagavantaṃ yāci.	994	
PA_atk-s05_13a1:994_9	Bhagavā bhavantarena paṭicchannaṃ kāraṇaṃ pākaṭaṃ akāsi.	994	
PA_atk-s05_13a1:995_0	Atīte kāsiraṭṭhe bārāṇasiyaṃ brahmadatto rājā ahosi. Tadā amhākaṃ bodhisatto tassa	995	
PA_atk-s05_13a1:995_1	agghāpaniko ahosi. Hatthiassādīni ceva maṇisuvaṇṇādīni ca agghāpesi, agghāpetvā bhaṇḍasāmikānaṃ	995	
PA_atk-s05_13a1:995_2	bhaṇḍānurūpameva mūlaṃ dāpesi. Rājā pana luddho hoti, so lobhapakatitāya evaṃ cintesi	995	
PA_atk-s05_13a1:995_3	“ayaṃ agghāpaniko evaṃ agghāpento na cirasseva mama gehe dhanaṃ parikkhayaṃ gamessati,	995	
PA_atk-s05_13a1:995_4	aññaṃ agghāpanikaṃ karissāmī”ti. So sīhapañjaraṃ ugghāṭetvā rājaṅgaṇaṃ olokento ekaṃ	995	
PA_atk-s05_13a1:995_5	gāmikamanussaṃ lolabālaṃ rājaṅgaṇena gacchantaṃ disvā “esa mayhaṃ agghāpanikakammaṃ	995	
PA_atk-s05_13a1:995_6	kātuṃ sakkhissatī”ti taṃ pakkosāpetvā “sakkhissasi, bhaṇe, amhākaṃ agghāpanikakammaṃ	995	
PA_atk-s05_13a1:995_7	kātu”nti āha. Sakkhissāmi, devāti. Rājā attano dhanarakkhaṇatthāya taṃ bālaṃ agghāpanikakamme	995	
PA_atk-s05_13a1:995_8	ṭhapesi. Tato paṭṭhāya so bālo hatthiassādīni agghāpento agghaṃ hāpetvā yathāruciyā	995	
PA_atk-s05_13a1:995_9	katheti. Tassa ṭhānantare ṭhitattā yaṃ so katheti, tameva mūlaṃ hoti.	995	
PA_atk-s05_13a1:996_0	Tasmiṃ kāle uttarāpathato eko assavāṇijo pañca assasatāni ānesi. Rājā taṃ purisaṃ	996	
PA_atk-s05_13a1:996_1	pakkosāpetvā asse agghāpesi. So pañcannaṃ assasatānaṃ ekaṃ taṇḍulanāḷikaṃ agghamakāsi.	996	
PA_atk-s05_13a1:996_2	Katvā ca pana “assavāṇijassa ekaṃ taṇḍulanāḷikaṃ dethā”ti vatvā asse assasālāyaṃ	996	
PA_atk-s05_13a1:996_3	saṇṭhāpesi. Assavāṇijo porāṇaagghāpanikassa santikaṃ gantvā taṃ pavattiṃ ārocetvā	996	
PA_atk-s05_13a1:996_4	“idāni kiṃ kattabba”nti pucchi. So āha “tassa purisassa lañjaṃ datvā evaṃ pucchatha	996	
PA_atk-s05_13a1:996_5	‘amhākaṃ tāva assā ekaṃ taṇḍulanāḷikaṃ agghantīti ñātametaṃ, tumhe pana nissāya taṇḍulanāḷiyā	996	
PA_atk-s05_13a1:996_6	agghaṃ jānitukāmamhā, sakkhissatha no rañño santike ṭhatvā sā taṇḍulanāḷikā idaṃ	996	
PA_atk-s05_13a1:996_7	nāma agghatīti vattu’nti, sace sakkomīti vadati, taṃ gahetvā rañño santikaṃ gacchatha,	996	
PA_atk-s05_13a1:996_8	ahampi tattha āgamissāmī”ti.	996	
PA_atk-s05_13a1:997_0	Assavāṇijo “sādhū”ti bodhisattassa vacanaṃ sampaṭicchitvā agghāpanikassa lañjaṃ datvā	997	
PA_atk-s05_13a1:997_1	tamatthaṃ ārocesi. So lañjaṃ labhitvāva “sakkhissāmi taṇḍulanāḷiṃ agghāpetu”nti.	997	
PA_atk-s05_13a1:997_2	“Tena hi gacchāma rājakula”nti taṃ ādāya rañño santikaṃ agamāsi. Bodhisattopi aññepi	997	
PA_atk-s05_13a1:997_3	bahū amaccā agamiṃsu. Assavāṇijo rājānaṃ vanditvā āha – “deva, pañcannaṃ assasatānaṃ	997	
PA_atk-s05_13a1:997_4	ekaṃ taṇḍulanāḷiṃ agghanakabhāvaṃ jānāma, sā pana taṇḍulanāḷi kiṃ agghatīti agghāpanikaṃ	997	
PA_atk-s05_13a1:997_5	pucchatha devā”ti. Rājā taṃ pavattiṃ ajānanto “ambho agghāpanika, pañca assasatāni	997	
PA_atk-s05_13a1:997_6	kiṃ agghantī”ti pucchi. Taṇḍulanāḷiṃ, devāti. “Hotu, bhaṇe, assā tāva taṇḍulanāḷiṃ	997	
PA_atk-s05_13a1:997_7	agghantu. Sā pana kiṃ agghati taṇḍulanāḷikā”ti pucchi. So bālapuriso “bārāṇasiṃ santarabāhiraṃ	997	
PA_atk-s05_13a1:997_8	agghati taṇḍulanāḷikā”ti āha. So kira pubbe rājānaṃ anuvattanto ekaṃ taṇḍulanāḷiṃ	997	
PA_atk-s05_13a1:997_9	assānaṃ agghamakāsi. Puna vāṇijassa hatthato lañjaṃ labhitvā tassā taṇḍulanāḷikāya	997	
PA_atk-s05_13a1:997_10	bārāṇasiṃ santarabāhiraṃ agghamakāsi. Tadā pana bārāṇasiyā pākāraparikkhepo dvādasayojaniko	9971	
PA_atk-s05_13a1:997_11	hoti. Idamassa antaraṃ, bāhiraṃ pana tiyojanasatikaṃ raṭṭhaṃ. Iti so bālo evaṃ mahantaṃ	9971	
PA_atk-s05_13a1:997_12	bārāṇasiṃ santarabāhiraṃ taṇḍulanāḷikāya agghamakāsi.	9971	
PA_atk-s05_13a1:998_0	Taṃ sutvā amaccā pāṇiṃ paharitvā hasamānā “mayaṃ pubbe pathaviñca rajjañca anagghanti	998	
PA_atk-s05_13a1:998_1	saññino ahumha, evaṃ mahantaṃ kira sarājakaṃ bārāṇasirajjaṃ taṇḍulanāḷimattaṃ agghati,	998	
PA_atk-s05_13a1:998_2	aho agghāpanikassa ñāṇasampadā. Kahaṃ ettakaṃ kālaṃ ayaṃ agghāpaniko vihāsi, amhākaṃ	998	
PA_atk-s05_13a1:998_3	rañño eva anucchaviko”ti parihāsaṃ akaṃsu –	998	
PA_atk-s05_13a1:1000	“Kimagghati taṇḍulanāḷikāyaṃ, assāna mūlāya vadehi rāja;	100	
PA_atk-s05_13a1:1001	Bārāṇasiṃ santarabāhiraṃ, ayamagghati taṇḍulanāḷikā”ti.	100	
PA_atk-s05_13a1:1002	Tasmiṃ kāle rājā lajjito taṃ bālaṃ nikkaḍḍhāpetvā bodhisattasseva agghāpanikaṭṭhānaṃ adāsi. Bodhisattopi yathākammaṃ gato.	100	
PA_atk-s05_13a1:1003_0	Satthā imaṃ dhammadesanaṃ āharitvā dve vatthūni kathetvā anusandhiṃ ghaṭetvā jātakaṃ	1003	
PA_atk-s05_13a1:1003_1	samodhānesi “tadā gāmikabālaagghāpaniko lāludāyī ahosi, paṇḍitaagghāpaniko pana ahameva	1003	
PA_atk-s05_13a1:1003_2	ahosi”nti desanaṃ niṭṭhāpesi.	1003	
PA_atk-s05_13a1:1004	Taṇḍulanāḷijātakavaṇṇanā pañcamā.	100	
PA_atk-s05_13a1:1006	6. Devadhammajātakavaṇṇanā	100	
PA_atk-s05_13a1:1007_0	Hiriottappasampannāti idaṃ bhagavā jetavane viharanto aññataraṃ bahubhaṇḍikaṃ bhikkhuṃ	1007	
PA_atk-s05_13a1:1007_1	ārabbha kathesi. Sāvatthivāsī kireko kuṭumbiko bhariyāya kālakatāya pabbaji. So pabbajanto	1007	
PA_atk-s05_13a1:1007_2	attano pariveṇañca aggisālañca bhaṇḍagabbhañca kāretvā bhaṇḍagabbhaṃ sappitaṇḍulādīhi	1007	
PA_atk-s05_13a1:1007_3	pūretvā pabbaji. Pabbajitvā ca pana attano dāse pakkosāpetvā yathārucitaṃ āhāraṃ	1007	
PA_atk-s05_13a1:1007_4	pacāpetvā bhuñjati, bahuparikkhāro ca ahosi, rattiṃ aññaṃ nivāsanapārupanaṃ hoti,	1007	
PA_atk-s05_13a1:1007_5	divā aññaṃ. Vihārapaccante vasati. Tassekadivasaṃ cīvarapaccattharaṇādīni nīharitvā	1007	
PA_atk-s05_13a1:1007_6	pariveṇe pattharitvā sukkhāpentassa sambahulā jānapadā bhikkhū senāsanacārikaṃ āhiṇḍantā	1007	
PA_atk-s05_13a1:1007_7	pariveṇaṃ gantvā cīvarādīni disvā “kassimānī”ti pucchiṃsu. So “mayhaṃ, āvuso”ti āha.	1007	
PA_atk-s05_13a1:1007_8	“Āvuso, idampi cīvaraṃ, idampi nivāsanaṃ, idampi paccattharaṇaṃ, sabbaṃ tuyhamevā”ti?	1007	
PA_atk-s05_13a1:1007_9	“Āma mayhamevā”ti. “Āvuso bhagavatā tīṇi cīvarāni anuññātāni, tvaṃ evaṃ appicchassa	1007	
PA_atk-s05_13a1:1007_10	buddhassa sāsane pabbajitvā evaṃ bahuparikkhāro jāto, ehi taṃ dasabalassa santikaṃ	10071	
PA_atk-s05_13a1:1007_11	nessāmā”ti taṃ ādāya satthu santikaṃ agamaṃsu.	10071	
PA_atk-s05_13a1:1008_0	Satthā disvāva “kiṃ nu kho, bhikkhave, anicchamānakaṃyeva bhikkhuṃ gaṇhitvā āgatatthā”ti	1008	
PA_atk-s05_13a1:1008_1	āha. “Bhante, ayaṃ bhikkhu bahubhaṇḍo bahuparikkhāro”ti. “Saccaṃ kira tvaṃ bhikkhu	1008	
PA_atk-s05_13a1:1008_2	bahubhaṇḍo”ti? “Saccaṃ, bhagavā”ti. “Kasmā pana tvaṃ bhikkhu bahubhaṇḍo jāto”? “Nanu	1008	
PA_atk-s05_13a1:1008_3	ahaṃ appicchatāya santuṭṭhitāya pavivekassa vīriyārambhassa vaṇṇaṃ vadāmī”ti. So	1008	
PA_atk-s05_13a1:1008_4	satthu vacanaṃ sutvā kupito “iminā dāni nīhārena carissāmī”ti pārupanaṃ chaḍḍetvā	1008	
PA_atk-s05_13a1:1008_5	parisamajjhe ekacīvaro aṭṭhāsi.	1008	
PA_atk-s05_13a1:1009_0	Atha naṃ satthā upatthambhayamāno “nanu tvaṃ bhikkhu pubbe hirottappagavesako dakarakkhasakālepi	1009	
PA_atk-s05_13a1:1009_1	hirottappaṃ gavesamāno dvādasa saṃvaccharāni vihāsi, atha kasmā idāni evaṃ garuke	1009	
PA_atk-s05_13a1:1009_2	buddhasāsane pabbajitvā catuparisamajjhe pārupanaṃ chaḍḍetvā hirottappaṃ pahāya ṭhitosī”ti?	1009	
PA_atk-s05_13a1:1009_3	So satthu vacanaṃ sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ	1009	
PA_atk-s05_13a1:1009_4	vanditvā ekamantaṃ nisīdi. Bhikkhū tassatthassa āvibhāvatthaṃ bhagavantaṃ yāciṃsu,	1009	
PA_atk-s05_13a1:1009_5	bhagavā bhavantarena paṭicchannaṃ kāraṇaṃ pākaṭaṃ akāsi.	1009	
PA_atk-s05_13a1:1010_0	Atīte kāsiraṭṭhe bārāṇasiyaṃ brahmadatto nāma rājā ahosi. Tadā bodhisatto tassa aggamahesiyā	1010	
PA_atk-s05_13a1:1010_1	kucchimhi paṭisandhiṃ gaṇhi. Tassa nāmaggahaṇadivase “mahisāsakumāro”ti nāmaṃ akaṃsu.	1010	
PA_atk-s05_13a1:1010_2	Tassa ādhāvitvā paridhāvitvā vicaraṇakāle rañño aññopi putto jāto, tassa “candakumāro”ti	1010	
PA_atk-s05_13a1:1010_3	nāmaṃ akaṃsu. Tassa pana ādhāvitvā paridhāvitvā vicaraṇakāle bodhisattassa mātā kālamakāsi,	1010	
PA_atk-s05_13a1:1010_4	rājā aññaṃ aggamahesiṭṭhāne ṭhapesi. Sā rañño piyā ahosi manāpā, sāpi saṃvāsamanvāya	1010	
PA_atk-s05_13a1:1010_5	ekaṃ puttaṃ vijāyi, “sūriyakumāro”tissa nāmaṃ akaṃsu. Rājā puttaṃ disvā tuṭṭhacitto	1010	
PA_atk-s05_13a1:1010_6	“bhadde, puttassa te varaṃ dammī”ti āha. Devī, varaṃ icchitakāle gahetabbaṃ katvā	1010	
PA_atk-s05_13a1:1010_7	ṭhapesi. Sā putte vayappatte rājānaṃ āha – “devena mayhaṃ puttassa jātakāle varo	1010	
PA_atk-s05_13a1:1010_8	dinno, puttassa me rajjaṃ dehī”ti. Rājā “mayhaṃ dve puttā aggikkhandhā viya jalamānā	1010	
PA_atk-s05_13a1:1010_9	vicaranti, na sakkā tava puttassa rajjaṃ dātu”nti paṭikkhipitvāpi taṃ punappunaṃ	1010	
PA_atk-s05_13a1:1010_10	yācamānameva disvā “ayaṃ mayhaṃ puttānaṃ pāpakampi cinteyyā”ti putte pakkosāpetvā	10101	
PA_atk-s05_13a1:1010_11	āha – “tātā, ahaṃ sūriyakumārassa jātakāle varaṃ adāsiṃ. Idānissa mātā rajjaṃ yācati,	10101	
PA_atk-s05_13a1:1010_12	ahaṃ tassa na dātukāmo, mātugāmo nāma pāpo, tumhākaṃ pāpakampi cinteyya, tumhe araññaṃ	10101	
PA_atk-s05_13a1:1010_13	pavisitvā mama accayena kulasantake nagare rajjaṃ kareyyāthā”ti roditvā kanditvā	10101	
PA_atk-s05_13a1:1010_14	sīse cumbitvā uyyojesi. Te pitaraṃ vanditvā pāsādā otarante rājaṅgaṇe kīḷamāno sūriyakumāro	10101	
PA_atk-s05_13a1:1010_15	disvā taṃ kāraṇaṃ ñatvā “ahampi bhātikehi saddhiṃ gamissāmī”ti tehi saddhiṃyeva nikkhami.	10101	
PA_atk-s05_13a1:1010_16	Te himavantaṃ pavisiṃsu.	10101	
PA_atk-s05_13a1:1011_0	Bodhisatto maggā okkamma rukkhamūle nisīditvā sūriyakumāraṃ āmantesi “tāta sūriyakumāra,	1011	
PA_atk-s05_13a1:1011_1	etaṃ saraṃ gantvā nhatvā ca pivitvā ca paduminipaṇṇehi amhākampi pānīyaṃ ānehī”ti.	1011	
PA_atk-s05_13a1:1011_2	Taṃ pana saraṃ vessavaṇassa santikā ekena dakarakkhasena laddhaṃ hoti, vessavaṇo	1011	
PA_atk-s05_13a1:1011_3	ca taṃ āha – “ṭhapetvā devadhammajānanake ye aññe imaṃ saraṃ otaranti, te khādituṃ	1011	
PA_atk-s05_13a1:1011_4	labhasi. Anotiṇṇe na labhasī”ti. Tato paṭṭhāya so rakkhaso ye taṃ saraṃ otaranti,	1011	
PA_atk-s05_13a1:1011_5	te devadhamme pucchitvā ye na jānanti, te khādati. Atha kho sūriyakumāro taṃ saraṃ	1011	
PA_atk-s05_13a1:1011_6	gantvā avīmaṃsitvāva otari. Atha naṃ so rakkhaso gahetvā “devadhamme jānāsī”ti pucchi.	1011	
PA_atk-s05_13a1:1011_7	So “devadhammā nāma candimasūriyā”ti āha. Atha naṃ “tvaṃ devadhamme na jānāsī”ti	1011	
PA_atk-s05_13a1:1011_8	vatvā udakaṃ pavesetvā attano vasanaṭṭhāne ṭhapesi. Bodhisattopi taṃ aticirāyantaṃ	1011	
PA_atk-s05_13a1:1011_9	disvā candakumāraṃ pesesi. Rakkhaso tampi gahetvā “devadhamme jānāsī”ti pucchi. “Āma	1011	
PA_atk-s05_13a1:1011_10	jānāmi, devadhammā nāma catasso disā”ti. Rakkhaso “na tvaṃ devadhamme jānāsī”ti tampi	10111	
PA_atk-s05_13a1:1011_11	gahetvā tattheva ṭhapesi.	10111	
PA_atk-s05_13a1:1012_0	Bodhisatto tasmimpi cirāyante “ekena antarāyena bhavitabba”nti sayaṃ tattha gantvā	1012	
PA_atk-s05_13a1:1012_1	dvinnampi otaraṇapadavaḷañjaṃ disvā “rakkhasapariggahitena iminā sarena bhavitabba”nti	1012	
PA_atk-s05_13a1:1012_2	khaggaṃ sannayhitvā dhanuṃ gahetvā aṭṭhāsi. Dakarakkhaso bodhisattaṃ udakaṃ anotarantaṃ	1012	
PA_atk-s05_13a1:1012_3	disvā vanakammikapuriso viya hutvā bodhisattaṃ āha – “bho, purisa, tvaṃ maggakilanto	1012	
PA_atk-s05_13a1:1012_4	kasmā imaṃ saraṃ otaritvā nhatvā pivitvā bhisamuḷālaṃ khāditvā pupphāni piḷandhitvā	1012	
PA_atk-s05_13a1:1012_5	yathāsukhaṃ na gacchasī”ti? Bodhisatto taṃ disvā “eso yakkho bhavissatī”ti ñatvā	1012	
PA_atk-s05_13a1:1012_6	“tayā me bhātikā gahitā”ti āha. “Āma, gahitā”ti. “Kiṃ kāraṇā”ti? “Ahaṃ imaṃ saraṃ	1012	
PA_atk-s05_13a1:1012_7	otiṇṇake labhāmī”ti. “Kiṃ pana sabbeva labhasī”ti? “Ye devadhamme jānanti, te ṭhapetvā	1012	
PA_atk-s05_13a1:1012_8	avasese labhāmī”ti. “Atthi pana te devadhammehi attho”ti? “Āma, atthī”ti. “Yadi evaṃ	1012	
PA_atk-s05_13a1:1012_9	ahaṃ te devadhamme kathessāmī”ti. “Tena hi kathehi, ahaṃ devadhamme suṇissāmī”ti.	1012	
PA_atk-s05_13a1:1012_10	Bodhisatto āha “ahaṃ devadhamme katheyyaṃ, kiliṭṭhagatto panamhī”ti. Yakkho bodhisattaṃ	10121	
PA_atk-s05_13a1:1012_11	nhāpetvā bhojanaṃ bhojetvā pānīyaṃ pāyetvā pupphāni piḷandhāpetvā gandhehi vilimpāpetvā	10121	
PA_atk-s05_13a1:1012_12	alaṅkatamaṇḍapamajjhe pallaṅkaṃ attharitvā adāsi.	10121	
PA_atk-s05_13a1:1013	Bodhisatto āsane nisīditvā yakkhaṃ pādamūle nisīdāpetvā “tena hi ohitasoto sakkaccaṃ devadhamme suṇāhī”ti imaṃ gāthamāha –	101	
PA_atk-s05_13a1:1015	“Hiriottappasampannā, sukkadhammasamāhitā;	101	
PA_atk-s05_13a1:1016	Santo sappurisā loke, devadhammāti vuccare”ti.	101	
PA_atk-s05_13a1:1017_0	Tattha hiriottappasampannāti hiriyā ca ottappena ca samannāgatā. Tesu kāyaduccaritādīhi	1017	
PA_atk-s05_13a1:1017_1	hiriyatīti hirī, lajjāyetaṃ adhivacanaṃ. Tehiyeva ottappatīti ottappaṃ, pāpato ubbegassetaṃ	1017	
PA_atk-s05_13a1:1017_2	adhivacanaṃ. Tattha ajjhattasamuṭṭhānā hirī, bahiddhāsamuṭṭhānaṃ ottappaṃ. Attādhipateyyā	1017	
PA_atk-s05_13a1:1017_3	hirī, lokādhipateyyaṃ ottappaṃ. Lajjāsabhāvasaṇṭhitā hirī, bhayasabhāvasaṇṭhitaṃ	1017	
PA_atk-s05_13a1:1017_4	ottappaṃ. Sappatissavalakkhaṇā hirī, vajjabhīrukabhayadassāvilakkhaṇaṃ ottappaṃ.	1017	
PA_atk-s05_13a1:1018_0	Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti – jātiṃ paccavekkhitvā	1018	
PA_atk-s05_13a1:1018_1	vayaṃ paccavekkhitvā sūrabhāvaṃ paccavekkhitvā bāhusaccaṃ paccavekkhitvā. Kathaṃ?	1018	
PA_atk-s05_13a1:1018_2	“Pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ kammaṃ,	1018	
PA_atk-s05_13a1:1018_3	mādisassa jātisampannassa idaṃ kammaṃ kātuṃ na yutta”nti evaṃ tāva jātiṃ paccavekkhitvā	1018	
PA_atk-s05_13a1:1018_4	pāṇātipātādipāpaṃ akaronto hiriṃ samuṭṭhāpeti. Tathā “pāpakaraṇaṃ nāmetaṃ daharehi	1018	
PA_atk-s05_13a1:1018_5	kattabbaṃ kammaṃ, mādisassa vaye ṭhitassa idaṃ kammaṃ kātuṃ na yutta”nti evaṃ vayaṃ	1018	
PA_atk-s05_13a1:1018_6	paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā “pāpakammaṃ nāmetaṃ	1018	
PA_atk-s05_13a1:1018_7	dubbalajātikānaṃ kammaṃ, mādisassa sūrabhāvasampannassa idaṃ kammaṃ kātuṃ na yutta”nti	1018	
PA_atk-s05_13a1:1018_8	evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā	1018	
PA_atk-s05_13a1:1018_9	“pāpakammaṃ nāmetaṃ andhabālānaṃ kammaṃ, na paṇḍitānaṃ, mādisassa paṇḍitassa bahussutassa	1018	
PA_atk-s05_13a1:1018_10	idaṃ kammaṃ kātuṃ na yutta”nti evaṃ bāhusaccaṃ paccavekkhitvā pāṇātipātādipāpaṃ akaronto	10181	
PA_atk-s05_13a1:1018_11	hiriṃ samuṭṭhāpeti. Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.	10181	
PA_atk-s05_13a1:1018_12	Samuṭṭhāpetvā ca pana attano citte hiriṃ pavesetvā pāpakammaṃ na karoti. Evaṃ hirī	10181	
PA_atk-s05_13a1:1018_13	ajjhattasamuṭṭhānā nāma hoti.	10181	
PA_atk-s05_13a1:1019	Kathaṃ ottappaṃ bahiddhāsamuṭṭhānaṃ nāma? “Sace tvaṃ pāpakammaṃ karissasi, catūsu parisāsu garahappatto bhavissasi.	101	
PA_atk-s05_13a1:1020	“Garahissanti taṃ viññū, asuciṃ nāgariko yathā;	102	
PA_atk-s05_13a1:1021	Vajjito sīlavantehi, kathaṃ bhikkhu karissasī”ti. –	102	
PA_atk-s05_13a1:1022	Evaṃ paccavekkhanto hi bahiddhāsamuṭṭhitena ottappena pāpakammaṃ na karoti. Evaṃ ottappaṃ bahiddhāsamuṭṭhānaṃ nāma hoti.	102	
PA_atk-s05_13a1:1023_0	Kathaṃ hirī attādhipateyyā nāma? Idhekacco kulaputto attānaṃ adhipatiṃ jeṭṭhakaṃ	1023	
PA_atk-s05_13a1:1023_1	katvā “mādisassa saddhāpabbajitassa bahussutassa dhutaṅgadharassa na yuttaṃ pāpakammaṃ	1023	
PA_atk-s05_13a1:1023_2	kātu”nti pāpaṃ na karoti. Evaṃ hirī attādhipateyyā nāma hoti. Tenāha bhagavā –	1023	
PA_atk-s05_13a1:1024	“So attānaṃyeva adhipatiṃ katvā akusalaṃ pajahati, kusalaṃ bhāveti. Sāvajjaṃ pajahati, anavajjaṃ bhāveti. Suddhamattānaṃ pariharatī”ti.	102	
PA_atk-s05_13a1:1025	Kathaṃ ottappaṃ lokādhipateyyaṃ nāma? Idhekacco kulaputto lokaṃ adhipatiṃ jeṭṭhakaṃ katvā pāpakammaṃ na karoti. Yathāha –	102	
PA_atk-s05_13a1:1026_0	“Mahā kho panāyaṃ lokasannivāso. Mahantasmiṃ kho pana lokasannivāse santi samaṇabrāhmaṇā	1026	
PA_atk-s05_13a1:1026_1	iddhimanto dibbacakkhukā paracittaviduno, te dūratopi passanti, āsannāpi na dissanti,	1026	
PA_atk-s05_13a1:1026_2	cetasāpi cittaṃ jānanti, tepi maṃ evaṃ jānissanti ‘passatha bho, imaṃ kulaputtaṃ,	1026	
PA_atk-s05_13a1:1026_3	saddhā agārasmā anagāriyaṃ pabbajito samāno vokiṇṇo viharati pāpakehi akusalehi dhammehī’ti.	1026	
PA_atk-s05_13a1:1027_0	“Santi devatā iddhimantiyo dibbacakkhukā paracittaviduniyo, tā dūratopi passanti,	1027	
PA_atk-s05_13a1:1027_1	āsannāpi na dissanti, cetasāpi cittaṃ jānanti, tāpi maṃ evaṃ jānissanti ‘passatha	1027	
PA_atk-s05_13a1:1027_2	bho, imaṃ kulaputtaṃ, saddhā agārasmā anagāriyaṃ pabbajito samāno vokiṇṇo viharati	1027	
PA_atk-s05_13a1:1027_3	pāpakehi akusalehi dhammehī’ti. So lokaṃyeva adhipatiṃ jeṭṭhakaṃ karitvā akusalaṃ	1027	
PA_atk-s05_13a1:1027_4	pajahati, kusalaṃ bhāveti. Sāvajjaṃ pajahati, anavajjaṃ bhāveti. Suddhamattānaṃ pariharatī”ti.	1027	
PA_atk-s05_13a1:1028	Evaṃ ottappaṃ lokādhipateyyaṃ nāma hoti.	102	
PA_atk-s05_13a1:1029_0	“Lajjāsabhāvasaṇṭhitā hirī, bhayasabhāvasaṇṭhitaṃ ottappa”nti ettha pana lajjāti	1029	
PA_atk-s05_13a1:1029_1	lajjanākāro, tena sabhāvena saṇṭhitā hirī. Bhayanti apāyabhayaṃ, tena sabhāvena saṇṭhitaṃ	1029	
PA_atk-s05_13a1:1029_2	ottappaṃ. Tadubhayampi pāpaparivajjane pākaṭaṃ hoti. Ekacco hi yathā nāmeko kulaputto	1029	
PA_atk-s05_13a1:1029_3	uccārapassāvādīni karonto lajjitabbayuttakaṃ ekaṃ disvā lajjanākārappatto bhaveyya	1029	
PA_atk-s05_13a1:1029_4	hīḷito, evamevaṃ ajjhattaṃ lajjidhammaṃ okkamitvā pāpakammaṃ na karoti. Ekacco apāyabhayabhīto	1029	
PA_atk-s05_13a1:1029_5	hutvā pāpakammaṃ na karoti. Tatridaṃ opammaṃ – yathā hi dvīsu ayoguḷesu eko sītalo	1029	
PA_atk-s05_13a1:1029_6	bhaveyya gūthamakkhito, eko uṇho āditto. Tattha paṇḍito sītalaṃ gūthamakkhitattā	1029	
PA_atk-s05_13a1:1029_7	jigucchanto na gaṇhāti, itaraṃ ḍāhabhayena. Tattha sītalassa gūthamakkhitassa jigucchāya	1029	
PA_atk-s05_13a1:1029_8	agaṇhanaṃ viya ajjhattaṃ lajjidhammaṃ okkamitvā pāpassa akaraṇaṃ, uṇhassa ḍāhabhayena	1029	
PA_atk-s05_13a1:1029_9	agaṇhanaṃ viya apāyabhayena pāpassa akaraṇaṃ veditabbaṃ.	1029	
PA_atk-s05_13a1:1030_0	“Sappatissavalakkhaṇā hirī, vajjabhīrukabhayadassāvilakkhaṇaṃ ottappa”nti idampi	1030	
PA_atk-s05_13a1:1030_1	dvayaṃ pāpaparivajjaneyeva pākaṭaṃ hoti. Ekacco hi jātimahattapaccavekkhaṇā, satthumahattapaccavekkhaṇā,	1030	
PA_atk-s05_13a1:1030_2	dāyajjamahattapaccavekkhaṇā, sabrahmacārimahattapaccavekkhaṇāti catūhi kāraṇehi sappatissavalakkhaṇaṃ	1030	
PA_atk-s05_13a1:1030_3	hiriṃ samuṭṭhāpetvā pāpaṃ na karoti. Ekacco attānuvādabhayaṃ, parānuvādabhayaṃ, daṇḍabhayaṃ,	1030	
PA_atk-s05_13a1:1030_4	duggatibhayanti catūhi kāraṇehi vajjabhīrukabhayadassāvilakkhaṇaṃ ottappaṃ samuṭṭhāpetvā	1030	
PA_atk-s05_13a1:1030_5	pāpaṃ na karoti. Tattha jātimahattapaccavekkhaṇādīni ceva attānuvādabhayādīni ca	1030	
PA_atk-s05_13a1:1030_6	vitthāretvā kathetabbāni. Tesaṃ vitthāro aṅguttaranikāyaṭṭhakathāyaṃ vutto.	1030	
PA_atk-s05_13a1:1031_0	Sukkadhammasamāhitāti idameva hirottappaṃ ādiṃ katvā kattabbā kusalā dhammā sukkadhammā	1031	
PA_atk-s05_13a1:1031_1	nāma, te sabbasaṅgāhakanayena catubhūmakalokiyalokuttaradhammā. Tehi samāhitā samannāgatāti	1031	
PA_atk-s05_13a1:1031_2	attho. Santo sappurisā loketi kāyakammādīnaṃ santatāya santo, kataññukataveditāya	1031	
PA_atk-s05_13a1:1031_3	sobhanā purisāti sappurisā. Loko pana saṅkhāraloko, sattaloko, okāsaloko, khandhaloko,	1031	
PA_atk-s05_13a1:1031_4	āyatanaloko, dhātulokoti anekavidho. Tattha “eko loko sabbe sattā āhāraṭṭhitikā…pe…	1031	
PA_atk-s05_13a1:1031_5	aṭṭhārasa lokā aṭṭhārasa dhātuyo”ti ettha saṅkhāraloko vutto. Khandhalokādayo tadantogadhāyeva.	1031	
PA_atk-s05_13a1:1031_6	“Ayaṃ loko paraloko, devaloko manussaloko”tiādīsu pana sattaloko vutto.	1031	
PA_atk-s05_13a1:1032	“Yāvatā candimasūriyā, pariharanti disā bhanti virocamānā;	103	
PA_atk-s05_13a1:1033	Tāva sahassadhā loko, ettha te vattate vaso”ti. –	103	
PA_atk-s05_13a1:1034	Ettha okāsaloko vutto. Tesu idha sattaloko adhippeto. Sattalokasmiñhi ye evarūpā sappurisā, te devadhammāti vuccanti.	103	
PA_atk-s05_13a1:1035_0	Tattha devāti sammutidevā, upapattidevā, visuddhidevāti tividhā. Tesu mahāsammatakālato	1035	
PA_atk-s05_13a1:1035_1	paṭṭhāya lokena “devā”ti sammatattā rājarājakumārādayo sammutidevā nāma. Devaloke	1035	
PA_atk-s05_13a1:1035_2	uppannā upapattidevā nāma. Khīṇāsavā pana visuddhidevā nāma. Vuttampi cetaṃ –	1035	
PA_atk-s05_13a1:1036	“Sammutidevā nāma rājāno deviyo rājakumārā. Upapattidevā nāma bhummadeve upādāya taduttaridevā. Visuddhidevā nāma buddhā paccekabuddhā khīṇāsavā”ti.	103	
PA_atk-s05_13a1:1037_0	Imesaṃ devānaṃ dhammāti devadhammā. Vuccareti vuccanti. Hirottappamūlakā hi kusalā	1037	
PA_atk-s05_13a1:1037_1	dhammā kulasampadāya ceva devaloke nibbattiyā ca visuddhibhāvassa ca kāraṇattā kāraṇaṭṭhena	1037	
PA_atk-s05_13a1:1037_2	tividhānampi tesaṃ devānaṃ dhammāti devadhammā, tehi devadhammehi samannāgatā puggalāpi	1037	
PA_atk-s05_13a1:1037_3	devadhammā. Tasmā puggalādhiṭṭhānadesanāya te dhamme dassento “santo sappurisā loke,	1037	
PA_atk-s05_13a1:1037_4	devadhammāti vuccare”ti āha.	1037	
PA_atk-s05_13a1:1038_0	Yakkho imaṃ dhammadesanaṃ sutvā pasannacitto bodhisattaṃ āha – “paṇḍita, ahaṃ tumhākaṃ	1038	
PA_atk-s05_13a1:1038_1	pasanno, ekaṃ bhātaraṃ demi, kataraṃ ānemī”ti? “Kaniṭṭhaṃ ānehī”ti. “Paṇḍita, tvaṃ	1038	
PA_atk-s05_13a1:1038_2	kevalaṃ devadhamme jānāsiyeva, na pana tesu vattasī”ti. “Kiṃ kāraṇā”ti? “Yaṃkāraṇā	1038	
PA_atk-s05_13a1:1038_3	jeṭṭhakaṃ ṭhapetvā kaniṭṭhaṃ āṇāpento jeṭṭhāpacāyikakammaṃ na karosī”ti. Devadhamme	1038	
PA_atk-s05_13a1:1038_4	cāhaṃ, yakkha, jānāmi, tesu ca vattāmi. Mayañhi imaṃ araññaṃ etaṃ nissāya paviṭṭhā.	1038	
PA_atk-s05_13a1:1038_5	Etassa hi atthāya amhākaṃ pitaraṃ etassa mātā rajjaṃ yāci, amhākaṃ pana pitā taṃ	1038	
PA_atk-s05_13a1:1038_6	varaṃ adatvā amhākaṃ anurakkhaṇatthāya araññavāsaṃ anujāni. So kumāro anuvattitvā	1038	
PA_atk-s05_13a1:1038_7	amhehi saddhiṃ āgato. “Taṃ araññe eko yakkho khādī”ti vuttepi na koci saddahissati,	1038	
PA_atk-s05_13a1:1038_8	tenāhaṃ garahabhayabhīto tameva āṇāpemīti. “Sādhu sādhu paṇḍita, tvaṃ devadhamme	1038	
PA_atk-s05_13a1:1038_9	ca jānāsi, tesu ca vattasī”ti pasanno yakkho bodhisattassa sādhukāraṃ datvā dvepi	1038	
PA_atk-s05_13a1:1038_10	bhātaro ānetvā adāsi.	10381	
PA_atk-s05_13a1:1039_0	Atha naṃ bodhisatto āha – “samma, tvaṃ pubbe attanā katena pāpakammena paresaṃ maṃsalohitakhādako	1039	
PA_atk-s05_13a1:1039_1	yakkho hutvā nibbatto, idānipi pāpameva karosi, idaṃ te pāpakammaṃ nirayādīhi muccituṃ	1039	
PA_atk-s05_13a1:1039_2	okāsaṃ na dassati, tasmā ito paṭṭhāya pāpaṃ pahāya kusalaṃ karohī”ti. Asakkhi ca	1039	
PA_atk-s05_13a1:1039_3	pana taṃ dametuṃ. So taṃ yakkhaṃ dametvā tena saṃvihitārakkho tattheva vasanto ekadivasaṃ	1039	
PA_atk-s05_13a1:1039_4	nakkhattaṃ oloketvā pitu kālakatabhāvaṃ ñatvā yakkhaṃ ādāya bārāṇasiṃ gantvā rajjaṃ	1039	
PA_atk-s05_13a1:1039_5	gahetvā candakumārassa oparajjaṃ, sūriyakumārassa senāpatiṭṭhānaṃ, datvā yakkhassa	1039	
PA_atk-s05_13a1:1039_6	ramaṇīye ṭhāne āyatanaṃ kāretvā, yathā so aggamālaṃ aggapupphaṃ aggabhattañca labhati,	1039	
PA_atk-s05_13a1:1039_7	tathā akāsi. So dhammena rajjaṃ kāretvā yathākammaṃ gato.	1039	
PA_atk-s05_13a1:1040_0	Satthā imaṃ dhammadesanaṃ āharitvā dassetvā saccāni pakāsesi, saccapariyosāne so	1040	
PA_atk-s05_13a1:1040_1	bhikkhu sotāpattiphale patiṭṭhahi. Sammāsambuddhopi dve vatthūni kathetvā anusandhiṃ	1040	
PA_atk-s05_13a1:1040_2	ghaṭetvā jātakaṃ samodhānesi – “tadā dakarakkhaso bahubhaṇḍikabhikkhu ahosi, sūriyakumāro	1040	
PA_atk-s05_13a1:1040_3	ānando, candakumāro sāriputto, jeṭṭhakabhātā mahisāsakumāro pana ahameva ahosi”nti.	1040	
PA_atk-s05_13a1:1041	Devadhammajātakavaṇṇanā chaṭṭhā.	104	
PA_atk-s05_13a1:1043	7. Kaṭṭhahārijātakavaṇṇanā	104	
PA_atk-s05_13a1:1044_0	Putto tyāhaṃ mahārājāti idaṃ satthā jetavane viharanto vāsabhakhattiyaṃ ārabbha kathesi.	1044	
PA_atk-s05_13a1:1044_1	Vāsabhakhattiyāya vatthu dvādasakanipāte bhaddasālajātake āvibhavissati. Sā kira	1044	
PA_atk-s05_13a1:1044_2	mahānāmassa sakkassa dhītā nāgamuṇḍāya nāma dāsiyā kucchismiṃ jātā kosalarājassa	1044	
PA_atk-s05_13a1:1044_3	aggamahesī ahosi. Sā rañño puttaṃ vijāyi. Rājā panassā pacchā dāsibhāvaṃ ñatvā ṭhānaṃ	1044	
PA_atk-s05_13a1:1044_4	parihāpesi, puttassa viṭaṭūbhassāpi ṭhānaṃ parihāpesiyeva. Te ubhopi antonivesaneyeva	1044	
PA_atk-s05_13a1:1044_5	vasanti. Satthā taṃ kāraṇaṃ ñatvā pubbaṇhasamaye pañcasatabhikkhuparivuto rañño nivesanaṃ	1044	
PA_atk-s05_13a1:1044_6	gantvā paññattāsane nisīditvā “mahārāja, kahaṃ vāsabhakhattiyā”ti āha. “Rājā taṃ	1044	
PA_atk-s05_13a1:1044_7	kāraṇaṃ ārocesi. Mahārāja vāsabhakhattiyā kassa dhītā”ti? “Mahānāmassa bhante”ti.	1044	
PA_atk-s05_13a1:1044_8	“Āgacchamānā kassa āgatā”ti? “Mayhaṃ bhante”ti. Mahārāja sā rañño dhītā, raññova	1044	
PA_atk-s05_13a1:1044_9	āgatā, rājānaṃyeva paṭicca puttaṃ labhi, so putto kiṃkāraṇā pitu santakassa rajjassa	1044	
PA_atk-s05_13a1:1044_10	sāmiko na hoti, pubbe rājāno muhuttikāya kaṭṭhahārikāya kucchismimpi puttaṃ labhitvā	10441	
PA_atk-s05_13a1:1044_11	puttassa rajjaṃ adaṃsūti. Rājā tassatthassāvibhāvatthāya bhagavantaṃ yāci, bhagavā	10441	
PA_atk-s05_13a1:1044_12	bhavantarena paṭicchannaṃ kāraṇaṃ pākaṭaṃ akāsi.	10441	
PA_atk-s05_13a1:1045_0	Atīte bārāṇasiyaṃ brahmadatto rājā mahantena yasena uyyānaṃ gantvā tattha pupphaphalalobhena	1045	
PA_atk-s05_13a1:1045_1	vicaranto uyyānavanasaṇḍe gāyitvā dārūni uddharamānaṃ ekaṃ itthiṃ disvā paṭibaddhacitto	1045	
PA_atk-s05_13a1:1045_2	saṃvāsaṃ kappesi. Taṅkhaṇaññeva bodhisatto tassā kucchiyaṃ paṭisandhiṃ gaṇhi, tāvadeva	1045	
PA_atk-s05_13a1:1045_3	tassā vajirapūritā viya garukā kucchi ahosi. Sā gabbhassa patiṭṭhitabhāvaṃ ñatvā	1045	
PA_atk-s05_13a1:1045_4	“gabbho me, deva, patiṭṭhito”ti āha. Rājā aṅgulimuddikaṃ datvā “sace dhītā hoti,	1045	
PA_atk-s05_13a1:1045_5	imaṃ vissajjetvā poseyyāsi, sace putto hoti, aṅgulimuddikāya saddhiṃ mama santikaṃ	1045	
PA_atk-s05_13a1:1045_6	āneyyāsī”ti vatvā pakkāmi.	1045	
PA_atk-s05_13a1:1046_0	Sāpi paripakkagabbhā bodhisattaṃ vijāyi. Tassa ādhāvitvā paridhāvitvā vicaraṇakāle	1046	
PA_atk-s05_13a1:1046_1	kīḷāmaṇḍale kīḷantassa evaṃ vattāro honti “nippitikenamhā pahaṭā”ti. Taṃ sutvā bodhisatto	1046	
PA_atk-s05_13a1:1046_2	mātu santikaṃ gantvā “amma, ko mayhaṃ pitā”ti pucchi. “Tāta, tvaṃ bārāṇasirañño putto”ti.	1046	
PA_atk-s05_13a1:1046_3	“Amma, atthi pana koci sakkhī”ti? Tāta rājā imaṃ muddikaṃ datvā “sace dhītā hoti,	1046	
PA_atk-s05_13a1:1046_4	imaṃ vissajjetvā poseyyāsi, sace putto hoti, imāya aṅgulimuddikāya saddhiṃ āneyyāsī”ti	1046	
PA_atk-s05_13a1:1046_5	vatvā gatoti. “Amma, evaṃ sante kasmā maṃ pitu santikaṃ na nesī”ti. Sā puttassa ajjhāsayaṃ	1046	
PA_atk-s05_13a1:1046_6	ñatvā rājadvāraṃ gantvā rañño ārocāpesi. Raññā ca pakkosāpitā pavisitvā rājānaṃ vanditvā	1046	
PA_atk-s05_13a1:1046_7	“ayaṃ te, deva, putto”ti āha. Rājā jānantopi parisamajjhe lajjāya “na mayhaṃ putto”ti	1046	
PA_atk-s05_13a1:1046_8	āha. “Ayaṃ te, deva, muddikā, imaṃ sañjānāsī”ti. “Ayampi mayhaṃ muddikā na hotī”ti.	1046	
PA_atk-s05_13a1:1046_9	“Deva, idāni ṭhapetvā saccakiriyaṃ añño mama sakkhi natthi, sacāyaṃ dārako tumhe	1046	
PA_atk-s05_13a1:1046_10	paṭicca jāto, ākāse tiṭṭhatu, no ce, bhūmiyaṃ patitvā maratū”ti bodhisattassa pāde	10461	
PA_atk-s05_13a1:1046_11	gahetvā ākāse khipi. Bodhisatto ākāse pallaṅkamābhujitvā nisinno madhurassarena pitu	10461	
PA_atk-s05_13a1:1046_12	dhammaṃ kathento imaṃ gāthamāha –	10461	
PA_atk-s05_13a1:1048	“Putto tyāhaṃ mahārāja, tvaṃ maṃ posa janādhipa;	104	
PA_atk-s05_13a1:1049	Aññepi devo poseti, kiñca devo sakaṃ paja”nti.	104	
PA_atk-s05_13a1:1050_0	Tattha putto tyāhanti putto te ahaṃ. Putto ca nāmesa atrajo, khettajo, antevāsiko,	1050	
PA_atk-s05_13a1:1050_1	dinnakoti catubbidho. Tattha attānaṃ paṭicca jāto atrajo nāma. Sayanapiṭṭhe pallaṅke	1050	
PA_atk-s05_13a1:1050_2	uretievamādīsu nibbatto khettajo nāma. Santike sippuggaṇhanako antevāsiko nāma. Posāvanatthāya	1050	
PA_atk-s05_13a1:1050_3	dinno dinnako nāma. Idha pana atrajaṃ sandhāya “putto”ti vuttaṃ. Catūhi saṅgahavatthūhi	1050	
PA_atk-s05_13a1:1050_4	janaṃ rañjetīti rājā, mahanto rājā mahārājā. Tamālapanto āha “mahārājā”ti. Tvaṃ maṃ	1050	
PA_atk-s05_13a1:1050_5	posa janādhipāti janādhipa mahājanajeṭṭhaka tvaṃ maṃ posa bharassu vaḍḍhehi. Aññepi	1050	
PA_atk-s05_13a1:1050_6	devo posetīti aññepi hatthibandhādayo manusse, hatthiassādayo tiracchānagate ca bahujane	1050	
PA_atk-s05_13a1:1050_7	devo poseti. Kiñca devo sakaṃ pajanti ettha pana kiñcāti garahatthe ca anuggahaṇatthe	1050	
PA_atk-s05_13a1:1050_8	ca nipāto. “Sakaṃ pajaṃ attano puttaṃ maṃ devo na posetī”ti vadanto garahati nāma,	1050	
PA_atk-s05_13a1:1050_9	“aññe bahujane posetī”ti vadanto anuggaṇhati nāma. Iti bodhisatto garahantopi anuggaṇhantopi	1050	
PA_atk-s05_13a1:1050_10	“kiñca devo sakaṃ paja”nti āha.	10501	
PA_atk-s05_13a1:1051_0	Rājā bodhisattassa ākāse nisīditvā evaṃ dhammaṃ desentassa sutvā “ehi, tātā”ti hatthaṃ	1051	
PA_atk-s05_13a1:1051_1	pasāresi, “ahameva posessāmi, ahameva posessāmī”ti hatthasahassaṃ pasāriyittha. Bodhisatto	1051	
PA_atk-s05_13a1:1051_2	aññassa hatthe anotaritvā raññova hatthe otaritvā aṅke nisīdi. Rājā tassa oparajjaṃ	1051	
PA_atk-s05_13a1:1051_3	datvā mātaraṃ aggamahesiṃ akāsi. So pitu accayena kaṭṭhavāhanarājā nāma hutvā dhammena	1051	
PA_atk-s05_13a1:1051_4	rajjaṃ kāretvā yathākammaṃ gato.	1051	
PA_atk-s05_13a1:1052_0	Satthā kosalarañño imaṃ dhammadesanaṃ āharitvā dve vatthūni dassetvā anusandhiṃ ghaṭetvā	1052	
PA_atk-s05_13a1:1052_1	jātakaṃ samodhānesi – “tadā mātā mahāmāyā ahosi, pitā suddhodanamahārājā, kaṭṭhavāhanarājā	1052	
PA_atk-s05_13a1:1052_2	pana ahameva ahosi”nti.	1052	
PA_atk-s05_13a1:1053	Kaṭṭhahārijātakavaṇṇanā sattamā.	105	
PA_atk-s05_13a1:1055	8. Gāmaṇijātakavaṇṇanā	105	
PA_atk-s05_13a1:1056_0	Api ataramānānanti idaṃ satthā jetavane viharanto ossaṭṭhavīriyaṃ bhikkhuṃ ārabbha	1056	
PA_atk-s05_13a1:1056_1	kathesi. Imasmiṃ pana jātake paccuppannavatthu ca atītavatthu ca ekādasakanipāte	1056	
PA_atk-s05_13a1:1056_2	saṃvarajātake āvibhavissati. Vatthu hi tasmiñca imasmiñca ekasadisameva, gāthā pana	1056	
PA_atk-s05_13a1:1056_3	nānā. Gāmaṇikumāro bodhisattassa ovāde ṭhatvā bhātikasatassa kaniṭṭhopi hutvā bhātikasataparivārito	1056	
PA_atk-s05_13a1:1056_4	setacchattassaheṭṭhā varapallaṅke nisinno attano yasasampattiṃ oloketvā “ayaṃ mayhaṃ	1056	
PA_atk-s05_13a1:1056_5	yasasampatti amhākaṃ ācariyassa santakā”ti tuṭṭho imaṃ udānaṃ udānesi –	1056	
PA_atk-s05_13a1:1058	“Api ataramānānaṃ, phalāsāva samijjhati;	105	
PA_atk-s05_13a1:1059	Vipakkabrahmacariyosmi, evaṃ jānāhi gāmaṇī”ti.	105	
PA_atk-s05_13a1:1060_0	Tattha apīti nipātamattaṃ. Ataramānānanti paṇḍitānaṃ ovāde ṭhatvā ataritvā avegāyitvā	1060	
PA_atk-s05_13a1:1060_1	upāyena kammaṃ karontānaṃ. Phalāsāva samijjhatīti yathāpatthike phale āsā tassa phalassa	1060	
PA_atk-s05_13a1:1060_2	nipphattiyā samijjhatiyeva. Atha vā phalāsāti āsāphalaṃ, yathāpatthitaṃ phalaṃ samijjhatiyevāti	1060	
PA_atk-s05_13a1:1060_3	attho. Vipakkabrahmacariyosmīti ettha cattāri saṅgahavatthūni seṭṭhacariyattā brahmacariyaṃ	1060	
PA_atk-s05_13a1:1060_4	nāma, tañca tammūlikāya yasasampattiyā paṭiladdhattā vipakkaṃ nāma. Yo vāssa yaso	1060	
PA_atk-s05_13a1:1060_5	nipphanno, sopi seṭṭhaṭṭhena brahmacariyaṃ nāma. Tenāha “vipakkabrahmacariyosmī”ti.	1060	
PA_atk-s05_13a1:1060_6	Evaṃ jānāhi gāmaṇīti katthaci gāmikapurisopi gāmajeṭṭhakopi gāmaṇī. Idha pana sabbajanajeṭṭhakaṃ	1060	
PA_atk-s05_13a1:1060_7	attānaṃ sandhāyāha. Ambho gāmaṇi, tvaṃ etaṃ kāraṇaṃ evaṃ jānāhi, ācariyaṃ nissāya	1060	
PA_atk-s05_13a1:1060_8	bhātikasataṃ atikkamitvā idaṃ mahārajjaṃ pattosmīti udānaṃ udānesi.	1060	
PA_atk-s05_13a1:1061_0	Tasmiṃ pana rajjaṃ patte sattaṭṭhadivasaccayena sabbepi bhātaro attano attano vasanaṭṭhānaṃ	1061	
PA_atk-s05_13a1:1061_1	gatā. Gāmaṇirājā dhammena rajjaṃ kāretvā yathākammaṃ gato, bodhisattopi puññāni katvā yathākammaṃ gato.	1061	
PA_atk-s05_13a1:1062_0	Satthā imaṃ dhammadesanaṃ āharitvā dassetvā saccāni pakāsesi, saccapariyosāne ossaṭṭhavīriyo	1062	
PA_atk-s05_13a1:1062_1	bhikkhu arahatte patiṭṭhito. Satthā dve vatthūni kathetvā anusandhiṃ ghaṭetvā jātakaṃ	1062	
PA_atk-s05_13a1:1062_2	samodhānesi – “tadā gāmaṇikumāro ossaṭṭhavīriyo bhikkhu ahosi, ācariyo pana ahameva ahosi”nti.	1062	
PA_atk-s05_13a1:1063	Gāmaṇijātakavaṇṇanā aṭṭhamā.	106	
PA_atk-s05_13a1:1065	9. Maghadevajātakavaṇṇanā	106	
PA_atk-s05_13a1:1066_0	Uttamaṅgaruhā mayhanti idaṃ satthā jetavane viharanto mahābhinikkhamanaṃ ārabbha	1066	
PA_atk-s05_13a1:1066_1	kathesi. Taṃ heṭṭhā nidānakathāyaṃ kathitameva. Tasmiṃ pana kāle bhikkhū dasabalassa	1066	
PA_atk-s05_13a1:1066_2	nekkhammaṃ vaṇṇayantā nisīdiṃsu. Atha satthā dhammasabhaṃ āgantvā buddhāsane nisinno	1066	
PA_atk-s05_13a1:1066_3	bhikkhū āmantesi “kāya nuttha, bhikkhave, etarahi kathāya sannisinnā”ti. “Bhante,	1066	
PA_atk-s05_13a1:1066_4	na aññāya kathāya, tumhākaṃyeva pana nekkhammaṃ vaṇṇayamānā nisinnāmhā”ti vutte “na,	1066	
PA_atk-s05_13a1:1066_5	bhikkhave, tathāgato etarahiyeva nekkhammaṃ nikkhanto, pubbepi nikkhantoyevā”ti āha.	1066	
PA_atk-s05_13a1:1066_6	Bhikkhū tassatthassāvibhāvatthaṃ bhagavantaṃ yāciṃsu, bhagavā bhavantarena paṭicchannaṃ	1066	
PA_atk-s05_13a1:1066_7	kāraṇaṃ pākaṭaṃ akāsi.	1066	
PA_atk-s05_13a1:1067_0	Atīte videharaṭṭhe mithilāyaṃ maghadevo nāma rājā ahosi dhammiko dhammarājā. So caturāsīti	1067	
PA_atk-s05_13a1:1067_1	vassasahassāni kumārakīḷaṃ kīḷi, tathā oparajjaṃ, tathā mahārajjaṃ katvā dīghamaddhānaṃ	1067	
PA_atk-s05_13a1:1067_2	khepetvā ekadivasaṃ kappakaṃ āmantesi “yadā me, samma kappaka, sirasmiṃ palitāni	1067	
PA_atk-s05_13a1:1067_3	passeyyāsi, atha me āroceyyāsī”ti. Kappakopi dīghamaddhānaṃ khepetvā ekadivasaṃ rañño	1067	
PA_atk-s05_13a1:1067_4	añjanavaṇṇānaṃ kesānaṃ antare ekameva palitaṃ disvā “deva, ekaṃ te palitaṃ dissatī”ti	1067	
PA_atk-s05_13a1:1067_5	ārocesi. “Tena hi me, samma, taṃ palitaṃ uddharitvā pāṇimhi ṭhapehī”ti ca vutte suvaṇṇasaṇḍāsena	1067	
PA_atk-s05_13a1:1067_6	uddharitvā rañño pāṇimhi patiṭṭhāpesi. Tadā rañño caturāsīti vassasahassāni āyu avasiṭṭhaṃ	1067	
PA_atk-s05_13a1:1067_7	hoti. Evaṃ santepi palitaṃ disvāva maccurājānaṃ āgantvā samīpe ṭhitaṃ viya attānaṃ	1067	
PA_atk-s05_13a1:1067_8	ādittapaṇṇasālaṃ paviṭṭhaṃ viya ca maññamāno saṃvegaṃ āpajjitvā “bāla maghadeva,	1067	
PA_atk-s05_13a1:1067_9	yāva palitassuppādāva ime kilese jahituṃ nāsakkhī”ti cintesi.	1067	
PA_atk-s05_13a1:1068_0	Tassevaṃ palitapātubhāvaṃ āvajjentassa antoḍāho uppajji, sarīrā sedā mucciṃsu, sāṭakā	1068	
PA_atk-s05_13a1:1068_1	pīḷetvā apanetabbākārappattā ahesuṃ. So “ajjeva mayā nikkhamitvā pabbajituṃ vaṭṭatī”ti	1068	
PA_atk-s05_13a1:1068_2	kappakassa satasahassuṭṭhānakaṃ gāmavaraṃ datvā jeṭṭhaputtaṃ pakkosāpetvā “tāta,	1068	
PA_atk-s05_13a1:1068_3	mama sīse palitaṃ pātubhūtaṃ, mahallakomhi jāto, bhuttā kho pana me mānusakā kāmā,	1068	
PA_atk-s05_13a1:1068_4	idāni dibbe kāme pariyesissāmi, nekkhammakālo mayhaṃ, tvaṃ imaṃ rajjaṃ paṭipajja,	1068	
PA_atk-s05_13a1:1068_5	ahaṃ pana pabbajitvā maghadevaambavanuyyāne vasanto samaṇadhammaṃ karissāmī”ti āha.	1068	
PA_atk-s05_13a1:1068_6	Taṃ evaṃ pabbajitukāmaṃ amaccā upasaṅkamitvā “deva, kiṃ tumhākaṃ pabbajjākāraṇa”nti	1068	
PA_atk-s05_13a1:1068_7	pucchiṃsu. Rājā palitaṃ hatthena gahetvā amaccānaṃ imaṃ gāthamāha –	1068	
PA_atk-s05_13a1:1070	“Uttamaṅgaruhā mayhaṃ, ime jātā vayoharā;	107	
PA_atk-s05_13a1:1071	Pātubhūtā devadūtā, pabbajjāsamayo mamā”ti.	107	
PA_atk-s05_13a1:1072_0	Tattha uttamaṅgaruhāti kesā. Kesā hi sabbesaṃ hatthapādādīnaṃ aṅgānaṃ uttame sirasmiṃ	1072	
PA_atk-s05_13a1:1072_1	ruhattā “uttamaṅgaruhā”ti vuccanti. Ime jātā vayoharāti passatha, tātā, palitapātubhāvena	1072	
PA_atk-s05_13a1:1072_2	tiṇṇaṃ vayānaṃ haraṇato ime jātā vayoharā. Pātubhūtāti nibbattā. Devadūtāti devo	1072	
PA_atk-s05_13a1:1072_3	vuccati maccu, tassa dūtāti devadūtā. Sirasmiñhi palitesu pātubhūtesu maccurājassa	1072	
PA_atk-s05_13a1:1072_4	santike ṭhito viya hoti, tasmā palitāni “maccudevassa dūtā”ti vuccanti. Devā viya	1072	
PA_atk-s05_13a1:1072_5	dūtātipi devadūtā. Yathā hi alaṅkatapaṭiyattāya devatāya ākāse ṭhatvā “asukadivase	1072	
PA_atk-s05_13a1:1072_6	tvaṃ marissasī”ti vutte taṃ tatheva hoti, evaṃ sirasmiṃ palitesu pātubhūtesu devatāya	1072	
PA_atk-s05_13a1:1072_7	byākaraṇasadisameva hoti, tasmā palitāni “devasadisā dūtā”ti vuccanti. Visuddhidevānaṃ	1072	
PA_atk-s05_13a1:1072_8	dūtātipi devadūtā. Sabbabodhisattā hi jiṇṇabyādhimatapabbajite disvāva saṃvegamāpajjitvā	1072	
PA_atk-s05_13a1:1072_9	nikkhamma pabbajanti. Yathāha –	1072	
PA_atk-s05_13a1:1073	“Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;	107	
PA_atk-s05_13a1:1074	Kāsāyavatthaṃ pabbajitañca disvā, tasmā ahaṃ pabbajitomhi rājā”ti. ;	107	
PA_atk-s05_13a1:1075_0	Iminā pariyāyena palitāni visuddhidevānaṃ dūtattā “devadūtā”ti vuccanti. Pabbajjāsamayo	1075	
PA_atk-s05_13a1:1075_1	mamāti gihibhāvato nikkhantaṭṭhena “pabbajjā”ti laddhanāmassa samaṇaliṅgagahaṇassa	1075	
PA_atk-s05_13a1:1075_2	kālo mayhanti dasseti.	1075	
PA_atk-s05_13a1:1076_0	So evaṃ vatvā taṃ divasameva rajjaṃ pahāya isipabbajjaṃ pabbajitvā tasmiṃyeva maghadevaambavane	1076	
PA_atk-s05_13a1:1076_1	viharanto caturāsīti vassasahassāni cattāro brahmavihāre bhāvetvā aparihīnajjhāne	1076	
PA_atk-s05_13a1:1076_2	ṭhito kālaṃ katvā brahmaloke nibbattitvā puna tato cuto mithilāyaṃyeva nimi nāma	1076	
PA_atk-s05_13a1:1076_3	rājā hutvā osakkamānaṃ attano vaṃsaṃ ghaṭetvā tattheva ambavane pabbajitvā brahmavihāre	1076	
PA_atk-s05_13a1:1076_4	bhāvetvā puna brahmalokūpagova ahosi.	1076	
PA_atk-s05_13a1:1077_0	Satthāpi “na, bhikkhave, tathāgato idāneva mahābhinikkhamanaṃ nikkhanto, pubbepi	1077	
PA_atk-s05_13a1:1077_1	nikkhantoyevā”ti imaṃ dhammadesanaṃ āharitvā dassetvā cattāri saccāni pakāsesi, saccapariyosāne	1077	
PA_atk-s05_13a1:1077_2	keci sotāpannā ahesuṃ, keci sakadāgāmino, keci anāgāmino. Iti bhagavā imāni dve vatthūni	1077	
PA_atk-s05_13a1:1077_3	kathetvā anusandhiṃ ghaṭetvā jātakaṃ samodhānesi “tadā kappako ānando ahosi, putto	1077	
PA_atk-s05_13a1:1077_4	rāhulo, maghadevarājā pana ahameva ahosi”nti.	1077	
PA_atk-s05_13a1:1078	Maghadevajātakavaṇṇanā navamā.	107	
PA_atk-s05_13a1:1080	10. Sukhavihārijātakavaṇṇanā	108	
PA_atk-s05_13a1:1081_0	Yañca aññe na rakkhantīti idaṃ satthā anupiyanagaraṃ nissāya anupiyaambavane viharanto	1081	
PA_atk-s05_13a1:1081_1	sukhavihāriṃ bhaddiyattheraṃ ārabbha kathesi. Sukhavihārī bhaddiyatthero chakhattiyasamāgame	1081	
PA_atk-s05_13a1:1081_2	upālisattamo pabbajito. Tesu bhaddiyatthero ca, kimilatthero ca, bhagutthero ca,	1081	
PA_atk-s05_13a1:1081_3	upālitthero ca arahattaṃ pattā, ānandatthero sotāpanno jāto, anuruddhatthero dibbacakkhuko,	1081	
PA_atk-s05_13a1:1081_4	devadatto jhānalābhī jāto. Channaṃ pana khattiyānaṃ vatthu yāva anupiyanagarā khaṇḍahālajātake	1081	
PA_atk-s05_13a1:1081_5	āvibhavissati. Āyasmā pana bhaddiyo rājakāle attano rakkhasaṃvidhānañceva tāva bahūhi	1081	
PA_atk-s05_13a1:1081_6	rakkhāhi rakkhiyamānassa uparipāsādavaratale mahāsayane samparivattamānassāpi attano	1081	
PA_atk-s05_13a1:1081_7	bhayuppattiñca idāni arahattaṃ patvā araññādīsu yattha katthaci viharantopi attano	1081	
PA_atk-s05_13a1:1081_8	vigatabhayatañca samanussaranto “aho sukhaṃ, aho sukha”nti udānaṃ udānesi. Taṃ sutvā	1081	
PA_atk-s05_13a1:1081_9	bhikkhū “āyasmā bhaddiyo aññaṃ byākarotī”ti bhagavato ārocesuṃ. Bhagavā “na, bhikkhave,	1081	
PA_atk-s05_13a1:1081_10	bhaddiyo idāneva sukhavihārī, pubbepi sukhavihārīyevā”ti āha. Bhikkhū tassatthassāvibhāvatthāya	10811	
PA_atk-s05_13a1:1081_11	bhagavantaṃ yāciṃsu. Bhagavā bhavantarena paṭicchannaṃ kāraṇaṃ pākaṭaṃ akāsi.	10811	
PA_atk-s05_13a1:1082_0	Atīte bārāṇasiyaṃ brahmadatte rajjaṃ kārayamāne bodhisatto udiccabrāhmaṇamahāsālo	1082	
PA_atk-s05_13a1:1082_1	hutvā kāmesu ādīnavaṃ, nekkhamme cānisaṃsaṃ disvā kāme pahāya himavantaṃ pavisitvā	1082	
PA_atk-s05_13a1:1082_2	isipabbajjaṃ pabbajitvā aṭṭha samāpattiyo nibbattesi, parivāropissa mahā ahosi pañca	1082	
PA_atk-s05_13a1:1082_3	tāpasasatāni. So vassakāle himavantato nikkhamitvā tāpasagaṇaparivuto gāmanigamādīsu	1082	
PA_atk-s05_13a1:1082_4	cārikaṃ caranto bārāṇasiṃ patvā rājānaṃ nissāya rājuyyāne vāsaṃ kappesi. Tattha vassike	1082	
PA_atk-s05_13a1:1082_5	cattāro māse vasitvā rājānaṃ āpucchi. Atha naṃ rājā “tumhe, bhante, mahallakā, kiṃ	1082	
PA_atk-s05_13a1:1082_6	vo himavantena, antevāsike himavantaṃ pesetvā idheva vasathā”ti yāci. Bodhisatto	1082	
PA_atk-s05_13a1:1082_7	jeṭṭhantevāsikaṃ pañca tāpasasatāni paṭicchāpetvā “gaccha, tvaṃ imehi saddhiṃ himavante	1082	
PA_atk-s05_13a1:1082_8	vasa, ahaṃ pana idheva vasissāmī”ti te uyyojetvā sayaṃ tattheva vāsaṃ kappesi.	1082	
PA_atk-s05_13a1:1083_0	So panassa jeṭṭhantevāsiko rājapabbajito mahantaṃ rajjaṃ pahāya pabbajitvā kasiṇaparikammaṃ	1083	
PA_atk-s05_13a1:1083_1	katvā aṭṭhasamāpattilābhī ahosi. So tāpasehi saddhiṃ himavante vasamāno ekadivasaṃ	1083	
PA_atk-s05_13a1:1083_2	ācariyaṃ daṭṭhukāmo hutvā te tāpase āmantetvā “tumhe anukkaṇṭhamānā idheva vasatha,	1083	
PA_atk-s05_13a1:1083_3	ahaṃ ācariyaṃ vanditvā āgamissāmī”ti ācariyassa santikaṃ gantvā vanditvā paṭisanthāraṃ	1083	
PA_atk-s05_13a1:1083_4	katvā ekaṃ kaṭṭhattharikaṃ attharitvā ācariyassa santikeyeva nipajji. Tasmiñca samaye	1083	
PA_atk-s05_13a1:1083_5	rājā “tāpasaṃ passissāmī”ti uyyānaṃ gantvā vanditvā ekamantaṃ nisīdi. Antevāsikatāpaso	1083	
PA_atk-s05_13a1:1083_6	rājānaṃ disvā neva vuṭṭhāsi, nipannoyeva pana “aho sukhaṃ, aho sukha”nti udānaṃ udānesi.	1083	
PA_atk-s05_13a1:1083_7	Rājā “ayaṃ tāpaso maṃ disvāpi na uṭṭhito”ti anattamano bodhisattaṃ āha – “bhante,	1083	
PA_atk-s05_13a1:1083_8	ayaṃ tāpaso yadicchakaṃ bhutto bhavissati, udānaṃ udānento sukhaseyyameva kappetī”ti.	1083	
PA_atk-s05_13a1:1083_9	Mahārāja, ayaṃ tāpaso pubbe tumhādiso eko rājā ahosi, svāyaṃ “ahaṃ pubbe gihikāle	1083	
PA_atk-s05_13a1:1083_10	rajjasiriṃ anubhavanto āvudhahatthehi bahūhi rakkhiyamānopi evarūpaṃ sukhaṃ nāma	10831	
PA_atk-s05_13a1:1083_11	nālattha”nti attano pabbajjāsukhaṃ jhānasukhañca ārabbha imaṃ udānaṃ udānetīti. Evañca	10831	
PA_atk-s05_13a1:1083_12	pana vatvā bodhisatto rañño dhammakathaṃ kathetuṃ imaṃ gāthamāha –	10831	
PA_atk-s05_13a1:1085	“Yañca aññe na rakkhanti, yo ca aññe na rakkhati;	108	
PA_atk-s05_13a1:1086	Sa ve rāja sukhaṃ seti, kāmesu anapekkhavā”ti.	108	
PA_atk-s05_13a1:1087_0	Tattha yañca aññe na rakkhantīti yaṃ puggalaṃ aññe bahū puggalā na rakkhanti. Yo	1087	
PA_atk-s05_13a1:1087_1	ca aññe na rakkhatīti yo ca “ekako ahaṃ rajjaṃ kāremī”ti aññe bahū jane na rakkhati.	1087	
PA_atk-s05_13a1:1087_2	Sa ve rāja sukhaṃ setīti mahārāja so puggalo eko adutiyo pavivitto kāyikacetasikasukhasamaṅgī	1087	
PA_atk-s05_13a1:1087_3	hutvā sukhaṃ seti. Idañca desanāsīsameva. Na kevalaṃ pana setiyeva, evarūpo pana	1087	
PA_atk-s05_13a1:1087_4	puggalo sukhaṃ gacchati tiṭṭhati nisīdati sayatīti sabbiriyāpathesu sukhappattova	1087	
PA_atk-s05_13a1:1087_5	hoti. Kāmesu anapekkhavāti vatthu kāmakilesakāmesu apekkhārahito vigatacchandarāgo	1087	
PA_atk-s05_13a1:1087_6	nittaṇho evarūpo puggalo sabbiriyāpathesu sukhaṃ viharati mahārājāti.	1087	
PA_atk-s05_13a1:1088_0	Rājā dhammadesanaṃ sutvā tuṭṭhamānaso vanditvā nivesanameva gato, antevāsikopi ācariyaṃ	1088	
PA_atk-s05_13a1:1088_1	vanditvā himavantameva gato. Bodhisatto pana tattheva viharanto aparihīnajjhāno kālaṃ	1088	
PA_atk-s05_13a1:1088_2	katvā brahmaloke nibbatti.	1088	
PA_atk-s05_13a1:1089_0	Satthā imaṃ dhammadesanaṃ āharitvā dassetvā dve vatthūni kathetvā anusandhiṃ ghaṭetvā	1089	
PA_atk-s05_13a1:1089_1	jātakaṃ samodhānesi – “tadā antevāsiko bhaddiyatthero ahosi, gaṇasatthā pana ahameva ahosi”nti.	1089	
PA_atk-s05_13a1:1090	Sukhavihārijātakavaṇṇanā dasamā.	109	
PA_atk-s05_13a1:1091	Apaṇṇakavaggo paṭhamo.	109	
PA_atk-s05_13a1:1092	Tassuddānaṃ –	109	
PA_atk-s05_13a1:1093	Apaṇṇakaṃ vaṇṇupathaṃ, serivaṃ cūḷaseṭṭhi ca;	109	
PA_atk-s05_13a1:1094	Taṇḍulaṃ devadhammañca, kaṭṭhavāhanagāmaṇi;	109	
PA_atk-s05_13a1:1095	Maghadevaṃ vihārīti, piṇḍitā dasa jātakāti.	109	
PA_atk-s05_13a1:1096	2. Sīlavaggo	109	
PA_atk-s05_13a1:1098	[11] 1. Lakkhaṇamigajātakavaṇṇanā	109	
PA_atk-s05_13a1:1099_0	Hoti sīlavataṃ atthoti idaṃ satthā rājagahaṃ upanissāya veḷuvane viharanto devadattaṃ	1099	
PA_atk-s05_13a1:1099_1	ārabbha kathesi. Devadattassa vatthu yāva abhimārappayojanā khaṇḍahālajātake āvibhavissati,	1099	
PA_atk-s05_13a1:1099_2	yāva dhanapālakavissajjanā pana cūḷahaṃsajātake āvibhavissati, yāva pathavippavesanā	1099	
PA_atk-s05_13a1:1099_3	dvādasanipāte samuddavāṇijajātake āvibhavissati.	1099	
PA_atk-s05_13a1:1100_0	Ekasmiñhi samaye devadatto pañca vatthūni yācitvā alabhanto saṅghaṃ bhinditvā pañca	1100	
PA_atk-s05_13a1:1100_1	bhikkhusatāni ādāya gayāsīse viharati. Atha tesaṃ bhikkhūnaṃ ñāṇaṃ paripākaṃ agamāsi.	1100	
PA_atk-s05_13a1:1100_2	Taṃ ñatvā satthā dve aggasāvake āmantesi “sāriputtā, tumhākaṃ nissitakā pañcasatā	1100	
PA_atk-s05_13a1:1100_3	bhikkhū devadattassa laddhiṃ rocetvā tena saddhiṃ gatā, idāni pana tesaṃ ñāṇaṃ paripākaṃ	1100	
PA_atk-s05_13a1:1100_4	gataṃ, tumhe bahūhi bhikkhūhi saddhiṃ tattha gantvā tesaṃ dhammaṃ desetvā te bhikkhū	1100	
PA_atk-s05_13a1:1100_5	maggaphalehi pabodhetvā gahetvā āgacchathā”ti. Te tatheva gantvā tesaṃ dhammaṃ desetvā	1100	
PA_atk-s05_13a1:1100_6	maggaphalehi pabodhetvā punadivase aruṇuggamanavelāya te bhikkhū ādāya veḷuvanameva	1100	
PA_atk-s05_13a1:1100_7	āgamaṃsu. Āgantvā ca pana sāriputtattherassa bhagavantaṃ vanditvā ṭhitakāle bhikkhū	1100	
PA_atk-s05_13a1:1100_8	theraṃ pasaṃsitvā bhagavantaṃ āhaṃsu – “bhante, amhākaṃ jeṭṭhabhātiko dhammasenāpati	1100	
PA_atk-s05_13a1:1100_9	pañcahi bhikkhusatehi parivuto āgacchanto ativiya sobhati, devadatto pana parihīnaparivāro	1100	
PA_atk-s05_13a1:1100_10	jāto”ti. Na, bhikkhave, sāriputto idāneva ñātisaṅghaparivuto āgacchanto sobhati,	11001	
PA_atk-s05_13a1:1100_11	pubbepi sobhiyeva. Devadattopi na idāneva gaṇato parihīno, pubbepi parihīnoyevāti.	11001	
PA_atk-s05_13a1:1100_12	Bhikkhū tassatthassāvibhāvatthāya bhagavantaṃ yāciṃsu, bhagavā bhavantarena paṭicchannaṃ	11001	
PA_atk-s05_13a1:1100_13	kāraṇaṃ pākaṭaṃ akāsi.	11001	
PA_atk-s05_13a1:1101_0	Atīte magadharaṭṭhe rājagahanagare eko magadharājā rajjaṃ kāresi. Tadā bodhisatto	1101	
PA_atk-s05_13a1:1101_1	migayoniyaṃ paṭisandhiṃ gahetvā vuddhippatto migasahassaparivāro araññe vasati. Tassa	1101	
PA_atk-s05_13a1:1101_2	lakkhaṇo ca kāḷo cāti dve puttā ahesuṃ. So attano mahallakakāle “tātā, ahaṃ idāni	1101	
PA_atk-s05_13a1:1101_3	mahallako, tumhe imaṃ gaṇaṃ pariharathā”ti pañca pañca migasatāni ekekaṃ puttaṃ paṭicchāpesi.	1101	
PA_atk-s05_13a1:1101_4	Tato paṭṭhāya te dve janā migagaṇaṃ pariharanti. Magadharaṭṭhasmiñca sassapākasamaye	1101	
PA_atk-s05_13a1:1101_5	kiṭṭhasambādhe araññe migānaṃ paripantho hoti. Manussā sassakhādakānaṃ migānaṃ māraṇatthāya	1101	
PA_atk-s05_13a1:1101_6	tattha tattha opātaṃ khaṇanti, sūlāni ropenti, pāsāṇayantāni sajjenti, kūṭapāsādayo	1101	
PA_atk-s05_13a1:1101_7	pāse oḍḍenti, bahū migā vināsaṃ āpajjanti. Bodhisatto kiṭṭhasambādhasamayaṃ ñatvā	1101	
PA_atk-s05_13a1:1101_8	dve putte pakkosāpetvā āha – “tātā, ayaṃ kiṭṭhasambādhasamayo, bahū migā vināsaṃ	1101	
PA_atk-s05_13a1:1101_9	pāpuṇanti, mayaṃ mahallakā yena kenaci upāyena ekasmiṃ ṭhāne vītināmessāma, tumhe	1101	
PA_atk-s05_13a1:1101_10	tumhākaṃ migagaṇe gahetvā araññe pabbatapādaṃ pavisitvā sassānaṃ uddhaṭakāle āgaccheyyāthā”ti.	11011	
PA_atk-s05_13a1:1101_11	Te “sādhū”ti pitu vacanaṃ sutvā saparivārā nikkhamiṃsu. Tesaṃ pana gamanamaggaṃ manussā	11011	
PA_atk-s05_13a1:1101_12	jānanti “imasmiṃ kāle migā pabbatamārohanti, imasmiṃ kāle orohantī”ti. Te tattha	11011	
PA_atk-s05_13a1:1101_13	tattha paṭicchannaṭṭhāne nilīnā bahū mige vijjhitvā mārenti.	11011	
PA_atk-s05_13a1:1102_0	Kāḷamigo attano dandhatāya “imāya nāma velāya gantabbaṃ, imāya velāya na gantabba”nti	1102	
PA_atk-s05_13a1:1102_1	ajānanto migagaṇaṃ ādāya pubbaṇhepi sāyanhepi padosepi paccūsepi gāmadvārena gacchati.	1102	
PA_atk-s05_13a1:1102_2	Manussā tattha tattha pakatiyā ṭhitā ca nilīnā ca bahū mige vināsaṃ pāpenti. Evaṃ	1102	
PA_atk-s05_13a1:1102_3	so attano dandhatāya bahū mige vināsaṃ pāpetvā appakeheva migehi araññaṃ pāvisi.	1102	
PA_atk-s05_13a1:1102_4	Lakkhaṇamigo pana paṇḍito byatto upāyakusalo “imāya velāya gantabbaṃ, imāya velāya	1102	
PA_atk-s05_13a1:1102_5	na gantabba”nti jānāti. So gāmadvārenapi na gacchati, divāpi na gacchati, padosepi	1102	
PA_atk-s05_13a1:1102_6	na gacchati, paccūsepi na gacchati, migagaṇaṃ ādāya aḍḍharattasamayeyeva gacchati.	1102	
PA_atk-s05_13a1:1102_7	Tasmā ekampi migaṃ avināsetvā araññaṃ pāvisi. Te tattha cattāro māse vasitvā sassesu	1102	
PA_atk-s05_13a1:1102_8	uddhaṭesu pabbatā otariṃsu.	1102	
PA_atk-s05_13a1:1103_0	Kāḷo paccāgacchantopi purimanayeneva avasesamige vināsaṃ pāpento ekakova āgami. Lakkhaṇo	1103	
PA_atk-s05_13a1:1103_1	pana ekamigampi avināsetvā pañcahi migasatehi parivuto mātāpitūnaṃ santikaṃ āgami.	1103	
PA_atk-s05_13a1:1103_2	Bodhisatto dvepi putte āgacchante disvā migagaṇena saddhiṃ mantento imaṃ gāthaṃ samuṭṭhāpesi –	1103	
PA_atk-s05_13a1:1105	“Hoti sīlavataṃ attho, paṭisanthāravuttinaṃ;	110	
PA_atk-s05_13a1:1106	Lakkhaṇaṃ passa āyantaṃ, ñātisaṅghapurakkhataṃ;	110	
PA_atk-s05_13a1:1107	Atha passasimaṃ kāḷaṃ, suvihīnaṃva ñātibhī”ti.	110	
PA_atk-s05_13a1:1108_0	Tattha sīlavatanti sukhasīlatāya sīlavantānaṃ ācārasampannānaṃ. Atthoti vuḍḍhi. Paṭisanthāravuttinanti	1108	
PA_atk-s05_13a1:1108_1	dhammapaṭisanthāro ca āmisapaṭisanthāro ca etesaṃ vuttīti paṭisanthāravuttino, tesaṃ	1108	
PA_atk-s05_13a1:1108_2	paṭisanthāravuttinaṃ. Ettha ca pāpanivāraṇaovādānusāsanivasena dhammapaṭisanthāro	1108	
PA_atk-s05_13a1:1108_3	ca, gocaralābhāpanagilānupaṭṭhānadhammikarakkhāvasena āmisapaṭisanthāro ca veditabbo.	1108	
PA_atk-s05_13a1:1108_4	Idaṃ vuttaṃ hoti – imesu dvīsu paṭisanthāresu ṭhitānaṃ ācārasampannānaṃ paṇḍitānaṃ	1108	
PA_atk-s05_13a1:1108_5	vuḍḍhi nāma hotīti. Idāni taṃ vuḍḍhiṃ dassetuṃ puttamātaraṃ ālapanto viya “lakkhaṇaṃ	1108	
PA_atk-s05_13a1:1108_6	passā”tiādimāha. Tatrāyaṃ saṅkhepattho – ācārapaṭisanthārasampannaṃ attano puttaṃ	1108	
PA_atk-s05_13a1:1108_7	ekamigampi avināsetvā ñātisaṅghena purakkhataṃ parivāritaṃ āgacchantaṃ passa. Tāya	1108	
PA_atk-s05_13a1:1108_8	pana ācārapaṭisanthārasampadāya vihīnaṃ dandhapaññaṃ atha passasimaṃ kāḷaṃ ekampi	1108	
PA_atk-s05_13a1:1108_9	ñātiṃ anavasesetvā suvihīnameva ñātīhi ekakaṃ āgacchantanti. Evaṃ puttaṃ abhinanditvā	1108	
PA_atk-s05_13a1:1108_10	pana bodhisatto yāvatāyukaṃ ṭhatvā yathākammaṃ gato.	11081	
PA_atk-s05_13a1:1109_0	Satthāpi “na, bhikkhave, sāriputto idāneva ñātisaṅghaparivārito sobhati, pubbepi	1109	
PA_atk-s05_13a1:1109_1	sobhatiyeva. Na ca devadatto etarahiyeva gaṇamhā parihīno, pubbepi parihīnoyevā”ti	1109	
PA_atk-s05_13a1:1109_2	imaṃ dhammadesanaṃ dassetvā dve vatthūni kathetvā anusandhiṃ ghaṭetvā jātakaṃ samodhānesi	1109	
PA_atk-s05_13a1:1109_3	– “tadā kāḷo devadatto ahosi, parisāpissa devadattaparisāva, lakkhaṇo sāriputto,	1109	
PA_atk-s05_13a1:1109_4	parisā panassa buddhaparisā, mātā rāhulamātā, pitā pana ahameva ahosi”nti.	1109	
PA_atk-s05_13a1:1110	Lakkhaṇamigajātakavaṇṇanā paṭhamā.	111	
PA_atk-s05_13a1:1112	[12] 2. Nigrodhamigajātakavaṇṇanā	111	
PA_atk-s05_13a1:1113_0	Nigrodhameva seveyyāti idaṃ satthā jetavane viharanto kumārakassapattherassa mātaraṃ	1113	
PA_atk-s05_13a1:1113_1	ārabbha kathesi. Sā kira rājagahanagare mahāvibhavassa seṭṭhino dhītā ahosi ussannakusalamūlā	1113	
PA_atk-s05_13a1:1113_2	parimadditasaṅkhārā pacchimabhavikā, antoghaṭe padīpo viya tassā hadaye arahattūpanissayo	1113	
PA_atk-s05_13a1:1113_3	jalati. Sā attānaṃ jānanakālato paṭṭhāya gehe anabhiratā pabbajitukāmā hutvā mātāpitaro	1113	
PA_atk-s05_13a1:1113_4	āha – “ammatātā, mayhaṃ gharāvāse cittaṃ nābhiramati, ahaṃ niyyānike buddhasāsane	1113	
PA_atk-s05_13a1:1113_5	pabbajitukāmā, pabbājetha ma”nti. Amma, kiṃ vadesi, idaṃ kulaṃ bahuvibhavaṃ, tvañca	1113	
PA_atk-s05_13a1:1113_6	amhākaṃ ekadhītā, na labbhā tayā pabbajitunti. Sā punappunaṃ yācitvāpi mātāpitūnaṃ	1113	
PA_atk-s05_13a1:1113_7	santikā pabbajjaṃ alabhamānā cintesi “hotu, patikulaṃ gatā sāmikaṃ ārādhetvā pabbajissāmī”ti.	1113	
PA_atk-s05_13a1:1113_8	Sā vayappattā patikulaṃ gantvā patidevatā hutvā sīlavatī kalyāṇadhammā agāraṃ ajjhāvasi.	1113	
PA_atk-s05_13a1:1114_0	Athassā saṃvāsamanvāya kucchiyaṃ gabbho patiṭṭhahi. Sā gabbhassa patiṭṭhitabhāvaṃ	1114	
PA_atk-s05_13a1:1114_1	na aññāsi. Atha tasmiṃ nagare nakkhattaṃ ghosayiṃsu, sakalanagaravāsino nakkhattaṃ	1114	
PA_atk-s05_13a1:1114_2	kīḷiṃsu, nagaraṃ devanagaraṃ viya alaṅkatapaṭiyattaṃ ahosi. Sā pana tāva uḷārāyapi	1114	
PA_atk-s05_13a1:1114_3	nakkhattakīḷāya vattamānāya attano sarīraṃ na vilimpati nālaṅkaroti, pakativeseneva vicarati.	1114	
PA_atk-s05_13a1:1115_0	Atha naṃ sāmiko āha – “bhadde, sakalanagaraṃ nakkhattanissitaṃ, tvaṃ pana sarīraṃ	1115	
PA_atk-s05_13a1:1115_1	nappaṭijaggasī”ti. Ayyaputta, dvattiṃsāya me kuṇapehi pūritaṃ sarīraṃ, kiṃ iminā	1115	
PA_atk-s05_13a1:1115_2	alaṅkatena, ayañhi kāyo neva devanimmito, na brahmanimmito, na suvaṇṇamayo, na maṇimayo,	1115	
PA_atk-s05_13a1:1115_3	na haricandanamayo, na puṇḍarīkakumuduppalagabbhasambhūto, na amatosadhapūrito, atha	1115	
PA_atk-s05_13a1:1115_4	kho kuṇape jāto, mātāpettikasambhavo, aniccucchādanaparimaddanabhedanaviddhaṃsanadhammo,	1115	
PA_atk-s05_13a1:1115_5	kaṭasivaḍḍhano, taṇhūpādinno, sokānaṃ nidānaṃ, paridevānaṃ vatthu, sabbarogānaṃ ālayo,	1115	
PA_atk-s05_13a1:1115_6	kammakaraṇānaṃ paṭiggaho, antopūti, bahi niccapaggharaṇo, kimikulānaṃ āvāso, sivathikapayāto,	1115	
PA_atk-s05_13a1:1115_7	maraṇapariyosāno, sabbalokassa cakkhupathe vattamānopi –	1115	
PA_atk-s05_13a1:1116	“Aṭṭhinahārusaṃyutto, tacamaṃsāvalepano;	111	
PA_atk-s05_13a1:1117	Chaviyā kāyo paṭicchanno, yathābhūtaṃ na dissati.	111	
PA_atk-s05_13a1:1118	“Antapūro udarapūro, yakanapeḷassa vatthino;	111	
PA_atk-s05_13a1:1119	Hadayassa papphāsassa, vakkassa pihakassa ca.	111	
PA_atk-s05_13a1:1120	“Siṅghāṇikāya kheḷassa, sedassa ca medassa ca;	112	
PA_atk-s05_13a1:1121	Lohitassa lasikāya, pittassa ca vasāya ca.	112	
PA_atk-s05_13a1:1122	“Athassa navahi sotehi, asucī savati sabbadā;	112	
PA_atk-s05_13a1:1123	Akkhimhā akkhigūthako, kaṇṇamhā kaṇṇagūthako.	112	
PA_atk-s05_13a1:1124	“Siṅghāṇikā ca nāsato, mukhena vamatekadā;	112	
PA_atk-s05_13a1:1125	Pittaṃ semhañca vamati, kāyamhā sedajallikā.	112	
PA_atk-s05_13a1:1126	“Athassa susiraṃ sīsaṃ, matthaluṅgassa pūritaṃ;	112	
PA_atk-s05_13a1:1127	Subhato naṃ maññati bālo, avijjāya purakkhato. ;	112	
PA_atk-s05_13a1:1128	“Anantādīnavo kāyo, visarukkhasamūpamo;	112	
PA_atk-s05_13a1:1129	Āvāso sabbarogānaṃ, puñjo dukkhassa kevalo. ;	112	
PA_atk-s05_13a1:1130	“Sace imassa kāyassa, anto bāhirako siyā;	113	
PA_atk-s05_13a1:1131	Daṇḍaṃ nūna gahetvāna, kāke soṇe ca vāraye.	113	
PA_atk-s05_13a1:1132	“Duggandho asuci kāyo, kuṇapo ukkarūpamo;	113	
PA_atk-s05_13a1:1133	Nindito cakkhubhūtehi, kāyo bālābhinandito.	113	
PA_atk-s05_13a1:1134	“Allacammapaṭicchanno, navadvāro mahāvaṇo;	113	
PA_atk-s05_13a1:1135	Samantato paggharati, asucī pūtigandhiyo”ti. ;	113	
PA_atk-s05_13a1:1136_0	Ayyaputta, imaṃ kāyaṃ alaṅkaritvā kiṃ karissāmi? Nanu imassa alaṅkatakaraṇaṃ gūthapuṇṇaghaṭassa	1136	
PA_atk-s05_13a1:1136_1	bahi cittakammakaraṇaṃ viya hotīti? Seṭṭhiputto tassā vacanaṃ sutvā āha “bhadde,	1136	
PA_atk-s05_13a1:1136_2	tvaṃ imassa sarīrassa ime dose passamānā kasmā na pabbajasī”ti? “Ayyaputta, ahaṃ	1136	
PA_atk-s05_13a1:1136_3	pabbajjaṃ labhamānā ajjeva pabbajeyya”nti. Seṭṭhiputto “sādhu, ahaṃ taṃ pabbājessāmī”ti	1136	
PA_atk-s05_13a1:1136_4	vatvā mahādānaṃ pavattetvā mahāsakkāraṃ katvā mahantena parivārena bhikkhunupassayaṃ	1136	
PA_atk-s05_13a1:1136_5	netvā taṃ pabbājento devadattapakkhiyānaṃ bhikkhunīnaṃ santike pabbājesi. Sā pabbajjaṃ	1136	
PA_atk-s05_13a1:1136_6	labhitvā paripuṇṇasaṅkappā attamanā ahosi.	1136	
PA_atk-s05_13a1:1137_0	Athassā gabbhe paripākaṃ gacchante indriyānaṃ aññathattaṃ hatthapādapiṭṭhīnaṃ bahalattaṃ	1137	
PA_atk-s05_13a1:1137_1	udarapaṭalassa ca mahantataṃ disvā bhikkhuniyo taṃ pucchiṃsu “ayye, tvaṃ gabbhinī	1137	
PA_atk-s05_13a1:1137_2	viya paññāyasi, kiṃ eta”nti? Ayye, “idaṃ nāma kāraṇa”nti na jānāmi, sīlaṃ pana me	1137	
PA_atk-s05_13a1:1137_3	paripuṇṇanti. Atha naṃ tā bhikkhuniyo devadattassa santikaṃ netvā devadattaṃ pucchiṃsu	1137	
PA_atk-s05_13a1:1137_4	“ayya, ayaṃ kuladhītā kicchena sāmikaṃ ārādhetvā pabbajjaṃ labhi, idāni panassā gabbho	1137	
PA_atk-s05_13a1:1137_5	paññāyati, mayaṃ imassa gabbhassa gihikāle vā pabbajitakāle vā laddhabhāvaṃ na jānāma,	1137	
PA_atk-s05_13a1:1137_6	kiṃdāni karomā”ti? Devadatto attano abuddhabhāvena ca khantimettānuddayānañca natthitāya	1137	
PA_atk-s05_13a1:1137_7	evaṃ cintesi “devadattapakkhikā bhikkhunī kucchinā gabbhaṃ pariharati, devadatto	1137	
PA_atk-s05_13a1:1137_8	ca taṃ ajjhupekkhatiyevāti mayhaṃ garahā uppajjissati, mayā imaṃ uppabbājetuṃ vaṭṭatī”ti.	1137	
PA_atk-s05_13a1:1137_9	So avīmaṃsitvāva selaguḷaṃ pavaṭṭayamāno viya pakkhanditvā “gacchatha, imaṃ uppabbājethā”ti	1137	
PA_atk-s05_13a1:1137_10	āha. Tā tassa vacanaṃ sutvā uṭṭhāya vanditvā upassayaṃ gatā.	11371	
PA_atk-s05_13a1:1138_0	Atha sā daharā tā bhikkhuniyo āha – “ayye, na devadattatthero buddho, nāpi mayhaṃ	1138	
PA_atk-s05_13a1:1138_1	tassa santike pabbajjā, loke pana aggapuggalassa sammāsambuddhassa santike mayhaṃ	1138	
PA_atk-s05_13a1:1138_2	pabbajjā, sā ca pana me dukkhena laddhā, mā naṃ antaradhāpetha, etha maṃ gahetvā	1138	
PA_atk-s05_13a1:1138_3	satthu santikaṃ jetavanaṃ gacchathā”ti. Tā taṃ ādāya rājagahā pañcacattālīsayojanikaṃ	1138	
PA_atk-s05_13a1:1138_4	maggaṃ atikkamma anupubbena jetavanaṃ patvā satthāraṃ vanditvā tamatthaṃ ārocesuṃ.	1138	
PA_atk-s05_13a1:1138_5	Satthā cintesi – “kiñcāpi gihikāle etissā gabbho patiṭṭhito, evaṃ santepi ‘samaṇo	1138	
PA_atk-s05_13a1:1138_6	gotamo devadattena jahitaṃ ādāya caratī’ti titthiyānaṃ okāso bhavissati. Tasmā imaṃ	1138	
PA_atk-s05_13a1:1138_7	kathaṃ pacchindituṃ sarājikāya parisāya majjhe imaṃ adhikaraṇaṃ vinicchituṃ vaṭṭatī”ti.	1138	
PA_atk-s05_13a1:1138_8	Punadivase rājānaṃ pasenadikosalaṃ mahāanāthapiṇḍikaṃ cūḷaanāthapiṇḍikaṃ visākhaṃ	1138	
PA_atk-s05_13a1:1138_9	mahāupāsikaṃ aññāni ca abhiññātāni mahākulāni pakkosāpetvā sāyanhasamaye catūsu parisāsu	1138	
PA_atk-s05_13a1:1138_10	sannipatitāsu upālittheraṃ āmantesi “gaccha, tvaṃ catuparisamajjhe imissā daharabhikkhuniyā	11381	
PA_atk-s05_13a1:1138_11	kammaṃ sodhehī”ti. “Sādhu, bhante”ti thero parisamajjhaṃ gantvā attano paññattāsane	11381	
PA_atk-s05_13a1:1138_12	nisīditvā rañño purato visākhaṃ upāsikaṃ pakkosāpetvā imaṃ adhikaraṇaṃ paṭicchāpesi	11381	
PA_atk-s05_13a1:1138_13	“gaccha visākhe, ‘ayaṃ daharā asukamāse asukadivase pabbajitā’ti tathato ñatvā imassa	11381	
PA_atk-s05_13a1:1138_14	gabbhassa pure vā pacchā vā laddhabhāvaṃ jānāhī”ti. Upāsikā “sādhū”ti sampaṭicchitvā	11381	
PA_atk-s05_13a1:1138_15	sāṇiṃ parikkhipāpetvā antosāṇiyaṃ daharabhikkhuniyā hatthapādanābhiudarapariyosānādīni	11381	
PA_atk-s05_13a1:1138_16	oloketvā māsadivase samānetvā gihibhāve gabbhassa laddhabhāvaṃ tathato ñatvā therassa	11381	
PA_atk-s05_13a1:1138_17	santikaṃ gantvā tamatthaṃ ārocesi. Thero catuparisamajjhe taṃ bhikkhuniṃ suddhaṃ	11381	
PA_atk-s05_13a1:1138_18	akāsi. Sā suddhā hutvā bhikkhusaṅghañca satthārañca vanditvā bhikkhunīhi saddhiṃ	11381	
PA_atk-s05_13a1:1138_19	upassayameva gatā. Sā gabbhaparipākamanvāya padumuttarapādamūle patthitapatthanaṃ	11381	
PA_atk-s05_13a1:1138_20	mahānubhāvaṃ puttaṃ vijāyi.	11382	
PA_atk-s05_13a1:1139_0	Athekadivasaṃ rājā bhikkhunupassayasamīpena gacchanto dārakasaddaṃ sutvā amacce pucchi.	1139	
PA_atk-s05_13a1:1139_1	Amaccā taṃ kāraṇaṃ ñatvā “deva, daharabhikkhunī puttaṃ vijātā, tasseso saddo”ti āhaṃsu.	1139	
PA_atk-s05_13a1:1139_2	“Bhikkhunīnaṃ, bhaṇe, dārakapaṭijagganaṃ nāma palibodho, mayaṃ naṃ paṭijaggissāmā”ti	1139	
PA_atk-s05_13a1:1139_3	rājā taṃ dārakaṃ nāṭakitthīnaṃ dāpetvā kumāraparihārena vaḍḍhāpesi. Nāmaggahaṇadivase	1139	
PA_atk-s05_13a1:1139_4	cassa “kassapo”ti nāmaṃ akaṃsu. Atha naṃ kumāraparihārena vaḍḍhitattā “kumārakassapo”ti	1139	
PA_atk-s05_13a1:1139_5	sañjāniṃsu. So sattavassikakāle satthu santike pabbajitvā paripuṇṇavasso upasampadaṃ	1139	
PA_atk-s05_13a1:1139_6	labhitvā gacchante gacchante kāle dhammakathikesu citrakathī ahosi. Atha naṃ satthā	1139	
PA_atk-s05_13a1:1139_7	“etadaggaṃ, bhikkhave, mama sāvakānaṃ bhikkhūnaṃ cittakathikānaṃ yadidaṃ kumārakassapo”ti	1139	
PA_atk-s05_13a1:1139_8	etadagge ṭhapesi. So pacchā vammikasutte arahattaṃ pāpuṇi. Mātāpissa bhikkhunī vipassanaṃ	1139	
PA_atk-s05_13a1:1139_9	vaḍḍhetvā aggaphalaṃ pattā. Kumārakassapatthero buddhasāsane gaganamajjhe puṇṇacando viya pākaṭo jāto.	1139	
PA_atk-s05_13a1:1140_0	Athekadivasaṃ tathāgato pacchābhattaṃ piṇḍapātapaṭikkanto bhikkhūnaṃ ovādaṃ datvā	1140	
PA_atk-s05_13a1:1140_1	gandhakuṭiṃ pāvisi. Bhikkhū ovādaṃ gahetvā attano attano rattiṭṭhānadivāṭṭhānesu	1140	
PA_atk-s05_13a1:1140_2	divasabhāgaṃ khepetvā sāyanhasamaye dhammasabhāyaṃ sannipatitvā “āvuso, devadattena	1140	
PA_atk-s05_13a1:1140_3	attano abuddhabhāvena ceva khantimettādīnañca abhāvena kumārakassapatthero ca therī	1140	
PA_atk-s05_13a1:1140_4	ca ubho nāsitā, sammāsambuddho pana attano dhammarājatāya ceva khantimettānuddayasampattiyā	1140	
PA_atk-s05_13a1:1140_5	ca ubhinnampi tesaṃ paccayo jāto”ti buddhaguṇe vaṇṇayamānā nisīdiṃsu. Satthā buddhalīlāya	1140	
PA_atk-s05_13a1:1140_6	dhammasabhaṃ āgantvā paññattāsane nisīditvā “kāya nuttha, bhikkhave, etarahi kathāya	1140	
PA_atk-s05_13a1:1140_7	sannisinnā”ti pucchi. “Bhante, tumhākameva guṇakathāyā”ti sabbaṃ ārocayiṃsu. Na,	1140	
PA_atk-s05_13a1:1140_8	bhikkhave, tathāgato idāneva imesaṃ ubhinnaṃ paccayo ca patiṭṭhā ca jāto, pubbepi	1140	
PA_atk-s05_13a1:1140_9	ahosiyevāti. Bhikkhū tassatthassāvibhāvatthāya bhagavantaṃ yāciṃsu. Bhagavā bhavantarena	1140	
PA_atk-s05_13a1:1140_10	paṭicchannaṃ kāraṇaṃ pākaṭaṃ akāsi.	11401	
PA_atk-s05_13a1:1141_0	Atīte bārāṇasiyaṃ brahmadatte rajjaṃ kārayamāne bodhisatto migayoniyaṃ paṭisandhiṃ	1141	
PA_atk-s05_13a1:1141_1	gaṇhi. So mātukucchito nikkhanto suvaṇṇavaṇṇo ahosi, akkhīni panassa maṇiguḷasadisāni	1141	
PA_atk-s05_13a1:1141_2	ahesuṃ, siṅgāni rajatavaṇṇāni, mukhaṃ rattakambalapuñjavaṇṇaṃ, hatthapādapariyantā	1141	
PA_atk-s05_13a1:1141_3	lākhārasaparikammakatā viya, vāladhi camarassa viya ahosi, sarīraṃ panassa mahantaṃ	1141	
PA_atk-s05_13a1:1141_4	assapotakappamāṇaṃ ahosi. So pañcasatamigaparivāro araññe vāsaṃ kappesi nāmena nigrodhamigarājā	1141	
PA_atk-s05_13a1:1141_5	nāma. Avidūre panassa aññopi pañcasatamigaparivāro sākhamigo nāma vasati, sopi suvaṇṇavaṇṇova ahosi.	1141	
PA_atk-s05_13a1:1142_0	Tena samayena bārāṇasirājā migavadhappasuto hoti, vinā maṃsena na bhuñjati, manussānaṃ	1142	
PA_atk-s05_13a1:1142_1	kammacchedaṃ katvā sabbe negamajānapade sannipātetvā devasikaṃ migavaṃ gacchati.	1142	
PA_atk-s05_13a1:1142_2	Manussā cintesuṃ – “ayaṃ rājā amhākaṃ kammacchedaṃ karoti, yaṃnūna mayaṃ uyyāne migānaṃ	1142	
PA_atk-s05_13a1:1142_3	nivāpaṃ vapitvā pānīyaṃ sampādetvā bahū mige uyyānaṃ pavesetvā dvāraṃ bandhitvā rañño	1142	
PA_atk-s05_13a1:1142_4	niyyādeyyāmā”ti. Te sabbe uyyāne migānaṃ nivāpatiṇāni ropetvā udakaṃ sampādetvā dvāraṃ	1142	
PA_atk-s05_13a1:1142_5	yojetvā vāgurāni ādāya muggarādinānāvudhahatthā araññaṃ pavisitvā mige pariyesamānā	1142	
PA_atk-s05_13a1:1142_6	“majjhe ṭhite mige gaṇhissāmā”ti yojanamattaṃ ṭhānaṃ parikkhipitvā saṅkhipamānā nigrodhamigasākhamigānaṃ	1142	
PA_atk-s05_13a1:1142_7	vasanaṭṭhānaṃ majjhe katvā parikkhipiṃsu. Atha naṃ migagaṇaṃ disvā rukkhagumbādayo	1142	
PA_atk-s05_13a1:1142_8	ca bhūmiñca muggarehi paharantā migagaṇaṃ gahanaṭṭhānato nīharitvā asisattidhanuādīni	1142	
PA_atk-s05_13a1:1142_9	āvudhāni uggiritvā mahānādaṃ nadantā taṃ migagaṇaṃ uyyānaṃ pavesetvā dvāraṃ pidhāya	1142	
PA_atk-s05_13a1:1142_10	rājānaṃ upasaṅkamitvā “deva, nibaddhaṃ migavaṃ gacchantā amhākaṃ kammaṃ nāsetha,	11421	
PA_atk-s05_13a1:1142_11	amhehi araññato mige ānetvā tumhākaṃ uyyānaṃ pūritaṃ, ito paṭṭhāya tesaṃ maṃsāni	11421	
PA_atk-s05_13a1:1142_12	khādathā”ti rājānaṃ āpucchitvā pakkamiṃsu.	11421	
PA_atk-s05_13a1:1143_0	Rājā tesaṃ vacanaṃ sutvā uyyānaṃ gantvā mige olokento dve suvaṇṇamige disvā tesaṃ	1143	
PA_atk-s05_13a1:1143_1	abhayaṃ adāsi. Tato paṭṭhāya pana kadāci sayaṃ gantvā ekaṃ migaṃ vijjhitvā āneti,	1143	
PA_atk-s05_13a1:1143_2	kadācissa bhattakārako gantvā vijjhitvā āharati. Migā dhanuṃ disvāva maraṇabhayena	1143	
PA_atk-s05_13a1:1143_3	tajjitā palāyanti, dve tayo pahāre labhitvā kilamantipi, gilānāpi honti, maraṇampi	1143	
PA_atk-s05_13a1:1143_4	pāpuṇanti. Migagaṇo taṃ pavattiṃ bodhisattassa ārocesi. So sākhaṃ pakkosāpetvā āha	1143	
PA_atk-s05_13a1:1143_5	– “samma, bahū migā nassanti, ekaṃsena maritabbe sati ito paṭṭhāya mā kaṇḍena mige	1143	
PA_atk-s05_13a1:1143_6	vijjhantu, dhammagaṇḍikaṭṭhāne migānaṃ vāro hotu. Ekadivasaṃ mama parisāya vāro pāpuṇātu,	1143	
PA_atk-s05_13a1:1143_7	ekadivasaṃ tava parisāya, vārappatto migo gantvā dhammagaṇḍikāya gīvaṃ ṭhapetvā nipajjatu,	1143	
PA_atk-s05_13a1:1143_8	evaṃ sante migā kilantā na bhavissantī”ti. So “sādhū”ti sampaṭicchi. Tato paṭṭhāya	1143	
PA_atk-s05_13a1:1143_9	vārappattova migo gantvā dhammagaṇḍikāya gīvaṃ ṭhapetvā nipajjati, bhattakārako āgantvā	1143	
PA_atk-s05_13a1:1143_10	tattha nipannakameva gahetvā gacchati.	11431	
PA_atk-s05_13a1:1144_0	Athekadivasaṃ sākhamigassa parisāya ekissā gabbhinimigiyā vāro pāpuṇi. Sā sākhaṃ	1144	
PA_atk-s05_13a1:1144_1	upasaṅkamitvā “sāmi, ahaṃ gabbhinī, puttaṃ vijāyitvā dve janā vāraṃ gamissāma, mayhaṃ	1144	
PA_atk-s05_13a1:1144_2	vāraṃ atikkāmehī”ti āha. So “na sakkā tava vāraṃ aññesaṃ pāpetuṃ, tvameva tuyhaṃ	1144	
PA_atk-s05_13a1:1144_3	vāraṃ jānissasi, gacchāhī”ti āha. Sā tassa santikā anuggahaṃ alabhamānā bodhisattaṃ	1144	
PA_atk-s05_13a1:1144_4	upasaṅkamitvā tamatthaṃ ārocesi. So tassā vacanaṃ sutvā “hotu gaccha tvaṃ, ahaṃ te	1144	
PA_atk-s05_13a1:1144_5	vāraṃ atikkāmessāmī”ti sayaṃ gantvā dhammagaṇḍikāya sīsaṃ katvā nipajji. Bhattakārako	1144	
PA_atk-s05_13a1:1144_6	taṃ disvā “laddhābhayo migarājā dhammagaṇḍikāya nipanno, kiṃ nu kho kāraṇa”nti vegena	1144	
PA_atk-s05_13a1:1144_7	gantvā rañño ārocesi.	1144	
PA_atk-s05_13a1:1145_0	Rājā tāvadeva rathaṃ āruyha mahantena parivārena āgantvā bodhisattaṃ disvā āha “samma	1145	
PA_atk-s05_13a1:1145_1	migarāja, nanu mayā tuyhaṃ abhayaṃ dinnaṃ, kasmā tvaṃ idha nipanno”ti. Mahārāja,	1145	
PA_atk-s05_13a1:1145_2	gabbhinī migī āgantvā “mama vāraṃ aññassa pāpehī”ti āha, na sakkā kho pana mayā ekassa	1145	
PA_atk-s05_13a1:1145_3	maraṇadukkhaṃ aññassa upari nikkhipituṃ, svāhaṃ attano jīvitaṃ tassā datvā tassā	1145	
PA_atk-s05_13a1:1145_4	santakaṃ maraṇaṃ gahetvā idha nipanno, mā aññaṃ kiñci āsaṅkittha, mahārājāti. Rājā	1145	
PA_atk-s05_13a1:1145_5	āha – “sāmi, suvaṇṇavaṇṇamigarāja, mayā na tādiso khantimettānuddayasampanno manussesupi	1145	
PA_atk-s05_13a1:1145_6	diṭṭhapubbo, tena te pasannosmi, uṭṭhehi, tuyhañca tassā ca abhayaṃ dammī”ti. “Dvīhi	1145	
PA_atk-s05_13a1:1145_7	abhaye laddhe avasesā kiṃ karissanti, narindā”ti? “Avasesānampi abhayaṃ dammi, sāmī”ti.	1145	
PA_atk-s05_13a1:1145_8	“Mahārāja, evampi uyyāneyeva migā abhayaṃ labhissanti, sesā kiṃ karissantī”ti? “Etesampi	1145	
PA_atk-s05_13a1:1145_9	abhayaṃ dammi, sāmī”ti. “Mahārāja, migā tāva abhayaṃ labhantu, sesā catuppadā kiṃ	1145	
PA_atk-s05_13a1:1145_10	karissantī”ti? “Etesampi abhayaṃ dammi, sāmī”ti. “Mahārāja, catuppadā tāva abhayaṃ	11451	
PA_atk-s05_13a1:1145_11	labhantu, dijagaṇā kiṃ karissantī”ti? “Etesampi abhayaṃ dammi, sāmī”ti. “Mahārāja,	11451	
PA_atk-s05_13a1:1145_12	dijagaṇā tāva abhayaṃ labhantu, udake vasantā macchā kiṃ karissantī”ti? “Etesampi	11451	
PA_atk-s05_13a1:1145_13	abhayaṃ dammi, sāmī”ti. Evaṃ mahāsatto rājānaṃ sabbasattānaṃ abhayaṃ yācitvā uṭṭhāya	11451	
PA_atk-s05_13a1:1145_14	rājānaṃ pañcasu sīlesu patiṭṭhāpetvā “dhammaṃ cara, mahārāja, mātāpitūsu puttadhītāsu	11451	
PA_atk-s05_13a1:1145_15	brāhmaṇagahapatikesu negamajānapadesu dhammaṃ caranto samaṃ caranto kāyassa bhedā	11451	
PA_atk-s05_13a1:1145_16	paraṃ maraṇā sugatiṃ saggaṃ lokaṃ gamissasī”ti rañño buddhalīlāya dhammaṃ desetvā	11451	
PA_atk-s05_13a1:1145_17	katipāhaṃ uyyāne vasitvā rañño ovādaṃ datvā migagaṇaparivuto araññaṃ pāvisi. Sāpi	11451	
PA_atk-s05_13a1:1145_18	kho migadhenu pupphakaṇṇikasadisaṃ puttaṃ vijāyi. So kīḷamāno sākhamigassa santikaṃ	11451	
PA_atk-s05_13a1:1145_19	gacchati. Atha naṃ mātā tassa santikaṃ gacchantaṃ disvā “putta, ito paṭṭhāya mā etassa	11451	
PA_atk-s05_13a1:1145_20	santikaṃ gaccha, nigrodhasseva santikaṃ gaccheyyāsī”ti ovadantī imaṃ gāthamāha –	11452	
PA_atk-s05_13a1:1147	“Nigrodhameva seveyya, na sākhamupasaṃvase;	114	
PA_atk-s05_13a1:1148	Nigrodhasmiṃ mataṃ seyyo, yañce sākhasmi jīvita”nti.	114	
PA_atk-s05_13a1:1149_0	Tattha nigrodhameva seveyyāti tāta tvaṃ vā añño vā attano hitakāmo nigrodhameva seveyya	1149	
PA_atk-s05_13a1:1149_1	bhajeyya upasaṅkameyya, na sākhamupasaṃvaseti sākhamigaṃ pana na upasaṃvase upagamma	1149	
PA_atk-s05_13a1:1149_2	na saṃvaseyya, etaṃ nissāya jīvikaṃ na kappeyya. Nigrodhasmiṃ mataṃ seyyoti nigrodharañño	1149	
PA_atk-s05_13a1:1149_3	pādamūle maraṇampi seyyo varaṃ uttamaṃ. Yañce sākhasmi jīvitanti yaṃ pana sākhassa	1149	
PA_atk-s05_13a1:1149_4	santike jīvitaṃ, taṃ neva seyyo na varaṃ na uttamanti attho.	1149	
PA_atk-s05_13a1:1150_0	Tato paṭṭhāya ca pana abhayaladdhakā migā manussānaṃ sassāni khādanti, manussā “laddhābhayā	1150	
PA_atk-s05_13a1:1150_1	ime migā”ti mige paharituṃ vā palāpetuṃ vā na visahanti, te rājaṅgaṇe sannipatitvā	1150	
PA_atk-s05_13a1:1150_2	rañño tamatthaṃ ārocesuṃ. Rājā “mayā pasannena nigrodhamigarājassa varo dinno, ahaṃ	1150	
PA_atk-s05_13a1:1150_3	rajjaṃ jaheyyaṃ, na ca taṃ paṭiññaṃ bhindāmi, gacchatha na koci mama vijite mige	1150	
PA_atk-s05_13a1:1150_4	paharituṃ labhatī”ti āha. Nigrodhamigo taṃ pavattiṃ sutvā migagaṇaṃ sannipātāpetvā	1150	
PA_atk-s05_13a1:1150_5	“ito paṭṭhāya paresaṃ sassaṃ khādituṃ na labhissathā”ti mige ovaditvā manussānaṃ	1150	
PA_atk-s05_13a1:1150_6	ārocāpesi “ito paṭṭhāya sassakārakā manussā sassarakkhaṇatthaṃ vatiṃ mā karontu,	1150	
PA_atk-s05_13a1:1150_7	khettaṃ pana āvijjhitvā paṇṇasaññaṃ bandhantū”ti. Tato paṭṭhāya kira khettesu paṇṇabandhanasaññā	1150	
PA_atk-s05_13a1:1150_8	udapādi. Tato paṭṭhāya paṇṇasaññaṃ atikkamanamigo nāma natthi. Ayaṃ kira nesaṃ bodhisattato	1150	
PA_atk-s05_13a1:1150_9	laddhaovādo. Evaṃ migagaṇaṃ ovaditvā bodhisatto yāvatāyukaṃ ṭhatvā saddhiṃ migehi	1150	
PA_atk-s05_13a1:1150_10	yathākammaṃ gato, rājāpi bodhisattassa ovāde ṭhatvā puññāni katvā yathākammaṃ gato.	11501	
PA_atk-s05_13a1:1151_0	Satthā “na, bhikkhave, idānevāhaṃ theriyā ca kumārakassapassa ca avassayo, pubbepi	1151	
PA_atk-s05_13a1:1151_1	avassayo evā”ti imaṃ dhammadesanaṃ āharitvā catusaccadhammadesanaṃ vinivaṭṭetvā dve	1151	
PA_atk-s05_13a1:1151_2	vatthūni kathetvā anusandhiṃ ghaṭetvā jātakaṃ samodhānesi “tadā sākhamigo devadatto	1151	
PA_atk-s05_13a1:1151_3	ahosi, parisāpissa devadattaparisāva, migadhenu therī ahosi, putto kumārakassapo,	1151	
PA_atk-s05_13a1:1151_4	rājā ānando, nigrodhamigarājā pana ahameva ahosi”nti.	1151	
PA_atk-s05_13a1:1152	Nigrodhamigajātakavaṇṇanā dutiyā.	115	
PA_atk-s05_13a1:1154	[13] 3. Kaṇḍijātakavaṇṇanā	115	
PA_atk-s05_13a1:1155_0	Dhiratthu kaṇḍinaṃ sallanti idaṃ satthā jetavane viharanto purāṇadutiyikāpalobhanaṃ	1155	
PA_atk-s05_13a1:1155_1	ārabbha kathesi. Taṃ aṭṭhakanipāte indriyajātake āvibhavissati. Bhagavā pana taṃ	1155	
PA_atk-s05_13a1:1155_2	bhikkhuṃ etadavoca “bhikkhu, pubbepi tvaṃ etaṃ mātugāmaṃ nissāya jīvitakkhayaṃ patvā	1155	
PA_atk-s05_13a1:1155_3	vītaccitesu aṅgāresu pakko”ti. Bhikkhū tassatthassāvibhāvatthāya bhagavantaṃ yāciṃsu,	1155	
PA_atk-s05_13a1:1155_4	bhagavā bhavantarena paṭicchannakāraṇaṃ pākaṭaṃ akāsi. Ito paraṃ pana bhikkhūnaṃ	1155	
PA_atk-s05_13a1:1155_5	yācanaṃ bhavantarapaṭicchannatañca avatvā “atītaṃ āharī”ti ettakameva vakkhāma, ettake	1155	
PA_atk-s05_13a1:1155_6	vuttepi yācanañca valāhakagabbhato candanīharaṇūpamāya bhavantarapaṭicchannakāraṇabhāvo	1155	
PA_atk-s05_13a1:1155_7	cāti sabbametaṃ heṭṭhā vuttanayeneva yojetvā veditabbaṃ.	1155	
PA_atk-s05_13a1:1156_0	Atīte magadharaṭṭhe rājagahe magadharājā rajjaṃ kāresi. Magadhavāsikānaṃ sassasamaye	1156	
PA_atk-s05_13a1:1156_1	migānaṃ mahāparipantho hoti. Te araññe pabbatapādaṃ pavisanti. Tattha eko araññavāsī	1156	
PA_atk-s05_13a1:1156_2	pabbateyyamigo ekāya gāmantavāsiniyā migapotikāya saddhiṃ santhavaṃ katvā tesaṃ migānaṃ	1156	
PA_atk-s05_13a1:1156_3	pabbatapādato oruyha puna gāmantaṃ otaraṇakāle migapotikāya paṭibaddhacittattā tehi	1156	
PA_atk-s05_13a1:1156_4	saddhiṃyeva otari. Atha naṃ sā āha – “tvaṃ khosi, ayya, pabbateyyo bālamigo, gāmanto	1156	
PA_atk-s05_13a1:1156_5	ca nāma sāsaṅko sappaṭibhayo, mā amhehi saddhiṃ otarī”ti. So tassā paṭibaddhacittattā	1156	
PA_atk-s05_13a1:1156_6	anivattitvā saddhiṃyeva agamāsi. Magadhavāsino “idāni migānaṃ pabbatapādā otaraṇakālo”ti	1156	
PA_atk-s05_13a1:1156_7	ñatvā magge paṭicchannakoṭṭhakesu tiṭṭhanti. Tesampi dvinnaṃ āgamanamagge eko luddako	1156	
PA_atk-s05_13a1:1156_8	paṭicchannakoṭṭhake ṭhito hoti. Migapotikā manussagandhaṃ ghāyitvā “eko luddako ṭhito	1156	
PA_atk-s05_13a1:1156_9	bhavissatī”ti taṃ bālamigaṃ purato katvā sayaṃ pacchato ahosi. Luddako ekeneva sarappahārena	1156	
PA_atk-s05_13a1:1156_10	migaṃ tattheva pāteti. Migapotikā tassa viddhabhāvaṃ ñatvā uppatitvā vātagatiyāva	11561	
PA_atk-s05_13a1:1156_11	palāyi. Luddako koṭṭhakato nikkhamitvā migaṃ okkantitvā aggiṃ katvā vītaccitesu aṅgāresu	11561	
PA_atk-s05_13a1:1156_12	madhuramaṃsaṃ pacitvā khāditvā pānīyaṃ pivitvā avasesaṃ lohitabindūhi paggharantehi	11561	
PA_atk-s05_13a1:1156_13	kājenādāya dārake tosento gharaṃ agamāsi.	11561	
PA_atk-s05_13a1:1157_0	Tadā bodhisatto tasmiṃ vanasaṇḍe rukkhadevatā hutvā nibbatto hoti. So taṃ kāraṇaṃ	1157	
PA_atk-s05_13a1:1157_1	disvā “imassa bālamigassa maraṇaṃ neva mātaraṃ nissāya, na pitaraṃ nissāya, atha	1157	
PA_atk-s05_13a1:1157_2	kho kāmaṃ nissāya. Kāmanimittañhi sattā sugatiyaṃ hatthacchedādikaṃ, duggatiyañca	1157	
PA_atk-s05_13a1:1157_3	pañcavidhabandhanādinānappakārakaṃ dukkhaṃ pāpuṇanti, paresaṃ maraṇadukkhuppādanampi	1157	
PA_atk-s05_13a1:1157_4	nāma imasmiṃ loke garahitameva. Yaṃ janapadaṃ mātugāmo vicāreti anusāsati, so itthipariṇāyako	1157	
PA_atk-s05_13a1:1157_5	janapadopi garahitoyeva. Ye sattā mātugāmassa vasaṃ gacchanti, tepi garahitāyevā”ti	1157	
PA_atk-s05_13a1:1157_6	ekāya gāthāya tīṇi garahavatthūni dassetvā vanadevatāsu sādhukāraṃ datvā gandhapupphādīhi	1157	
PA_atk-s05_13a1:1157_7	pūjayamānāsu madhurena sarena taṃ vanasaṇḍaṃ unnādento imāya gāthāya dhammaṃ desesi –	1157	
PA_atk-s05_13a1:1159	“Dhiratthu kaṇḍinaṃ sallaṃ, purisaṃ gāḷhavedhinaṃ;	115	
PA_atk-s05_13a1:1160	Dhiratthu taṃ janapadaṃ, yatthitthī pariṇāyikā;	116	
PA_atk-s05_13a1:1161	Te cāpi dhikkitā sattā, ye itthīnaṃ vasaṃ gatā”ti.	116	
PA_atk-s05_13a1:1162_0	Tattha dhiratthūti garahaṇatthe nipāto, svāyamidha uttāsubbegavasena garahaṇe daṭṭhabbo.	1162	
PA_atk-s05_13a1:1162_1	Uttasitubbiggo hi honto bodhisatto evamāha. Kaṇḍamassa atthīti kaṇḍī, taṃ kaṇḍinaṃ.	1162	
PA_atk-s05_13a1:1162_2	Taṃ pana kaṇḍaṃ anupavisanaṭṭhena “salla”nti vuccati, tasmā kaṇḍinaṃ sallanti ettha	1162	
PA_atk-s05_13a1:1162_3	sallakaṇḍinanti attho. Sallaṃ vā assatthītipi sallo, taṃ sallaṃ. Mahantaṃ vaṇamukhaṃ	1162	
PA_atk-s05_13a1:1162_4	katvā balavappahāraṃ dento gāḷhaṃ vijjhatīti gāḷhavedhī, taṃ gāḷhavedhinaṃ. Nānappakārena	1162	
PA_atk-s05_13a1:1162_5	kaṇḍena, kumudapattasaṇṭhānathalena ujukagamaneneva sallena ca samannāgataṃ gāḷhavedhinaṃ	1162	
PA_atk-s05_13a1:1162_6	purisaṃ dhiratthūti ayamettha attho. Pariṇāyikāti issarā saṃvidhāyikā. Dhikkitāti	1162	
PA_atk-s05_13a1:1162_7	garahitā. Sesamettha uttānatthameva. Ito paraṃ pana ettakampi avatvā yaṃ yaṃ anuttānaṃ,	1162	
PA_atk-s05_13a1:1162_8	taṃ tadeva vaṇṇayissāma. Evaṃ ekāya gāthāya tīṇi garahavatthūni dassetvā bodhisatto	1162	
PA_atk-s05_13a1:1162_9	vanaṃ unnādetvā buddhalīlāya dhammaṃ desesi.	1162	
PA_atk-s05_13a1:1163_0	Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu	1163	
PA_atk-s05_13a1:1163_1	sotāpattiphale patiṭṭhahi. Satthā dve vatthūni kathetvā anusandhiṃ ghaṭetvā jātakaṃ	1163	
PA_atk-s05_13a1:1163_2	samodhānesi. Ito paraṃ pana “dve vatthūni kathetvā”ti idaṃ avatvā “anusandhiṃ ghaṭetvā”ti	1163	
PA_atk-s05_13a1:1163_3	ettakameva vakkhāma, avuttampi pana heṭṭhā vuttanayeneva yojetvā gahetabbaṃ.	1163	
PA_atk-s05_13a1:1164	Tadā pabbateyyamigo ukkaṇṭhitabhikkhu ahosi, migapotikā purāṇadutiyikā, kāmesu dosaṃ dassetvā dhammadesakadevatā pana ahameva ahosinti.	116	
PA_atk-s05_13a1:1165	Kaṇḍijātakavaṇṇanā tatiyā.	116	
PA_atk-s05_13a1:1167	[14] 4. Vātamigajātakavaṇṇanā	116	
PA_atk-s05_13a1:1168_0	Na kiratthi rasehi pāpiyoti idaṃ satthā jetavane viharanto cūḷapiṇḍapātikatissattheraṃ	1168	
PA_atk-s05_13a1:1168_1	ārabbha kathesi. Satthari kira rājagahaṃ upanissāya veḷuvane viharante tissakumāro	1168	
PA_atk-s05_13a1:1168_2	nāma mahāvibhavassa seṭṭhikulassa putto ekadivasaṃ veḷuvanaṃ gantvā satthu dhammadesanaṃ	1168	
PA_atk-s05_13a1:1168_3	sutvā pabbajitukāmo pabbajjaṃ yācitvā mātāpitūhi ananuññātattā paṭikkhitto sattāhaṃ	1168	
PA_atk-s05_13a1:1168_4	bhattacchedaṃ katvā raṭṭhapālatthero viya mātāpitaro anujānāpetvā satthu santike	1168	
PA_atk-s05_13a1:1168_5	pabbaji. Satthā taṃ pabbājetvā aḍḍhamāsamattaṃ veḷuvane viharitvā jetavanaṃ agamāsi.	1168	
PA_atk-s05_13a1:1168_6	Tatrāyaṃ kulaputto terasa dhutaṅgāni samādāya sāvatthiyaṃ sapadānaṃ piṇḍāya caramāno	1168	
PA_atk-s05_13a1:1168_7	kālaṃ vītināmeti, “cūḷapiṇḍapātikatissatthero nāmā”ti vutte gaganatale puṇṇacando	1168	
PA_atk-s05_13a1:1168_8	viya buddhasāsane pākaṭo paññāto ahosi.	1168	
PA_atk-s05_13a1:1169_0	Tasmiṃ kāle rājagahe nakkhattakīḷāya vattamānāya therassa mātāpitaro yaṃ tassa gihikāle	1169	
PA_atk-s05_13a1:1169_1	ahosi ābharaṇabhaṇḍakaṃ, taṃ ratanacaṅkoṭake nikkhipitvā ure ṭhapetvā “aññāsu nakkhattakīḷāsu	1169	
PA_atk-s05_13a1:1169_2	amhākaṃ putto iminā alaṅkārena alaṅkato nakkhattaṃ kīḷati, taṃ no ekaputtaṃ gahetvā	1169	
PA_atk-s05_13a1:1169_3	samaṇo gotamo sāvatthinagaraṃ gato, kahaṃ nu kho so etarahi nisinno, kahaṃ ṭhito”ti vatvā rodanti.	1169	
PA_atk-s05_13a1:1170_0	Athekā vaṇṇadāsī taṃ kulaṃ gantvā seṭṭhibhariyaṃ rodantiṃ disvā pucchi “kiṃ pana,	1170	
PA_atk-s05_13a1:1170_1	ayye, rodasī”ti? “Sā tamatthaṃ ārocesi”. “Kiṃ pana, ayye, ayyaputto piyāyatī”ti?	1170	
PA_atk-s05_13a1:1170_2	“Asukañca asukañcā”ti. “Sace tumhe imasmiṃ gehe sabbaṃ issariyaṃ mayhaṃ detha, ahaṃ	1170	
PA_atk-s05_13a1:1170_3	vo puttaṃ ānessāmī”ti. Seṭṭhibhariyā “sādhū”ti sampaṭicchitvā paribbayaṃ datvā mahantena	1170	
PA_atk-s05_13a1:1170_4	parivārena taṃ uyyojesi “gaccha, attano balena mama puttaṃ ānehī”ti. Sā paṭicchannayāne	1170	
PA_atk-s05_13a1:1170_5	nisinnā sāvatthiṃ gantvā therassa bhikkhācāravīthiyaṃ nivāsaṃ gahetvā seṭṭhikulā	1170	
PA_atk-s05_13a1:1170_6	āgate manusse therassa adassetvā attano parivāreneva parivutā therassa piṇḍāya paviṭṭhassa	1170	
PA_atk-s05_13a1:1170_7	āditova uḷuṅkayāguñca rasakabhikkhañca datvā rasataṇhāya bandhitvā anukkamena gehe	1170	
PA_atk-s05_13a1:1170_8	nisīdāpetvā bhikkhaṃ dadamānā ca attano vasaṃ upagatabhāvaṃ ñatvā gilānālayaṃ dassetvā	1170	
PA_atk-s05_13a1:1170_9	antogabbhe nipajji. Theropi bhikkhācāravelāya sapadānaṃ caranto gehadvāraṃ agamāsi.	1170	
PA_atk-s05_13a1:1170_10	Parijano therassa pattaṃ gahetvā theraṃ ghare nisīdāpesi. Thero nisīditvāva “kahaṃ	11701	
PA_atk-s05_13a1:1170_11	upāsikā”ti pucchi. “Gilānā, bhante, tumhākaṃ dassanaṃ icchatī”ti. So rasataṇhāya	11701	
PA_atk-s05_13a1:1170_12	baddho attano vatasamādānaṃ bhinditvā tassā nipannaṭṭhānaṃ pāvisi. Sā attano āgatakāraṇaṃ	11701	
PA_atk-s05_13a1:1170_13	kathetvā taṃ palobhetvā rasataṇhāya bandhitvā uppabbājetvā attano vase ṭhapetvā yāne	11701	
PA_atk-s05_13a1:1170_14	nisīdāpetvā mahantena parivārena rājagahameva agamāsi. Sā pavatti pākaṭā jātā.	11701	
PA_atk-s05_13a1:1171_0	Bhikkhū dhammasabhāyaṃ sannisinnā “cūḷapiṇḍapātikatissattheraṃ kira ekā vaṇṇadāsī	1171	
PA_atk-s05_13a1:1171_1	rasataṇhāya bandhitvā ādāya gatā”ti kathaṃ samuṭṭhāpesuṃ. Satthā dhammasabhaṃ upagantvā	1171	
PA_atk-s05_13a1:1171_2	alaṅkatadhammāsane nisīditvā “kāya nuttha, bhikkhave, etarahi kathāya sannisinnā”ti	1171	
PA_atk-s05_13a1:1171_3	āha. Te taṃ pavattiṃ kathayiṃsu. “Na, bhikkhave, idāneva eso bhikkhu rasataṇhāya	1171	
PA_atk-s05_13a1:1171_4	bajjhitvā tassā vasaṃ gato, pubbepi tassā vasaṃ gatoyevā”ti vatvā atītaṃ āhari.	1171	
PA_atk-s05_13a1:1172_0	Atīte bārāṇasiyaṃ rañño brahmadattassa sañjayo nāma uyyānapālo ahosi. Atheko vātamigo	1172	
PA_atk-s05_13a1:1172_1	taṃ uyyānaṃ āgantvā sañjayaṃ disvā palāyati, sañjayopi na taṃ tajjetvā nīharati.	1172	
PA_atk-s05_13a1:1172_2	So punappunaṃ āgantvā uyyāneyeva carati. Uyyānapālo uyyāne nānappakārāni pupphaphalāni	1172	
PA_atk-s05_13a1:1172_3	gahetvā divase divase rañño abhiharati. Atha naṃ ekadivasaṃ rājā pucchi “samma uyyānapāla,	1172	
PA_atk-s05_13a1:1172_4	uyyāne kiñci acchariyaṃ passasī”ti? “Deva, aññaṃ na passāmi, eko pana vātamigo āgantvā	1172	
PA_atk-s05_13a1:1172_5	uyyāne carati, etaṃ passāmī”ti. “Sakkhissati pana taṃ gahetu”nti. “Thokaṃ madhuṃ	1172	
PA_atk-s05_13a1:1172_6	labhanto anto rājanivesanampi naṃ ānetuṃ sakkhissāmi, devā”ti. Rājā tassa madhuṃ	1172	
PA_atk-s05_13a1:1172_7	dāpesi. So taṃ gahetvā uyyānaṃ gantvā vātamigassa caraṇaṭṭhāne tiṇāni madhunā makkhetvā	1172	
PA_atk-s05_13a1:1172_8	nilīyi. Migo āgantvā madhumakkhitāni tiṇāni khāditvā rasataṇhāya baddho aññatra agantvā	1172	
PA_atk-s05_13a1:1172_9	uyyānameva āgacchati. Uyyānapālo tassa madhumakkhitatiṇesu paluddhabhāvaṃ ñatvā anukkamena	1172	
PA_atk-s05_13a1:1172_10	attānaṃ dassesi. So taṃ disvā katipāhaṃ palāyitvā punappunaṃ passanto vissāsaṃ āpajjitvā	11721	
PA_atk-s05_13a1:1172_11	anukkamena uyyānapālassa hatthe ṭhitatiṇāni khādituṃ ārabhi.	11721	
PA_atk-s05_13a1:1173_0	So tassa vissāsaṃ āpannabhāvaṃ ñatvā yāva rājanivesanā vīthiṃ kilañjehi parikkhipitvā	1173	
PA_atk-s05_13a1:1173_1	tahiṃ tahiṃ sākhābhaṅgaṃ pātetvā madhulābukaṃ aṃse laggetvā tiṇakalāpaṃ upakacchake	1173	
PA_atk-s05_13a1:1173_2	ṭhapetvā madhumakkhitāni tiṇāni migassa purato purato vikiranto antorājanivesanaṃyeva	1173	
PA_atk-s05_13a1:1173_3	agamāsi. Mige anto paviṭṭhe dvāraṃ pidahiṃsu. Migo manusse disvā kampamāno maraṇabhayatajjito	1173	
PA_atk-s05_13a1:1173_4	antonivesanaṅgaṇe ādhāvati paridhāvati. Rājā pāsādā oruyha taṃ kampamānaṃ disvā “vātamigo	1173	
PA_atk-s05_13a1:1173_5	nāma manussānaṃ diṭṭhaṭṭhānaṃ sattāhaṃ na gacchati, tajjitaṭṭhānaṃ yāvajīvaṃ na gacchati,	1173	
PA_atk-s05_13a1:1173_6	so evarūpo gahananissito vātamigo rasataṇhāya baddho idāni evarūpaṃ ṭhānaṃ āgato,	1173	
PA_atk-s05_13a1:1173_7	natthi vata bho loke rasataṇhāya pāpataraṃ nāmā”ti imāya gāthāya dhammadesanaṃ paṭṭhapesi –	1173	
PA_atk-s05_13a1:1175	“Na kiratthi rasehi pāpiyo, āvāsehiva santhavehi vā;	117	
PA_atk-s05_13a1:1176	Vātamigaṃ gahananissitaṃ, vasamānesi rasehi sañjayo”ti.	117	
PA_atk-s05_13a1:1177_0	Tattha kirāti anussavanatthe nipāto. Rasehīti jivhāviññeyyehi madhurambilādīhi. Pāpiyoti	1177	
PA_atk-s05_13a1:1177_1	pāpataro. Āvāsehiva santhavehi vāti nibaddhavasanaṭṭhānasaṅkhātesu hi āvāsesupi mittasanthavesupi	1177	
PA_atk-s05_13a1:1177_2	chandarāgo pāpakova, tehi pana sacchandarāgaparibhogehi āvāsehi vā mittasanthavehi	1177	
PA_atk-s05_13a1:1177_3	vā sataguṇena ca sahassaguṇena ca satasahassaguṇena ca dhuvapaṭisevanaṭṭhena āhāraṃ	1177	
PA_atk-s05_13a1:1177_4	vinā jīvitindriyapālanāya abhāvena ca sacchandarāgaparibhogarasāva pāpatarāti. Bodhisatto	1177	
PA_atk-s05_13a1:1177_5	pana anussavāgataṃ viya imamatthaṃ katvā “na kiratthi rasehi pāpiyo, āvāsehiva santhavehi	1177	
PA_atk-s05_13a1:1177_6	vā”ti āha. Idāni tesaṃ pāpiyabhāvaṃ dassento “vātamiga”ntiādimāha. Tattha gahananissitanti	1177	
PA_atk-s05_13a1:1177_7	gahanaṭṭhānanissitaṃ. Idaṃ vuttaṃ hoti – passatha rasānaṃ pāpiyabhāvaṃ, idaṃ nāma	1177	
PA_atk-s05_13a1:1177_8	araññāyatane gahananissitaṃ vātamigaṃ sañjayo uyyānapālo madhurasehi attano vasaṃ	1177	
PA_atk-s05_13a1:1177_9	ānesi, sabbathāpi sacchandarāgaparibhogehi rasehi nāma aññaṃ pāpataraṃ lāmakataraṃ	1177	
PA_atk-s05_13a1:1177_10	natthīti rasataṇhāya ādīnavaṃ kathesi. Kathetvā ca pana taṃ migaṃ araññameva pesesi.	11771	
PA_atk-s05_13a1:1178_0	Satthāpi “na, bhikkhave, sā vaṇṇadāsī idāneva etaṃ rasataṇhāya bandhitvā attano vase	1178	
PA_atk-s05_13a1:1178_1	karoti, pubbepi akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ	1178	
PA_atk-s05_13a1:1178_2	samodhānesi. “Tadā sañjayo ayaṃ vaṇṇadāsī ahosi, vātamigo cūḷapiṇḍapātiko, bārāṇasirājā	1178	
PA_atk-s05_13a1:1178_3	pana ahameva ahosi”nti.	1178	
PA_atk-s05_13a1:1179	Vātamigajātakavaṇṇanā catutthā.	117	
PA_atk-s05_13a1:1181	[15] 5. Kharādiyajātakavaṇṇanā	118	
PA_atk-s05_13a1:1182_0	Aṭṭhakkhuraṃ kharādiyeti idaṃ satthā jetavane viharanto aññataraṃ dubbacabhikkhuṃ	1182	
PA_atk-s05_13a1:1182_1	ārabbha kathesi. So kira bhikkhu dubbaco ovādaṃ na gaṇhāti. Atha naṃ satthā pucchi	1182	
PA_atk-s05_13a1:1182_2	“saccaṃ kira tvaṃ bhikkhu dubbaco ovādaṃ na gaṇhāsī”ti? “Saccaṃ bhagavā”ti. Satthā	1182	
PA_atk-s05_13a1:1182_3	“pubbepi tvaṃ dubbacatāya paṇḍitānaṃ ovādaṃ aggahetvā pāsena baddho jīvitakkhayaṃ	1182	
PA_atk-s05_13a1:1182_4	patto”ti vatvā atītaṃ āhari.	1182	
PA_atk-s05_13a1:1183_0	Atīte bārāṇasiyaṃ brahmadatte rajjaṃ kārente bodhisatto migo hutvā migagaṇaparivuto	1183	
PA_atk-s05_13a1:1183_1	araññe vasati. Athassa bhaginimigī puttakaṃ dassetvā “bhātika, ayaṃ te bhāgineyyo,	1183	
PA_atk-s05_13a1:1183_2	etaṃ migamāyaṃ uggaṇhāpehī”ti paṭicchāpesi. So taṃ bhāgineyyaṃ “asukavelāya nāma	1183	
PA_atk-s05_13a1:1183_3	āgantvā uggaṇhāhī”ti āha. So vuttavelāya nāgacchati. Yathā ca ekadivasaṃ, evaṃ satta	1183	
PA_atk-s05_13a1:1183_4	divase sattovāde atikkanto so migamāyaṃ anuggaṇhitvāva vicaranto pāse bajjhi. Mātāpissa	1183	
PA_atk-s05_13a1:1183_5	bhātaraṃ upasaṅkamitvā “kiṃ te, bhātika, bhāgineyyo migamāyaṃ uggaṇhāpito”ti pucchi.	1183	
PA_atk-s05_13a1:1183_6	Bodhisatto ca “tassa anovādakassa mā cintayi, na te puttena migamāyā uggahitā”ti	1183	
PA_atk-s05_13a1:1183_7	vatvā idānipi taṃ anovaditukāmova hutvā imaṃ gāthamāha –	1183	
PA_atk-s05_13a1:1185	“Aṭṭhakkhuraṃ kharādiye, migaṃ vaṅkātivaṅkinaṃ;	118	
PA_atk-s05_13a1:1186	Sattahi kālātikkantaṃ, na naṃ ovaditussahe”ti.	118	
PA_atk-s05_13a1:1187_0	Tattha aṭṭhakkhuranti ekekasmiṃ pāde dvinnaṃ dvinnaṃ vasena aṭṭhakkhuraṃ. Kharādiyeti	1187	
PA_atk-s05_13a1:1187_1	taṃ nāmena ālapati. Miganti sabbasaṅgāhikavacanaṃ. Vaṅkātivaṅkinanti mūle vaṅkāni,	1187	
PA_atk-s05_13a1:1187_2	agge ativaṅkānīti vaṅkātivaṅkāni, tādisāni siṅgāni assa atthīti vaṅkātivaṅkī, taṃ	1187	
PA_atk-s05_13a1:1187_3	vaṅkātivaṅkinaṃ. Sattahi kālātikkantanti sattahi ovādakālehi ovādaṃ atikkantaṃ. Na	1187	
PA_atk-s05_13a1:1187_4	naṃ ovaditussaheti etaṃ dubbacamigaṃ ahaṃ ovadituṃ na ussahāmi, etassa me ovādatthāya	1187	
PA_atk-s05_13a1:1187_5	cittampi na uppajjatīti dasseti. Atha naṃ dubbacamigaṃ pāse baddhaṃ luddo māretvā	1187	
PA_atk-s05_13a1:1187_6	maṃsaṃ ādāya pakkāmi.	1187	
PA_atk-s05_13a1:1188_0	Satthāpi “na tvaṃ bhikkhu idāneva dubbaco, pubbepi dubbacoyevā”ti imaṃ dhammadesanaṃ	1188	
PA_atk-s05_13a1:1188_1	āharitvā anusandhiṃ ghaṭetvā jātakaṃ samodhānesi. “Tadā bhāgineyyo migo dubbacabhikkhu	1188	
PA_atk-s05_13a1:1188_2	ahosi, bhaginī uppalavaṇṇā, ovādamigo pana ahameva ahosi”nti.	1188	
PA_atk-s05_13a1:1189	Kharādiyajātakavaṇṇanā pañcamā.	118	
PA_atk-s05_13a1:1191	[16] 6. Tipallatthamigajātakavaṇṇanā	119	
PA_atk-s05_13a1:1192_0	Migaṃ tipallatthanti idaṃ satthā kosambiyaṃ badarikārāme viharanto sikkhākāmaṃ rāhulattheraṃ	1192	
PA_atk-s05_13a1:1192_1	ārabbha kathesi. Ekasmiñhi kāle satthari āḷavinagaraṃ upanissāya aggāḷave cetiye	1192	
PA_atk-s05_13a1:1192_2	viharante bahū upāsakā upāsikā bhikkhū bhikkhuniyo ca vihāraṃ dhammassavanatthāya	1192	
PA_atk-s05_13a1:1192_3	gacchanti, divā dhammassavanaṃ hoti. Gacchante pana kāle upāsikāyo bhikkhuniyo ca	1192	
PA_atk-s05_13a1:1192_4	na gacchiṃsu, bhikkhū ceva upāsakā ca ahesuṃ. Tato paṭṭhāya rattiṃ dhammassavanaṃ	1192	
PA_atk-s05_13a1:1192_5	jātaṃ. Dhammassavanapariyosāne therā bhikkhū attano attano vasanaṭṭhānāni gacchanti.	1192	
PA_atk-s05_13a1:1192_6	Daharā sāmaṇerā ca upāsakehi saddhiṃ upaṭṭhānasālāyaṃ sayanti. Tesu niddaṃ upagatesu	1192	
PA_atk-s05_13a1:1192_7	ekacce ghurughurupassāsā kākacchamānā dante khādantā nipajjiṃsu, ekacce muhuttaṃ	1192	
PA_atk-s05_13a1:1192_8	niddāyitvā uṭṭhahiṃsu. Te taṃ vippakāraṃ disvā bhagavato ārocesuṃ. Bhagavā “yo pana	1192	
PA_atk-s05_13a1:1192_9	bhikkhu anupasampannena sahaseyyaṃ kappeyya pācittiya”nti sikkhāpadaṃ paññapetvā kosambiṃ agamāsi.	1192	
PA_atk-s05_13a1:1193_0	Tattha bhikkhū āyasmantaṃ rāhulaṃ āhaṃsu – “āvuso rāhula, bhagavatā sikkhāpadaṃ paññattaṃ,	1193	
PA_atk-s05_13a1:1193_1	idāni tvaṃ attano vasanaṭṭhānaṃ jānāhī”ti. Pubbe pana te bhikkhū bhagavati ca gāravaṃ	1193	
PA_atk-s05_13a1:1193_2	tassa cāyasmato sikkhākāmataṃ paṭicca taṃ attano vasanaṭṭhānaṃ āgataṃ ativiya saṅgaṇhanti,	1193	
PA_atk-s05_13a1:1193_3	khuddakamañcakaṃ paññapetvā ussīsakakaraṇatthāya cīvaraṃ denti. Taṃ divasaṃ pana	1193	
PA_atk-s05_13a1:1193_4	sikkhāpadabhayena vasanaṭṭhānampi na adaṃsu. Rāhulabhaddopi “pitā me”ti dasabalassa	1193	
PA_atk-s05_13a1:1193_5	vā, “upajjhāyo me”ti dhammasenāpatino vā, “ācariyo me”ti mahāmoggallānassa vā, “cūḷapitā	1193	
PA_atk-s05_13a1:1193_6	me”ti ānandattherassa vā santikaṃ agantvā dasabalassa vaḷañjanavaccakuṭiṃ brahmavimānaṃ	1193	
PA_atk-s05_13a1:1193_7	pavisanto viya pavisitvā vāsaṃ kappesi. Buddhānañhi vaḷañjanakuṭiyaṃ dvāraṃ supihitaṃ	1193	
PA_atk-s05_13a1:1193_8	hoti, gandhaparibhaṇḍakatā bhūmi, gandhadāmamālādāmāni osāritāneva honti, sabbarattiṃ	1193	
PA_atk-s05_13a1:1193_9	dīpo jhāyati. Rāhulabhaddo pana na tassā kuṭiyā imaṃ sampattiṃ paṭicca tattha vāsaṃ	1193	
PA_atk-s05_13a1:1193_10	upagato, bhikkhūhi pana “vasanaṭṭhānaṃ jānāhī”ti vuttattā ovādagāravena sikkhākāmatāya	11931	
PA_atk-s05_13a1:1193_11	tattha vāsaṃ upagato. Antarantarā hi bhikkhū taṃ āyasmantaṃ dūratova āgacchantaṃ	11931	
PA_atk-s05_13a1:1193_12	disvā tassa vīmaṃsanatthāya muṭṭhisammajjaniṃ vā kacavarachaḍḍanakaṃ vā bahi khipitvā	11931	
PA_atk-s05_13a1:1193_13	tasmiṃ āgate “āvuso, imaṃ kena chaḍḍita”nti vadanti. Tattha kehici “rāhulo iminā	11931	
PA_atk-s05_13a1:1193_14	maggena gato”ti vutte so āyasmā “nāhaṃ, bhante, etaṃ jānāmī”ti avatvāva taṃ paṭisāmetvā	11931	
PA_atk-s05_13a1:1193_15	“khamatha me, bhante”ti khamāpetvā gacchati. Evamesa sikkhākāmo.	11931	
PA_atk-s05_13a1:1194_0	So taṃ sikkhākāmataṃyeva paṭicca tattha vāsaṃ upagato. Atha satthā purearuṇaṃyeva	1194	
PA_atk-s05_13a1:1194_1	vaccakuṭidvāre ṭhatvā ukkāsi, sopāyasmā ukkāsi. “Ko eso”ti? “Ahaṃ rāhulo”ti nikkhamitvā	1194	
PA_atk-s05_13a1:1194_2	vandi. “Kasmā tvaṃ rāhula idha nipannosī”ti? “Vasanaṭṭhānassa abhāvato”. “Pubbe hi,	1194	
PA_atk-s05_13a1:1194_3	bhante, bhikkhū mama saṅgahaṃ karonti, idāni attano āpattibhayena vasanaṭṭhānaṃ na	1194	
PA_atk-s05_13a1:1194_4	denti, svāhaṃ ‘idaṃ aññesaṃ asaṅghaṭṭanaṭṭhāna’nti iminā kāraṇena idha nipannosmīti.	1194	
PA_atk-s05_13a1:1194_5	Atha bhagavato “rāhulaṃ tāva bhikkhū evaṃ pariccajanti, aññe kuladārake pabbājetvā	1194	
PA_atk-s05_13a1:1194_6	kiṃ karissantī”ti dhammasaṃvego udapādi.	1194	
PA_atk-s05_13a1:1195_0	Atha bhagavā pātova bhikkhū sannipātāpetvā dhammasenāpatiṃ pucchi “jānāsi pana tvaṃ,	1195	
PA_atk-s05_13a1:1195_1	sāriputta, ajja katthaci rāhulassa vutthabhāva”nti? “Na jānāmi, bhante”ti. “Sāriputta,	1195	
PA_atk-s05_13a1:1195_2	ajja rāhulo vaccakuṭiyaṃ vasi, sāriputta, tumhe rāhulaṃ evaṃ pariccajantā aññe kuladārake	1195	
PA_atk-s05_13a1:1195_3	pabbājetvā kiṃ karissatha? Evañhi sante imasmiṃ sāsane pabbajitā na patiṭṭhā bhavissanti,	1195	
PA_atk-s05_13a1:1195_4	ito dāni paṭṭhāya anupasampannena ekaṃ dve divase attano santike vasāpetvā tatiyadivase	1195	
PA_atk-s05_13a1:1195_5	tesaṃ vasanaṭṭhānaṃ ñatvā bahi vāsethā”ti imaṃ anupaññattiṃ katvā puna sikkhāpadaṃ paññapesi.	1195	
PA_atk-s05_13a1:1196_0	Tasmiṃ samaye dhammasabhāyaṃ sannisinnā bhikkhū rāhulassa guṇakathaṃ kathenti “passathāvuso,	1196	
PA_atk-s05_13a1:1196_1	yāva sikkhākāmo vatāyaṃ rāhulo, ‘tava vasanaṭṭhānaṃ jānāhī’ti vutto nāma ‘ahaṃ dasabalassa	1196	
PA_atk-s05_13a1:1196_2	putto, tumhākaṃ senāsanasmā tumheyeva nikkhamathā’ti ekaṃ bhikkhumpi appaṭippharitvā	1196	
PA_atk-s05_13a1:1196_3	vaccakuṭiyaṃ vāsaṃ kappesī”ti. Evaṃ tesu kathayamānesu satthā dhammasabhaṃ gantvā	1196	
PA_atk-s05_13a1:1196_4	alaṅkatāsane nisīditvā “kāya nuttha, bhikkhave, etarahi kathāya sannisinnā”ti āha.	1196	
PA_atk-s05_13a1:1196_5	“Bhante, rāhulassa sikkhākāmakathāya, na aññāya kathāyā”ti. Satthā “na, bhikkhave,	1196	
PA_atk-s05_13a1:1196_6	rāhulo idāneva sikkhākāmo, pubbe tiracchānayoniyaṃ nibbattopi sikkhākāmoyevā”ti vatvā atītaṃ āhari.	1196	
PA_atk-s05_13a1:1197_0	Atīte rājagahe eko magadharājā rajjaṃ kāresi. Tadā bodhisatto migayoniyaṃ nibbattitvā	1197	
PA_atk-s05_13a1:1197_1	migagaṇaparivuto araññe vasati. Athassa bhaginī attano puttakaṃ upanetvā “bhātika,	1197	
PA_atk-s05_13a1:1197_2	imaṃ te bhāgineyyaṃ migamāyaṃ sikkhāpehī”ti āha. Bodhisatto “sādhū”ti paṭissuṇitvā	1197	
PA_atk-s05_13a1:1197_3	“gaccha, tāta, asukavelāya nāma āgantvā sikkheyyāsī”ti āha. So mātulena vuttavelaṃ	1197	
PA_atk-s05_13a1:1197_4	anatikkamitvā taṃ upasaṅkamitvā migamāyaṃ sikkhi. So ekadivasaṃ vane vicaranto pāsena	1197	
PA_atk-s05_13a1:1197_5	baddho baddharavaṃ ravi, migagaṇo palāyitvā “putto te pāsena baddho”ti tassa mātuyā	1197	
PA_atk-s05_13a1:1197_6	ārocesi. Sā bhātu santikaṃ gantvā “bhātika, bhāgineyyo te migamāyaṃ sikkhāpito”ti	1197	
PA_atk-s05_13a1:1197_7	pucchi. Bodhisatto “mā tvaṃ puttassa kiñci pāpakaṃ āsaṅki, suggahitā tena migamāyā,	1197	
PA_atk-s05_13a1:1197_8	idāni taṃ hāsayamāno āgacchissatī”ti vatvā imaṃ gāthamāha –	1197	
PA_atk-s05_13a1:1199	“Migaṃ tipallatthamanekamāyaṃ, aṭṭhakkhuraṃ aḍḍharattāpapāyiṃ;	119	
PA_atk-s05_13a1:1200	Ekena sotena chamāssasanto, chahi kalāhitibhoti bhāgineyyo”ti.	120	
PA_atk-s05_13a1:1201_0	Tattha miganti bhāgineyyamigaṃ. Tipallatthanti pallatthaṃ vuccati sayanaṃ, ubhohi	1201	
PA_atk-s05_13a1:1201_1	passehi ujukameva ca nipannakavasenāti tīhākārehi pallatthaṃ assa, tīṇi vā pallatthāni	1201	
PA_atk-s05_13a1:1201_2	assāti tipallattho, taṃ tipallatthaṃ. Anekamāyanti bahumāyaṃ bahuvañcanaṃ. Aṭṭhakkhuranti	1201	
PA_atk-s05_13a1:1201_3	ekekasmiṃ pāde dvinnaṃ dvinnaṃ vasena aṭṭhahi khurehi samannāgataṃ. Aḍḍharattāpapāyinti	1201	
PA_atk-s05_13a1:1201_4	purimayāmaṃ atikkamitvā majjhimayāme araññato āgamma pānīyassa pivanato aḍḍharatte	1201	
PA_atk-s05_13a1:1201_5	āpaṃ pivatīti aḍḍharattāpapāyī. Taṃ aḍḍharatte apāyinti attho. Mama bhāgineyyaṃ migaṃ	1201	
PA_atk-s05_13a1:1201_6	ahaṃ sādhukaṃ migamāyaṃ uggaṇhāpesiṃ. Kathaṃ? Yathā ekena sotena chamāssasanto, chahi	1201	
PA_atk-s05_13a1:1201_7	kalāhitibhoti bhāgineyyoti. Idaṃ vuttaṃ hoti – ahañhi tava puttaṃ tathā uggaṇhāpesiṃ,	1201	
PA_atk-s05_13a1:1201_8	yathā ekasmiṃ uparimanāsikāsote vātaṃ sannirumbhitvā pathaviyā allīnena ekena heṭṭhimasotena	1201	
PA_atk-s05_13a1:1201_9	tattheva chamāyaṃ assasanto chahi kalāhi luddakaṃ atibhoti, chahi koṭṭhāsehi ajjhottharati	1201	
PA_atk-s05_13a1:1201_10	vañcetīti attho. Katamāhi chahi? Cattāro pāde pasāretvā ekena passena seyyāya, khurehi	12011	
PA_atk-s05_13a1:1201_11	tiṇapaṃsukhaṇanena, jivhāninnāmanena udarassa uddhumātabhāvakaraṇena, uccārapassāvavissajjanena,	12011	
PA_atk-s05_13a1:1201_12	vātasannirumbhanenāti.	12011	
PA_atk-s05_13a1:1202_0	Aparo nayo – pādena paṃsuṃ gahetvā abhimukhākaḍḍhanena, paṭipaṇāmanena, ubhosu passesu	1202	
PA_atk-s05_13a1:1202_1	sañcaraṇena, udaraṃ uddhaṃ pakkhipanena, adho avakkhipanenāti imāhi chahi kalāhi	1202	
PA_atk-s05_13a1:1202_2	yathā atibhoti, “mato aya”nti saññaṃ uppādetvā vañceti, evaṃ taṃ migamāyaṃ uggaṇhāpesinti dīpeti.	1202	
PA_atk-s05_13a1:1203_0	Aparo nayo – tathā naṃ uggaṇhāpesiṃ, yathā ekena sotena chamāssasanto chahi kalāhiti	1203	
PA_atk-s05_13a1:1203_1	dvīsupi nayesu dassitehi chahi kāraṇehi kalāhiti kalāyissati, luddaṃ vañcessatīti	1203	
PA_atk-s05_13a1:1203_2	attho. Bhotīti bhaginiṃ ālapati. Bhāgineyyoti evaṃ chahi kāraṇehi vañcanakaṃ bhāgineyyaṃ	1203	
PA_atk-s05_13a1:1203_3	niddisati. Evaṃ bodhisatto bhāgineyyassa migamāyāya sādhukaṃ uggahitabhāvaṃ dassento	1203	
PA_atk-s05_13a1:1203_4	bhaginiṃ samassāseti.	1203	
PA_atk-s05_13a1:1204_0	Sopi migapotako pāse baddho avipphanditvāyeva bhūmiyaṃ mahāphāsukapassena pāde pasāretvā	1204	
PA_atk-s05_13a1:1204_1	nipanno pādānaṃ āsannaṭṭhāne khureheva paharitvā paṃsuñca tiṇāni ca uppāṭetvā uccārapassāvaṃ	1204	
PA_atk-s05_13a1:1204_2	vissajjetvā sīsaṃ pātetvā jivhaṃ ninnāmetvā sarīraṃ kheḷakilinnaṃ katvā vātaggahaṇena	1204	
PA_atk-s05_13a1:1204_3	udaraṃ uddhumātakaṃ katvā akkhīni parivattetvā heṭṭhā nāsikāsotena vātaṃ sañcarāpento	1204	
PA_atk-s05_13a1:1204_4	uparimanāsikāsotena vātaṃ sannirumbhitvā sakalasarīraṃ thaddhabhāvaṃ gāhāpetvā matākāraṃ	1204	
PA_atk-s05_13a1:1204_5	dassesi. Nīlamakkhikāpi naṃ samparivāresuṃ, tasmiṃ tasmiṃ ṭhāne kākā nilīyiṃsu. Luddo	1204	
PA_atk-s05_13a1:1204_6	āgantvā udaraṃ hatthena paharitvā “atipātova baddho bhavissati, pūtiko jāto”ti tassa	1204	
PA_atk-s05_13a1:1204_7	bandhanarajjukaṃ mocetvā “etthevadāni naṃ ukkantitvā maṃsaṃ ādāya gamissāmī”ti nirāsaṅko	1204	
PA_atk-s05_13a1:1204_8	hutvā sākhāpalāsaṃ gahetuṃ āraddho. Migapotakopi uṭṭhāya catūhi pādehi ṭhatvā kāyaṃ	1204	
PA_atk-s05_13a1:1204_9	vidhunitvā gīvaṃ pasāretvā mahāvātena chinnavalāhako viya vegena mātu santikaṃ agamāsi.	1204	
PA_atk-s05_13a1:1205_0	Satthāpi “na, bhikkhave, rāhulo idāneva sikkhākāmo, pubbepi sikkhākāmoyevā”ti imaṃ	1205	
PA_atk-s05_13a1:1205_1	dhammadesanaṃ āharitvā anusandhiṃ ghaṭetvā jātakaṃ samodhānesi – “tadā bhāgineyyamigapotako	1205	
PA_atk-s05_13a1:1205_2	rāhulo ahosi, mātā uppalavaṇṇā, mātulamigo pana ahameva ahosi”nti.	1205	
PA_atk-s05_13a1:1206	Tipallatthamigajātakavaṇṇanā chaṭṭhā.	120	
PA_atk-s05_13a1:1208	[17] 7. Mālutajātakavaṇṇanā	120	
PA_atk-s05_13a1:1209_0	Kāḷe vā yadi vā juṇheti idaṃ satthā jetavane viharanto dve vuḍḍhapabbajite ārabbha	1209	
PA_atk-s05_13a1:1209_1	kathesi. Te kira kosalajanapade ekasmiṃ araññāvāse vasanti. Eko kāḷatthero nāma,	1209	
PA_atk-s05_13a1:1209_2	eko juṇhatthero nāma. Athekadivasaṃ juṇho kāḷaṃ pucchi “bhante kāḷa, sītaṃ nāma kasmiṃ	1209	
PA_atk-s05_13a1:1209_3	kāle hotī”ti. So “kāḷe hotī”ti āha. Athekadivasaṃ kāḷo juṇhaṃ pucchi – “bhante juṇha,	1209	
PA_atk-s05_13a1:1209_4	sītaṃ nāma kasmiṃ kāle hotī”ti. So “juṇhe hotī”ti āha. Te ubhopi attano kaṅkhaṃ chindituṃ	1209	
PA_atk-s05_13a1:1209_5	asakkontā satthu santikaṃ gantvā satthāraṃ vanditvā “bhante, sītaṃ nāma kasmiṃ kāle	1209	
PA_atk-s05_13a1:1209_6	hotī”ti pucchiṃsu. Satthā tesaṃ kathaṃ sutvā “pubbepi ahaṃ, bhikkhave, tumhākaṃ imaṃ	1209	
PA_atk-s05_13a1:1209_7	pañhaṃ kathesiṃ, bhavasaṅkhepagatattā pana na sallakkhayitthā”ti vatvā atītaṃ āhari.	1209	
PA_atk-s05_13a1:1210_0	Atīte ekasmiṃ pabbatapāde sīho ca byaggho ca dve sahāyā ekissāyeva guhāya vasanti.	1210	
PA_atk-s05_13a1:1210_1	Tadā bodhisattopi isipabbajjaṃ pabbajitvā tasmiṃyeva pabbatapāde vasati. Athekadivasaṃ	1210	
PA_atk-s05_13a1:1210_2	tesaṃ sahāyakānaṃ sītaṃ nissāya vivādo udapādi. Byaggho “kāḷeyeva sītaṃ hotī”ti āha.	1210	
PA_atk-s05_13a1:1210_3	Sīho “juṇheyeva sītaṃ hotī”ti āha. Te ubhopi attano kaṅkhaṃ chindituṃ asakkontā bodhisattaṃ	1210	
PA_atk-s05_13a1:1210_4	pucchiṃsu. Bodhisatto imaṃ gāthamāha –	1210	
PA_atk-s05_13a1:1212	“Kāḷe vā yadi vā juṇhe, yadā vāyati māluto;	121	
PA_atk-s05_13a1:1213	Vātajāni hi sītāni, ubhotthamaparājitā”ti.	121	
PA_atk-s05_13a1:1214_0	Tattha kāḷe vā yadi vā juṇheti kāḷapakkhe vā juṇhapakkhe vā. Yadā vāyati mālutoti	1214	
PA_atk-s05_13a1:1214_1	yasmiṃ samaye puratthimādibhedo vāto vāyati, tasmiṃ samaye sītaṃ hoti. Kiṃkāraṇā?	1214	
PA_atk-s05_13a1:1214_2	Vātajāni hi sītāni, yasmā vāte vijjanteyeva sītāni honti, kāḷapakkho vā juṇhapakkho	1214	
PA_atk-s05_13a1:1214_3	vā ettha apamāṇanti vuttaṃ hoti. Ubhotthamaparājitāti ubhopi tumhe imasmiṃ pañhe	1214	
PA_atk-s05_13a1:1214_4	aparājitāti. Evaṃ bodhisatto te sahāyake saññāpesi.	1214	
PA_atk-s05_13a1:1215_0	Satthāpi “bhikkhave, pubbepi mayā tumhākaṃ ayaṃ pañho kathito”ti imaṃ dhammadesanaṃ	1215	
PA_atk-s05_13a1:1215_1	āharitvā saccāni pakāsesi, saccapariyosāne dvepi therā sotāpattiphale patiṭṭhahiṃsu.	1215	
PA_atk-s05_13a1:1215_2	Satthā anusandhiṃ ghaṭetvā jātakaṃ samodhānesi “tadā byaggho kāḷo ahosi, sīho juṇho,	1215	
PA_atk-s05_13a1:1215_3	pañhavissajjanakatāpaso pana ahameva ahosi”nti.	1215	
PA_atk-s05_13a1:1216	Mālutajātakavaṇṇanā sattamā.	121	
PA_atk-s05_13a1:1218	[18] 8. Matakabhattajātakavaṇṇanā	121	
PA_atk-s05_13a1:1219_0	Evaṃ ce sattā jāneyyunti idaṃ satthā jetavane viharanto matakabhattaṃ ārabbha kathesi.	1219	
PA_atk-s05_13a1:1219_1	Tasmiñhi kāle manussā bahū ajeḷakādayo māretvā kālakate ñātake uddissa matakabhattaṃ	1219	
PA_atk-s05_13a1:1219_2	nāma denti. Bhikkhū te manusse tathā karonte disvā satthāraṃ pucchiṃsu “etarahi,	1219	
PA_atk-s05_13a1:1219_3	bhante, manussā bahū pāṇe jīvitakkhayaṃ pāpetvā matakabhattaṃ nāma denti. Atthi nu	1219	
PA_atk-s05_13a1:1219_4	kho, bhante, ettha vuḍḍhī”ti? Satthā “na, bhikkhave, ‘matakabhattaṃ dassāmā’ti katepi	1219	
PA_atk-s05_13a1:1219_5	pāṇātipāte kāci vuḍḍhi nāma atthi, pubbe paṇḍitā ākāse nisajja dhammaṃ desetvā ettha	1219	
PA_atk-s05_13a1:1219_6	ādīnavaṃ kathetvā sakalajambudīpavāsike etaṃ kammaṃ jahāpesuṃ. Idāni pana bhavasaṅkhepagatattā	1219	
PA_atk-s05_13a1:1219_7	puna pātubhūta”nti vatvā atītaṃ āhari.	1219	
PA_atk-s05_13a1:1220_0	Atīte bārāṇasiyaṃ brahmadatte rajjaṃ kārente eko tiṇṇaṃ vedānaṃ pāragū disāpāmokkho	1220	
PA_atk-s05_13a1:1220_1	ācariyabrāhmaṇo “matakabhattaṃ dassāmī”ti ekaṃ eḷakaṃ gāhāpetvā antevāsike āha –	1220	
PA_atk-s05_13a1:1220_2	“tātā, imaṃ eḷakaṃ nadiṃ netvā nhāpetvā kaṇṭhe mālaṃ parikkhipitvā pañcaṅgulikaṃ	1220	
PA_atk-s05_13a1:1220_3	datvā maṇḍetvā ānethā”ti. Te “sādhū”ti paṭissuṇitvā taṃ ādāya nadiṃ gantvā nhāpetvā	1220	
PA_atk-s05_13a1:1220_4	maṇḍetvā nadītīre ṭhapesuṃ. So eḷako attano pubbakammaṃ disvā “evarūpā nāma dukkhā	1220	
PA_atk-s05_13a1:1220_5	ajja muccissāmī”ti somanassajāto mattikāghaṭaṃ bhindanto viya mahāhasitaṃ hasitvā	1220	
PA_atk-s05_13a1:1220_6	puna “ayaṃ brāhmaṇo maṃ ghātetvā mayā laddhadukkhaṃ labhissatī”ti brāhmaṇe kāruññaṃ	1220	
PA_atk-s05_13a1:1220_7	uppādetvā mahantena saddena parodi.	1220	
PA_atk-s05_13a1:1221_0	Atha naṃ te māṇavā pucchiṃsu “samma eḷaka, tvaṃ mahāsaddena hasi ceva rodi ca, kena	1221	
PA_atk-s05_13a1:1221_1	nu kho kāraṇena hasi, kena kāraṇena parodī”ti? “Tumhe maṃ imaṃ kāraṇaṃ attano ācariyassa	1221	
PA_atk-s05_13a1:1221_2	santike puccheyyāthā”ti. Te taṃ ādāya gantvā idaṃ kāraṇaṃ ācariyassa ārocesuṃ. Ācariyo	1221	
PA_atk-s05_13a1:1221_3	tesaṃ vacanaṃ sutvā eḷakaṃ pucchi “kasmā tvaṃ eḷaka, hasi, kasmā rodī”ti? Eḷako attanā	1221	
PA_atk-s05_13a1:1221_4	katakammaṃ jātissarañāṇena anussaritvā brāhmaṇassa kathesi “ahaṃ, brāhmaṇa, pubbe	1221	
PA_atk-s05_13a1:1221_5	tādisova mantajjhāyakabrāhmaṇo hutvā ‘matakabhattaṃ dassāmī’ti ekaṃ eḷakaṃ māretvā	1221	
PA_atk-s05_13a1:1221_6	matakabhattaṃ adāsiṃ, svāhaṃ ekassa eḷakassa ghātitattā ekenūnesu pañcasu attabhāvasatesu	1221	
PA_atk-s05_13a1:1221_7	sīsacchedaṃ pāpuṇiṃ, ayaṃ me koṭiyaṃ ṭhito pañcasatimo attabhāvo, svāhaṃ ‘ajja evarūpā	1221	
PA_atk-s05_13a1:1221_8	dukkhā muccissāmī’ti somanassajāto iminā kāraṇena hasiṃ. Rodanto pana ‘ahaṃ tāva	1221	
PA_atk-s05_13a1:1221_9	ekaṃ eḷakaṃ māretvā pañca jātisatāni sīsacchedadukkhaṃ patvā ajja tamhā dukkhā muccissāmi,	1221	
PA_atk-s05_13a1:1221_10	ayaṃ pana brāhmaṇo maṃ māretvā ahaṃ viya pañca jātisatāni sīsacchedadukkhaṃ labhissatī’ti	12211	
PA_atk-s05_13a1:1221_11	tayi kāruññena rodi”nti. “Eḷaka, mā bhāyi, nāhaṃ taṃ māressāmī”ti. “Brāhmaṇa, kiṃ	12211	
PA_atk-s05_13a1:1221_12	vadesi, tayi mārentepi amārentepi na sakkā ajja mayā maraṇā muccitu”nti. “Eḷaka,	12211	
PA_atk-s05_13a1:1221_13	mā bhāyi, ahaṃ te ārakkhaṃ gahetvā tayā saddhiṃyeva vicarissāmī”ti. “Brāhmaṇa, appamattako	12211	
PA_atk-s05_13a1:1221_14	tava ārakkho, mayā katapāpaṃ pana mahantaṃ balava”nti.	12211	
PA_atk-s05_13a1:1222_0	Brāhmaṇo eḷakaṃ muñcitvā “imaṃ eḷakaṃ kassacipi māretuṃ na dassāmī”ti antevāsike	1222	
PA_atk-s05_13a1:1222_1	ādāya eḷakeneva saddhiṃ vicari. Eḷako vissaṭṭhamattova ekaṃ pāsāṇapiṭṭhiṃ nissāya	1222	
PA_atk-s05_13a1:1222_2	jātagumbe gīvaṃ ukkhipitvā paṇṇāni khādituṃ āraddho. Taṅkhaṇaññeva tasmiṃ pāsāṇapiṭṭhe	1222	
PA_atk-s05_13a1:1222_3	asani pati, tato ekā pāsāṇasakalikā chijjitvā eḷakassa pasāritagīvāya patitvā sīsaṃ	1222	
PA_atk-s05_13a1:1222_4	chindi, mahājano sannipati. Tadā bodhisatto tasmiṃ ṭhāne rukkhadevatā hutvā nibbatto.	1222	
PA_atk-s05_13a1:1222_5	So passantasseva tassa mahājanassa devatānubhāvena ākāse pallaṅkena nisīditvā “ime	1222	
PA_atk-s05_13a1:1222_6	sattā evaṃ pāpassa phalaṃ jānamānā appevanāma pāṇātipātaṃ na kareyyu”nti madhurassarena	1222	
PA_atk-s05_13a1:1222_7	dhammaṃ desento imaṃ gāthamāha –	1222	
PA_atk-s05_13a1:1224	“Evaṃ ce sattā jāneyyuṃ, dukkhāyaṃ jātisambhavo;	122	
PA_atk-s05_13a1:1225	Na pāṇo pāṇinaṃ haññe, pāṇaghātī hi socatī”ti.	122	
PA_atk-s05_13a1:1226_0	Tattha evaṃ ce sattā jāneyyunti ime sattā evaṃ ce jāneyyuṃ. Kathaṃ? Dukkhāyaṃ jātisambhavoti	1226	
PA_atk-s05_13a1:1226_1	ayaṃ tattha tattha jāti ca jātassa anukkamena vaḍḍhisaṅkhāto sambhavo ca jarābyādhimaraṇaappiyasampayogapiyavippayogahatthapādacchedādīnaṃ	1226	
PA_atk-s05_13a1:1226_2	dukkhānaṃ vatthubhūtattā “dukkho”ti yadi jāneyyuṃ. Na pāṇo pāṇinaṃ haññeti “paraṃ	1226	
PA_atk-s05_13a1:1226_3	vadhanto jātisambhave vadhaṃ labhati, pīḷento pīḷaṃ labhatī”ti jātisambhavassa dukkhavatthutāya	1226	
PA_atk-s05_13a1:1226_4	dukkhabhāvaṃ jānanto koci pāṇo aññaṃ pāṇinaṃ na haññe, satto sattaṃ na haneyyāti	1226	
PA_atk-s05_13a1:1226_5	attho. Kiṃkāraṇā? Pāṇaghātī hi socatīti, yasmā sāhatthikādīsu chasu payogesu yena	1226	
PA_atk-s05_13a1:1226_6	kenaci payogena parassa jīvitindriyupacchedanena pāṇaghātī puggalo aṭṭhasu mahānirayesu	1226	
PA_atk-s05_13a1:1226_7	soḷasasu ussadanirayesu nānappakārāya tiracchānayoniyā pettivisaye asurakāyeti imesu	1226	
PA_atk-s05_13a1:1226_8	catūsu apāyesu mahādukkhaṃ anubhavamāno dīgharattaṃ antonijjhāyanalakkhaṇena sokena	1226	
PA_atk-s05_13a1:1226_9	socati. Yathā vāyaṃ eḷako maraṇabhayena socati, evaṃ dīgharattaṃ socatītipi ñatvā	1226	
PA_atk-s05_13a1:1226_10	na pāṇo pāṇinaṃ haññe, koci pāṇātipātakammaṃ nāma na kareyya. Mohena pana mūḷhā avijjāya	12261	
PA_atk-s05_13a1:1226_11	andhīkatā imaṃ ādīnavaṃ apassantā pāṇātipātaṃ karontīti.	12261	
PA_atk-s05_13a1:1227_0	Evaṃ mahāsatto nirayabhayena tajjetvā dhammaṃ desesi. Manussā taṃ dhammadesanaṃ sutvā	1227	
PA_atk-s05_13a1:1227_1	nirayabhayabhītā pāṇātipātā viramiṃsu. Bodhisattopi dhammaṃ desetvā mahājanaṃ sīle	1227	
PA_atk-s05_13a1:1227_2	patiṭṭhāpetvā yathākammaṃ gato, mahājanopi bodhisattassa ovāde ṭhatvā dānādīni puññāni	1227	
PA_atk-s05_13a1:1227_3	katvā devanagaraṃ pūresi. Satthā imaṃ dhammadesanaṃ āharitvā anusandhiṃ ghaṭetvā	1227	
PA_atk-s05_13a1:1227_4	jātakaṃ samodhānesi “ahaṃ tena samayena rukkhadevatā ahosi”nti.	1227	
PA_atk-s05_13a1:1228	Matakabhattajātakavaṇṇanā aṭṭhamā.	122	
PA_atk-s05_13a1:1230	[19] 9. Āyācitabhattajātakavaṇṇanā	123	
PA_atk-s05_13a1:1231_0	Sace mucce pecca mucceti idaṃ satthā jetavane viharanto devatānaṃ āyācanabalikammaṃ	1231	
PA_atk-s05_13a1:1231_1	ārabbha kathesi. Tadā kira manussā vaṇijjāya gacchantā pāṇe vadhitvā devatānaṃ balikammaṃ	1231	
PA_atk-s05_13a1:1231_2	katvā “mayaṃ anantarāyena atthasiddhiṃ patvā āgantvā puna tumhākaṃ balikammaṃ karissāmā”ti	1231	
PA_atk-s05_13a1:1231_3	āyācitvā gacchanti. Tatthānantarāyena atthasiddhiṃ patvā āgatā “devatānubhāvena idaṃ	1231	
PA_atk-s05_13a1:1231_4	jāta”nti maññamānā bahū pāṇe vadhitvā āyācanato muccituṃ balikammaṃ karonti, taṃ	1231	
PA_atk-s05_13a1:1231_5	disvā bhikkhū “atthi nu kho, bhante, ettha attho”ti bhagavantaṃ pucchiṃsu. Bhagavā atītaṃ āhari.	1231	
PA_atk-s05_13a1:1232_0	Atīte kāsiraṭṭhe ekasmiṃ gāmake kuṭumbiko gāmadvāre ṭhitanigrodharukkhe devatāya	1232	
PA_atk-s05_13a1:1232_1	balikammaṃ paṭijānitvā anantarāyena āgantvā bahū pāṇe vadhitvā “āyācanato muccissāmī”ti	1232	
PA_atk-s05_13a1:1232_2	rukkhamūlaṃ gato. Rukkhadevatā khandhaviṭape ṭhatvā imaṃ gāthamāha –	1232	
PA_atk-s05_13a1:1234	“Sace mucce pecca mucce, muccamāno hi bajjhati;	123	
PA_atk-s05_13a1:1235	Na hevaṃ dhīrā muccanti, mutti bālassa bandhana”nti.	123	
PA_atk-s05_13a1:1236_0	Tattha sace mucce pecca mucceti bho purisa, tvaṃ sace mucce yadi muccitukāmosi. Pecca	1236	
PA_atk-s05_13a1:1236_1	mucceti yathā paraloke na bajjhasi, evaṃ muccāhi. Muccamāno hi bajjhatīti yathā pana	1236	
PA_atk-s05_13a1:1236_2	tvaṃ pāṇaṃ vadhitvā muccituṃ icchasi, evaṃ muccamāno hi pāpakammena bajjhati. Tasmā	1236	
PA_atk-s05_13a1:1236_3	na hevaṃ dhīrā muccantīti ye paṇḍitapurisā, te evaṃ paṭissavato na muccanti. Kiṃkāraṇā?	1236	
PA_atk-s05_13a1:1236_4	Evarūpā hi mutti bālassa bandhanaṃ, esā pāṇātipātaṃ katvā mutti nāma bālassa bandhanameva	1236	
PA_atk-s05_13a1:1236_5	hotīti dhammaṃ desesi. Tato paṭṭhāya manussā evarūpā pāṇātipātakammā viratā dhammaṃ	1236	
PA_atk-s05_13a1:1236_6	caritvā devanagaraṃ pūrayiṃsu.	1236	
PA_atk-s05_13a1:1237	Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “ahaṃ tena samayena rukkhadevatā ahosi”nti.	123	
PA_atk-s05_13a1:1238	Āyācitabhattajātakavaṇṇanā navamā.	123	
PA_atk-s05_13a1:1240	[20] 10. Naḷapānajātakavaṇṇanā	124	
PA_atk-s05_13a1:1241_0	Disvā padamanuttiṇṇanti idaṃ satthā kosalesu cārikaṃ caramāno naḷakapānagāmaṃ patvā	1241	
PA_atk-s05_13a1:1241_1	naḷakapānapokkharaṇiyaṃ ketakavane viharanto naḷadaṇḍake ārabbha kathesi. Tadā kira	1241	
PA_atk-s05_13a1:1241_2	bhikkhū naḷakapānapokkharaṇiyaṃ nhatvā sūcigharatthāya sāmaṇerehi naḷadaṇḍake gāhāpetvā	1241	
PA_atk-s05_13a1:1241_3	te sabbatthakameva chidde disvā satthāraṃ upasaṅkamitvā “bhante, mayaṃ sūcigharatthāya	1241	
PA_atk-s05_13a1:1241_4	naḷadaṇḍake gaṇhāpema, te mūlato yāva aggā sabbatthakameva chiddā, kiṃ nu kho eta”nti	1241	
PA_atk-s05_13a1:1241_5	pucchiṃsu. Satthā “idaṃ, bhikkhave, mayhaṃ porāṇakaadhiṭṭhāna”nti vatvā atītaṃ āhari.	1241	
PA_atk-s05_13a1:1242_0	Pubbe kira so vanasaṇḍo arañño ahosi. Tassāpi pokkharaṇiyā eko dakarakkhaso otiṇṇotiṇṇe	1242	
PA_atk-s05_13a1:1242_1	khādati. Tadā bodhisatto rohitamigapotakappamāṇo kapirājā hutvā asītisahassamattavānaraparivuto	1242	
PA_atk-s05_13a1:1242_2	yūthaṃ pariharanto tasmiṃ araññe vasati. So vānaragaṇassa ovādaṃ adāsi “tātā, imasmiṃ	1242	
PA_atk-s05_13a1:1242_3	araññe visarukkhāpi amanussapariggahitapokkharaṇiyopi honti, tumhe akhāditapubbaṃ	1242	
PA_atk-s05_13a1:1242_4	phalāphalaṃ khādantā vā apītapubbaṃ pānīyaṃ pivantā vā maṃ paṭipuccheyyāthā”ti. Te	1242	
PA_atk-s05_13a1:1242_5	“sādhū”ti paṭissuṇitvā ekadivasaṃ agatapubbaṭṭhānaṃ gatā tattha bahudeva divasaṃ	1242	
PA_atk-s05_13a1:1242_6	caritvā pānīyaṃ gavesamānā ekaṃ pokkharaṇiṃ disvā pānīyaṃ apivitvāva bodhisattassāgamanaṃ	1242	
PA_atk-s05_13a1:1242_7	olokayamānā nisīdiṃsu. Bodhisatto āgantvā “kiṃ tātā, pānīyaṃ na pivathā”ti āha. “Tumhākaṃ	1242	
PA_atk-s05_13a1:1242_8	āgamanaṃ olokemā”ti. “Suṭṭhu, tātā”ti bodhisatto pokkharaṇiṃ āvijjhitvā padaṃ paricchindanto	1242	
PA_atk-s05_13a1:1242_9	otiṇṇameva passi, na uttiṇṇaṃ. So “nissaṃsayaṃ esā amanussapariggahitā”ti ñatvā “suṭṭhu	1242	
PA_atk-s05_13a1:1242_10	vo kataṃ, tātā, pānīyaṃ apivantehi, amanussapariggahitā aya”nti āha.	12421	
PA_atk-s05_13a1:1243_0	Dakarakkhasopi tesaṃ anotaraṇabhāvaṃ ñatvā nīlodaro paṇḍaramukho surattahatthapādo	1243	
PA_atk-s05_13a1:1243_1	bībhacchadassano hutvā udakaṃ dvidhā katvā nikkhamitvā “kasmā nisinnāttha, otaritvā	1243	
PA_atk-s05_13a1:1243_2	pānīyaṃ pivathā”ti āha. Atha naṃ bodhisatto pucchi “tvaṃ idha nibbattadakarakkhasosī”ti?	1243	
PA_atk-s05_13a1:1243_3	“Āma, aha”nti. “Tvaṃ pokkharaṇiṃ otiṇṇake labhasī”ti? “Āma, labhāmi, ahaṃ idhotiṇṇaṃ	1243	
PA_atk-s05_13a1:1243_4	antamaso sakuṇikaṃ upādāya na kiñci muñcāmi, tumhepi sabbe khādissāmī”ti. “Na mayaṃ	1243	
PA_atk-s05_13a1:1243_5	attānaṃ tuyhaṃ khādituṃ dassāmā”ti. “Pānīyaṃ pana pivissathā”ti. “Āma, pānīyaṃ pivissāma,	1243	
PA_atk-s05_13a1:1243_6	na ca te vasaṃ gamissāmā”ti. “Atha kathaṃ pānīyaṃ pivissathā”ti? Kiṃ pana tvaṃ maññasi	1243	
PA_atk-s05_13a1:1243_7	“otaritvā pivissantī”ti. “Mayañhi anotaritvā asītisahassānipi ekamekaṃ naḷadaṇḍakaṃ	1243	
PA_atk-s05_13a1:1243_8	gahetvā uppalanāḷena udakaṃ pivantā viya tava pokkharaṇiyā pānīyaṃ pivissāma, evaṃ	1243	
PA_atk-s05_13a1:1243_9	no tvaṃ khādituṃ na sakkhissasī”ti. Etamatthaṃ viditvā satthā abhisambuddho hutvā	1243	
PA_atk-s05_13a1:1243_10	imissā gāthāya purimapadadvayaṃ abhāsi –	12431	
PA_atk-s05_13a1:1245	“Disvā padamanuttiṇṇaṃ, disvānotaritaṃ pada”nti.	124	
PA_atk-s05_13a1:1246_0	Tassattho – bhikkhave, so kapirājā tassā pokkharaṇiyā ekampi uttiṇṇapadaṃ nāddasa,	1246	
PA_atk-s05_13a1:1246_1	otaritaṃ pana otiṇṇapadameva addasa. Evaṃ disvā padaṃ anuttiṇṇaṃ disvāna otaritaṃ	1246	
PA_atk-s05_13a1:1246_2	padaṃ “addhāyaṃ pokkharaṇī amanussapariggahitā”ti ñatvā tena saddhiṃ sallapanto sapariso āha –	1246	
PA_atk-s05_13a1:1247	“Naḷena vāriṃ pissāmā”ti;	124	
PA_atk-s05_13a1:1248	Tassattho – mayaṃ tava pokkharaṇiyaṃ naḷena pānīyaṃ pivissāmāti. Puna mahāsatto āha –	124	
PA_atk-s05_13a1:1249	“Neva maṃ tvaṃ vadhissasī”ti;	124	
PA_atk-s05_13a1:1250	Evaṃ naḷena pānīyaṃ pivantaṃ saparisampi maṃ tvaṃ neva vadhissasīti attho.	125	
PA_atk-s05_13a1:1251_0	Evañca pana vatvā bodhisatto ekaṃ naḷadaṇḍakaṃ āharāpetvā pāramiyo āvajjetvā saccakiriyaṃ	1251	
PA_atk-s05_13a1:1251_1	katvā mukhena dhami, naḷo anto kiñci gaṇṭhiṃ asesetvā sabbatthakameva susiro ahosi.	1251	
PA_atk-s05_13a1:1251_2	Iminā niyāmena aparampi aparampi āharāpetvā mukhena dhamitvā adāsi. Evaṃ santepi	1251	
PA_atk-s05_13a1:1251_3	na sakkā niṭṭhāpetuṃ, tasmā evaṃ na gahetabbaṃ. Bodhisatto pana “imaṃ pokkharaṇiṃ	1251	
PA_atk-s05_13a1:1251_4	parivāretvā jātā sabbepi naḷā ekacchiddā hontū”ti adhiṭṭhāsi. Bodhisattānañhi hitūpacārassa	1251	
PA_atk-s05_13a1:1251_5	mahantatāya adhiṭṭhānaṃ samijjhati. Tato paṭṭhāya sabbepi taṃ pokkharaṇiṃ parivāretvā	1251	
PA_atk-s05_13a1:1251_6	uṭṭhitanaḷā ekacchiddā jātā. Imasmiñhi kappe cattāri kappaṭṭhiyapāṭihāriyāni nāma.	1251	
PA_atk-s05_13a1:1251_7	Katamāni cattāri? Cande sasalakkhaṇaṃ sakalampi imaṃ kappaṃ ṭhassati, vaṭṭakajātake	1251	
PA_atk-s05_13a1:1251_8	aggino nibbutaṭṭhānaṃ sakalampi imaṃ kappaṃ aggi na jhāyissati, ghaṭīkāranivesanaṭṭhānaṃ	1251	
PA_atk-s05_13a1:1251_9	sakalampi imaṃ kappaṃ anovassakaṃ ṭhassati, imaṃ pokkharaṇiṃ parivāretvā uṭṭhitanaḷā	1251	
PA_atk-s05_13a1:1251_10	sakalampi imaṃ kappaṃ ekacchiddā bhavissantīti imāni cattāri kappaṭṭhiyapāṭihāriyāni nāma.	12511	
PA_atk-s05_13a1:1252_0	Bodhisatto evaṃ adhiṭṭhahitvā ekaṃ naḷaṃ ādāya nisīdi. Tepi asītisahassavānarā ekekaṃ	1252	
PA_atk-s05_13a1:1252_1	ādāya pokkharaṇiṃ parivāretvā nisīdiṃsu. Tepi bodhisattassa naḷena ākaḍḍhitvā pānīyaṃ	1252	
PA_atk-s05_13a1:1252_2	pivanakāle sabbe tīre nisinnāva piviṃsu. Evaṃ tehi pānīye pivite dakarakkhaso kiñci	1252	
PA_atk-s05_13a1:1252_3	alabhitvā anattamano sakanivesanameva gato. Bodhisattopi saparivāro araññameva pāvisi.	1252	
PA_atk-s05_13a1:1253_0	Satthā pana “imesaṃ, bhikkhave, naḷānaṃ ekacchiddabhāvo nāma mayhamevetaṃ porāṇakaadhiṭṭhāna”nti	1253	
PA_atk-s05_13a1:1253_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā dakarakkhaso	1253	
PA_atk-s05_13a1:1253_2	devadatto ahosi, asītisahassavānarā buddhaparisā, upāyakusalo pana kapirājā ahameva ahosi”nti.	1253	
PA_atk-s05_13a1:1254	Naḷapānajātakavaṇṇanā dasamā.	125	
PA_atk-s05_13a1:1255	Sīlavaggo dutiyo.	125	
PA_atk-s05_13a1:1256	Tassuddānaṃ –	125	
PA_atk-s05_13a1:1257	Nigrodhaṃ lakkhaṇaṃ kaṇḍi, vātamigaṃ kharādiyaṃ;	125	
PA_atk-s05_13a1:1258	Tipallatthaṃ mālutañca, matabhatta ayācitaṃ;	125	
PA_atk-s05_13a1:1259	Naḷapānanti te dasāti.	125	
PA_atk-s05_13a1:1260	3. Kuruṅgavaggo	126	
PA_atk-s05_13a1:1262	[21] 1. Kuruṅgamigajātakavaṇṇanā	126	
PA_atk-s05_13a1:1263_0	Ñātametaṃ kuruṅgassāti idaṃ satthā veḷuvane viharanto devadattaṃ ārabbha kathesi.	1263	
PA_atk-s05_13a1:1263_1	Ekasmiñhi samaye dhammasabhāyaṃ sannipatitā bhikkhū “āvuso devadatto tathāgatassa	1263	
PA_atk-s05_13a1:1263_2	ghātanatthāya dhanuggahe payojesi, silaṃ pavijjhi, dhanapālaṃ vissajjesi, sabbathāpi	1263	
PA_atk-s05_13a1:1263_3	dasabalassa vadhāya parisakkatī”ti devadattassa avaṇṇaṃ kathentā nisīdiṃsu. Satthā	1263	
PA_atk-s05_13a1:1263_4	āgantvā paññattāsane nisinno “kāya nuttha, bhikkhave, etarahi kathāya sannisinnā”ti	1263	
PA_atk-s05_13a1:1263_5	pucchi. Bhante, devadatto tumhākaṃ vadhāya parisakkatīti tassa aguṇakathāya sannisinnāmhāti.	1263	
PA_atk-s05_13a1:1263_6	Satthā “na, bhikkhave, devadatto idāneva mama vadhāya parisakkati, pubbepi mama vadhāya	1263	
PA_atk-s05_13a1:1263_7	parisakkiyeva, na ca pana maṃ vadhituṃ asakkhī”ti vatvā atītaṃ āhari.	1263	
PA_atk-s05_13a1:1264_0	Atīte bārāṇasiyaṃ brahmadatte rajjaṃ kārente bodhisatto kuruṅgamigo hutvā ekasmiṃ	1264	
PA_atk-s05_13a1:1264_1	araññāyatane phalāni khādanto vasati. So ekasmiṃ kāle phalasampanne sepaṇṇirukkhe	1264	
PA_atk-s05_13a1:1264_2	sepaṇṇiphalāni khādati. Atheko gāmavāsī aṭṭakaluddako phalarukkhamūlesu migānaṃ padāni	1264	
PA_atk-s05_13a1:1264_3	upadhāretvā uparirukkhe aṭṭakaṃ bandhitvā tattha nisīditvā phalāni khādituṃ āgatāgate	1264	
PA_atk-s05_13a1:1264_4	mige sattiyā vijjhitvā tesaṃ maṃsaṃ vikkiṇanto jīvikaṃ kappeti. So ekadivasaṃ tasmiṃ	1264	
PA_atk-s05_13a1:1264_5	rukkhamūle bodhisattassa padavaḷañjaṃ disvā tasmiṃ sepaṇṇirukkhe aṭṭakaṃ bandhitvā	1264	
PA_atk-s05_13a1:1264_6	pātova bhuñjitvā sattiṃ ādāya vanaṃ pavisitvā taṃ rukkhaṃ āruhitvā aṭṭake nisīdi.	1264	
PA_atk-s05_13a1:1264_7	Bodhisattopi pātova vasanaṭṭhānā nikkhamitvā “sepaṇṇiphalāni khādissāmī”ti āgamma	1264	
PA_atk-s05_13a1:1264_8	taṃ rukkhamūlaṃ sahasāva apavisitvā “kadāci aṭṭakaluddakā rukkhesu aṭṭakaṃ bandhanti,	1264	
PA_atk-s05_13a1:1264_9	atthi nu kho evarūpo upaddavo”ti pariggaṇhanto bāhiratova aṭṭhāsi.	1264	
PA_atk-s05_13a1:1265_0	Luddakopi bodhisattassa anāgamanabhāvaṃ ñatvā aṭṭake nisinnova sepaṇṇiphalāni khipitvā	1265	
PA_atk-s05_13a1:1265_1	khipitvā tassa purato pātesi. Bodhisatto “imāni phalāni āgantvā mayhaṃ purato patanti,	1265	
PA_atk-s05_13a1:1265_2	atthi nu kho upari luddako”ti punappunaṃ ullokento luddakaṃ disvā apassanto viya	1265	
PA_atk-s05_13a1:1265_3	hutvā “ambho, rukkha-pubbe tvaṃ olambakaṃ cārento viya ujukameva phalāni pātesi,	1265	
PA_atk-s05_13a1:1265_4	ajja pana te rukkhadhammo pariccatto, evaṃ tayā rukkhadhamme pariccatte ahampi aññaṃ	1265	
PA_atk-s05_13a1:1265_5	rukkhamūlaṃ upasaṅkamitvā mayhaṃ āhāraṃ pariyesissāmī”ti vatvā imaṃ gāthamāha –	1265	
PA_atk-s05_13a1:1267	“Ñātametaṃ kuruṅgassa, yaṃ tvaṃ sepaṇṇi seyyasi;	126	
PA_atk-s05_13a1:1268	Aññaṃ sepaṇṇi gacchāmi, na me te ruccate phala”nti.	126	
PA_atk-s05_13a1:1269_0	Tattha ñātanti pākaṭaṃ jātaṃ. Etanti idaṃ. Kuruṅgassāti kuruṅgamigassa. Yaṃ tvaṃ	1269	
PA_atk-s05_13a1:1269_1	sepaṇṇi seyyasīti yaṃ tvaṃ ambho sepaṇṇirukkha purato phalāni pātayamāno seyyasi	1269	
PA_atk-s05_13a1:1269_2	viseyyasi visiṇṇaphalo hosi, taṃ sabbaṃ kuruṅgamigassa pākaṭaṃ jātaṃ. Na me te ruccate	1269	
PA_atk-s05_13a1:1269_3	phalanti evaṃ phalaṃ dadamānāya na me tava phalaṃ ruccati, tiṭṭha tvaṃ, ahaṃ aññattha	1269	
PA_atk-s05_13a1:1269_4	gacchissāmīti agamāsi.	1269	
PA_atk-s05_13a1:1270_0	Athassa luddako aṭṭake nisinnova sattiṃ khipitvā “gaccha, viraddho dānimhi ta”nti	1270	
PA_atk-s05_13a1:1270_1	āha. Bodhisatto nivattitvā ṭhito āha “ambho purisa, idānīsi kiñcāpi maṃ viraddho,	1270	
PA_atk-s05_13a1:1270_2	aṭṭha pana mahāniraye soḷasaussadaniraye pañcavidhabandhanādīni ca kammakāraṇāni	1270	
PA_atk-s05_13a1:1270_3	aviraddhoyevāsī”ti. Evañca pana vatvā palāyitvā yathāruciṃ gato, luddopi otaritvā yathāruciṃ gato.	1270	
PA_atk-s05_13a1:1271_0	Satthāpi “na, bhikkhave, devadatto idāneva mama vadhāya parisakkati, pubbepi parisakkiyeva,	1271	
PA_atk-s05_13a1:1271_1	na ca pana maṃ vadhituṃ asakkhī”ti imaṃ dhammadesanaṃ āharitvā anusandhiṃ ghaṭetvā	1271	
PA_atk-s05_13a1:1271_2	jātakaṃ samodhānesi – “tadā aṭṭakaluddako devadatto ahosi, kuruṅgamigo pana ahameva ahosi”nti.	1271	
PA_atk-s05_13a1:1272	Kuruṅgamigajātakavaṇṇanā paṭhamā.	127	
PA_atk-s05_13a1:1274	[22] 2. Kukkurajātakavaṇṇanā	127	
PA_atk-s05_13a1:1275	Ye kukkurāti idaṃ satthā jetavane viharanto ñātatthacariyaṃ ārabbha kathesi. Sā dvādasakanipāte bhaddasālajātake āvibhavissati. Idaṃ pana vatthuṃ patiṭṭhapetvā atītaṃ āhari.	127	
PA_atk-s05_13a1:1276_0	Atīte bārāṇasiyaṃ brahmadatte rajjaṃ kārente bodhisatto tathārūpaṃ kammaṃ paṭicca	1276	
PA_atk-s05_13a1:1276_1	kukkurayoniyaṃ nibbattitvā anekasatakukkuraparivuto mahāsusāne vasati. Athekadivasaṃ	1276	
PA_atk-s05_13a1:1276_2	rājā setasindhavayuttaṃ sabbālaṅkārapaṭimaṇḍitaṃ rathaṃ āruyha uyyānaṃ gantvā tattha	1276	
PA_atk-s05_13a1:1276_3	divasabhāgaṃ kīḷitvā atthaṅgate sūriye nagaraṃ pāvisi. Tassa taṃ rathavarattaṃ yathānaddhameva	1276	
PA_atk-s05_13a1:1276_4	rājaṅgaṇe ṭhapayiṃsu, so rattibhāge deve vassante tinto. Uparipāsādato koleyyakasunakhā	1276	
PA_atk-s05_13a1:1276_5	otaritvā tassa cammañca naddhiñca khādiṃsu. Punadivase rañño ārocesuṃ “deva, niddhamanamukhena	1276	
PA_atk-s05_13a1:1276_6	sunakhā pavisitvā rathassa cammañca naddhiñca khādiṃsū”ti. Rājā sunakhānaṃ kujjhitvā	1276	
PA_atk-s05_13a1:1276_7	“diṭṭhadiṭṭhaṭṭhāne sunakhe ghātethā”ti āha. Tato paṭṭhāya sunakhānaṃ mahābyasanaṃ	1276	
PA_atk-s05_13a1:1276_8	udapādi. Te diṭṭhidiṭṭhaṭṭhāne ghātiyamānā palāyitvā susānaṃ gantvā bodhisattassa santikaṃ agamaṃsu.	1276	
PA_atk-s05_13a1:1277_0	Bodhisatto ‘tumhe bahū sannipatitā, kiṃ nu kho kāraṇa”nti pucchi. Te “antepure kira	1277	
PA_atk-s05_13a1:1277_1	rathassa cammañca naddhi ca sunakhehi khāditā’ti kuddho rājā sunakhavadhaṃ āṇāpesi,	1277	
PA_atk-s05_13a1:1277_2	bahū sunakhā vinassanti, mahābhayaṃ uppanna”nti āhaṃsu. Bodhisatto cintesi “ārakkhaṭṭhāne	1277	
PA_atk-s05_13a1:1277_3	bahi sunakhānaṃ okāso natthi, antorājanivesane koleyyakasunakhānameva taṃ kammaṃ	1277	
PA_atk-s05_13a1:1277_4	bhavissati. Idāni pana corānaṃ kiñci bhayaṃ natthi, acorā maraṇaṃ labhanti, yaṃnūnāhaṃ	1277	
PA_atk-s05_13a1:1277_5	core rañño dassetvā ñātisaṅghassa jīvitadānaṃ dadeyya”nti. So ñātake samassāsetvā	1277	
PA_atk-s05_13a1:1277_6	“tumhe mā bhāyittha, ahaṃ vo abhayaṃ āharissāmi, yāva rājānaṃ passāmi, tāva idheva	1277	
PA_atk-s05_13a1:1277_7	hothā”ti pāramiyo āvajjetvā mettābhāvanaṃ purecārikaṃ katvā “mayhaṃ upari leḍḍuṃ	1277	
PA_atk-s05_13a1:1277_8	vā muggaraṃ vā mā koci khipituṃ ussahī”ti adhiṭṭhāya ekakova antonagaraṃ pāvisi.	1277	
PA_atk-s05_13a1:1277_9	Atha naṃ disvā ekasattopi kujjhitvā olokento nāma nāhosi. Rājāpi sunakhavadhaṃ āṇāpetvā	1277	
PA_atk-s05_13a1:1277_10	sayaṃ vinicchaye nisinno hoti. Bodhisatto tattheva gantvā pakkhanditvā rañño āsanassa	12771	
PA_atk-s05_13a1:1277_11	heṭṭhā pāvisi. Atha naṃ rājapurisā nīharituṃ āraddhā, rājā pana vāresi.	12771	
PA_atk-s05_13a1:1278_0	So thokaṃ vissamitvā heṭṭhāsanā nikkhamitvā rājānaṃ vanditvā “deva, tumhe kukkure	1278	
PA_atk-s05_13a1:1278_1	mārāpethā”ti pucchi. “Āma, mārāpemaha”nti. “Ko nesaṃ aparādho narindā”ti? “Rathassa	1278	
PA_atk-s05_13a1:1278_2	me parivāracammañca naddhiñca khādiṃsū”ti. “Ye khādiṃsu, te jānāthā”ti? “Na jānāmā”ti.	1278	
PA_atk-s05_13a1:1278_3	“‘Ime nāma cammakhādakacorā’ti tathato ajānitvā diṭṭhadiṭṭhaṭṭhāneyeva mārāpanaṃ	1278	
PA_atk-s05_13a1:1278_4	na yuttaṃ, devā”ti. “Rathacammassa kukkurehi khāditattā ‘diṭṭhadiṭṭhe sabbeva mārethā’ti	1278	
PA_atk-s05_13a1:1278_5	sunakhavadhaṃ āṇāpesi”nti. “Kiṃ pana vo manussā sabbeva kukkure mārenti, udāhu maraṇaṃ	1278	
PA_atk-s05_13a1:1278_6	alabhantāpi atthī”ti? “Atthi, amhākaṃ ghare koleyyakā maraṇaṃ na labhantī”ti. Mahārāja	1278	
PA_atk-s05_13a1:1278_7	idāneva tumhe “rathacammassa kukkurehi khāditattā ‘diṭṭhadiṭṭhe sabbeva mārethā’ti	1278	
PA_atk-s05_13a1:1278_8	sunakhavadhaṃ āṇāpesi”nti avocuttha, idāni pana “amhākaṃ ghare koleyyakā maraṇaṃ	1278	
PA_atk-s05_13a1:1278_9	na labhantī”ti vadetha. “Nanu evaṃ sante tumhe chandādivasena agatigamanaṃ gacchatha,	1278	
PA_atk-s05_13a1:1278_10	agatigamanañca nāma na yuttaṃ, na ca rājadhammo, raññā nāma kāraṇagavesakena tulāsadisena	12781	
PA_atk-s05_13a1:1278_11	bhavituṃ vaṭṭati, idāni ca koleyyakā maraṇaṃ na labhanti, dubbalasunakhāva labhanti,	12781	
PA_atk-s05_13a1:1278_12	evaṃ sante nāyaṃ sabbasunakhaghaccā, dubbalaghātikā nāmesā”ti. Evañca pana vatvā	12781	
PA_atk-s05_13a1:1278_13	mahāsatto madhurassaraṃ nicchāretvā “mahārāja, yaṃ tumhe karotha, nāyaṃ dhammo”ti	12781	
PA_atk-s05_13a1:1278_14	rañño dhammaṃ desento imaṃ gāthamāha –	12781	
PA_atk-s05_13a1:1280	“Ye kukkurā rājakulamhi vaddhā, koleyyakā vaṇṇabalūpapannā;	128	
PA_atk-s05_13a1:1281	Teme na vajjhā mayamasma vajjhā, nāyaṃ saghaccā dubbalaghātikāya”nti.	128	
PA_atk-s05_13a1:1282_0	Tattha ye kukkurāti ye sunakhā. Yathā hi dhāruṇhopi passāvo “pūtimutta”nti, tadahujātopi	1282	
PA_atk-s05_13a1:1282_1	siṅgālo “jarasiṅgālo”ti, komalāpi galocilatā “pūtilatā”ti, suvaṇṇavaṇṇopi kāyo “pūtikāyo”ti	1282	
PA_atk-s05_13a1:1282_2	vuccati, evamevaṃ vassasatikopi sunakho “kukkuro”ti vuccati. Tasmā mahallakā kāyabalūpapannāpi	1282	
PA_atk-s05_13a1:1282_3	te “kukkurā”tveva vuttā. Vaddhāti vaḍḍhitā. Koleyyakāti rājakule jātā sambhūtā saṃvaḍḍhā.	1282	
PA_atk-s05_13a1:1282_4	Vaṇṇabalūpapannāti sarīravaṇṇena ceva kāyabalena ca sampannā. Teme na vajjhāti te	1282	
PA_atk-s05_13a1:1282_5	ime sassāmikā sārakkhā na vajjhā. Mayamasma vajjhāti assāmikā anārakkhā mayaṃ vajjhā	1282	
PA_atk-s05_13a1:1282_6	nāma jātā. Nāyaṃ saghaccāti evaṃ sante ayaṃ avisesena saghaccā nāma na hoti. Dubbalaghātikāyanti	1282	
PA_atk-s05_13a1:1282_7	ayaṃ pana dubbalānaṃyeva ghātanato dubbalaghātikā nāma hoti. Rājūhi nāma corā niggaṇhitabbā,	1282	
PA_atk-s05_13a1:1282_8	no acorā. Idha pana corānaṃ kiñci bhayaṃ natthi, acorā maraṇaṃ labhanti. Aho imasmiṃ	1282	
PA_atk-s05_13a1:1282_9	loke ayuttaṃ vattati, aho adhammo vattatīti.	1282	
PA_atk-s05_13a1:1283_0	Rājā bodhisattassa vacaraṃ sutvā āha – “jānāsi tvaṃ, paṇḍita, asukehi nāma rathacammaṃ	1283	
PA_atk-s05_13a1:1283_1	khādita”nti? “Āma, jānāmī”ti. “Kehi khādita”nti? “Tumhākaṃ gehe vasanakehi koleyyakasunakhehī”ti.	1283	
PA_atk-s05_13a1:1283_2	“Kathaṃ tehi khāditabhāvo jānitabbo”ti? “Ahaṃ tehi khāditabhāvaṃ dassesāmī”ti. “Dassehi	1283	
PA_atk-s05_13a1:1283_3	paṇḍitā”ti. “Tumhākaṃ ghare koleyyakasunakhe āharāpetvā thokaṃ takkañca dabbatiṇāni	1283	
PA_atk-s05_13a1:1283_4	ca āharāpethā”ti. Rājā tathā akāsi. Atha naṃ mahāsatto “imāni tiṇāni takkena maddāpetvā	1283	
PA_atk-s05_13a1:1283_5	ete sunakhe pāyethā”ti āha. Rājā tathā katvā pāyāpesi, pītā pītā sunakhā saddhiṃ	1283	
PA_atk-s05_13a1:1283_6	cammehi vamiṃsu. Rājā “sabbaññubuddhassa byākaraṇaṃ viyā”ti tuṭṭho bodhisattassa	1283	
PA_atk-s05_13a1:1283_7	setacchattena pūjaṃ akāsi. Bodhisatto “dhammaṃ cara, mahārāja, mātāpitūsu khattiyā”tiādīhi	1283	
PA_atk-s05_13a1:1283_8	tesakuṇajātake āgatāhi dasahi dhammacariyagāthāhi rañño dhammaṃ desetvā “mahārāja,	1283	
PA_atk-s05_13a1:1283_9	ito paṭṭhāya appamatto hohī”ti rājānaṃ pañcasu sīlesu patiṭṭhāpetvā setacchattaṃ raññova paṭiadāsi.	1283	
PA_atk-s05_13a1:1284_0	Rājā mahāsattassa dhammakathaṃ sutvā sabbasattānaṃ abhayaṃ datvā bodhisattaṃ ādiṃ	1284	
PA_atk-s05_13a1:1284_1	katvā sabbasunakhānaṃ attano bhojanasadisameva niccabhattaṃ paṭṭhapetvā bodhisattassa	1284	
PA_atk-s05_13a1:1284_2	ovāde ṭhito yāvatāyukaṃ dānādīni puññāni katvā kālaṃ katvā devaloke uppajji. Kukkurovādo	1284	
PA_atk-s05_13a1:1284_3	dasa vassasahassāni pavatti. Bodhisattopi yāvatāyukaṃ ṭhatvā yathākammaṃ gato.	1284	
PA_atk-s05_13a1:1285_0	Satthā “na, bhikkhave, tathāgato idāneva ñātakānaṃ atthaṃ carati, pubbepi cariyevā”ti	1285	
PA_atk-s05_13a1:1285_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā rājā	1285	
PA_atk-s05_13a1:1285_2	ānando ahosi, avasesā parisā buddhaparisā, kukkurapaṇḍito pana ahameva ahosi”nti.	1285	
PA_atk-s05_13a1:1286	Kukkurajātakavaṇṇanā dutiyā.	128	
PA_atk-s05_13a1:1288	[23] 3. Bhojājānīyajātakavaṇṇanā	128	
PA_atk-s05_13a1:1289_0	Api passena semānoti idaṃ satthā jetavane viharanto ekaṃ ossaṭṭhavīriyaṃ bhikkhuṃ	1289	
PA_atk-s05_13a1:1289_1	ārabbha kathesi. Tasmiñhi samaye satthā taṃ bhikkhuṃ āmantetvā “bhikkhu, pubbe paṇḍitā	1289	
PA_atk-s05_13a1:1289_2	anāyatanepi vīriyaṃ akaṃsu, pahāraṃ laddhāpi neva ossajiṃsū”ti vatvā atītaṃ āhari.	1289	
PA_atk-s05_13a1:1290_0	Atīte bārāṇasiyaṃ brahmadatte rajjaṃ kārente bodhisatto bhojājānīyasindhavakule nibbatto	1290	
PA_atk-s05_13a1:1290_1	sabbālaṅkārasampanno bārāṇasirañño maṅgalasso ahosi. So satasahassagghanikāya suvaṇṇapātiyaṃyeva	1290	
PA_atk-s05_13a1:1290_2	nānaggarasasampannaṃ tivassikagandhasālibhojanaṃ bhuñjati, cātujjātikagandhūpalittāyameva	1290	
PA_atk-s05_13a1:1290_3	bhūmiyaṃ tiṭṭhati, taṃ ṭhānaṃ rattakambalasāṇiparikkhittaṃ upari suvaṇṇatārakakhacitacelavitānaṃ	1290	
PA_atk-s05_13a1:1290_4	samosaritagandhadāmamālādāmaṃ avijahitagandhatelapadīpaṃ hoti. Bārāṇasirajjaṃ pana	1290	
PA_atk-s05_13a1:1290_5	apatthentā rājāno nāma natthi. Ekaṃ samayaṃ satta rājāno bārāṇasiṃ parikkhipitvā	1290	
PA_atk-s05_13a1:1290_6	“amhākaṃ rajjaṃ vā detu, yuddhaṃ vā”ti bārāṇasirañño paṇṇaṃ pesesuṃ. Rājā amacce	1290	
PA_atk-s05_13a1:1290_7	sannipātetvā taṃ pavattiṃ ācikkhitvā “idāni kiṃ karoma, tātā”ti pucchi. “Deva, tumhehi	1290	
PA_atk-s05_13a1:1290_8	tāva āditova yuddhāya na gantabbaṃ, asukaṃ nāma assārohaṃ pesetvā yuddhaṃ kāretha,	1290	
PA_atk-s05_13a1:1290_9	tasmiṃ asakkonte pacchā jānissāmā”ti. Rājā taṃ pakkosāpetvā “sakkhissasi, tāta, sattahi	1290	
PA_atk-s05_13a1:1290_10	rājūhi saddhiṃ yuddhaṃ kātu”nti āha. “Deva, sace bhojājānīyasindhavaṃ labhāmi, tiṭṭhantu	12901	
PA_atk-s05_13a1:1290_11	satta rājāno, sakalajambudīpe rājūhipi saddhiṃ yujjhituṃ sakkhissāmī”ti. “Tāta, bhojājānīyasindhavo	12901	
PA_atk-s05_13a1:1290_12	vā hotu añño vā, yaṃ icchasi, taṃ gahetvā yuddhaṃ karohī”ti.	12901	
PA_atk-s05_13a1:1291_0	So “sādhu, devā”ti rājānaṃ vanditvā pāsādā oruyha bhojājānīyasindhavaṃ āharāpetvā	1291	
PA_atk-s05_13a1:1291_1	suvammitaṃ katvā attanāpi sabbasannāhasannaddho khaggaṃ bandhitvā sindhavapiṭṭhivaragato	1291	
PA_atk-s05_13a1:1291_2	nagarā nikkhamma vijjulatā viya caramāno paṭhamaṃ balakoṭṭhakaṃ bhinditvā ekaṃ rājānaṃ	1291	
PA_atk-s05_13a1:1291_3	jīvaggāhameva gahetvā āgantvā nagare balassa niyyādetvā puna gantvā dutiyaṃ balakoṭṭhakaṃ	1291	
PA_atk-s05_13a1:1291_4	bhinditvā tathā tatiyanti evaṃ pañca rājāno jīvaggāhaṃ gahetvā chaṭṭhaṃ balakoṭṭhakaṃ	1291	
PA_atk-s05_13a1:1291_5	bhinditvā chaṭṭhassa rañño gahitakāle bhojājānīyo pahāraṃ labhati, lohitaṃ paggharati,	1291	
PA_atk-s05_13a1:1291_6	vedanā balavatiyo vattanti. Assāroho tassa pahaṭabhāvaṃ ñatvā bhojājānīyasindhavaṃ	1291	
PA_atk-s05_13a1:1291_7	rājadvāre nipajjāpetvā sannāhaṃ sithilaṃ katvā aññaṃ assaṃ sannayhituṃ āraddho. Bodhisatto	1291	
PA_atk-s05_13a1:1291_8	mahāphāsukapassena nipannova akkhīni ummiletvā assārohaṃ disvā “ayaṃ aññaṃ assaṃ	1291	
PA_atk-s05_13a1:1291_9	sannayhati, ayañca asso sattamaṃ balakoṭṭhakaṃ bhinditvā sattamaṃ rājānaṃ gaṇhituṃ	1291	
PA_atk-s05_13a1:1291_10	na sakkhissati, mayā katakammañca nassissati, appaṭisamo assārohopi nassissati, rājāpi	12911	
PA_atk-s05_13a1:1291_11	parahatthaṃ gamissati, ṭhapetvā maṃ añño asso sattamaṃ balakoṭṭhakaṃ bhinditvā sattamaṃ	12911	
PA_atk-s05_13a1:1291_12	rājānaṃ gahetuṃ samattho nāma natthī”ti nipannakova assārohaṃ pakkosāpetvā “samma	12911	
PA_atk-s05_13a1:1291_13	assāroha, sattamaṃ balakoṭṭhakaṃ bhinditvā sattamaṃ rājānaṃ gahetuṃ samattho ṭhapetvā	12911	
PA_atk-s05_13a1:1291_14	maṃ añño asso nāma natthi, nāhaṃ mayā katakammaṃ nāsessāmi, mamaññeva uṭṭhāpetvā	12911	
PA_atk-s05_13a1:1291_15	sannayhāhī”ti vatvā imaṃ gāthamāha –	12911	
PA_atk-s05_13a1:1293	“Api passena semāno, sallebhi sallalīkato;	129	
PA_atk-s05_13a1:1294	Seyyova vaḷavā bhojjho, yuñja maññeva sārathī”ti.	129	
PA_atk-s05_13a1:1295_0	Tattha api passena semānoti ekena passena sayamānakopi. Sallebhi sallalīkatoti sallehi	1295	
PA_atk-s05_13a1:1295_1	viddhopi samāno. Seyyova vaḷavā bhojjhoti vaḷavāti sindhavakulesu ajāto khaluṅkasso.	1295	
PA_atk-s05_13a1:1295_2	Bhojjhoti bhojājānīyasindhavo. Iti etasmā vaḷavā sallehi viddhopi bhojājānīyasindhavova	1295	
PA_atk-s05_13a1:1295_3	seyyo varo uttamo. Yuñja maññeva sārathīti yasmā eva gatopi ahameva seyyo, tasmā	1295	
PA_atk-s05_13a1:1295_4	mamaññeva yojehi, maṃ vammehīti vadati.	1295	
PA_atk-s05_13a1:1296_0	Assāroho bodhisattaṃ uṭṭhāpetvā vaṇaṃ bandhitvā susannaddhaṃ sannayhitvā tassa piṭṭhiyaṃ	1296	
PA_atk-s05_13a1:1296_1	nisīditvā sattamaṃ balakoṭṭhakaṃ bhinditvā sattamaṃ rājānaṃ jīvaggāhaṃ gahetvā rājabalassa	1296	
PA_atk-s05_13a1:1296_2	niyyādesi, bodhisattampi rājadvāraṃ ānayiṃsu. Rājā tassa dassanatthāya nikkhami.	1296	
PA_atk-s05_13a1:1296_3	Mahāsatto rājānaṃ āha – “mahārāja, satta rājāno mā ghātayittha, sapathaṃ kāretvā	1296	
PA_atk-s05_13a1:1296_4	vissajjetha, mayhañca assārohassa ca dātabbaṃ yasaṃ assārohasseva detha, satta rājāno	1296	
PA_atk-s05_13a1:1296_5	gahetvā dinnayodhaṃ nāma nāsetuṃ na vaṭṭati. Tumhepi dānaṃ detha, sīlaṃ rakkhatha,	1296	
PA_atk-s05_13a1:1296_6	dhammena samena rajjaṃ kārethā”ti. Evaṃ bodhisattena rañño ovāde dinne bodhisattassa	1296	
PA_atk-s05_13a1:1296_7	sannāhaṃ mocayiṃsu, so sannāhe muttamatteyeva nirujjhi. Rājā tassa sarīrakiccaṃ kāretvā	1296	
PA_atk-s05_13a1:1296_8	assārohassa mahantaṃ yasaṃ datvā satta rājāno puna attanno adubbhāya sapathaṃ kāretvā	1296	
PA_atk-s05_13a1:1296_9	sakasakaṭṭhānāni pesetvā dhammena samena rajjaṃ kāretvā jīvitapariyosāne yathākammaṃ gato.	1296	
PA_atk-s05_13a1:1297_0	Satthā “evaṃ bhikkhu pubbe paṇḍitā anāyatanepi vīriyaṃ akaṃsu, evarūpaṃ pahāraṃ laddhāpi	1297	
PA_atk-s05_13a1:1297_1	na ossajiṃsu, tvaṃ pana evarūpe niyyānikasāsane pabbajitvā kasmā vīriyaṃ ossajasī”ti	1297	
PA_atk-s05_13a1:1297_2	vatvā cattāri saccāni pakāsesi, saccapariyosāne ossaṭṭhavīriyo bhikkhu arahattaphale patiṭṭhāsi.	1297	
PA_atk-s05_13a1:1298	Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā rājā ānando ahosi, assāroho sāriputto, bhojājānīyasindhavo pana ahameva ahosi”nti.	129	
PA_atk-s05_13a1:1299	Bhojājānīyajātakavaṇṇanā tatiyā.	129	
PA_atk-s05_13a1:1301	[24] 4. Ājaññajātakavaṇṇanā	130	
PA_atk-s05_13a1:1302_0	Yadā yadāti idampi satthā jetavane viharanto ossaṭṭhavīriyameva bhikkhuṃ ārabbha	1302	
PA_atk-s05_13a1:1302_1	kathesi. Taṃ pana bhikkhuṃ satthā āmantetvā “bhikkhu pubbe paṇḍitā anāyatanepi laddhappahārāpi	1302	
PA_atk-s05_13a1:1302_2	hutvā vīriyaṃ akaṃsū”ti vatvā atītaṃ āhari.	1302	
PA_atk-s05_13a1:1303_0	Atīte bārāṇasiyaṃ brahmadatte rajjaṃ kārente purimanayeneva satta rājāno nagaraṃ	1303	
PA_atk-s05_13a1:1303_1	parivārayiṃsu. Atheko rathikayodho dve bhātikasindhave rathe yojetvā nagarā nikkhamma	1303	
PA_atk-s05_13a1:1303_2	cha balakoṭṭhake bhinditvā cha rājāno aggahesi. Tasmiṃ khaṇe jeṭṭhakaasso pahāraṃ	1303	
PA_atk-s05_13a1:1303_3	labhi. Rathiko rathaṃ pesento rājadvāraṃ āgantvā jeṭṭhabhātikaṃ rathā mocetvā sannāhaṃ	1303	
PA_atk-s05_13a1:1303_4	sithilaṃ katvā ekeneva passena nipajjāpetvā aññaṃ assaṃ sannayhituṃ āraddho. Bodhisatto	1303	
PA_atk-s05_13a1:1303_5	taṃ disvā purimanayeneva cintetvā rathikaṃ pakkosāpetvā nipannakova imaṃ gāthamāha –	1303	
PA_atk-s05_13a1:1305	“Yadā yadā yattha yadā, yattha yattha yadā yadā;	130	
PA_atk-s05_13a1:1306	Ājañño kurute vegaṃ, hāyanti tattha vāḷavā”ti.	130	
PA_atk-s05_13a1:1307_0	Tattha yadā yadāti pubbaṇhādīsu yasmiṃ yasmiṃ kāle. Yatthāti yasmiṃ ṭhāne magge vā	1307	
PA_atk-s05_13a1:1307_1	saṅgāmasīse vā. Yadāti yasmiṃ khaṇe. Yattha yatthāti sattannaṃ balakoṭṭhakānaṃ vasena	1307	
PA_atk-s05_13a1:1307_2	bahūsu yuddhamaṇḍalesu. Yadā yadāti yasmiṃ yasmiṃ kāle pahāraṃ laddhakāle vā aladdhakāle	1307	
PA_atk-s05_13a1:1307_3	vā. Ājañño kurute veganti sārathissa cittarucitaṃ kāraṇaṃ ājānanasabhāvo ājañño varasindhavo	1307	
PA_atk-s05_13a1:1307_4	vegaṃ karoti vāyamati vīriyaṃ ārabhati. Hāyanti tattha vāḷavāti tasmiṃ vege kariyamāne	1307	
PA_atk-s05_13a1:1307_5	itare vaḷavasaṅkhātā khaḷuṅkassā hāyanti parihāyanti, tasmā imasmiṃ rathe maṃyeva yojehīti āha.	1307	
PA_atk-s05_13a1:1308_0	Sārathi bodhisattaṃ uṭṭhāpetvā rathe yojetvā sattamaṃ balakoṭṭhakaṃ bhinditvā sattamaṃ	1308	
PA_atk-s05_13a1:1308_1	rājānaṃ ādāya rathaṃ pesento rājadvāraṃ āgantvā sindhavaṃ mocesi. Bodhisatto ekena	1308	
PA_atk-s05_13a1:1308_2	passena nipanno purimanayeneva rañño ovādaṃ datvā nirujjhi. Rājā tassa sarīrakiccaṃ	1308	
PA_atk-s05_13a1:1308_3	kāretvā sārathissa sammānaṃ katvā dhammena rajjaṃ kāretvā yathākammaṃ gato.	1308	
PA_atk-s05_13a1:1309_0	Satthā imaṃ dhammadesanaṃ āharitvā saccāni pakāsesi, saccapariyosāne so bhikkhu arahatte	1309	
PA_atk-s05_13a1:1309_1	patiṭṭhāsi. Satthā jātakaṃ samodhānesi “tadā rājā ānandatthero ahosi, asso sammāsambuddho”ti.	1309	
PA_atk-s05_13a1:1310	Ājaññajātakavaṇṇanā catutthā.	131	
PA_atk-s05_13a1:1312	[25] 5. Titthajātakavaṇṇanā	131	
PA_atk-s05_13a1:1313_0	Aññamaññehi titthehīti idaṃ satthā jetavane viharanto dhammasenāpatissa saddhivihārikaṃ	1313	
PA_atk-s05_13a1:1313_1	ekaṃ suvaṇṇakārapubbakaṃ bhikkhuṃ ārabbha kathesi. Āsayānusayañāṇañhi buddhānaṃyeva	1313	
PA_atk-s05_13a1:1313_2	hoti, na aññesaṃ. Tasmā dhammasenāpati attano āsayānusayañāṇassa natthitāya saddhivihārikassa	1313	
PA_atk-s05_13a1:1313_3	āsayānusayaṃ ajānanto asubhakammaṭṭhānameva kathesi, tassa taṃ na sappāyamahosi.	1313	
PA_atk-s05_13a1:1313_4	Kasmā? So kira paṭipāṭiyā pañca jātisatāni suvaṇṇakārageheyeva paṭisandhiṃ gaṇhi,	1313	
PA_atk-s05_13a1:1313_5	athassa dīgharattaṃ parisuddhasuvaṇṇadassanavasena paricitattā asubhaṃ na sappāyamahosi.	1313	
PA_atk-s05_13a1:1313_6	So tattha nimittamattampi uppādetuṃ asakkonto cattāro māse khepesi.	1313	
PA_atk-s05_13a1:1314_0	Dhammasenāpati attano saddhivihārikassa arahattaṃ dātuṃ asakkonto “addhā ayaṃ buddhaveneyyo	1314	
PA_atk-s05_13a1:1314_1	bhavissati, tathāgatassa santikaṃ nessāmī”ti cintetvā pātova taṃ ādāya satthu santikaṃ	1314	
PA_atk-s05_13a1:1314_2	agamāsi. Satthā “kiṃ nu kho, sāriputta, ekaṃ bhikkhuṃ ādāya āgatosī”ti pucchi. “Ahaṃ,	1314	
PA_atk-s05_13a1:1314_3	bhante, imassa kammaṭṭhānaṃ adāsiṃ, ayaṃ pana catūhi māsehi nimittamattampi na uppādesi,	1314	
PA_atk-s05_13a1:1314_4	svāhaṃ ‘buddhaveneyyo eso bhavissatī’ti cintetvā tumhākaṃ santikaṃ ādāya āgato”ti.	1314	
PA_atk-s05_13a1:1314_5	“Sāriputta, kataraṃ pana te kammaṭṭhānaṃ saddhivihārikassa dinna”nti? “Asubhakammaṭṭhānaṃ	1314	
PA_atk-s05_13a1:1314_6	bhagavā”ti. “Sāriputta, natthi tava santāne āsayānusayañāṇaṃ, gaccha, tvaṃ sāyanhasamaye	1314	
PA_atk-s05_13a1:1314_7	āgantvā tava saddhivihārikaṃ ādāya gaccheyyāsī”ti. Evaṃ satthā theraṃ uyyojetvā tassa	1314	
PA_atk-s05_13a1:1314_8	bhikkhussa manāpaṃ cīvarañca nivāsanañca dāpetvā taṃ ādāya gāmaṃ piṇḍāya pavisitvā	1314	
PA_atk-s05_13a1:1314_9	paṇītaṃ khādanīyabhojanīyaṃ dāpetvā mahābhikkhusaṅghaparivāro puna vihāraṃ āgantvā	1314	
PA_atk-s05_13a1:1314_10	gandhakuṭiyaṃ divasabhāgaṃ khepetvā sāyanhasamaye taṃ bhikkhuṃ gahetvā vihāracārikaṃ	13141	
PA_atk-s05_13a1:1314_11	caramāno ambavane ekaṃ pokkharaṇiṃ māpetvā tattha mahantaṃ paduminigacchaṃ, tatrāpi	13141	
PA_atk-s05_13a1:1314_12	ca mahantaṃ ekaṃ padumapupphaṃ māpetvā “bhikkhu imaṃ pupphaṃ olokento nisīdā”ti nisīdāpetvā gandhakuṭiṃ pāvisi.	13141	
PA_atk-s05_13a1:1315_0	So bhikkhu taṃ pupphaṃ punappunaṃ oloketi. Bhagavā taṃ pupphaṃ jaraṃ pāpesi, taṃ	1315	
PA_atk-s05_13a1:1315_1	tassa passantasseva jaraṃ patvā vivaṇṇaṃ ahosi. Athassa pariyantato paṭṭhāya pattāni	1315	
PA_atk-s05_13a1:1315_2	patantāni muhuttena sabbāni patiṃsu. Tato kiñjakkhaṃ pati, kaṇṇikāva avasissi. So	1315	
PA_atk-s05_13a1:1315_3	bhikkhu taṃ passanto cintesi “idaṃ padumapupphaṃ idāneva abhirūpaṃ ahosi dassanīyaṃ,	1315	
PA_atk-s05_13a1:1315_4	athassa vaṇṇo pariṇato, pattāni ca kiñcakkhañca patitaṃ, kaṇṇikāmattameva avasiṭṭhaṃ,	1315	
PA_atk-s05_13a1:1315_5	evarūpassa nāma padumassa jarā pattā, mayhaṃ sarīrassa kiṃ na pāpuṇissati, sabbe	1315	
PA_atk-s05_13a1:1315_6	saṅkhārā aniccā”ti vipassanaṃ paṭṭhapesi. Satthā “tassa cittaṃ vipassanaṃ āruḷha”nti	1315	
PA_atk-s05_13a1:1315_7	ñatvā gandhakuṭiyaṃ nisinnova obhāsaṃ pharitvā imaṃ gāthamāha –	1315	
PA_atk-s05_13a1:1316	“Ucchinda sinehamattano, kumudaṃ sāradikaṃva pāṇinā;	131	
PA_atk-s05_13a1:1317	Santimaggameva brūhaya, nibbānaṃ sugatena desita”nti. ;	131	
PA_atk-s05_13a1:1318	So bhikkhu gāthāpariyosāne arahattaṃ patvā “mutto vatamhi sabbabhavehī”ti cintetvā –	131	
PA_atk-s05_13a1:1319	“So vutthavāso paripuṇṇamānaso, khīṇāsavo antimadehadhārī;	131	
PA_atk-s05_13a1:1320	Visuddhasīlo susamāhitindriyo, cando yathā rāhumukhā pamutto.	132	
PA_atk-s05_13a1:1321	“Samotataṃ mohamahandhakāraṃ, vinodayiṃ sabbamalaṃ asesaṃ;	132	
PA_atk-s05_13a1:1322	Ālokapajjotakaro pabhaṅkaro, sahassaraṃsī viya bhāṇumā nabhe”ti. –	132	
PA_atk-s05_13a1:1323_0	Ādīhi gāthāhi udānaṃ udānesi. Udānetvā ca pana gantvā bhagavantaṃ vandi. Theropi	1323	
PA_atk-s05_13a1:1323_1	āgantvā satthāraṃ vanditvā attano saddhivihārikaṃ gahetvā agamāsi. Ayaṃ pavatti bhikkhūnaṃ	1323	
PA_atk-s05_13a1:1323_2	antare pākaṭā jātā. Bhikkhū dhammasabhāyaṃ dasabalassa guṇe vaṇṇayamānā nisīdiṃsu	1323	
PA_atk-s05_13a1:1323_3	– “āvuso, sāriputtatthero āsayānusayañāṇassa abhāvena attano saddhivihārikassa āsayaṃ	1323	
PA_atk-s05_13a1:1323_4	na jānāti, satthā pana ñatvā ekadivaseneva tassa saha paṭisambhidāhi arahattaṃ adāsi,	1323	
PA_atk-s05_13a1:1323_5	aho buddhā nāma mahānubhāvā”ti.	1323	
PA_atk-s05_13a1:1324_0	Satthā āgantvā paññattāsane nisīditvā “kāya nuttha, bhikkhave, etarahi kathāya sannisinnā”ti	1324	
PA_atk-s05_13a1:1324_1	pucchi. “Na bhagavā aññāya kathāya, tumhākaññeva pana dhammasenāpatino saddhivihārikassa	1324	
PA_atk-s05_13a1:1324_2	āsayānusayañāṇakathāyā”ti. Satthā “na, bhikkhave, etaṃ acchariyaṃ, svāhaṃ etarahi	1324	
PA_atk-s05_13a1:1324_3	buddho hutvā tassa āsayaṃ jānāmi, pubbepāhaṃ tassa āsayaṃ jānāmiyevā”ti vatvā atītaṃ āhari.	1324	
PA_atk-s05_13a1:1325_0	Atīte bārāṇasiyaṃ brahmadatto rajjaṃ kāresi. Tadā bodhisatto taṃ rājānaṃ atthe ca	1325	
PA_atk-s05_13a1:1325_1	dhamme ca anusāsati. Tadā rañño maṅgalaassanhānatitthe aññataraṃ vaḷavaṃ khaḷuṅkassaṃ	1325	
PA_atk-s05_13a1:1325_2	nhāpesuṃ. Maṅgalasso vaḷavena nhānatitthaṃ otāriyamāno jigucchitvā otarituṃ na icchi.	1325	
PA_atk-s05_13a1:1325_3	Assagopako gantvā rañño ārocesi “deva, maṅgalasso titthaṃ otarituṃ na icchatī”ti.	1325	
PA_atk-s05_13a1:1325_4	Rājā bodhisattaṃ pesesi – “gaccha, paṇḍita, jānāhi kena kāraṇena asso titthaṃ otāriyamāno	1325	
PA_atk-s05_13a1:1325_5	na otaratī”ti. Bodhisatto “sādhu, devā”ti nadītīraṃ gantvā assaṃ oloketvā nirogabhāvamassa	1325	
PA_atk-s05_13a1:1325_6	ñatvā “kena nu kho kāraṇena ayaṃ imaṃ titthaṃ na otaratī”ti upadhārento “paṭhamataraṃ	1325	
PA_atk-s05_13a1:1325_7	ettha añño nhāpito bhavissati, tenesa jigucchamāno titthaṃ na otarati maññe”ti cintetvā	1325	
PA_atk-s05_13a1:1325_8	assagopake pucchi “ambho, imasmiṃ titthe kaṃ paṭhamaṃ nhāpayitthā”ti? “Aññataraṃ	1325	
PA_atk-s05_13a1:1325_9	vaḷavassaṃ, sāmī”ti.	1325	
PA_atk-s05_13a1:1326_0	Bodhisatto “esa attano sindhavatāya jigucchanto ettha nhāyituṃ na icchati, imaṃ aññatitthe	1326	
PA_atk-s05_13a1:1326_1	nhāpetuṃ vaṭṭatī”ti tassa āsayaṃ ñatvā “bho assagopaka, sappimadhuphāṇitādibhisaṅkhatapāyāsampi	1326	
PA_atk-s05_13a1:1326_2	tāva punappunaṃ bhuñjantassa titti hoti. Ayaṃ asso bahū vāre idha titthe nhāto, aññampi	1326	
PA_atk-s05_13a1:1326_3	tāva naṃ titthaṃ otāretvā nhāpetha ca pāyetha cā”ti vatvā imaṃ gāthamāha –	1326	
PA_atk-s05_13a1:1328	“Aññamaññehi titthehi, assaṃ pāyehi sārathi;	132	
PA_atk-s05_13a1:1329	Accāsanassa puriso, pāyāsassapi tappatī”ti.	132	
PA_atk-s05_13a1:1330_0	Tattha aññamaññehīti aññehi aññehi. Pāyehīti desanāsīsametaṃ, nhāpehi ca pāyehi cāti	1330	
PA_atk-s05_13a1:1330_1	attho. Accāsanassāti karaṇatthe sāmivacanaṃ, atiasanena atibhuttenāti attho. Pāyāsassapi	1330	
PA_atk-s05_13a1:1330_2	tappatīti sappiādīhi abhisaṅkhatena madhurapāyāsena tappati titto hoti, dhāto suhito	1330	
PA_atk-s05_13a1:1330_3	na puna bhuñjitukāmataṃ āpajjati. Tasmā ayampi asso imasmiṃ titthe nibaddhaṃ nhānena	1330	
PA_atk-s05_13a1:1330_4	pariyattiṃ āpanno bhavissati, aññattha naṃ nhāpethāti.	1330	
PA_atk-s05_13a1:1331_0	Te tassa vacanaṃ sutvā assaṃ aññatitthaṃ otāretvā pāyiṃsu ceva nhāpayiṃsu ca. Bodhisatto	1331	
PA_atk-s05_13a1:1331_1	assassa pānīyaṃ pivitvā nhānakāle rañño santikaṃ agamāsi. Rājā “kiṃ, tāta, asso nhāto	1331	
PA_atk-s05_13a1:1331_2	ca pīto cā”ti pucchi. “Āma, devā”ti. “Paṭhamaṃ kiṃ kāraṇā na icchatī”ti? “Iminā nāma	1331	
PA_atk-s05_13a1:1331_3	kāraṇenā”ti sabbaṃ ācikkhi. Rājā “evarūpassa tiracchānassāpi nāma āsayaṃ jānāti,	1331	
PA_atk-s05_13a1:1331_4	aho paṇḍito”ti bodhisattassa mahantaṃ yasaṃ datvā jīvitapariyosāne yathākammaṃ gato.	1331	
PA_atk-s05_13a1:1331_5	Bodhisattopi yathākammameva gato.	1331	
PA_atk-s05_13a1:1332_0	Satthā “na, bhikkhave, ahaṃ etassa idāneva āsayaṃ jānāmi, pubbepi jānāmiyevā”ti imaṃ	1332	
PA_atk-s05_13a1:1332_1	dhammadesanaṃ āharitvā anusandhiṃ ghaṭetvā jātakaṃ samodhānesi – “tadā maṅgalaasso	1332	
PA_atk-s05_13a1:1332_2	ayaṃ bhikkhu ahosi, rājā ānando, paṇḍitāmacco pana ahameva ahosi”nti.	1332	
PA_atk-s05_13a1:1333	Titthajātakavaṇṇanā pañcamā.	133	
PA_atk-s05_13a1:1335	[26] 6. Mahiḷāmukhajātakavaṇṇanā	133	
PA_atk-s05_13a1:1336_0	Purāṇacorāna vaco nisammāti idaṃ satthā veḷuvane viharanto devadattaṃ ārabbha kathesi.	1336	
PA_atk-s05_13a1:1336_1	Devadatto ajātasattukumāraṃ pasādetvā lābhasakkāraṃ nipphādesi. Ajātasattukumāro	1336	
PA_atk-s05_13a1:1336_2	devadattassa gayāsīse vihāraṃ kāretvā nānaggarasehi tivassikagandhasālibhojanassa	1336	
PA_atk-s05_13a1:1336_3	divase divase pañca thālipākasatāni abhihari. Lābhasakkāraṃ nissāya devadattassa	1336	
PA_atk-s05_13a1:1336_4	parivāro mahanto jāto, devadatto parivārena saddhiṃ vihāreyeva hoti. Tena samayena	1336	
PA_atk-s05_13a1:1336_5	rājagahavāsikā dve sahāyā. Tesu eko satthu santike pabbajito, eko devadattassa. Te	1336	
PA_atk-s05_13a1:1336_6	aññamaññaṃ tasmiṃ tasmiṃ ṭhānepi passanti, vihāraṃ gantvāpi passantiyeva.	1336	
PA_atk-s05_13a1:1337_0	Athekadivasaṃ devadattassa nissitako itaraṃ āha – “āvuso, kiṃ tvaṃ devasikaṃ sedehi	1337	
PA_atk-s05_13a1:1337_1	muccamānehi piṇḍāya carasi, devadatto gayāsīsavihāre nisīditvāva nānaggarasehi subhojanaṃ	1337	
PA_atk-s05_13a1:1337_2	bhuñjati, evarūpo upāyo natthi, kiṃ tvaṃ dukkhaṃ anubhosi, kiṃ te pātova gayāsīsaṃ	1337	
PA_atk-s05_13a1:1337_3	āgantvā sauttaribhaṅgaṃ yāguṃ pivitvā aṭṭhārasavidhaṃ khajjakaṃ khāditvā nānaggarasehi	1337	
PA_atk-s05_13a1:1337_4	subhojanaṃ bhuñjituṃ na vaṭṭatī”ti? So punappunaṃ vuccamāno gantukāmo hutvā tato	1337	
PA_atk-s05_13a1:1337_5	paṭṭhāya gayāsīsaṃ gantvā bhuñjitvā kālasseva veḷuvanaṃ āgacchati. So sabbakālaṃ	1337	
PA_atk-s05_13a1:1337_6	paṭicchādetuṃ nāsakkhi, “gayāsīsaṃ gantvā devadattassa paṭṭhapitaṃ bhattaṃ bhuñjatī”ti	1337	
PA_atk-s05_13a1:1337_7	na cirasseva pākaṭo jāto. Atha naṃ sahāyā pucchiṃsu “saccaṃ kira, tvaṃ āvuso, devadattassa	1337	
PA_atk-s05_13a1:1337_8	paṭṭhapitaṃ bhattaṃ bhuñjasī”ti. “Ko evamāhā”ti? “Asuko ca asuko cā”ti. “Saccaṃ ahaṃ	1337	
PA_atk-s05_13a1:1337_9	āvuso gayāsīsaṃ gantvā bhuñjāmi, na pana me devadatto bhattaṃ deti, aññe manussā	1337	
PA_atk-s05_13a1:1337_10	dentī”ti. “Āvuso, devadatto buddhānaṃ paṭikaṇṭako dussīlo ajātasattuṃ pasādetvā adhammena	13371	
PA_atk-s05_13a1:1337_11	attano lābhasakkāraṃ uppādesi, tvaṃ evarūpe niyyānike buddhasāsane pabbajitvā devadattassa	13371	
PA_atk-s05_13a1:1337_12	adhammena uppannaṃ bhojanaṃ bhuñjasi, ehi taṃ satthu santikaṃ nessāmā”ti taṃ bhikkhuṃ	13371	
PA_atk-s05_13a1:1337_13	ādāya dhammasabhaṃ āgamiṃsu.	13371	
PA_atk-s05_13a1:1338_0	Satthā disvāva “kiṃ, bhikkhave, etaṃ bhikkhuṃ anicchantaññeva ādāya āgatatthā”ti?	1338	
PA_atk-s05_13a1:1338_1	“Āma bhante, ayaṃ bhikkhu tumhākaṃ santike pabbajitvā devadattassa adhammena uppannaṃ	1338	
PA_atk-s05_13a1:1338_2	bhojanaṃ bhuñjatī”ti. “Saccaṃ kira tvaṃ bhikkhu devadattassa adhammena uppannaṃ bhojanaṃ	1338	
PA_atk-s05_13a1:1338_3	bhuñjasī”ti? “Na bhante, devadatto mayhaṃ deti, aññe manussā denti, tamahaṃ bhuñjāmī”ti.	1338	
PA_atk-s05_13a1:1338_4	Satthā “mā bhikkhu ettha parihāraṃ kari, devadatto anācāro dussīlo, kathañhi nāma	1338	
PA_atk-s05_13a1:1338_5	tvaṃ idha pabbajitvā mama sāsanaṃ bhajantoyeva devadattassa bhattaṃ bhuñjasi, niccakālampi	1338	
PA_atk-s05_13a1:1338_6	bhajanasīlakova tvaṃ diṭṭhadiṭṭheyeva bhajasī”ti vatvā atītaṃ āhari.	1338	
PA_atk-s05_13a1:1339_0	Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Tadā	1339	
PA_atk-s05_13a1:1339_1	rañño mahiḷāmukho nāma maṅgalahatthī ahosi sīlavā ācārasampanno, na kañci viheṭheti.	1339	
PA_atk-s05_13a1:1339_2	Athekadivasaṃ tassa sālāya samīpe rattibhāgasamanantare corā āgantvā tassa avidūre	1339	
PA_atk-s05_13a1:1339_3	nisinnā coramantaṃ mantayiṃsu “evaṃ ummaṅgo bhinditabbo, evaṃ sandhicchedakammaṃ	1339	
PA_atk-s05_13a1:1339_4	kattabbaṃ, ummaṅgañca sandhicchedañca maggasadisaṃ titthasadisaṃ nijjaṭaṃ niggumbaṃ	1339	
PA_atk-s05_13a1:1339_5	katvā bhaṇḍaṃ harituṃ vaṭṭati, harantena māretvāva haritabbaṃ, evaṃ uṭṭhātuṃ samattho	1339	
PA_atk-s05_13a1:1339_6	nāma na bhavissati, corena ca nāma sīlācārayuttena na bhavitabbaṃ, kakkhaḷena pharusena	1339	
PA_atk-s05_13a1:1339_7	sāhasikena bhavitabba”nti. Evaṃ mantetvā aññamaññaṃ uggaṇhāpetvā agamaṃsu. Eteneva	1339	
PA_atk-s05_13a1:1339_8	upāyena punadivasepi punadivasepīti bahū divase tattha āgantvā mantayiṃsu. So tesaṃ	1339	
PA_atk-s05_13a1:1339_9	vacanaṃ sutvā “te maṃ sikkhāpentī”ti saññāya “idāni mayā kakkhaḷena pharusena sāhasikena	1339	
PA_atk-s05_13a1:1339_10	bhavitabba”nti tathārūpova ahosi. Pātova āgataṃ hatthigopakaṃ soṇḍāya gahetvā bhūmiyaṃ	13391	
PA_atk-s05_13a1:1339_11	pothetvā māresi. Aparampi tathā aparampi tathāti āgatāgataṃ māretiyeva.	13391	
PA_atk-s05_13a1:1340_0	“Mahiḷāmukho ummattako jāto diṭṭhadiṭṭhe māretī”ti rañño ārocayiṃsu. Rājā bodhisattaṃ	1340	
PA_atk-s05_13a1:1340_1	pahiṇi “gaccha paṇḍita, jānāhi kena kāraṇena so duṭṭho jāto”ti. Bodhisatto gantvā	1340	
PA_atk-s05_13a1:1340_2	tassa sarīre arogabhāvaṃ ñatvā “kena nu kho kāraṇena esa duṭṭho jāto”ti upadhārento	1340	
PA_atk-s05_13a1:1340_3	“addhā avidūre kesañci vacanaṃ sutvā ‘maṃ ete sikkhāpentī’ti saññāya duṭṭho jāto”ti	1340	
PA_atk-s05_13a1:1340_4	sanniṭṭhānaṃ katvā hatthigopake pucchi “atthi nu kho hatthisālāya samīpe rattibhāge	1340	
PA_atk-s05_13a1:1340_5	kehici kiñci kathitapubba”nti? “Āma, sāmi, corā āgantvā kathayiṃsū”ti. Bodhisatto	1340	
PA_atk-s05_13a1:1340_6	gantvā rañño ārocesi “deva, añño hatthissa sarīre vikāro natthi, corānaṃ kathaṃ sutvā	1340	
PA_atk-s05_13a1:1340_7	duṭṭho jāto”ti. “Idāni kiṃ kātuṃ vaṭṭatī”ti? “Sīlavante samaṇabrāhmaṇe hatthisālāyaṃ	1340	
PA_atk-s05_13a1:1340_8	nisīdāpetvā sīlācārakathaṃ kathāpetuṃ vaṭṭatī”ti. “Evaṃ kārehi, tātā”ti.	1340	
PA_atk-s05_13a1:1341_0	Bodhisatto gantvā sīlavante samaṇabrāhmaṇe hatthisālāyaṃ nisīdāpetvā “sīlakathaṃ	1341	
PA_atk-s05_13a1:1341_1	kathetha, bhante”ti āha. Te hatthissa avidūre nisinnā “na koci parāmasitabbo na māretabbo,	1341	
PA_atk-s05_13a1:1341_2	sīlācārasampannena khantimettānuddayayuttena bhavituṃ vaṭṭatī”ti sīlakathaṃ kathayiṃsu.	1341	
PA_atk-s05_13a1:1341_3	So taṃ sutvā “maṃ ime sikkhāpenti, ito dāni paṭṭhāya sīlavantena bhavitabba”nti sīlavā	1341	
PA_atk-s05_13a1:1341_4	ahosi. Rājā bodhisattaṃ pucchi “kiṃ, tāta, sīlavā jāto”ti? Bodhisatto “āma, devā”ti.	1341	
PA_atk-s05_13a1:1341_5	“Evarūpo duṭṭhahatthī paṇḍite nissāya porāṇakadhammeyeva patiṭṭhito”ti vatvā imaṃ gāthamāha –	1341	
PA_atk-s05_13a1:1343	“Purāṇacorāna vaco nisamma, mahiḷāmukho pothayamanvacārī;	134	
PA_atk-s05_13a1:1344	Susaññatānañhi vaco nisamma, gajuttamo sabbaguṇesu aṭṭhā”ti.	134	
PA_atk-s05_13a1:1345_0	Tattha purāṇacorānanti porāṇacorānaṃ. Nisammāti sutvā, paṭhamaṃ corānaṃ vacanaṃ sutvāti	1345	
PA_atk-s05_13a1:1345_1	attho. Mahiḷāmukhoti hatthinimukhena sadisamukho. Yathā mahiḷā purato olokiyamānā	1345	
PA_atk-s05_13a1:1345_2	sobhati, na pacchato, tathā sopi purato olokiyamāno sobhati. Tasmā “mahiḷāmukho”tissa	1345	
PA_atk-s05_13a1:1345_3	nāmaṃ akaṃsu. Pothayamanvacārīti pothayanto mārento anucārī. Ayameva vā pāṭho. Susaññatānanti	1345	
PA_atk-s05_13a1:1345_4	suṭṭhu saññatānaṃ sīlavantānaṃ. Gajuttamoti uttamagajo maṅgalahatthī. Sabbaguṇesu	1345	
PA_atk-s05_13a1:1345_5	aṭṭhāti sabbesu porāṇaguṇesu patiṭṭhito. Rājā “tiracchānagatassāpi āsayaṃ jānātī”ti	1345	
PA_atk-s05_13a1:1345_6	bodhisattassa mahantaṃ yasaṃ adāsi. So yāvatāyukaṃ ṭhatvā saddhiṃ bodhisattena yathākammaṃ gato.	1345	
PA_atk-s05_13a1:1346_0	Satthā “pubbepi tvaṃ bhikkhu diṭṭhadiṭṭheyeva bhaji, corānaṃ vacanaṃ sutvā core bhaji,	1346	
PA_atk-s05_13a1:1346_1	dhammikānaṃ vacanaṃ sutvā dhammike bhajī”ti imaṃ dhammadesanaṃ āharitvā anusandhiṃ	1346	
PA_atk-s05_13a1:1346_2	ghaṭetvā jātakaṃ samodhānesi – “tadā mahiḷāmukho vipakkhasevakabhikkhu ahosi, rājā	1346	
PA_atk-s05_13a1:1346_3	ānando, amacco pana ahameva ahosi”nti.	1346	
PA_atk-s05_13a1:1347	Mahiḷāmukhajātakavaṇṇanā chaṭṭhā.	134	
PA_atk-s05_13a1:1349	[27] 7. Abhiṇhajātakavaṇṇanā	134	
PA_atk-s05_13a1:1350_0	Nālaṃ kabaḷaṃ padātaveti idaṃ satthā jetavane viharanto ekaṃ upāsakañca mahallakattherañca	1350	
PA_atk-s05_13a1:1350_1	ārabbha kathesi. Sāvatthiyaṃ kira dve sahāyakā. Tesu eko pabbajitvā devasikaṃ itarassa	1350	
PA_atk-s05_13a1:1350_2	gharaṃ gacchati. So tassa bhikkhaṃ datvā sayampi bhuñjitvā teneva saddhiṃ vihāraṃ	1350	
PA_atk-s05_13a1:1350_3	gantvā yāva sūriyatthaṅgamanā ālāpasallāpena nisīditvā nagaraṃ pavisati, itaropi	1350	
PA_atk-s05_13a1:1350_4	naṃ yāva nagaradvārā anugantvā nivattati. So tesaṃ vissāso bhikkhūnaṃ antare pākaṭo	1350	
PA_atk-s05_13a1:1350_5	jāto. Athekadivasaṃ bhikkhū tesaṃ vissāsakathaṃ kathentā dhammasabhāyaṃ nisīdiṃsu.	1350	
PA_atk-s05_13a1:1350_6	Satthā āgantvā “kāya nuttha, bhikkhave, etarahi kathāya sannisinnā”ti pucchi, te	1350	
PA_atk-s05_13a1:1350_7	“imāya nāma, bhante”ti kathayiṃsu. Satthā “na, bhikkhave, idāneva ime vissāsikā,	1350	
PA_atk-s05_13a1:1350_8	pubbepi vissāsikāyeva ahesu”nti vatvā atītaṃ āhari.	1350	
PA_atk-s05_13a1:1351_0	Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Tadā	1351	
PA_atk-s05_13a1:1351_1	eko kukkuro maṅgalahatthisālaṃ gantvā maṅgalahatthissa bhuñjanaṭṭhāne patitāni bhattasitthāni	1351	
PA_atk-s05_13a1:1351_2	khādati. So teneva bhojanena saṃvaddhamāno maṅgalahatthissa vissāsiko jāto hatthisseva	1351	
PA_atk-s05_13a1:1351_3	santike bhuñjati, ubhopi vinā vattituṃ na sakkonti. So hatthī naṃ soṇḍāya gahetvā	1351	
PA_atk-s05_13a1:1351_4	aparāparaṃ karonto kīḷati, ukkhipitvā kumbhe patiṭṭhāpeti. Athekadivasaṃ eko gāmikamanusso	1351	
PA_atk-s05_13a1:1351_5	hatthigopakassa mūlaṃ datvā taṃ kukkuraṃ ādāya attano gāmaṃ agamāsi. Tato paṭṭhāya	1351	
PA_atk-s05_13a1:1351_6	so hatthī kukkuraṃ apassanto neva khādati na pivati na nhāyati. Tamatthaṃ rañño ārocesuṃ.	1351	
PA_atk-s05_13a1:1351_7	Rājā bodhisattaṃ pahiṇi “gaccha paṇḍita, jānāhi kiṃkāraṇā hatthī evaṃ karotī”ti.	1351	
PA_atk-s05_13a1:1352_0	Bodhisatto hatthisālaṃ gantvā hatthissa dummanabhāvaṃ ñatvā “imassa sarīre rogo na	1352	
PA_atk-s05_13a1:1352_1	paññāyati, kenaci panassa saddhiṃ mittasanthavena bhavitabbaṃ, taṃ apassanto esa	1352	
PA_atk-s05_13a1:1352_2	maññe sokābhibhūto”ti hatthigopake pucchi “atthi nu kho imassa kenaci saddhiṃ vissāso”ti?	1352	
PA_atk-s05_13a1:1352_3	“Āma, atthi sāmi ekena sunakhena saddhiṃ balavā mettī”ti. “Kahaṃ so etarahī”ti? “Ekena	1352	
PA_atk-s05_13a1:1352_4	manussena nīto”ti. “Jānātha panassa nivāsanaṭṭhāna”nti? “Na jānāma, sāmī”ti. Bodhisatto	1352	
PA_atk-s05_13a1:1352_5	rañño santikaṃ gantvā “natthi, deva, hatthissa koci ābādho, ekena panassa sunakhena	1352	
PA_atk-s05_13a1:1352_6	saddhiṃ balavavissāso, taṃ apassanto na bhuñjati maññe”ti vatvā imaṃ gāthamāha –	1352	
PA_atk-s05_13a1:1354	“Nālaṃ kabaḷaṃ padātave, na ca piṇḍaṃ na kuse na ghaṃsituṃ;	135	
PA_atk-s05_13a1:1355	Maññāmi abhiṇhadassanā, nāgo snehamakāsi kukkure”ti.	135	
PA_atk-s05_13a1:1356_0	Tattha nālanti na samattho. Kabaḷanti bhojanakāle paṭhamameva dinnaṃ kaṭukakabaḷaṃ.	1356	
PA_atk-s05_13a1:1356_1	Padātaveti paādātave, sandhivasena ākāralopo veditabbo, gahetunti attho. Na ca piṇḍanti	1356	
PA_atk-s05_13a1:1356_2	vaḍḍhetvā dīyamānaṃ bhattapiṇḍampi nālaṃ gahetuṃ. Na kuseti khādanatthāya dinnāni	1356	
PA_atk-s05_13a1:1356_3	tiṇānipi nālaṃ gahetuṃ. Na ghaṃsitunti nhāpiyamāno sarīrampi ghaṃsituṃ nālaṃ. Evaṃ	1356	
PA_atk-s05_13a1:1356_4	yaṃ yaṃ so hatthī kātuṃ na samattho, taṃ taṃ sabbaṃ rañño ārocetvā tassa asamatthabhāve	1356	
PA_atk-s05_13a1:1356_5	attanā sallakkhitakāraṇaṃ ārocento “maññāmī”tiādimāha.	1356	
PA_atk-s05_13a1:1357_0	Rājā tassa vacanaṃ sutvā “idāni kiṃ kātabbaṃ paṇḍitā”ti pucchi. “‘Amhākaṃ kira maṅgalahatthissa	1357	
PA_atk-s05_13a1:1357_1	sahāyaṃ sunakhaṃ eko manusso gahetvā gato, yassa ghare taṃ sunakhaṃ passanti, tassa	1357	
PA_atk-s05_13a1:1357_2	ayaṃ nāma daṇḍo’ti bheriṃ carāpetha devā”ti. Rājā tathā kāresi. Taṃ pavattiṃ sutvā	1357	
PA_atk-s05_13a1:1357_3	so puriso sunakhaṃ vissajjesi, sunakho vegenāgantvā hatthissa santikameva agamāsi.	1357	
PA_atk-s05_13a1:1357_4	Hatthī taṃ soṇḍāya gahetvā kumbhe ṭhapetvā roditvā paridevitvā kumbhā otāretvā tena	1357	
PA_atk-s05_13a1:1357_5	bhutte pacchā attanāpi bhuñji. “Tiracchānagatassa āsayaṃ jānātī”ti rājā bodhisattassa	1357	
PA_atk-s05_13a1:1357_6	mahantaṃ yasaṃ adāsi.	1357	
PA_atk-s05_13a1:1358_0	Satthā “na, bhikkhave, ime idāneva vissāsikā, pubbepi vissāsikāyevā”ti imaṃ dhammadesanaṃ	1358	
PA_atk-s05_13a1:1358_1	āharitvā catusaccakathāya vinivaṭṭetvā anusandhiṃ ghaṭetvā jātakaṃ samodhānesi. Idaṃ	1358	
PA_atk-s05_13a1:1358_2	catusaccakathāya vinivaṭṭanaṃ nāma sabbajātakesupi atthiyeva. Mayaṃ pana yatthassa	1358	
PA_atk-s05_13a1:1358_3	ānisaṃso paññāyati, tattheva dassayissāma.	1358	
PA_atk-s05_13a1:1359	Tadā sunakho upāsako ahosi, hatthī mahallakatthero, rājā ānando, amaccapaṇḍito pana ahameva ahosinti.	135	
PA_atk-s05_13a1:1360	Abhiṇhajātakavaṇṇanā sattamā.	136	
PA_atk-s05_13a1:1362	[28] 8. Nandivisālajātakavaṇṇanā	136	
PA_atk-s05_13a1:1363_0	Manuññameva bhāseyyāti idaṃ satthā jetavane viharanto chabbaggiyānaṃ bhikkhūnaṃ omasavādaṃ	1363	
PA_atk-s05_13a1:1363_1	ārabbha kathesi. Tasmiñhi samaye chabbaggiyā kalahaṃ karontā pesale bhikkhū khuṃsenti	1363	
PA_atk-s05_13a1:1363_2	vambhenti ovijjhanti, dasahi akkosavatthūhi akkosanti. Bhikkhū bhagavato ārocesuṃ.	1363	
PA_atk-s05_13a1:1363_3	Bhagavā chabbaggiye pakkosāpetvā “saccaṃ kira bhikkhavo”ti pucchitvā “sacca”nti vutte	1363	
PA_atk-s05_13a1:1363_4	vigarahitvā “bhikkhave, pharusavācā nāma tiracchānagatānampi amanāpā, pubbepi eko	1363	
PA_atk-s05_13a1:1363_5	tiracchānagato attānaṃ pharusena samudācarantaṃ sahassaṃ parājesī”ti vatvā atītaṃ āhari.	1363	
PA_atk-s05_13a1:1364_0	Atīte gandhāraraṭṭhe takkasilāyaṃ gandhārarājā rajjaṃ kāresi. Tadā bodhisatto goyoniyaṃ	1364	
PA_atk-s05_13a1:1364_1	nibbatti. Atha naṃ taruṇavacchakakāleyeva eko brāhmaṇo godakkhiṇādāyakānaṃ santikā	1364	
PA_atk-s05_13a1:1364_2	labhitvā “nandivisālo”ti nāmaṃ katvā puttaṭṭhāne ṭhapetvā sampiyāyamāno yāgubhattādīni	1364	
PA_atk-s05_13a1:1364_3	datvā posesi. Bodhisatto vayappatto cintesi “ahaṃ iminā brāhmaṇena kicchena paṭijaggito,	1364	
PA_atk-s05_13a1:1364_4	mayā ca saddhiṃ sakalajambudīpe añño samadhuro goṇo nāma natthi, yaṃnūnāhaṃ attano	1364	
PA_atk-s05_13a1:1364_5	balaṃ dassetvā brāhmaṇassa posāvaniyaṃ dadeyya”nti so ekadivasaṃ brāhmaṇaṃ āha “gaccha,	1364	
PA_atk-s05_13a1:1364_6	brāhmaṇa, ekaṃ govittakaseṭṭhiṃ upasaṅkamitvā ‘mayhaṃ balibaddo atibaddhaṃ sakaṭasataṃ	1364	
PA_atk-s05_13a1:1364_7	pavaṭṭetī’ti vatvā sahassena abbhutaṃ karohī”ti. So brāhmaṇo seṭṭhissa santikaṃ gantvā	1364	
PA_atk-s05_13a1:1364_8	kathaṃ samuṭṭhāpesi “imasmiṃ nagare kassa goṇo thāmasampanno”ti. Atha naṃ seṭṭhi	1364	
PA_atk-s05_13a1:1364_9	“asukassa ca asukassa cā”ti vatvā “sakalanagare pana amhākaṃ goṇehi sadiso nāma natthī”ti	1364	
PA_atk-s05_13a1:1364_10	āha. Brāhmaṇo “mayhaṃ eko goṇo atibaddhaṃ sakaṭasataṃ pavaṭṭetuṃ samattho atthī”ti	13641	
PA_atk-s05_13a1:1364_11	āha. Seṭṭhi gahapati “kuto evarūpo goṇo”ti āha. Brāhmaṇo “mayhaṃ gehe atthī”ti. “Tena	13641	
PA_atk-s05_13a1:1364_12	hi abbhutaṃ karohī”ti. “Sādhu karomī”ti sahassena abbhutaṃ akāsi.	13641	
PA_atk-s05_13a1:1365_0	So sakaṭasataṃ vālukāsakkharapāsāṇānaṃyeva pūretvā paṭipāṭiyā ṭhapetvā sabbāni akkhabandhanayottena	1365	
PA_atk-s05_13a1:1365_1	ekato bandhitvā nandivisālaṃ nhāpetvā gandhapañcaṅgulikaṃ katvā kaṇṭhe mālaṃ piḷandhitvā	1365	
PA_atk-s05_13a1:1365_2	purimasakaṭadhure ekakameva yojetvā sayaṃ dhure nisīditvā patodaṃ ukkhipitvā “gaccha	1365	
PA_atk-s05_13a1:1365_3	kūṭa, vahassu kūṭā”ti āha. Bodhisatto “ayaṃ maṃ akūṭaṃ kūṭavādena samudācaratī”ti	1365	
PA_atk-s05_13a1:1365_4	cattāro pāde thambhe viya niccale katvā aṭṭhāsi. Seṭṭhi taṅkhaṇaññeva brāhmaṇaṃ sahassaṃ	1365	
PA_atk-s05_13a1:1365_5	āharāpesi. Brāhmaṇo sahassaparājito goṇaṃ muñcitvā gharaṃ gantvā sokābhibhūto nipajji.	1365	
PA_atk-s05_13a1:1365_6	Nandivisālo caritvā āgato brāhmaṇaṃ sokābhibhūtaṃ disvā upasaṅkamitvā “kiṃ, brāhmaṇa,	1365	
PA_atk-s05_13a1:1365_7	niddāyasī”ti āha. “Kuto me, niddā, sahassaparājitassāti, brāhmaṇa, mayā ettakaṃ kālaṃ	1365	
PA_atk-s05_13a1:1365_8	tava gehe vasantena atthi kiñci bhājanaṃ vā bhinditapubbaṃ, koci vā madditapubbo,	1365	
PA_atk-s05_13a1:1365_9	aṭṭhāne vā pana uccārapassāvo katapubbo”ti? “Natthi tātā”ti. Atha tvaṃ maṃ kasmā	1365	
PA_atk-s05_13a1:1365_10	kūṭavādena samudācarasi, taveveso doso, mayhaṃ doso natthi, gaccha, tena saddhiṃ	13651	
PA_atk-s05_13a1:1365_11	dvīhi sahassehi abbhutaṃ karohi, kevalaṃ maṃ akūṭaṃ kūṭavādena mā samudācarasīti.	13651	
PA_atk-s05_13a1:1366_0	Brāhmaṇo tassa vacanaṃ sutvā gantvā dvīhi sahassehi abbhutaṃ katvā purimanayeneva	1366	
PA_atk-s05_13a1:1366_1	sakaṭasataṃ atibandhitvā nandivisālaṃ maṇḍetvā purimasakaṭadhure yojesi. Kathaṃ yojesīti?	1366	
PA_atk-s05_13a1:1366_2	Yugaṃ dhure niccalaṃ bandhitvā ekāya koṭiyā nandivisālaṃ yojetvā ekaṃ koṭiṃ dhurayottena	1366	
PA_atk-s05_13a1:1366_3	paliveṭhetvā yugakoṭiñca akkhapādañca nissāya muṇḍarukkhadaṇḍakaṃ datvā tena yottena	1366	
PA_atk-s05_13a1:1366_4	niccalaṃ bandhitvā ṭhapesi. Evañhi kate yugaṃ etto vā ito vā na gacchati, sakkā hoti	1366	
PA_atk-s05_13a1:1366_5	ekeneva goṇena ākaḍḍhituṃ. Athassa brāhmaṇo dhure nisīditvā nandivisālassa piṭṭhiṃ	1366	
PA_atk-s05_13a1:1366_6	parimajjitvā “gaccha bhadra, vahassu, bhandrā”ti āha. Bodhisatto atibaddhaṃ sakaṭasataṃ	1366	
PA_atk-s05_13a1:1366_7	ekavegeneva ākaḍḍhitvā pacchā ṭhitaṃ sakaṭaṃ purato ṭhitassa sakaṭassa ṭhāne ṭhapesi.	1366	
PA_atk-s05_13a1:1366_8	Govittakaseṭṭhi parājito brāhmaṇassa dve sahassāni adāsi. Aññepi manussā bodhisattassa	1366	
PA_atk-s05_13a1:1366_9	bahuṃ dhanaṃ adaṃsu, sabbaṃ brāhmaṇasseva ahosi. Evaṃ so bodhisattaṃ nissāya bahuṃ dhanaṃ labhi.	1366	
PA_atk-s05_13a1:1367	Satthā “na, bhikkhave, pharusavacanaṃ nāma kassaci manāpa”nti chabbaggiye bhikkhū garahitvā sikkhāpadaṃ paññapetvā abhisambuddho hutvā imaṃ gāthamāha –	136	
PA_atk-s05_13a1:1369	“Manuññameva bhāseyya, nāmanuññaṃ kudācanaṃ;	136	
PA_atk-s05_13a1:1370	Manuññaṃ bhāsamānassa, garuṃ bhāraṃ udaddhari;	137	
PA_atk-s05_13a1:1371	Dhanañca naṃ alābhesi, tena cattamano ahū”ti.	137	
PA_atk-s05_13a1:1372_0	Tattha manuññameva bhāseyyāti parena saddhiṃ bhāsamāno catudosavirahitaṃ madhuraṃ	1372	
PA_atk-s05_13a1:1372_1	manāpaṃ saṇhaṃ mudukaṃ piyavacanameva bhāseyya. Garuṃ bhāraṃ udaddharīti nandivisālo	1372	
PA_atk-s05_13a1:1372_2	balibaddo amanāpaṃ bhāsamānassa bhāraṃ anuddharitvā pacchā manāpaṃ piyavacanaṃ bhāsamānassa	1372	
PA_atk-s05_13a1:1372_3	brāhmaṇassa garuṃ bhāraṃ uddhari, uddharitvā kaḍḍhitvā pavaṭṭesīti attho, da-kāro	1372	
PA_atk-s05_13a1:1372_4	panettha byañjanasandhivasena padasandhikaro.	1372	
PA_atk-s05_13a1:1373	Iti satthā “manuññameva bhāseyyā”ti imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, nandivisālo pana ahameva ahosi”nti.	137	
PA_atk-s05_13a1:1374	Nandivisālajātakavaṇṇanā aṭṭhamā.	137	
PA_atk-s05_13a1:1376	[29] 9. Kaṇhajātakavaṇṇanā	137	
PA_atk-s05_13a1:1377_0	Yato yato garu dhuranti idaṃ satthā jetavane viharanto yamakapāṭihāriyaṃ ārabbha	1377	
PA_atk-s05_13a1:1377_1	kathesi. Taṃ saddhiṃ devorohaṇena terasakanipāte sarabhamigajātake āvi bhavissati.	1377	
PA_atk-s05_13a1:1377_2	Sammāsambuddhe pana yamakapāṭihāriyaṃ katvā devaloke temāsaṃ vasitvā mahāpavāraṇāya	1377	
PA_atk-s05_13a1:1377_3	saṅkassanagaradvāre oruyha mahantena parivārena jetavanaṃ paviṭṭhe bhikkhū dhammasabhāyaṃ	1377	
PA_atk-s05_13a1:1377_4	sannipatitvā “āvuso, tathāgato nāma asamadhuro, tathāgatena vuḷhadhuraṃ añño vahituṃ	1377	
PA_atk-s05_13a1:1377_5	samattho nāma natthi, cha satthāro ‘mayameva pāṭihāriyaṃ karissāma, mayameva pāṭihāriyaṃ	1377	
PA_atk-s05_13a1:1377_6	karissāmā’ti vatvā ekampi pāṭihāriyaṃ na akaṃsu, aho satthā asamadhuro”ti satthu	1377	
PA_atk-s05_13a1:1377_7	guṇakathaṃ kathentā nisīdiṃsu. Satthā āgantvā “kāya nuttha, bhikkhave, etarahi kathāya	1377	
PA_atk-s05_13a1:1377_8	sannisinnā”ti pucchi. “Mayaṃ, bhante, na aññāya kathāya, evarūpāya nāma tumhākameva	1377	
PA_atk-s05_13a1:1377_9	guṇakathāyā”ti. Satthā “bhikkhave, idāni mayā vuḷhadhuraṃ ko vahissati, pubbe tiracchānayoniyaṃ	1377	
PA_atk-s05_13a1:1377_10	nibbattopi ahaṃ attanā samadhuraṃ kañci nālattha”nti vatvā atītaṃ āhari.	13771	
PA_atk-s05_13a1:1378_0	Atīte bārāṇasiyaṃ brahmadatte rajjaṃ kārente bodhisatto goyoniyaṃ paṭisandhiṃ gaṇhi.	1378	
PA_atk-s05_13a1:1378_1	Atha naṃ sāmikā taruṇavacchakakāleyeva ekissā mahallikāya ghare vasitvā tassā nivāsavetanato	1378	
PA_atk-s05_13a1:1378_2	paricchinditvā adaṃsu. Sā taṃ yāgubhattādīhi paṭijaggamānā puttaṭṭhāne ṭhapetvā vaḍḍhesi.	1378	
PA_atk-s05_13a1:1378_3	So “ayyikākāḷako” tveva nāmaṃ paññāyittha. Vayappatto ca añjanavaṇṇo hutvā gāmagoṇehi	1378	
PA_atk-s05_13a1:1378_4	saddhiṃ carati, sīlācārasampanno ahosi. Gāmadārakā siṅgesupi kaṇṇesupi galepi gahetvā	1378	
PA_atk-s05_13a1:1378_5	olambanti, naṅguṭṭhepi gahetvā kīḷanti, piṭṭhiyampi nisīdanti. So ekadivasaṃ cintesi	1378	
PA_atk-s05_13a1:1378_6	“mayhaṃ mātā duggatā, maṃ puttaṭṭhāne ṭhapetvā dukkhena posesi, yaṃnūnāhaṃ bhatiṃ	1378	
PA_atk-s05_13a1:1378_7	katvā imaṃ duggatabhāvato moceyya”nti. So tato paṭṭhāya bhatiṃ upadhārento carati.	1378	
PA_atk-s05_13a1:1379_0	Athekadivasaṃ eko satthavāhaputto pañcahi sakaṭasatehi visamatitthaṃ sampatto, tassa	1379	
PA_atk-s05_13a1:1379_1	goṇā sakaṭāni uttāretuṃ na sakkonti, pañcasu sakaṭasatesu goṇā yugaparamparāya yojitā	1379	
PA_atk-s05_13a1:1379_2	ekampi sakaṭaṃ uttāretuṃ nāsakkhiṃsu. Bodhisattopi gāmagoṇehi saddhiṃ tattha samīpe	1379	
PA_atk-s05_13a1:1379_3	carati. Satthavāhaputtopi gosuttavittako, so “atthi nu kho etesaṃ gunnaṃ antare imāni	1379	
PA_atk-s05_13a1:1379_4	sakaṭāni uttāretuṃ samattho usabhājānīyo”ti upadhārayamāno bodhisattaṃ disvā “ayaṃ	1379	
PA_atk-s05_13a1:1379_5	ājānīyo sakkhissati mayhaṃ sakaṭāni uttāretuṃ, ko nu kho assa sāmiko”ti gopālake	1379	
PA_atk-s05_13a1:1379_6	pucchi “ko nu kho bho imassa sāmiko, ahaṃ imaṃ sakaṭe yojetvā sakaṭesu uttāritesu	1379	
PA_atk-s05_13a1:1379_7	vetanaṃ dassāmī”ti. Te āhaṃsu “gahetvā naṃ yojetha, natthi imassa imasmiṃ ṭhāne sāmiko”ti.	1379	
PA_atk-s05_13a1:1379_8	So naṃ nāsāya rajjukena bandhitvā ākaḍḍhento cāletumpi nāsakkhi. Bodhisatto kira	1379	
PA_atk-s05_13a1:1379_9	“bhatiyā kathitāya gamissāmī”ti na agamāsi. Satthavāhaputto tassādhippāyaṃ ñatvā	1379	
PA_atk-s05_13a1:1379_10	“sāmi, tayā pañcasu sakaṭasatesu uttāritesu ekekassa sakaṭassa dve dve kahāpaṇe bhatiṃ	13791	
PA_atk-s05_13a1:1379_11	katvā sahassaṃ dassāmī”ti āha. Tadā bodhisatto sayameva agamāsi. Atha naṃ purisā	13791	
PA_atk-s05_13a1:1379_12	purimasakaṭesu yojesuṃ. Atha naṃ ekavegeneva ukkhipitvā thale patiṭṭhāpesi. Etenupāyena	13791	
PA_atk-s05_13a1:1379_13	sabbasakaṭāni uttāresi.	13791	
PA_atk-s05_13a1:1380_0	Satthavāhaputto ekekassa sakaṭassa ekekaṃ katvā pañcasatāni bhaṇḍikaṃ katvā tassa	1380	
PA_atk-s05_13a1:1380_1	gale bandhi. So “ayaṃ mayhaṃ yathāparicchinnaṃ bhatiṃ na deti, na dānissa gantuṃ	1380	
PA_atk-s05_13a1:1380_2	dassāmī”ti gantvā sabbapurimasakaṭassa purato maggaṃ nivāretvā aṭṭhāsi. Apanetuṃ	1380	
PA_atk-s05_13a1:1380_3	vāyamantāpi naṃ apanetuṃ nāsakkhiṃsu. Satthavāhaputto “jānāti maññe esa attano bhatiyā	1380	
PA_atk-s05_13a1:1380_4	ūnabhāva”nti ekekasmiṃ sakaṭe dve dve katvā sahassabhaṇḍikaṃ bandhitvā “ayaṃ te sakaṭuttaraṇabhatī”ti	1380	
PA_atk-s05_13a1:1380_5	gīvāyaṃ laggesi. So sahassabhaṇḍikaṃ ādāya mātu santikaṃ agamāsi. Gāmadārakā “kiṃ	1380	
PA_atk-s05_13a1:1380_6	nāmetaṃ ayyikākāḷakassa gale”ti bodhisattassa santikaṃ āgacchanti. So te anubandhitvā	1380	
PA_atk-s05_13a1:1380_7	dūratova palāpento mātu santikaṃ gato. Pañcannaṃ pana sakaṭasatānaṃ uttāritattā rattehi	1380	
PA_atk-s05_13a1:1380_8	akkhīhi kilantarūpo paññāyittha. Ayyikā tassa gīvāya sahassatthavikaṃ disvā “tāta,	1380	
PA_atk-s05_13a1:1380_9	ayaṃ te kahaṃ laddhā”ti gopālakadārake pucchitvā tamatthaṃ sutvā “tāta, kiṃ ahaṃ	1380	
PA_atk-s05_13a1:1380_10	tayā laddhabhatiyā jīvitukāmā, kiṃkāraṇā evarūpaṃ dukkhaṃ anubhosī”ti vatvā bodhisattaṃ	13801	
PA_atk-s05_13a1:1380_11	uṇhodakena nhāpetvā sakalasarīraṃ telena makkhetvā pānīyaṃ pāyetvā sappāyaṃ bhojanaṃ	13801	
PA_atk-s05_13a1:1380_12	bhojetvā jīvitapariyosāne saddhiṃ bodhisattena yathākammaṃ gatā.	13801	
PA_atk-s05_13a1:1381	Satthā “na, bhikkhave, tathāgato idāneva asamadhuro, pubbepi asamadhuroyevā”ti vatvā imaṃ dhammadesanaṃ āharitvā anusandhiṃ ghaṭetvā abhisambuddho hutvā imaṃ gāthamāha –	138	
PA_atk-s05_13a1:1383	“Yato yato garu dhuraṃ, yato gambhīravattanī;	138	
PA_atk-s05_13a1:1384	Tadāssu kaṇhaṃ yuñjanti, svāssu taṃ vahate dhura”nti.	138	
PA_atk-s05_13a1:1385_0	Tattha yato yato garu dhuranti yasmiṃ yasmiṃ ṭhāne dhuraṃ garu bhāriyaṃ hoti, aññe	1385	
PA_atk-s05_13a1:1385_1	balibaddā ukkhipituṃ na sakkonti. Yato gambhīravattanīti vattanti etthāti vattanī,	1385	
PA_atk-s05_13a1:1385_2	maggassetaṃ nāmaṃ, yasmiṃ ṭhāne udakacikkhallamahantatāya vā visamacchinnataṭabhāvena	1385	
PA_atk-s05_13a1:1385_3	vā maggo gambhīro hotīti attho. Tadāssu kaṇhaṃ yuñjantīti ettha assūti nipātamattaṃ,	1385	
PA_atk-s05_13a1:1385_4	tadā kaṇhaṃ yuñjantīti attho. Yadā dhurañca garu hoti maggo ca gambhīro, tadā aññe	1385	
PA_atk-s05_13a1:1385_5	balibadde apanetvā kaṇhameva yojentīti vuttaṃ hoti. Svāssu taṃ vahate dhuranti etthāpi	1385	
PA_atk-s05_13a1:1385_6	assūti nipātamattameva, so taṃ dhuraṃ vahatīti attho.	1385	
PA_atk-s05_13a1:1386_0	Evaṃ bhagavā “tadā, bhikkhave, kaṇhova taṃ dhuraṃ vahatī”ti dassetvā anusandhiṃ ghaṭetvā	1386	
PA_atk-s05_13a1:1386_1	jātakaṃ samodhānesi – “tadā mahallikā uppalavaṇṇā ahosi, ayyikākāḷako pana ahameva ahosi”nti.	1386	
PA_atk-s05_13a1:1387	Kaṇhajātakavaṇṇanā navamā.	138	
PA_atk-s05_13a1:1389	[30] 10. Munikajātakavaṇṇanā	138	
PA_atk-s05_13a1:1390_0	Mā munikassa pihayīti idaṃ satthā jetavane viharanto thullakumārikāpalobhanaṃ ārabbha	1390	
PA_atk-s05_13a1:1390_1	kathesi. Taṃ terasakanipāte cūḷanāradakassapajātake āvi bhavissati. Satthā pana taṃ	1390	
PA_atk-s05_13a1:1390_2	bhikkhuṃ “saccaṃ kira tvaṃ bhikkhu ukkaṇṭhitosī”ti pucchi. “Āma, bhante”ti. “Kiṃ	1390	
PA_atk-s05_13a1:1390_3	nissāyā”ti? “Thullakumārikāpalobhanaṃ bhante”ti. Satthā “bhikkhu esā tava anatthakārikā,	1390	
PA_atk-s05_13a1:1390_4	pubbepi tvaṃ imissā vivāhadivase jīvitakkhayaṃ patvā mahājanassa uttaribhaṅgabhāvaṃ	1390	
PA_atk-s05_13a1:1390_5	patto”ti vatvā atītaṃ āhari.	1390	
PA_atk-s05_13a1:1391_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake ekassa kuṭumbikassa	1391	
PA_atk-s05_13a1:1391_1	gehe goyoniyaṃ nibbatti “mahālohito”ti nāmena, kaniṭṭhabhātāpissa cūḷalohito nāma	1391	
PA_atk-s05_13a1:1391_2	ahosi. Teyeva dve bhātike nissāya tasmiṃ kule kammadhuraṃ vattati. Tasmiṃ pana kule	1391	
PA_atk-s05_13a1:1391_3	ekā kumārikā atthi, taṃ eko nagaravāsī kulaputto attano puttassa vāresi. Tassā mātāpitaro	1391	
PA_atk-s05_13a1:1391_4	“kumārikāya vivāhakāle āgatānaṃ pāhunakānaṃ uttaribhaṅgo bhavissatī”ti yāgubhattaṃ	1391	
PA_atk-s05_13a1:1391_5	datvā munikaṃ nāma sūkaraṃ posesuṃ. Taṃ disvā cūḷalohito bhātaraṃ pucchi “imasmiṃ	1391	
PA_atk-s05_13a1:1391_6	kule kammadhuraṃ vattamānaṃ amhe dve bhātike nissāya vattati, ime pana amhākaṃ tiṇapalālādīneva	1391	
PA_atk-s05_13a1:1391_7	denti, sūkaraṃ yāgubhattena posenti, kena nu kho kāraṇena esa etaṃ labhatī”ti. Athassa	1391	
PA_atk-s05_13a1:1391_8	bhātā “tāta cūḷalohita, mā tvaṃ etassa bhojanaṃ pihayi, ayaṃ sūkaro maraṇabhattaṃ	1391	
PA_atk-s05_13a1:1391_9	bhuñjati. Etissā hi kumārikāya vivāhakāle āgatānaṃ pāhunakānaṃ uttaribhaṅgo bhavissatīti	1391	
PA_atk-s05_13a1:1391_10	ime etaṃ sūkaraṃ posenti, ito katipāhaccayena te manussā āgamissanti, atha naṃ sūkaraṃ	13911	
PA_atk-s05_13a1:1391_11	pādesu gahetvā kaḍḍhentā heṭṭhāmañcato nīharitvā jīvitakkhayaṃ pāpetvā pāhunakānaṃ	13911	
PA_atk-s05_13a1:1391_12	sūpabyañjanaṃ kariyamānaṃ passissasī”ti vatvā imaṃ gāthamāha –	13911	
PA_atk-s05_13a1:1393	“Mā munikassa pihayi, āturannāni bhuñjati;	139	
PA_atk-s05_13a1:1394	Appossukko bhusaṃ khāda, etaṃ dīghāyulakkhaṇa”nti.	139	
PA_atk-s05_13a1:1395_0	Tattha mā munikassa pihayīti munikassa bhojane pihaṃ mā uppādayi, “esa muniko subhojanaṃ	1395	
PA_atk-s05_13a1:1395_1	bhuñjatī”ti mā munikassa pihayi, “kadā nu kho ahampi evaṃ sukhito bhaveyya”nti mā	1395	
PA_atk-s05_13a1:1395_2	munikabhāvaṃ patthayi. Ayañhi āturannāni bhuñjati. Āturannānīti maraṇabhojanāni.	1395	
PA_atk-s05_13a1:1395_3	Appossukko bhusaṃ khādāti tassa bhojane nirussukko hutvā attanā laddhaṃ bhusaṃ khāda.	1395	
PA_atk-s05_13a1:1395_4	Etaṃ dīghāyulakkhaṇanti etaṃ dīghāyubhāvassa kāraṇaṃ. Tato na cirasseva te manussā	1395	
PA_atk-s05_13a1:1395_5	āgamiṃsu, munikaṃ ghātetvā nānappakārehi paciṃsu. Bodhisatto cūḷalohitaṃ āha “diṭṭho	1395	
PA_atk-s05_13a1:1395_6	te, tāta, muniko”ti. Diṭṭhaṃ me, bhātika, munikassa bhojanaphalaṃ, etassa bhojanato	1395	
PA_atk-s05_13a1:1395_7	sataguṇena sahassaguṇena amhākaṃ tiṇapalālabhusamattameva uttamañca anavajjañca dīghāyulakkhaṇañcāti.	1395	
PA_atk-s05_13a1:1396_0	Satthā “evaṃ kho tvaṃ bhikkhu pubbepi imaṃ kumārikaṃ nissāya jīvitakkhayaṃ patvā	1396	
PA_atk-s05_13a1:1396_1	mahājanassa uttaribhaṅgabhāvaṃ gato”ti imaṃ dhammadesanaṃ āharitvā saccāni pakāsesi,	1396	
PA_atk-s05_13a1:1396_2	saccapariyosāne ukkaṇṭhito bhikkhu sotāpattiphale patiṭṭhāsi. Satthā anusandhiṃ ghaṭetvā	1396	
PA_atk-s05_13a1:1396_3	jātakaṃ samodhānesi – “tadā munikasūkaro ukkaṇṭhitabhikkhu ahosi, thullakumārikā	1396	
PA_atk-s05_13a1:1396_4	esā eva, cūḷalohito ānando, mahālohito pana ahameva ahosi”nti.	1396	
PA_atk-s05_13a1:1397	Munikajātakavaṇṇanā dasamā.	139	
PA_atk-s05_13a1:1398	Kuruṅgavaggo tatiyo.	139	
PA_atk-s05_13a1:1399	Tassuddānaṃ –	139	
PA_atk-s05_13a1:1400	Kuruṅgaṃ kukkurañceva, bhojājānīyañca ājaññaṃ;	140	
PA_atk-s05_13a1:1401	Titthaṃ mahiḷāmukhābhiṇhaṃ, nandikaṇhañca munikanti.	140	
PA_atk-s05_13a1:1402	4. Kulāvakavaggo	140	
PA_atk-s05_13a1:1404	[31] 1. Kulāvakajātakavaṇṇanā	140	
PA_atk-s05_13a1:1405_0	Kulāvakāti idaṃ satthā jetavane viharanto aparissāvetvā pānīyaṃ pītaṃ bhikkhuṃ ārabbha	1405	
PA_atk-s05_13a1:1405_1	kathesi. Sāvatthito kira dve sahāyakā daharabhikkhū janapadaṃ gantvā ekasmiṃ phāsukaṭṭhāne	1405	
PA_atk-s05_13a1:1405_2	yathājjhāsayaṃ vasitvā “sammāsambuddhaṃ passissāmā”ti puna tato nikkhamitvā jetavanābhimukhā	1405	
PA_atk-s05_13a1:1405_3	pāyiṃsu. Ekassa hatthe parissāvanaṃ atthi, ekassa natthi. Dvepi ekato pānīyaṃ parissāvetvā	1405	
PA_atk-s05_13a1:1405_4	pivanti. Te ekadivasaṃ vivādaṃ akaṃsu. Parissāvanasāmiko itarassa parissāvanaṃ adatvā	1405	
PA_atk-s05_13a1:1405_5	sayameva pānīyaṃ parissāvetvā pivi, itaro pana parissāvanaṃ alabhitvā pipāsaṃ sandhāretuṃ	1405	
PA_atk-s05_13a1:1405_6	asakkonto aparissāvetvā pānīyaṃ pivi. Te ubhopi anupubbena jetavanaṃ patvā satthāraṃ	1405	
PA_atk-s05_13a1:1405_7	vanditvā nisīdiṃsu. Satthā sammodanīyaṃ kathaṃ kathetvā “kuto āgatatthā”ti pucchi.	1405	
PA_atk-s05_13a1:1405_8	“Bhante, mayaṃ kosalajanapade ekasmiṃ gāmake vasitvā tato nikkhamitvā tumhākaṃ dassanatthāya	1405	
PA_atk-s05_13a1:1405_9	āgatā”ti. “Kacci pana vo samaggā āgatatthā”ti? Aparissāvanako āha “ayaṃ, bhante,	1405	
PA_atk-s05_13a1:1405_10	antarāmagge mayā saddhiṃ vivādaṃ katvā parissāvanaṃ nādāsī”ti. Itaropi āha “ayaṃ,	14051	
PA_atk-s05_13a1:1405_11	bhante, aparissāvetvāva jānaṃ sapāṇakaṃ udakaṃ pivī”ti. “Saccaṃ kira tvaṃ bhikkhu	14051	
PA_atk-s05_13a1:1405_12	jānaṃ sapāṇakaṃ udakaṃ pivī”ti? “Āma, bhante, aparissāvitaṃ udakaṃ pivinti. Satthā	14051	
PA_atk-s05_13a1:1405_13	“bhikkhu pubbe paṇḍitā devanagare rajjaṃ kārentā yuddhaparājitā samuddapiṭṭhena palāyantā	14051	
PA_atk-s05_13a1:1405_14	‘issariyaṃ nissāya pāṇavadhaṃ na karissāmā’ti tāva mahantaṃ yasaṃ pariccajitvā supaṇṇapotakānaṃ	14051	
PA_atk-s05_13a1:1405_15	jīvitaṃ datvā rathaṃ nivattayiṃsū”ti vatvā atītaṃ āhari.	14051	
PA_atk-s05_13a1:1406_0	Atīte magadharaṭṭhe rājagahe eko māgadharājā rajjaṃ kāresi. Tadā bodhisatto yathā	1406	
PA_atk-s05_13a1:1406_1	etarahi sakko purimattabhāve magadharaṭṭhe macalagāmake nibbatti, evaṃ tasmiṃyeva	1406	
PA_atk-s05_13a1:1406_2	macalagāmake mahākulassa putto hutvā nibbatti. Nāmaggahaṇadivase cassa “maghakumāro”tveva	1406	
PA_atk-s05_13a1:1406_3	nāmaṃ akaṃsu. So vayappatto “maghamāṇavo”ti paññāyittha. Athassa mātāpitaro samānajātikakulato	1406	
PA_atk-s05_13a1:1406_4	dārikaṃ ānayiṃsu. So puttadhītāhi vaḍḍhamāno dānapati ahosi, pañca sīlāni rakkhati.	1406	
PA_atk-s05_13a1:1406_5	Tasmiñca gāme tettiṃseva kulāni honti, tepi tettiṃsa kulā manussā ekadivasaṃ gāmamajjhe	1406	
PA_atk-s05_13a1:1406_6	ṭhatvā gāmakammaṃ karonti. Bodhisatto ṭhitaṭṭhāne pādehi paṃsuṃ viyūhitvā taṃ padesaṃ	1406	
PA_atk-s05_13a1:1406_7	ramaṇīyaṃ katvā aṭṭhāsi, athañño eko āgantvā tasmiṃ ṭhāne ṭhito. Bodhisatto aparaṃ	1406	
PA_atk-s05_13a1:1406_8	ṭhānaṃ ramaṇīyaṃ katvā aṭṭhāsi, tatrāpi añño ṭhito. Bodhisatto aparampi aparampīti	1406	
PA_atk-s05_13a1:1406_9	sabbesampi ṭhitaṭṭhānaṃ ramaṇīyaṃ katvā aparena samayena tasmiṃ ṭhāne maṇḍapaṃ kāresi,	1406	
PA_atk-s05_13a1:1406_10	maṇḍapampi apanetvā sālaṃ kāresi, tattha phalakāsanāni santharitvā pānīyacāṭiṃ ṭhapesi.	14061	
PA_atk-s05_13a1:1407_0	Aparena samayena tepi tettiṃsajanā bodhisattena samānacchandā ahesuṃ. Te bodhisatto	1407	
PA_atk-s05_13a1:1407_1	pañcasu sīlesu patiṭṭhāpetvā tato paṭṭhāya tehi saddhiṃ puññāni karonto vicarati.	1407	
PA_atk-s05_13a1:1407_2	Tepi teneva saddhiṃ puññāni karontā kālasseva vuṭṭhāya vāsipharasumusalahatthā catumahāpathādīsu	1407	
PA_atk-s05_13a1:1407_3	musalena pāsāṇe ubbattetvā pavaṭṭenti, yānānaṃ akkhapaṭighātarukkhe haranti, visamaṃ	1407	
PA_atk-s05_13a1:1407_4	samaṃ karonti, setuṃ attharanti, pokkharaṇiyo khaṇanti, sālaṃ karonti, dānāni denti,	1407	
PA_atk-s05_13a1:1407_5	sīlāni rakkhanti. Evaṃ yebhuyyena sakalagāmavāsino bodhisattassa ovāde ṭhatvā sīlāni rakkhiṃsu.	1407	
PA_atk-s05_13a1:1408_0	Atha nesaṃ gāmabhojako cintesi “ahaṃ pubbe etesu suraṃ pivantesu pāṇātipātādīni karontesu	1408	
PA_atk-s05_13a1:1408_1	cāṭikahāpaṇādivasena ceva daṇḍabalivasena ca dhanaṃ labhāmi, idāni pana magho māṇavo	1408	
PA_atk-s05_13a1:1408_2	sīlaṃ rakkhāpeti, tesaṃ pāṇātipātādīni kātuṃ na deti, idāni pana te pañca sīlāni	1408	
PA_atk-s05_13a1:1408_3	na rakkhāpessāmī”ti kuddho rājānaṃ upasaṅkamitvā “deva, bahū corā gāmaghātādīni karontā	1408	
PA_atk-s05_13a1:1408_4	vicarantī”ti āha. Rājā tassa vacanaṃ sutvā “gaccha, te ānehī”ti āha. So gantvā sabbepi	1408	
PA_atk-s05_13a1:1408_5	te bandhitvā ānetvā “ānītā, deva, corā”ti rañño ārocesi. Rājā tesaṃ kammaṃ asodhetvāva	1408	
PA_atk-s05_13a1:1408_6	“hatthinā ne maddāpethā”ti āha. Tato sabbepi te rājaṅgaṇe nipajjāpetvā hatthiṃ ānayiṃsu.	1408	
PA_atk-s05_13a1:1408_7	Bodhisatto tesaṃ ovādaṃ adāsi “tumhe sīlāni āvajjetha, pesuññakārake ca raññe ca	1408	
PA_atk-s05_13a1:1408_8	hatthimhi ca attano sarīre ca ekasadisameva mettaṃ bhāvethā”ti. Te tathā akaṃsu.	1408	
PA_atk-s05_13a1:1408_9	Atha nesaṃ maddanatthāya hatthiṃ upanesuṃ. So upanīyamānopi na upagacchati, mahāviravaṃ	1408	
PA_atk-s05_13a1:1408_10	viravitvā palāyati. Aññaṃ aññaṃ hatthiṃ ānayiṃsu, tepi tatheva palāyiṃsu.	14081	
PA_atk-s05_13a1:1409_0	Rājā “etesaṃ hatthe kiñci osadhaṃ bhavissatī”ti cintetvā “vicinathā”ti āha. Vicinantā	1409	
PA_atk-s05_13a1:1409_1	adisvā “natthi, devā”ti āhaṃsu. Tena hi kiñci mantaṃ parivattessanti, pucchatha ne	1409	
PA_atk-s05_13a1:1409_2	“atthi vo parivattanamanto”ti? Rājapurisā pucchiṃsu, bodhisatto “atthī”ti āha. Rājapurisā	1409	
PA_atk-s05_13a1:1409_3	“atthi kira, devā”ti ārocayiṃsu, rājā sabbepi te pakkosāpetvā “tumhākaṃ jānanamantaṃ	1409	
PA_atk-s05_13a1:1409_4	kathethā”ti āha. Bodhisatto avoca “deva, añño amhākaṃ manto nāma natthi, amhe pana	1409	
PA_atk-s05_13a1:1409_5	tettiṃsamattā janā pāṇaṃ na hanāma, adinnaṃ nādiyāma, micchācāraṃ na carāma, musāvādaṃ	1409	
PA_atk-s05_13a1:1409_6	na bhaṇāma, majjaṃ na pivāma, mettaṃ bhāvema, dānaṃ dema, maggaṃ samaṃ karoma, pokkharaṇiyo	1409	
PA_atk-s05_13a1:1409_7	khaṇāma, sālaṃ karoma, ayaṃ amhākaṃ manto ca parittañca vuḍḍhi cā”ti. Rājā tesaṃ	1409	
PA_atk-s05_13a1:1409_8	pasanno pesuññakārakassa sabbaṃ gehavibhavaṃ tañca tesaṃyeva dāsaṃ katvā adāsi, taṃ	1409	
PA_atk-s05_13a1:1409_9	hatthiñca gāmañca tesaṃyeva adāsi.	1409	
PA_atk-s05_13a1:1410_0	Te tato paṭṭhāya yathāruciyā puññāni karontā “catumahāpathe mahantaṃ sālaṃ kāressāmā”ti	1410	
PA_atk-s05_13a1:1410_1	vaḍḍhakiṃ pakkosāpetvā sālaṃ paṭṭhapesuṃ. Mātugāmesu pana vigatacchandatāya tassā	1410	
PA_atk-s05_13a1:1410_2	sālāya mātugāmānaṃ pattiṃ nādaṃsu. Tena ca samayena bodhisattassa gehe sudhammā,	1410	
PA_atk-s05_13a1:1410_3	cittā, nandā, sujāti catasso itthiyo honti. Tāsu sudhammā vaḍḍhakinā saddhiṃ ekato	1410	
PA_atk-s05_13a1:1410_4	hutvā “bhātika, imissā sālāya maṃ jeṭṭhikaṃ karohī”ti vatvā lañjaṃ adāsi. So “sādhū”ti	1410	
PA_atk-s05_13a1:1410_5	sampaṭicchitvā paṭhamameva kaṇṇikārukkhaṃ sukkhāpetvā tacchetvā vijjhitvā kaṇṇikaṃ	1410	
PA_atk-s05_13a1:1410_6	niṭṭhāpetvā vatthena paliveṭhetvā ṭhapesi. Atha sālaṃ niṭṭhāpetvā kaṇṇikāropanakāle	1410	
PA_atk-s05_13a1:1410_7	“aho, ayyā, ekaṃ na sarimhā”ti āha. “Kiṃ nāma, bho”ti. “Kaṇṇikā laddhuṃ vaṭṭatī”ti.	1410	
PA_atk-s05_13a1:1410_8	“Hotu āharissāmā”ti? “Idāni chinnarukkhena kātuṃ na sakkā, pubbeyeva chinditvā tacchetvā	1410	
PA_atk-s05_13a1:1410_9	vijjhitvā ṭhapitakaṇṇikā laddhuṃ vaṭṭatī”ti. “Idāni kiṃ kātabba”nti? “Sace kassaci	1410	
PA_atk-s05_13a1:1410_10	gehe niṭṭhāpetvā ṭhapitā vikkāyikakaṇṇikā atthi, sā pariyesitabbā”ti. Te pariyesantā	14101	
PA_atk-s05_13a1:1410_11	sudhammāya gehe disvā mūlena na labhiṃsu. “Sace maṃ sālāya pattikaṃ karotha, dassāmī”ti	14101	
PA_atk-s05_13a1:1410_12	vutte “na mayaṃ mātugāmānaṃ pattiṃ damhā”ti āhaṃsu.	14101	
PA_atk-s05_13a1:1411_0	Atha ne vaḍḍhakī āha “ayyā, tumhe kiṃ kathetha, ṭhapetvā brahmalokaṃ aññaṃ mātugāmarahitaṭṭhānaṃ	1411	
PA_atk-s05_13a1:1411_1	nāma natthi, gaṇhatha kaṇṇikaṃ, evaṃ sante amhākaṃ kammaṃ niṭṭhaṃ gamissatī”ti. Te	1411	
PA_atk-s05_13a1:1411_2	“sādhū”ti kaṇṇikaṃ gahetvā sālaṃ niṭṭhāpetvā āsanaphalakāni santharitvā pānīyacāṭiyo	1411	
PA_atk-s05_13a1:1411_3	ṭhapetvā yāgubhattaṃ nibandhiṃsu. Sālaṃ pākārena parikkhipitvā dvāraṃ yojetvā antopākāre	1411	
PA_atk-s05_13a1:1411_4	vālukaṃ ākiritvā bahipākāre tālapantiyo ropesuṃ. Cittāpi tasmiṃ ṭhāne uyyānaṃ kāresi,	1411	
PA_atk-s05_13a1:1411_5	“pupphūpagaphalūpagarukkho asuko nāma tasmiṃ natthī”ti nāhosi. Nandāpi tasmiṃyeva	1411	
PA_atk-s05_13a1:1411_6	ṭhāne pokkharaṇiṃ kāresi pañcavaṇṇehi padumehi sañchannaṃ ramaṇīyaṃ. Sujā na kiñci akāsi.	1411	
PA_atk-s05_13a1:1412	Bodhisatto mātu upaṭṭhānaṃ pitu upaṭṭhānaṃ kule jeṭṭhāpacāyikakammaṃ saccavācaṃ apharusavācaṃ apisuṇavācaṃ maccheravinayanti imāni satta vatapadāni pūretvā –	141	
PA_atk-s05_13a1:1413	“Mātāpettibharaṃ jantuṃ, kule jeṭṭhāpacāyinaṃ;	141	
PA_atk-s05_13a1:1414	Saṇhaṃ sakhilasambhāsaṃ, pesuṇeyyappahāyinaṃ.	141	
PA_atk-s05_13a1:1415	“Maccheravinaye yuttaṃ, saccaṃ kodhābhibhuṃ naraṃ;	141	
PA_atk-s05_13a1:1416	Taṃ ve devā tāvatiṃsā, āhu sappuriso itī”ti. –	141	
PA_atk-s05_13a1:1417_0	Evaṃ pasaṃsiyabhāvaṃ āpajjitvā jīvitapariyosāne tāvatiṃsabhavane sakko devarājā hutvā	1417	
PA_atk-s05_13a1:1417_1	nibbatti, tepissa sahāyā tattheva nibbattiṃsu. Tasmiṃ kāle tāvatiṃsabhavane asurā	1417	
PA_atk-s05_13a1:1417_2	paṭivasanti. Sakko devarājā “kiṃ no sādhāraṇena rajjenā”ti asure dibbapānaṃ pāyetvā	1417	
PA_atk-s05_13a1:1417_3	matte samāne pādesu gāhāpetvā sinerupabbatapāde khipāpesi. Te asurabhavanameva sampāpuṇiṃsu.	1417	
PA_atk-s05_13a1:1418_0	Asurabhavanaṃ nāma sinerussa heṭṭhimatale tāvatiṃsadevalokappamāṇameva, tattha devānaṃ	1418	
PA_atk-s05_13a1:1418_1	pāricchattako viya cittapāṭali nāma kappaṭṭhiyarukkho hoti. Te cittapāṭaliyā pupphitāya	1418	
PA_atk-s05_13a1:1418_2	jānanti “nāyaṃ amhākaṃ devaloko, devalokasmiñhi pāricchattako pupphatī”ti. Atha te	1418	
PA_atk-s05_13a1:1418_3	“jarasakko amhe matte katvā mahāsamuddapiṭṭhe khipitvā amhākaṃ devanagaraṃ gaṇhi,	1418	
PA_atk-s05_13a1:1418_4	te mayaṃ tena saddhiṃ yujjhitvā amhākaṃ devanagarameva gaṇhissāmā”ti kipillikā viya	1418	
PA_atk-s05_13a1:1418_5	thambhaṃ sineruṃ anusañcaramānā uṭṭhahiṃsu. Sakko “asurā kira uṭṭhitā”ti sutvā samuddapiṭṭheyeva	1418	
PA_atk-s05_13a1:1418_6	abbhuggantvā yujjhamāno tehi parājito diyaḍḍhayojanasatikena vejayantarathena dakkhiṇasamuddassa	1418	
PA_atk-s05_13a1:1418_7	matthakena palāyituṃ āraddho. Athassa ratho samuddapiṭṭhena vegena gacchanto simbalivanaṃ	1418	
PA_atk-s05_13a1:1418_8	pakkhanto, tassa gamanamagge simbalivanaṃ naḷavanaṃ viya chijjitvā chijjitvā samuddapiṭṭhe	1418	
PA_atk-s05_13a1:1418_9	patati. Supaṇṇapotakā samuddapiṭṭhe paripatantā mahāviravaṃ raviṃsu. Sakko mātaliṃ	1418	
PA_atk-s05_13a1:1418_10	pucchi “samma mātali, kiṃ saddo nāmesa, atikāruññaravo vattatī”ti? “Deva, tumhākaṃ	14181	
PA_atk-s05_13a1:1418_11	rathavegena vicuṇṇite simbalivane patante supaṇṇapotakā maraṇabhayatajjitā ekaviravaṃ viravantī”ti.	14181	
PA_atk-s05_13a1:1419_0	Mahāsatto “samma mātali, mā amhe nissāya ete kilamantu, na mayaṃ issariyaṃ nissāya	1419	
PA_atk-s05_13a1:1419_1	pāṇavadhakammaṃ karoma, etesaṃ pana atthāya mayaṃ jīvitaṃ pariccajitvā asurānaṃ dassāma,	1419	
PA_atk-s05_13a1:1419_2	nivattayetaṃ ratha”nti vatvā imaṃ gāthamāha –	1419	
PA_atk-s05_13a1:1421	“Kulāvakā mātali simbalismiṃ, īsāmukhena parivajjayassu;	142	
PA_atk-s05_13a1:1422	Kāmaṃ cajāma asuresu pāṇaṃ, māme dijā vikulāvā ahesu”nti.	142	
PA_atk-s05_13a1:1423_0	Tattha kulāvakāti supaṇṇapotakā. Mātalīti sārathiṃ āmantesi. Simbalisminti passa	1423	
PA_atk-s05_13a1:1423_1	ete simbalirukkhe olambantā ṭhitāti dasseti. Īsāmukhena parivajjayassūti ete etassa	1423	
PA_atk-s05_13a1:1423_2	rathassa īsāmukhena yathā na haññanti, evaṃ te parivajjayassu. Kāmaṃ cajāma asuresu	1423	
PA_atk-s05_13a1:1423_3	pāṇanti yadi amhesu asurānaṃ pāṇaṃ cajantesu etesaṃ sotthi hoti, kāmaṃ cajāma ekaṃseneva	1423	
PA_atk-s05_13a1:1423_4	mayaṃ asuresu amhākaṃ pāṇaṃ cajāma. Māme dijā vikulāvā ahesunti ime pana dijā ime	1423	
PA_atk-s05_13a1:1423_5	garuḷapotakā viddhastavicuṇṇitakulāvakatāya vikulāvā mā ahesuṃ, mā amhākaṃ dukkhaṃ	1423	
PA_atk-s05_13a1:1423_6	etesaṃ upari khipa, nivattaya nivattaya rathanti. Mātalisaṅgāhako tassa vacanaṃ sutvā	1423	
PA_atk-s05_13a1:1423_7	rathaṃ nivattetvā aññena maggena devalokābhimukhaṃ akāsi. Asurā pana taṃ nivattayamānameva	1423	
PA_atk-s05_13a1:1423_8	disvā “addhā aññehipi cakkavāḷehi sakkā āgacchanti, balaṃ labhitvā ratho nivatto	1423	
PA_atk-s05_13a1:1423_9	bhavissatī”ti maraṇabhayabhītā palāyitvā asurabhavanameva pavisiṃsu.	1423	
PA_atk-s05_13a1:1424_0	Sakkopi devanagaraṃ pavisitvā dvīsu devalokesu devagaṇena parivuto nagaramajjhe aṭṭhāsi.	1424	
PA_atk-s05_13a1:1424_1	Tasmiṃ khaṇe pathaviṃ bhinditvā yojanasahassubbedho vejayantapāsādo uṭṭhahi. Vijayante	1424	
PA_atk-s05_13a1:1424_2	uṭṭhitattā “vejayanto” tveva nāmaṃ akaṃsu. Atha sakko puna asurānaṃ anāgamanatthāya	1424	
PA_atk-s05_13a1:1424_3	pañcasu ṭhānesu ārakkhaṃ ṭhapesi. Yaṃ sandhāya vuttaṃ –	1424	
PA_atk-s05_13a1:1425	“Antarā dvinnaṃ ayujjhapurānaṃ, pañcavidhā ṭhapitā abhirakkhā;	142	
PA_atk-s05_13a1:1426	Uragakaroṭipayassa ca hārī, madanayutā caturo ca mahantā”ti. ;	142	
PA_atk-s05_13a1:1427_0	Dve nagarānipi yuddhena gahetuṃ asakkuṇeyyatāya ayujjhapurāni nāma jātāni devanagarañca	1427	
PA_atk-s05_13a1:1427_1	asuranagarañca. Yadā hi asurā balavantā honti, atha devehi palāyitvā devanagaraṃ	1427	
PA_atk-s05_13a1:1427_2	pavisitvā dvāre pihite asurānaṃ satasahassampi kiñci kātuṃ na sakkoti. Yadā devā	1427	
PA_atk-s05_13a1:1427_3	balavantā honti, atha asurehi palāyitvā asuranagaraṃ pavisitvā dvāre pihite sakkānaṃ	1427	
PA_atk-s05_13a1:1427_4	satasahassampi kiñci kātuṃ na sakkoti. Iti imāni dve nagarāni ayujjhapurāni nāma.	1427	
PA_atk-s05_13a1:1427_5	Tesaṃ antarā etesu uragādīsu pañcasu ṭhānesu sakkena ārakkhā ṭhapitā. Tattha uraga-saddena	1427	
PA_atk-s05_13a1:1427_6	nāgā gahitā. Te udake balavantā honti, tasmā sinerussa paṭhamālinde tesaṃ ārakkhā.	1427	
PA_atk-s05_13a1:1427_7	Karoṭi-saddena supaṇṇā gahitā. Tesaṃ kira karoṭi nāma pānabhojanaṃ, tena taṃ nāmaṃ	1427	
PA_atk-s05_13a1:1427_8	labhiṃsu, dutiyālinde tesaṃ ārakkhā. Payassahāri-saddena kumbhaṇḍā gahitā. Dānavarakkhasā	1427	
PA_atk-s05_13a1:1427_9	kirete, tatiyālinde tesaṃ ārakkhā. Madanayuta-saddena yakkhā gahitā. Visamacārino	1427	
PA_atk-s05_13a1:1427_10	kira te yuddhasoṇḍā, catutthālinde tesaṃ ārakkhā. Caturo ca mahantāti cattāro mahārājāno	14271	
PA_atk-s05_13a1:1427_11	vuttā, pañcamālinde tesaṃ ārakkhā. Tasmā yadi asurā kupitā āvilacittā devapuraṃ upayanti,	14271	
PA_atk-s05_13a1:1427_12	pañcavidhesu yaṃ girino paṭhamaṃ paribhaṇḍaṃ, taṃ uragā paribāhiya tiṭṭhanti. Evaṃ sesesu sesā.	14271	
PA_atk-s05_13a1:1428_0	Imesu pana pañcasu ṭhānesu ārakkhaṃ ṭhapetvā sakke devānaminde dibbasampattiṃ anubhavamāne	1428	
PA_atk-s05_13a1:1428_1	sudhammā cavitvā tasseva pādaparicārikā hutvā nibbatti, kaṇṇikāya dinnanissandena	1428	
PA_atk-s05_13a1:1428_2	cassā pañcayojanasatikā sudhammā nāma devasabhā udapādi, yattha dibbasetacchattassa	1428	
PA_atk-s05_13a1:1428_3	heṭṭhā yojanappamāṇe kañcanapallaṅke nisinno sakko devānamindo devamanussānaṃ kattabbakiccāni	1428	
PA_atk-s05_13a1:1428_4	karoti. Cittāpi cavitvā tasseva pādaparicārikā hutvā nibbatti, uyyānassa karaṇanissandena	1428	
PA_atk-s05_13a1:1428_5	cassā cittalatāvanaṃ nāma uyyānaṃ udapādi. Nandāpi cavitvā tasseva pādaparicārikā	1428	
PA_atk-s05_13a1:1428_6	hutvā nibbatti, pokkharaṇiyā nissandena cassā nandā nāma pokkharaṇī udapādi.	1428	
PA_atk-s05_13a1:1429_0	Sujā pana kusalakammassa akatattā ekasmiṃ araññe kandarāya bakasakuṇikā hutvā nibbattā.	1429	
PA_atk-s05_13a1:1429_1	Sakko “sujā na paññāyati, kattha nu kho nibbattā”ti āvajjento taṃ disvā tattha gantvā	1429	
PA_atk-s05_13a1:1429_2	taṃ ādāya devalokaṃ āgantvā tassā ramaṇīyaṃ devanagaraṃ sudhammaṃ devasabhaṃ cittalatāvanaṃ	1429	
PA_atk-s05_13a1:1429_3	nandāpokkharaṇiñca dassetvā “etā kusalaṃ katvā mayhaṃ pādaparicārikā hutvā nibbattā,	1429	
PA_atk-s05_13a1:1429_4	tvaṃ pana kusalaṃ akatvā tiracchānayoniyaṃ nibbattā, ito paṭṭhāya sīlaṃ rakkhāhī”ti	1429	
PA_atk-s05_13a1:1429_5	taṃ ovaditvā pañcasu sīlesu patiṭṭhāpetvā tattheva netvā vissajjesi. Sāpi tato paṭṭhāya	1429	
PA_atk-s05_13a1:1429_6	sīlaṃ rakkhati. Sakko katipāhaccayena “sakkā nu kho sīlaṃ rakkhitu”nti gantvā maccharūpena	1429	
PA_atk-s05_13a1:1429_7	uttāno hutvā purato nipajji, sā “matamacchako”ti saññāya sīse aggahesi, maccho naṅguṭṭhaṃ	1429	
PA_atk-s05_13a1:1429_8	cālesi, atha naṃ “jīvati maññe”ti vissajjesi. Sakko “sādhu sādhu, sakkhissasi sīlaṃ	1429	
PA_atk-s05_13a1:1429_9	rakkhitu”nti agamāsi. Sā tato cutā bārāṇasiyaṃ kumbhakāragehe nibbatti.	1429	
PA_atk-s05_13a1:1430_0	Sakko “kahaṃ nu kho nibbattā”ti tattha nibbattabhāvaṃ ñatvā suvaṇṇaeḷālukānaṃ yānakaṃ	1430	
PA_atk-s05_13a1:1430_1	pūretvā majjhe gāmassa mahallakavesena nisīditvā “eḷālukāni gaṇhatha, eḷālukāni gaṇhathā”ti	1430	
PA_atk-s05_13a1:1430_2	ugghosesi. Manussā āgantvā “dehi, tātā”ti āhaṃsu. “Ahaṃ sīlarakkhakānaṃ dammi, tumhe	1430	
PA_atk-s05_13a1:1430_3	sīlaṃ rakkhathā”ti? “Mayaṃ sīlaṃ nāma na jānāma, mūlena dehī”ti. “Na mayhaṃ mūlena	1430	
PA_atk-s05_13a1:1430_4	attho, sīlarakkhakānaññevāhaṃ dammī”ti. Manussā “ko cāyaṃ eḷāluko”ti pakkamiṃsu.	1430	
PA_atk-s05_13a1:1430_5	Sujā taṃ pavattiṃ sutvā “mayhaṃ ānītaṃ bhavissatī”ti cintetvā gantvā taṃ “dehi, tātā”ti	1430	
PA_atk-s05_13a1:1430_6	āha. “Sīlaṃ rakkhasi, ammā”ti? “Āma, rakkhāmī”ti. “Idaṃ mayā tuyhameva atthāya ābhata”nti	1430	
PA_atk-s05_13a1:1430_7	saddhiṃ yānakena gehadvāre ṭhapetvā pakkāmi.	1430	
PA_atk-s05_13a1:1431_0	Sāpi yāvajīvaṃ sīlaṃ rakkhitvā tato cutā vepacittissa asurindassa dhītā hutvā nibbatti,	1431	
PA_atk-s05_13a1:1431_1	sīlānisaṃsena abhirūpā ahosi. So tassā vayappattakāle “mayhaṃ dhītā attano cittarucitaṃ	1431	
PA_atk-s05_13a1:1431_2	sāmikaṃ gaṇhatū”ti asure sannipātesi. Sakko “kahaṃ nu kho sā nibbattā”ti olokento	1431	
PA_atk-s05_13a1:1431_3	tattha nibbattabhāvaṃ ñatvā “sujā cittarucitaṃ sāmikaṃ gaṇhantī maṃ gaṇhissatī”ti	1431	
PA_atk-s05_13a1:1431_4	asuravaṇṇaṃ māpetvā tattha agamāsi. Sujaṃ alaṅkaritvā sannipātaṭṭhānaṃ ānetvā “cittarucitaṃ	1431	
PA_atk-s05_13a1:1431_5	sāmikaṃ gaṇhā”ti āhaṃsu. Sā olokentī sakkaṃ disvā pubbepi sinehavasena uppannapemena	1431	
PA_atk-s05_13a1:1431_6	mahoghena viya ajjhotthaṭahadayā hutvā “ayaṃ me sāmiko”ti vatvā tassa upari pupphadāmaṃ	1431	
PA_atk-s05_13a1:1431_7	khipitvā aggahesi. Asurā “amhākaṃ rājā ettakaṃ kālaṃ dhītu anucchavikaṃ alabhitvā	1431	
PA_atk-s05_13a1:1431_8	idāni labhati, ayamevassā dhītu pitāmahato mahallako anucchaviko”ti lajjamānā pakkamiṃsu.	1431	
PA_atk-s05_13a1:1431_9	So taṃ devanagaraṃ ānetvā aḍḍhateyyānaṃ nāṭikākoṭīnaṃ jeṭṭhikaṃ katvā yāvatāyukaṃ	1431	
PA_atk-s05_13a1:1431_10	ṭhatvā yathākammaṃ gato.	14311	
PA_atk-s05_13a1:1432_0	Satthā imaṃ dhammadesanaṃ āharitvā “evaṃ bhikkhu pubbe paṇḍitā devanagare rajjaṃ	1432	
PA_atk-s05_13a1:1432_1	kārayamānā attano jīvitaṃ pariccajantāpi pāṇātipātaṃ na kariṃsu, tvaṃ nāma evarūpe	1432	
PA_atk-s05_13a1:1432_2	niyyānike sāsane pabbajitvā aparissāvitaṃ sapāṇakaṃ udakaṃ pivissasī”ti taṃ bhikkhuṃ	1432	
PA_atk-s05_13a1:1432_3	garahitvā anusandhiṃ ghaṭetvā jātakaṃ samodhānesi – “tadā mātalisaṅgāhako ānando	1432	
PA_atk-s05_13a1:1432_4	ahosi, sakko pana ahameva ahosi”nti.	1432	
PA_atk-s05_13a1:1433	Kulāvakajātakavaṇṇanā paṭhamā.	143	
PA_atk-s05_13a1:1435	[32] 2. Naccajātakavaṇṇanā	143	
PA_atk-s05_13a1:1436_0	Rudaṃ manuññanti idaṃ satthā jetavane viharanto ekaṃ bahubhaṇḍikaṃ bhikkhuṃ ārabbha	1436	
PA_atk-s05_13a1:1436_1	kathesi. Vatthu heṭṭhā devadhammajātake vuttasadisameva. Satthā taṃ bhikkhuṃ “saccaṃ	1436	
PA_atk-s05_13a1:1436_2	kira tvaṃ bhikkhu bahubhaṇḍo”ti pucchi. “Āma, bhante”ti. “Kiṃkāraṇā tvaṃ bhikkhu	1436	
PA_atk-s05_13a1:1436_3	bahubhaṇḍo jātosī”ti? So ettakaṃ sutvāva kuddho nivāsanapārupanaṃ chaḍḍetvā “iminā	1436	
PA_atk-s05_13a1:1436_4	dāni nīhārena vicarāmī”ti satthu purato naggo aṭṭhāsi. Manussā “dhī dhī”ti āhaṃsu.	1436	
PA_atk-s05_13a1:1436_5	So tato palāyitvā hīnāyāvatto. Bhikkhū dhammasabhāyaṃ sannisinnā “satthu nāma purato	1436	
PA_atk-s05_13a1:1436_6	evarūpaṃ karissatī”ti tassa aguṇakathaṃ kathesuṃ. Satthā āgantvā “kāya nuttha, bhikkhave,	1436	
PA_atk-s05_13a1:1436_7	etarahi kathāya sannisinnā”ti bhikkhū pucchi. Bhante, “so hi nāma bhikkhu tumhākaṃ	1436	
PA_atk-s05_13a1:1436_8	purato catuparisamajjhe hirottappaṃ pahāya gāmadārako viya naggo ṭhatvā manussehi	1436	
PA_atk-s05_13a1:1436_9	jigucchiyamāno hīnāyāvattitvā sāsanā parihīno”ti tassa aguṇakathāya nisinnāmhāti.	1436	
PA_atk-s05_13a1:1436_10	Satthā “na, bhikkhave, idāneva so bhikkhu hirottappābhāvena ratanasāsanā parihīno,	14361	
PA_atk-s05_13a1:1436_11	pubbe itthiratanapaṭilābhatopi parihīnoyevā”ti vatvā atītaṃ āhari.	14361	
PA_atk-s05_13a1:1437_0	Atīte paṭhamakappe catuppadā sīhaṃ rājānaṃ akaṃsu, macchā ānandamacchaṃ, sakuṇā suvaṇṇahaṃsaṃ.	1437	
PA_atk-s05_13a1:1437_1	Tassa pana suvaṇṇahaṃsarājassa dhītā haṃsapotikā abhirūpā ahosi. So tassā varaṃ adāsi,	1437	
PA_atk-s05_13a1:1437_2	sā attano cittarucitaṃ sāmikaṃ vāresi. Haṃsarājā tassā varaṃ datvā himavante sabbe	1437	
PA_atk-s05_13a1:1437_3	sakuṇe sannipātāpesi, nānappakārā haṃsamorādayo sakuṇagaṇā samāgantvā ekasmiṃ mahante	1437	
PA_atk-s05_13a1:1437_4	pāsāṇatale sannipatiṃsu. Haṃsarājā “attano cittarucitaṃ sāmikaṃ āgantvā gaṇhātū”ti	1437	
PA_atk-s05_13a1:1437_5	dhītaraṃ pakkosāpesi. Sā sakuṇasaṅghaṃ olokentī maṇivaṇṇagīvaṃ citrapekhuṇaṃ moraṃ	1437	
PA_atk-s05_13a1:1437_6	disvā “ayaṃ me sāmiko hotū”ti ārocesi. Sakuṇasaṅghā moraṃ upasaṅkamitvā āhaṃsu “samma	1437	
PA_atk-s05_13a1:1437_7	mora, ayaṃ rājadhītā ettakānaṃ sakuṇānaṃ majjhe sāmikaṃ rocentī tayi ruciṃ uppādesī”ti.	1437	
PA_atk-s05_13a1:1437_8	Moro “ajjāpi tāva me balaṃ na passatī”ti atituṭṭhiyā hirottappaṃ bhinditvā tāva mahato	1437	
PA_atk-s05_13a1:1437_9	sakuṇasaṅghassa majjhe pakkhe pasāretvā naccituṃ ārabhi, naccanto appaṭicchanno ahosi.	1437	
PA_atk-s05_13a1:1438_0	Suvaṇṇahaṃsarājā lajjito “imassa neva ajjhattasamuṭṭhānā hirī atthi, na bahiddhāsamuṭṭhānaṃ	1438	
PA_atk-s05_13a1:1438_1	ottappaṃ, nāssa bhinnahirottappassa mama dhītaraṃ dassāmī”ti sakuṇasaṅghamajjhe imaṃ gāthamāha –	1438	
PA_atk-s05_13a1:1440	“Rudaṃ manuññaṃ rucirā ca piṭṭhi, veḷuriyavaṇṇūpanibhā ca gīvā;	144	
PA_atk-s05_13a1:1441	Byāmamattāni ca pekhuṇāni, naccena te dhītaraṃ no dadāmī”ti.	144	
PA_atk-s05_13a1:1442_0	Tattha rudaṃ manuññanti ta-kārassa da-kāro kato, rutaṃ manāpaṃ, vassitasaddo madhuroti	1442	
PA_atk-s05_13a1:1442_1	attho. Rucirā ca piṭṭhīti piṭṭhipi te citrā ceva sobhanā ca. Veḷuriyavaṇṇūpanibhāti	1442	
PA_atk-s05_13a1:1442_2	veḷuriyamaṇivaṇṇasadisā. Byāmamattānīti ekabyāmappamāṇāni. Pekhuṇānīti piñchāni.	1442	
PA_atk-s05_13a1:1442_3	Naccena te dhītaraṃ no dadāmīti hirottappaṃ bhinditvā naccitabhāveneva te evarūpassa	1442	
PA_atk-s05_13a1:1442_4	nillajjassa dhītaraṃ no dadāmīti vatvā haṃsarājā tasmiṃyeva parisamajjhe attano bhāgineyyassa	1442	
PA_atk-s05_13a1:1442_5	haṃsapotakassa dhītaraṃ adāsi. Moro haṃsapotikaṃ alabhitvā lajjitvā tatova uppatitvā	1442	
PA_atk-s05_13a1:1442_6	palāyi. Haṃsarājāpi attano vasanaṭṭhānameva gato.	1442	
PA_atk-s05_13a1:1443_0	Satthā “na, bhikkhave, idāneva esa hirottappaṃ bhinditvā ratanasāsanā parihīno, pubbepi	1443	
PA_atk-s05_13a1:1443_1	itthiratanapaṭilābhato parihīnoyevā”ti imaṃ dhammadesanaṃ āharitvā anusandhiṃ ghaṭetvā	1443	
PA_atk-s05_13a1:1443_2	jātakaṃ samodhānesi – “tadā moro bahubhaṇḍiko ahosi, haṃsarājā pana ahameva ahosi”nti.	1443	
PA_atk-s05_13a1:1444	Naccajātakavaṇṇanā dutiyā.	144	
PA_atk-s05_13a1:1446	[33] 3. Sammodamānajātakavaṇṇanā	144	
PA_atk-s05_13a1:1447_0	Sammodamānāti idaṃ satthā kapilavatthuṃ upanissāya nigrodhārāme viharanto cumbaṭakakalahaṃ	1447	
PA_atk-s05_13a1:1447_1	ārabbha kathesi. So kuṇālajātake āvi bhavissati. Tadā pana satthā ñātake āmantetvā	1447	
PA_atk-s05_13a1:1447_2	“mahārājā ñātakānaṃ aññamaññaṃ viggaho nāma na yutto, tiracchānagatāpi hi pubbe samaggakāle	1447	
PA_atk-s05_13a1:1447_3	paccāmitte abhibhavitvā sotthiṃ pattā yadā vivādamāpannā, tadā mahāvināsaṃ pattā”ti	1447	
PA_atk-s05_13a1:1447_4	vatvā ñātirājakulehi āyācito atītaṃ āhari.	1447	
PA_atk-s05_13a1:1448_0	Atīte bārāṇasiyaṃ brahmadatte rajjaṃ kārente bodhisatto vaṭṭakayoniyaṃ nibbattitvā	1448	
PA_atk-s05_13a1:1448_1	anekavaṭṭakasahassaparivāro araññe paṭivasati. Tadā eko vaṭṭakaluddako tesaṃ vasanaṭṭhānaṃ	1448	
PA_atk-s05_13a1:1448_2	gantvā vaṭṭakavassitaṃ katvā tesaṃ sannipatitabhāvaṃ ñatvā tesaṃ upari jālaṃ khipitvā	1448	
PA_atk-s05_13a1:1448_3	pariyantesu maddanto sabbe ekato katvā pacchiṃ pūretvā gharaṃ gantvā te vikkiṇitvā	1448	
PA_atk-s05_13a1:1448_4	tena mūlena jīvikaṃ kappeti. Athekadivasaṃ bodhisatto te vaṭṭake āha – “ayaṃ sākuṇiko	1448	
PA_atk-s05_13a1:1448_5	amhākaṃ ñātake vināsaṃ pāpeti, ahaṃ ekaṃ upāyaṃ jānāmi, enesa amhe gaṇhituṃ na sakkhissati,	1448	
PA_atk-s05_13a1:1448_6	ito dāni paṭṭhāya etena tumhākaṃ upari jāle khittamatte ekeko ekekasmiṃ jālakkhike	1448	
PA_atk-s05_13a1:1448_7	sīsaṃ ṭhapetvā jālaṃ ukkhipitvā icchitaṭṭhānaṃ haritvā ekasmiṃ kaṇṭakagumbe pakkhipatha,	1448	
PA_atk-s05_13a1:1448_8	evaṃ sante heṭṭhā tena tena ṭhānena palāyissāmā”ti. Te sabbe “sādhū”ti paṭissuṇiṃsu.	1448	
PA_atk-s05_13a1:1448_9	Dutiyadivase upari jāle khitte te bodhisattena vuttanayeneva jālaṃ ukkhipitvā ekasmiṃ	1448	
PA_atk-s05_13a1:1448_10	kaṇṭakagumbe khipitvā sayaṃ heṭṭhābhāgena tato tato palāyiṃsu. Sākuṇikassa gumbato	14481	
PA_atk-s05_13a1:1448_11	jālaṃ mocentasseva vikālo jāto, so tucchahatthova agamāsi.	14481	
PA_atk-s05_13a1:1449_0	Punadivasato paṭṭhāyapi vaṭṭakā tatheva karonti. Sopi yāva sūriyatthaṅgamanā jālameva	1449	
PA_atk-s05_13a1:1449_1	mocento kiñci alabhitvā tucchahatthova gehaṃ gacchati. Athassa bhariyā kujjhitvā	1449	
PA_atk-s05_13a1:1449_2	“tvaṃ divase divase tucchahattho āgacchasi, aññampi te bahi positabbaṭṭhānaṃ atthi	1449	
PA_atk-s05_13a1:1449_3	maññe”ti āha. Sākuṇiko “bhadde, mama aññaṃ positabbaṭṭhānaṃ natthi, apica kho pana	1449	
PA_atk-s05_13a1:1449_4	te vaṭṭakā samaggā hutvā caranti, mayā khittamatte jālaṃ ādāya kaṇṭakagumbe khipitvā	1449	
PA_atk-s05_13a1:1449_5	gacchanti, na kho panete sabbakālameva sammodamānā viharissanti, tvaṃ mā cintayi,	1449	
PA_atk-s05_13a1:1449_6	yadā te vivādamāpajjissanti, tadā te sabbeva ādāya tava mukhaṃ hāsayamāno āgacchissāmī”ti	1449	
PA_atk-s05_13a1:1449_7	vatvā bhariyāya imaṃ gāthamāha –	1449	
PA_atk-s05_13a1:1451	“Sammodamānā gacchanti, jālamādāya pakkhino;	145	
PA_atk-s05_13a1:1452	Yadā te vivadissanti, tadā ehinti me vasa”nti.	145	
PA_atk-s05_13a1:1453_0	Tattha yadā te vivadissantīti yasmiṃ kāle te vaṭṭakā nānāladdhikā nānāgāhā hutvā	1453	
PA_atk-s05_13a1:1453_1	vivadissanti, kalahaṃ karissantīti attho. Tadā ehinti me vasanti tasmiṃ kāle sabbepi	1453	
PA_atk-s05_13a1:1453_2	te mama vasaṃ āgacchissanti. Athāhaṃ te gahetvā tava mukhaṃ hāsento āgacchissāmīti	1453	
PA_atk-s05_13a1:1453_3	bhariyaṃ samassāsesi.	1453	
PA_atk-s05_13a1:1454_0	Katipāhasseva pana accayena eko vaṭṭako gocarabhūmiṃ otaranto asallakkhetvā aññassa	1454	
PA_atk-s05_13a1:1454_1	sīsaṃ akkami, itaro “ko maṃ sīse akkamī”ti kujjhiṃ. “Ahaṃ asallakkhetvā akkamiṃ,	1454	
PA_atk-s05_13a1:1454_2	mā kujjhī”ti vuttepi kujjhiyeva. Te punappunaṃ kathentā “tvameva maññe jālaṃ ukkhipasī”ti	1454	
PA_atk-s05_13a1:1454_3	aññamaññaṃ vivādaṃ kariṃsu. Tesu vivadantesu bodhisatto cintesi “vivādake sotthibhāvo	1454	
PA_atk-s05_13a1:1454_4	nāma natthi, idāneva te jālaṃ na ukkhipissanti, tato mahantaṃ vināsaṃ pāpuṇissanti,	1454	
PA_atk-s05_13a1:1454_5	sākuṇiko okāsaṃ labhissati, mayā imasmiṃ ṭhāne na sakkā vasitu”nti. So attano parisaṃ	1454	
PA_atk-s05_13a1:1454_6	ādāya aññattha gato. Sākuṇikopi kho katipāhaccayena āgantvā vaṭṭakavassitaṃ vassitvā	1454	
PA_atk-s05_13a1:1454_7	tesaṃ sannipatitānaṃ upari jālaṃ khipi. Atheko vaṭṭako “tuyhaṃ kira jālaṃ ukkhipantasseva	1454	
PA_atk-s05_13a1:1454_8	matthake lomāni patitāni, idāni ukkhipā”ti āha. Aparo “tuyhaṃ kira jālaṃ ukkhipantasseva	1454	
PA_atk-s05_13a1:1454_9	dvīsu pakkhesu pattāni patitāni, idāni ukkhipā”ti āha. Iti tesaṃ “tvaṃ ukkhipa, tvaṃ	1454	
PA_atk-s05_13a1:1454_10	ukkhipā”ti vadantānaññeva sākuṇiko jālaṃ ukkhipitvā sabbeva te ekato katvā pacchiṃ	14541	
PA_atk-s05_13a1:1454_11	pūretvā bhariyaṃ hāsayamāno gehaṃ agamāsi.	14541	
PA_atk-s05_13a1:1455_0	Satthā “evaṃ mahārājā ñātakānaṃ kalaho nāma na yutto, kalaho vināsamūlameva hotī”ti	1455	
PA_atk-s05_13a1:1455_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā apaṇḍitavaṭṭako	1455	
PA_atk-s05_13a1:1455_2	devadatto ahosi, paṇḍitavaṭṭako pana ahameva ahosi”nti.	1455	
PA_atk-s05_13a1:1456	Sammodamānajātakavaṇṇanā tatiyā.	145	
PA_atk-s05_13a1:1458	[34] 4. Macchajātakavaṇṇanā	145	
PA_atk-s05_13a1:1459_0	Na maṃ sītaṃ na maṃ uṇhanti idaṃ satthā jetavane viharanto purāṇadutiyikāpalobhanaṃ	1459	
PA_atk-s05_13a1:1459_1	ārabbha kathesi. Tadā hi satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti	1459	
PA_atk-s05_13a1:1459_2	pucchi. “Saccaṃ, bhagavā”ti. “Kenāsi ukkaṇṭhāpito”ti? “Purāṇadutiyikā me, bhante	1459	
PA_atk-s05_13a1:1459_3	madhurahattharasā, taṃ jahituṃ na sakkomī”ti. Atha naṃ satthā “bhikkhu esā itthī	1459	
PA_atk-s05_13a1:1459_4	tava anatthakārikā, pubbepi tvaṃ etaṃ nissāya maraṇaṃ pāpuṇanto maṃ āgamma maraṇā	1459	
PA_atk-s05_13a1:1459_5	mutto”ti vatvā atītaṃ āhari.	1459	
PA_atk-s05_13a1:1460_0	Atīte bārāṇasiyaṃ brahmadatte rajjaṃ kārente bodhisatto tassa purohito ahosi. Tadā	1460	
PA_atk-s05_13a1:1460_1	kevaṭṭā nadiyaṃ jālaṃ khipiṃsu. Atheko mahāmaccho rativasena attano macchiyā saddhiṃ	1460	
PA_atk-s05_13a1:1460_2	kīḷamāno āgacchati. Tassa sā macchī purato gacchamānā jālagandhaṃ ghāyitvā jālaṃ	1460	
PA_atk-s05_13a1:1460_3	pariharamānā gatā. So pana kāmagiddho lolamaccho jālakucchimeva paviṭṭho. Kevaṭṭā	1460	
PA_atk-s05_13a1:1460_4	tassa jālaṃ paviṭṭhabhāvaṃ ñatvā jālaṃ ukkhipitvā macchaṃ gahetvā amāretvāva vālikāpiṭṭhe	1460	
PA_atk-s05_13a1:1460_5	khipitvā “imaṃ aṅgāresu pacitvā khādissāmā”ti aṅgāre karonti, sūlaṃ tacchenti. Maccho	1460	
PA_atk-s05_13a1:1460_6	“etaṃ aṅgāratāpanaṃ vā sūlavijjhanaṃ vā aññaṃ vā pana dukkhaṃ na maṃ kilameti, yaṃ	1460	
PA_atk-s05_13a1:1460_7	panesā macchī ‘aññaṃ so nūna ratiyā gato’ti mayi domanassaṃ āpajjati, tameva maṃ	1460	
PA_atk-s05_13a1:1460_8	bādhatī”ti paridevamāno imaṃ gāthamāha –	1460	
PA_atk-s05_13a1:1462	“Na maṃ sītaṃ na maṃ uṇhaṃ, na maṃ jālasmi bādhanaṃ;	146	
PA_atk-s05_13a1:1463	Yañca maṃ maññate macchī, aññaṃ so ratiyā gato”ti.	146	
PA_atk-s05_13a1:1464_0	Tattha na maṃ sītaṃ na maṃ uṇhanti macchānaṃ udakā nīhaṭakāle sītaṃ hoti, tasmiṃ	1464	
PA_atk-s05_13a1:1464_1	vigate uṇhaṃ hoti, tadubhayampi sandhāya “na maṃ sītaṃ na maṃ uṇhaṃ bādhatī”ti paridevati.	1464	
PA_atk-s05_13a1:1464_2	Yampi aṅgāresu paccanamūlakaṃ dukkhaṃ bhavissati, tampi sandhāya “na maṃ uṇha”nti	1464	
PA_atk-s05_13a1:1464_3	paridevateva. Na maṃ jālasmi bādhananti yampi me jālasmiṃ bādhanaṃ ahosi, tampi maṃ	1464	
PA_atk-s05_13a1:1464_4	na bādhetīti paridevati. “Yañca ma”ntiādīsu ayaṃ piṇḍattho – sā macchī mama jāle	1464	
PA_atk-s05_13a1:1464_5	patitassa imehi kevaṭṭehi gahitabhāvaṃ ajānantī maṃ apassamānā “so maccho idāni aññaṃ	1464	
PA_atk-s05_13a1:1464_6	macchiṃ kāmaratiyā gato bhavissatī”ti cinteti, taṃ tassā domanassappattāya cintanaṃ	1464	
PA_atk-s05_13a1:1464_7	maṃ bādhatīti vālikāpiṭṭhe nipanno paridevati.	1464	
PA_atk-s05_13a1:1465_0	Tasmiṃ samaye purohito dāsaparivuto nhānatthāya nadītīraṃ āgato. So pana sabbarutaññū	1465	
PA_atk-s05_13a1:1465_1	hoti. Tenassa macchaparidevanaṃ sutvā etadahosi “ayaṃ maccho kilesavasena paridevati,	1465	
PA_atk-s05_13a1:1465_2	evaṃ āturacitto kho panesa mīyamāno nirayeyeva nibbattissati, ahamassa avassayo bhavissāmī”ti	1465	
PA_atk-s05_13a1:1465_3	kevaṭṭānaṃ santikaṃ gantvā “ambho tumhe amhākaṃ ekadivasampi byañjanatthāya macchaṃ	1465	
PA_atk-s05_13a1:1465_4	na dethā”ti āha. Kevaṭṭā “kiṃ vadetha, sāmi, tumhākaṃ ruccanakamacchaṃ gaṇhitvā gacchathā”ti	1465	
PA_atk-s05_13a1:1465_5	āhaṃsu. “Amhākaṃ aññena kammaṃ natthi, imaññeva dethā”ti. “Gaṇhatha sāmī”ti. Bodhisatto	1465	
PA_atk-s05_13a1:1465_6	taṃ ubhohi hatthehi gahetvā nadītīre nisīditvā “ambho maccha, sace tāhaṃ ajja na	1465	
PA_atk-s05_13a1:1465_7	passeyyaṃ, jīvitakkhayaṃ pāpuṇeyyāsi, idāni ito paṭṭhāya mā kilesavasiko ahosī”ti	1465	
PA_atk-s05_13a1:1465_8	ovaditvā udake vissajjetvā nhatvā nagaraṃ pāvisi.	1465	
PA_atk-s05_13a1:1466_0	Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu	1466	
PA_atk-s05_13a1:1466_1	sotāpattiphale patiṭṭhāsi. Satthāpi anusandhiṃ ghaṭetvā jātakaṃ samodhānesi – “tadā	1466	
PA_atk-s05_13a1:1466_2	macchī purāṇadutiyikā ahosi, maccho ukkaṇṭhitabhikkhu purohito pana ahameva ahosi”nti.	1466	
PA_atk-s05_13a1:1467	Macchajātakavaṇṇanā catutthā.	146	
PA_atk-s05_13a1:1469	[35] 5. Vaṭṭakajātakavaṇṇanā	146	
PA_atk-s05_13a1:1470_0	Santi pakkhā apatanāti idaṃ satthā magadhesu cārikaṃ caramāno dāvagginibbānaṃ ārabbha	1470	
PA_atk-s05_13a1:1470_1	kathesi. Ekasmiñhi samaye satthā magadhesu cārikaṃ caramāno aññatarasmiṃ magadhagāmake	1470	
PA_atk-s05_13a1:1470_2	piṇḍāya caritvā pacchābhattaṃ piṇḍapātapaṭikkanto bhikkhugaṇaparivuto maggaṃ paṭipajji.	1470	
PA_atk-s05_13a1:1470_3	Tasmiṃ samaye mahāḍāho uṭṭhahi, purato ca pacchato ca bahū bhikkhū dissanti, sopi	1470	
PA_atk-s05_13a1:1470_4	kho aggi ekadhūmo ekajālo hutvā avattharamāno āgacchateva. Tattheke puthujjanabhikkhū	1470	
PA_atk-s05_13a1:1470_5	maraṇabhayabhītā “paṭaggiṃ dassāma, tena daḍḍhaṭṭhānaṃ itaro aggi na ottharissatī”ti	1470	
PA_atk-s05_13a1:1470_6	araṇisahitaṃ nīharitvā aggiṃ karonti. Apare āhaṃsu “āvuso, tumhe kiṃ nāma karotha,	1470	
PA_atk-s05_13a1:1470_7	gaganamajjhe ṭhitaṃ candamaṇḍalaṃ, pācīnalokadhātuto uggacchantaṃ sahassaraṃsipaṭimaṇḍitaṃ	1470	
PA_atk-s05_13a1:1470_8	sūriyamaṇḍalaṃ, velāya tīre ṭhitā samuddaṃ, sineruṃ nissāya ṭhitā sineruṃ apassantā	1470	
PA_atk-s05_13a1:1470_9	viya sadevake loke aggapuggalaṃ attanā saddhiṃ gacchantameva sammāsambuddhaṃ anoloketvā	1470	
PA_atk-s05_13a1:1470_10	‘paṭaggiṃ demā’ti vadatha, buddhabalaṃ nāma na jānātha, etha satthu santikaṃ gamissāmā”ti.	14701	
PA_atk-s05_13a1:1470_11	Te purato ca pacchato ca gacchantā sabbepi ekato hutvā dasabalassa santikaṃ agamaṃsu.	14701	
PA_atk-s05_13a1:1470_12	Satthā mahābhikkhusaṅghaparivāro aññatarasmiṃ padese aṭṭhāsi. Dāvaggi abhibhavanto	14701	
PA_atk-s05_13a1:1470_13	viya viravanto āgacchati. Āgantvā tathāgatassa ṭhitaṭṭhānaṃ patvā tassa padesassa	14701	
PA_atk-s05_13a1:1470_14	samantā soḷasakarīsamattaṭṭhānaṃ patto udake opilāpitatiṇukkā viya nibbāyi, vinibbedhato	14701	
PA_atk-s05_13a1:1470_15	dvattiṃsakarīsamattaṭṭhānaṃ avattharituṃ nāsakkhi.	14701	
PA_atk-s05_13a1:1471_0	Bhikkhū satthu guṇakathaṃ ārabhiṃsu – “aho buddhānaṃ guṇā nāma, ayañhi nāma acetano	1471	
PA_atk-s05_13a1:1471_1	aggi buddhānaṃ ṭhitaṭṭhānaṃ avattharituṃ na sakkoti, udake tiṇukkā viya nibbāyati,	1471	
PA_atk-s05_13a1:1471_2	aho buddhānaṃ ānubhāvo nāmā”ti. Satthā tesaṃ kathaṃ sutvā “na, bhikkhave, etaṃ etarahi	1471	
PA_atk-s05_13a1:1471_3	mayhaṃ balaṃ, yaṃ imaṃ bhūmippadesaṃ patvā esa aggi nibbāyati. Idaṃ pana mayhaṃ porāṇakasaccabalaṃ.	1471	
PA_atk-s05_13a1:1471_4	Imasmiñhi padese sakalampi imaṃ kappaṃ aggi na jalissati, kappaṭṭhiyapāṭihāriyaṃ	1471	
PA_atk-s05_13a1:1471_5	nāmeta”nti āha. Athāyasmā ānando satthu nisīdanatthāya catugguṇaṃ saṅghāṭiṃ paññapesi,	1471	
PA_atk-s05_13a1:1471_6	nisīdi satthā pallaṅkaṃ ābhujitvā. Bhikkhusaṅghopi tathāgataṃ vanditvā parivāretvā	1471	
PA_atk-s05_13a1:1471_7	nisīdi. Atha satthā “idaṃ tāva, bhante, amhākaṃ pākaṭaṃ, atītaṃ paṭicchannaṃ, taṃ	1471	
PA_atk-s05_13a1:1471_8	no pākaṭaṃ karothā”ti bhikkhūhi āyācito atītaṃ āhari.	1471	
PA_atk-s05_13a1:1472_0	Atīte magadharaṭṭhe tasmiṃyeva padese bodhisatto vaṭṭakayoniyaṃ paṭisandhiṃ gahetvā	1472	
PA_atk-s05_13a1:1472_1	mātukucchito jāto aṇḍakosaṃ padāletvā nikkhantakāle mahāgeṇḍukappamāṇo vaṭṭakapotako	1472	
PA_atk-s05_13a1:1472_2	ahosi. Atha naṃ mātāpitaro kulāvake nipajjāpetvā mukhatuṇḍakena gocaraṃ āharitvā	1472	
PA_atk-s05_13a1:1472_3	posenti. Tassa pakkhe pasāretvā ākāse gamanabalaṃ vā pāde ukkhipitvā thale gamanabalaṃ	1472	
PA_atk-s05_13a1:1472_4	vā natthi. Tañca padesaṃ saṃvacchare saṃvacchare dāvaggi gaṇhāti, so tasmimpi samaye	1472	
PA_atk-s05_13a1:1472_5	mahāravaṃ ravanto taṃ padesaṃ gaṇhi, sakuṇasaṅghā attano attano kulāvakehi nikkhamitvā	1472	
PA_atk-s05_13a1:1472_6	maraṇabhayabhītā viravantā palāyanti, bodhisattassapi mātāpitaro maraṇabhayabhītā	1472	
PA_atk-s05_13a1:1472_7	bodhisattaṃ chaḍḍetvā palāyiṃsu. Bodhisatto kulāvake nipannakova gīvaṃ ukkhipitvā	1472	
PA_atk-s05_13a1:1472_8	avattharitvā āgacchantaṃ aggiṃ disvā cintesi “sace mayhaṃ pakkhe pasāretvā ākāsena	1472	
PA_atk-s05_13a1:1472_9	gamanabalaṃ bhaveyya, uppatitvā aññattha gaccheyyaṃ. Sace pāde ukkhipitvā gamanabalaṃ	1472	
PA_atk-s05_13a1:1472_10	bhaveyya, padavārena aññattha gaccheyyaṃ. Mātāpitaropi kho me maraṇabhayabhītā maṃ	14721	
PA_atk-s05_13a1:1472_11	ekakaṃ pahāya attānaṃ parittāyantā palātā. Idāni me aññaṃ paṭisaraṇaṃ natthi, atāṇomhi	14721	
PA_atk-s05_13a1:1472_12	asaraṇo, kiṃ nu kho ajja mayā kātuṃ vaṭṭatī”ti.	14721	
PA_atk-s05_13a1:1473_0	Athassa etadahosi “imasmiṃ loke sīlaguṇo nāma atthi, saccaguṇo nāma atthi, atīte	1473	
PA_atk-s05_13a1:1473_1	pāramiyo pūretvā bodhimūle nisīditvā abhisambuddhā sīlasamādhipaññāvimuttivimuttiñāṇadassanasampannā	1473	
PA_atk-s05_13a1:1473_2	saccānuddayakāruññakhantisamannāgatā sabbasattesu samappavattamettābhāvanā sabbaññubuddhā	1473	
PA_atk-s05_13a1:1473_3	nāma atthi, tehi ca paṭividdhā dhammaguṇā nāma atthi, mayi cāpi ekaṃ saccaṃ atthi,	1473	
PA_atk-s05_13a1:1473_4	saṃvijjamāno eko sabhāvadhammo paññāyati, tasmā atīte buddhe ceva tehi paṭividdhaguṇe	1473	
PA_atk-s05_13a1:1473_5	ca āvajjetvā mayi vijjamānaṃ saccasabhāvadhammaṃ gahetvā saccakiriyaṃ katvā aggiṃ	1473	
PA_atk-s05_13a1:1473_6	paṭikkamāpetvā ajja mayā attano ceva sesasakuṇānañca sotthibhāvaṃ kātuṃ vaṭṭatī”ti. Tena vuttaṃ –	1473	
PA_atk-s05_13a1:1474	“Atthi loke sīlaguṇo, saccaṃ soceyyanuddayā;	147	
PA_atk-s05_13a1:1475	Tena saccena kāhāmi, saccakiriyamanuttaraṃ.	147	
PA_atk-s05_13a1:1476	“Āvajjetvā dhammabalaṃ, saritvā pubbake jine;	147	
PA_atk-s05_13a1:1477	Saccabalamavassāya, saccakiriyamakāsaha”nti. ;	147	
PA_atk-s05_13a1:1478	Atha bodhisatto atīte parinibbutānaṃ buddhānaṃ guṇe āvajjetvā attani vijjamānaṃ saccasabhāvaṃ ārabbha saccakiriyaṃ karonto imaṃ gāthamāha –	147	
PA_atk-s05_13a1:1480	“Santi pakkhā apatanā, santi pādā avañcanā;	148	
PA_atk-s05_13a1:1481	Mātāpitā ca nikkhantā, jātaveda paṭikkamā”ti.	148	
PA_atk-s05_13a1:1482_0	Tattha santi pakkhā apatanāti mayhaṃ pakkhā nāma atthi upalabbhanti, no ca kho sakkā	1482	
PA_atk-s05_13a1:1482_1	etehi uppatituṃ ākāsena gantunti apatanā. Santi pādā avañcanāti pādāpi me atthi,	1482	
PA_atk-s05_13a1:1482_2	tehi pana vañcituṃ padavāragamanena gantuṃ na sakkāti avañcanā. Mātāpitā ca nikkhantāti	1482	
PA_atk-s05_13a1:1482_3	ye ca maṃ aññattha neyyuṃ, tepi maraṇabhayena mātāpitaro nikkhantā. Jātavedāti aggiṃ	1482	
PA_atk-s05_13a1:1482_4	ālapati. So hi jātova vedayati paññāyati, tasmā “jātavedo”ti vuccati. Paṭikkamāti	1482	
PA_atk-s05_13a1:1482_5	paṭigaccha nivattāti jātavedaṃ āṇāpeti.	1482	
PA_atk-s05_13a1:1483_0	Iti mahāsatto “sace mayhaṃ pakkhānaṃ atthibhāvo, te ca pasāretvā ākāse apatanabhāvo,	1483	
PA_atk-s05_13a1:1483_1	pādānaṃ atthibhāvo, te ca ukkhipitvā avañcanabhāvo, mātāpitūnaṃ maṃ kulāvakeyeva	1483	
PA_atk-s05_13a1:1483_2	chaḍḍetvā palātabhāvo ca sacco sabhāvabhūtoyeva, jātaveda, etena saccena tvaṃ ito	1483	
PA_atk-s05_13a1:1483_3	paṭikkamā”ti kulāvake nipannakova saccakiriyaṃ akāsi. Tassa saha saccakiriyāya soḷasakarīsamatte	1483	
PA_atk-s05_13a1:1483_4	ṭhāne jātavedo paṭikkami. Paṭikkamanto ca na jhāyamānova aññaṃ gato, udake pana opilāpitā	1483	
PA_atk-s05_13a1:1483_5	ukkā viya tattheva nibbāyi. Tena vuttaṃ –	1483	
PA_atk-s05_13a1:1484	“Saha sacce kate mayhaṃ, mahāpajjalito sikhī;	148	
PA_atk-s05_13a1:1485	Vajjesi soḷasa karīsāni, udakaṃ patvā yathā sikhī”ti. ;	148	
PA_atk-s05_13a1:1486	Taṃ pana ṭhānaṃ sakalepi imasmiṃ kappe agginā anabhibhavanīyattā kappaṭṭhiyapāṭihāriyaṃ nāma jātaṃ. Evaṃ bodhisatto saccakiriyaṃ katvā jīvitapariyosāne yathākammaṃ gato.	148	
PA_atk-s05_13a1:1487_0	Satthā “na, bhikkhave, imassa vanassa agginā anajjhottharaṇaṃ etarahi mayhaṃ balaṃ,	1487	
PA_atk-s05_13a1:1487_1	porāṇaṃ panetaṃ vaṭṭapotakakāle mayhameva saccabala”nti imaṃ dhammadesanaṃ āharitvā	1487	
PA_atk-s05_13a1:1487_2	saccāni pakāsesi. Saccapariyosāne keci sotāpannā ahesuṃ, keci sakadāgāmino, keci	1487	
PA_atk-s05_13a1:1487_3	anāgāmino, keci arahattaṃ pattāti. Satthāpi anusandhiṃ ghaṭetvā jātakaṃ samodhānesi	1487	
PA_atk-s05_13a1:1487_4	– “tadā mātāpitaro etarahi mātāpitarova ahesuṃ, vaṭṭakarājā pana ahameva ahosi”nti.	1487	
PA_atk-s05_13a1:1488	Vaṭṭakajātakavaṇṇanā pañcamā.	148	
PA_atk-s05_13a1:1490	[36] 6. Sakuṇajātakavaṇṇanā	149	
PA_atk-s05_13a1:1491_0	Yaṃ nissitāti idaṃ satthā jetavane viharanto daḍḍhapaṇṇasālaṃ bhikkhuṃ ārabbha kathesi.	1491	
PA_atk-s05_13a1:1491_1	Eko kira bhikkhu satthu santike kammaṭṭhānaṃ gahetvā jetavanato nikkhamma kosalesu	1491	
PA_atk-s05_13a1:1491_2	ekaṃ paccantagāmaṃ nissāya ekasmiṃ araññasenāsane vasati. Athassa paṭhamamāseyeva	1491	
PA_atk-s05_13a1:1491_3	paṇṇasālā ḍayhittha. So “paṇṇasālā me daḍḍhā, dukkhaṃ vasāmī”ti manussānaṃ ācikkhi.	1491	
PA_atk-s05_13a1:1491_4	Manussā “idāni no khettaṃ parisukkhaṃ, kedāre pāyetvā karissāma”, tasmiṃ pāyite “bījaṃ	1491	
PA_atk-s05_13a1:1491_5	vapitvā”, bīje vutte “vatiṃ katvā”, vatiyā katāya “niddāyitvā, lāyitvā, madditvā”ti	1491	
PA_atk-s05_13a1:1491_6	evaṃ taṃ taṃ kammaṃ apadisantāyeva temāsaṃ vītināmesuṃ. So bhikkhu temāsaṃ ajjhokāse	1491	
PA_atk-s05_13a1:1491_7	dukkhaṃ vasanto kammaṭṭhānaṃ vaḍḍhetvā visesaṃ nibbattetuṃ nāsakkhi. Pavāretvā pana	1491	
PA_atk-s05_13a1:1491_8	satthu santikaṃ gantvā vanditvā ekamantaṃ nisīdi. Satthā tena saddhiṃ paṭisanthāraṃ	1491	
PA_atk-s05_13a1:1491_9	katvā “kiṃ bhikkhu sukhena vassaṃvutthosi, kammaṭṭhānaṃ te matthakaṃ patta”nti pucchi.	1491	
PA_atk-s05_13a1:1491_10	So taṃ pavattiṃ ācikkhitvā “senāsanasappāyassa me abhāvena kammaṭṭhānaṃ matthakaṃ	14911	
PA_atk-s05_13a1:1491_11	na patta”nti āha. Satthā “pubbe bhikkhu tiracchānagatāpi attano sappāyāsappāyaṃ jāniṃsu,	14911	
PA_atk-s05_13a1:1491_12	tvaṃ kasmā na aññāsī”ti vatvā atītaṃ āhari.	14911	
PA_atk-s05_13a1:1492_0	Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā	1492	
PA_atk-s05_13a1:1492_1	sakuṇasaṅghaparivuto araññāyatane sākhāviṭapasampannaṃ mahārukkhaṃ nissāya vasati.	1492	
PA_atk-s05_13a1:1492_2	Athekadivasaṃ tassa rukkhassa sākhāsu aññamaññaṃ ghaṃsantīsu cuṇṇaṃ patati, dhūmo	1492	
PA_atk-s05_13a1:1492_3	uṭṭhāti. Taṃ disvā bodhisatto cintesi “imā dve sākhā evaṃ ghaṃsamānā aggiṃ vissajjessanti,	1492	
PA_atk-s05_13a1:1492_4	so patitvā purāṇapaṇṇāni gaṇhissati, tato paṭṭhāya imampi rukkhaṃ jhāpessati, na	1492	
PA_atk-s05_13a1:1492_5	sakkā idha amhehi vasituṃ, ito palāyitvā aññattha gantuṃ vaṭṭatī”ti. So sakuṇasaṅghassa imaṃ gāthamāha –	1492	
PA_atk-s05_13a1:1494	“Yaṃ nissitā jagatiruhaṃ vihaṅgamā, svāyaṃ aggiṃ pamuñcati;	149	
PA_atk-s05_13a1:1495	Disā bhajatha vakkaṅgā, jātaṃ saraṇato bhaya”nti.	149	
PA_atk-s05_13a1:1496_0	Tattha jagatiruhanti jagati vuccati pathavī, tattha jātattā rukkho “jagatiruho”ti	1496	
PA_atk-s05_13a1:1496_1	vuccati. Vihaṅgamāti vihaṃ vuccati ākāsaṃ, tattha gamanato pakkhī “vihaṅgamā”ti vuccanti.	1496	
PA_atk-s05_13a1:1496_2	Disā bhajathāti imaṃ rukkhaṃ muñcitvā ito palāyantā catasso disā bhajatha. Vakkaṅgāti	1496	
PA_atk-s05_13a1:1496_3	sakuṇe ālapati. Te hi uttamaṅgaṃ galaṃ kadāci kadāci vaṅkaṃ karonti, tasmā “vakkaṅgā”ti	1496	
PA_atk-s05_13a1:1496_4	vuccanti. Vaṅkā vā tesaṃ ubhosu passesu pakkhā jātāti vakkaṅgā. Jātaṃ saraṇato bhayanti	1496	
PA_atk-s05_13a1:1496_5	amhākaṃ avassayarukkhatoyeva bhayaṃ nibbattaṃ, etha aññattha gacchāmāti.	1496	
PA_atk-s05_13a1:1497_0	Bodhisattassa vacanakarā paṇḍitasakuṇā tena saddhiṃ ekappahāreneva uppatitvā aññattha	1497	
PA_atk-s05_13a1:1497_1	gatā. Ye pana apaṇḍitā, te “evameva esa bindumatte udake kumbhīle passatī”ti tassa	1497	
PA_atk-s05_13a1:1497_2	vacanaṃ aggahetvā tattheva vasiṃsu. Tato na cirasseva bodhisattena cintitākāreneva	1497	
PA_atk-s05_13a1:1497_3	aggi nibbattitvā taṃ rukkhaṃ aggahesi. Dhūmesu ca jālāsu ca uṭṭhitāsu dhūmandhā sakuṇā	1497	
PA_atk-s05_13a1:1497_4	aññattha gantuṃ nāsakkhiṃsu, aggimhi patitvā patitvā vināsaṃ pāpuṇiṃsu.	1497	
PA_atk-s05_13a1:1498_0	Satthā “evaṃ bhikkhu pubbe tiracchānagatāpi rukkhagge vasantā attano sappāyāsappāyaṃ	1498	
PA_atk-s05_13a1:1498_1	jānanti, tvaṃ kasmā na aññāsī”ti imaṃ dhammadesanaṃ āharitvā saccāni pakāsesi. Saccapariyosāne	1498	
PA_atk-s05_13a1:1498_2	so bhikkhu sotāpattiphale patiṭṭhito. Satthāpi anusandhiṃ ghaṭetvā jātakaṃ samodhānesi	1498	
PA_atk-s05_13a1:1498_3	– “tadā bodhisattassa vacanakarā sakuṇā buddhaparisā ahesuṃ, paṇḍitasakuṇo pana ahameva ahosi”nti.	1498	
PA_atk-s05_13a1:1499	Sakuṇajātakavaṇṇanā chaṭṭhā.	149	
PA_atk-s05_13a1:1501	[37] 7. Tittirajātakavaṇṇanā	150	
PA_atk-s05_13a1:1502_0	Ye vuḍḍhamapacāyantīti idaṃ satthā sāvatthiṃ gacchanto sāriputtattherassa senāsanapaṭibāhanaṃ	1502	
PA_atk-s05_13a1:1502_1	ārabbha kathesi. Anāthapiṇḍikena hi vihāraṃ kāretvā dūte pesite satthā rājagahā nikkhamma	1502	
PA_atk-s05_13a1:1502_2	vesāliṃ patvā tattha yathābhirantaṃ viharitvā “sāvatthiṃ gamissāmī”ti maggaṃ paṭipajji.	1502	
PA_atk-s05_13a1:1502_3	Tena ca samayena chabbaggiyānaṃ antevāsikā purato purato gantvā therānaṃ senāsanesu	1502	
PA_atk-s05_13a1:1502_4	aggahitesveva “idaṃ senāsanaṃ amhākaṃ upajjhāyassa, idaṃ ācariyassa, idaṃ amhākameva	1502	
PA_atk-s05_13a1:1502_5	bhavissatī”ti senāsanāni palibundhenti. Pacchā āgatā therā senāsanāni na labhanti.	1502	
PA_atk-s05_13a1:1502_6	Sāriputtattherassāpi antevāsikā therassa senāsanaṃ pariyesantā na labhiṃsu. Thero	1502	
PA_atk-s05_13a1:1502_7	senāsanaṃ alabhanto satthu senāsanassa avidūre ekasmiṃ rukkhamūle nisajjāya ca caṅkamena	1502	
PA_atk-s05_13a1:1502_8	ca rattiṃ vītināmesi. Satthā paccūsasamaye nikkhamitvā ukkāsi, theropi ukkāsi. “Ko	1502	
PA_atk-s05_13a1:1502_9	eso”ti? “Ahaṃ, bhante, sāriputto”ti. “Sāriputta, imāya velāya idha kiṃ karosī”ti?	1502	
PA_atk-s05_13a1:1502_10	“So taṃ pavattiṃ ārocesi”. Satthā therassa vacanaṃ sutvā “idāni tāva mayi jīvanteyeva	15021	
PA_atk-s05_13a1:1502_11	bhikkhū aññamaññaṃ agāravā apatissā viharanti, parinibbute kiṃ nu kho karissantī”ti	15021	
PA_atk-s05_13a1:1502_12	āvajjentassa dhammasaṃvego udapādi.	15021	
PA_atk-s05_13a1:1503_0	So pabhātāya rattiyā bhikkhusaṅghaṃ sannipātāpetvā bhikkhū pucchi “saccaṃ kira, bhikkhave,	1503	
PA_atk-s05_13a1:1503_1	chabbaggiyā bhikkhū purato purato gantvā therānaṃ bhikkhūnaṃ senāsanaṃ paṭibāhantī”ti.	1503	
PA_atk-s05_13a1:1503_2	“Saccaṃ, bhagavā”ti? Tato chabbaggiye garahitvā dhammiṃ kathaṃ katvā bhikkhū āmantesi	1503	
PA_atk-s05_13a1:1503_3	“ko nu kho, bhikkhave, aggāsanaṃ aggodakaṃ aggapiṇḍaṃ arahatī”ti? Ekacce “khattiyakulā	1503	
PA_atk-s05_13a1:1503_4	pabbajito”ti āhaṃsu, ekacce “brāhmaṇakulā, gahapatikulā pabbajito”ti, apare “vinayadharo,	1503	
PA_atk-s05_13a1:1503_5	dhammakathiko, paṭhamassa jhānassa lābhī, dutiyassa, tatiyassa, catutthassa jhānassa	1503	
PA_atk-s05_13a1:1503_6	lābhī”ti. Apare “sotāpanno, sakadāgāmī, anāgāmī, arahā, tevijjo, chaḷabhiñño”ti āhaṃsu.	1503	
PA_atk-s05_13a1:1503_7	Evaṃ tehi bhikkhūhi attano attano rucivasena aggāsanādirahānaṃ kathitakāle satthā	1503	
PA_atk-s05_13a1:1503_8	āha – “na, bhikkhave, mayhaṃ sāsane aggāsanādīni patvā khattiyakulā pabbajito pamāṇaṃ,	1503	
PA_atk-s05_13a1:1503_9	na brāhmaṇakulā pabbajito, na gahapatikulā pabbajito, na vinayadharo, na suttantiko,	1503	
PA_atk-s05_13a1:1503_10	na ābhidhammiko, na paṭhamajjhānādilābhino, na sotāpannādayo pamāṇaṃ, atha kho, bhikkhave,	15031	
PA_atk-s05_13a1:1503_11	imasmiṃ sāsane yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ kātabbaṃ,	15031	
PA_atk-s05_13a1:1503_12	aggāsanaṃ aggodakaṃ aggapiṇḍo laddhabbo. Idamettha pamāṇaṃ. Tasmā vuḍḍhataro bhikkhu	15031	
PA_atk-s05_13a1:1503_13	etesaṃ anucchaviko. Idāni kho pana, bhikkhave, sāriputto mayhaṃ aggasāvako anudhammacakkappavattako	15031	
PA_atk-s05_13a1:1503_14	mamānantaraṃ senāsanaṃ laddhuṃ arahati, so imaṃ rattiṃ senāsanaṃ alabhanto rukkhamūle	15031	
PA_atk-s05_13a1:1503_15	vītināmesi, tumhe idāneva evaṃ agāravā apatissā, gacchante gacchante kāle kinti katvā	15031	
PA_atk-s05_13a1:1503_16	viharissathā”ti. Atha nesaṃ ovādadānatthāya “pubbe, bhikkhave, tiracchānagatāpi ‘na	15031	
PA_atk-s05_13a1:1503_17	kho panetaṃ amhākaṃ patirūpaṃ, yaṃ mayaṃ aññamaññaṃ agāravā apatissā asabhāgavuttino	15031	
PA_atk-s05_13a1:1503_18	vihareyyāma, amhesu mahallakataraṃ jānitvā tassa abhivādanādīni karissāmā’ti sādhukaṃ	15031	
PA_atk-s05_13a1:1503_19	vīmaṃsitvā ‘ayaṃ no mahallako’ti ñatvā tassa abhivādanādīni katvā devapathaṃ pūrayamānā	15031	
PA_atk-s05_13a1:1503_20	gatā”ti vatvā atītaṃ āhari.	15032	
PA_atk-s05_13a1:1504_0	Atīte himavantappadese ekaṃ mahānigrodhaṃ upanissāya tayo sahāyā vihariṃsu – tittiro,	1504	
PA_atk-s05_13a1:1504_1	makkaṭo, hatthīti. Te aññamaññaṃ agāravā apatissā asabhāgavuttino ahesuṃ. Atha nesaṃ	1504	
PA_atk-s05_13a1:1504_2	etadahosi “na yuttaṃ amhākaṃ evaṃ viharituṃ, yaṃnūna mayaṃ yo no mahallakataro, tassa	1504	
PA_atk-s05_13a1:1504_3	abhivādanādīni karontā vihareyyāmā”ti. “Ko pana no mahallakataro”ti cintentā ekadivasaṃ	1504	
PA_atk-s05_13a1:1504_4	“attheso upāyo”ti tayopi janā nigrodhamūle nisīditvā tittiro ca makkaṭo ca hatthiṃ	1504	
PA_atk-s05_13a1:1504_5	pucchiṃsu “samma hatthi, tvaṃ imaṃ nigrodharukkhaṃ kīvappamāṇakālato paṭṭhāya jānāsī”ti?	1504	
PA_atk-s05_13a1:1504_6	So āha “sammā, ahaṃ taruṇapotakakāle imaṃ nigrodhagacchaṃ antarasatthīsu katvā gacchāmi,	1504	
PA_atk-s05_13a1:1504_7	avattharitvā ṭhitakāle ca pana me etassa aggasākhā nābhiṃ ghaṭṭeti, evāhaṃ imaṃ gacchakālato	1504	
PA_atk-s05_13a1:1504_8	paṭṭhāya jānāmī”ti puna ubhopi janā purimanayeneva makkaṭaṃ pucchiṃsu. So āha “ahaṃ	1504	
PA_atk-s05_13a1:1504_9	sammā makkaṭacchāpako samāno bhūmiyaṃ nisīditvā gīvaṃ anukkhipitvāva imassa nigrodhapotakassa	1504	
PA_atk-s05_13a1:1504_10	aggaṅkure khādāmi, evāhaṃ imaṃ khuddakakālato paṭṭhāya jānāmī”ti. Atha itare ubhopi	15041	
PA_atk-s05_13a1:1504_11	purimanayeneva tittiraṃ pucchiṃsu. So āha “sammā, pubbe asukasmiṃ nāma ṭhāne mahānigrodharukkho	15041	
PA_atk-s05_13a1:1504_12	ahosi, ahaṃ tassa phalāni khāditvā imasmiṃ ṭhāne vaccaṃ pātesiṃ, tato esa rukkho	15041	
PA_atk-s05_13a1:1504_13	jāto, evāhaṃ imaṃ ajātakālato paṭṭhāya jānāmi, tasmā ahaṃ tumhehi jātiyā mahallakataro”ti.	15041	
PA_atk-s05_13a1:1505_0	Evaṃ vutte makkaṭo ca hatthī ca tittirapaṇḍitaṃ āhaṃsu “samma, tvaṃ amhehi mahallakataro,	1505	
PA_atk-s05_13a1:1505_1	ito paṭṭhāya mayaṃ tava sakkāragarukāramānanavandanapūjanāni ceva abhivādanapaccuṭṭhānaañjalikammasāmīcikammāni	1505	
PA_atk-s05_13a1:1505_2	ca karissāma, ovāde ca te ṭhassāma, tvaṃ pana ito paṭṭhāya amhākaṃ ovādānusāsaniṃ	1505	
PA_atk-s05_13a1:1505_3	dadeyyāsī”ti. Tato paṭṭhāya tittiro tesaṃ ovādaṃ adāsi, sīlesu patiṭṭhāpesi, sayampi	1505	
PA_atk-s05_13a1:1505_4	sīlāni samādiyi. Te tayopi janā pañcasu sīlesu patiṭṭhāya aññamaññaṃ sagāravā sappatissā	1505	
PA_atk-s05_13a1:1505_5	sabhāgavuttino hutvā jīvitapariyosāne devalokaparāyaṇā ahesuṃ. Tesaṃ tiṇṇaṃ samādānaṃ	1505	
PA_atk-s05_13a1:1505_6	tittiriyaṃ brahmacariyaṃ nāma ahosi.	1505	
PA_atk-s05_13a1:1506_0	Te hi nāma, bhikkhave, tiracchānagatā aññamaññaṃ sagāravā sappatissā vihariṃsu, tumhe	1506	
PA_atk-s05_13a1:1506_1	evaṃ svākhāte dhammavinaye pabbajitvā kasmā aññamaññaṃ agāravā apatissā viharatha.	1506	
PA_atk-s05_13a1:1506_2	Anujānāmi, bhikkhave, ito paṭṭhāya tumhākaṃ yathāvuḍḍhaṃ abhivādanaṃ paccuṭṭhānaṃ	1506	
PA_atk-s05_13a1:1506_3	añjalikammaṃ sāmīcikammaṃ, yathāvuḍḍhaṃ aggāsanaṃ aggodakaṃ aggapiṇḍaṃ, na ito paṭṭhāya	1506	
PA_atk-s05_13a1:1506_4	ca navakatarena vuḍḍhataro senāsanena paṭibāhitabbo, yo paṭibāheyya, āpattidukkaṭassāti	1506	
PA_atk-s05_13a1:1506_5	evaṃ satthā imaṃ dhammadesanaṃ āharitvā abhisambuddho hutvā imaṃ gāthamāha –	1506	
PA_atk-s05_13a1:1508	“Ye vuḍḍhamapacāyanti, narā dhammassa kovidā;	150	
PA_atk-s05_13a1:1509	Diṭṭheva dhamme pāsaṃsā, samparāye ca suggatī”ti.	150	
PA_atk-s05_13a1:1510_0	Tattha ye vuḍḍhamapacāyantīti jātivuḍḍho, vayovuḍḍho, guṇavuḍḍhoti tayo vuḍḍhā. Tesu	1510	
PA_atk-s05_13a1:1510_1	jātisampanno jātivuḍḍho nāma, vaye ṭhito vayovuḍḍho nāma, guṇasampanno guṇavuḍḍho	1510	
PA_atk-s05_13a1:1510_2	nāma. Tesu guṇasampanno vayovuḍḍho imasmiṃ ṭhāne “vuḍḍho”ti adhippeto. Apacāyantīti	1510	
PA_atk-s05_13a1:1510_3	jeṭṭhāpacāyikakammena pūjenti. Dhammassa kovidāti jeṭṭhāpacāyanadhammassa kovidā	1510	
PA_atk-s05_13a1:1510_4	kusalā. Diṭṭheva dhammeti imasmiṃyeva attabhāve. Pāsaṃsāti pasaṃsārahā. Samparāye	1510	
PA_atk-s05_13a1:1510_5	ca suggatīti samparetabbe imaṃ lokaṃ hitvā gantabbe paralokepi tesaṃ sugatiyeva hotīti.	1510	
PA_atk-s05_13a1:1510_6	Ayaṃ panettha piṇḍattho – bhikkhave, khattiyā vā hontu brāhmaṇā vā vessā vā suddā	1510	
PA_atk-s05_13a1:1510_7	vā gahaṭṭhā vā pabbajitā vā tiracchānagatā vā, ye keci sattā jeṭṭhāpacitikamme chekā	1510	
PA_atk-s05_13a1:1510_8	kusalā guṇasampannānaṃ vayovuḍḍhānaṃ apacitiṃ karonti, te imasmiñca attabhāve jeṭṭhāpacitikārakāti	1510	
PA_atk-s05_13a1:1510_9	pasaṃsaṃ vaṇṇanaṃ thomanaṃ labhanti, kāyassa ca bhedā sagge nibbattantīti.	1510	
PA_atk-s05_13a1:1511_0	Evaṃ satthā jeṭṭhāpacitikammassa guṇaṃ kathetvā anusandhiṃ ghaṭetvā jātakaṃ samodhānesi	1511	
PA_atk-s05_13a1:1511_1	– “tadā hatthināgo moggallāno ahosi, makkaṭo sāriputto, tittirapaṇḍito pana ahameva ahosi”nti.	1511	
PA_atk-s05_13a1:1512	Tittirajātakavaṇṇanā sattamā.	151	
PA_atk-s05_13a1:1514	[38] 8. Bakajātakavaṇṇanā	151	
PA_atk-s05_13a1:1515_0	Nāccantaṃ nikatippaññoti idaṃ satthā jetavane viharanto cīvaravaḍḍhakaṃ bhikkhu ārabbha	1515	
PA_atk-s05_13a1:1515_1	kathesi. Eko kira jetavanavāsiko bhikkhu yaṃkiñci cīvare kattabbaṃ chedanaghaṭṭanavicāraṇasibbanādikaṃ	1515	
PA_atk-s05_13a1:1515_2	kammaṃ, tattha sukusalo. So tāya kusalatāya cīvaraṃ vaḍḍheti, tasmā “cīvaravaḍḍhako”	1515	
PA_atk-s05_13a1:1515_3	tveva paññāyittha. Kiṃ panesa karotīti? Jiṇṇapilotikāsu hatthakammaṃ dassetvā suphassikaṃ	1515	
PA_atk-s05_13a1:1515_4	manāpaṃ cīvaraṃ katvā rajanapariyosāne piṭṭhodakena rajitvā saṅkhena ghaṃsitvā ujjalaṃ	1515	
PA_atk-s05_13a1:1515_5	manuññaṃ katvā nikkhipati. Cīvarakammaṃ kātuṃ ajānantā bhikkhū ahate sāṭake gahetvā	1515	
PA_atk-s05_13a1:1515_6	tassa santikaṃ āgantvā “mayaṃ cīvaraṃ kātuṃ na jānāma, cīvaraṃ no katvā dethā”ti	1515	
PA_atk-s05_13a1:1515_7	vadanti. So “cīvaraṃ āvuso kariyamānaṃ cirena niṭṭhāti, mayā katacīvarameva atthi,	1515	
PA_atk-s05_13a1:1515_8	ime sāṭake ṭhapetvā taṃ gaṇhitvā gacchathā”ti nīharitvā dasseti. Te tassa vaṇṇasampattimeva	1515	
PA_atk-s05_13a1:1515_9	disvā antaraṃ ajānantā “thira”nti saññāya ahatasāṭake cīvaravaḍḍhakassa datvā taṃ	1515	
PA_atk-s05_13a1:1515_10	gaṇhitvā gacchanti. Taṃ tehi thokaṃ kiliṭṭhakāle uṇhodakena dhoviyamānaṃ attano pakatiṃ	15151	
PA_atk-s05_13a1:1515_11	dasseti, tattha tattha jiṇṇaṭṭhānaṃ paññāyati, te vippaṭisārino honti. Evaṃ āgatāgate	15151	
PA_atk-s05_13a1:1515_12	pilotikāhi vañcento so bhikkhu sabbattha pākaṭo jāto.	15151	
PA_atk-s05_13a1:1516_0	Yathā cesa jetavane, tathā aññatarasmiṃ gāmakepi eko cīvaravaḍḍhako lokaṃ vañceti.	1516	
PA_atk-s05_13a1:1516_1	Tassa sambhattā bhikkhū “bhante, jetavane kira eko cīvaravaḍḍhako evaṃ lokaṃ vañcetī”ti	1516	
PA_atk-s05_13a1:1516_2	ārocesuṃ. Athassa etadahosi “handāhaṃ, taṃ nagaravāsikaṃ vañcemī”ti pilotikacīvaraṃ	1516	
PA_atk-s05_13a1:1516_3	atimanāpaṃ katvā surattaṃ rajitvā taṃ pārupitvā jetavanaṃ agamāsi. Itaro taṃ disvāva	1516	
PA_atk-s05_13a1:1516_4	lobhaṃ uppādetvā “bhante, imaṃ cīvaraṃ tumhehi kata”nti pucchi. “Āmāvuso”ti. “Bhante,	1516	
PA_atk-s05_13a1:1516_5	imaṃ cīvaraṃ mayhaṃ detha, tumhe aññaṃ labhissathā”ti? “Āvuso, mayaṃ gāmavāsikā dullabhapaccayā,	1516	
PA_atk-s05_13a1:1516_6	imāhaṃ tuyhaṃ datvā attanā kiṃ pārupissāmī”ti? “Bhante, mama santike ahatasāṭakā	1516	
PA_atk-s05_13a1:1516_7	atthi, te gahetvā tumhākaṃ cīvaraṃ karothā”ti. “Āvuso, mayā ettha hatthakammaṃ dassitaṃ,	1516	
PA_atk-s05_13a1:1516_8	tayi pana evaṃ vadante kiṃ sakkā kātuṃ, gaṇhāhi na”nti tassa pilotikacīvaraṃ datvā	1516	
PA_atk-s05_13a1:1516_9	ahatasāṭake ādāya taṃ vañcetvā pakkāmi. Jetavanavāsikopi taṃ cīvaraṃ pārupitvā katipāhaccayena	1516	
PA_atk-s05_13a1:1516_10	uṇhodakena dhovanto jiṇṇapilotikabhāvaṃ disvā lajjito “gāmavāsicīvaravaḍḍhakena kira	15161	
PA_atk-s05_13a1:1516_11	jetavanavāsiko vañcito”ti tassa vañcitabhāvo saṅghamajjhe pākaṭo jāto.	15161	
PA_atk-s05_13a1:1517_0	Athekadivasaṃ bhikkhū dhammasabhāyaṃ taṃ kathaṃ kathentā nisīdiṃsu. Satthā āgantvā	1517	
PA_atk-s05_13a1:1517_1	“kāya nuttha, bhikkhave, etarahi kathāya sannisinnā”ti pucchi. Te tamatthaṃ ārocesuṃ.	1517	
PA_atk-s05_13a1:1517_2	Satthā “na, bhikkhave, jetavanavāsī cīvaravaḍḍhako idāneva aññe vañceti, pubbepi	1517	
PA_atk-s05_13a1:1517_3	vañcesiyeva. Na gāmavāsikenāpi idāneva esa jetavanavāsī cīvaravaḍḍhako vañcito, pubbepi	1517	
PA_atk-s05_13a1:1517_4	vañcitoyevā”ti vatvā atītaṃ āhari.	1517	
PA_atk-s05_13a1:1518_0	Atīte ekasmiṃ araññāyatane bodhisatto aññataraṃ padumasaraṃ nissāya ṭhite varaṇarukkhe	1518	
PA_atk-s05_13a1:1518_1	rukkhadevatā hutvā nibbatti. Tadā aññatarasmiṃ nātimahante sare nidāghasamaye udakaṃ	1518	
PA_atk-s05_13a1:1518_2	mandaṃ ahosi, bahū cettha macchā honti. Atheko bako te macche disvā “ekena upāyena	1518	
PA_atk-s05_13a1:1518_3	ime macche vañcetvā khādissāmī”ti gantvā udakapariyante cintento nisīdi. Atha naṃ	1518	
PA_atk-s05_13a1:1518_4	macchā disvā “kiṃ, ayya, cintento nisinnosī”ti pucchiṃsu. “Tumhākaṃ cintento nisinnomhī”ti.	1518	
PA_atk-s05_13a1:1518_5	“Kiṃ amhākaṃ cintesi, ayyā”ti? “‘Imasmiṃ sare udakaṃ parittaṃ, gocaro mando, nidāgho	1518	
PA_atk-s05_13a1:1518_6	ca mahanto, idānime macchā kiṃ nāma karissantī’ti tumhākaṃ cintento nisinnomhī”ti.	1518	
PA_atk-s05_13a1:1518_7	“Atha kiṃ karoma, ayyā”ti? “Tumhe sace mayhaṃ vacanaṃ kareyyātha, ahaṃ vo ekekaṃ	1518	
PA_atk-s05_13a1:1518_8	mukhatuṇḍakena gahetvā ekaṃ pañcavaṇṇapadumasañchannaṃ mahāsaraṃ netvā vissajjeyya”nti.	1518	
PA_atk-s05_13a1:1518_9	“Ayya, paṭhamakappikato paṭṭhāya macchānaṃ cintanakabako nāma natthi, tvaṃ amhesu	1518	
PA_atk-s05_13a1:1518_10	ekekaṃ khāditukāmosī”ti. “Nāhaṃ tumhe mayhaṃ saddahante khādissāmi”. “Sace pana sarassa	15181	
PA_atk-s05_13a1:1518_11	atthibhāvaṃ mayhaṃ na saddahatha, ekaṃ macchaṃ mayā saddhiṃ saraṃ passituṃ pesethā”ti.	15181	
PA_atk-s05_13a1:1518_12	Macchā tassa saddahitvā “ayaṃ jalepi thalepi samattho”ti ekaṃ kāḷamahāmacchaṃ adaṃsu	15181	
PA_atk-s05_13a1:1518_13	“imaṃ gahetvā gacchathā”ti. So taṃ gahetvā netvā sare vissajjetvā sabbaṃ saraṃ dassetvā	15181	
PA_atk-s05_13a1:1518_14	puna ānetvā tesaṃ macchānaṃ santike vissajjesi. So tesaṃ macchānaṃ sarassa sampattiṃ	15181	
PA_atk-s05_13a1:1518_15	vaṇṇesi. Te tassa kathaṃ sutvā gantukāmā hutvā “sādhu, ayya, amhe gaṇhitvā gacchāhī”ti āhaṃsu.	15181	
PA_atk-s05_13a1:1519_0	Bako paṭhamaṃ taṃ kāḷamahāmacchameva gahetvā saratīraṃ netvā saraṃ dassetvā saratīre	1519	
PA_atk-s05_13a1:1519_1	jāte varaṇarukkhe nilīyitvā taṃ viṭapantare pakkhipitvā tuṇḍena vijjhanto jīvitakkhayaṃ	1519	
PA_atk-s05_13a1:1519_2	pāpetvā maṃsaṃ khāditvā kaṇṭake rukkhamūle pātetvā puna gantvā “vissaṭṭho, me so	1519	
PA_atk-s05_13a1:1519_3	maccho, añño āgacchatū”ti etenupāyena ekekaṃ gahetvā sabbe macche khāditvā puna āgato	1519	
PA_atk-s05_13a1:1519_4	ekaṃ macchampi nāddasa. Eko panettha kakkaṭako avasiṭṭho. Bako tampi khāditukāmo	1519	
PA_atk-s05_13a1:1519_5	hutvā “bho, kakkaṭaka, mayā sabbete macchā netvā padumasañchanne mahāsare vissajjitā,	1519	
PA_atk-s05_13a1:1519_6	ehi tampi nessāmī”ti. “Maṃ gahetvā gacchanto kathaṃ gaṇhissasī”ti? “Ḍaṃsitvā gaṇhissāmī”ti.	1519	
PA_atk-s05_13a1:1519_7	“Tvaṃ evaṃ gahetvā gacchanto maṃ pātessasi, nāhaṃ tayā saddhiṃ gamissāmī”ti. “Mā	1519	
PA_atk-s05_13a1:1519_8	bhāyi, ahaṃ taṃ suggahitaṃ gahetvā gamissāmī”ti. Kakkaṭako cintesi “imassa macche	1519	
PA_atk-s05_13a1:1519_9	netvā sare vissajjanaṃ nāma natthi. Sace pana maṃ sare vissajjessati, iccetaṃ kusalaṃ.	1519	
PA_atk-s05_13a1:1519_10	No ce vissajjessati, gīvamassa chinditvā jīvitaṃ harissāmī”ti.	15191	
PA_atk-s05_13a1:1520_0	Atha naṃ evamāha “samma baka, na kho tvaṃ suggahitaṃ gahetuṃ sakkhissasi, amhākaṃ	1520	
PA_atk-s05_13a1:1520_1	pana gahaṇaṃ suggahaṇaṃ, sacāhaṃ aḷehi tava gīvaṃ gahetuṃ labhissāmi, tava gīvaṃ	1520	
PA_atk-s05_13a1:1520_2	suggahitaṃ katvā tayā saddhiṃ gamissāmī”ti. So taṃ “vañcetukāmo esa ma”nti ajānanto	1520	
PA_atk-s05_13a1:1520_3	“sādhū”ti sampaṭicchi. Kakkaṭako attano aḷehi kammārasaṇḍāsena viya tassa gīvaṃ suggahitaṃ	1520	
PA_atk-s05_13a1:1520_4	katvā “idāni gacchā”ti āha. So taṃ netvā saraṃ dassetvā varaṇarukkhābhimukho pāyāsi.	1520	
PA_atk-s05_13a1:1520_5	Kakkaṭako āha “mātula, ayaṃ saro etto, tvaṃ pana ito kiṃ nesī”ti? Bako “na te mātulo	1520	
PA_atk-s05_13a1:1520_6	ahaṃ, na bhaginiputtosi vata me tva”nti vatvā “tvaṃ ‘esa maṃ ukkhipitvā vicaranto	1520	
PA_atk-s05_13a1:1520_7	mayhaṃ dāso’ti saññaṃ karosi maññe, passetaṃ varaṇarukkhassa mūle kaṇṭakarāsiṃ, yathā	1520	
PA_atk-s05_13a1:1520_8	me te sabbe macchā khāditā, tampi tatheva khādissāmī”ti āha. Kakkaṭako “ete macchā	1520	
PA_atk-s05_13a1:1520_9	attano bālatāya tayā khāditā, ahaṃ pana te maṃ khādituṃ na dassāmi, taññeva pana	1520	
PA_atk-s05_13a1:1520_10	vināsaṃ pāpessāmi. Tvañhi bālatāya mayā vañcitabhāvaṃ na jānāsi, marantā ubhopi marissāma,	15201	
PA_atk-s05_13a1:1520_11	ahaṃ te sīsaṃ chinditvā bhūmiyaṃ khipissāmī”ti vatvā kammārasaṇḍāsena viya aḷehi	15201	
PA_atk-s05_13a1:1520_12	tassa gīvaṃ nippīḷesi. So vivaṭena mukhena akkhīhi assunā paggharantena maraṇabhayatajjito	15201	
PA_atk-s05_13a1:1520_13	“sāmi, ahaṃ taṃ na khādissāmi, jīvitaṃ me dehī”ti āha. “Yadi evaṃ otaritvā maṃ sarasmiṃ	15201	
PA_atk-s05_13a1:1520_14	vissajjehī”ti. So nivattitvā sarameva otaritvā kakkaṭakaṃ sarapariyante paṅkapiṭṭhe	15201	
PA_atk-s05_13a1:1520_15	ṭhapesi, kakkaṭako kattarikāya kumudanāḷaṃ kappento viya tassa gīvaṃ kappetvā udakaṃ pāvisi.	15201	
PA_atk-s05_13a1:1521	Taṃ acchariyaṃ disvā varaṇarukkhe adhivatthā devatā sādhukāraṃ dadamānā vanaṃ unnādayamānā madhurassarena imaṃ gāthamāha –	152	
PA_atk-s05_13a1:1523	“Nāccantaṃ nikatippañño, nikatyā sukhamedhati;	152	
PA_atk-s05_13a1:1524	Ārādheti nikatippañño, bako kakkaṭakāmivā”ti.	152	
PA_atk-s05_13a1:1525_0	Tattha nāccantaṃ nikatippañño, nikatyā sukhamedhatīti nikati vuccati vañcanā, nikatippañño	1525	
PA_atk-s05_13a1:1525_1	vañcanapañño puggalo tāya nikatyā nikatiyā vañcanāya na accantaṃ sukhamedhati, niccakāle	1525	
PA_atk-s05_13a1:1525_2	sukhasmiṃyeva patiṭṭhātuṃ na sakkoti, ekaṃsena pana vināsaṃ pāpuṇātiyevāti attho.	1525	
PA_atk-s05_13a1:1525_3	Ārādhetīti paṭilabhati. Nikatippaññoti kerāṭikabhāvaṃ sikkhitapañño pāpapuggalo attanā	1525	
PA_atk-s05_13a1:1525_4	katassa pāpassa phalaṃ ārādheti paṭilabhati vindatīti attho. Kathaṃ? Bako kakkaṭakāmiva,	1525	
PA_atk-s05_13a1:1525_5	yathā bako kakkaṭakā gīvacchedaṃ pāpuṇāti, evaṃ pāpapuggalo attanā katapāpato diṭṭhadhamme	1525	
PA_atk-s05_13a1:1525_6	vā samparāye vā bhayaṃ ārādheti paṭilabhatīti imamatthaṃ pakāsento mahāsatto vanaṃ	1525	
PA_atk-s05_13a1:1525_7	unnādento dhammaṃ desesi.	1525	
PA_atk-s05_13a1:1526_0	Satthā “na, bhikkhave, idāneva gāmavāsicīvaravaḍḍhakenesa vañcito, atītepi vañcitoyevā”ti	1526	
PA_atk-s05_13a1:1526_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā so bako	1526	
PA_atk-s05_13a1:1526_2	jetavanavāsī cīvaravaḍḍhako ahosi, kakkaṭako gāmavāsī cīvaravaḍḍhako, rukkhadevatā	1526	
PA_atk-s05_13a1:1526_3	pana ahameva ahosi”nti.	1526	
PA_atk-s05_13a1:1527	Bakajātakavaṇṇanā aṭṭhamā.	152	
PA_atk-s05_13a1:1529	[39] 9. Nandajātakavaṇṇanā	152	
PA_atk-s05_13a1:1530_0	Maññe sovaṇṇayo rāsīti idaṃ satthā jetavane viharanto sāriputtattherassa saddhivihārikaṃ	1530	
PA_atk-s05_13a1:1530_1	ārabbha kathesi. So kira bhikkhu subbaco ahosi vacanakkhamo, therassa mahantenussāhena	1530	
PA_atk-s05_13a1:1530_2	upakāraṃ karoti. Athekaṃ samayaṃ thero satthāraṃ āpucchitvā cārikaṃ caranto dakkhiṇāgirijanapadaṃ	1530	
PA_atk-s05_13a1:1530_3	agamāsi. So bhikkhu tattha gatakāle mānatthaddho hutvā therassa vacanaṃ na karoti	1530	
PA_atk-s05_13a1:1530_4	“āvuso, idaṃ nāma karohī”ti vutte pana therassa paṭipakkho hoti. Thero tassa āsayaṃ	1530	
PA_atk-s05_13a1:1530_5	na jānāti. So tattha cārikaṃ caritvā puna jetavanaṃ āgato. So bhikkhu therassa jetavanavihāraṃ	1530	
PA_atk-s05_13a1:1530_6	āgatakālato paṭṭhāya puna tādisova jāto. Thero tathāgatassa ārocesi “bhante, mayhaṃ	1530	
PA_atk-s05_13a1:1530_7	eko saddhivihāriko ekasmiṃ ṭhāne satena kītadāso viya hoti, ekasmiṃ ṭhāne mānatthaddho	1530	
PA_atk-s05_13a1:1530_8	hutvā ‘idaṃ nāma karohī’ti vutte paṭipakkho hotī”ti. Satthā “nāyaṃ, sāriputta, bhikkhu	1530	
PA_atk-s05_13a1:1530_9	idāneva evaṃsīlo, pubbepesa ekaṃ ṭhānaṃ gato satena kītadāso viya hoti. Ekaṃ ṭhānaṃ	1530	
PA_atk-s05_13a1:1530_10	gato paṭipakkho paṭisattu hotī”ti vatvā therena yācito atītaṃ āhari.	15301	
PA_atk-s05_13a1:1531_0	Atīte bārāṇasiyaṃ brahmadatte rajjaṃ kārente bodhisatto ekasmiṃ kuṭumbiyakule paṭisandhiṃ	1531	
PA_atk-s05_13a1:1531_1	gaṇhi. Tasseko sahāyako kuṭumbiko sayaṃ mahallako, bhariyā panassa taruṇī. Sā taṃ	1531	
PA_atk-s05_13a1:1531_2	nissāya puttaṃ paṭilabhi. So cintesi “ayaṃ itthī taruṇattā mamaccayena kañcideva	1531	
PA_atk-s05_13a1:1531_3	purisaṃ gahetvā imaṃ dhanaṃ vināseyya, puttassa me na dadeyya, yaṃnūnāhaṃ imaṃ dhanaṃ	1531	
PA_atk-s05_13a1:1531_4	pathavigataṃ kareyya”nti ghare nandaṃ nāma dāsaṃ gahetvā araññaṃ gantvā ekasmiṃ ṭhāne	1531	
PA_atk-s05_13a1:1531_5	taṃ dhanaṃ nidahitvā tassa ācikkhitvā “tāta, nanda, imaṃ dhanaṃ mamaccayena mayhaṃ	1531	
PA_atk-s05_13a1:1531_6	puttassa ācikkheyyāsi, mā ca naṃ pariccajasī”ti ovaditvā kālamakāsi.	1531	
PA_atk-s05_13a1:1532_0	Puttopissa anukkamena vayappatto jāto. Atha naṃ mātā āha – “tāta, tava pitā nandaṃ	1532	
PA_atk-s05_13a1:1532_1	dāsaṃ gahetvā dhanaṃ nidhesi, taṃ āharāpetvā kuṭumbaṃ saṇṭhapehī”ti. So ekadivasaṃ	1532	
PA_atk-s05_13a1:1532_2	nandaṃ āha – “mātula, atthi kiñci mayhaṃ pitarā dhanaṃ nidahita”nti. “Āma, sāmī”ti.	1532	
PA_atk-s05_13a1:1532_3	“Kuhiṃ taṃ nidahita”nti. “Araññe, sāmī”ti. “Tena hi gacchāmā”ti kuddālapiṭakaṃ ādāya	1532	
PA_atk-s05_13a1:1532_4	nidhiṭṭhānaṃ gantvā “kahaṃ mātula, dhana”nti āha. Nando āruyha dhanamatthake ṭhatvā	1532	
PA_atk-s05_13a1:1532_5	dhanaṃ nissāya mānaṃ uppādetvā “are dāsiputta ceṭaka, kuto te imasmiṃ ṭhāne dhana”nti	1532	
PA_atk-s05_13a1:1532_6	kumāraṃ akkosati. Kumāro tassa pharusavacanaṃ sutvā asuṇanto viya “tena hi gacchāmā”ti	1532	
PA_atk-s05_13a1:1532_7	taṃ gahetvā paṭinivattitvā puna dve tayo divase atikkamitvā agamāsi, nando tatheva	1532	
PA_atk-s05_13a1:1532_8	akkosati. Kumāro tena saddhiṃ pharusavacanaṃ avatvāva nivattitvā “ayaṃ dāso ito paṭṭhāya	1532	
PA_atk-s05_13a1:1532_9	‘dhanaṃ ācikkhissāmī’ti gacchati, gantvā pana maṃ akkosati, tattha kāraṇaṃ na jānāmi,	1532	
PA_atk-s05_13a1:1532_10	atthi kho pana me pitu sahāyo kuṭumbiko, taṃ paṭipucchitvā jānissāmī”ti bodhisattassa	15321	
PA_atk-s05_13a1:1532_11	santikaṃ gantvā sabbaṃ taṃ pavattiṃ ārocetvā “kiṃ nu kho, tāta, kāraṇa”nti pucchi.	15321	
PA_atk-s05_13a1:1533_0	Bodhisatto “yasmiṃ te, tāta, ṭhāne ṭhito nando akkosati, tattheva te pitu santakaṃ	1533	
PA_atk-s05_13a1:1533_1	dhanaṃ, tasmā yadā te nando akkosati, tadā naṃ ‘ehi re dāsa, kiṃ akkosasī’ti ākaḍḍhitvā	1533	
PA_atk-s05_13a1:1533_2	taṃ ṭhānaṃ bhinditvā kulasantakaṃ dhanaṃ nīharitvā dāsaṃ ukkhipāpetvā dhanaṃ āharā”ti	1533	
PA_atk-s05_13a1:1533_3	vatvā imaṃ gāthamāha –	1533	
PA_atk-s05_13a1:1535	“Maññe sovaṇṇayo rāsi, sovaṇṇamālā ca nandako;	153	
PA_atk-s05_13a1:1536	Yattha dāso āmajāto, ṭhito thullāni gajjatī”ti.	153	
PA_atk-s05_13a1:1537_0	Tattha maññeti evaṃ ahaṃ jānāmi. Sovaṇṇayoti sundaro vaṇṇo etesanti sovaṇṇāni. Kāni	1537	
PA_atk-s05_13a1:1537_1	tāni? Rajatamaṇikañcanapavāḷādīni ratanāni. Imasmiñhi ṭhāne sabbānetāni “suvaṇṇānī”ti	1537	
PA_atk-s05_13a1:1537_2	adhippetāni, tesaṃ rāsi sovaṇṇayo rāsi. Sovaṇṇamālā cāti tuyhaṃ pitusantakā suvaṇṇamālā	1537	
PA_atk-s05_13a1:1537_3	ca etthevāti maññāmi. Nandako yattha dāsoti yasmiṃ ṭhāne ṭhito nandako dāso. Āmajātoti	1537	
PA_atk-s05_13a1:1537_4	“āma, ahaṃ vo dāsī”ti evaṃ dāsabyaṃ upagatāya āmadāsisaṅkhātāya dāsiyā putto. Ṭhito	1537	
PA_atk-s05_13a1:1537_5	thullāni gajjatīti “so yasmiṃ ṭhāne ṭhito thullāni pharusavacanāni vadati, tattheva	1537	
PA_atk-s05_13a1:1537_6	te kulasantakaṃ dhanaṃ, evaṃ ahaṃ taṃ maññāmī”ti bodhisatto kumārassa dhanaggahaṇūpāyaṃ ācikkhi.	1537	
PA_atk-s05_13a1:1538_0	Kumāro bodhisattaṃ vanditvā gharaṃ gantvā nandaṃ ādāya nidhiṭṭhānaṃ gantvā yathānusiṭṭhaṃ	1538	
PA_atk-s05_13a1:1538_1	paṭipajjitvā taṃ dhanaṃ āharitvā kuṭumbaṃ saṇṭhapetvā bodhisattassa ovāde ṭhito dānādīni	1538	
PA_atk-s05_13a1:1538_2	puññāni katvā jīvitapariyosāne yathākammaṃ gato.	1538	
PA_atk-s05_13a1:1539_0	Satthā “pubbepesa evaṃsīloyevā”ti vatvā imaṃ dhammadesanaṃ āharitvā anusandhiṃ ghaṭetvā	1539	
PA_atk-s05_13a1:1539_1	jātakaṃ samodhānesi – “tadā nando sāriputtassa saddhivihāriko ahosi, paṇḍitakuṭumbiko	1539	
PA_atk-s05_13a1:1539_2	pana ahameva ahosi”nti.	1539	
PA_atk-s05_13a1:1540	Nandajātakavaṇṇanā navamā.	154	
PA_atk-s05_13a1:1542	[40] 10. Khadiraṅgārajātakavaṇṇanā	154	
PA_atk-s05_13a1:1543_0	Kāmaṃ patāmi nirayanti idaṃ satthā jetavane viharanto anāthapiṇḍikaṃ ārabbha kathesi.	1543	
PA_atk-s05_13a1:1543_1	Anāthapiṇḍiko hi vihārameva ārabbha catupaññāsakoṭidhanaṃ buddhasāsane pariccajitvā	1543	
PA_atk-s05_13a1:1543_2	vikiritvā ṭhapetvā tīṇi ratanāni aññattha ratanasaññameva anuppādetvā satthari jetavane	1543	
PA_atk-s05_13a1:1543_3	viharante devasikaṃ tīṇi mahāupaṭṭhānāni gacchati. Pātova ekavāraṃ gacchati, katapātarāso	1543	
PA_atk-s05_13a1:1543_4	ekavāraṃ, sāyanhe ekavāraṃ. Aññānipi antarantarupaṭṭhānāni hontiyeva. Gacchanto ca	1543	
PA_atk-s05_13a1:1543_5	“kiṃ nu kho ādāya āgatoti sāmaṇerā vā daharā vā hatthampi me olokeyyu”nti tucchahattho	1543	
PA_atk-s05_13a1:1543_6	nāma na gatapubbo. Pātova gacchanto yāguṃ gāhāpetvā gacchati, katapātarāso sappinavanītamadhuphāṇitādīnipi,	1543	
PA_atk-s05_13a1:1543_7	sāyanhasamaye gandhamālāvatthādihatthoti. Evaṃ divase divase pariccajantassa panassa	1543	
PA_atk-s05_13a1:1543_8	pariccāge pamāṇaṃ natthi.	1543	
PA_atk-s05_13a1:1544_0	Bahū vohārūpajīvinopissa hatthato paṇṇe āropetvā aṭṭhārasakoṭisaṅkhyaṃ dhanaṃ iṇaṃ	1544	
PA_atk-s05_13a1:1544_1	gaṇhiṃsu, te mahāseṭṭhi na āharāpeti. Aññā panassa kulasantakā aṭṭhārasa koṭiyo nadītīre	1544	
PA_atk-s05_13a1:1544_2	nidahitvā ṭhapitā aciravatodakena nadīkūle bhinne mahāsamuddaṃ paviṭṭhā, tā yathāpihitalañchi	1544	
PA_atk-s05_13a1:1544_3	tāva lohacāṭiyo aṇḍavakucchiyaṃ pavaṭṭantā vicaranti. Gehe panassa pañcannaṃ bhikkhusatānaṃ	1544	
PA_atk-s05_13a1:1544_4	niccabhattaṃ nibaddhameva hoti. Seṭṭhino hi gehaṃ bhikkhusaṅghassa catumahāpathe	1544	
PA_atk-s05_13a1:1544_5	khatapokkharaṇisadisaṃ, sabbabhikkhūnaṃ mātāpituṭṭhāne ṭhitaṃ. Tenassa gharaṃ sammāsambuddhopi	1544	
PA_atk-s05_13a1:1544_6	gacchati, asītimahātherāpi gacchantiyeva. Sesabhikkhūnaṃ pana gacchantānañca āgacchantānañca	1544	
PA_atk-s05_13a1:1544_7	pamāṇaṃ natthi. Taṃ pana gharaṃ sattabhūmakaṃ sattadvārakoṭṭhakapaṭimaṇḍitaṃ, tassa	1544	
PA_atk-s05_13a1:1544_8	catutthe dvārakoṭṭhake ekā micchādiṭṭhikā devatā vasati, sā sammāsambuddhe gehaṃ	1544	
PA_atk-s05_13a1:1544_9	pavisante attano vimāne ṭhātuṃ na sakkoti, dārake gahetvā otaritvā bhūmiyaṃ tiṭṭhati.	1544	
PA_atk-s05_13a1:1544_10	Asītimahātheresupi avasesattheresupi pavisantesu ca nikkhamantesu ca tatheva karoti.	15441	
PA_atk-s05_13a1:1544_11	Sā cintesi “samaṇe gotame ca sāvakesu cassa imaṃ gehaṃ pavisantesu mayhaṃ sukhaṃ	15441	
PA_atk-s05_13a1:1544_12	nāma natthi, niccakālaṃ otaritvā otaritvā bhūmiyaṃ ṭhātuṃ na sakkhissāmi. Yathā ime	15441	
PA_atk-s05_13a1:1544_13	etaṃ gharaṃ na pavisanti, tathā mayā kātuṃ vaṭṭatī”ti. Athekadivasaṃ sayanūpagatasseva	15441	
PA_atk-s05_13a1:1544_14	mahākammantikassa santikaṃ gantvā obhāsaṃ pharitvā aṭṭhāsi. “Ko etthā”ti ca vutte	15441	
PA_atk-s05_13a1:1544_15	“ahaṃ catutthadvārakoṭṭhake nibbattadevatā”ti āha. “Kasmā āgatāsī”ti? “Kiṃ tumhe	15441	
PA_atk-s05_13a1:1544_16	seṭṭhissa kiriyaṃ na passatha, attano pacchimakālaṃ anoloketvā dhanaṃ nīharitvā samaṇaṃ	15441	
PA_atk-s05_13a1:1544_17	gotamaṃyeva pūjeti, neva vaṇijjaṃ payojeti, na kammante paṭṭhapeti, tumhe seṭṭhiṃ	15441	
PA_atk-s05_13a1:1544_18	tathā ovadatha, yathā attano kammantaṃ karoti. Yathā ca samaṇo gotamo sasāvako imaṃ	15441	
PA_atk-s05_13a1:1544_19	gharaṃ na pavisati, tathā karothā”ti. Atha naṃ so āha “bāladevate, seṭṭhi dhanaṃ	15441	
PA_atk-s05_13a1:1544_20	vissajjento niyyānike buddhasāsane vissajjeti, so sace maṃ cūḷāyaṃ gahetvā vikkiṇissati,	15442	
PA_atk-s05_13a1:1544_21	nevāhaṃ kiñci kathessāmi, gaccha tvaṃ”nti. Sā punekadivasaṃ seṭṭhino jeṭṭhaputtaṃ	15442	
PA_atk-s05_13a1:1544_22	upasaṅkamitvā tatheva ovadi, sopi taṃ purimanayeneva tajjesi. Seṭṭhinā pana saddhiṃ	15442	
PA_atk-s05_13a1:1544_23	kathetuṃyeva na sakkoti.	15442	
PA_atk-s05_13a1:1545_0	Seṭṭhinopi nirantaraṃ dānaṃ dentassa vohāre akarontassa āye mandībhūte dhanaṃ parikkhayaṃ	1545	
PA_atk-s05_13a1:1545_1	agamāsi. Athassa anukkamena dāliddiyappattassa paribhogasāṭakasayanabhojanānipi purāṇasadisāni	1545	
PA_atk-s05_13a1:1545_2	na bhaviṃsu. Evaṃbhūtopi bhikkhusaṅghassa dānaṃ deti, paṇītaṃ pana katvā dātuṃ na	1545	
PA_atk-s05_13a1:1545_3	sakkoti. Atha naṃ ekadivasaṃ vanditvā nisinnaṃ satthā “dīyati pana te, gahapati,	1545	
PA_atk-s05_13a1:1545_4	kule dāna”nti pucchi. So “dīyati, bhante, tañca kho kaṇājakaṃ bilaṅgadutiya”nti āha.	1545	
PA_atk-s05_13a1:1545_5	Atha naṃ satthā “gahapati, ‘lūkhaṃ dānaṃ demī’ti mā cittaṃ saṅkocayittha. Cittasmiñhi	1545	
PA_atk-s05_13a1:1545_6	paṇīte buddhapaccekabuddhabuddhasāvakānaṃ dinnadānaṃ lūkhaṃ nāma na hoti. Kasmā?	1545	
PA_atk-s05_13a1:1545_7	Vipākamahantattā”ti āha. Cittañhi paṇītaṃ kātuṃ sakkontassa dānaṃ lūkhaṃ nāma natthīti	1545	
PA_atk-s05_13a1:1545_8	cetaṃ evaṃ veditabbaṃ –	1545	
PA_atk-s05_13a1:1546	“Natthi citte pasannamhi, appakā nāma dakkhiṇā;	154	
PA_atk-s05_13a1:1547	Tathāgate vā sambuddhe, atha vā tassa sāvake. ;	154	
PA_atk-s05_13a1:1548	“Na kiratthi anomadassisu, pāricariyā buddhesu appakā;	154	
PA_atk-s05_13a1:1549	Sukkhāya aloṇikāya ca, passa phalaṃ kummāsapiṇḍiyā”ti.	154	
PA_atk-s05_13a1:1550_0	Aparampi naṃ āha “gahapati, tvaṃ tāva lūkhaṃ dānaṃ dadamāno aṭṭhannaṃ ariyapuggalānaṃ	1550	
PA_atk-s05_13a1:1550_1	desi, ahaṃ velāmakāle sakalajambudīpaṃ unnaṅgalaṃ katvā satta ratanāni dadamāno pañca	1550	
PA_atk-s05_13a1:1550_2	mahānadiyo ekoghapuṇṇaṃ katvā viya ca mahādānaṃ pavattayamāno tisaraṇagataṃ vā pañcasīlarakkhanakaṃ	1550	
PA_atk-s05_13a1:1550_3	vā kañci nālatthaṃ, dakkhiṇeyyapuggalā nāma evaṃ dullabhā. Tasmā ‘lūkhaṃ me dāna’nti	1550	
PA_atk-s05_13a1:1550_4	mā cittaṃ saṅkocayitthā”ti evañca pana vatvā velāmasuttaṃ kathesi.	1550	
PA_atk-s05_13a1:1551_0	Atha kho sā devatā issarakāle seṭṭhinā saddhiṃ kathetumpi asakkontī “idānāyaṃ duggatattā	1551	
PA_atk-s05_13a1:1551_1	mama vacanaṃ gaṇhissatī”ti maññamānā aḍḍharattasamaye sirigabbhaṃ pavisitvā obhāsaṃ	1551	
PA_atk-s05_13a1:1551_2	pharitvā ākāse aṭṭhāsi. Seṭṭhi taṃ disvā “ko eso”ti āha. “Ahaṃ mahāseṭṭhi catutthadvārakoṭṭhake	1551	
PA_atk-s05_13a1:1551_3	adhivatthā, devatā”ti. “Kimatthamāgatāsī”ti? “Tuyhaṃ ovādaṃ kathetukāmā hutvā āgacchāmī”ti.	1551	
PA_atk-s05_13a1:1551_4	“Tena hi kathehī”ti. Mahāseṭṭhi tvaṃ pacchimakālaṃ na cintesi, puttadhītaro na olokesi,	1551	
PA_atk-s05_13a1:1551_5	samaṇassa te gotamassa sāsane bahuṃ dhanaṃ vippakiṇṇaṃ, so tvaṃ ativelaṃ dhanavissajjanena	1551	
PA_atk-s05_13a1:1551_6	vā vaṇijjādikammānaṃ akaraṇena vā samaṇaṃ gotamaṃ nissāya duggato jāto, evaṃbhūtopi	1551	
PA_atk-s05_13a1:1551_7	samaṇaṃ gotamaṃ na muñcasi, ajjapi te samaṇā gharaṃ pavisantiyeva. Yaṃ tāva tehi	1551	
PA_atk-s05_13a1:1551_8	nītaṃ, taṃ na sakkā paccāharāpetuṃ, gahitaṃ gahitameva hotu, ito paṭṭhāya pana sayañca	1551	
PA_atk-s05_13a1:1551_9	samaṇassa gotamassa santikaṃ mā gamittha, sāvakānañcassa imaṃ gharaṃ pavisituṃ mā	1551	
PA_atk-s05_13a1:1551_10	adāsi, samaṇaṃ gotamaṃ nivattitvāpi anolokento attano vohāre ca vaṇijjañca katvā	15511	
PA_atk-s05_13a1:1551_11	kuṭumbaṃ saṇṭhapehī”ti. Atha naṃ so evamāha “ayaṃ tayā mayhaṃ dātabbaovādo”ti. “Āma,	15511	
PA_atk-s05_13a1:1551_12	ayyā”ti. Tādisānaṃ devatānaṃ satenapi sahassenapi satasahassenapi akampanīyo ahaṃ	15511	
PA_atk-s05_13a1:1551_13	dasabalena kato. Mama hi saddhā sineru viya acalā suppatiṭṭhitā, mayā niyyānike ratanasāsane	15511	
PA_atk-s05_13a1:1551_14	dhanaṃ vissajjitaṃ, ayuttaṃ te kathitaṃ, buddhasāsane pahāro dinno, evarūpāya anācārāya	15511	
PA_atk-s05_13a1:1551_15	dussīlāya kāḷakaṇṇiyā saddhiṃ tayā mama ekagehe vasanakiccaṃ natthi, sīghaṃ mama	15511	
PA_atk-s05_13a1:1551_16	gehā nikkhamitvā aññattha gacchāti.	15511	
PA_atk-s05_13a1:1552_0	Sā sotāpannassa ariyasāvakassa vacanaṃ sutvā ṭhātuṃ asakkontī attano vasanaṭṭhānaṃ	1552	
PA_atk-s05_13a1:1552_1	gantvā dārake hatthena gahetvā nikkhami. Nikkhamitvā ca pana aññattha vasanaṭṭhānaṃ	1552	
PA_atk-s05_13a1:1552_2	alabhamānā “seṭṭhiṃ khamāpetvā tattheva vasissāmī”ti cintetvā nagarapariggāhakadevaputtassa	1552	
PA_atk-s05_13a1:1552_3	santikaṃ gantvā taṃ vanditvā aṭṭhāsi. “Kenaṭṭhena āgatāsī”ti ca vutte “ahaṃ sāmi,	1552	
PA_atk-s05_13a1:1552_4	attano bālatāya anupadhāretvā anāthapiṇḍikena seṭṭhinā saddhiṃ kathesiṃ, so maṃ kujjhitvā	1552	
PA_atk-s05_13a1:1552_5	vasanaṭṭhānā nikkaḍḍhi, maṃ seṭṭhissa santikaṃ netvā khamāpetvā vasanaṭṭhānaṃ me	1552	
PA_atk-s05_13a1:1552_6	dethā”ti. “Kiṃ pana tayā seṭṭhi vutto”ti “ito paṭṭhāya buddhupaṭṭhānaṃ saṅghupaṭṭhānaṃ	1552	
PA_atk-s05_13a1:1552_7	mā kari, samaṇassa gotamassa gharappavesanaṃ mā adāsī”ti “evaṃ me vutto, sāmī”ti.	1552	
PA_atk-s05_13a1:1552_8	Ayuttaṃ tayā vuttaṃ, sāsane pahāro dinno, “ahaṃ taṃ ādāya seṭṭhino santikaṃ gantuṃ	1552	
PA_atk-s05_13a1:1552_9	na ussahāmī”ti. Sā tassa santikā saṅgahaṃ alabhitvā catunnaṃ mahārājānaṃ santikaṃ agamāsi.	1552	
PA_atk-s05_13a1:1553_0	Tehipi tatheva paṭikkhittā sakkaṃ devarājaṃ upasaṅkamitvā taṃ pavattiṃ ācikkhitvā	1553	
PA_atk-s05_13a1:1553_1	“ahaṃ, deva, vasanaṭṭhānaṃ alabhamānā dārake hatthena gahetvā anāthā vicarāmi, tumhākaṃ	1553	
PA_atk-s05_13a1:1553_2	siriyā mayhaṃ vasanaṭṭhānaṃ dāpethā”ti suṭṭhutaraṃ yāci. Sopi naṃ āha “tayā ayuttaṃ	1553	
PA_atk-s05_13a1:1553_3	kataṃ, jinasāsane pahāro dinno, ahampi taṃ nissāya seṭṭhinā saddhiṃ kathetuṃ na sakkomi,	1553	
PA_atk-s05_13a1:1553_4	ekaṃ pana te seṭṭhissa khamanūpāyaṃ kathessāmī”ti. “Sādhu, deva, kathehī”ti. Mahāseṭṭhissa	1553	
PA_atk-s05_13a1:1553_5	hatthato manussehi paṇṇe āropetvā aṭṭhārasakoṭisaṅkhyaṃ dhanaṃ gahitaṃ atthi, tvaṃ	1553	
PA_atk-s05_13a1:1553_6	tassa āyuttakavesaṃ gahetvā kañci ajānāpetvā tāni paṇṇāni ādāya katipayehi yakkhataruṇehi	1553	
PA_atk-s05_13a1:1553_7	parivāritā ekena hatthena paṇṇaṃ, ekena lekhaniṃ gahetvā tesaṃ gehaṃ gantvā gehamajjhe	1553	
PA_atk-s05_13a1:1553_8	ṭhitā attano yakkhānubhāvena te uttāsetvā “idaṃ tumhākaṃ iṇapaṇṇaṃ, amhākaṃ seṭṭhi	1553	
PA_atk-s05_13a1:1553_9	attano issarakāle tumhe na kiñci āha, idāni duggato jāto, tumhehi gahitakahāpaṇāni	1553	
PA_atk-s05_13a1:1553_10	dethā”ti attano yakkhānubhāvaṃ dassetvā sabbāpi tā aṭṭhārasa hiraññakoṭiyo sādhetvā	15531	
PA_atk-s05_13a1:1553_11	seṭṭhissa tucchakoṭṭhake pūretvā aññaṃ aciravatinadītīre nidahitaṃ dhanaṃ nadīkūle	15531	
PA_atk-s05_13a1:1553_12	bhinne samuddaṃ paviṭṭhaṃ atthi, tampi attano ānubhāvena āharitvā tucchakoṭṭhake	15531	
PA_atk-s05_13a1:1553_13	pūretvā, aññampi asukaṭṭhāne nāma assāmikaṃ aṭṭhārasakoṭimattameva dhanaṃ atthi,	15531	
PA_atk-s05_13a1:1553_14	tampi āharitvā tucchakoṭṭhake pūrehi, imāhi catupaññāsakoṭīhi imaṃ tucchakoṭṭhakapūrakaṃ	15531	
PA_atk-s05_13a1:1553_15	daṇḍakammaṃ katvā mahāseṭṭhiṃ khamāpehīti.	15531	
PA_atk-s05_13a1:1554_0	Sā “sādhu, devā”ti tassa vacanaṃ sampaṭicchitvā vuttanayeneva sabbaṃ dhanaṃ āharitvā	1554	
PA_atk-s05_13a1:1554_1	koṭṭhake pūretvā aḍḍharattasamaye seṭṭhissa sirigabbhaṃ pavisitvā obhāsaṃ pharitvā	1554	
PA_atk-s05_13a1:1554_2	ākāse aṭṭhāsi. “Ko eso”ti vutte “ahaṃ te mahāseṭṭhi catutthadvārakoṭṭhake adhivatthā	1554	
PA_atk-s05_13a1:1554_3	andhabāladevatā, mayā mahāmohamūḷhāya buddhaguṇe ajānitvā purimesu divasesu tumhehi	1554	
PA_atk-s05_13a1:1554_4	saddhiṃ kiñci kathitaṃ atthi, taṃ me dosaṃ khamatha. Sakkassa hi me devarājassa vacanena	1554	
PA_atk-s05_13a1:1554_5	tumhākaṃ iṇaṃ sodhetvā aṭṭhārasa koṭiyo, samuddaṃ gatā aṭṭhārasa koṭiyo, tasmiṃ tasmiṃ	1554	
PA_atk-s05_13a1:1554_6	ṭhāne assāmikadhanassa aṭṭhārasa koṭiyoti catupaṇṇāsa koṭiyo āharitvā tucchakoṭṭhakapūraṇena	1554	
PA_atk-s05_13a1:1554_7	daṇḍakammaṃ kataṃ, jetavanavihāraṃ ārabbha parikkhayaṃ gatadhanaṃ sabbaṃ sampiṇḍitaṃ,	1554	
PA_atk-s05_13a1:1554_8	vasanaṭṭhānaṃ alabhamānā kilamāmi, mayā aññāṇatāya kathitaṃ manasi akatvā khamatha mahāseṭṭhī”ti āha.	1554	
PA_atk-s05_13a1:1555_0	Anāthapiṇḍiko tassā vacanaṃ sutvā cintesi “ayaṃ devatā ‘daṇḍakammañca me kata’nti	1555	
PA_atk-s05_13a1:1555_1	vadati, attano ca dosaṃ paṭijānāti, satthā imaṃ vinetvā attano guṇe jānāpessati,	1555	
PA_atk-s05_13a1:1555_2	sammāsambuddhassa naṃ dassessāmī”ti. Atha naṃ āha “amma, devate, sacesi maṃ khamāpetukāmā,	1555	
PA_atk-s05_13a1:1555_3	satthu santike maṃ khamāpehī”ti. Sādhu evaṃ karissāmi, “satthu pana maṃ santikaṃ	1555	
PA_atk-s05_13a1:1555_4	gahetvā gacchāhī”ti. So “sādhū”ti vatvā vibhātāya rattiyā pātova taṃ gahetvā satthu	1555	
PA_atk-s05_13a1:1555_5	santikaṃ gantvā tāya katakammaṃ sabbaṃ tathāgatassa ārocesi. Satthā tassa vacanaṃ	1555	
PA_atk-s05_13a1:1555_6	sutvā “idha, gahapati, pāpapuggalopi yāva pāpaṃ na paccati, tāva bhadrāni passati.	1555	
PA_atk-s05_13a1:1555_7	Yadā panassa pāpaṃ paccati, tadā pāpameva passati. Bhadrapuggalopi yāva bhadraṃ na	1555	
PA_atk-s05_13a1:1555_8	paccati, tāva pāpāni passati. Yadā panassa bhadraṃ paccati, tadā bhadrameva passatī”ti	1555	
PA_atk-s05_13a1:1555_9	vatvā imā dhammapade dve gāthā abhāsi –	1555	
PA_atk-s05_13a1:1556	“Pāpopi passatī bhadraṃ, yāva pāpaṃ na paccati;	155	
PA_atk-s05_13a1:1557	Yadā ca paccatī pāpaṃ, atha pāpo pāpāni passati.	155	
PA_atk-s05_13a1:1558	“Bhadropi passatī pāpaṃ, yāva bhadraṃ na paccati;	155	
PA_atk-s05_13a1:1559	Yadā ca paccatī bhadraṃ, atha bhadro bhadrāni passatī”ti. ;	155	
PA_atk-s05_13a1:1560_0	Imāsañca pana gāthānaṃ pariyosāne sā devatā sotāpattiphale patiṭṭhāsi. Sā cakkaṅkitesu	1560	
PA_atk-s05_13a1:1560_1	satthu pādesu nipatitvā “mayā, bhante, rāgarattāya dosapaduṭṭhāya mohamūḷhāya avijjandhāya	1560	
PA_atk-s05_13a1:1560_2	tumhākaṃ guṇe ajānantiyā pāpakaṃ vacanaṃ vuttaṃ, taṃ me khamathā”ti satthāraṃ khamāpetvā	1560	
PA_atk-s05_13a1:1560_3	mahāseṭṭhimpi khamāpesi.	1560	
PA_atk-s05_13a1:1561_0	Tasmiṃ samaye anāthapiṇḍiko satthu purato attano guṇaṃ kathesi “bhante, ayaṃ devatā	1561	
PA_atk-s05_13a1:1561_1	‘buddhupaṭṭhānādīni mā karohī’ti vārayamānāpi maṃ vāretuṃ nāsakkhi, ‘dānaṃ na dātabba’nti	1561	
PA_atk-s05_13a1:1561_2	imāya vāriyamānopahaṃ dānaṃ adāsimeva, nūna esa, bhante, mayhaṃ guṇo”ti. Satthā “tvaṃ	1561	
PA_atk-s05_13a1:1561_3	khosi gahapati sotāpanno ariyasāvako acalasaddho visuddhadassano, tuyhaṃ imāya appesakkhadevatāya	1561	
PA_atk-s05_13a1:1561_4	vārentiyā avāritabhāvo na acchariyo. Yaṃ pana pubbe paṇḍitā anuppanne buddhe aparipakkañāṇe	1561	
PA_atk-s05_13a1:1561_5	ṭhitā kāmāvacarissarena mārena ākāse ṭhatvā ‘sace dānaṃ dassasi, imasmiṃ niraye paccissasī’ti	1561	
PA_atk-s05_13a1:1561_6	asītihatthagambhīraṃ aṅgārakāsuṃ dassetvā ‘mā dānaṃ adāsī’ti vāritāpi padumakaṇṇikāmajjhe	1561	
PA_atk-s05_13a1:1561_7	ṭhatvā dānaṃ adaṃsu, idaṃ acchariya”nti vatvā anāthapiṇḍikena yācito atītaṃ āhari.	1561	
PA_atk-s05_13a1:1562_0	Atīte bārāṇasiyaṃ brahmadatte rajjaṃ kārente bodhisatto bārāṇasiseṭṭhissa kule nibbattitvā	1562	
PA_atk-s05_13a1:1562_1	nānappakārehi sukhūpakaraṇehi devakumāro viya saṃvaḍḍhiyamāno anukkamena viññutaṃ	1562	
PA_atk-s05_13a1:1562_2	patvā soḷasavassakāleyeva sabbasippesu nipphattiṃ patto. So pitu accayena seṭṭhiṭṭhāne	1562	
PA_atk-s05_13a1:1562_3	ṭhatvā catūsu nagaradvāresu catasso dānasālāyo, majjhe nagarassa ekaṃ, attano nivesanadvāre	1562	
PA_atk-s05_13a1:1562_4	ekanti cha dānasālāyo kāretvā mahādānaṃ deti, sīlaṃ rakkhati, uposathakammaṃ karoti.	1562	
PA_atk-s05_13a1:1563_0	Athekadivasaṃ pātarāsavelāya bodhisattassa nānaggarase manuññabhojane upanīyamāne	1563	
PA_atk-s05_13a1:1563_1	eko paccekabuddho sattāhaccayena nirodhā vuṭṭhāya bhikkhācāravelaṃ sallakkhetvā “ajja	1563	
PA_atk-s05_13a1:1563_2	mayā bārāṇasiseṭṭhissa gehadvāraṃ gantuṃ vaṭṭatī”ti nāgalatādantakaṭṭhaṃ khāditvā	1563	
PA_atk-s05_13a1:1563_3	anotattadahe mukhadhovanaṃ katvā manosilātale ṭhito nivāsetvā vijjulatāsadisaṃ kāyabandhanaṃ	1563	
PA_atk-s05_13a1:1563_4	bandhitvā cīvaraṃ pārupitvā iddhimayamattikāpattaṃ ādāya ākāsenāgantvā bodhisattassa	1563	
PA_atk-s05_13a1:1563_5	bhatte upanītamatte gehadvāre aṭṭhāsi. Bodhisatto taṃ disvāva āsanā vuṭṭhāya nipaccakāraṃ	1563	
PA_atk-s05_13a1:1563_6	dassetvā parikammakārakaṃ olokesi. “Kiṃ karomi, sāmī”ti ca vutte “ayyassa pattaṃ	1563	
PA_atk-s05_13a1:1563_7	āharathā”ti āha. Taṅkhaṇaññeva māro pāpimā vikampamāno uṭṭhāya “ayaṃ paccekabuddho	1563	
PA_atk-s05_13a1:1563_8	ito sattame divase āhāraṃ labhi, ajja alabhamāno vinassissati, imañca vināsessāmi,	1563	
PA_atk-s05_13a1:1563_9	seṭṭhino ca dānantarāyaṃ karissāmī”ti taṅkhaṇaññeva āgantvā antaravatthumhi asītihatthamattaṃ	1563	
PA_atk-s05_13a1:1563_10	aṅgārakāsuṃ nimmini. Sā khadiraṅgārapuṇṇā sampajjalitā sajotibhūtā avīcimahānirayo	15631	
PA_atk-s05_13a1:1563_11	viya khāyittha. Taṃ pana māpetvā sayaṃ ākāse aṭṭhāsi. Pattāharaṇatthāya gacchamāno	15631	
PA_atk-s05_13a1:1563_12	puriso taṃ disvā mahābhayappatto nivatti. Bodhisatto “kiṃ, tāta, nivattosī”ti pucchi.	15631	
PA_atk-s05_13a1:1563_13	Ayaṃ sāmi antaravatthumhi mahatī aṅgārakāsu sampajjalitā sajotibhūtāti. Athañño athaññoti	15631	
PA_atk-s05_13a1:1563_14	evaṃ āgatāgatā sabbepi bhayappattā vegena palāyiṃsu.	15631	
PA_atk-s05_13a1:1564_0	Bodhisatto cintesi “ajja mayhaṃ dānantarāyaṃ kātukāmo vasavattī māro uyyutto bhavissati,	1564	
PA_atk-s05_13a1:1564_1	na kho pana jānāti mārasatena mārasahassenapi mayhaṃ akampiyabhāvaṃ, ajja dāni mayhaṃ	1564	
PA_atk-s05_13a1:1564_2	vā mārassa vā balamahantataṃ, ānubhāvamahantataṃ jānissāmī”ti taṃ yathāsajjitameva	1564	
PA_atk-s05_13a1:1564_3	bhattapātiṃ sayaṃ ādāya gehā nikkhamma aṅgārakāsutaṭe ṭhatvā ākāsaṃ ulloketvā māraṃ	1564	
PA_atk-s05_13a1:1564_4	disvā “kosi tva”nti āha. “Ahaṃ, māro”ti. “Ayaṃ aṅgārakāsu tayā nimmitā”ti? “Āma,	1564	
PA_atk-s05_13a1:1564_5	mayā”ti. “Kimatthāyā”ti. “Tava dānassa antarāyakaraṇatthāya ca paccekabuddhassa ca	1564	
PA_atk-s05_13a1:1564_6	jīvitanāsanatthāyā”ti. Bodhisatto “neva te ahaṃ attano dānassa antarāyaṃ, na paccekabuddhassa	1564	
PA_atk-s05_13a1:1564_7	jīvitantarāyaṃ kātuṃ dassāmi, ajja dāni mayhaṃ vā tuyhaṃ vā balamahantataṃ, ānubhāvamahantataṃ	1564	
PA_atk-s05_13a1:1564_8	jānissāmī”ti aṅgārakāsutaṭe ṭhatvā “bhante, paccekabuddha ahaṃ imissā aṅgārakāsuyā	1564	
PA_atk-s05_13a1:1564_9	adhosīso patamānopi na nivattissāmi, kevalaṃ tumhe mayā dinnaṃ bhojanaṃ paṭiggaṇhathā”ti	1564	
PA_atk-s05_13a1:1564_10	vatvā imaṃ gāthamāha –	15641	
PA_atk-s05_13a1:1566	“Kāmaṃ patāmi nirayaṃ, uddhaṃpādo avaṃsiro;	156	
PA_atk-s05_13a1:1567	Nānariyaṃ karissāmi, handa piṇḍaṃ paṭiggahā”ti.	156	
PA_atk-s05_13a1:1568_0	Tatthāyaṃ piṇḍattho – bhante, paccekavarabuddha sacepahaṃ tumhākaṃ piṇḍapātaṃ dento	1568	
PA_atk-s05_13a1:1568_1	ekaṃseneva imaṃ nirayaṃ uddhaṃpādo avaṃsiro hutvā patāmi, tathāpi yadidaṃ adānañca	1568	
PA_atk-s05_13a1:1568_2	asīlañca ariyehi akattabbattā anariyehi ca kattabbattā “anariya”nti vuccati, “na	1568	
PA_atk-s05_13a1:1568_3	taṃ anariyaṃ karissāmi, handa imaṃ mayā dīyamānaṃ piṇḍaṃ paṭiggaha paṭiggaṇhāhī”ti.	1568	
PA_atk-s05_13a1:1568_4	Ettha ca handāti vossaggatthe nipāto.	1568	
PA_atk-s05_13a1:1569_0	Evaṃ vatvā bodhisatto daḷhasamādānena bhattapātiṃ gahetvā aṅgārakāsumatthakena pakkhanto,	1569	
PA_atk-s05_13a1:1569_1	tāvadeva asītihatthagambhīrāya aṅgārakāsuyā talato uparūparijātaṃ satapattapupphitaṃ	1569	
PA_atk-s05_13a1:1569_2	ekaṃ mahāpadumaṃ uggantvā bodhisattassa pāde sampaṭicchi. Tato mahātumbamattā reṇu	1569	
PA_atk-s05_13a1:1569_3	uggantvā mahāsattassa muddhani ṭhatvā sakalasarīraṃ suvaṇṇacuṇṇasamokiṇṇamiva akāsi.	1569	
PA_atk-s05_13a1:1569_4	So padumakaṇṇikāya ṭhatvā nānaggarasabhojanaṃ paccekabuddhassa patte patiṭṭhāpesi.	1569	
PA_atk-s05_13a1:1569_5	So taṃ paṭiggahetvā anumodanaṃ katvā pattaṃ ākāse khipitvā passantasseva mahājanassa	1569	
PA_atk-s05_13a1:1569_6	sayampi vehāsaṃ abbhuggantvā nānappakāraṃ valāhakapantiṃ maddamāno viya himavantameva	1569	
PA_atk-s05_13a1:1569_7	gato. Māropi parājito domanassaṃ patvā attano vasanaṭṭhānameva gato. Bodhisatto pana	1569	
PA_atk-s05_13a1:1569_8	padumakaṇṇikāya ṭhitakova mahājanassa dānasīlasaṃvaṇṇanena dhammaṃ desetvā mahājanena	1569	
PA_atk-s05_13a1:1569_9	parivuto attano nivesanameva pavisitvā yāvajīvaṃ dānādīni puññāni katvā yathākammaṃ gato.	1569	
PA_atk-s05_13a1:1570_0	Satthā “nayidaṃ, gahapati, acchariyaṃ, yaṃ tvaṃ evaṃ dassanasampanno etarahi devatāya	1570	
PA_atk-s05_13a1:1570_1	na kampito, pubbe paṇḍitehi katameva acchariya”nti imaṃ dhammadesanaṃ āharitvā anusandhiṃ	1570	
PA_atk-s05_13a1:1570_2	ghaṭetvā jātakaṃ samodhānesi “tadā paccekabuddho tattheva parinibbāyi, māraṃ parājetvā	1570	
PA_atk-s05_13a1:1570_3	padumakaṇṇikāya ṭhatvā paccekabuddhassa piṇḍapātadāyako bārāṇasiseṭṭhi pana ahameva ahosi”nti.	1570	
PA_atk-s05_13a1:1571	Khadiraṅgārajātakavaṇṇanā dasamā.	157	
PA_atk-s05_13a1:1572	Kulāvakavaggo catuttho.	157	
PA_atk-s05_13a1:1573	Tassuddānaṃ –	157	
PA_atk-s05_13a1:1574	Kulāvakañca naccañca, sammodamacchavaṭṭakaṃ;	157	
PA_atk-s05_13a1:1575	Sakuṇaṃ tittiraṃ bakaṃ, nandañca khadiraṅgāranti.	157	
PA_atk-s05_13a1:1576	5. Atthakāmavaggo	157	
PA_atk-s05_13a1:1578	[41] 1. Losakajātakavaṇṇanā	157	
PA_atk-s05_13a1:1579_0	Yo atthakāmassāti idaṃ satthā jetavane viharanto losakatissattheraṃ nāma ārabbha	1579	
PA_atk-s05_13a1:1579_1	kathesi. Ko panesa losakatissatthero nāmāti? Kosalaraṭṭhe eko attano kulanāsako kevaṭṭaputtako	1579	
PA_atk-s05_13a1:1579_2	alābhī bhikkhu. So kira nibbattaṭṭhānetā cavitvā kosalaraṭṭhe ekasmiṃ kulasahassavāse	1579	
PA_atk-s05_13a1:1579_3	kevaṭṭagāme ekissā kevaṭṭiyā kucchismiṃ paṭisandhiṃ gaṇhi. Tassa paṭisandhiggahaṇadivase	1579	
PA_atk-s05_13a1:1579_4	taṃ kulasahassaṃ jālahatthaṃ nadiyañca taḷākādīsu ca macche pariyesantaṃ ekaṃ khuddakamacchampi	1579	
PA_atk-s05_13a1:1579_5	nālattha. Tato paṭṭhāya ca te kevaṭṭā parihāyantiyeva. Tasmiñhi kucchigateyeva nesaṃ	1579	
PA_atk-s05_13a1:1579_6	gāmo satta vāre agginā daḍḍho, satta vāre raññā daṇḍito. Evaṃ anukkamena duggatā	1579	
PA_atk-s05_13a1:1579_7	jātā. Te cintayiṃsu “pubbe amhākaṃ evarūpaṃ natthi, idāni pana parihāyāma, amhākaṃ	1579	
PA_atk-s05_13a1:1579_8	antare ekāya kāḷakaṇṇiyā bhavitabbaṃ, dve bhāgā homā”ti pañca pañca kulasatāni ekato	1579	
PA_atk-s05_13a1:1579_9	ahesuṃ. Tato yattha tassa mātāpitaro, sova koṭṭhāso parihāyati, itaro vaḍḍhati. Te	1579	
PA_atk-s05_13a1:1579_10	tampi koṭṭhāsaṃ dvidhā, tampi dvidhāti evaṃ yāva tameva kulaṃ ekaṃ ahosi, tāva vibhajitvā	15791	
PA_atk-s05_13a1:1579_11	tesaṃ kāḷakaṇṇibhāvaṃ ñatvā pothetvā nikkaḍḍhiṃsu.	15791	
PA_atk-s05_13a1:1580_0	Athassa mātā kicchena jīvamānā paripakke gabbhe ekasmiṃ ṭhāne vijāyi. Pacchimabhavikasattaṃ	1580	
PA_atk-s05_13a1:1580_1	na sakkā nāsetuṃ, antoghaṭe padīpo viya tassa hadaye arahattassa upanissayo jalati.	1580	
PA_atk-s05_13a1:1580_2	Sā taṃ dārakaṃ paṭijaggitvā ādhāvitvā paridhāvitvā vicaraṇakāle ekamassa kapālakaṃ	1580	
PA_atk-s05_13a1:1580_3	hatthe datvā “putta, etaṃ gharaṃ pavisā”ti pesetvā palātā. So tato paṭṭhāya ekakova	1580	
PA_atk-s05_13a1:1580_4	hutvā tattha tattha bhikkhaṃ pariyesitvā ekasmiṃ ṭhāne sayati, na nhāyati, na sarīraṃ	1580	
PA_atk-s05_13a1:1580_5	paṭijaggati, paṃsupisācako viya kicchena jīvikaṃ kappeti. So anukkamena sattavassiko	1580	
PA_atk-s05_13a1:1580_6	hutvā ekasmiṃ gehadvāre ukkhalidhovanassa chaḍḍitaṭṭhāne kāko viya ekekaṃ bhattasitthaṃ uccinitvā khādati.	1580	
PA_atk-s05_13a1:1581_0	Atha naṃ dhammasenāpati sāvatthiyaṃ piṇḍāya caramāno disvā “ayaṃ satto atikāruññappatto,	1581	
PA_atk-s05_13a1:1581_1	kataragāmavāsiko nu kho”ti tasmiṃ mettacittaṃ vaḍḍhetvā “ehi, re”ti āha. So āgantvā	1581	
PA_atk-s05_13a1:1581_2	theraṃ vanditvā aṭṭhāsi. Atha naṃ thero “kataragāmavāsikosi, kahaṃ vā te mātāpitaro”ti	1581	
PA_atk-s05_13a1:1581_3	pucchi. “Ahaṃ, bhante, nippaccayo, mayhaṃ mātāpitaro maṃ nissāya ‘kilantamhā’ti maṃ	1581	
PA_atk-s05_13a1:1581_4	chaḍḍetvā palātā”ti. “Api pana pabbajissasī”ti. “Bhante, ahaṃ tāva pabbajeyyaṃ, mādisaṃ	1581	
PA_atk-s05_13a1:1581_5	pana kapaṇaṃ ko pabbājessasī”ti? “Ahaṃ pabbājessāmī”ti. “Sādhu, bhante, pabbājethā”ti.	1581	
PA_atk-s05_13a1:1581_6	Thero tassa khādanīyabhojanīyaṃ datvā taṃ vihāraṃ netvā sahattheneva nhāpetvā pabbājetvā	1581	
PA_atk-s05_13a1:1581_7	paripuṇṇavassaṃ upasampādesi. So mahallakakāle “losakatissatthero”ti paññāyittha	1581	
PA_atk-s05_13a1:1581_8	appapuñño appalābho. Tena kira asadisadānepi kucchipūro na laddhapubbo, jīvitaghaṭanamattameva	1581	
PA_atk-s05_13a1:1581_9	labhati. Tassa hi patte ekasmiṃyeva yāguuḷuṅke dinne patto samatittiko viya hutvā	1581	
PA_atk-s05_13a1:1581_10	paññāyati. Atha manussā “imassa patto pūro”ti heṭṭhā yāguṃ denti. Tassa patte yāguṃ	15811	
PA_atk-s05_13a1:1581_11	dānakāle manussānaṃ bhājane yāgu antaradhāyatītipi vadanti. Khajjakādīsupi eseva nayo.	15811	
PA_atk-s05_13a1:1582_0	So aparena samayena vipassanaṃ vaḍḍhetvā aggaphale arahatte patiṭṭhitopi appalābhova	1582	
PA_atk-s05_13a1:1582_1	ahosi. Athassa anupubbena āyusaṅkhāresu parihīnesu parinibbānadivaso sampāpuṇi. Dhammasenāpati	1582	
PA_atk-s05_13a1:1582_2	āvajjento tassa parinibbānabhāvaṃ ñatvā “ayaṃ losakatissatthero ajja parinibbāyissati,	1582	
PA_atk-s05_13a1:1582_3	ajja mayā etassa yāvadatthaṃ āhāraṃ dātuṃ vaṭṭatī”ti taṃ ādāya sāvatthiṃ piṇḍāya	1582	
PA_atk-s05_13a1:1582_4	pāvisi. Thero taṃ nissāya tāva bahumanussāya sāvatthiyā hatthaṃ pasāretvā vandanamattampi	1582	
PA_atk-s05_13a1:1582_5	nālattha. Atha naṃ thero “gacchāvuso, āsanasālāya nisīdā”ti uyyojetvā gato. Taṃ āgatameva	1582	
PA_atk-s05_13a1:1582_6	manussā “ayyo, āgato”ti āsane nisīdāpetvā bhojesi. Theropi “imaṃ losakassa dethā”ti	1582	
PA_atk-s05_13a1:1582_7	laddhāhāraṃ pesesi. Taṃ gahetvā gatā losakatissattheraṃ asaritvā sayameva bhuñjiṃsu.	1582	
PA_atk-s05_13a1:1582_8	Atha therassa uṭṭhāya vihāraṃ gamanakāle losakatissatthero āgantvā theraṃ vandi,	1582	
PA_atk-s05_13a1:1582_9	thero nivattitvā ṭhitakova “laddhaṃ te, āvuso, bhatta”nti pucchi. Labhissāma no,	1582	
PA_atk-s05_13a1:1582_10	bhanteti. Thero saṃvegapatto kālaṃ olokesi, kālo atikkanto. Thero “hotāvuso, idheva	15821	
PA_atk-s05_13a1:1582_11	nisīdā”ti losakattheraṃ āsanasālāyaṃ nisīdāpetvā kosalarañño nivesanaṃ agamāsi. Rājā	15821	
PA_atk-s05_13a1:1582_12	therassa pattaṃ gāhāpetvā “bhattassa akālo”ti pattapūraṃ catumadhuraṃ dāpesi. Thero	15821	
PA_atk-s05_13a1:1582_13	taṃ ādāya gantvā “ehāvuso, tissa imaṃ catumadhuraṃ bhuñjā”ti vatvā pattaṃ gahetvā	15821	
PA_atk-s05_13a1:1582_14	aṭṭhāsi. So there gāravena lajjanto na paribhuñjati. Atha naṃ thero “ehāvuso tissa,	15821	
PA_atk-s05_13a1:1582_15	ahaṃ imaṃ pattaṃ gahetvāva ṭhassāmi, tvaṃ nisīditvā paribhuñja. Sace ahaṃ pattaṃ	15821	
PA_atk-s05_13a1:1582_16	hatthato muñceyyaṃ, kiñci na bhaveyyā”ti āha. Athāyasmā losakatissatthero aggasāvake	15821	
PA_atk-s05_13a1:1582_17	dhammasenāpatimhi pattaṃ gahetvā ṭhite catumadhuraṃ paribhuñji. Taṃ therassa ariyiddhibalena	15821	
PA_atk-s05_13a1:1582_18	parikkhayaṃ na agamāsi. Tadā losakatissatthero yāvadatthaṃ udarapūraṃ katvā paribhuñji,	15821	
PA_atk-s05_13a1:1582_19	taṃ divasaṃyeva ca anupādisesāya nibbānadhātuyā parinibbāyi. Sammāsambuddho santike	15821	
PA_atk-s05_13a1:1582_20	ṭhatvā sarīranikkhepaṃ kāresi, dhātuyo gahetvā cetiyaṃ kariṃsu.	15822	
PA_atk-s05_13a1:1583_0	Tadā bhikkhū dhammasabhāyaṃ sannipatitvā “āvuso, aho losakatissatthero appapuñño	1583	
PA_atk-s05_13a1:1583_1	appalābhī, evarūpena nāma appapuññena appalābhinā kathaṃ ariyadhammo laddho”ti kathentā	1583	
PA_atk-s05_13a1:1583_2	nisīdiṃsu. Satthā dhammasabhaṃ gantvā “kāya nuttha, bhikkhave, etarahi kathāya sannisinnā”ti	1583	
PA_atk-s05_13a1:1583_3	pucchi. Te “imāya nāma, bhante”ti ārocayiṃsu. Satthā “bhikkhave, eso bhikkhu attano	1583	
PA_atk-s05_13a1:1583_4	alābhibhāvañca ariyadhammalābhibhāvañca attanāva akāsi. Ayañhi pubbe paresaṃ lābhantarāyaṃ	1583	
PA_atk-s05_13a1:1583_5	katvā appalābhī jāto, “aniccaṃ, dukkhaṃ, anattā”ti vipassanāya yuttabhāvassa balena	1583	
PA_atk-s05_13a1:1583_6	ariyadhammalābhī jāto”ti vatvā atītaṃ āhari.	1583	
PA_atk-s05_13a1:1584_0	Atīte kira kassapasammāsambuddhakāle aññataro bhikkhu ekaṃ kuṭumbikaṃ nissāya gāmakāvāse	1584	
PA_atk-s05_13a1:1584_1	vasati pakatatto sīlavā vipassanāya yuttappayutto. Atheko khīṇāsavatthero samavattavāsaṃ	1584	
PA_atk-s05_13a1:1584_2	vasamāno anupubbena tassa bhikkhuno upaṭṭhākakuṭumbikassa vasanagāmaṃ sampatto. Kuṭumbiko	1584	
PA_atk-s05_13a1:1584_3	therassa iriyāpatheyeva pasīditvā pattaṃ ādāya gharaṃ pavesetvā sakkaccaṃ bhojetvā	1584	
PA_atk-s05_13a1:1584_4	thokaṃ dhammakathaṃ sutvā theraṃ vanditvā “bhante, amhākaṃ dhuravihārameva gacchatha,	1584	
PA_atk-s05_13a1:1584_5	mayaṃ sāyanhasamaye āgantvā passissāmā”ti āha. Thero vihāraṃ gantvā nevāsikattheraṃ	1584	
PA_atk-s05_13a1:1584_6	vanditvā āpucchitvā ekamantaṃ nisīdi. Sopi tena saddhiṃ paṭisanthāraṃ katvā “laddho	1584	
PA_atk-s05_13a1:1584_7	te, āvuso, bhikkhāhāro”ti pucchi. “Āma, laddho”ti. “Kahaṃ laddho”ti? “Tumhākaṃ dhuragāme	1584	
PA_atk-s05_13a1:1584_8	kuṭumbikaghare”ti. Evañca pana vatvā attano senāsanaṃ pucchitvā paṭijaggitvā pattacīvaraṃ	1584	
PA_atk-s05_13a1:1584_9	paṭisāmetvā jhānasukhena phalasukhena ca vītināmento nisīdi.	1584	
PA_atk-s05_13a1:1585_0	Sopi kuṭumbiko sāyanhe gandhamālañceva padīpeyyañca gāhāpetvā vihāraṃ gantvā nevāsikattheraṃ	1585	
PA_atk-s05_13a1:1585_1	vanditvā “bhante, eko āgantukatthero atthi, āgato nu kho”ti pucchi. “Āma, āgato”ti.	1585	
PA_atk-s05_13a1:1585_2	“Idāni kaha”nti. “Asukasenāsane nāmā”ti. So tassa santikaṃ gantvā vanditvā ekamantaṃ	1585	
PA_atk-s05_13a1:1585_3	nisinno dhammakathaṃ sutvā sītalavelāya cetiyañca bodhiñca pūjetvā dīpe jāletvā ubhopi	1585	
PA_atk-s05_13a1:1585_4	jane nimantetvā gato. Nevāsikattheropi kho “ayaṃ kuṭumbiko paribhinno, sacāyaṃ bhikkhu	1585	
PA_atk-s05_13a1:1585_5	imasmiṃ vihāre vasissati, na maṃ esa kismiñci gaṇayissatī”ti there anattamanataṃ	1585	
PA_atk-s05_13a1:1585_6	āpajjitvā “imasmiṃ vihāre etassa avasanākāro mayā kātuṃ vaṭṭatī”ti tena upaṭṭhānavelāya	1585	
PA_atk-s05_13a1:1585_7	āgatena saddhiṃ kiñci na kathesi. Khīṇāsavatthero tassa ajjhāsayaṃ jānitvā “ayaṃ	1585	
PA_atk-s05_13a1:1585_8	thero mama kule vā gaṇe vā apalibuddhabhāvaṃ na jānātī”ti attano vasanaṭṭhānaṃ gantvā	1585	
PA_atk-s05_13a1:1585_9	jhānasukhena phalasukhena vītināmesi.	1585	
PA_atk-s05_13a1:1586_0	Nevāsikopi punadivase nakhapiṭṭhena gaṇḍiṃ paharitvā nakhena dvāraṃ ākoṭetvā kuṭumbikassa	1586	
PA_atk-s05_13a1:1586_1	gehaṃ agamāsi. So tassa pattaṃ gahetvā paññattāsane nisīdāpetvā “āgantukatthero kahaṃ,	1586	
PA_atk-s05_13a1:1586_2	bhante”ti pucchi. “Nāhaṃ tava kulūpakassa pavattiṃ jānāmi, gaṇḍiṃ paharantopi dvāraṃ	1586	
PA_atk-s05_13a1:1586_3	ākoṭentopi pabodhetuṃ nāsakkhiṃ, hiyyo tava gehe paṇītabhojanaṃ bhuñjitvā jīrāpetuṃ	1586	
PA_atk-s05_13a1:1586_4	asakkonto idāni niddaṃ okkantoyeva bhavissati, tvaṃ pasīdamāno evarūpesuyeva ṭhānesu	1586	
PA_atk-s05_13a1:1586_5	pasīdasī”ti āha – “khīṇāsavattheropi attano bhikkhācāravelaṃ sallakkhetvā sarīraṃ	1586	
PA_atk-s05_13a1:1586_6	paṭijaggitvā pattacīvaramādāya ākāse uppatitvā aññattha agamāsi. So kuṭumbiko nevāsikattheraṃ	1586	
PA_atk-s05_13a1:1586_7	sappimadhusakkharābhisaṅkhataṃ pāyāsaṃ pāyetvā pattaṃ gandhacuṇṇehi ubbaṭṭetvā puna	1586	
PA_atk-s05_13a1:1586_8	pūretvā “bhante, so thero maggakilanto bhavissati, idamassa harathā”ti adāsi. Itaro	1586	
PA_atk-s05_13a1:1586_9	apaṭikkhipitvāva gahetvā gacchanto “sace so bhikkhu imaṃ pāyāsaṃ pivissati, gīvāyaṃ	1586	
PA_atk-s05_13a1:1586_10	gahetvā nikkaḍḍhiyamānopi na gamissati. Sace panāhaṃ imaṃ pāyāsaṃ manussānaṃ dassāmi,	15861	
PA_atk-s05_13a1:1586_11	pākaṭaṃ me kammaṃ bhavissati. Sace udake opilāpessāmi, udakapiṭṭhe sappi paññāyissati.	15861	
PA_atk-s05_13a1:1586_12	Sace bhūmiyaṃ chaḍḍessāmi, kākasannipātena paññāyissati. Kattha nu kho imaṃ chaḍḍeyya”nti	15861	
PA_atk-s05_13a1:1586_13	upadhārento ekaṃ jhāmakkhettaṃ disvā aṅgāre viyūhitvā tattha pakkhipitvā upari aṅgārehi	15861	
PA_atk-s05_13a1:1586_14	paṭicchādetvā vihāraṃ gato taṃ bhikkhuṃ adisvā cintesi “addhā so bhikkhu khīṇāsavo	15861	
PA_atk-s05_13a1:1586_15	mama ajjhāsayaṃ viditvā aññattha gato bhavissati, aho mayā udarahetu ayuttaṃ kata”nti	15861	
PA_atk-s05_13a1:1586_16	tāvadevassa mahantaṃ domanassaṃ udapādi. Tato paṭṭhāyeva ca manussapeto hutvā na	15861	
PA_atk-s05_13a1:1586_17	cirasseva kālaṃ katvā niraye nibbatti.	15861	
PA_atk-s05_13a1:1587_0	So bahūni vassasatasahassāni niraye paccitvā pakkāvasesena paṭipāṭiyā pañcajātisatesu	1587	
PA_atk-s05_13a1:1587_1	yakkho hutvā ekadivasampi udarapūraṃ āhāraṃ na labhi. Ekadivasaṃ pana gabbhamalaṃ	1587	
PA_atk-s05_13a1:1587_2	udarapūraṃ labhi. Puna pañcajātisatesu sunakho ahosi. Tadāpi ekadivasaṃ bhattavamanaṃ	1587	
PA_atk-s05_13a1:1587_3	udarapūraṃ labhi, sesakāle pana tena udarapūro āhāro nāma na laddhapubbo. Sunakhayonito	1587	
PA_atk-s05_13a1:1587_4	pana cavitvā kāsiraṭṭhe ekasmiṃ gāme duggatakule nibbatti. Tassa nibbattito paṭṭhāya	1587	
PA_atk-s05_13a1:1587_5	taṃ kulaṃ paramaduggatameva jātaṃ, jātito uddhaṃ udakakañjikāmattampi na labhi. Tassa	1587	
PA_atk-s05_13a1:1587_6	pana “mittavindako”ti nāmaṃ ahosi. Mātāpitaro chātakadukkhaṃ adhivāsetuṃ asakkontā	1587	
PA_atk-s05_13a1:1587_7	“gaccha kāḷakaṇṇī”ti taṃ pothetvā nīhariṃsu. So apaṭisaraṇo vicaranto bārāṇasiṃ agamāsi.	1587	
PA_atk-s05_13a1:1587_8	Tadā bodhisatto bārāṇasiyaṃ disāpāmokkho ācariyo hutvā pañca māṇavakasatāni sippaṃ	1587	
PA_atk-s05_13a1:1587_9	vāceti. Tadā bārāṇasivāsino duggatānaṃ paribbayaṃ datvā sippaṃ sikkhāpenti. Ayampi	1587	
PA_atk-s05_13a1:1587_10	mittavindako bodhisattassa santike sippaṃ sikkhati. So pharuso anovādakkhamo taṃ	15871	
PA_atk-s05_13a1:1587_11	taṃ paharanto vicarati, bodhisattena ovadiyamānopi ovādaṃ na gaṇhāti. Taṃ nissāya	15871	
PA_atk-s05_13a1:1587_12	āyopissa mando jāto.	15871	
PA_atk-s05_13a1:1588_0	Atha so māṇavakehi saddhiṃ bhaṇḍitvā ovādaṃ aggaṇhanto tato palāyitvā āhiṇḍanto ekaṃ	1588	
PA_atk-s05_13a1:1588_1	paccantagāmaṃ patvā bhatiṃ katvā jīvati. So tattha ekāya duggatitthiyā saddhiṃ saṃvāsaṃ	1588	
PA_atk-s05_13a1:1588_2	kappesi. Sā taṃ nissāya dve dārake vijāyi. Gāmavāsino “amhākaṃ susāsanaṃ dussāsanaṃ	1588	
PA_atk-s05_13a1:1588_3	āroceyyāsī”ti mittavindakassa bhatiṃ datvā taṃ gāmadvāre kuṭikāya vasāpesuṃ. Taṃ	1588	
PA_atk-s05_13a1:1588_4	pana mittavindakaṃ nissāya te paccantagāmavāsino sattakkhattuṃ rājadaṇḍaṃ agamaṃsu,	1588	
PA_atk-s05_13a1:1588_5	sattakkhattuṃ nesaṃ gehāni jhāyiṃsu, sattakkhattuṃ taḷākaṃ bhijji. Te cintayiṃsu	1588	
PA_atk-s05_13a1:1588_6	“amhākaṃ pubbe imassa mittavindakassa anāgamanakāle evarūpaṃ natthi, idāni panassa	1588	
PA_atk-s05_13a1:1588_7	āgatakālato paṭṭhāya parihāyāmā”ti taṃ pothetvā nīhariṃsu.	1588	
PA_atk-s05_13a1:1589_0	So attano dārake gahetvā aññattha gacchanto ekaṃ amanussapariggahaṃ aṭaviṃ pāvisi.	1589	
PA_atk-s05_13a1:1589_1	Tatthassa amanussā dārake ca bhariyañca māretvā maṃsaṃ khādiṃsu. So tato palāyitvā	1589	
PA_atk-s05_13a1:1589_2	tato tato āhiṇḍanto ekaṃ gambhīraṃ nāma paṭṭanagāmaṃ nāvāvissajjanadivaseyeva patvā	1589	
PA_atk-s05_13a1:1589_3	kammakārako hutvā nāvaṃ abhiruhi. Nāvā samuddapiṭṭhe sattāhaṃ gantvā sattame divase	1589	
PA_atk-s05_13a1:1589_4	samuddamajjhe ākoṭetvā ṭhapitā viya aṭṭhāsi. Te kāḷakaṇṇisalākaṃ cāresuṃ, sattakkhattuṃ	1589	
PA_atk-s05_13a1:1589_5	mittavindakasseva pāpuṇi. Manussā tassekaṃ veḷukalāpaṃ datvā hatthe gahetvā samuddapiṭṭhe	1589	
PA_atk-s05_13a1:1589_6	khipiṃsu, tasmiṃ khittamatte nāvā agamāsi. Mittavindako veḷukalāpe nipajjitvā samuddapiṭṭhe	1589	
PA_atk-s05_13a1:1589_7	gacchanto kassapasammāsambuddhakāle rakkhitasīlassa phalena samuddapiṭṭhe ekasmiṃ	1589	
PA_atk-s05_13a1:1589_8	phalikavimāne catasso devadhītaro paṭilabhitvā tāsaṃ santike sukhaṃ anubhavamāno	1589	
PA_atk-s05_13a1:1589_9	sattāhaṃ vasi. Tā pana vimānapetiyo sattāhaṃ sukhaṃ anubhavanti, sattāhaṃ dukkhaṃ.	1589	
PA_atk-s05_13a1:1589_10	Sattāhaṃ dukkhaṃ anubhavituṃ gacchamānā “yāva mayaṃ āgacchāma, tāva idheva hohī”ti vatvā agamaṃsu.	15891	
PA_atk-s05_13a1:1590_0	Mittavindako tāsaṃ gatakāle veḷukalāpe nipajjitvā purato gacchanto rajatavimāne aṭṭha	1590	
PA_atk-s05_13a1:1590_1	devadhītaro labhi. Tatopi paraṃ gacchanto maṇivimāne soḷasa, kanakavimāne dvattiṃsa	1590	
PA_atk-s05_13a1:1590_2	devadhītaro labhi. Tāsampi vacanaṃ akatvā parato gacchanto antaradīpake ekaṃ yakkhanagaraṃ	1590	
PA_atk-s05_13a1:1590_3	addasa. Tatthekā yakkhinī ajarūpena vicarati. Mittavindako tassā yakkhinibhāvaṃ ajānanto	1590	
PA_atk-s05_13a1:1590_4	“ajamaṃsaṃ khādissāmī”ti taṃ pāde aggahesi, sā yakkhānubhāvena taṃ ukkhipitvā khipi.	1590	
PA_atk-s05_13a1:1590_5	So tāya khitto samuddamatthakena gantvā bārāṇasiyaṃ parikhāpiṭṭhe ekasmiṃ kaṇṭakagumbamatthake	1590	
PA_atk-s05_13a1:1590_6	patitvā pavaṭṭamāno bhūmiyaṃ patiṭṭhāsi. Tasmiñca samaye tasmiṃ parikhāpiṭṭhe rañño	1590	
PA_atk-s05_13a1:1590_7	ajikā caramānā corā haranti. Ajikagopakā “core gaṇhissāmā”ti ekamantaṃ nilīnā aṭṭhaṃsu.	1590	
PA_atk-s05_13a1:1590_8	Mittavindako pavaṭṭitvā bhūmiyaṃ ṭhito tā ajikā disvā cintesi “ahaṃ samudde ekasmiṃ	1590	
PA_atk-s05_13a1:1590_9	dīpake ajikaṃ pāde gahetvā tāya khitto idha patito. Sace idāni ekaṃ ajikaṃ pāde gahessāmi,	1590	
PA_atk-s05_13a1:1590_10	sā maṃ parato samuddapiṭṭhe vimānadevatānaṃ santike khipissatī”ti. So evaṃ ayoniso	15901	
PA_atk-s05_13a1:1590_11	manasikaritvā ajikaṃ pāde gaṇhi, sā gahitamattā viravi. Ajikagopakā ito cito ca āgantvā	15901	
PA_atk-s05_13a1:1590_12	taṃ gahetvā “ettakaṃ kālaṃ rājakule ajikakhādako esa coro”ti taṃ koṭṭetvā bandhitvā	15901	
PA_atk-s05_13a1:1590_13	rañño santikaṃ nenti.	15901	
PA_atk-s05_13a1:1591_0	Tasmiṃ khaṇe bodhisatto pañcasatamāṇavakaparivuto nagarā nikkhamma nhāyituṃ gacchanto	1591	
PA_atk-s05_13a1:1591_1	mittavindakaṃ disvā sañjānitvā te manusse āha – “tātā, ayaṃ amhākaṃ antevāsiko, kasmā	1591	
PA_atk-s05_13a1:1591_2	naṃ gaṇhathā”ti? “Ajikacorako, ayya, ekaṃ ajikaṃ pāde gaṇhi, tasmā gahito”ti. “Tena	1591	
PA_atk-s05_13a1:1591_3	hetaṃ amhākaṃ dāsaṃ katvā detha, amhe nissāya jīvissatī”ti. Te, “sādhu ayyā”ti taṃ	1591	
PA_atk-s05_13a1:1591_4	vissajjetvā agamaṃsu. Atha naṃ bodhisatto “mittavindaka, tvaṃ ettakaṃ kālaṃ kahaṃ	1591	
PA_atk-s05_13a1:1591_5	vasī”ti pucchi. So sabbaṃ attanā katakammaṃ ārocesi. Bodhisatto “atthakāmānaṃ vacanaṃ	1591	
PA_atk-s05_13a1:1591_6	akaronto evaṃ dukkhaṃ pāpuṇātī”ti vatvā imaṃ gāthamāha –	1591	
PA_atk-s05_13a1:1593	“Yo atthakāmassa hitānukampino, ovajjamāno na karoti sāsanaṃ;	159	
PA_atk-s05_13a1:1594	Ajiyā pādamolamba, mittako viya socatī”ti.	159	
PA_atk-s05_13a1:1595_0	Tattha atthakāmassāti vuḍḍhiṃ icchantassa. Hitānukampinoti hitena anukampamānassa.	1595	
PA_atk-s05_13a1:1595_1	Ovajjamānoti mudukena hitacittena ovadiyamāno. Na karoti sāsananti anusiṭṭhaṃ na	1595	
PA_atk-s05_13a1:1595_2	karoti, dubbaco anovādako hoti. Mittako viya socatīti yathāyaṃ mittavindako ajikāya	1595	
PA_atk-s05_13a1:1595_3	pādaṃ gahetvā socati kilamati, evaṃ niccakālaṃ socatīti imāya gāthāya bodhisatto dhammaṃ desesi.	1595	
PA_atk-s05_13a1:1596_0	Evaṃ tena therena ettake addhāne tīsuyeva attabhāvesu kucchipūro laddhapubbo. Yakkhena	1596	
PA_atk-s05_13a1:1596_1	hutvā ekadivasaṃ gabbhamalaṃ laddhaṃ, sunakhena hutvā ekadivasaṃ bhattavamanaṃ, parinibbānadivase	1596	
PA_atk-s05_13a1:1596_2	dhammasenāpatissānubhāvena catumadhuraṃ laddhaṃ. Evaṃ parassa lābhantarāyakaraṇaṃ	1596	
PA_atk-s05_13a1:1596_3	nāma mahādosanti veditabbaṃ. Tasmiṃ pana kāle sopi ācariyo mittavindakopi yathākammaṃ gato.	1596	
PA_atk-s05_13a1:1597_0	Satthā “evaṃ, bhikkhave, attano appalābhibhāvañca ariyadhammalābhibhāvañca sayameva	1597	
PA_atk-s05_13a1:1597_1	esa akāsī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi	1597	
PA_atk-s05_13a1:1597_2	– “tadā mittavindako losakatissatthero ahosi, disāpāmokkhācariyo pana ahameva ahosi”nti.	1597	
PA_atk-s05_13a1:1598	Losakajātakavaṇṇanā paṭhamā.	159	
PA_atk-s05_13a1:1600	[42] 2. Kapotajātakavaṇṇanā	160	
PA_atk-s05_13a1:1601_0	Yo atthakāmassāti idaṃ satthā jetavane viharanto aññataraṃ lolabhikkhuṃ ārabbha kathesi.	1601	
PA_atk-s05_13a1:1601_1	Tassa lolabhāvo navakanipāte kākajātake āvi bhavissati. Tadā pana taṃ bhikkhū “ayaṃ,	1601	
PA_atk-s05_13a1:1601_2	bhante, bhikkhu lolo”ti satthu ārocesuṃ. Atha naṃ satthā “saccaṃ kira tvaṃ bhikkhu	1601	
PA_atk-s05_13a1:1601_3	lolosī”ti pucchi. “Āma, bhante”ti. Satthā “pubbepi tvaṃ bhikkhu lolo lolakāraṇā jīvitakkhayaṃ	1601	
PA_atk-s05_13a1:1601_4	patto, paṇḍitāpi taṃ nissāya attano vasanaṭṭhānā parihīnā”ti vatvā atītaṃ āhari.	1601	
PA_atk-s05_13a1:1602_0	Atīte bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbatti.	1602	
PA_atk-s05_13a1:1602_1	Tadā bārāṇasivāsino puññakāmatāya tasmiṃ tasmiṃ ṭhāne sakuṇānaṃ sukhavasanatthāya	1602	
PA_atk-s05_13a1:1602_2	thusapacchiyo olambenti. Bārāṇasiseṭṭhinopi bhattakārako attano mahānase ekaṃ thusapacchiṃ	1602	
PA_atk-s05_13a1:1602_3	olambetvā ṭhapesi, bodhisatto tattha vāsaṃ kappesi. So pātova nikkhamitvā gocare	1602	
PA_atk-s05_13a1:1602_4	caritvā sāyaṃ āgantvā tattha vasanto kālaṃ khepesi. Athekadivasaṃ eko kāko mahānasamatthakena	1602	
PA_atk-s05_13a1:1602_5	gacchanto ambilānambilamacchamaṃsānaṃ dhūpanavāsaṃ ghāyitvā lobhaṃ uppādetvā “kaṃ	1602	
PA_atk-s05_13a1:1602_6	nu kho nissāya imaṃ macchamaṃsaṃ labhissāmī”ti avidūre nisīditvā pariggaṇhanto sāyaṃ	1602	
PA_atk-s05_13a1:1602_7	bodhisattaṃ āgantvā mahānasaṃ pavisantaṃ disvā “imaṃ pārāvataṃ nissāya macchamaṃsaṃ	1602	
PA_atk-s05_13a1:1602_8	labhissāmī”ti punadivase pātova āgantvā bodhisattassa nikkhamitvā gocaratthāya gamanakāle	1602	
PA_atk-s05_13a1:1602_9	piṭṭhito piṭṭhito agamāsi. Atha naṃ bodhisatto “kasmā tvaṃ, samma, amhehi saddhiṃ	1602	
PA_atk-s05_13a1:1602_10	carasī”ti āha. “Sāmi, tumhāhaṃ kiriyā mayhaṃ ruccati, ito paṭṭhāya tumhe upaṭṭhahissāmī”ti.	16021	
PA_atk-s05_13a1:1602_11	“Samma, tumhe aññagocarā, mayaṃ aññagocarā, tumhehi amhākaṃ upaṭṭhānaṃ dukkara”nti.	16021	
PA_atk-s05_13a1:1602_12	“Sāmi, tumhākaṃ gocaraggahaṇakāle ahampi gocaraṃ gahetvā tumhehi saddhiṃyeva gamissāmī”ti.	16021	
PA_atk-s05_13a1:1602_13	“Sādhu, kevalaṃ te appamattena bhavitabba”nti evaṃ bodhisatto kākaṃ ovaditvā gocaraṃ	16021	
PA_atk-s05_13a1:1602_14	caranto tiṇabījādīni khādati. Bodhisattassa pana gocaraggahaṇakāle kāko gantvā gomayapiṇḍaṃ	16021	
PA_atk-s05_13a1:1602_15	apanetvā pāṇake khāditvā udaraṃ pūretvā bodhisattassa santikaṃ āgantvā “sāmi, tumhe	16021	
PA_atk-s05_13a1:1602_16	ativelaṃ caratha, atibahubhakkhena nāma bhavituṃ na vaṭṭatī”ti vatvā bodhisattena	16021	
PA_atk-s05_13a1:1602_17	gocaraṃ gahetvā sāyaṃ āgacchantena saddhiṃyeva mahānasaṃ pāvisi. Bhattakārako “amhākaṃ	16021	
PA_atk-s05_13a1:1602_18	kapoto aññampi gahetvā āgato”ti kākassapi pacchiṃ ṭhapesi. Tato paṭṭhāya dve janā vasanti.	16021	
PA_atk-s05_13a1:1603_0	Athekadivasaṃ seṭṭhissa bahuṃ macchamaṃsaṃ āhariṃsu. Taṃ ādāya bhattakārako mahānase	1603	
PA_atk-s05_13a1:1603_1	tattha tattha olambesi. Kāko taṃ disvā lobhaṃ uppādetvā “sve gocarabhūmiṃ agantvā	1603	
PA_atk-s05_13a1:1603_2	mayā idameva khāditabba”nti rattiṃ nitthunanto nipajji. Punadivase bodhisatto gocarāya	1603	
PA_atk-s05_13a1:1603_3	gacchanto “ehi, samma, kākā”ti āha. “Sāmi, tumhe gacchatha, mayhaṃ kucchirogo atthī”ti.	1603	
PA_atk-s05_13a1:1603_4	“Samma, kākānaṃ kucchirogo nāma na kadāci bhūtapubbo, rattiṃ tīsu yāmesu ekekasmiṃ	1603	
PA_atk-s05_13a1:1603_5	yāme mucchitā honti, dīpavaṭṭiṃ gilitakāle pana nesaṃ muhuttaṃ titti hoti, tvaṃ imaṃ	1603	
PA_atk-s05_13a1:1603_6	macchamaṃsaṃ khāditukāmo bhavissasi, ehi manussaparibhogo nāma tumhākaṃ dupparibhuñjiyo,	1603	
PA_atk-s05_13a1:1603_7	mā evarūpaṃ akāsi, mayā saddhiṃyeva gocarāya gacchāhī”ti. “Na sakkomi, sāmī”ti. “Tena	1603	
PA_atk-s05_13a1:1603_8	hi paññāyissasi sakena kammena, lobhavasaṃ agantvā appamatto hohī”ti taṃ ovaditvā	1603	
PA_atk-s05_13a1:1603_9	bodhisatto gocarāya gato.	1603	
PA_atk-s05_13a1:1604_0	Bhattakārako nānappakāraṃ macchamaṃsavikatiṃ sampādetvā usumanikkhamanatthaṃ bhājanāni	1604	
PA_atk-s05_13a1:1604_1	thokaṃ vivaritvā rasaparissāvanakaroṭiṃ bhājanamatthake ṭhapetvā bahi nikkhamitvā	1604	
PA_atk-s05_13a1:1604_2	sedaṃ puñchamāno aṭṭhāsi. Tasmiṃ khaṇe kāko pacchito sīsaṃ ukkhipitvā bhattagehaṃ	1604	
PA_atk-s05_13a1:1604_3	olokento tassa nikkhantabhāvaṃ ñatvā “ayaṃdāni mayhaṃ manorathaṃ pūretvā maṃsaṃ khādituṃ	1604	
PA_atk-s05_13a1:1604_4	kālo, kiṃ nu kho mahāmaṃsaṃ khādāmi, udāhu cuṇṇikamaṃsa”nti cintetvā “cuṇṇikamaṃsena	1604	
PA_atk-s05_13a1:1604_5	nāma khippaṃ kucchiṃ pūretuṃ na sakkā, mahantaṃ maṃsakhaṇḍaṃ āharitvā pacchiyaṃ nikkhipitvā	1604	
PA_atk-s05_13a1:1604_6	khādamāno nipajjissāmī”ti pacchito uppatitvā rasakaroṭiyaṃ nilīyi. Sā “kirī”ti saddamakāsi.	1604	
PA_atk-s05_13a1:1604_7	Bhattakārako taṃ saddaṃ sutvā “kiṃ nu kho eta”nti paviṭṭho kākaṃ disvā “ayaṃ duṭṭhakāko	1604	
PA_atk-s05_13a1:1604_8	mahāseṭṭhino pakkamaṃsaṃ khāditukāmo, ahaṃ kho pana seṭṭhiṃ nissāya jīvāmi, na imaṃ	1604	
PA_atk-s05_13a1:1604_9	bālaṃ, kiṃ me iminā”ti dvāraṃ pidhāya kākaṃ gahetvā sakalasarīre pattāni luñcitvā	1604	
PA_atk-s05_13a1:1604_10	allasiṅgīveraloṇajīrakādayo koṭṭetvā ambilatakkena āloḷetvā tenassa sakalasarīraṃ	16041	
PA_atk-s05_13a1:1604_11	makkhetvā taṃ kākaṃ pacchiyaṃ khipi. So adhimattavedanābhibhūto nitthunanto nipajji.	16041	
PA_atk-s05_13a1:1605	Bodhisatto sāyaṃ āgantvā taṃ byasanappattaṃ disvā “lolakāka, mama vacanaṃ akatvā tava lobhaṃ nissāya mahādukkhaṃ pattosī”ti vatvā imaṃ gāthamāha –	160	
PA_atk-s05_13a1:1607	“Yo atthakāmassa hitānukampino, ovajjamāno na karoti sāsanaṃ;	160	
PA_atk-s05_13a1:1608	Kapotakassa vacanaṃ akatvā, amittahatthatthagatova setī”ti.	160	
PA_atk-s05_13a1:1609_0	Tattha kapotakassa vacanaṃ akatvāti pārāvatassa hitānusāsanavacanaṃ akatvā. Amittahatthatthagatova	1609	
PA_atk-s05_13a1:1609_1	setīti amittānaṃ anatthakārakānaṃ dukkhuppādakapuggalānaṃ hatthatthaṃ hatthapathaṃ	1609	
PA_atk-s05_13a1:1609_2	gato ayaṃ kāko viya so puggalo mahantaṃ byasanaṃ patvā anusocamāno setīti.	1609	
PA_atk-s05_13a1:1610_0	Bodhisatto imaṃ gāthaṃ vatvā “idāni mayā ca imasmiṃ ṭhāne na sakkā vasitu”nti aññattha	1610	
PA_atk-s05_13a1:1610_1	gato. Kākopi tattheva jīvitakkhayaṃ patto. Atha naṃ bhattakārako saddhiṃ pacchiyā	1610	
PA_atk-s05_13a1:1610_2	gahetvā saṅkāraṭṭhāne chaḍḍesi.	1610	
PA_atk-s05_13a1:1611_0	Satthāpi “na tvaṃ bhikkhu idāneva lolo, pubbepi loloyeva, tañca pana te lolyaṃ nissāya	1611	
PA_atk-s05_13a1:1611_1	paṇḍitāpi sakāvāsā parihīnā”ti imaṃ dhammadesanaṃ āharitvā saccāni pakāsesi, saccapariyosāne	1611	
PA_atk-s05_13a1:1611_2	so bhikkhu anāgāmiphalaṃ patto. Satthā anusandhiṃ ghaṭetvā jātakaṃ samodhānesi –	1611	
PA_atk-s05_13a1:1611_3	“tadā kāko lolabhikkhu ahosi, pārāvato pana ahameva ahosi”nti.	1611	
PA_atk-s05_13a1:1612	Kapotajātakavaṇṇanā dutiyā.	161	
PA_atk-s05_13a1:1614	[43] 3. Veḷukajātakavaṇṇanā	161	
PA_atk-s05_13a1:1615_0	Yo atthakāmassāti idaṃ satthā jetavane viharanto aññataraṃ dubbacabhikkhuṃ ārabbha	1615	
PA_atk-s05_13a1:1615_1	kathesi. Tañhi bhagavā “saccaṃ kira tvaṃ bhikkhu dubbacosī”ti pucchitvā “saccaṃ,	1615	
PA_atk-s05_13a1:1615_2	bhante”ti vutte “na tvaṃ bhikkhu idāneva dubbaco, pubbepi dubbacoyeva, dubbacattāyeva	1615	
PA_atk-s05_13a1:1615_3	ca paṇḍitānaṃ vacanaṃ akatvā sappamukhe jīvitakkhayaṃ patto”ti vatvā atītaṃ āhari.	1615	
PA_atk-s05_13a1:1616_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe mahābhogakule	1616	
PA_atk-s05_13a1:1616_1	nibbatto viññutaṃ patvā kāmesu ādīnavaṃ nekkhamme cānisaṃsaṃ disvā kāme pahāya himavantaṃ	1616	
PA_atk-s05_13a1:1616_2	pavisitvā isipabbajjaṃ pabbajitvā kasiṇaparikammaṃ katvā pañcābhiññā aṭṭha samāpattiyo	1616	
PA_atk-s05_13a1:1616_3	ca uppādetvā jhānasukhena vītināmento aparabhāge mahāparivāro pañcahi tāpasasatehi	1616	
PA_atk-s05_13a1:1616_4	parivuto gaṇassa satthā hutvā vihāsi. Atheko āsivisapotako attano dhammatāya caranto	1616	
PA_atk-s05_13a1:1616_5	aññatarassa tāpasassa assamapadaṃ patto. Tāpaso tasmiṃ puttasinehaṃ uppādetvā taṃ	1616	
PA_atk-s05_13a1:1616_6	ekasmiṃ veḷupabbe sayāpetvā paṭijaggati. Tassa veḷupabbe sayanato “veḷuko”tveva nāmaṃ	1616	
PA_atk-s05_13a1:1616_7	akaṃsu. Taṃ puttasinehena paṭijagganato tāpasassa “veḷukapitā”tveva nāmaṃ akaṃsu.	1616	
PA_atk-s05_13a1:1617_0	Tadā bodhisatto “eko kira tāpaso āsivisaṃ paṭijaggatī”ti sutvā taṃ pakkosāpetvā “saccaṃ	1617	
PA_atk-s05_13a1:1617_1	kira tvaṃ āsivisaṃ paṭijaggasī”ti pucchitvā “sacca”nti vutte “āsivisena saddhiṃ vissāso	1617	
PA_atk-s05_13a1:1617_2	nāma natthi, mā evaṃ jaggāhī”ti āha. “So me ācariya putto, nāhaṃ tena vinā vattituṃ	1617	
PA_atk-s05_13a1:1617_3	sakkhissāmī”ti. “Tena hi etasseva santikā jīvitakkhayaṃ pāpuṇissasī”ti. Tāpaso bodhisattassa	1617	
PA_atk-s05_13a1:1617_4	vacanaṃ na gaṇhi, āsivisampi jahituṃ nāsakkhi. Tato katipāhaccayeneva sabbe tāpasā	1617	
PA_atk-s05_13a1:1617_5	phalāphalatthāya gantvā gataṭṭhāne phalāphalassa sulabhabhāvaṃ disvā dve tayo divase	1617	
PA_atk-s05_13a1:1617_6	tattheva vasiṃsu, veḷukapitāpi tehi saddhiṃ gacchanto āsivisaṃ veḷupabbeyeva sayāpetvā	1617	
PA_atk-s05_13a1:1617_7	pidahitvā gato. So puna tāpasehi saddhiṃ dvīhatīhaccayena āgantvā “veḷukassa gocaraṃ	1617	
PA_atk-s05_13a1:1617_8	dassāmī”ti veḷupabbaṃ ugghāṭetvā “ehi, puttaka, chātakosī”ti hatthaṃ pasāresi. Āsiviso	1617	
PA_atk-s05_13a1:1617_9	dvīhatīhaṃ nirāhāratāya kujjhitvā pasāritahatthaṃ ḍaṃsitvā tāpasaṃ tattheva jīvitakkhayaṃ	1617	
PA_atk-s05_13a1:1617_10	pāpetvā araññaṃ pāvisi. Tāpasā taṃ disvā bodhisattassa ārocesuṃ. Bodhisatto tassa	16171	
PA_atk-s05_13a1:1617_11	sarīrakiccaṃ kāretvā isigaṇassa majjhe nisīditvā isīnaṃ ovādavasena imaṃ gāthamāha –	16171	
PA_atk-s05_13a1:1619	“Yo atthakāmassa hitānukampino, ovajjamāno na karoti sāsanaṃ;	161	
PA_atk-s05_13a1:1620	Evaṃ so nihato seti, veḷukassa yathā pitā”ti.	162	
PA_atk-s05_13a1:1621_0	Tattha evaṃ so nihato setīti yo hi isīnaṃ ovādaṃ na gaṇhāti, so yathā esa tāpaso	1621	
PA_atk-s05_13a1:1621_1	āsivisamukhe pūtibhāvaṃ patvā nihato seti, evaṃ mahāvināsaṃ patvā nihato setīti attho.	1621	
PA_atk-s05_13a1:1621_2	Evaṃ bodhisatto isigaṇaṃ ovaditvā cattāro brahmavihāre bhāvetvā āyupariyosāne brahmaloke uppajji.	1621	
PA_atk-s05_13a1:1622_0	Satthā “na tvaṃ bhikkhu idāneva dubbaco, pubbepi dubbacoyeva, dubbacabhāveneva ca	1622	
PA_atk-s05_13a1:1622_1	āsivisamukhe pūtibhāvaṃ patto”ti imaṃ dhammadesanaṃ āharitvā anusandhiṃ ghaṭetvā	1622	
PA_atk-s05_13a1:1622_2	jātakaṃ samodhānesi – “tadā veḷukapitā dubbacabhikkhu ahosi, sesaparisā buddhaparisā,	1622	
PA_atk-s05_13a1:1622_3	gaṇasatthā pana ahameva ahosi”nti.	1622	
PA_atk-s05_13a1:1623	Veḷukajātakavaṇṇanā tatiyā.	162	
PA_atk-s05_13a1:1625	[44] 4. Makasajātakavaṇṇanā	162	
PA_atk-s05_13a1:1626_0	Seyyo amittoti idaṃ satthā magadhesu cārikaṃ caramāno aññatarasmiṃ gāmake bālagāmikamanusse	1626	
PA_atk-s05_13a1:1626_1	ārabbha kathesi. Tathāgato kira ekasmiṃ samaye sāvatthito magadharaṭṭhaṃ gantvā tattha	1626	
PA_atk-s05_13a1:1626_2	cārikaṃ caramāno aññataraṃ gāmakaṃ sampāpuṇi. So ca gāmako yebhuyyena andhabālamanussehiyeva	1626	
PA_atk-s05_13a1:1626_3	ussanno. Tatthekadivasaṃ te andhabālamanussā sannipatitvā “bho, amhe araññaṃ pavisitvā	1626	
PA_atk-s05_13a1:1626_4	kammaṃ karonte makasā khādanti, tappaccayā amhākaṃ kammacchedo hoti, sabbeva dhanūni	1626	
PA_atk-s05_13a1:1626_5	ceva āvudhāni ca ādāya gantvā makasehi saddhiṃ yujjhitvā sabbamakase vijjhitvā chinditvā	1626	
PA_atk-s05_13a1:1626_6	ca māressāmā”ti mantayitvā araññaṃ gantvā “makase vijjhissāmā”ti aññamaññaṃ vijjhitvā	1626	
PA_atk-s05_13a1:1626_7	ca paharitvā ca dukkhappattā āgantvā antogāme ca gāmamajjhe ca gāmadvāre ca nipajjiṃsu.	1626	
PA_atk-s05_13a1:1627_0	Satthā bhikkhusaṅghaparivuto taṃ gāmaṃ piṇḍāya pāvisi. Avasesā paṇḍitamanussā bhagavantaṃ	1627	
PA_atk-s05_13a1:1627_1	disvā gāmadvāre maṇḍapaṃ kāretvā buddhappamukhassa bhikkhusaṅghassa mahādānaṃ datvā	1627	
PA_atk-s05_13a1:1627_2	satthāraṃ vanditvā nisīdiṃsu. Satthā tasmiṃ tasmiṃ ṭhāne patitamanusse disvā te upāsake	1627	
PA_atk-s05_13a1:1627_3	pucchi “bahū ime gilānā manussā, kiṃ etehi kata”nti? “Bhante, ete manussā ‘makasayuddhaṃ	1627	
PA_atk-s05_13a1:1627_4	karissāmā’ti gantvā aññamaññaṃ vijjhitvā sayaṃ gilānā jātā”ti. Satthā “na idāneva	1627	
PA_atk-s05_13a1:1627_5	andhabālamanussā ‘makase paharissāmā’ti attānaṃ paharanti, pubbepi ‘makasaṃ paharissāmā’ti	1627	
PA_atk-s05_13a1:1627_6	paraṃ paharaṇakamanussā ahesuṃyevā”ti vatvā tehi manussehi yācito atītaṃ āhari.	1627	
PA_atk-s05_13a1:1628_0	Atīte bārāṇasiyaṃ brahmadatte rajjaṃ kārente bodhisatto vaṇijjāya jīvikaṃ kappeti.	1628	
PA_atk-s05_13a1:1628_1	Tadā kāsiraṭṭhe ekasmiṃ paccantagāme bahū vaḍḍhakī vasanti. Tattheko khalitavaḍḍhakī	1628	
PA_atk-s05_13a1:1628_2	rukkhaṃ tacchati, athassa eko makaso tambalohathālakapiṭṭhisadise sīse nisīditvā	1628	
PA_atk-s05_13a1:1628_3	sattiyā paharanto viya sīsaṃ mukhatuṇḍakena vijjhi. So attano santike nisinnaṃ puttaṃ	1628	
PA_atk-s05_13a1:1628_4	āha – “tāta, mayhaṃ sīsaṃ makaso sattiyā paharanto viya vijjhati, vārehi na”nti.	1628	
PA_atk-s05_13a1:1628_5	“Tāta, adhivāsehi, ekappahāreneva taṃ māressāmī”ti. Tasmiṃ samaye bodhisattopi attano	1628	
PA_atk-s05_13a1:1628_6	bhaṇḍaṃ pariyesamāno taṃ gāmaṃ patvā tassā vaḍḍhakisālāya nisinno hoti. Atha so vaḍḍhakī	1628	
PA_atk-s05_13a1:1628_7	puttaṃ āha – “tāta, imaṃ makasaṃ vārehī”ti. So “vāressāmi, tātā”ti tikhiṇaṃ mahāpharasuṃ	1628	
PA_atk-s05_13a1:1628_8	ukkhipitvā pitu piṭṭhipasse ṭhatvā “makasaṃ paharissāmī”ti pitu matthakaṃ dvidhā	1628	
PA_atk-s05_13a1:1628_9	bhindi, vaḍḍhakī tattheva jīvitakkhayaṃ patto.	1628	
PA_atk-s05_13a1:1629	Bodhisatto tassa taṃ kammaṃ disvā “paccāmittopi paṇḍitova seyyo. So hi daṇḍabhayenapi manusse na māressatī”ti cintetvā imaṃ gāthamāha –	162	
PA_atk-s05_13a1:1631	“Seyyo amitto matiyā upeto, na tveva mitto mativippahīno;	163	
PA_atk-s05_13a1:1632	‘Makasaṃ vadhissa’nti hi eḷamūgo, putto pitu abbhidā uttamaṅga”nti.	163	
PA_atk-s05_13a1:1633_0	Tattha seyyoti pavaro uttamo. Matiyā upetoti paññāya samannāgato. Eḷamūgoti lālāmukho	1633	
PA_atk-s05_13a1:1633_1	bālo. Putto pitu abbhidā uttamaṅganti attano bālatāya puttopi hutvā pitu uttamaṅgaṃ	1633	
PA_atk-s05_13a1:1633_2	matthakaṃ “makasaṃ paharissāmī”ti dvidhā bhindi. Tasmā bālamittato paṇḍitaamittova	1633	
PA_atk-s05_13a1:1633_3	seyyoti imaṃ gāthaṃ vatvā bodhisatto uṭṭhāya yathākammaṃ gato. Vaḍḍhakissapi ñātakā	1633	
PA_atk-s05_13a1:1633_4	sarīrakiccaṃ akaṃsu.	1633	
PA_atk-s05_13a1:1634_0	Satthā “evaṃ upāsakā pubbepi ‘makasaṃ paharissāmā’ti paraṃ paharaṇakamanussā ahesuṃyevā”ti	1634	
PA_atk-s05_13a1:1634_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā gāthaṃ	1634	
PA_atk-s05_13a1:1634_2	vatvā pakkanto paṇḍitavāṇijo pana ahameva ahosi”nti.	1634	
PA_atk-s05_13a1:1635	Makasajātakavaṇṇanā catutthā.	163	
PA_atk-s05_13a1:1637	[45] 5. Rohiṇijātakavaṇṇanā	163	
PA_atk-s05_13a1:1638_0	Seyyo amittotiidaṃ satthā jetavane viharanto ekaṃ anāthapiṇḍikaseṭṭhino dāsiṃ ārabbha	1638	
PA_atk-s05_13a1:1638_1	kathesi. Anāthapiṇḍikassa kira ekā rohiṇī nāma dāsī ahosi. Tassā vīhipaharaṇaṭṭhāne	1638	
PA_atk-s05_13a1:1638_2	āgantvā mahallikā mātā nipajji, taṃ makkhikā parivāretvā sūciyāvijjhamānā viya khādanti.	1638	
PA_atk-s05_13a1:1638_3	Sā dhītaraṃ āha – “amma, makkhikā maṃ khādanti, etā vārehī”ti. Sā “vāressāmi, ammā”ti	1638	
PA_atk-s05_13a1:1638_4	musalaṃ ukkhipitvā “mātu sarīre makkhikā māretvā vināsaṃ pāpessāmī”ti mātaraṃ musalena	1638	
PA_atk-s05_13a1:1638_5	paharitvā jīvitakkhayaṃ pāpesi. Taṃ disvā “mātā me matā”ti rodituṃ ārabhi. Taṃ pavattiṃ	1638	
PA_atk-s05_13a1:1638_6	seṭṭhissa ārocesuṃ. Seṭṭhi tassā sarīrakiccaṃ kāretvā vihāraṃ gantvā sabbaṃ taṃ pavattiṃ	1638	
PA_atk-s05_13a1:1638_7	satthu ārocesi. Satthā “na kho, gahapati, esā ‘mātu sarīre makkhikā māressāmī’ti	1638	
PA_atk-s05_13a1:1638_8	idāneva musalena paharitvā mātaraṃ māresi, pubbepi māresiyevā”ti vatvā tena yācito atītaṃ āhari.	1638	
PA_atk-s05_13a1:1639_0	Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā pituaccayena	1639	
PA_atk-s05_13a1:1639_1	seṭṭhiṭṭhānaṃ pāpuṇi. Tassāpi rohiṇīyeva nāma dāsī ahosi. Sāpi attano vīhipaharaṇaṭṭhānaṃ	1639	
PA_atk-s05_13a1:1639_2	āgantvā nipannaṃ mātaraṃ “makkhikā me, amma, vārehī”ti vuttā evameva musalena paharitvā	1639	
PA_atk-s05_13a1:1639_3	mātaraṃ jīvitakkhayaṃ pāpetvā rodituṃ ārabhi. Bodhisatto taṃ pavattiṃ sutvā “amittopi	1639	
PA_atk-s05_13a1:1639_4	hi imasmiṃ loke paṇḍitova seyyo”ti cintetvā imaṃ gāthamāha –	1639	
PA_atk-s05_13a1:1641	“Seyyo amitto medhāvī, yañce bālānukampako;	164	
PA_atk-s05_13a1:1642	Passa rohiṇikaṃ jammiṃ, mātaraṃ hantvāna socatī”ti.	164	
PA_atk-s05_13a1:1643_0	Tattha medhāvīti paṇḍito ñāṇī vibhāvī. Yañce bālānukampakoti ettha yanti liṅgavipallāso	1643	
PA_atk-s05_13a1:1643_1	kato, ceti nāmatthe nipāto. Yo nāma bālo anukampako, tato sataguṇena sahassaguṇena	1643	
PA_atk-s05_13a1:1643_2	paṇḍito amitto hontopi seyyoyevāti attho. Atha vā yanti paṭisedhanatthe nipāto, no	1643	
PA_atk-s05_13a1:1643_3	ce bālānukampakoti attho. Jamminti lāmikaṃ dandhaṃ. Mātaraṃ hantvāna socatīti “makkhikā	1643	
PA_atk-s05_13a1:1643_4	māressāmī”ti mātaraṃ hantvā idāni ayaṃ bālā sayameva rodati paridevati. Iminā kāraṇena	1643	
PA_atk-s05_13a1:1643_5	imasmiṃ loke amittopi paṇḍito seyyoti bodhisatto paṇḍitaṃ pasaṃsanto imāya gāthāya dhammaṃ desesi.	1643	
PA_atk-s05_13a1:1644_0	Satthā “na kho, gahapati, esā idāneva ‘makkhikā māressāmī’ti mātaraṃ ghātesi, pubbepi	1644	
PA_atk-s05_13a1:1644_1	ghātesiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi	1644	
PA_atk-s05_13a1:1644_2	– “tadā mātāyeva mātā ahosi, dhītāyeva dhītā, mahāseṭṭhi pana ahameva ahosi”nti.	1644	
PA_atk-s05_13a1:1645	Rohiṇijātakavaṇṇanā pañcamā.	164	
PA_atk-s05_13a1:1647	[46] 6. Ārāmadūsakajātakavaṇṇanā	164	
PA_atk-s05_13a1:1648_0	Na ve anatthakusalenāti idaṃ satthā aññatarasmiṃ kosalagāmake viharanto uyyānadūsakaṃ	1648	
PA_atk-s05_13a1:1648_1	ārabbha kathesi. Satthā kira kosalesu cārikaṃ caramāno aññataraṃ gāmakaṃ sampāpuṇi.	1648	
PA_atk-s05_13a1:1648_2	Tattheko kuṭumbiko tathāgataṃ nimantetvā attano uyyāne nisīdāpetvā buddhappamukhassa	1648	
PA_atk-s05_13a1:1648_3	saṅghassa mahādānaṃ datvā “bhante, yathāruciyā imasmiṃ uyyāne vicarathā”ti āha. Bhikkhū	1648	
PA_atk-s05_13a1:1648_4	uṭṭhāya uyyānapālaṃ gahetvā uyyāne vicarantā ekaṃ aṅgaṇaṭṭhānaṃ disvā uyyānapālaṃ	1648	
PA_atk-s05_13a1:1648_5	pucchiṃsu “upāsaka, imaṃ uyyānaṃ aññattha sandacchāyaṃ, imasmiṃ pana ṭhāne na koci	1648	
PA_atk-s05_13a1:1648_6	rukkho vā gaccho vā atthi, kiṃ nu kho kāraṇa”nti? “Bhante, imassa uyyānassa ropanakāle	1648	
PA_atk-s05_13a1:1648_7	eko gāmadārako udakaṃ siñcanto imasmiṃ ṭhāne rukkhapotake ummūlaṃ katvā mūlappamāṇena	1648	
PA_atk-s05_13a1:1648_8	udakaṃ siñci. Te rukkhapotakā milāyitvā matā. Iminā kāraṇena idaṃ ṭhānaṃ aṅgaṇaṃ	1648	
PA_atk-s05_13a1:1648_9	jāta”nti. Bhikkhū satthāraṃ upasaṅkamitvā etamatthaṃ ārocesuṃ. Satthā “na, bhikkhave,	1648	
PA_atk-s05_13a1:1648_10	so gāmadārako idāneva ārāmadūsako, pubbepi ārāmadūsakoyevā”ti vatvā atītaṃ āhari.	16481	
PA_atk-s05_13a1:1649_0	Atīte bārāṇasiyaṃ brahmadatte rajjaṃ kārente bārāṇasiyaṃ nakkhattaṃ ghosayiṃsu. Nakkhattabherisaddasavanakālato	1649	
PA_atk-s05_13a1:1649_1	paṭṭhāya sakalanagaravāsino nakkhattanissitakā hutvā vicaranti. Tadā rañño uyyāne	1649	
PA_atk-s05_13a1:1649_2	bahū makkaṭā vasanti. Uyyānapālo cintesi “nagare nakkhattaṃ ghuṭṭhaṃ, ime vānare	1649	
PA_atk-s05_13a1:1649_3	‘udakaṃ siñcathā’ti vatvā ahaṃ nakkhattaṃ kīḷissāmī”ti jeṭṭhakavānaraṃ upasaṅkamitvā	1649	
PA_atk-s05_13a1:1649_4	“samma vānarajeṭṭhaka, imaṃ uyyānaṃ tumhākampi bahūpakāraṃ, tumhe ettha pupphaphalapallavāni	1649	
PA_atk-s05_13a1:1649_5	khādatha, nagare nakkhattaṃ ghuṭṭhaṃ, ahaṃ nakkhattaṃ kīḷissāmi. Yāvāhaṃ āgacchāmi,	1649	
PA_atk-s05_13a1:1649_6	tāva imasmiṃ uyyāne rukkhapotakesu udakaṃ siñcituṃ sakkhissathā”ti pucchi. “Sādhu,	1649	
PA_atk-s05_13a1:1649_7	siñcissāmī”ti. “Tena hi appamattā hothā”ti udakasiñcanatthāya tesaṃ cammakuṭe ca	1649	
PA_atk-s05_13a1:1649_8	dārukuṭe ca datvā gato. Vānarā cammakuṭe ceva dārukuṭe ca gahetvā rukkhapotakesu	1649	
PA_atk-s05_13a1:1649_9	udakaṃ siñcanti. Atha ne vānarajeṭṭhako evamāha “bhonto vānarā, udakaṃ nāma rakkhitabbaṃ,	1649	
PA_atk-s05_13a1:1649_10	tumhe rukkhapotakesu udakaṃ siñcantā uppāṭetvā uppāṭetvā mūlaṃ oloketvā gambhīragatesu	16491	
PA_atk-s05_13a1:1649_11	mūlesu bahuṃ udakaṃ siñcatha, agambhīragatesu appaṃ, pacchā amhākaṃ udakaṃ dullabhaṃ	16491	
PA_atk-s05_13a1:1649_12	bhavissatī”ti. Te “sādhū”ti sampaṭicchitvā tathā akaṃsu.	16491	
PA_atk-s05_13a1:1650_0	Tasmiṃ samaye eko paṇḍitapuriso rājuyyāne te vānare tathā karonte disvā evamāha “bhonto	1650	
PA_atk-s05_13a1:1650_1	vānarā, kasmā tumhe rukkhapotake uppāṭetvā uppāṭetvā mūlappamāṇena udakaṃ siñcathā”ti?	1650	
PA_atk-s05_13a1:1650_2	Te “evaṃ no vānarajeṭṭhako ovadatī”ti āhaṃsu. So taṃ vacanaṃ sutvā “aho vata bho	1650	
PA_atk-s05_13a1:1650_3	bālā apaṇḍitā, ‘atthaṃ karissāmā’ti anatthameva karontī”ti cintetvā imaṃ gāthamāha –	1650	
PA_atk-s05_13a1:1652	“Na ve anatthakusalena, atthacariyā sukhāvahā;	165	
PA_atk-s05_13a1:1653	Hāpeti atthaṃ dummedho, kapi ārāmiko yathā”ti.	165	
PA_atk-s05_13a1:1654_0	Tattha veti nipātamattaṃ. Anatthakusalenāti anatthe anāyatane kusalena, atthe āyatane	1654	
PA_atk-s05_13a1:1654_1	kāraṇe akusalena vāti attho. Atthacariyāti vuḍḍhikiriyā. Sukhāvahāti evarūpena anatthakusalena	1654	
PA_atk-s05_13a1:1654_2	kāyikacetasikasukhasaṅkhātassa atthassa cariyā na sukhāvahā, na sakkā āvahitunti	1654	
PA_atk-s05_13a1:1654_3	attho. Kiṃkāraṇā? Ekanteneva hi hāpeti atthaṃ dummedhoti, bālapuggalo “atthaṃ karissāmī”ti	1654	
PA_atk-s05_13a1:1654_4	atthaṃ hāpetvā anatthameva karoti. Kapi ārāmiko yathāti yathā ārāme niyutto ārāmarakkhanako	1654	
PA_atk-s05_13a1:1654_5	makkaṭo “atthaṃ karissāmī”ti anatthameva karoti, evaṃ yo koci anatthakusalo, tena	1654	
PA_atk-s05_13a1:1654_6	na sakkā atthacariyaṃ āvahituṃ, so ekaṃsena atthaṃ hāpetiyevāti. Evaṃ so paṇḍito	1654	
PA_atk-s05_13a1:1654_7	puriso imāya gāthāya vānarajeṭṭhakaṃ garahitvā attano parisaṃ ādāya uyyānā nikkhami.	1654	
PA_atk-s05_13a1:1655_0	Satthāpi “na, bhikkhave, esa gāmadārako idāneva ārāmadūsako, pubbepi ārāmadūsakoyevā”ti	1655	
PA_atk-s05_13a1:1655_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā vānarajeṭṭhako	1655	
PA_atk-s05_13a1:1655_2	ārāmadūsakagāmadārako ahosi, paṇḍitapuriso pana ahameva ahosi”nti.	1655	
PA_atk-s05_13a1:1656	Ārāmadūsakajātakavaṇṇanā chaṭṭhā.	165	
PA_atk-s05_13a1:1658	[47] 7. Vāruṇidūsakajātakavaṇṇanā	165	
PA_atk-s05_13a1:1659_0	Na ve anatthakusalenāti idaṃ satthā jetavane viharanto vāruṇidūsakaṃ ārabbha kathesi.	1659	
PA_atk-s05_13a1:1659_1	Anāthapiṇḍikassa kira sahāyo eko vāruṇivāṇijo tikhiṇaṃ vāruṇiṃ yojetvā hiraññasuvaṇṇādīni	1659	
PA_atk-s05_13a1:1659_2	gahetvā vikkiṇanto mahājane sannipatite “tāta, tvaṃ mūlaṃ gahetvā vāruṇiṃ dehī”ti	1659	
PA_atk-s05_13a1:1659_3	antevāsikaṃ āṇāpetvā sayaṃ nhāyituṃ agamāsi. Antevāsiko mahājanassa vāruṇiṃ dento	1659	
PA_atk-s05_13a1:1659_4	manusse antarantarā loṇasakkharā āharāpetvā khādante disvā “ayaṃ surā aloṇikā bhavissati,	1659	
PA_atk-s05_13a1:1659_5	loṇamettha pakkhipissāmī”ti surācāṭiyaṃ nāḷimattaṃ loṇaṃ pakkhipitvā tesaṃ suraṃ	1659	
PA_atk-s05_13a1:1659_6	adāsi. Te mukhaṃ pūretvā pūretvā chaḍḍetvā “kiṃ te kata”nti pucchiṃsu. “Tumhe suraṃ	1659	
PA_atk-s05_13a1:1659_7	pivitvā loṇaṃ āharāpente disvā loṇena yojesi”nti. “Evarūpaṃ nāma manāpaṃ vāruṇiṃ	1659	
PA_atk-s05_13a1:1659_8	nāsesi bālā”ti taṃ garahitvā uṭṭhāyuṭṭhāya pakkantā. Vāruṇivāṇijo āgantvā ekampi	1659	
PA_atk-s05_13a1:1659_9	adisvā “vāruṇipāyakā kahaṃ gatā”ti pucchi, so tamatthaṃ ārocesi. Atha naṃ ācariyo	1659	
PA_atk-s05_13a1:1659_10	“bāla, evarūpā nāma te surā nāsitā”ti garahitvā imaṃ kāraṇaṃ anāthapiṇḍikassa ārocesi.	16591	
PA_atk-s05_13a1:1659_11	Anāthapiṇḍiko “atthidāni me idaṃ kathāpābhata”nti jetavanaṃ gantvā satthāraṃ vanditvā	16591	
PA_atk-s05_13a1:1659_12	etamatthaṃ ārocesi. Satthā “na esa, gahapati, idāneva vāruṇidūsako, pubbepi vāruṇidūsakoyevā”ti	16591	
PA_atk-s05_13a1:1659_13	vatvā tena yācito atītaṃ āhari.	16591	
PA_atk-s05_13a1:1660_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ seṭṭhi ahosi.	1660	
PA_atk-s05_13a1:1660_1	Taṃ upanissāya eko vāruṇivāṇijo jīvati. So tikhiṇaṃ suraṃ yojetvā “imaṃ vikkiṇāhī”ti	1660	
PA_atk-s05_13a1:1660_2	antevāsikaṃ vatvā nhāyituṃ gato. Antevāsiko tasmiṃ gatamatteyeva surāya loṇaṃ pakkhipitvā	1660	
PA_atk-s05_13a1:1660_3	imināva nayena suraṃ vināsesi. Athassa ācariyo āgantvā taṃ kāraṇaṃ ñatvā seṭṭhissa	1660	
PA_atk-s05_13a1:1660_4	ārocesi. Seṭṭhi “anatthakusalā nāma bālā ‘atthaṃ karissāmā’ti anatthameva karontī”ti	1660	
PA_atk-s05_13a1:1660_5	vatvā imaṃ gāthamāha –	1660	
PA_atk-s05_13a1:1662	“Na ve anatthakusalena, atthacariyā sukhāvahā;	166	
PA_atk-s05_13a1:1663	Hāpeti atthaṃ dummedho, koṇḍañño vāruṇiṃ yathā”ti.	166	
PA_atk-s05_13a1:1664_0	Tattha koṇḍañño vāruṇiṃ yathāti yathā ayaṃ koṇḍaññanāmako antevāsiko “atthaṃ karissāmī”ti	1664	
PA_atk-s05_13a1:1664_1	loṇaṃ pakkhipitvā vāruṇiṃ hāpesi parihāpesi vināsesi, evaṃ sabbopi anatthakusalo	1664	
PA_atk-s05_13a1:1664_2	atthaṃ hāpetīti bodhisatto imāya gāthāya dhammaṃ desesi.	1664	
PA_atk-s05_13a1:1665_0	Satthāpi “na esa gahapati idāneva vāruṇidūsako, pubbepi vāruṇidūsakoyevā”ti vatvā	1665	
PA_atk-s05_13a1:1665_1	anusandhiṃ ghaṭetvā jātakaṃ samodhānesi – “tadā vāruṇidūsako idānipi vāruṇidūsakova	1665	
PA_atk-s05_13a1:1665_2	ahosi, bārāṇasiseṭṭhi pana ahameva ahosi”nti.	1665	
PA_atk-s05_13a1:1666	Vāruṇidūsakajātakavaṇṇanā sattamā.	166	
PA_atk-s05_13a1:1668	[48] 8. Vedabbajātakavaṇṇanā	166	
PA_atk-s05_13a1:1669_0	Anupāyena yo atthanti idaṃ satthā jetavane viharanto dubbacabhikkhuṃ ārabbha kathesi.	1669	
PA_atk-s05_13a1:1669_1	Tañhi bhikkhuṃ satthā “na tvaṃ bhikkhu idāneva dubbaco, pubbepi dubbacoyeva, teneva	1669	
PA_atk-s05_13a1:1669_2	ca kāraṇena paṇḍitānaṃ vacanaṃ akatvā tiṇhena asinā dvidhā katvā chinno hutvā magge	1669	
PA_atk-s05_13a1:1669_3	nipatittha, tañca ekakaṃ nissāya purisasahassaṃ jīvitakkhayaṃ patta”nti vatvā atītaṃ āhari.	1669	
PA_atk-s05_13a1:1670_0	Atīte bārāṇasiyaṃ brahmadatte rajjaṃ kārente ekasmiṃ gāmake aññataro brāhmaṇo vedabbaṃ	1670	
PA_atk-s05_13a1:1670_1	nāma mantaṃ jānāti. So kira manto anaggho mahāraho, nakkhattayoge laddhe taṃ mantaṃ	1670	
PA_atk-s05_13a1:1670_2	parivattetvā ākāse ullokite ākāsato sattaratanavassaṃ vassati. Tadā bodhisatto tassa	1670	
PA_atk-s05_13a1:1670_3	brāhmaṇassa santike sippaṃ uggaṇhāti. Athekadivasaṃ brāhmaṇo bodhisattaṃ ādāya kenacideva	1670	
PA_atk-s05_13a1:1670_4	karaṇīyena attano gāmā nikkhamitvā cetaraṭṭhaṃ agamāsi, antarāmagge ca ekasmiṃ araññaṭṭhāne	1670	
PA_atk-s05_13a1:1670_5	pañcasatā pesanakacorā nāma panthaghātaṃ karonti. Te bodhisattañca vedabbabrāhmaṇañca	1670	
PA_atk-s05_13a1:1670_6	gaṇhiṃsu. Kasmā panete “pesanakacorā”ti vuccanti? Te kira dve jane gahetvā ekaṃ dhanāharaṇatthāya	1670	
PA_atk-s05_13a1:1670_7	pesenti, tasmā “pesanakacorā”tveva vuccanti. Tepi ca pitāputte gahetvā pitaraṃ “tvaṃ	1670	
PA_atk-s05_13a1:1670_8	amhākaṃ dhanaṃ āharitvā puttaṃ gahetvā yāhī”ti vadanti. Etenupāyena mātudhītaro gahetvā	1670	
PA_atk-s05_13a1:1670_9	mātaraṃ vissajjenti, jeṭṭhakaniṭṭhe gahetvā jeṭṭhabhātikaṃ vissajjenti, ācariyantevāsike	1670	
PA_atk-s05_13a1:1670_10	gahetvā antevāsikaṃ vissajjenti. Te tasmiṃ kāle vedabbabrāhmaṇaṃ gahetvā bodhisattaṃ vissajjesuṃ.	16701	
PA_atk-s05_13a1:1671_0	Bodhisatto ācariyaṃ vanditvā “ahaṃ ekāhadvīhaccayena āgamissāmi, tumhe mā bhāyittha,	1671	
PA_atk-s05_13a1:1671_1	apica kho pana mama vacanaṃ karotha, ajja dhanavassāpanakanakkhattayogo bhavissati,	1671	
PA_atk-s05_13a1:1671_2	mā kho tumhe dukkhaṃ asahantā mantaṃ parivattetvā dhanaṃ vassāpayittha. Sace vassāpessatha,	1671	
PA_atk-s05_13a1:1671_3	tumhe ca vināsaṃ pāpuṇissatha, ime ca pañcasatā corā”ti evaṃ ācariyaṃ ovaditvā dhanatthāya	1671	
PA_atk-s05_13a1:1671_4	agamāsi. Corāpi sūriye atthaṅgate brāhmaṇaṃ bandhitvā nipajjāpesuṃ. Taṅkhaṇaññeva	1671	
PA_atk-s05_13a1:1671_5	pācīnalokadhātuto paripuṇṇacandamaṇḍalaṃ uṭṭhahi. Brāhmaṇo nakkhattaṃ olokento “dhanavassāpanakanakkhattayogo	1671	
PA_atk-s05_13a1:1671_6	laddho, kiṃ me dukkhena anubhūtena, mantaṃ parivattetvā ratanavassaṃ vassāpetvā corānaṃ	1671	
PA_atk-s05_13a1:1671_7	dhanaṃ datvā yathāsukhaṃ gamissāmī”ti cintetvā core āmantesi “bhonto corā, tumhe	1671	
PA_atk-s05_13a1:1671_8	maṃ kimatthāya gaṇhathā”ti? “Dhanatthāya, ayyā”ti. “Sace vo, dhanena attho, khippaṃ	1671	
PA_atk-s05_13a1:1671_9	maṃ bandhanā mocetvā sīsaṃ nhāpetvā ahatavatthāni acchādetvā gandhehi vilimpāpetvā	1671	
PA_atk-s05_13a1:1671_10	pupphāni pilandhāpetvā ṭhapethā”ti. “Corā tassa kathaṃ sutvā tathā akaṃsu”.	16711	
PA_atk-s05_13a1:1672_0	Brāhmaṇo nakkhattayogaṃ ñatvā mantaṃ parivattetvā ākāsaṃ ullokesi, tāvadeva ākāsato	1672	
PA_atk-s05_13a1:1672_1	ratanāni patiṃsu. Corā taṃ dhanaṃ saṅkaḍḍhitvā uttarāsaṅgesu bhaṇḍikaṃ katvā pāyiṃsu.	1672	
PA_atk-s05_13a1:1672_2	Brāhmaṇopi tesaṃ pacchatova agamāsi. Atha te core aññe pañcasatā corā gaṇhiṃsu. “Kimatthaṃ	1672	
PA_atk-s05_13a1:1672_3	amhe gaṇhathā”ti ca vuttā “dhanatthāyā”ti āhaṃsu. “Yadi vo dhanena attho, etaṃ brāhmaṇaṃ	1672	
PA_atk-s05_13a1:1672_4	gaṇhatha, eso ākāsaṃ ulloketvā dhanaṃ vassāpesi, amhākampetaṃ eteneva dinna”nti.	1672	
PA_atk-s05_13a1:1672_5	Corā core vissajjetvā “amhākampi dhanaṃ dehī”ti brāhmaṇaṃ gaṇhiṃsu. Brāhmaṇo “ahaṃ	1672	
PA_atk-s05_13a1:1672_6	tumhākaṃ dhanaṃ dadeyyaṃ, dhanavassāpanakanakkhattayogo pana ito saṃvaccharamatthake	1672	
PA_atk-s05_13a1:1672_7	bhavissati. Yadi vo dhanenattho, adhivāsetha, tadā dhanavassaṃ vassāpessāmī”ti āha.	1672	
PA_atk-s05_13a1:1672_8	Corā kujjhitvā “ambho, duṭṭhabrāhmaṇa, aññesaṃ idāneva dhanaṃ vassāpetvā amhe aññaṃ	1672	
PA_atk-s05_13a1:1672_9	saṃvaccharaṃ adhivāsāpesī”ti tiṇhena asinā brāhmaṇaṃ dvidhā chinditvā magge chaḍḍetvā	1672	
PA_atk-s05_13a1:1672_10	vegena anubandhitvā tehi corehi saddhiṃ yujjhitvā te sabbepi māretvā dhanaṃ ādāya	16721	
PA_atk-s05_13a1:1672_11	puna dve koṭṭhāsā hutvā aññamaññaṃ yujjhitvā aḍḍhateyyāni purisasatāni ghātetvā etena	16721	
PA_atk-s05_13a1:1672_12	upāyena yāva dve janā avasiṭṭhā ahesuṃ, tāva aññamaññaṃ ghātayiṃsu. Evaṃ taṃ purisasahassaṃ vināsaṃ pattaṃ.	16721	
PA_atk-s05_13a1:1673_0	Te pana dve janā upāyena taṃ dhanaṃ āharitvā ekasmiṃ gāmasamīpe gahanaṭṭhāne dhanaṃ	1673	
PA_atk-s05_13a1:1673_1	paṭicchādetvā eko khaggaṃ gahetvā rakkhanto nisīdi, eko taṇḍule gahetvā bhattaṃ pacāpetuṃ	1673	
PA_atk-s05_13a1:1673_2	gāmaṃ pāvisi. Lobho ca nāmesa vināsamūlamevāti dhanasantike nisinno cintesi “tasmiṃ	1673	
PA_atk-s05_13a1:1673_3	āgate idaṃ dhanaṃ dve koṭṭhāsā bhavissanti, yaṃnūnāhaṃ taṃ āgatamattameva khaggena	1673	
PA_atk-s05_13a1:1673_4	paharitvā ghāteyya”nti. So khaggaṃ sannayhitvā tassa āgamanaṃ olokento nisīdi. Itaropi	1673	
PA_atk-s05_13a1:1673_5	cintesi “taṃ dhanaṃ dve koṭṭhāsā bhavissanti, yaṃnūnāhaṃ bhatte visaṃ pakkhipitvā	1673	
PA_atk-s05_13a1:1673_6	taṃ purisaṃ bhojetvā jīvitakkhayaṃ pāpetvā ekakova dhanaṃ gaṇheyya”nti. So niṭṭhite	1673	
PA_atk-s05_13a1:1673_7	bhatte sayaṃ bhuñjitvā sesake visaṃ pakkhipitvā taṃ ādāya tattha agamāsi. Taṃ bhattaṃ	1673	
PA_atk-s05_13a1:1673_8	otāretvā ṭhitamattameva itaro khaggena dvidhā chinditvā taṃ paṭicchannaṭṭhāne chaḍḍetvā	1673	
PA_atk-s05_13a1:1673_9	tañca bhattaṃ bhuñjitvā sayampi tattheva jīvitakkhayaṃ pāpuṇi. Evañca taṃ dhanaṃ	1673	
PA_atk-s05_13a1:1673_10	nissāya sabbeva vināsaṃ pāpuṇiṃsu.	16731	
PA_atk-s05_13a1:1674_0	Bodhisattopi kho ekāhadvīhaccayena dhanaṃ ādāya āgato tasmiṃ ṭhāne ācariyaṃ adisvā	1674	
PA_atk-s05_13a1:1674_1	vippakiṇṇaṃ pana dhanaṃ disvā “ācariyena mama vacanaṃ akatvā dhanaṃ vassāpitaṃ bhavissati,	1674	
PA_atk-s05_13a1:1674_2	sabbehi vināsaṃ pattehi bhavitabba”nti mahāmaggena pāyāsi. Gacchanto ācariyaṃ mahāmagge	1674	
PA_atk-s05_13a1:1674_3	dvidhā chinnaṃ disvā “mama vacanaṃ akatvā mato”ti dārūni uddharitvā citakaṃ katvā	1674	
PA_atk-s05_13a1:1674_4	ācariyaṃ jhāpetvā vanapupphehi pūjetvā purato gacchanto jīvitakkhayaṃ patte pañcasate,	1674	
PA_atk-s05_13a1:1674_5	purato aḍḍhateyyasateti anukkamena avasāne dve jane jīvitakkhayaṃ patte disvā cintesi	1674	
PA_atk-s05_13a1:1674_6	“imaṃ dvīhi ūnaṃ purisasahassaṃ vināsaṃ pattaṃ, aññehi dvīhi corehi bhavitabbaṃ,	1674	
PA_atk-s05_13a1:1674_7	tepi santhambhituṃ na sakkhissanti, kahaṃ nu kho te gatā”ti gacchanto tesaṃ dhanaṃ	1674	
PA_atk-s05_13a1:1674_8	ādāya gahanaṭṭhānaṃ paviṭṭhamaggaṃ disvā gacchanto bhaṇḍikabaddhassa dhanassa rāsiṃ	1674	
PA_atk-s05_13a1:1674_9	disvā ekaṃ bhattapātiṃ avattharitvā mataṃ addasa. Tato “idaṃ nāma tehi kataṃ bhavissatī”ti	1674	
PA_atk-s05_13a1:1674_10	sabbaṃ ñatvā “kahaṃ nu kho so puriso”ti vicinanto tampi paṭicchannaṭṭhāne apaviddhaṃ	16741	
PA_atk-s05_13a1:1674_11	disvā “amhākaṃ ācariyo mama vacanaṃ akatvā attano dubbacabhāvena attanāpi vināsaṃ	16741	
PA_atk-s05_13a1:1674_12	patto, aparampi tena purisasahassaṃ vināsitaṃ, anupāyena vata akāraṇena attano vuḍḍhiṃ	16741	
PA_atk-s05_13a1:1674_13	patthayamānā amhākaṃ ācariyo viya mahāvināsameva pāpuṇissantī”ti cintetvā imaṃ gāthamāha –	16741	
PA_atk-s05_13a1:1676	“Anupāyena yo atthaṃ, icchati so vihaññati;	167	
PA_atk-s05_13a1:1677	Cetā haniṃsu vedabbaṃ, sabbe te byasanamajjhagū”ti.	167	
PA_atk-s05_13a1:1678_0	Tattha so vihaññatīti so anupāyena “attano atthaṃ vuḍḍhiṃ sukhaṃ icchāmī”ti akāle	1678	
PA_atk-s05_13a1:1678_1	vāyāmaṃ karonto puggalo vihaññati kilamati mahāvināsaṃ pāpuṇāti. Cetāti cetaraṭṭhavāsino	1678	
PA_atk-s05_13a1:1678_2	corā. Haniṃsu vedabbanti vedabbamantavasena “vedabbo”ti laddhanāmaṃ brāhmaṇaṃ haniṃsu.	1678	
PA_atk-s05_13a1:1678_3	Sabbe te byasanamajjhagūti tepi ca anavasesā aññamaññaṃ ghātayamānā byasanaṃ adhigacchiṃsu paṭilabhiṃsūti.	1678	
PA_atk-s05_13a1:1679_0	Evaṃ bodhisatto “yathā amhākaṃ ācariyo anupāyena aṭṭhāne parakkamaṃ karonto dhanaṃ	1679	
PA_atk-s05_13a1:1679_1	vassāpetvā attanāpi jīvitakkhayaṃ patto, aññesañca vināsapaccayo jāto, evameva yo	1679	
PA_atk-s05_13a1:1679_2	aññopi anupāyena attano atthaṃ icchanto vāyāmaṃ karissati, sabbo so attanā ca vinassissati,	1679	
PA_atk-s05_13a1:1679_3	paresañca vināsapaccayo bhavissatī”ti vanaṃ unnādento devatāsu sādhukāraṃ dadamānāsu	1679	
PA_atk-s05_13a1:1679_4	imāya gāthāya dhammaṃ desetvā taṃ dhanaṃ upāyena attano gehaṃ āharitvā dānādīni puññāni	1679	
PA_atk-s05_13a1:1679_5	karonto yāvatāyukaṃ ṭhatvā jīvitapariyosāne saggapathaṃ pūrayamāno agamāsi.	1679	
PA_atk-s05_13a1:1680_0	Satthāpi “na tvaṃ bhikkhu idāneva dubbaco, pubbepi dubbacova, dubbacattā pana mahāvināsaṃ	1680	
PA_atk-s05_13a1:1680_1	patto”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā	1680	
PA_atk-s05_13a1:1680_2	vedabbabrāhmaṇo dubbacabhikkhu ahosi, antevāsiko pana ahameva ahosi”nti.	1680	
PA_atk-s05_13a1:1681	Vedabbajātakavaṇṇanā aṭṭhamā.	168	
PA_atk-s05_13a1:1683	[49] 9. Nakkhattajātakavaṇṇanā	168	
PA_atk-s05_13a1:1684_0	Nakkhattaṃ patimānentanti idaṃ satthā jetavane viharanto aññataraṃ ājīvakaṃ ārabbha	1684	
PA_atk-s05_13a1:1684_1	kathesi. Sāvatthiyaṃ kirekaṃ kuladhītaraṃ janapade eko kulaputto attano puttassa	1684	
PA_atk-s05_13a1:1684_2	vāretvā “asukadivase nāma gaṇhissāmī”ti divasaṃ ṭhapetvā tasmiṃ divase sampatte attano	1684	
PA_atk-s05_13a1:1684_3	kulūpakaṃ ājīvakaṃ pucchi “bhante, ajja mayaṃ ekaṃ maṅgalaṃ karissāma, sobhanaṃ nu	1684	
PA_atk-s05_13a1:1684_4	kho nakkhatta”nti. So “ayaṃ maṃ paṭhamaṃ apucchitvāva divasaṃ ṭhapetvā idāni paṭipucchati,	1684	
PA_atk-s05_13a1:1684_5	hotu, sikkhāpessāmi na”nti kujjhitvā “ajja asobhanaṃ nakkhattaṃ, mā ajja maṅgalaṃ	1684	
PA_atk-s05_13a1:1684_6	karittha, sace karissatha, mahāvināso bhavissatī”ti āha. Tasmiṃ kule manussā tassa	1684	
PA_atk-s05_13a1:1684_7	saddahitvā taṃ divasaṃ na gacchiṃsu. Nagaravāsino sabbaṃ maṅgalakiriyaṃ katvā tesaṃ	1684	
PA_atk-s05_13a1:1684_8	anāgamanaṃ disvā “tehi ajja divaso ṭhapito, no ca kho āgatā, amhākampi bahu vayakammaṃ	1684	
PA_atk-s05_13a1:1684_9	kataṃ, kiṃ no tehi, amhākaṃ dhītaraṃ aññassa dassāmā”ti yathākateneva maṅgalena dhītaraṃ	1684	
PA_atk-s05_13a1:1684_10	aññassa kulassa adaṃsu.	16841	
PA_atk-s05_13a1:1685_0	Itare punadivase āgantvā “detha no dārika”nti āhaṃsu. Atha ne sāvatthivāsino “janapadavāsino	1685	
PA_atk-s05_13a1:1685_1	nāma tumhe gahapatikā pāpamanussā divasaṃ ṭhapetvā avaññāya na āgatā, āgatamaggeneva	1685	
PA_atk-s05_13a1:1685_2	paṭigacchatha, amhehi aññesaṃ dārikā dinnā”ti paribhāsiṃsu. Te tehi saddhiṃ kalahaṃ	1685	
PA_atk-s05_13a1:1685_3	katvā dārikaṃ alabhitvā yathāgatamaggeneva gatā. Tenapi ājīvakena tesaṃ manussānaṃ	1685	
PA_atk-s05_13a1:1685_4	maṅgalantarāyassa katabhāvo bhikkhūnaṃ antare pākaṭo jāto. Te bhikkhū dhammasabhāyaṃ	1685	
PA_atk-s05_13a1:1685_5	sannipatitā “āvuso, ājīvakena kulassa maṅgalantarāyo kato”ti kathayamānā nisīdiṃsu.	1685	
PA_atk-s05_13a1:1685_6	Satthā āgantvā “kāya nuttha, bhikkhave, etarahi kathāya sannisinnā”ti pucchi. Te	1685	
PA_atk-s05_13a1:1685_7	“imāya nāmā”ti kathayiṃsu. “Na, bhikkhave, idāneva ājīvako tassa kulassa maṅgalantarāyaṃ	1685	
PA_atk-s05_13a1:1685_8	karoti, pubbepi esa tesaṃ kujjhitvā maṅgalantarāyaṃ akāsiyevā”ti vatvā atītaṃ āhari.	1685	
PA_atk-s05_13a1:1686_0	Atīte bārāṇasiyaṃ brahmadatte rajjaṃ kārente nagaravāsino janapadavāsīnaṃ dhītaraṃ	1686	
PA_atk-s05_13a1:1686_1	vāretvā divasaṃ ṭhapetvā attano kulūpakaṃ ājīvakaṃ pucchiṃsu “bhante, ajja amhākaṃ	1686	
PA_atk-s05_13a1:1686_2	ekā maṅgalakiriyā, sobhanaṃ nu kho nakkhatta”nti. So “ime attano ruciyā divasaṃ ṭhapetvā	1686	
PA_atk-s05_13a1:1686_3	idāni maṃ pucchantī”ti kujjhitvā “ajja nesaṃ maṅgalantarāyaṃ karissāmī”ti cintetvā	1686	
PA_atk-s05_13a1:1686_4	“ajja asobhanaṃ nakkhattaṃ, sace karotha, mahāvināsaṃ pāpuṇissathā”ti āha. Te tassa	1686	
PA_atk-s05_13a1:1686_5	saddahitvā na gamiṃsu. Janapadavāsino tesaṃ anāgamanaṃ ñatvā “te ajja divasaṃ ṭhapetvāpi	1686	
PA_atk-s05_13a1:1686_6	na āgatā, kiṃ no tehi, aññesaṃ dhītaraṃ dassāmā”ti aññesaṃ dhītaraṃ adaṃsu. Nagaravāsino	1686	
PA_atk-s05_13a1:1686_7	punadivase āgantvā dārikaṃ yāciṃsu. Janapadavāsino “tumhe nagaravāsino nāma chinnahirikā	1686	
PA_atk-s05_13a1:1686_8	gahapatikā, divasaṃ ṭhapetvā dārikaṃ na gaṇhittha, mayaṃ tumhākaṃ anāgamanabhāvena	1686	
PA_atk-s05_13a1:1686_9	aññesaṃ adamhā”ti. Mayaṃ ājīvakaṃ paṭipucchitvā “‘nakkhattaṃ na sobhana’nti nāgatā,	1686	
PA_atk-s05_13a1:1686_10	detha no dārika”nti. “Amhehi tumhākaṃ anāgamanabhāvena aññesaṃ dinnā, idāni dinnadārikaṃ	16861	
PA_atk-s05_13a1:1686_11	kathaṃ puna ānessāmā”ti.	16861	
PA_atk-s05_13a1:1687_0	Evaṃ tesu aññamaññaṃ kalahaṃ karontesu eko nagaravāsī paṇḍitapuriso ekena kammena	1687	
PA_atk-s05_13a1:1687_1	janapadaṃ gato tesaṃ nagaravāsīnaṃ “mayaṃ ājīvakaṃ pucchitvā nakkhattassa asobhanabhāvena	1687	
PA_atk-s05_13a1:1687_2	nāgatā”ti kathentānaṃ sutvā “nakkhattena ko attho, nanu dārikāya laddhabhāvova nakkhatta”nti	1687	
PA_atk-s05_13a1:1687_3	vatvā imaṃ gāthamāha –	1687	
PA_atk-s05_13a1:1689	“Nakkhattaṃ patimānentaṃ, attho bālaṃ upaccagā;	168	
PA_atk-s05_13a1:1690	Attho atthassa nakkhattaṃ, kiṃ karissanti tārakā”ti.	169	
PA_atk-s05_13a1:1691_0	Tattha patimānentanti olokentaṃ, “idāni nakkhattaṃ bhavissati, idāni nakkhattaṃ bhavissatī”ti	1691	
PA_atk-s05_13a1:1691_1	āgamayamānaṃ. Attho bālaṃ upaccagāti etaṃ nagaravāsikaṃ bālaṃ dārikāpaṭilābhasaṅkhāto	1691	
PA_atk-s05_13a1:1691_2	attho atikkanto. Attho atthassa nakkhattanti yaṃ atthaṃ pariyesanto carati, so paṭiladdho	1691	
PA_atk-s05_13a1:1691_3	atthova atthassa nakkhattaṃ nāma. Kiṃ karissanti tārakāti itare pana ākāse tārakā	1691	
PA_atk-s05_13a1:1691_4	kiṃ karissanti, kataraṃ atthaṃ sādhessantīti attho. Nagaravāsino kalahaṃ katvā dārikaṃ	1691	
PA_atk-s05_13a1:1691_5	alabhitvāva agamaṃsu.	1691	
PA_atk-s05_13a1:1692_0	Satthā “na, bhikkhave, esa ājīvako idāneva kulassa maṅgalantarāyaṃ karoti, pubbepi	1692	
PA_atk-s05_13a1:1692_1	akāsiyevā”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi	1692	
PA_atk-s05_13a1:1692_2	– “tadā ājīvako etarahi ājīvakova ahosi, tānipi kulāni etarahi kulāniyeva, gāthaṃ	1692	
PA_atk-s05_13a1:1692_3	vatvā ṭhito paṇḍitapuriso pana ahameva ahosi”nti.	1692	
PA_atk-s05_13a1:1693	Nakkhattajātakavaṇṇanā navamā.	169	
PA_atk-s05_13a1:1695	[50] 10. Dummedhajātakavaṇṇanā	169	
PA_atk-s05_13a1:1696	Dummedhānanti idaṃ satthā jetavane viharanto lokatthacariyaṃ ārabbha kathesi. Sā dvādasakanipāte mahākaṇhajātake āvi bhavissati.	169	
PA_atk-s05_13a1:1697_0	Atīte bārāṇasiyaṃ brahmadatte rajjaṃ kārente bodhisatto tassa rañño aggamahesiyā	1697	
PA_atk-s05_13a1:1697_1	kucchimhi paṭisandhiṃ gaṇhi. Tassa mātukucchito nikkhantassa nāmaggahaṇadivase “brahmadattakumāro”ti	1697	
PA_atk-s05_13a1:1697_2	nāmaṃ akaṃsu. So soḷasavassuddesiko hutvā takkasilāyaṃ sippaṃ uggaṇhitvā tiṇṇaṃ vedānaṃ	1697	
PA_atk-s05_13a1:1697_3	pāraṃ gantvā aṭṭhārasannaṃ vijjaṭṭhānānaṃ nipphattiṃ pāpuṇi, athassa pitā oparajjaṃ	1697	
PA_atk-s05_13a1:1697_4	adāsi. Tasmiṃ samaye bārāṇasivāsino devatāmaṅgalikā honti, devatā namassanti, bahū	1697	
PA_atk-s05_13a1:1697_5	ajeḷakakukkuṭabhūkarādayo vadhitvā nānappakārehi pupphagandhehi ceva maṃsalohitehi	1697	
PA_atk-s05_13a1:1697_6	ca balikammaṃ karonti. Bodhisatto cintesi “idāni sattā devatāmaṅgalikā, bahuṃ pāṇavadhaṃ	1697	
PA_atk-s05_13a1:1697_7	karonti, mahājano yebhuyyena adhammasmiṃyeva niviṭṭho, ahaṃ pitu accayena rajjaṃ	1697	
PA_atk-s05_13a1:1697_8	labhitvā ekampi akilametvā upāyeneva pāṇavadhaṃ kātuṃ na dassāmī”ti. So ekadivasaṃ	1697	
PA_atk-s05_13a1:1697_9	rathaṃ abhiruyha nagarā nikkhanto addasa ekasmiṃ mahante vaṭarukkhe mahājanaṃ sannipatitaṃ,	1697	
PA_atk-s05_13a1:1697_10	tasmiṃ rukkhe nibbattadevatāya santike puttadhītuyasadhanādīsu yaṃ yaṃ icchati, taṃ	16971	
PA_atk-s05_13a1:1697_11	taṃ patthentaṃ. So taṃ disvā rathā oruyha taṃ rukkhaṃ upasaṅkamitvā gandhapupphehi	16971	
PA_atk-s05_13a1:1697_12	pūjetvā udakena abhisekaṃ katvā rukkhaṃ padakkhiṇaṃ katvā devatāmaṅgaliko viya hutvā	16971	
PA_atk-s05_13a1:1697_13	devataṃ namassitvā rathaṃ abhiruyha nagaraṃ pāvisi. Tato paṭṭhāya imināva niyāmena	16971	
PA_atk-s05_13a1:1697_14	antarantare tattha gantvā devatāmaṅgaliko viya pūjaṃ karoti.	16971	
PA_atk-s05_13a1:1698_0	So aparena samayena pitu accayena rajje patiṭṭhāya catasso agatiyo vajjetvā dasa	1698	
PA_atk-s05_13a1:1698_1	rājadhamme akopento dhammena rajjaṃ kārento cintesi “mayhaṃ manoratho matthakaṃ patto,	1698	
PA_atk-s05_13a1:1698_2	rajje patiṭṭhitomhi. Yaṃ panāhaṃ pubbe ekaṃ atthaṃ cintayiṃ, idāni taṃ matthakaṃ	1698	
PA_atk-s05_13a1:1698_3	pāpessāmī”ti amacce ca brāhmaṇagahapatikādayo ca sannipātāpetvā āmantesi “jānātha	1698	
PA_atk-s05_13a1:1698_4	bho mayā kena kāraṇena rajjaṃ patta”nti? “Na jānāma, devā”ti. “Api vohaṃ asukaṃ nāma	1698	
PA_atk-s05_13a1:1698_5	vaṭarukkhaṃ gandhādīhi pūjetvā añjaliṃ paggahetvā namassamāno diṭṭhapubbo”ti. “Āma,	1698	
PA_atk-s05_13a1:1698_6	devā”ti. Tadāhaṃ patthanaṃ akāsiṃ “sace rajjaṃ pāpuṇissāmi, balikammaṃ te karissāmī”ti.	1698	
PA_atk-s05_13a1:1698_7	“Tassā me devatāya ānubhāvena idaṃ rajjaṃ laddhaṃ, idānissā balikammaṃ karissāmi,	1698	
PA_atk-s05_13a1:1698_8	tumhe papañcaṃ akatvā khippaṃ devatāya balikammaṃ sajjethā”ti. “Kiṃ kiṃ gaṇhāma,	1698	
PA_atk-s05_13a1:1698_9	devā”ti? Bho ahaṃ devatāya āyācamāno “ye mayhaṃ rajje pāṇātipātādīni pañca dussīlakammāni	1698	
PA_atk-s05_13a1:1698_10	dasa akusalakammapathe samādāya vattissanti, te ghātetvā antavaṭṭimaṃsalohitādīhi	16981	
PA_atk-s05_13a1:1698_11	balikammaṃ karissāmī”ti āyāciṃ. Tasmā tumhe evaṃ bheriṃ carāpetha “amhākaṃ rājā uparājakāleyeva	16981	
PA_atk-s05_13a1:1698_12	evaṃ āyāci ‘sacāhaṃ rajjaṃ pāpuṇissāmi, ye me rajje dussīlā bhavissanti, te sabbe	16981	
PA_atk-s05_13a1:1698_13	ghātetvā balikammaṃ karissāmī’ti, so idāni pañcavidhaṃ dussīlakammaṃ dasavidhaṃ akusalakammapathaṃ	16981	
PA_atk-s05_13a1:1698_14	samādāya vattamānānaṃ dussīlānaṃ sahassaṃ ghātetvā tesaṃ hadayamaṃsādīni gāhāpetvā	16981	
PA_atk-s05_13a1:1698_15	devatāya balikammaṃ kātukāmo, evaṃ nagaravāsino jānantū”ti. Evañca pana vatvā “yedāni	16981	
PA_atk-s05_13a1:1698_16	ito paṭṭhāya dussīlakamme vattissanti, tesaṃ sahassaṃ ghātetvā yaññaṃ yajitvā āyācanato	16981	
PA_atk-s05_13a1:1698_17	muccissāmī”ti etamatthaṃ pakāsento imaṃ gāthamāha –	16981	
PA_atk-s05_13a1:1700	“Dummedhānaṃ sahassena, yañño me upayācito;	170	
PA_atk-s05_13a1:1701	Idāni khohaṃ yajissāmi, bahu adhammiko jano”ti.	170	
PA_atk-s05_13a1:1702_0	Tattha dummedhānaṃ sahassenāti “idaṃ kammaṃ kātuṃ vaṭṭati, idaṃ na vaṭṭatī”ti ajānanabhāvena,	1702	
PA_atk-s05_13a1:1702_1	dasasu vā pana akusalakammapathesu samādāya vattanabhāvena duṭṭhā medhā etesanti	1702	
PA_atk-s05_13a1:1702_2	dummedhā, tesaṃ dummedhānaṃ nippaññānaṃ bālapuggalānaṃ gaṇitvā gahitena sahassena.	1702	
PA_atk-s05_13a1:1702_3	Yañño me upayācitoti mayā devataṃ upasaṅkamitvā “evaṃ yajissāmī”ti yañño yācito.	1702	
PA_atk-s05_13a1:1702_4	Idāni khohaṃ yajissāmīti so ahaṃ iminā āyācanena rajjassa paṭiladdhattā idāni yajissāmi.	1702	
PA_atk-s05_13a1:1702_5	Kiṃkāraṇā? Idāni hi bahu adhammiko jano, tasmā idāneva naṃ gahetvā balikammaṃ karissāmīti.	1702	
PA_atk-s05_13a1:1703_0	Amaccā bodhisattassa vacanaṃ sutvā “sādhu, devā”ti dvādasayojanike bārāṇasinagare	1703	
PA_atk-s05_13a1:1703_1	bheriṃ carāpesuṃ. Bheriyā āṇaṃ sutvā ekampi dussīlakammaṃ samādāya ṭhito ekapurisopi	1703	
PA_atk-s05_13a1:1703_2	nāhosi. Iti yāva bodhisatto rajjaṃ kāresi, tāva ekapuggalopi pañcasu dasasu vā dussīlakammesu	1703	
PA_atk-s05_13a1:1703_3	ekampi kammaṃ karonto na paññāyittha. Evaṃ bodhisatto ekapuggalampi akilamento sakalaraṭṭhavāsino	1703	
PA_atk-s05_13a1:1703_4	sīlaṃ rakkhāpetvā sayampi dānādīni puññāni katvā jīvitapariyosāne attano parisaṃ	1703	
PA_atk-s05_13a1:1703_5	ādāya devanagaraṃ pūrento agamāsi.	1703	
PA_atk-s05_13a1:1704_0	Satthāpi “na, bhikkhave, tathāgato idāneva lokassa atthaṃ carati, pubbepi cariyevā”ti	1704	
PA_atk-s05_13a1:1704_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadāparisā	1704	
PA_atk-s05_13a1:1704_2	buddhaparisā ahesuṃ, bārāṇasirājā pana ahameva ahosi”nti.	1704	
PA_atk-s05_13a1:1705	Dummedhajātakavaṇṇanā dasamā.	170	
PA_atk-s05_13a1:1706	Atthakāmavaggo pañcamo.	170	
PA_atk-s05_13a1:1707	Tassuddānaṃ –	170	
PA_atk-s05_13a1:1708	Losakatissakapota, veḷukaṃ makasampi ca;	170	
PA_atk-s05_13a1:1709	Rohiṇī ārāmadūsaṃ, vāruṇīdūsavedabbaṃ;	170	
PA_atk-s05_13a1:1710	Nakkhattaṃ dummedhaṃ dasāti.	171	
PA_atk-s05_13a1:1711	Paṭhamo paṇṇāsako.	171	
PA_atk-s05_13a1:1712	6. Āsīsavaggo	171	
PA_atk-s05_13a1:1714	[51] 1. Mahāsīlavajātakavaṇṇanā	171	
PA_atk-s05_13a1:1715_0	Āsīsetheva purisoti idaṃ satthā jetavane viharanto ossaṭṭhavīriyaṃ bhikkhuṃ ārabbha	1715	
PA_atk-s05_13a1:1715_1	kathesi. Tañhi satthā “saccaṃ kira tvaṃ bhikkhu ossaṭṭhavīriyosī”ti pucchi. “Āma,	1715	
PA_atk-s05_13a1:1715_2	bhante”ti ca vutte “kasmā tvaṃ bhikkhu evarūpe niyyānikasāsane pabbajitvā vīriyaṃ	1715	
PA_atk-s05_13a1:1715_3	ossaji, pubbe paṇḍitā rajjā parihāyitvāpi attano vīriye ṭhatvāva naṭṭhampi yasaṃ	1715	
PA_atk-s05_13a1:1715_4	puna uppādayiṃsū”ti vatvā atītaṃ āhari.	1715	
PA_atk-s05_13a1:1716_0	Atīte bārāṇasiyaṃ brahmadatte rajjaṃ kārente bodhisatto rañño aggamahesiyā kucchimhi	1716	
PA_atk-s05_13a1:1716_1	nibbatto. Tassa nāmaggahaṇadivase “sīlavakumāro”ti nāmaṃ akaṃsu. So soḷasavassuddesikova	1716	
PA_atk-s05_13a1:1716_2	sabbasippesu nipphattiṃ patvā aparabhāge pitu accayena rajje patiṭṭhito mahāsīlavarājā	1716	
PA_atk-s05_13a1:1716_3	nāma ahosi dhammiko dhammarājā. So nagarassa catūsu dvāresu catasso, majjhe ekaṃ,	1716	
PA_atk-s05_13a1:1716_4	nivesanadvāre ekanti niccaṃ cha dānasālāyo kārāpetvā kapaṇaddhikānaṃ dānaṃ deti,	1716	
PA_atk-s05_13a1:1716_5	sīlaṃ rakkhati, uposathakammaṃ karoti, khantimettānuddayasampanno aṅke nisinnaṃ puttaṃ	1716	
PA_atk-s05_13a1:1716_6	paritosayamāno viya sabbasatte paritosayamāno dhammena rajjaṃ kāreti. Tasseko amacco	1716	
PA_atk-s05_13a1:1716_7	antepure padubbhitvā aparabhāge pākaṭo jāto. Amaccā rañño ārocesuṃ. Rājā pariggaṇhanto	1716	
PA_atk-s05_13a1:1716_8	attanā paccakkhato ñatvā taṃ amaccaṃ pakkosāpetvā “andhabāla ayuttaṃ te kataṃ, na	1716	
PA_atk-s05_13a1:1716_9	tvaṃ mama vijite vasituṃ arahasi, attano dhanañca puttadāre ca gahetvā aññattha yāhī”ti	1716	
PA_atk-s05_13a1:1716_10	raṭṭhā pabbājesi. So nikkhamitvā kāsiraṭṭhaṃ atikkamma kosalajanapadaṃ gantvā kosalarājānaṃ	17161	
PA_atk-s05_13a1:1716_11	upaṭṭhahanto anukkamena rañño abbhantariko vissāsiko jāto.	17161	
PA_atk-s05_13a1:1717_0	So ekadivasaṃ kosalarājānaṃ āha – “deva bārāṇasirajjaṃ nāma nimmakkhikamadhupaṭalasadisaṃ,	1717	
PA_atk-s05_13a1:1717_1	rājā atimuduko, appeneva balavāhanena sakkā bārāṇasirajjaṃ gaṇhitu”nti. Rājā tassa	1717	
PA_atk-s05_13a1:1717_2	vacanaṃ sutvā “bārāṇasirajjaṃ nāma mahā, ayañca ‘appeneva balavāhanena sakkā bārāṇasirajjaṃ	1717	
PA_atk-s05_13a1:1717_3	gaṇhitu’nti āha, kiṃ nu kho pana payuttakacoro siyā”ti cintetvā “payuttakosi maññe”ti	1717	
PA_atk-s05_13a1:1717_4	āha. “Nāhaṃ, deva, payuttako, saccameva vadāmi. Sace me na saddahatha, manusse pesetvā	1717	
PA_atk-s05_13a1:1717_5	paccantagāmaṃ hanāpetha, te manusse gahetvā attano santikaṃ nīte dhanaṃ datvā vissajjessatī”ti.	1717	
PA_atk-s05_13a1:1717_6	Rājā “ayaṃ ativiya sūro hutvā vadati, vīmaṃsissāmi tāvā”ti attano purise pesetvā	1717	
PA_atk-s05_13a1:1717_7	paccantagāmaṃ hanāpesi. Manussā te core gahetvā bārāṇasirañño dassesuṃ. Rājā te disvā	1717	
PA_atk-s05_13a1:1717_8	“tātā, kasmā gāmaṃ hanathā”ti pucchi. “Jīvituṃ asakkontā, devā”ti vutte rājā “atha	1717	
PA_atk-s05_13a1:1717_9	kasmā mama santikaṃ nāgamittha, itodāni paṭṭhāya evarūpaṃ kammaṃ mā karitthā”ti tesaṃ	1717	
PA_atk-s05_13a1:1717_10	dhanaṃ datvā vissajjesi. Te gantvā kosalarañño taṃ pavattiṃ ārocesuṃ. So ettakenāpi	17171	
PA_atk-s05_13a1:1717_11	gantuṃ avisahanto puna majjhejanapadaṃ hanāpesi. Tepi core rājā tatheva dhanaṃ datvā	17171	
PA_atk-s05_13a1:1717_12	vissajjesi. So ettakenāpi agantvā puna pesetvā antaravīthiyaṃ vilumpāpesi, rājā tesampi	17171	
PA_atk-s05_13a1:1717_13	corānaṃ dhanaṃ datvā vissajjesiyeva. Tadā kosalarājā “ativiya dhammiko rājā”ti ñatvā	17171	
PA_atk-s05_13a1:1717_14	“bārāṇasirajjaṃ gahessāmī”ti balavāhanaṃ ādāya niyyāsi.	17171	
PA_atk-s05_13a1:1718_0	Tadā pana bārāṇasirañño mattavāraṇepi abhimukhaṃ āgacchante anivattanadhammā asaniyāpi	1718	
PA_atk-s05_13a1:1718_1	sīse patantiyā asantasanasabhāvā sīlavamahārājassa ruciyā sati sakalajambudīpe rajjaṃ	1718	
PA_atk-s05_13a1:1718_2	gahetuṃ samatthā sahassamattā abhejjavarasūrā mahāyodhā honti. Te “kosalarājā āgacchatī”ti	1718	
PA_atk-s05_13a1:1718_3	sutvā rājānaṃ upasaṅkamitvā “deva, kosalarājā kira ‘bārāṇasirajjaṃ gaṇhissāmī’ti	1718	
PA_atk-s05_13a1:1718_4	āgacchati, gacchāma, naṃ amhākaṃ rajjasīmaṃ anokkantameva pothetvā gaṇhāmā”ti vadiṃsu.	1718	
PA_atk-s05_13a1:1718_5	Rājā “tātā, maṃ nissāya aññesaṃ kilamanakiccaṃ natthi, rajjatthiko rajjaṃ gaṇhātu,	1718	
PA_atk-s05_13a1:1718_6	māgamitthā”ti nivāresi. Kosalarājā rajjasīmaṃ atikkamitvā janapadamajjhaṃ pāvisi.	1718	
PA_atk-s05_13a1:1718_7	Amaccā punapi rājānaṃ upasaṅkamitvā tatheva vadiṃsu, rājā purimanayeneva nivāresi.	1718	
PA_atk-s05_13a1:1718_8	Kosalarājā bahinagare ṭhatvā “rajjaṃ vā detu yuddhaṃ vā”ti sīlavamahārājassa sāsanaṃ	1718	
PA_atk-s05_13a1:1718_9	pesesi. Rājā taṃ sutvā “natthi mayā saddhiṃ yuddhaṃ, rajjaṃ gaṇhātū”ti paṭisāsanaṃ	1718	
PA_atk-s05_13a1:1718_10	pesesi. Punapi amaccā rājānaṃ upasaṅkamitvā “deva, na mayaṃ kosalarañño nagaraṃ pavisituṃ	17181	
PA_atk-s05_13a1:1718_11	dema, bahinagareyeva naṃ pothetvā gaṇhāmā”ti āhaṃsu, rājā purimanayeneva nivāretvā	17181	
PA_atk-s05_13a1:1718_12	nagaradvārāni vivarāpetvā saddhiṃ amaccasahassena mahātale pallaṅkamajjhe nisīdi.	17181	
PA_atk-s05_13a1:1719_0	Kosalarājā mahantena balavāhanena bārāṇasiṃ pāvisi. So ekampi paṭisattuṃ apassanto	1719	
PA_atk-s05_13a1:1719_1	rañño nivesanadvāraṃ gantvā amaccagaṇaparivuto apārutadvāre nivesane alaṅkatapaṭiyattaṃ	1719	
PA_atk-s05_13a1:1719_2	mahātalaṃ āruyha nisinnaṃ nirāparādhaṃ sīlavamahārājānaṃ saddhiṃ amaccasahassena	1719	
PA_atk-s05_13a1:1719_3	gaṇhāpetvā “gacchatha, imaṃ rājānaṃ saddhiṃ amaccehi pacchābāhaṃ gāḷhabandhanaṃ bandhitvā	1719	
PA_atk-s05_13a1:1719_4	āmakasusānaṃ netvā galappamāṇe āvāṭe khanitvā yathā ekopi hatthaṃ ukkhipituṃ na sakkoti,	1719	
PA_atk-s05_13a1:1719_5	evaṃ paṃsuṃ pakkhipitvā nikhanatha, rattiṃ siṅgālā āgantvā etesaṃ kātabbayuttakaṃ	1719	
PA_atk-s05_13a1:1719_6	karissantī”ti āha. Manussā corarañño āṇaṃ sutvā rājānaṃ saddhiṃ amaccehi pacchābāhaṃ	1719	
PA_atk-s05_13a1:1719_7	gāḷhabandhanaṃ bandhitvā nikkhamiṃsu. Tasmimpi kāle sīlavamahārājā corarañño āghātamattampi	1719	
PA_atk-s05_13a1:1719_8	nākāsi. Tesupi amaccesu evaṃ bandhitvā nīyamānesu ekopi rañño vacanaṃ bhindituṃ samattho	1719	
PA_atk-s05_13a1:1719_9	nāma nāhosi. Evaṃ suvinītā kirassa parisā. Atha te rājapurisā sāmaccaṃ sīlavamahārājānaṃ	1719	
PA_atk-s05_13a1:1719_10	āmakasusānaṃ netvā galappamāṇe āvāṭe khanitvā sīlavamahārājānaṃ majjhe, ubhosu passesu	17191	
PA_atk-s05_13a1:1719_11	sesaamacceti evaṃ sabbepi āvāṭesu otāretvā paṃsuṃ ākiritvā ghanaṃ ākoṭetvā agamaṃsu.	17191	
PA_atk-s05_13a1:1719_12	Tadā sīlavamahārājā amacce āmantetvā “corarañño upari kopaṃ akatvā mettaṃ eva bhāvetha, tātā”ti ovadi.	17191	
PA_atk-s05_13a1:1720_0	Atha aḍḍharattasamaye “manussamaṃsaṃ khādissāmā”ti siṅgālā āgamiṃsu. Te disvā rājā	1720	
PA_atk-s05_13a1:1720_1	ca amaccā ca ekappahāreneva saddamakaṃsu, siṅgālā bhītā palāyiṃsu. Te nivattitvā	1720	
PA_atk-s05_13a1:1720_2	olokentā pacchato kassaci anāgamanabhāvaṃ ñatvā puna paccāgamiṃsu. Itarepi tatheva	1720	
PA_atk-s05_13a1:1720_3	saddamakaṃsu. Evaṃ yāvatatiyaṃ palāyitvā puna olokentā tesu ekassapi anāgamanabhāvaṃ	1720	
PA_atk-s05_13a1:1720_4	ñatvā “vajjhappattā ete bhavissantī”ti sūrā hutvā nivattitvā puna tesu saddaṃ karontesupi	1720	
PA_atk-s05_13a1:1720_5	na palāyiṃsu. Jeṭṭhakasiṅgālo rājānaṃ upagañchi, sesā siṅgālā sesānaṃ amaccānaṃ santikaṃ	1720	
PA_atk-s05_13a1:1720_6	agamaṃsu. Upāyakusalo rājā tassa attano santikaṃ āgatabhāvaṃ ñatvā ḍaṃsituṃ okāsaṃ	1720	
PA_atk-s05_13a1:1720_7	dento viya gīvaṃ ukkhipitvā taṃ gīvāya ḍaṃsamānaṃ hanukaṭṭhikena ākaḍḍhitvā yante	1720	
PA_atk-s05_13a1:1720_8	pakkhipitvā viya gāḷhaṃ gaṇhi, nāgabalena raññā hanukaṭṭhikena ākaḍḍhitvā gīvāya	1720	
PA_atk-s05_13a1:1720_9	gāḷhaṃ gahitasiṅgālo attānaṃ mocetuṃ asakkonto maraṇabhayatajjito mahāviravaṃ viravi.	1720	
PA_atk-s05_13a1:1720_10	Avasesā siṅgālā tassa taṃ aṭṭassaraṃ sutvā “ekena purisena suggahito bhavissatī”ti	17201	
PA_atk-s05_13a1:1720_11	amacce upasaṅkamituṃ asakkontā maraṇabhayatajjitā sabbe palāyiṃsu. Rañño hanukaṭṭhikena	17201	
PA_atk-s05_13a1:1720_12	daḷhaṃ katvā gahitasiṅgāle aparāparaṃ sañcarante paṃsu sithilā ahosi. Sopi siṅgālo	17201	
PA_atk-s05_13a1:1720_13	maraṇabhayabhīto catūhi pādehi rañño uparibhāge paṃsuṃ apabyūhi, rājā paṃsuno sithilabhāvaṃ	17201	
PA_atk-s05_13a1:1720_14	ñatvā siṅgālaṃ vissajjetvā nāgabalo thāmasampanno aparāparaṃ sañcaranto ubho hatthe	17201	
PA_atk-s05_13a1:1720_15	ukkhipitvā āvāṭamukhavaṭṭiyaṃ olubbha vātacchinnavalāhako viya nikkhamitvā ṭhito	17201	
PA_atk-s05_13a1:1720_16	amacce assāsetvā paṃsuṃ viyūhitvā sabbe uddharitvā amaccaparivuto āmakasusāne aṭṭhāsi.	17201	
PA_atk-s05_13a1:1721_0	Tasmiṃ samaye manussā ekaṃ matamanussaṃ āmakasusāne chaḍḍentā dvinnaṃ yakkhānaṃ sīmantarikāya	1721	
PA_atk-s05_13a1:1721_1	chaḍḍesuṃ. Te yakkhā taṃ matamanussaṃ bhājetuṃ asakkontā “na mayaṃ imaṃ bhājetuṃ	1721	
PA_atk-s05_13a1:1721_2	sakkoma, ayaṃ sīlavarājā dhammiko, esa no bhājetvā dassati, etassa santikaṃ gacchāmā”ti	1721	
PA_atk-s05_13a1:1721_3	taṃ matamanussaṃ pāde gahetvā ākaḍḍhantā rañño santikaṃ gantvā “deva, amhākaṃ imaṃ	1721	
PA_atk-s05_13a1:1721_4	matakaṃ bhājetvā dehī”ti āhaṃsu. “Bho yakkhā, ahaṃ imaṃ tumhākaṃ bhājetvā dadeyyaṃ,	1721	
PA_atk-s05_13a1:1721_5	aparisuddho panamhi, nhāyissāmi tāvā”ti. Yakkhā corarañño ṭhapitaṃ vāsitaudakaṃ attano	1721	
PA_atk-s05_13a1:1721_6	ānubhāvena āharitvā rañño nhānatthāya adaṃsu. Nhatvā ṭhitassa saṃharitvā ṭhapite	1721	
PA_atk-s05_13a1:1721_7	corarañño sāṭake āharitvā adaṃsu, te nivāsetvā ṭhitassa catujjātiyagandhasamuggaṃ	1721	
PA_atk-s05_13a1:1721_8	āharitvā adaṃsu, gandhe vilimpitvā ṭhitassa suvaṇṇasamugge maṇitālavaṇṭesu ṭhapitāni	1721	
PA_atk-s05_13a1:1721_9	nānāpupphāni āharitvā adaṃsu. Pupphāni piḷandhitvā ṭhitakāle “aññaṃ kiṃ karomā”ti	1721	
PA_atk-s05_13a1:1721_10	pucchiṃsu. Rājā attano chātakākāraṃ dassesi, te gantvā corarañño sampāditaṃ nānaggarasabhojanaṃ	17211	
PA_atk-s05_13a1:1721_11	āharitvā adaṃsu, rājā nhātānulitto sumaṇḍitappasādhito nānaggarasabhojanaṃ bhuñji.	17211	
PA_atk-s05_13a1:1721_12	Yakkhā corarañño ṭhapitaṃ vāsitapānīyaṃ suvaṇṇabhiṅkāreneva suvaṇṇasarakenapi saddhiṃ	17211	
PA_atk-s05_13a1:1721_13	āhariṃsu. Athassa pānīyaṃ pivitvā mukhaṃ vikkhāletvā hatthe dhovitvā ṭhitakāle corarañño	17211	
PA_atk-s05_13a1:1721_14	sampāditaṃ pañcasugandhikasuparibhāvitaṃ tambūlaṃ āharitvā adaṃsu. Taṃ khāditvā ṭhitakāle	17211	
PA_atk-s05_13a1:1721_15	“aññaṃ kiṃ karomā”ti pucchiṃsu. Gantvā corarañño ussīsake nikkhittaṃ maṅgalakhaggaṃ	17211	
PA_atk-s05_13a1:1721_16	āharathāti. Tampi gantvā āhariṃsu. Rājā taṃ khaggaṃ gahetvā taṃ matamanussaṃ ujukaṃ	17211	
PA_atk-s05_13a1:1721_17	ṭhapāpetvā matthakamajjhe asinā paharitvā dve koṭṭhāse katvā dvinnaṃ yakkhānaṃ samavibhattameva	17211	
PA_atk-s05_13a1:1721_18	vibhajitvā adāsi, datvā ca pana khaggaṃ dhovitvā sannayhitvā aṭṭhāsi. Atha te yakkhā	17211	
PA_atk-s05_13a1:1721_19	manussamaṃsaṃ khāditvā suhitā hutvā tuṭṭhacittā “aññaṃ te, mahārāja, kiṃ karomā”ti	17211	
PA_atk-s05_13a1:1721_20	pucchiṃsu. Tena hi tumhe attano ānubhāvena maṃ corarañño sirigabbhe otāretha, ime	17212	
PA_atk-s05_13a1:1721_21	ca amacce attano attano gehesu patiṭṭhāpethāti. Te “sādhu devā”ti sampaṭicchitvā tathā akaṃsu.	17212	
PA_atk-s05_13a1:1722_0	Tasmiṃ samaye corarājā alaṅkatasirigabbhe sirisayanapiṭṭhe nipanno niddāyati. Rājā	1722	
PA_atk-s05_13a1:1722_1	tassa pamattassa niddāyantassa khaggatalena udaraṃ pahari. So bhīto pabujjhitvā dīpālokena	1722	
PA_atk-s05_13a1:1722_2	sīlavamahārājānaṃ sañjānitvā sayanā uṭṭhāya satiṃ upaṭṭhapetvā ṭhito rājānaṃ āha	1722	
PA_atk-s05_13a1:1722_3	“mahārāja, evarūpāya rattiyā gahitārakkhe pihitadvāre bhavane ārakkhamanussehi nirokāse	1722	
PA_atk-s05_13a1:1722_4	ṭhāne khaggaṃ sannayhitvā alaṅkatapaṭiyatto kathaṃ nāma tvaṃ imaṃ sayanapiṭṭhaṃ āgatosī”ti.	1722	
PA_atk-s05_13a1:1722_5	Rājā attano āgamanākāraṃ sabbaṃ vitthārato kathesi. Taṃ sutvā corarājā saṃviggamānaso	1722	
PA_atk-s05_13a1:1722_6	“mahārāja, ahaṃ manussabhūtopi samāno tumhākaṃ guṇe na jānāmi, paresaṃ lohitamaṃsakhādakehi	1722	
PA_atk-s05_13a1:1722_7	pana kakkhaḷehi pharusehi yakkhehi tava guṇā ñātā, na dānāhaṃ, narinda, evarūpe sīlasampanne	1722	
PA_atk-s05_13a1:1722_8	tayi dubbhissāmī”ti khaggaṃ ādāya sapathaṃ katvā rājānaṃ khamāpetvā mahāsayane nipajjāpetvā	1722	
PA_atk-s05_13a1:1722_9	attanā khuddakamañcake nipajjitvā pabhātāya rattiyā uṭṭhite sūriye bheriṃ carāpetvā	1722	
PA_atk-s05_13a1:1722_10	sabbaseniyo ca amaccabrāhmaṇagahapatike ca sannipātāpetvā tesaṃ purato ākāse puṇṇacandaṃ	17221	
PA_atk-s05_13a1:1722_11	ukkhipanto viya sīlavarañño guṇe kathetvā parisamajjheyeva puna rājānaṃ khamāpetvā	17221	
PA_atk-s05_13a1:1722_12	rajjaṃ paṭicchāpetvā “mahārāja, ito paṭṭhāya tumhākaṃ uppanno corūpaddavo mayhaṃ	17221	
PA_atk-s05_13a1:1722_13	bhāro, mayā gahitārakkhā tumhe rajjaṃ karothā”ti vatvā pesuññakārakassa āṇaṃ kāretvā	17221	
PA_atk-s05_13a1:1722_14	attano balavāhanaṃ ādāya sakaraṭṭhameva gato.	17221	
PA_atk-s05_13a1:1723_0	Sīlavarājāpi kho alaṅkatapaṭiyatto setacchattassa heṭṭhā sarabhapādake kañcanapallaṅke	1723	
PA_atk-s05_13a1:1723_1	nisinno attano sampattiṃ oloketvā “ayañca evarūpā sampatti amaccasahassassa ca jīvitapaṭilābho	1723	
PA_atk-s05_13a1:1723_2	mayi vīriyaṃ akaronte na kiñci abhavissa, vīriyabalena panāhaṃ naṭṭhañca imaṃ yasaṃ	1723	
PA_atk-s05_13a1:1723_3	paṭilabhiṃ, amaccasahassassa ca jīvitadānaṃ adāsiṃ, āsacchedaṃ vata akatvā vīriyameva	1723	
PA_atk-s05_13a1:1723_4	kattabbaṃ. Katavīriyassa hi phalaṃ nāma evaṃ samijjhatī”ti cintetvā udānavasena imaṃ gāthamāha –	1723	
PA_atk-s05_13a1:1725	“Āsīsetheva puriso, na nibbindeyya paṇḍito;	172	
PA_atk-s05_13a1:1726	Passāmi vohaṃ attānaṃ, yathā icchiṃ tathā ahū”ti.	172	
PA_atk-s05_13a1:1727_0	Tattha āsīsethevāti “evāhaṃ vīriyaṃ ārabhanto imamhā dukkhā muccissāmī”ti attano	1727	
PA_atk-s05_13a1:1727_1	vīriyabalena āsaṃ karotheva. Na nibbindeyya paṇḍitoti paṇḍito upāyakusalo yuttaṭṭhāne	1727	
PA_atk-s05_13a1:1727_2	vīriyaṃ karonto “ahaṃ imassa vīriyassa phalaṃ na labhissāmī”ti na ukkaṇṭheyya, āsacchedaṃ	1727	
PA_atk-s05_13a1:1727_3	kareyyāti attho. Passāmi vohaṃ attānanti ettha voti nipātamattaṃ, ahaṃ ajja attānaṃ	1727	
PA_atk-s05_13a1:1727_4	passāmi. Yathā icchiṃ tathā ahūti ahañhi āvāṭe nikhāto tamhā dukkhā muccitvā puna	1727	
PA_atk-s05_13a1:1727_5	attano rajjasampattiṃ icchiṃ, so ahaṃ imaṃ sampattiṃ pattaṃ attānaṃ passāmi. Yathevāhaṃ	1727	
PA_atk-s05_13a1:1727_6	pubbe icchiṃ, tatheva me attā jātoti. Evaṃ bodhisatto “aho vata bho sīlasampannānaṃ	1727	
PA_atk-s05_13a1:1727_7	vīriyaphalaṃ nāma samijjhatī”ti imāya gāthāya udānaṃ udānetvā yāvajīvaṃ puññāni katvā yathākammaṃ gato.	1727	
PA_atk-s05_13a1:1728_0	Satthāpi imaṃ dhammadesanaṃ āharitvā saccāni pakāsesi, saccapariyosāne ossaṭṭhavīriyo	1728	
PA_atk-s05_13a1:1728_1	bhikkhu arahatte patiṭṭhāsi. Satthā anusandhiṃ ghaṭetvā jātakaṃ samodhānesi – “tadā	1728	
PA_atk-s05_13a1:1728_2	paduṭṭhāmacco devadatto ahosi, amaccasahassaṃ buddhaparisā, sīlavamahārājā pana ahameva ahosi”nti.	1728	
PA_atk-s05_13a1:1729	Mahāsīlavajātakavaṇṇanā paṭhamā.	172	
PA_atk-s05_13a1:1731	[52] 2. Cūḷajanakajātakavaṇṇanā	173	
PA_atk-s05_13a1:1732_0	Vāyametheva purisoti idaṃ satthā jetavane viharanto ossaṭṭhavīriyamevārabbha kathesi.	1732	
PA_atk-s05_13a1:1732_1	Tattha yaṃ vattabbaṃ, taṃ sabbaṃ mahājanakajātake āvi bhavissati. Janakarājā pana	1732	
PA_atk-s05_13a1:1732_2	setacchattassa heṭṭhā nisinno imaṃ gāthamāha –	1732	
PA_atk-s05_13a1:1734	“Vāyametheva puriso, na nibbindeyya paṇḍito;	173	
PA_atk-s05_13a1:1735	Passāmi vohaṃ attānaṃ, udakā thalamubbhata”nti.	173	
PA_atk-s05_13a1:1736_0	Tattha vāyamethevāti vāyāmaṃ karotheva. Udakā thalamubbhatanti udakato thalamuttiṇṇaṃ	1736	
PA_atk-s05_13a1:1736_1	thale patiṭṭhitaṃ attānaṃ passāmīti. Idhāpi ossaṭṭhavīriyo bhikkhu arahattaṃ patto,	1736	
PA_atk-s05_13a1:1736_2	janakarājā sammāsambuddhova ahosīti.	1736	
PA_atk-s05_13a1:1737	Cūḷajanakajātakavaṇṇanā dutiyā.	173	
PA_atk-s05_13a1:1739	[53] 3. Puṇṇapātijātakavaṇṇanā	173	
PA_atk-s05_13a1:1740_0	Tatheva puṇṇā pātiyoti idaṃ satthā jetavane viharanto visavāruṇiṃ ārabbha kathesi.	1740	
PA_atk-s05_13a1:1740_1	Ekaṃ samayaṃ sāvatthiyaṃ surādhuttā sannipatitvā mantayiṃsu – “surāmūlaṃ no khīṇaṃ,	1740	
PA_atk-s05_13a1:1740_2	kahaṃ nu kho labhissāmā”ti. Atheko kakkhaḷadhutto āha “mā cintayittha, attheko upāyo”ti.	1740	
PA_atk-s05_13a1:1740_3	“Kataro upāyo nāmā”ti? “Anāthapiṇḍiko aṅgulimuddikā piḷandhitvā maṭṭhasāṭakanivattho	1740	
PA_atk-s05_13a1:1740_4	rājupaṭṭhānaṃ gacchati, mayaṃ surāpātiyaṃ visaññīkaraṇaṃ bhesajjaṃ pakkhipitvā āpānaṃ	1740	
PA_atk-s05_13a1:1740_5	sajjetvā nisīditvā anāthapiṇḍikassa āgamanakāle ‘ito ehi mahāseṭṭhī’ti pakkositvā	1740	
PA_atk-s05_13a1:1740_6	taṃ suraṃ pāyetvā visaññībhūtassa aṅgulimuddikā ca sāṭake ca gahetvā surāmūlaṃ karissāmā”ti.	1740	
PA_atk-s05_13a1:1740_7	Te “sādhū”ti sampaṭicchitvā tathā katvā seṭṭhissa āgamanakāle paṭimaggaṃ gantvā “sāmi,	1740	
PA_atk-s05_13a1:1740_8	ito tāva āgacchatha, ayaṃ amhākaṃ santike atimanāpā surā, thokaṃ pivitvā gacchathā”ti	1740	
PA_atk-s05_13a1:1740_9	vadiṃsu. Sotāpanno ariyasāvako kiṃ suraṃ pivissati, anatthiko samānopi pana “ime	1740	
PA_atk-s05_13a1:1740_10	dhutte pariggaṇhissāmī”ti tesaṃ āpānabhūmiṃ gantvā tesaṃ kiriyaṃ oloketvā “ayaṃ surā	17401	
PA_atk-s05_13a1:1740_11	imehi iminā nāma kāraṇena yojitā”ti ñatvā “ito dāni paṭṭhāya ime ito palāpessāmī”ti	17401	
PA_atk-s05_13a1:1740_12	cintetvā āha – “hare duṭṭhadhuttā, tumhe ‘surāpātiyaṃ bhesajjaṃ pakkhipitvā āgatāgate	17401	
PA_atk-s05_13a1:1740_13	pāyetvā visaññī katvā vilumpissāmā’ti āpānamaṇḍalaṃ sajjetvā nisinnā kevalaṃ imaṃ	17401	
PA_atk-s05_13a1:1740_14	suraṃ vaṇṇetha, ekopi taṃ ukkhipitvā pivituṃ na ussahati. Sace ayaṃ ayojitā assa,	17401	
PA_atk-s05_13a1:1740_15	imaṃ tumheva piveyyāthā”ti te dhutte tajjetvā tato palāpetvā attano gehaṃ gantvā	17401	
PA_atk-s05_13a1:1740_16	“dhuttehi katakāraṇaṃ tathāgatassa ārocessāmī”ti cintento jetavanaṃ gantvā ārocesi.	17401	
PA_atk-s05_13a1:1740_17	Satthā “idāni tāva gahapati te dhuttā taṃ vañcetukāmā jātā, pubbe pana paṇḍitepi	17401	
PA_atk-s05_13a1:1740_18	vañcetukāmā ahesu”nti vatvā tena yācito atītaṃ āhari.	17401	
PA_atk-s05_13a1:1741_0	Atīte bārāṇasiyaṃ brahmadatte rajjaṃ kārente bodhisatto bārāṇasiseṭṭhi ahosi. Tadāpete	1741	
PA_atk-s05_13a1:1741_1	dhuttā evameva sammantetvā suraṃ yojetvā bārāṇasiseṭṭhissa āgamanakāle paṭimaggaṃ	1741	
PA_atk-s05_13a1:1741_2	gantvā evameva kathayiṃsu. Seṭṭhi anatthikopi hutvā te pariggaṇhitukāmo gantvā tesaṃ	1741	
PA_atk-s05_13a1:1741_3	kiriyaṃ oloketvā “idaṃ nāmete kātukāmā, palāpessāmi ne ito”ti cintetvā evamāha “bhonto,	1741	
PA_atk-s05_13a1:1741_4	dhuttā suraṃ pivitvā rājakulaṃ gantuṃ nāma ayuttaṃ, rājānaṃ disvā puna āgacchanto	1741	
PA_atk-s05_13a1:1741_5	jānissāmi, tumhe idheva nisīdathā”ti rājupaṭṭhānaṃ gantvā paccāgañchi. Dhuttā “ito	1741	
PA_atk-s05_13a1:1741_6	etha, sāmī”ti. Sopi tattha gantvā bhesajjena saṃyojitā surāpātiyo oloketvā evamāha	1741	
PA_atk-s05_13a1:1741_7	“bhonto dhuttā tumhākaṃ kiriyā mayhaṃ na ruccati, tumhākaṃ surāpātiyo yathāpūritāva	1741	
PA_atk-s05_13a1:1741_8	ṭhitā, tumhe kevalaṃ suraṃ vaṇṇetha, na pana pivatha. Sacāyaṃ manāpā assa, tumhepi	1741	
PA_atk-s05_13a1:1741_9	piveyyātha, imāya pana visasaṃyuttāya bhavitabba”nti tesaṃ manorathaṃ bhindanto imaṃ gāthamāha –	1741	
PA_atk-s05_13a1:1743	“Tatheva puṇṇā pātiyo, aññāyaṃ vattate kathā;	174	
PA_atk-s05_13a1:1744	Ākāraṇena jānāmi, na cāyaṃ bhaddikā surā”ti.	174	
PA_atk-s05_13a1:1745_0	Tattha tathevāti yathā mayā gamanakāle diṭṭhā, idānipi imā surāpātiyo tatheva puṇṇā.	1745	
PA_atk-s05_13a1:1745_1	Aññāyaṃ vattate kathāti yā ayaṃ tumhākaṃ surāvaṇṇanakathā vattati, sā aññāva abhūtā	1745	
PA_atk-s05_13a1:1745_2	atacchā. Yadi hi esā surā manāpā assa, tumhepi piveyyātha, upaḍḍhapātiyo avasisseyyuṃ.	1745	
PA_atk-s05_13a1:1745_3	Tumhākaṃ pana ekenāpi surā na pītā. Ākāraṇena jānāmīti tasmā iminā kāraṇena jānāmi.	1745	
PA_atk-s05_13a1:1745_4	Na cāyaṃ bhaddikā surāti “nevāyaṃ bhaddikā surā, visasaṃyojitāya etāya bhavitabba”nti	1745	
PA_atk-s05_13a1:1745_5	dhutte niggaṇhitvā yathā na puna evarūpaṃ karonti, tathā te tajjetvā vissajjesi.	1745	
PA_atk-s05_13a1:1745_6	So yāvajīvaṃ dānādīni puññāni katvā yathākammaṃ gato.	1745	
PA_atk-s05_13a1:1746	Satthā imaṃ dhammadesanaṃ āharitvā jātakaṃ samodhānesi – “tadā dhuttā etarahi dhuttā, bārāṇasiseṭṭhi pana ahameva ahosi”nti.	174	
PA_atk-s05_13a1:1747	Puṇṇapātijātakavaṇṇanā tatiyā.	174	
PA_atk-s05_13a1:1749	[54] 4. Kiṃphalajātakavaṇṇanā	174	
PA_atk-s05_13a1:1750_0	Nāyaṃ rukkho durāruhāti idaṃ satthā jetavane viharanto ekaṃ phalakusalaṃ upāsakaṃ	1750	
PA_atk-s05_13a1:1750_1	ārabbha kathesi. Eko kira sāvatthivāsī kuṭumbiko buddhappamukhaṃ bhikkhusaṅghaṃ nimantetvā	1750	
PA_atk-s05_13a1:1750_2	attano ārāme nisīdāpetvā yāgukhajjakaṃ datvā uyyānapālaṃ āṇāpesi “bhikkhūhi saddhiṃ	1750	
PA_atk-s05_13a1:1750_3	uyyāne vicaritvā ayyānaṃ ambādīni nānāphalāni dehī”ti. So “sādhū”ti paṭissuṇitvā	1750	
PA_atk-s05_13a1:1750_4	bhikkhūsaṅghamādāya uyyāne vicaranto rukkhaṃ ulloketvāva “etaṃ phalaṃ āmaṃ, etaṃ	1750	
PA_atk-s05_13a1:1750_5	na supakkaṃ, etaṃ supakka”nti jānāti. Yaṃ so vadati, taṃ tatheva hoti. Bhikkhū gantvā	1750	
PA_atk-s05_13a1:1750_6	tathāgatassa ārocesuṃ “bhante, ayaṃ uyyānapālo phalakusalo bhūmiyaṃ ṭhitova rukkhaṃ	1750	
PA_atk-s05_13a1:1750_7	ulloketvā ‘etaṃ phalaṃ āmaṃ, etaṃ na supakkaṃ, etaṃ supakka’nti jānāti. Yaṃ so vadati,	1750	
PA_atk-s05_13a1:1750_8	taṃ tatheva hotī”ti. Satthā “na, bhikkhave, ayameva uyyānapālo phalakusalo, pubbe	1750	
PA_atk-s05_13a1:1750_9	paṇḍitāpi phalakusalāyeva ahesu”nti vatvā atītaṃ āhari.	1750	
PA_atk-s05_13a1:1751_0	Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā	1751	
PA_atk-s05_13a1:1751_1	vayappatto pañcahi sakaṭasatehi vaṇijjaṃ karonto ekasmiṃ kāle mahāvattaniaṭaviṃ patvā	1751	
PA_atk-s05_13a1:1751_2	aṭavimukhe ṭhatvā sabbe manusse sannipātāpetvā “imissā aṭaviyā visarukkhā nāma honti,	1751	
PA_atk-s05_13a1:1751_3	visapattāni, visapupphāni, visaphalāni, visamadhūni hontiyeva, pubbe tumhehi aparibhuttaṃ,	1751	
PA_atk-s05_13a1:1751_4	yaṃ kiñci pattaṃ vā pupphaṃ vā phalaṃ vā pallavaṃ vā maṃ aparipucchitvā mā khādathā”ti	1751	
PA_atk-s05_13a1:1751_5	āha. Te “sādhū”ti sampaṭicchitvā aṭaviṃ otariṃsu. Aṭavimukhe ca ekasmiṃ gāmadvāre	1751	
PA_atk-s05_13a1:1751_6	kiṃphalarukkho nāma atthi, tassa khandhasākhāpalāsapupphaphalāni sabbāni ambasadisāneva	1751	
PA_atk-s05_13a1:1751_7	honti. Na kevalaṃ vaṇṇasaṇṭhānatova, gandharasehipissa āmapakkāni phalāni ambaphalasadisāneva,	1751	
PA_atk-s05_13a1:1751_8	khāditāni pana halāhalavisaṃ viya taṅkhaṇaññeva jīvitakkhayaṃ pāpenti. Purato gacchantā	1751	
PA_atk-s05_13a1:1751_9	ekacce lolapurisā “amburukkho aya”nti saññāya phalāni khādiṃsu, ekacce “satthavāhaṃ	1751	
PA_atk-s05_13a1:1751_10	pucchitvāva khādissāmā”ti hatthena gahetvā aṭṭhaṃsu. Te satthavāhe āgate “ayya, imāni	17511	
PA_atk-s05_13a1:1751_11	ambaphalāni khādāmā”ti pucchiṃsu. Bodhisatto “nāyaṃ ambarukkho”ti ñatvā “kiṃ phalarukkho	17511	
PA_atk-s05_13a1:1751_12	nāmesa, nāyaṃ ambarukkho, mā khāditthā”ti vāretvā ye khādiṃsu. Tepi vamāpetvā catumadhuraṃ	17511	
PA_atk-s05_13a1:1751_13	pāyetvā niroge akāsi.	17511	
PA_atk-s05_13a1:1752_0	Pubbe pana imasmiṃ rukkhamūle manussā nivāsaṃ kappetvā “ambaphalānī”ti saññāya imāni	1752	
PA_atk-s05_13a1:1752_1	visaphalāni khāditvā jīvitakkhayaṃ pāpuṇanti. Punadivase gāmavāsino nikkhamitvā matamanusse	1752	
PA_atk-s05_13a1:1752_2	disvā pāde gaṇhitvā paṭicchannaṭṭhāne chaḍḍetvā sakaṭehi saddhiṃyeva sabbaṃ tesaṃ	1752	
PA_atk-s05_13a1:1752_3	santakaṃ gahetvā gacchanti. Te taṃ divasampi aruṇuggamanakāleyeva “mayhaṃ balibaddo	1752	
PA_atk-s05_13a1:1752_4	bhavissati, mayhaṃ sakaṭaṃ, mayhaṃ bhaṇḍa”nti vegena taṃ rukkhamūlaṃ gantvā manusse	1752	
PA_atk-s05_13a1:1752_5	niroge disvā “kathaṃ tumhe imaṃ rukkhaṃ ‘nāyaṃ ambarukkho’ti jānitthā”ti pucchiṃsu.	1752	
PA_atk-s05_13a1:1752_6	Te “mayaṃ na jānāma, satthavāhajeṭṭhako no jānātī”ti āhaṃsu. Manussā bodhisattaṃ	1752	
PA_atk-s05_13a1:1752_7	pucchiṃsu “paṇḍita, kinti katvā tvaṃ imassa rukkhassa anambarukkhabhāvaṃ aññāsī”ti?	1752	
PA_atk-s05_13a1:1752_8	So “dvīhi kāraṇehi aññāsi”nti vatvā imaṃ gāthamāha –	1752	
PA_atk-s05_13a1:1754	“Nāyaṃ rukkho durāruho, napi gāmato ārakā;	175	
PA_atk-s05_13a1:1755	Ākāraṇena jānāmi, nāyaṃ sāduphalo dumo”ti.	175	
PA_atk-s05_13a1:1756_0	Tattha nāyaṃ rukkho durāruhoti ayaṃ visarukkho na dukkhāruho, ukkhipitvā ṭhapitanisseṇī	1756	
PA_atk-s05_13a1:1756_1	viya sukhenārohituṃ sakkāti vadati. Napi gāmato ārakāti gāmato dūre ṭhitopi na hoti,	1756	
PA_atk-s05_13a1:1756_2	gāmadvāre ṭhitoyevāti dīpeti. Ākāraṇena jānāmīti iminā duvidhena kāraṇenāhaṃ imaṃ	1756	
PA_atk-s05_13a1:1756_3	rukkhaṃ jānāmi. Kinti? Nāyaṃ sāduphalo dumoti. Sace hi ayaṃ madhuraphalo ambarukkho	1756	
PA_atk-s05_13a1:1756_4	abhavissa, evaṃ sukhāruḷhe avidūre ṭhite etasmiṃ ekampi phalaṃ na tiṭṭheyya, phalakhādakamanussehi	1756	
PA_atk-s05_13a1:1756_5	niccaṃ parivutova assa. Evaṃ ahaṃ attano ñāṇena paricchinditvā imassa visarukkhabhāvaṃ	1756	
PA_atk-s05_13a1:1756_6	aññāsinti mahājanassa dhammaṃ desetvā sotthigamanaṃ gato.	1756	
PA_atk-s05_13a1:1757_0	Satthāpi “evaṃ, bhikkhave, pubbe paṇḍitāpi phalakusalā ahesu”nti imaṃ dhammadesanaṃ	1757	
PA_atk-s05_13a1:1757_1	āharitvā anusandhiṃ ghaṭetvā jātakaṃ samodhānesi – “tadā parisā buddhaparisā ahesuṃ,	1757	
PA_atk-s05_13a1:1757_2	satthavāho pana ahameva ahosi”nti.	1757	
PA_atk-s05_13a1:1758	Kiṃphalajātakavaṇṇanā catutthā.	175	
PA_atk-s05_13a1:1760	[55] 5. Pañcāvudhajātakavaṇṇanā	176	
PA_atk-s05_13a1:1761_0	Yo alīnena cittenāti idaṃ satthā jetavane viharanto ekaṃ ossaṭṭhavīriyaṃ bhikkhuṃ	1761	
PA_atk-s05_13a1:1761_1	ārabbha kathesi. Tañhi bhikkhuṃ satthā āmantetvā “saccaṃ kira tvaṃ bhikkhu ossaṭṭhavīriyosī”ti	1761	
PA_atk-s05_13a1:1761_2	pucchitvā “saccaṃ, bhagavā”ti vutte “bhikkhu pubbe paṇḍitā vīriyaṃ kātuṃ yuttaṭṭhāne	1761	
PA_atk-s05_13a1:1761_3	vīriyaṃ katvā rajjasampattiṃ pāpuṇiṃsū”ti vatvā atītaṃ āhari.	1761	
PA_atk-s05_13a1:1762_0	Atīte bārāṇasiyaṃ brahmadatte rajjaṃ kārente bodhisatto tassa rañño aggamahesiyā	1762	
PA_atk-s05_13a1:1762_1	kucchismiṃ nibbatti. Tassa nāmaggahaṇadivase aṭṭhasate brāhmaṇe sabbakāmehi santappetvā	1762	
PA_atk-s05_13a1:1762_2	lakkhaṇāni pucchiṃsu. Lakkhaṇakusalā brāhmaṇā lakkhaṇasampattiṃ disvā “puññasampanno,	1762	
PA_atk-s05_13a1:1762_3	mahārāja, kumāro tumhākaṃ accayena rajjaṃ pāpuṇissati, pañcāvudhakamme paññāto pākaṭo	1762	
PA_atk-s05_13a1:1762_4	jambudīpe aggapuriso bhavissatī”ti byākariṃsu. Rājā brāhmaṇānaṃ vacanaṃ sutvā kumārassa	1762	
PA_atk-s05_13a1:1762_5	nāmaṃ gaṇhanto “pañcāvudhakumāro”ti nāmaṃ akāsi. Atha naṃ viññutaṃ patvā soḷasavassuddese	1762	
PA_atk-s05_13a1:1762_6	ṭhitaṃ rājā āmantetvā “tāta, sippaṃ uggaṇhāhī”ti āha. “Kassa santike uggaṇhāmi, devā”ti?	1762	
PA_atk-s05_13a1:1762_7	“Gaccha, tāta, gandhāraraṭṭhe takkasilanagare disāpāmokkhassa ācariyassa santike	1762	
PA_atk-s05_13a1:1762_8	uggaṇha, idañcassa ācariyabhāgaṃ dajjeyyāsī”ti sahassaṃ datvā uyyojesi. So tattha	1762	
PA_atk-s05_13a1:1762_9	gantvā sippaṃ sikkhitvā ācariyena dinnaṃ pañcāvudhaṃ gahetvā ācariyaṃ vanditvā takkasilanagarato	1762	
PA_atk-s05_13a1:1762_10	nikkhamitvā sannaddhapañcāvudho bārāṇasimaggaṃ paṭipajji.	17621	
PA_atk-s05_13a1:1763_0	So antarāmagge silesalomayakkhena nāma adhiṭṭhitaṃ ekaṃ aṭaviṃ pāpuṇi. Atha naṃ aṭavimukhe	1763	
PA_atk-s05_13a1:1763_1	manussā disvā “bho māṇava, mā imaṃ aṭaviṃ pavisa, silesalomayakkho nāmettha atthi,	1763	
PA_atk-s05_13a1:1763_2	so diṭṭhadiṭṭhe manusse jīvitakkhayaṃ pāpetī”ti vārayiṃsu. Bodhisatto attānaṃ takkento	1763	
PA_atk-s05_13a1:1763_3	asambhītakesarasīho viya aṭaviṃ pāvisiyeva. Tasmiṃ aṭavimajjhaṃ sampatte so yakkho	1763	
PA_atk-s05_13a1:1763_4	tālamatto hutvā kūṭāgāramattaṃ sīsaṃ pattappamāṇāni akkhīni, dakalimakuḷamattā dve	1763	
PA_atk-s05_13a1:1763_5	dāṭhā ca māpetvā setamukho kabarakucchi nīlahatthapādo hutvā bodhisattassa attānaṃ	1763	
PA_atk-s05_13a1:1763_6	dassetvā “kahaṃ yāsi, tiṭṭha bhakkhosi me”ti āha. Atha naṃ bodhisatto “yakkha, ahaṃ	1763	
PA_atk-s05_13a1:1763_7	attānaṃ takketvā idha paviṭṭho, tvaṃ appamatto hutvā maṃ upagaccheyyāsi. Visapītena	1763	
PA_atk-s05_13a1:1763_8	hi sarena taṃ vijjhitvā ettheva pātessāmī”ti santajjetvā halāhalavisapītaṃ saraṃ	1763	
PA_atk-s05_13a1:1763_9	sannayhitvā muñci, so yakkhassa lomesuyeva allīyi. Tato aññaṃ, tato aññanti evaṃ	1763	
PA_atk-s05_13a1:1763_10	paññāsa sare muñci, sabbe tassa lomesuyeva allīyiṃsu. Yakkho sabbepi te sare phoṭetvā	17631	
PA_atk-s05_13a1:1763_11	attano pādamūleyeva pātetvā bodhisattaṃ upasaṅkami.	17631	
PA_atk-s05_13a1:1764_0	Bodhisatto punapi taṃ tajjetvā khaggaṃ kaḍḍhitvā pahari, tettiṃsaṅgulāyato khaggo	1764	
PA_atk-s05_13a1:1764_1	lomesuyeva allīyi. Atha naṃ kaṇayena pahari, sopi lomesuyeva allīyi. Tassa allīnabhāvaṃ	1764	
PA_atk-s05_13a1:1764_2	ñatvā muggarena pahari, sopi lomesuyeva allīyi. Tassa allīnabhāvaṃ ñatvā kuntena	1764	
PA_atk-s05_13a1:1764_3	pahari, sopi lomesuyeva allīyi. Tassa allīnabhāvaṃ ñatvā “bho yakkhana, te ahaṃ ‘pañcāvudhakumāro	1764	
PA_atk-s05_13a1:1764_4	nāmā’ti sutapubbo, ahaṃ tayā adhiṭṭhitaṃ aṭaviṃ pavisanto na dhanuādīni takketvā	1764	
PA_atk-s05_13a1:1764_5	paviṭṭho, attānaṃyeva pana takketvā paviṭṭho, ajja taṃ pothetvā cuṇṇavicuṇṇaṃ karissāmī”ti	1764	
PA_atk-s05_13a1:1764_6	unnādento attānaṃ takketvā dakkhiṇahatthena yakkhaṃ pahari, hattho lomesuyeva allīyi.	1764	
PA_atk-s05_13a1:1764_7	Vāmahatthena pahari, sopi allīyi. Dakkhiṇapādena pahari, sopi allīyi. Vāmapādena	1764	
PA_atk-s05_13a1:1764_8	pahari, sopi allīyi. “Sīsena taṃ pothetvā cuṇṇavicuṇṇaṃ karissāmī”ti sīsena pahari,	1764	
PA_atk-s05_13a1:1764_9	tampi lomesuyeva allīyi. So pañcoḍḍito pañcasu ṭhānesu baddho olambantopi nibbhayo nissārajjova ahosi.	1764	
PA_atk-s05_13a1:1765_0	Yakkho cintesi “ayaṃ eko purisasīho purisājānīyo, na purisamattova, mādisena nāmassa	1765	
PA_atk-s05_13a1:1765_1	yakkhena gahitassa santāsamattampi na bhavissati, mayā imaṃ maggaṃ hanantena ekopi	1765	
PA_atk-s05_13a1:1765_2	evarūpo puriso na diṭṭhapubbo, kasmā nu kho esa na bhāyatī”ti. So taṃ khādituṃ avisahanto	1765	
PA_atk-s05_13a1:1765_3	“kasmā nu kho, tvaṃ māṇava, maraṇabhayaṃ na bhāyasī”ti pucchi. “Kiṃkāraṇā, yakkha,	1765	
PA_atk-s05_13a1:1765_4	bhāyissāmi. Ekasmiñhi attabhāve ekaṃ maraṇaṃ niyatameva, apica mayhaṃ kucchimhi vajirāvudhaṃ	1765	
PA_atk-s05_13a1:1765_5	atthi. Sace maṃ khādissasi, taṃ āvudhaṃ jīrāpetuṃ na sakkhissasi, taṃ te antāni khaṇḍākhaṇḍikaṃ	1765	
PA_atk-s05_13a1:1765_6	chinditvā jīvitakkhayaṃ pāpessati. Iti ubhopi nassissāma, iminā kāraṇenāhaṃ na bhāyāmī”ti.	1765	
PA_atk-s05_13a1:1765_7	Idaṃ kira bodhisatto attano abbhantare ñāṇāvudhaṃ sandhāya kathesi. Taṃ sutvā yakkho	1765	
PA_atk-s05_13a1:1765_8	cintesi “ayaṃ māṇavo saccameva bhaṇati, imassa purisasīhassa sarīrato muggabījamattampi	1765	
PA_atk-s05_13a1:1765_9	maṃsakhaṇḍaṃ mayhaṃ kucchi jīretuṃ na sakkhissati, vissajjessāmi na”nti maraṇabhayatajjito	1765	
PA_atk-s05_13a1:1765_10	bodhisattaṃ vissajjetvā “māṇava, purisasīho tvaṃ, na te ahaṃ maṃsaṃ khādissāmi, tvaṃ	17651	
PA_atk-s05_13a1:1765_11	ajja rāhumukhā muttacando viya mama hatthato muccitvā ñātisuhajjamaṇḍalaṃ tosento yāhī”ti āha.	17651	
PA_atk-s05_13a1:1766_0	Atha naṃ bodhisatto āha – “yakkha, ahaṃ tāva gacchissāmi, tvaṃ pana pubbepi akusalaṃ	1766	
PA_atk-s05_13a1:1766_1	katvā luddo lohitapāṇi pararuhiramaṃsabhakkho yakkho hutvā nibbatto. Sace idhāpi	1766	
PA_atk-s05_13a1:1766_2	ṭhatvā akusalameva karissasi, andhakārā andhakārameva gamissasi, maṃ diṭṭhakālato	1766	
PA_atk-s05_13a1:1766_3	paṭṭhāya pana na sakkā tayā akusalaṃ kātuṃ, pāṇātipātakammaṃ nāma niraye tiracchānayoniyaṃ	1766	
PA_atk-s05_13a1:1766_4	pettivisaye asurakāye ca nibbatteti, manussesu nibbattanibbattaṭṭhāne appāyukasaṃvattanikaṃ	1766	
PA_atk-s05_13a1:1766_5	hotī”ti evamādinā nayena pañcannaṃ dussīlyakammānaṃ ādīnavaṃ, pañcannaṃ sīlānaṃ ānisaṃsañca	1766	
PA_atk-s05_13a1:1766_6	kathetvā nānākāraṇehi yakkhaṃ tajjetvā dhammaṃ desetvā dametvā nibbisevanaṃ katvā	1766	
PA_atk-s05_13a1:1766_7	pañcasu sīlesu patiṭṭhāpetvā tassāyeva naṃ aṭaviyā balipaṭiggāhakaṃ devataṃ katvā	1766	
PA_atk-s05_13a1:1766_8	appamādena ovaditvā aṭavito nikkhamitvā aṭavimukhe manussānaṃ ācikkhitvā sannaddhapañcāvudho	1766	
PA_atk-s05_13a1:1766_9	bārāṇasiṃ gantvā mātāpitaro disvā aparabhāge rajje patiṭṭhāya dhammena rajjaṃ kārento	1766	
PA_atk-s05_13a1:1766_10	dānādīni puññāni katvā yathākammaṃ gato.	17661	
PA_atk-s05_13a1:1767	Satthāpi imaṃ dhammadesanaṃ āharitvā abhisambuddho hutvā imaṃ gāthamāha –	176	
PA_atk-s05_13a1:1769	“Yo alīnena cittena, alīnamanaso naro;	176	
PA_atk-s05_13a1:1770	Bhāveti kusalaṃ dhammaṃ, yogakkhemassa pattiyā;	177	
PA_atk-s05_13a1:1771	Pāpuṇe anupubbena, sabbasaṃyojanakkhaya”nti.	177	
PA_atk-s05_13a1:1772_0	Tatrāyaṃ piṇḍattho – yo puriso alīnena asaṃkuṭitena cittena pakatiyāpi alīnamano	1772	
PA_atk-s05_13a1:1772_1	alīnajjhāsayova hutvā anavajjaṭṭhena kusalaṃ sattatiṃ sabodhipakkhiyabhedaṃ dhammaṃ	1772	
PA_atk-s05_13a1:1772_2	bhāveti vaḍḍheti, visālena cittena vipassanaṃ anuyuñjati catūhi yogehi khemassa nibbānassa	1772	
PA_atk-s05_13a1:1772_3	pattiyā, so evaṃ sabbasaṅkhāresu “aniccaṃ dukkhaṃ anattā”ti tilakkhaṇaṃ āropetvā	1772	
PA_atk-s05_13a1:1772_4	taruṇavipassanato paṭṭhāya uppanne bodhipakkhiyadhamme bhāvento anupubbena ekasaṃyojanampi	1772	
PA_atk-s05_13a1:1772_5	anavasesetvā sabbasaṃyojanakkhayakarassa catutthamaggassa pariyosāne uppannattā “sabbasaṃyojanakkhayo”ti	1772	
PA_atk-s05_13a1:1772_6	saṅkhyaṃ gataṃ arahattaṃ pāpuṇeyyāti.	1772	
PA_atk-s05_13a1:1773_0	Evaṃ satthā arahattena dhammadesanāya kūṭaṃ gahetvā matthake cattāri saccāni pakāsesi,	1773	
PA_atk-s05_13a1:1773_1	saccapariyosāne so bhikkhu arahattaṃ pāpuṇi. Satthā anusandhiṃ ghaṭetvā jātakaṃ samodhānesi	1773	
PA_atk-s05_13a1:1773_2	– “tadā yakkho aṅgulimālo ahosi, pañcāvudhakumāro pana ahameva ahosi”nti.	1773	
PA_atk-s05_13a1:1774	Pañcāvudhajātakavaṇṇanā pañcamā.	177	
PA_atk-s05_13a1:1776	[56] 6. Kañcanakkhandhajātakavaṇṇanā	177	
PA_atk-s05_13a1:1777_0	Yo pahaṭṭhena cittenāti idaṃ satthā jetavane viharanto aññataraṃ bhikkhuṃ ārabbha	1777	
PA_atk-s05_13a1:1777_1	kathesi. Eko kira sāvatthivāsī kulaputto satthu dhammadesanaṃ sutvā ratanasāsane	1777	
PA_atk-s05_13a1:1777_2	uraṃ datvā pabbaji. Athassa ācariyupajjhāyā “āvuso, ekavidhena sīlaṃ nāma, duvidhena,	1777	
PA_atk-s05_13a1:1777_3	tividhena, catubbidhena, pañcavidhena, chabbidhena, sattavidhena, aṭṭhavidhena, navavidhena,	1777	
PA_atk-s05_13a1:1777_4	dasavidhena, bahuvidhena sīlaṃ nāma. Idaṃ cūḷasīlaṃ nāma, idaṃ majjhimasīlaṃ nāma,	1777	
PA_atk-s05_13a1:1777_5	idaṃ mahāsīlaṃ nāma. Idaṃ pātimokkhasaṃvarasīlaṃ nāma, idaṃ indriyasaṃvarasīlaṃ nāma,	1777	
PA_atk-s05_13a1:1777_6	idaṃ ājīvapārisuddhisīlaṃ nāma, idaṃ paccayapaṭisevanasīlaṃ nāmā”ti sīlaṃ ācikkhanti.	1777	
PA_atk-s05_13a1:1777_7	So cintesi “idaṃ sīlaṃ nāma atibahu, ahaṃ ettakaṃ samādāya vattituṃ na sakkhissāmi,	1777	
PA_atk-s05_13a1:1777_8	sīlaṃ pūretuṃ asakkontassa ca nāma pabbajjāya ko attho, ahaṃ gihī hutvā dānādīni	1777	
PA_atk-s05_13a1:1777_9	puññāni ca karissāmi, puttadārañca posessāmī”ti. Evañca pana cintetvā “bhante, ahaṃ	1777	
PA_atk-s05_13a1:1777_10	sīlaṃ rakkhituṃ na sakkhissāmi, asakkontassa ca nāma pabbajjāya ko attho, ahaṃ hīnāyāvattissāmi,	17771	
PA_atk-s05_13a1:1777_11	tumhākaṃ pattacīvaraṃ gaṇhathā”ti āha.	17771	
PA_atk-s05_13a1:1778_0	Atha naṃ āhaṃsu “āvuso evaṃ sante dasabalaṃ vanditvāva yāhī”ti te taṃ ādāya satthu	1778	
PA_atk-s05_13a1:1778_1	santikaṃ dhammasabhaṃ agamaṃsu. Satthā disvāva “kiṃ, bhikkhave, anatthikaṃ bhikkhuṃ	1778	
PA_atk-s05_13a1:1778_2	ādāya āgatatthā”ti āha. Bhante, ayaṃ bhikkhu “ahaṃ sīlaṃ rakkhituṃ na sakkhissāmī”ti	1778	
PA_atk-s05_13a1:1778_3	pattacīvaraṃ niyyādeti, atha naṃ mayaṃ gahetvā āgatamhāti. “Kasmā pana tumhe, bhikkhave,	1778	
PA_atk-s05_13a1:1778_4	imassa bhikkhuno bahuṃ sīlaṃ ācikkhatha. Yattakaṃ esa rakkhituṃ sakkoti, tattakameva	1778	
PA_atk-s05_13a1:1778_5	rakkhissati. Ito paṭṭhāya tumhe etaṃ mā kiñci avacuttha, ahamettha kattabbaṃ jānissāmi,	1778	
PA_atk-s05_13a1:1778_6	ehi tvaṃ bhikkhu, kiṃ te bahunā sīlena, tīṇiyeva sīlāni rakkhituṃ sakkhissasī”ti?	1778	
PA_atk-s05_13a1:1778_7	“Rakkhissāmi, bhante”ti. Tena hi tvaṃ ito paṭṭhāya kāyadvāraṃ vacīdvāraṃ manodvāranti	1778	
PA_atk-s05_13a1:1778_8	tīṇi dvārāni rakkha, mā kāyena pāpakammaṃ kari, mā vācāya, mā manasā. “Gaccha mā	1778	
PA_atk-s05_13a1:1778_9	hīnāyāvatti, imāni tīṇiyeva sīlāni rakkhā”ti. Ettāvatā so bhikkhu tuṭṭhamānaso “sādhu,	1778	
PA_atk-s05_13a1:1778_10	bhante, rakkhissāmi imāni tīṇi sīlānī”ti satthāraṃ vanditvā ācariyupajjhāyehi saddhiṃyeva	17781	
PA_atk-s05_13a1:1778_11	agamāsi. So tāni tīṇi sīlāni pūrentova aññāsi “ācariyupajjhāyehi mayhaṃ ācikkhitaṃ	17781	
PA_atk-s05_13a1:1778_12	sīlampi ettakameva, te pana attano abuddhabhāvena maṃ bujjhāpetuṃ nāsakkhiṃsu, sammāsambuddho	17781	
PA_atk-s05_13a1:1778_13	attano buddhasubuddhatāya anuttaradhammarājatāya ettakaṃ sīlaṃ tīsuyeva dvāresu pakkhipitvā	17781	
PA_atk-s05_13a1:1778_14	maṃ gaṇhāpesi, avassayo vata me satthā jāto”ti vipassanaṃ vaḍḍhetvā katipāheneva	17781	
PA_atk-s05_13a1:1778_15	arahatte patiṭṭhāsi.	17781	
PA_atk-s05_13a1:1779_0	Taṃ pavattiṃ ñatvā dhammasabhāyaṃ sannipatitā bhikkhū “āvuso, taṃ kira bhikkhuṃ ‘bahusīlāni	1779	
PA_atk-s05_13a1:1779_1	rakkhituṃ na sakkomī’ti hīnāyāvattantaṃ sabbāni sīlāni tīhi koṭṭhāsehi saṅkhipitvā	1779	
PA_atk-s05_13a1:1779_2	gāhāpetvā satthā arahattaṃ pāpesi, aho buddhānaṃ balaṃ nāma acchariya”nti buddhaguṇe	1779	
PA_atk-s05_13a1:1779_3	kathentā nisīdiṃsu. Atha satthā āgantvā “kāya nuttha, bhikkhave, etarahi kathāya	1779	
PA_atk-s05_13a1:1779_4	sannisinnā”ti pucchitvā “imāya nāmā”ti vutte “bhikkhave, atigarukopi bhāro koṭṭhāsavasena	1779	
PA_atk-s05_13a1:1779_5	bhājetvā dinno lahuko viya hoti, pubbepi paṇḍitā mahantaṃ kañcanakkhandhaṃ labhitvā	1779	
PA_atk-s05_13a1:1779_6	ukkhipituṃ asakkontā vibhāgaṃ katvā ukkhipitvā agamaṃsū”ti vatvā atītaṃ āhari.	1779	
PA_atk-s05_13a1:1780_0	Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake kassako ahosi.	1780	
PA_atk-s05_13a1:1780_1	So ekadivasaṃ aññatarasmiṃ chaḍḍitagāmake khette kasiṃ kasati. Pubbe ca tasmiṃ gāme	1780	
PA_atk-s05_13a1:1780_2	eko vibhavasampanno seṭṭhi ūrumattapariṇāhaṃ catuhatthāyāmaṃ kañcanakkhandhaṃ nidahitvā	1780	
PA_atk-s05_13a1:1780_3	kālamakāsi. Tasmiṃ bodhisattassa naṅgalaṃ lagitvā aṭṭhāsi. So “mūlasantānakaṃ bhavissatī”ti	1780	
PA_atk-s05_13a1:1780_4	paṃsuṃ viyūhanto taṃ disvā paṃsunā paṭicchādetvā divasaṃ kasitvā atthaṅgate sūriye	1780	
PA_atk-s05_13a1:1780_5	yuganaṅgalādīni ekamante nikkhipitvā “kañcanakkhandhaṃ gaṇhitvā gacchissāmī”ti taṃ	1780	
PA_atk-s05_13a1:1780_6	ukkhipituṃ nāsakkhi. Asakkonto nisīditvā “ettakaṃ kucchibharaṇāya bhavissati, ettakaṃ	1780	
PA_atk-s05_13a1:1780_7	nidahitvā ṭhapessāmi, ettakena kammante payojessāmi, ettakaṃ dānādipuññakiriyāya	1780	
PA_atk-s05_13a1:1780_8	bhavissatī”ti cattāro koṭṭhāse akāsi. Tassevaṃ vibhattakāle so kañcanakkhandho sallahuko	1780	
PA_atk-s05_13a1:1780_9	viya ahosi. So taṃ ukkhipitvā gharaṃ netvā catudhā vibhajitvā dānādīni puññāni katvā yathākammaṃ gato.	1780	
PA_atk-s05_13a1:1781	Iti bhagavā imaṃ dhammadesanaṃ āharitvā abhisambuddho hutvā imaṃ gāthamāha –	178	
PA_atk-s05_13a1:1783	“Yo pahaṭṭhena cittena, pahaṭṭhamanaso naro;	178	
PA_atk-s05_13a1:1784	Bhāveti kusalaṃ dhammaṃ, yogakkhemassa pattiyā;	178	
PA_atk-s05_13a1:1785	Pāpuṇe anupubbena, sabbasaṃyojanakkhaya”nti.	178	
PA_atk-s05_13a1:1786	Tattha pahaṭṭhenāti vinīvaraṇena. Pahaṭṭhamanasoti tāya eva vinīvaraṇatāya pahaṭṭhamānaso, suvaṇṇaṃ viya pahaṃsitvā samujjotitasappabhāsacitto hutvāti attho.	178	
PA_atk-s05_13a1:1787	Evaṃ satthā arahattakūṭena desanaṃ niṭṭhāpetvā anusandhiṃ ghaṭetvā jātakaṃ samodhānesi – “tadā kañcanakkhandhaladdhapuriso ahameva ahosi”nti.	178	
PA_atk-s05_13a1:1788	Kañcanakkhandhajātakavaṇṇanā chaṭṭhā.	178	
PA_atk-s05_13a1:1790	[57] 7. Vānarindajātakavaṇṇanā	179	
PA_atk-s05_13a1:1791_0	Yassete caturo dhammāti idaṃ satthā veḷuvane viharanto devadattassa vadhāya parisakkanaṃ	1791	
PA_atk-s05_13a1:1791_1	ārabbha kathesi. Tasmiñhi samaye satthā “devadatto vadhāya parisakkatī”ti sutvā “na,	1791	
PA_atk-s05_13a1:1791_2	bhikkhave, idāneva devadatto mayhaṃ vadhāya parisakkati, pubbepi parisakkiyeva, tāsamattampi	1791	
PA_atk-s05_13a1:1791_3	pana kātuṃ nāsakkhī”ti vatvā atītaṃ āhari.	1791	
PA_atk-s05_13a1:1792_0	Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vuḍḍhimanvāya	1792	
PA_atk-s05_13a1:1792_1	assapotakappamāṇo thāmasampanno ekacaro hutvā nadītīre viharati. Tassā pana nadiyā	1792	
PA_atk-s05_13a1:1792_2	vemajjhe eko dīpako nānappakārehi ambapanasādīhi phalarukkhehi sampanno. Bodhisatto	1792	
PA_atk-s05_13a1:1792_3	nāgabalo thāmasampanno nadiyā orimatīrato uppatitvā dīpakassa orato nadīmajjhe eko	1792	
PA_atk-s05_13a1:1792_4	piṭṭhipāsāṇo atthi, tasmiṃ nipatati, tato uppatitvā tasmiṃ dīpake patati. Tattha	1792	
PA_atk-s05_13a1:1792_5	nānappakārāni phalāni khāditvā sāyaṃ teneva upāyena paccāgantvā attano vasanaṭṭhāne	1792	
PA_atk-s05_13a1:1792_6	vasitvā punadivasepi tatheva karoti. Iminā niyāmena tattha vāsaṃ kappeti.	1792	
PA_atk-s05_13a1:1793_0	Tasmiṃ pana kāle eko kumbhīlo sapajāpatiko tassā nadiyā vasati. Tassa bhariyā bodhisattaṃ	1793	
PA_atk-s05_13a1:1793_1	aparāparaṃ gacchantaṃ disvā bodhisattassa hadayamaṃse dohaḷaṃ uppādetvā kumbhīlaṃ	1793	
PA_atk-s05_13a1:1793_2	āha – “mayhaṃ kho, ayya, imassa vānarindassa hadayamaṃse dohaḷo uppanno”ti. Kumbhīlo	1793	
PA_atk-s05_13a1:1793_3	“sādhu, bhadde, lacchasī”ti vatvā “ajja taṃ sāyaṃ dīpakato āgacchantameva gaṇhissāmī”ti	1793	
PA_atk-s05_13a1:1793_4	gantvā piṭṭhipāsāṇe nipajji.	1793	
PA_atk-s05_13a1:1794_0	Bodhisatto divasaṃ caritvā sāyanhasamaye dīpake ṭhitova pāsāṇaṃ oloketvā – “ayaṃ	1794	
PA_atk-s05_13a1:1794_1	pāsāṇo idāni uccataro khāyati, kiṃ nu kho kāraṇa”nti cintesi. Tassa kira udakappamāṇañca	1794	
PA_atk-s05_13a1:1794_2	pāsāṇappamāṇañca suvavatthāpitameva hoti. Tenassa etadahosi “ajja imissā nadiyā udakaṃ	1794	
PA_atk-s05_13a1:1794_3	neva hāyati, na ca vaḍḍhati, atha ca panāyaṃ pāsāṇo mahā hutvā paññāyati, kacci nu	1794	
PA_atk-s05_13a1:1794_4	kho ettha mayhaṃ gahaṇatthāya kumbhīlo nipanno”ti. So “vīmaṃsāmi tāva na”nti tattheva	1794	
PA_atk-s05_13a1:1794_5	ṭhatvā pāsāṇena saddhiṃ kathento viya “bho pāsāṇā”ti vatvā paṭivacanaṃ alabhanto	1794	
PA_atk-s05_13a1:1794_6	yāvatatiyaṃ “bho pāsāṇā”ti āha. Pāsāṇo kiṃ paṭivacanaṃ dassati. Punapi vānaro “kiṃ	1794	
PA_atk-s05_13a1:1794_7	bho pāsāṇa, ajja mayhaṃ paṭivacanaṃ na desī”ti āha. Kumbhīlo “addhā aññesu divasesu	1794	
PA_atk-s05_13a1:1794_8	ayaṃ pāsāṇo vānarindassa paṭivacanaṃ adāsi, dassāmi dānissa paṭivacana”nti cintetvā	1794	
PA_atk-s05_13a1:1794_9	“kiṃ, bho vānarindā”ti āha. “Kosi tva”nti? “Ahaṃ kumbhīlo”ti. “Kimatthaṃ ettha nipannosī”ti?	1794	
PA_atk-s05_13a1:1794_10	“Tava hadayamaṃsaṃ patthayamāno”ti. Bodhisatto cintesi “añño me gamanamaggo natthi,	17941	
PA_atk-s05_13a1:1794_11	ajja mayā esa kumbhīlo vañcetabbo”ti. Atha naṃ evamāha “samma kumbhīla, ahaṃ attānaṃ	17941	
PA_atk-s05_13a1:1794_12	tuyhaṃ pariccajissāmi, tvaṃ mukhaṃ vivaritvā maṃ tava santikaṃ āgatakāle gaṇhāhī”ti.	17941	
PA_atk-s05_13a1:1794_13	Kumbhīlānañhi mukhe vivaṭe akkhīni nimmīlanti. So taṃ kāraṇaṃ asallakkhetvā mukhaṃ	17941	
PA_atk-s05_13a1:1794_14	vivari, athassa akkhīni pithīyiṃsu. So mukhaṃ vivaritvā akkhīni nimmīletvā nipajji.	17941	
PA_atk-s05_13a1:1794_15	Bodhisatto tathābhāvaṃ ñatvā dīpakā uppatito gantvā kumbhīlassa matthake akkamitvā	17941	
PA_atk-s05_13a1:1794_16	tato uppatito vijjulatā viya vijjotamāno paratīre aṭṭhāsi.	17941	
PA_atk-s05_13a1:1795_0	Kumbhīlo taṃ acchariyaṃ disvā “iminā vānarindena atiaccherakaṃ kata”nti cintetvā	1795	
PA_atk-s05_13a1:1795_1	“bho vānarinda, imasmiṃ loke catūhi dhammehi samannāgato puggalo paccāmitte adhibhavati.	1795	
PA_atk-s05_13a1:1795_2	Te sabbepi tuyhaṃ abbhantare atthi maññe”ti vatvā imaṃ gāthamāha –	1795	
PA_atk-s05_13a1:1797	“Yassete caturo dhammā, vānarinda yathā tava;	179	
PA_atk-s05_13a1:1798	Saccaṃ dhammo dhiti cāgo, diṭṭhaṃ so ativattatī”ti.	179	
PA_atk-s05_13a1:1799_0	Tattha yassāti yassa kassaci puggalassa. Eteti idāni vattabbe paccakkhato niddisati.	1799	
PA_atk-s05_13a1:1799_1	Caturo dhammāti cattāro guṇā. Saccanti vacīsaccaṃ, “mama santikaṃ āgamissāmī”ti vatvā	1799	
PA_atk-s05_13a1:1799_2	musāvādaṃ akatvā āgatoyevāti etaṃ te vacīsaccaṃ. Dhammoti vicāraṇapaññā, “evaṃ kate	1799	
PA_atk-s05_13a1:1799_3	idaṃ nāma bhavissatī”ti esā te vicāraṇapaññā atthi. Dhitīti abbocchinnaṃ vīriyaṃ	1799	
PA_atk-s05_13a1:1799_4	vuccati, etampi te atthi. Cāgoti attapariccāgo, tvaṃ attānaṃ pariccajitvā mama santikaṃ	1799	
PA_atk-s05_13a1:1799_5	āgato. Yaṃ panāhaṃ gaṇhituṃ nāsakkhiṃ, mayhamevesa doso. Diṭṭhanti paccāmittaṃ. So	1799	
PA_atk-s05_13a1:1799_6	ativattatīti yassa puggalassa yathā tava, evaṃ ete cattāro dhammā atthi, so yathā	1799	
PA_atk-s05_13a1:1799_7	maṃ ajja tvaṃ atikkanto, tatheva attano paccāmittaṃ atikkamati abhibhavatīti. Evaṃ	1799	
PA_atk-s05_13a1:1799_8	kumbhīlo bodhisattaṃ pasaṃsitvā attano vasaṭṭhānaṃ gato.	1799	
PA_atk-s05_13a1:1800_0	Satthāpi “na, bhikkhave, devadatto idāneva mayhaṃ vadhāya parisakkati, pubbepi parisakkiyevā”ti	1800	
PA_atk-s05_13a1:1800_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā kumbhīlo	1800	
PA_atk-s05_13a1:1800_2	devadatto ahosi, bhariyāssa ciñcamāṇavikā, vānarindo pana ahameva ahosi”nti.	1800	
PA_atk-s05_13a1:1801	Vānarindajātakavaṇṇanā sattamā.	180	
PA_atk-s05_13a1:1803	[58] 8. Tayodhammajātakavaṇṇanā	180	
PA_atk-s05_13a1:1804	Yassa ete tayo dhammāti idaṃ satthā veḷuvane viharanto devadattassa vadhāya parisakkanamevārabbha kathesi.	180	
PA_atk-s05_13a1:1805_0	Atīte bārāṇasiyaṃ brahmadatte rajjaṃ kārente devadatto vānarayoniyaṃ nibbattitvā	1805	
PA_atk-s05_13a1:1805_1	himavantappadese yūthaṃ pariharanto attānaṃ paṭicca jātānaṃ vānarapotakānaṃ “vuḍḍhippattā	1805	
PA_atk-s05_13a1:1805_2	ime yūthaṃ parihareyyu”nti bhayena dantehi ḍaṃsitvā tesaṃ bījāni uppāṭeti. Tadā bodhisattopi	1805	
PA_atk-s05_13a1:1805_3	taññeva paṭicca ekissā vānariyā kucchismiṃ paṭisandhiṃ gaṇhi. Atha sā vānarī gabbhassa	1805	
PA_atk-s05_13a1:1805_4	patiṭṭhitabhāvaṃ ñatvā attano gabbhaṃ anurakkhamānā aññaṃ pabbatapādaṃ agamāsi. Sā	1805	
PA_atk-s05_13a1:1805_5	paripakkagabbhā bodhisattaṃ vijāyi. So vuḍḍhimanvāya viññutaṃ patto thāmasampanno	1805	
PA_atk-s05_13a1:1805_6	ahosi. So ekadivasaṃ mātaraṃ pucchi “amma, mayhaṃ pitā kaha”nti? “Tāta, asukasmiṃ	1805	
PA_atk-s05_13a1:1805_7	nāma pabbatapāde yūthaṃ pariharanto vasatī”ti. “Amma, tassa maṃ santikaṃ nehī”ti.	1805	
PA_atk-s05_13a1:1805_8	“Tāta, na sakkā tayā pitu santikaṃ gantuṃ. Pitā hi te attānaṃ paṭicca jātānaṃ vānarapotakānaṃ	1805	
PA_atk-s05_13a1:1805_9	yūthapariharaṇabhayena dantehi ḍaṃsitvā bījāni uppāṭetī”ti. “Amma, nehi maṃ tattha,	1805	
PA_atk-s05_13a1:1805_10	ahaṃ jānissāmī”ti. Sā puttaṃ ādāya tassa santikaṃ agamāsi.	18051	
PA_atk-s05_13a1:1806_0	So vānaro attano puttaṃ disvāva “ayaṃ vaḍḍhanto mayhaṃ yūthaṃ pariharituṃ na dassati,	1806	
PA_atk-s05_13a1:1806_1	idāneva māretabbo”ti “etaṃ āliṅganto viya gāḷhaṃ pīḷetvā jīvitakkhayaṃ pāpessāmī”ti	1806	
PA_atk-s05_13a1:1806_2	cintetvā “ehi, tāta, ettakaṃ kālaṃ kahaṃ gatosī”ti bodhisattaṃ āliṅganto viya nippīḷesi.	1806	
PA_atk-s05_13a1:1806_3	Bodhisatto pana nāgabalo thāmasampanno, sopi naṃ nippīḷesi, athassa aṭṭhīni bhijjanākārappattāni	1806	
PA_atk-s05_13a1:1806_4	ahesuṃ. Athassa etadahosi “ayaṃ vaḍḍhanto maṃ māressati, kena nu kho upāyena puretaraññeva	1806	
PA_atk-s05_13a1:1806_5	māreyya”nti. Tato cintesi “ayaṃ avidūre rakkhasapariggahito saro atthi, tattha naṃ	1806	
PA_atk-s05_13a1:1806_6	rakkhasena khādāpessāmī”ti. Atha naṃ evamāha “tāta, ahaṃ mahallako, imaṃ yūthaṃ tuyhaṃ	1806	
PA_atk-s05_13a1:1806_7	niyyādemi, ajjeva taṃ rājānaṃ karomi, asukasmiṃ nāma ṭhāne saro atthi, tattha dve	1806	
PA_atk-s05_13a1:1806_8	kumudiniyo, tisso uppaliniyo, pañca paduminiyo ca pupphanti, gaccha, tato pupphāni	1806	
PA_atk-s05_13a1:1806_9	āharā”ti. So “sādhu, tāta, āharissāmī”ti gantvā sahasā anotaritvā samantā padaṃ paricchindanto	1806	
PA_atk-s05_13a1:1806_10	otiṇṇapadaññeva addasa, na uttiṇṇapadaṃ. So “iminā sarena rakkhasapariggahitena bhavitabbaṃ,	18061	
PA_atk-s05_13a1:1806_11	mayhaṃ pitā attanā māretuṃ asakkonto rakkhasena maṃ khādāpetukāmo bhavissati, ahaṃ	18061	
PA_atk-s05_13a1:1806_12	imañca saraṃ na otarissāmi, pupphāni ca gahessāmī”ti nirudakaṭṭhānaṃ gantvā vegaṃ	18061	
PA_atk-s05_13a1:1806_13	gahetvā uppatitvā parato gacchanto nirudake okāse ṭhitāneva dve pupphāni gahetvā	18061	
PA_atk-s05_13a1:1806_14	paratīre pati. Paratīratopi orimatīraṃ āgacchanto tenevupāyena dve gaṇhi. Evaṃ ubhosu	18061	
PA_atk-s05_13a1:1806_15	passesu rāsiṃ karonto pupphāni ca gaṇhi, rakkhasassa ca āṇaṭṭhānaṃ na otari.	18061	
PA_atk-s05_13a1:1807_0	Athassa “ito uttari ukkhipituṃ na sakkhissāmī”ti tāni pupphāni gahetvā ekasmiṃ ṭhāne	1807	
PA_atk-s05_13a1:1807_1	rāsiṃ karontassa so rakkhaso “mayā ettakaṃ kālaṃ evarūpo paññavā acchariyapuriso	1807	
PA_atk-s05_13a1:1807_2	na diṭṭhapubbo, pupphāni ca nāma yāvadicchakaṃ gahitāni, mayhañca āṇaṭṭhānaṃ na otarī”ti	1807	
PA_atk-s05_13a1:1807_3	udakaṃ dvidhā bhindanto udakato uṭṭhāya bodhisattaṃ upasaṅkamitvā “vānarinda, imasmiṃ	1807	
PA_atk-s05_13a1:1807_4	loke yassa tayo dhammā atthi, so paccāmittaṃ abhibhavati, te sabbepi tava abbhantare	1807	
PA_atk-s05_13a1:1807_5	atthi maññe”ti vatvā bodhisattassa thutiṃ karonto imaṃ gāthamāha –	1807	
PA_atk-s05_13a1:1809	“Yassa ete tayo dhammā, vānarinda yathā tava;	180	
PA_atk-s05_13a1:1810	Dakkhiyaṃ sūriyaṃ paññā, diṭṭhaṃ so ativattatī”ti.	181	
PA_atk-s05_13a1:1811_0	Tattha dakkhiyanti dakkhabhāvo, sampattabhayaṃ vidhamituṃ jānanapaññāya sampayuttauttamavīriyassetaṃ	1811	
PA_atk-s05_13a1:1811_1	nāmaṃ. Sūriyanti sūrabhāvo, nibbhayabhāvassetaṃ nāmaṃ. Paññāti paññāpadaṭṭhānāya	1811	
PA_atk-s05_13a1:1811_2	upāyapaññāyetaṃ nāmaṃ.	1811	
PA_atk-s05_13a1:1812_0	Evaṃ so dakarakkhaso imāya gāthāya bodhisattassa thutiṃ katvā “imāni pupphāni kimatthaṃ	1812	
PA_atk-s05_13a1:1812_1	harasī”ti pucchi. “Pitā maṃ rājānaṃ kātukāmo, tena kāraṇena harāmī”ti. “Na sakkā	1812	
PA_atk-s05_13a1:1812_2	tādisena uttamapurisena pupphāni vahituṃ ahaṃ vahissāmī”ti ukkhipitvā tassa pacchato	1812	
PA_atk-s05_13a1:1812_3	pacchato agamāsi. Athassa pitā dūratova taṃ disvā “ahaṃ imaṃ ‘rakkhasabhattaṃ bhavissatī’ti	1812	
PA_atk-s05_13a1:1812_4	pahiṇiṃ, so dānesa rakkhasaṃ pupphāni gāhāpento āgacchati, idānimhi naṭṭho”ti cintento	1812	
PA_atk-s05_13a1:1812_5	sattadhā hadayaphālanaṃ patvā tattheva jīvitakkhayaṃ patto. Sesavānarā sannipatitvā	1812	
PA_atk-s05_13a1:1812_6	bodhisattaṃ rājānaṃ akaṃsu.	1812	
PA_atk-s05_13a1:1813	Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā yūthapati devadatto ahosi, yūthapatiputto pana ahameva ahosi”nti.	181	
PA_atk-s05_13a1:1814	Tayodhammajātakavaṇṇanā aṭṭhamā.	181	
PA_atk-s05_13a1:1816	[59] 9. Bherivādakajātakavaṇṇanā	181	
PA_atk-s05_13a1:1817_0	Dhame dhameti idaṃ satthā jetavane viharanto aññataraṃ dubbacabhikkhuṃ ārabbha kathesi.	1817	
PA_atk-s05_13a1:1817_1	Tañhi bhikkhuṃ satthā “saccaṃ kira tvaṃ bhikkhu dubbacosī”ti pucchitvā “saccaṃ, bhagavā”ti	1817	
PA_atk-s05_13a1:1817_2	vutte “na tvaṃ bhikkhu idāneva dubbaco, pubbepi dubbacoyevā”ti vatvā atītaṃ āhari.	1817	
PA_atk-s05_13a1:1818_0	Atīte bārāṇasiyaṃ brahmadatte rajjaṃ kārente bodhisatto bherivādakakule nibbattitvā	1818	
PA_atk-s05_13a1:1818_1	gāmake vasati. So “bārāṇasiyaṃ nakkhattaṃ ghuṭṭha”nti sutvā “samajjamaṇḍale bheriṃ	1818	
PA_atk-s05_13a1:1818_2	vādetvā dhanaṃ āharissāmī”ti puttaṃ ādāya tattha gantvā bheriṃ vādetvā bahudhanaṃ	1818	
PA_atk-s05_13a1:1818_3	labhi. So taṃ ādāya attano gāmaṃ gacchanto corāṭaviṃ patvā puttaṃ nirantaraṃ bheriṃ	1818	
PA_atk-s05_13a1:1818_4	vādentaṃ vāresi “tāta, nirantaraṃ avādetvā maggapaṭipannassa issarassa bheriṃ viya	1818	
PA_atk-s05_13a1:1818_5	antarantarā vādehī”ti so pitarā vāriyamānopi “bherisaddeneva core palāpessāmī”ti	1818	
PA_atk-s05_13a1:1818_6	vatvā nirantarameva vādesi. Corā paṭhamaññeva bherisaddaṃ sutvā “issarabherī bhavissatī”ti	1818	
PA_atk-s05_13a1:1818_7	palāyitvā ati viya ekābaddhaṃ saddaṃ sutvā “nāyaṃ issarabherī bhavissatī”ti āgantvā	1818	
PA_atk-s05_13a1:1818_8	upadhārentā dveyeva jane disvā pothetvā vilumpiṃsu. Bodhisatto “kicchena vata no	1818	
PA_atk-s05_13a1:1818_9	laddhaṃ dhanaṃ ekābaddhaṃ katvā vādento nāsesī”ti vatvā imaṃ gāthamāha –	1818	
PA_atk-s05_13a1:1820	“Dhame dhame nātidhame, atidhantañhi pāpakaṃ;	182	
PA_atk-s05_13a1:1821	Dhantena hi sataṃ laddhaṃ, atidhantena nāsita”nti.	182	
PA_atk-s05_13a1:1822_0	Tattha dhame dhameti dhameyya no na dhameyya, bheriṃ vādeyya no na vādeyyāti attho.	1822	
PA_atk-s05_13a1:1822_1	Nātidhameti atikkamitvā pana nirantarameva katvā na vādeyya. Kiṃkāraṇā? Atidhantañhi	1822	
PA_atk-s05_13a1:1822_2	pāpakaṃ, nirantaraṃ bherivādanaṃ idāni amhākaṃ pāpakaṃ lāmakaṃ jātaṃ. Dhantena hi	1822	
PA_atk-s05_13a1:1822_3	sataṃ laddhanti nagare dhamantena bherivādanena kahāpaṇasataṃ laddhaṃ. Atidhantena	1822	
PA_atk-s05_13a1:1822_4	nāsitanti idāni pana me puttena vacanaṃ akatvā yadidaṃ aṭaviyaṃ atidhantaṃ, tena	1822	
PA_atk-s05_13a1:1822_5	atidhantena sabbaṃ nāsitanti.	1822	
PA_atk-s05_13a1:1823	Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā putto dubbacabhikkhu ahosi, pitā pana ahameva ahosi”nti.	182	
PA_atk-s05_13a1:1824	Bherivādakajātakavaṇṇanā navamā.	182	
PA_atk-s05_13a1:1826	[60] 10. Saṅkhadhamajātakavaṇṇanā	182	
PA_atk-s05_13a1:1827	Dhame dhameti idaṃ satthā jetavane viharanto dubbacamevārabbha kathesi.	182	
PA_atk-s05_13a1:1828_0	Atīte bārāṇasiyaṃ brahmadatte rajjaṃ kārente bodhisatto saṅkhadhamakakule nibbattitvā	1828	
PA_atk-s05_13a1:1828_1	bārāṇasiyaṃ nakkhatte ghuṭṭhe pitaraṃ ādāya saṅkhadhamanakammena dhanaṃ labhitvā	1828	
PA_atk-s05_13a1:1828_2	āgamanakāle corāṭaviyaṃ pitaraṃ nirantaraṃ saṅkhaṃ dhamantaṃ vāresi. So “saṅkhasaddena	1828	
PA_atk-s05_13a1:1828_3	core palāpessāmī”ti nirantarameva dhami, corā purimanayeneva āgantvā vilumpiṃsu.	1828	
PA_atk-s05_13a1:1828_4	Bodhisatto purimanayeneva gāthaṃ abhāsi –	1828	
PA_atk-s05_13a1:1830	“Dhame dhame nātidhame, atidhantañhi pāpakaṃ;	183	
PA_atk-s05_13a1:1831	Dhantenādhigatā bhogā, te tāto vidhamī dhama”nti.	183	
PA_atk-s05_13a1:1832	Tattha te tāto vidhamī dhamanti te saṅkhaṃ dhamitvā laddhabhoge mama pitā punappunaṃ dhamanto vidhami viddhaṃsesi vināsesīti.	183	
PA_atk-s05_13a1:1833	Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā pitā dubbacabhikkhu ahosi, putto panassa ahameva ahosi”nti.	183	
PA_atk-s05_13a1:1834	Saṅkhadhamajātakavaṇṇanā dasamā.	183	
PA_atk-s05_13a1:1835	Āsīsavaggo chaṭṭho.	183	
PA_atk-s05_13a1:1836	Tassuddānaṃ –	183	
PA_atk-s05_13a1:1837	Mahāsīlavajanakaṃ, puṇṇapāti ca kiṃphalaṃ;	183	
PA_atk-s05_13a1:1838	Pañcāvudhakañcanakkhandhaṃ, vānarindaṃ tayodhammaṃ;	183	
PA_atk-s05_13a1:1839	Bherivādasaṅkhadhamanti.	183	
PA_atk-s05_13a1:1840	7. Itthivaggo	184	
PA_atk-s05_13a1:1842	[61] 1. Asātamantajātakavaṇṇanā	184	
PA_atk-s05_13a1:1843_0	Asā lokitthiyo nāmāti idaṃ satthā jetavane viharanto ukkaṇṭhitaṃ bhikkhuṃ ārabbha	1843	
PA_atk-s05_13a1:1843_1	kathesi. Tassa vatthu ummādantijātake āvi bhavissati. Taṃ pana bhikkhuṃ satthā “bhikkhu	1843	
PA_atk-s05_13a1:1843_2	itthiyo nāma asātā asatiyo lāmikā pacchimikā, tvaṃ evarūpaṃ lāmikaṃ itthiṃ nissāya	1843	
PA_atk-s05_13a1:1843_3	kasmā ukkaṇṭhitosī”ti vatvā atītaṃ āhari.	1843	
PA_atk-s05_13a1:1844_0	Atīte bārāṇasiyaṃ brahmadatte rajjaṃ kārente bodhisatto gandhāraraṭṭhe takkasilāyaṃ	1844	
PA_atk-s05_13a1:1844_1	brāhmaṇakule nibbattitvā viññutaṃ patto tīsu vedesu sabbasippesu ca nipphattiṃ patto	1844	
PA_atk-s05_13a1:1844_2	disāpāmokkho ācariyo ahosi. Tadā bārāṇasiyaṃ ekasmiṃ brāhmaṇakule puttassa jātadivase	1844	
PA_atk-s05_13a1:1844_3	aggiṃ gahetvā anibbāyantaṃ ṭhapayiṃsu. Atha naṃ brāhmaṇakumāraṃ soḷasavassakāle mātāpitaro	1844	
PA_atk-s05_13a1:1844_4	āhaṃsu “putta, mayaṃ tava jātadivase aggiṃ gahetvā ṭhapayimha. Sace brahmalokaparāyaṇo	1844	
PA_atk-s05_13a1:1844_5	bhavitukāmo, tvaṃ aggiṃ ādāya araññaṃ pavisitvā aggiṃ bhagavantaṃ namassamāno brahmalokaparāyaṇo	1844	
PA_atk-s05_13a1:1844_6	hohi. Sace agāraṃ ajjhāvasitukāmo, takkasilaṃ gantvā disāpāmokkhassa ācariyassa santike	1844	
PA_atk-s05_13a1:1844_7	sippaṃ uggaṇhitvā kuṭumbaṃ saṇṭhapehī”ti. Māṇavo “nāhaṃ sakkhissāmi araññe aggiṃ	1844	
PA_atk-s05_13a1:1844_8	paricarituṃ, kuṭumbameva saṇṭhapessāmī”ti mātāpitaro vanditvā ācariyabhāgaṃ sahassaṃ	1844	
PA_atk-s05_13a1:1844_9	gahetvā takkasilaṃ gantvā sippaṃ uggaṇhitvā paccāgamāsi.	1844	
PA_atk-s05_13a1:1845_0	Mātāpitaro panassa anatthikā gharāvāsena, araññe aggiṃ paricarāpetukāmā honti. Atha	1845	
PA_atk-s05_13a1:1845_1	naṃ mātā itthīnaṃ dosaṃ dassetvā araññaṃ pesetukāmā “so ācariyo paṇḍito byatto sakkhissati	1845	
PA_atk-s05_13a1:1845_2	me puttassa itthīnaṃ dosaṃ kathetu”nti cintetvā āha – “uggahitaṃ te, tāta, sippa”nti.	1845	
PA_atk-s05_13a1:1845_3	“Āma, ammā”ti. “Asātamantopi te uggahito”ti. “Na uggahito, ammā”ti. “Tāta, yadi te	1845	
PA_atk-s05_13a1:1845_4	asātamanto na uggahito, kiṃ nāma te sippaṃ uggahitaṃ, gaccha, uggaṇhitvā ehī”ti.	1845	
PA_atk-s05_13a1:1845_5	So “sādhū”ti puna takkasilābhimukho pāyāsi. Tassapi ācariyassa mātā mahallikā vīsativassasatikā.	1845	
PA_atk-s05_13a1:1845_6	So taṃ sahatthā nhāpento bhojento pāyento paṭijaggati. Aññe manussā naṃ tathā karontaṃ	1845	
PA_atk-s05_13a1:1845_7	jigucchanti. So cintesi “yaṃnūnāhaṃ araññaṃ pavisitvā tattha mātaraṃ paṭijagganto	1845	
PA_atk-s05_13a1:1845_8	vihareyya”nti. Athekasmiṃ vivitte araññe udakaphāsukaṭṭhāne paṇṇasālaṃ kāretvā sappitaṇḍulādīni	1845	
PA_atk-s05_13a1:1845_9	āharāpetvā mātaraṃ ukkhipitvā tattha gantvā mātaraṃ paṭijagganto vāsaṃ kappesi.	1845	
PA_atk-s05_13a1:1846_0	Sopi kho māṇavo takkasilaṃ gantvā ācariyaṃ apassanto “kahaṃ ācariyo”ti pucchitvā	1846	
PA_atk-s05_13a1:1846_1	taṃ pavattiṃ sutvā tattha gantvā vanditvā aṭṭhāsi. Atha naṃ ācariyo “kiṃ nu kho,	1846	
PA_atk-s05_13a1:1846_2	tāta, atisīghaṃ āgatosī”ti? “Nanu ahaṃ tumhehi asātamanto nāma na uggaṇhāpito”ti?	1846	
PA_atk-s05_13a1:1846_3	“Ko pana te asātamante uggaṇhitabbe katvā kathesī”ti? “Mayhaṃ mātā ācariyā”ti. Bodhisatto	1846	
PA_atk-s05_13a1:1846_4	cintesi “asātamanto nāma koci natthi, imassa pana mātā imaṃ itthidose jānāpetukāmā	1846	
PA_atk-s05_13a1:1846_5	bhavissatī”ti. Atha naṃ “sādhu, tāta, dassāmi te asātamante, tvaṃ ajja ādiṃ katvā	1846	
PA_atk-s05_13a1:1846_6	mama ṭhāne ṭhatvā mama mātaraṃ sahatthā nhāpento bhojento pāyento paṭijaggāhi, hatthapādasīsapiṭṭhisambāhanādīni	1846	
PA_atk-s05_13a1:1846_7	cassā karonto ‘ayye jaraṃ pattakālepi tāva te evarūpaṃ sarīraṃ, daharakāle kīdisaṃ	1846	
PA_atk-s05_13a1:1846_8	ahosī’ti hatthapādaparikammādikaraṇakāle hatthapādādīnaṃ vaṇṇaṃ katheyyāsi. Yañca	1846	
PA_atk-s05_13a1:1846_9	te mama mātā katheti, taṃ alajjanto aniguhanto mayhaṃ āroceyyāsi, evaṃ karonto asātamante	1846	
PA_atk-s05_13a1:1846_10	lacchasi, akaronto na lacchasī”ti āha. So “sādhu ācariyā”ti tassa vacanaṃ sampaṭicchitvā	18461	
PA_atk-s05_13a1:1846_11	tato paṭṭhāya sabbaṃ yathāvuttavidhānaṃ akāsi.	18461	
PA_atk-s05_13a1:1847_0	Athassā tasmiṃ māṇave punappunaṃ vaṇṇayamāne “ayaṃ mayā saddhiṃ abhiramitukāmo bhavissatī”ti	1847	
PA_atk-s05_13a1:1847_1	andhāya jarājiṇṇāya abbhantare kileso uppajji. Sā ekadivasaṃ attano sarīravaṇṇaṃ	1847	
PA_atk-s05_13a1:1847_2	kathayamānaṃ māṇavaṃ āha “mayā saddhiṃ abhiramituṃ icchasī”ti? “Ayye, ahaṃ tāva iccheyyaṃ,	1847	
PA_atk-s05_13a1:1847_3	ācariyo pana garuko”ti. “Sace maṃ icchasi, puttaṃ me mārehī”ti. “Ahaṃ ācariyassa	1847	
PA_atk-s05_13a1:1847_4	santike ettakaṃ sippaṃ uggaṇhitvā kilesamattaṃ nissāya kinti katvā ācariyaṃ māressāmī”ti.	1847	
PA_atk-s05_13a1:1847_5	“Tena hi sace tvaṃ maṃ na pariccajasi, ahameva naṃ māressāmī”ti. Evaṃ itthiyo nāma	1847	
PA_atk-s05_13a1:1847_6	asātā lāmikā pacchimikā, tathārūpe nāma vaye ṭhitā rāgacittaṃ uppādetvā kilesaṃ anuvattamānā	1847	
PA_atk-s05_13a1:1847_7	evaṃ upakārakaṃ puttaṃ māretukāmā jātā. Māṇavo sabbaṃ taṃ kathaṃ bodhisattassa ārocesi.	1847	
PA_atk-s05_13a1:1848_0	Bodhisatto “suṭṭhu te, māṇava, kataṃ mayhaṃ ārocentenā”ti vatvā mātu āyusaṅkhāraṃ	1848	
PA_atk-s05_13a1:1848_1	olokento “ajjeva marissatī”ti ñatvā “ehi, māṇava, vīmaṃsissāma na”nti ekaṃ udumbararukkhaṃ	1848	
PA_atk-s05_13a1:1848_2	chinditvā attano pamāṇena kaṭṭharūpakaṃ katvā sasīsaṃ pārupitvā attano sayanaṭṭhāne	1848	
PA_atk-s05_13a1:1848_3	uttānaṃ nipajjāpetvā rajjukaṃ bandhitvā antevāsikaṃ āha – “tāta, pharasuṃ ādāya gantvā	1848	
PA_atk-s05_13a1:1848_4	mama mātu saññaṃ dehī”ti. Māṇavo gantvā “ayye, ācariyo paṇṇasālāyaṃ attano sayanaṭṭhāne	1848	
PA_atk-s05_13a1:1848_5	nipanno, rajjusaññā me baddhā, imaṃ pharasuṃ ādāya gantvā sace sakkosi, mārehi na”nti	1848	
PA_atk-s05_13a1:1848_6	āha. “Tvaṃ pana maṃ na pariccajissasī”ti? “Kiṃkāraṇā pariccajissāmī”ti? Sā pharasuṃ	1848	
PA_atk-s05_13a1:1848_7	ādāya pavedhamānā uṭṭhāya rajjusaññāya gantvā hatthena parāmasitvā “ayaṃ me putto”ti	1848	
PA_atk-s05_13a1:1848_8	saññāya kaṭṭharūpakassa mukhato sāṭakaṃ apanetvā pharasuṃ ādāya “ekappahāreneva māressāmī”ti	1848	
PA_atk-s05_13a1:1848_9	gīvāyameva paharitvā “dha”nti sadde uppanne rukkhabhāvaṃ aññāsi. Atha bodhisattena	1848	
PA_atk-s05_13a1:1848_10	“kiṃ karosi, ammā”ti vutte sā “vañcitāmhī”ti tattheva maritvā patitā. Attano kira	18481	
PA_atk-s05_13a1:1848_11	paṇṇasālāya nipannāyapi taṅkhaṇaññeva tāya maritabbameva.	18481	
PA_atk-s05_13a1:1849_0	So tassā matabhāvaṃ ñatvā sarīrakiccaṃ katvā āḷāhanaṃ nibbāpetvā vanapupphehi pūjetvā	1849	
PA_atk-s05_13a1:1849_1	māṇavaṃ ādāya paṇṇasāladvāre nisīditvā “tāta, pāṭiyekko asātamanto nāma natthi, itthiyo	1849	
PA_atk-s05_13a1:1849_2	asātā nāma, tava mātā ‘asātamantaṃ uggaṇhā’ti mama santikaṃ pesayamānā itthīnaṃ dosaṃ	1849	
PA_atk-s05_13a1:1849_3	jānanatthaṃ pesesi. Idāni pana te paccakkhameva mama mātu doso diṭṭho, iminā kāraṇena	1849	
PA_atk-s05_13a1:1849_4	‘itthiyo nāma asātā lāmikā pacchimikā’ti jāneyyāsī”ti taṃ ovaditvā uyyojesi. Sopi	1849	
PA_atk-s05_13a1:1849_5	ācariyaṃ vanditvā mātāpitūnaṃ santikaṃ agamāsi. Atha naṃ mātā pucchi “tāta, uggahito	1849	
PA_atk-s05_13a1:1849_6	te asātamanto”ti? “Āma, ammā”ti. “Idāni kiṃ karissasi, pabbajitvā aggiṃ vā paricarissasi,	1849	
PA_atk-s05_13a1:1849_7	agāramajjhe vā vasissasī”ti? Māṇavo “mayā, amma, paccakkhato itthīnaṃ dosā diṭṭhā,	1849	
PA_atk-s05_13a1:1849_8	agārena me kiccaṃ natthi, pabbajissāmaha”nti attano adhippāyaṃ pakāsento imaṃ gāthamāha –	1849	
PA_atk-s05_13a1:1851	“Asā lokitthiyo nāma, velā tāsaṃ na vijjati;	185	
PA_atk-s05_13a1:1852	Sārattā ca pagabbhā ca, sikhī sabbaghaso yathā;	185	
PA_atk-s05_13a1:1853	Tā hitvā pabbajissāmi, vivekamanubrūhaya”nti.	185	
PA_atk-s05_13a1:1854_0	Tattha asāti asatiyo lāmikā. Atha vā sātaṃ vuccati sukhaṃ, taṃ tāsu natthi. Attani	1854	
PA_atk-s05_13a1:1854_1	paṭibaddhacittānaṃ asātameva dentītipi asā, dukkhā dukkhavatthubhūtāti attho. Imassa	1854	
PA_atk-s05_13a1:1854_2	panatthassa sādhanatthāya idaṃ suttaṃ āharitabbaṃ –	1854	
PA_atk-s05_13a1:1855	“Māyā cetā marīcī ca, soko rogo cupaddavo;	185	
PA_atk-s05_13a1:1856	Kharā ca bandhanā cetā, maccupāsā guhāsayā;	185	
PA_atk-s05_13a1:1857	Tāsu yo vissase poso, so naresu narādhamo”ti. ;	185	
PA_atk-s05_13a1:1858_0	Lokitthiyoti loke itthiyo. Velā tāsaṃ na vijjatīti amma, tāsaṃ itthīnaṃ kilesuppattiṃ	1858	
PA_atk-s05_13a1:1858_1	patvā velā saṃvaro mariyādā pamāṇaṃ nāma natthi. Sārattā ca pagabbhā cāti velā ca	1858	
PA_atk-s05_13a1:1858_2	etāsaṃ natthi, pañcasu kāmaguṇesu sārattā allīnā, tathā kāyapāgabbhiyena, vācāpāgabbhiyena,	1858	
PA_atk-s05_13a1:1858_3	manopāgabbhiyenāti tividhena pāgabbhiyena samannāgatattā pagabbhā cetā. Etāsañhi	1858	
PA_atk-s05_13a1:1858_4	abbhantare kāyadvārādīni patvā saṃvaro nāma natthi, lolā kākapaṭibhāgāti dasseti.	1858	
PA_atk-s05_13a1:1858_5	Sikhī sabbaghaso yathāti amma, yathā jālasikhāya “sikhī”ti saṅkhaṃ gato aggi nāma	1858	
PA_atk-s05_13a1:1858_6	gūthagatādibhedaṃ asucimpi, sappimadhuphāṇitādibhedaṃ sucimpi, iṭṭhampi aniṭṭhampi	1858	
PA_atk-s05_13a1:1858_7	yaṃ yadeva labhati, sabbaṃ ghasati khādati, tasmā “sabbaghaso”ti vuccati. Tatheva	1858	
PA_atk-s05_13a1:1858_8	tā itthiyopi hatthimeṇḍagomeṇḍādayo vā hontu hīnajaccā hīnakammantā, khattiyādayo	1858	
PA_atk-s05_13a1:1858_9	vā hontu uttamakammantā, hīnukkaṭṭhabhāvaṃ acintetvā lokassādavasena kilesasanthave	1858	
PA_atk-s05_13a1:1858_10	uppanne yaṃ yaṃ labhanti, sabbameva sevantīti sabbaghasasikhisadisā honti. Tasmā	18581	
PA_atk-s05_13a1:1858_11	sikhī sabbaghaso yathā, tathevetāti veditabbā.	18581	
PA_atk-s05_13a1:1859_0	Tā hitvā pabbajissāmīti ahaṃ tā lāmikā dukkhavatthubhūtā itthiyo hitvā araññaṃ pavisitvā	1859	
PA_atk-s05_13a1:1859_1	isipabbajjaṃ pabbajissāmi. Vivekamanubrūhayanti kāyaviveko cittaviveko upadhivivekoti	1859	
PA_atk-s05_13a1:1859_2	tayo vivekā, tesu idha kāyavivekopi vaṭṭati cittavivekopi. Idaṃ vuttaṃ hoti – ahaṃ,	1859	
PA_atk-s05_13a1:1859_3	amma, pabbajitvā kasiṇaparikammaṃ katvā aṭṭha samāpattiyo ca pañcābhiññā ca uppādetvā	1859	
PA_atk-s05_13a1:1859_4	gaṇato kāyaṃ, kilesehi ca cittaṃ vivecetvā imaṃ vivekaṃ brūhento vaḍḍhento brahmalokaparāyaṇo	1859	
PA_atk-s05_13a1:1859_5	bhavissāmi, alaṃ me agārenāti. Evaṃ itthiyo garahitvā mātāpitaro vanditvā himavantaṃ	1859	
PA_atk-s05_13a1:1859_6	pavisitvā pabbajitvā vuttappakāraṃ vivekaṃ brūhento brahmalokaparāyaṇo ahosi.	1859	
PA_atk-s05_13a1:1860_0	Satthāpi “evaṃ bhikkhu itthiyo nāma asātā lāmikā pacchimikā dukkhadāyikā”ti itthīnaṃ	1860	
PA_atk-s05_13a1:1860_1	aguṇaṃ kathetvā saccāni pakāsesi, saccapariyosāne so bhikkhu sotāpattiphale patiṭṭhāsi.	1860	
PA_atk-s05_13a1:1860_2	Satthā anusandhiṃ ghaṭetvā jātakaṃ samodhānesi – “tadā mātā bhaddakāpilānī, pitā	1860	
PA_atk-s05_13a1:1860_3	mahākassapo ahosi, antevāsiko ānando, ācariyo pana ahameva ahosi”nti.	1860	
PA_atk-s05_13a1:1861	Asātamantajātakavaṇṇanā paṭhamā.	186	
PA_atk-s05_13a1:1863	[62] 2. Aṇḍabhūtajātakavaṇṇanā	186	
PA_atk-s05_13a1:1864_0	Yaṃ brāhmaṇo avādesīti idaṃ satthā jetavane viharanto ukkaṇṭhitamevārabbha kathesi.	1864	
PA_atk-s05_13a1:1864_1	Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte	1864	
PA_atk-s05_13a1:1864_2	“bhikkhu itthiyo nāma arakkhiyā, pubbe paṇḍitā itthiṃ gabbhato paṭṭhāya rakkhantāpi	1864	
PA_atk-s05_13a1:1864_3	rakkhituṃ nāsakkhiṃsū”ti vatvā atītaṃ āhari.	1864	
PA_atk-s05_13a1:1865_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ	1865	
PA_atk-s05_13a1:1865_1	nibbattitvā vayappatto sabbasippesu nipphattiṃ patvā pitu accayena rajje patiṭṭhāya	1865	
PA_atk-s05_13a1:1865_2	dhammena rajjaṃ kāresi. So purohitena saddhiṃ jūtaṃ kīḷati. Kīḷanto pana –	1865	
PA_atk-s05_13a1:1866	“Sabbā nadī vaṅkagatī, sabbe kaṭṭhamayā vanā;	186	
PA_atk-s05_13a1:1867	Sabbitthiyo kare pāpaṃ, labhamāne nivātake”ti. –	186	
PA_atk-s05_13a1:1868	Imaṃ jūtagītaṃ gāyanto rajataphalake suvaṇṇapāsake khipati. Evaṃ kīḷanto pana rājā niccaṃ jināti, purohito parājīyati.	186	
PA_atk-s05_13a1:1869_0	So anukkamena ghare vibhave parikkhayaṃ gacchante cintesi “evaṃ sante sabbaṃ imasmiṃ	1869	
PA_atk-s05_13a1:1869_1	ghare dhanaṃ khīyissati, pariyesitvā purisantaraṃ agataṃ ekaṃ mātugāmaṃ ghare karissāmī”ti.	1869	
PA_atk-s05_13a1:1869_2	Athassa etadahosi “aññaṃ purisaṃ diṭṭhapubbaṃ itthiṃ rakkhituṃ na sakkhissāmi, gabbhato	1869	
PA_atk-s05_13a1:1869_3	paṭṭhāyekaṃ mātugāmaṃ rakkhitvā taṃ vayappattaṃ vase ṭhapetvā ekapurisikaṃ katvā	1869	
PA_atk-s05_13a1:1869_4	gāḷhaṃ ārakkhaṃ saṃvidahitvā rājakulato dhanaṃ āharissāmī”ti. So ca aṅgavijjāya cheko	1869	
PA_atk-s05_13a1:1869_5	hoti, athekaṃ duggatitthiṃ gabbhiniṃ disvā “dhītaraṃ vijāyissatī”ti ñatvā taṃ pakkosāpetvā	1869	
PA_atk-s05_13a1:1869_6	paribbayaṃ datvā ghareyeva vasāpetvā vijātakāle dhanaṃ datvā uyyojetvā taṃ kumārikaṃ	1869	
PA_atk-s05_13a1:1869_7	aññesaṃ purisānaṃ daṭṭhuṃ adatvā itthīnaṃyeva hatthe datvā posāpetvā vayappattakāle	1869	
PA_atk-s05_13a1:1869_8	taṃ attano vase ṭhapesi. Yāva cesā vaḍḍhati, tāva raññā saddhiṃ jūtaṃ na kīḷi. Taṃ	1869	
PA_atk-s05_13a1:1869_9	pana vase ṭhapetvā brāhmaṇo “mahārāja, jūtaṃ kīḷāmā”ti āha. Rājā “sādhū”ti purimaniyāmeneva	1869	
PA_atk-s05_13a1:1869_10	kīḷi. Purohito rañño gāyitvā pāsakaṃ khipanakāle “ṭhapetvā mama māṇavika”nti āha.	18691	
PA_atk-s05_13a1:1869_11	Tato paṭṭhāya purohito jināti, rājā parājīyati.	18691	
PA_atk-s05_13a1:1870_0	Bodhisatto “imassa ghare ekapurisikāya ekāya itthiyā bhavitabba”nti pariggaṇhāpento	1870	
PA_atk-s05_13a1:1870_1	atthibhāvaṃ ñatvā “sīlamassā bhindāpessāmī”ti ekaṃ dhuttaṃ pakkosāpetvā “sakkhissasi	1870	
PA_atk-s05_13a1:1870_2	purohitassa itthiyā sīlaṃ bhinditu”nti āha. “Sakkomi, devā”ti. Athassa rājā dhanaṃ	1870	
PA_atk-s05_13a1:1870_3	datvā “tena hi khippaṃ niṭṭhāpehī”ti taṃ pahiṇi. So rañño santikā dhanaṃ ādāya gandhadhūmacuṇṇakappūrādīni	1870	
PA_atk-s05_13a1:1870_4	gahetvā tassa gharato avidūre sabbagandhāpaṇaṃ pasāresi. Purohitassapi gehaṃ sattabhūmakaṃ	1870	
PA_atk-s05_13a1:1870_5	sattadvārakoṭṭhakaṃ hoti, sabbesu dvārakoṭṭhakesu itthīnaṃyeva ārakkhā. Ṭhapetvā	1870	
PA_atk-s05_13a1:1870_6	pana brāhmaṇaṃ añño puriso gehaṃ pavisituṃ labhanto nāma natthi, kacavarachaḍḍanapacchimpi	1870	
PA_atk-s05_13a1:1870_7	sodhetvāyeva pavesenti. Taṃ māṇavikaṃ purohitoyeva daṭṭhuṃ labhati. Tassā ca ekā	1870	
PA_atk-s05_13a1:1870_8	paricārikā itthī atthi. Athassā sā paricārikā gandhapupphamūlaṃ gahetvā gacchantī	1870	
PA_atk-s05_13a1:1870_9	tassa dhuttassa āpaṇasamīpena gacchati. So “ayaṃ tassā paricārikā”ti suṭṭhu ñatvā	1870	
PA_atk-s05_13a1:1870_10	ekadivasaṃ taṃ āgacchantiṃ disvā āpaṇā uṭṭhāya gantvā tassā pādamūle patitvā ubhohi	18701	
PA_atk-s05_13a1:1870_11	hatthehi pāde gāḷhaṃ gahetvā “amma, ettakaṃ kālaṃ kahaṃ gatāsī”ti paridevi, avasesāpi	18701	
PA_atk-s05_13a1:1870_12	payuttakadhuttā ekamantaṃ ṭhatvā “hatthapādamukhasaṇṭhānehi ca ākappena ca mātāputtā	18701	
PA_atk-s05_13a1:1870_13	ekasadisāyevā”ti āhaṃsu. Sā itthī tesu tesu kathentesu attano asaddahitvā “ayaṃ me	18701	
PA_atk-s05_13a1:1870_14	putto bhavissatī”ti sayampi rodituṃ ārabhi. Te ubhopi kanditvā roditvā aññamaññaṃ āliṅgetvā aṭṭhaṃsu.	18701	
PA_atk-s05_13a1:1871_0	Atha so dhutto āha “amma, kahaṃ vasasī”ti? “Kinnarilīlāya vasamānāya rūpasobhaggappattāya	1871	
PA_atk-s05_13a1:1871_1	purohitassa daharitthiyā upaṭṭhānaṃ kurumānā vasāmi, tātā”ti. “Idāni kahaṃ yāsi,	1871	
PA_atk-s05_13a1:1871_2	ammā”ti? “Tassā gandhamālādīnaṃ atthāyā”ti. “Amma, kiṃ te aññattha gatāya, ito paṭṭhāya	1871	
PA_atk-s05_13a1:1871_3	mameva santikā harā”ti mūlaṃ aggahetvāva bahūni tambūlatakkolakādīni ceva nānāpupphāni	1871	
PA_atk-s05_13a1:1871_4	ca adāsi. Māṇavikā bahūni gandhapupphādīni disvā “kiṃ, amma, ajja amhākaṃ brāhmaṇo	1871	
PA_atk-s05_13a1:1871_5	pasanno”ti āha. “Kasmā evaṃ vadasī”ti? “Imesaṃ bahubhāvaṃ disvā”ti. Na brāhmaṇo bahumūlaṃ	1871	
PA_atk-s05_13a1:1871_6	adāsi, mayā panetaṃ mayhaṃ puttassa santikā ābhatanti. Tato paṭṭhāya sā brāhmaṇena	1871	
PA_atk-s05_13a1:1871_7	dinnamūlaṃ attanā gahetvā tasseva santikā gandhapupphādīni āharati. Dhutto katipāhaccayena	1871	
PA_atk-s05_13a1:1871_8	gilānālayaṃ katvā nipajji. Sā tassa āpaṇadvāraṃ gantvā taṃ adisvā “kahaṃ me putto”ti	1871	
PA_atk-s05_13a1:1871_9	pucchi. “Puttassa te aphāsukaṃ jāta”nti? Sā tassa nipannaṭṭhānaṃ gantvā nisīditvā	1871	
PA_atk-s05_13a1:1871_10	piṭṭhiṃ parimajjantī “kiṃ te, tāta, aphāsuka”nti pucchi. So tuṇhī ahosi. “Kiṃ na	18711	
PA_atk-s05_13a1:1871_11	kathesi puttā”ti? “Amma, marantenāpi tuyhaṃ kathetuṃ na sakkā”ti. “Tāta, mayhaṃ akathetvā	18711	
PA_atk-s05_13a1:1871_12	kassa katheyyāsi, kathehi, tātā”ti. “Amma, mayhaṃ aññaṃ aphāsukaṃ natthi, tassā pana	18711	
PA_atk-s05_13a1:1871_13	māṇavikāya vaṇṇaṃ sutvā paṭibaddhacittosmi, taṃ labhanto jīvissāmi, alabhanto idheva	18711	
PA_atk-s05_13a1:1871_14	marissāmī”ti. “Tāta, mayhaṃ esa bhāro, mā tvaṃ etaṃ nissāya cintayī”ti taṃ assāsetvā	18711	
PA_atk-s05_13a1:1871_15	bahūni gandhapupphādīni ādāya māṇavikāya santikaṃ gantvā “putto me, amma, mama santikā	18711	
PA_atk-s05_13a1:1871_16	tava vaṇṇaṃ sutvā paṭibaddhacitto jāto, kiṃ kātabba”nti? “Sace ānetuṃ sakkotha, mayā katokāsoyevā”ti.	18711	
PA_atk-s05_13a1:1872_0	Sā tassā vacanaṃ sutvā tato paṭṭhāya tassa gehassa kaṇṇakaṇṇehi bahuṃ kacavaraṃ saṅkaḍḍhitvā	1872	
PA_atk-s05_13a1:1872_1	ārakkhitthiyā upari chaḍḍesi. Sā tena aṭṭīyamānā apeti. Itarā teneva niyāmena yā	1872	
PA_atk-s05_13a1:1872_2	yā kiñci katheti, tassā tassā upari kacavaraṃ chaḍḍesi. Tato paṭṭhāya pana sā yaṃ	1872	
PA_atk-s05_13a1:1872_3	yaṃ āharati vā harati vā, taṃ taṃ na kāci sodhetuṃ ussahati. Tasmiṃ kāle sā taṃ dhuttaṃ	1872	
PA_atk-s05_13a1:1872_4	pupphapacchiyaṃ nipajjāpetvā māṇavikāya santikaṃ abhihari. Dhutto māṇavikāya sīlaṃ	1872	
PA_atk-s05_13a1:1872_5	bhinditvā ekāhadvīhaṃ pāsādeyeva ahosi. Purohite bahi nikkhante ubho abhiramanti.	1872	
PA_atk-s05_13a1:1872_6	Tasmiṃ āgate dhutto nilīyati.	1872	
PA_atk-s05_13a1:1873_0	Atha naṃ sā ekāhadvīhaccayena “sāmi, idāni tayā gantuṃ vaṭṭatī”ti āha. “Ahaṃ brāhmaṇaṃ	1873	
PA_atk-s05_13a1:1873_1	paharitvā gantukāmo”ti. Sā “evaṃ hotū”ti dhuttaṃ nilīyāpetvā brāhmaṇe āgate evamāha	1873	
PA_atk-s05_13a1:1873_2	“ahaṃ, ayya, tumhesu vīṇaṃ vādentesu naccituṃ icchāmī”ti. “Sādhu, bhadde, naccassū”ti	1873	
PA_atk-s05_13a1:1873_3	vīṇaṃ vādesi. “Tumhesu olokentesu lajjāmi, mukhaṃ pana vo sāṭakena bandhitvā naccissāmī”ti.	1873	
PA_atk-s05_13a1:1873_4	“Sace lajjasi, evaṃ karohī”ti. Māṇavikā ghanasāṭakaṃ gahetvā tassa akkhīni pidahamānā	1873	
PA_atk-s05_13a1:1873_5	mukhaṃ bandhi. Brāhmaṇo mukhaṃ bandhāpetvā vīṇaṃ vādesi. Sā muhuttaṃ naccitvā “ayya,	1873	
PA_atk-s05_13a1:1873_6	ahaṃ te ekavāraṃ sīse paharitukāmā”ti āha. Itthilolo brāhmaṇo kiñci kāraṇaṃ ajānanto	1873	
PA_atk-s05_13a1:1873_7	“paharāhī”ti āha, māṇavikā dhuttassa saññaṃ adāsi. So saṇikaṃ āgantvā brāhmaṇassa	1873	
PA_atk-s05_13a1:1873_8	piṭṭhipasse ṭhatvā sīse kapparena pahari, akkhīni patanākārappattāni ahesuṃ, sīse	1873	
PA_atk-s05_13a1:1873_9	gaṇḍo uṭṭhahi. So vedanāṭṭo hutvā “āhara te hattha”nti āha. Māṇavikā attano hatthaṃ	1873	
PA_atk-s05_13a1:1873_10	ukkhipitvā tassa hatthe ṭhapesi. Brāhmaṇo “hattho muduko, pahāro pana thaddho”ti	18731	
PA_atk-s05_13a1:1873_11	āha. Dhutto brāhmaṇaṃ paharitvā nilīyi. Māṇavikā tasmiṃ nilīne brāhmaṇassa mukhato	18731	
PA_atk-s05_13a1:1873_12	sāṭakaṃ mocetvā telaṃ ādāya sīsaṃ parisambāhi. Brāhmaṇe bahi nikkhante puna sā itthī	18731	
PA_atk-s05_13a1:1873_13	dhuttaṃ pacchiyaṃ nipajjāpetvā nīhari.	18731	
PA_atk-s05_13a1:1874_0	So rañño santikaṃ gantvā sabbaṃ taṃ pavattiṃ ārocesi. Rājā attano upaṭṭhānaṃ āgataṃ	1874	
PA_atk-s05_13a1:1874_1	brāhmaṇaṃ āha “jūtaṃ kīḷāma brāhmaṇā”ti? “Sādhu, mahārājā”ti. Rājā jūtamaṇḍalaṃ sajjāpetvā	1874	
PA_atk-s05_13a1:1874_2	purimanayeneva jūtagītaṃ gāyitvā pāsake khipati. Brāhmaṇo māṇavikāya tapassa bhinnabhāvaṃ	1874	
PA_atk-s05_13a1:1874_3	ajānanto “ṭhapetvā mama māṇavika”nti āha. Evaṃ vadantopi parājitoyeva. Rājā jinitvā	1874	
PA_atk-s05_13a1:1874_4	“brāhmaṇa, kiṃ vadesi, māṇavikāya te tapo bhinno, tvaṃ ‘mātugāmaṃ gabbhato paṭṭhāya	1874	
PA_atk-s05_13a1:1874_5	rakkhanto sattasu ṭhānesu ārakkhaṃ karonto rakkhituṃ sakkhissāmī’ti maññasi, mātugāmo	1874	
PA_atk-s05_13a1:1874_6	nāma kucchiyaṃ pakkhipitvā carantenāpi rakkhituṃ na sakkā, ekapurisikā itthī nāma	1874	
PA_atk-s05_13a1:1874_7	natthi, tava māṇavikā ‘naccitukāmāmhī’ti vatvā vīṇaṃ vādentassa tava sāṭakena mukhaṃ	1874	
PA_atk-s05_13a1:1874_8	bandhitvā attano jāraṃ tava sīse kapparena paharāpetvā uyyojesi, idāni kiṃ kathesī”ti	1874	
PA_atk-s05_13a1:1874_9	vatvā imaṃ gāthamāha –	1874	
PA_atk-s05_13a1:1876	“Yaṃ brāhmaṇo avādesi, vīṇaṃ samukhaveṭhito;	187	
PA_atk-s05_13a1:1877	Aṇḍabhūtābhatā bhariyā, tāsu ko jātu vissase”ti.	187	
PA_atk-s05_13a1:1878_0	Tattha yaṃ brāhmaṇo avādesi, vīṇaṃ samukhaveṭhitoti yena kāraṇena brāhmaṇo ghanasāṭakena	1878	
PA_atk-s05_13a1:1878_1	saha mukhena veṭhito hutvā vīṇaṃ vādesi, taṃ kāraṇaṃ na jānātīti attho. Tañhi sā	1878	
PA_atk-s05_13a1:1878_2	vañcetukāmā evamakāsi. Brāhmaṇo pana taṃ itthiṃ bahumāyābhāvaṃ ajānanto mātugāmassa	1878	
PA_atk-s05_13a1:1878_3	saddahitvā “maṃ esā lajjatī”ti evaṃsaññī ahosi, tenassa aññāṇabhāvaṃ pakāsento rājā	1878	
PA_atk-s05_13a1:1878_4	evamāha, ayametthādhippāyo. Aṇḍabhūtābhatā bhariyāti aṇḍaṃ vuccati bījaṃ, bījabhūtā	1878	
PA_atk-s05_13a1:1878_5	mātukucchito anikkhantakāleyeva ābhatā ānītā, bhatāti vā puṭṭhāti attho. Kā sā? Bhariyā	1878	
PA_atk-s05_13a1:1878_6	pajāpati pādaparicārikā. Sā hi bhattavatthādīhi bharitabbatāya, bhinnasaṃvaratāya,	1878	
PA_atk-s05_13a1:1878_7	lokadhammehi bharitatāya vā “bhariyā”ti vuccati. Tāsu ko jātu vissaseti jātūti ekaṃsādhivacanaṃ,	1878	
PA_atk-s05_13a1:1878_8	tāsu mātukucchito paṭṭhāya rakkhiyamānāsupi evaṃ vippakāraṃ āpajjantīsu bhariyāsu	1878	
PA_atk-s05_13a1:1878_9	ko nāma paṇḍito puriso ekaṃsena vissase, “nibbikārā esā mayī”ti ko saddaheyyāti attho.	1878	
PA_atk-s05_13a1:1878_10	Asaddhammavasena hi āmantakesu nimantakesu vijjamānesu mātugāmo nāma na sakkā rakkhitunti.	18781	
PA_atk-s05_13a1:1879_0	Evaṃ bodhisatto brāhmaṇassa dhammaṃ desesi. Brāhmaṇo bodhisattassa dhammadesanaṃ	1879	
PA_atk-s05_13a1:1879_1	sutvā nivesanaṃ gantvā taṃ māṇavikaṃ āha – “tayā kira evarūpaṃ pāpakammaṃ kata”nti?	1879	
PA_atk-s05_13a1:1879_2	“Ayya, ko evamāha, na karomi, ‘ahameva pahariṃ, na añño koci’. Sace na saddahatha,	1879	
PA_atk-s05_13a1:1879_3	ahaṃ ‘tumhe ṭhapetvā aññassa purisassa hatthasamphassaṃ na jānāmī’ti saccakiriyaṃ	1879	
PA_atk-s05_13a1:1879_4	katvā aggiṃ pavisitvā tumhe saddahāpessāmī”ti. Brāhmaṇo “evaṃ hotū”ti mahantaṃ dārurāsiṃ	1879	
PA_atk-s05_13a1:1879_5	kāretvā aggiṃ katvā taṃ pakkosāpetvā “sace attano saddahasi, aggiṃ pavisāhī”ti āha.	1879	
PA_atk-s05_13a1:1880_0	Māṇavikā attano paricārikaṃ paṭhamameva sikkhāpesi “amma, tava puttaṃ tattha gantvā	1880	
PA_atk-s05_13a1:1880_1	mama aggiṃ pavisanakāle hatthaggahaṇaṃ kātuṃ vadehī”ti. Sā gantvā tathā avaca. Dhutto	1880	
PA_atk-s05_13a1:1880_2	āgantvā parisamajjhe aṭṭhāsi. Sā māṇavikā brāhmaṇaṃ vañcetukāmā mahājanamajjhe ṭhatvā	1880	
PA_atk-s05_13a1:1880_3	“brāhmaṇa, taṃ ṭhapetvā aññassa purisassa hatthasamphassaṃ nāma na jānāmi, iminā	1880	
PA_atk-s05_13a1:1880_4	saccena ayaṃ aggi mā maṃ jhāpesī”ti aggiṃ pavisituṃ āraddhā. Tasmiṃ khaṇe dhutto	1880	
PA_atk-s05_13a1:1880_5	“passatha bho purohitabrāhmaṇassa kammaṃ, evarūpaṃ mātugāmaṃ aggiṃ pavesāpetī”ti	1880	
PA_atk-s05_13a1:1880_6	gantvā taṃ māṇavikaṃ hatthe gaṇhi. Sā hatthaṃ vissajjāpetvā purohitaṃ āha – “ayya,	1880	
PA_atk-s05_13a1:1880_7	mama saccakiriyā bhinnā, na sakkā aggiṃ pavisitu”nti. “Kiṃkāraṇā”ti? “Ajja mayā evarūpā	1880	
PA_atk-s05_13a1:1880_8	saccakiriyā katā ‘ṭhapetvā mama sāmikaṃ aññassa purisassa hatthasamphassaṃ na jānāmī’ti,	1880	
PA_atk-s05_13a1:1880_9	idāni camhi iminā purisena hatthe gahitā”ti. Brāhmaṇo “vañcito ahaṃ imāyā”ti ñatvā	1880	
PA_atk-s05_13a1:1880_10	taṃ pothetvā nīharāpesi. Evaṃ asaddhammasamannāgatā kiretā itthiyo tāva mahantampi	18801	
PA_atk-s05_13a1:1880_11	pāpakammaṃ katvā attano sāmikaṃ vañcetuṃ “nāhaṃ evarūpaṃ kammaṃ karomī”ti divasampi	18801	
PA_atk-s05_13a1:1880_12	sapathaṃ kurumānā nānācittāva honti. Tena vuttaṃ –	18801	
PA_atk-s05_13a1:1881	“Corīnaṃ bahubuddhīnaṃ, yāsu saccaṃ sudullabhaṃ;	188	
PA_atk-s05_13a1:1882	Thīnaṃ bhāvo durājāno, macchassevodake gataṃ. ;	188	
PA_atk-s05_13a1:1883	“Musā tāsaṃ yathā saccaṃ, saccaṃ tāsaṃ yathā musā;	188	
PA_atk-s05_13a1:1884	Gāvo bahi tiṇasseva, omasanti varaṃ varaṃ.	188	
PA_atk-s05_13a1:1885	“Coriyo kathinā hetā, vāḷā ca lapasakkharā;	188	
PA_atk-s05_13a1:1886	Na tā kiñci na jānanti, yaṃ manussesu vañcana”nti. ;	188	
PA_atk-s05_13a1:1887_0	Satthā “evaṃ arakkhiyo mātugāmo”ti imaṃ dhammadesanaṃ āharitvā saccāni pakāsesi,	1887	
PA_atk-s05_13a1:1887_1	saccapariyosāne ukkaṇṭhitabhikkhu sotāpattiphale patiṭṭhahi. Satthāpi anusandhiṃ	1887	
PA_atk-s05_13a1:1887_2	ghaṭetvā jātakaṃ samodhānesi “tadā bārāṇasirājā ahameva ahosi”nti.	1887	
PA_atk-s05_13a1:1888	Aṇḍabhūtajātakavaṇṇanā dutiyā.	188	
PA_atk-s05_13a1:1890	[63] 3. Takkapaṇḍitajātakavaṇṇanā	189	
PA_atk-s05_13a1:1891_0	Kodhanā akataññū cāti idaṃ satthā jetavane viharanto ukkaṇṭhitabhikkhuññevārabbha	1891	
PA_atk-s05_13a1:1891_1	kathesi. Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti	1891	
PA_atk-s05_13a1:1891_2	vutte “itthiyo nāma bhikkhu akataññū mittadubbhā, kasmā tā nissāya ukkaṇṭhitosī”ti vatvā atītaṃ āhari.	1891	
PA_atk-s05_13a1:1892_0	Atīte bārāṇasiyaṃ brahmadatte rajjaṃ kārente bodhisatto isipabbajjaṃ pabbajitvā gaṅgātīre	1892	
PA_atk-s05_13a1:1892_1	assamaṃ māpetvā samāpattiyo ceva abhiññāyo ca nibbattetvā jhānasukhena viharati.	1892	
PA_atk-s05_13a1:1892_2	Tasmiṃ samaye bārāṇasiseṭṭhino dhītā duṭṭhakumārī nāma caṇḍā ahosi pharusā, dāsakammakare	1892	
PA_atk-s05_13a1:1892_3	akkosati paribhāsati paharati. Atha naṃ ekadivasaṃ parivāramanussā gahetvā “gaṅgāya	1892	
PA_atk-s05_13a1:1892_4	kīḷissāmā”ti agamaṃsu. Tesaṃ kīḷantānaññeva sūriyatthaṅgamanavelā jātā, megho uṭṭhahi,	1892	
PA_atk-s05_13a1:1892_5	manussā meghaṃ disvā ito cito ca vegena palāyiṃsu. Seṭṭhidhītāyapi dāsakammakarā	1892	
PA_atk-s05_13a1:1892_6	“ajja amhehi etissā piṭṭhiṃ passituṃ vaṭṭatī”ti taṃ antoudakasmiṃyeva chaḍḍetvā uttariṃsu.	1892	
PA_atk-s05_13a1:1892_7	Devo pāvassi, sūriyopi atthaṅgato, andhakāro jāto. Te tāya vināva gehaṃ gantvā “kahaṃ	1892	
PA_atk-s05_13a1:1892_8	sā”ti vutte “gaṅgāto tāva uttiṇṇā, atha naṃ na jānāma kahaṃ gatā”ti. Ñātakā vicinitvāpi na passiṃsu.	1892	
PA_atk-s05_13a1:1893_0	Sā mahāviravaṃ viravantī udakena vuyhamānā aḍḍharattasamaye bodhisattassa paṇṇasālāsamīpaṃ	1893	
PA_atk-s05_13a1:1893_1	pāpuṇi. So tassā saddaṃ sutvā “mātugāmassa saddo eso, parittāṇamassā karissāmī”ti	1893	
PA_atk-s05_13a1:1893_2	tiṇukkaṃ ādāya nadītīraṃ gantvā taṃ disvā “mā bhāyi, mā bhāyī”ti assāsetvā nāgabalo	1893	
PA_atk-s05_13a1:1893_3	thāmasampanno bodhisatto nadiṃ taramāno gantvā taṃ ukkhipitvā assamapadaṃ ānetvā	1893	
PA_atk-s05_13a1:1893_4	aggiṃ katvā adāsi. Sīte vigate madhurāni phalāphalāni upanāmesi. Tāni khāditvā ṭhitaṃ	1893	
PA_atk-s05_13a1:1893_5	“kattha vāsikāsi, kathañca gaṅgāya patitāsī”ti pucchi. Sā taṃ pavattiṃ ārocesi. Atha	1893	
PA_atk-s05_13a1:1893_6	naṃ “tvaṃ idheva vasā”ti paṇṇasālāya vasāpento dvīhatīhaṃ sayaṃ abbhokāse vasitvā	1893	
PA_atk-s05_13a1:1893_7	“idāni gacchā”ti āha. Sā “imaṃ tāpasaṃ sīlabhedaṃ pāpetvā gahetvā gamissāmī”ti na	1893	
PA_atk-s05_13a1:1893_8	gacchati. Atha gacchante kāle itthikuttaṃ itthilīlaṃ dassetvā tassa sīlabhedaṃ katvā	1893	
PA_atk-s05_13a1:1893_9	jhānaṃ antaradhāpesi. So taṃ gahetvā araññeyeva vasati. Atha naṃ sā āha “ayya, kiṃ	1893	
PA_atk-s05_13a1:1893_10	no araññavāsena, manussapathaṃ gamissāmā”ti? So taṃ ādāya ekaṃ paccantagāmakaṃ gantvā	18931	
PA_atk-s05_13a1:1893_11	takkabhatiyā jīvikaṃ kappetvā taṃ poseti. Tassa takkaṃ vikkiṇitvā jīvatīti “takkapaṇḍito”ti	18931	
PA_atk-s05_13a1:1893_12	nāmaṃ akaṃsu. Athassa gāmavāsino paribbayaṃ datvā “amhākaṃ suyuttaduyuttakaṃ ācikkhanto	18931	
PA_atk-s05_13a1:1893_13	ettha vasā”ti gāmadvāre kuṭiyaṃ vāsesuṃ.	18931	
PA_atk-s05_13a1:1894_0	Tena ca samayena corā pabbatā oruyha paccantaṃ paharanti. Te ekadivasaṃ taṃ gāmaṃ	1894	
PA_atk-s05_13a1:1894_1	paharitvā gāmavāsikehiyeva bhaṇḍikā ukkhipāpetvā gacchantā tampi seṭṭhidhītaraṃ gahetvā	1894	
PA_atk-s05_13a1:1894_2	attano vasanaṭṭhānaṃ gantvā sesajane vissajjesuṃ. Corajeṭṭhako pana tassā rūpe bajjhitvā	1894	
PA_atk-s05_13a1:1894_3	taṃ attano bhariyaṃ akāsi. Bodhisatto “itthannāmā kaha”nti pucchi. “Corajeṭṭhakena	1894	
PA_atk-s05_13a1:1894_4	gahetvā attano bhariyā katā”ti ca sutvāpi “na sā tattha mayā vinā vasissati, palāyitvā	1894	
PA_atk-s05_13a1:1894_5	āgacchissatī”ti tassā āgamanaṃ olokento tattheva vasi.	1894	
PA_atk-s05_13a1:1895_0	Seṭṭhidhītāpi cintesi “ahaṃ idha sukhaṃ vasāmi, kadāci maṃ takkapaṇḍito kiñcideva	1895	
PA_atk-s05_13a1:1895_1	nissāya āgantvā ito ādāya gaccheyya, atha etasmā sukhā parihāyissāmi, yannūnāhaṃ	1895	
PA_atk-s05_13a1:1895_2	sampiyāyamānā viya taṃ pakkosāpetvā ghātāpeyya”nti. Sā ekaṃ manussaṃ pakkositvā “ahaṃ	1895	
PA_atk-s05_13a1:1895_3	idha dukkhaṃ jīvāmi, takkapaṇḍito āgantvā maṃ ādāya gacchatū”ti sāsanaṃ pesesi. So	1895	
PA_atk-s05_13a1:1895_4	taṃ sāsanaṃ sutvā saddahitvā tattha gantvā gāmadvāre ṭhatvā sāsanaṃ pesesi. Sā nikkhamitvā	1895	
PA_atk-s05_13a1:1895_5	taṃ disvā “ayya, sace mayaṃ idāni gacchissāma, corajeṭṭhako anubandhitvā ubhopi amhe	1895	
PA_atk-s05_13a1:1895_6	ghātessati, rattibhāge gacchissāmā”ti taṃ ānetvā bhojetvā koṭṭhake nisīdāpetvā sāyaṃ	1895	
PA_atk-s05_13a1:1895_7	corajeṭṭhakassa āgantvā suraṃ pivitvā mattakāle “sāmi, sace imāya velāya tava sattuṃ	1895	
PA_atk-s05_13a1:1895_8	passeyyāsi, kinti naṃ kareyyāsī”ti āha. “Idañcidañca karissāmīti”. “Kiṃ pana so dūre,	1895	
PA_atk-s05_13a1:1895_9	nanu koṭṭhake nisinno”ti? Corajeṭṭhako ukkaṃ ādāya tattha gantvā taṃ disvā gahetvā	1895	
PA_atk-s05_13a1:1895_10	gehamajjhe pātetvā kapparādīhi yathāruciṃ pothesi. So pothiyamānopi aññaṃ kiñci avatvā	18951	
PA_atk-s05_13a1:1895_11	“kodhanā akataññū ca, pisuṇā mittabhedikā”ti ettakameva vadati. Coro taṃ pothetvā	18951	
PA_atk-s05_13a1:1895_12	bandhitvā nipajjāpetvā sāyamāsaṃ bhuñjitvā sayi. Pabuddho jiṇṇāya surāya puna taṃ	18951	
PA_atk-s05_13a1:1895_13	pothetuṃ ārabhi, sopi tāneva cattāri padāni vadati.	18951	
PA_atk-s05_13a1:1896_0	Coro cintesi “ayaṃ evaṃ pothiyamānopi aññaṃ kiñci avatvā imāneva cattāri padāni vadati,	1896	
PA_atk-s05_13a1:1896_1	pucchissāmi na”nti tassā suttabhāvaṃ ñatvā taṃ pucchi “ambho tvaṃ evaṃ pothiyamānopi	1896	
PA_atk-s05_13a1:1896_2	kasmā etāneva padāni vadasī”ti? Takkapaṇḍito “tena hi suṇāhī”ti taṃ kāraṇaṃ ādito	1896	
PA_atk-s05_13a1:1896_3	paṭṭhāya kathesi. “Ahaṃ pubbe araññavāsiko eko tāpaso jhānalābhī, svāhaṃ etaṃ gaṅgāya	1896	
PA_atk-s05_13a1:1896_4	vuyhamānaṃ uttāretvā paṭijaggiṃ. Atha maṃ esā palobhetvā jhānā parihāpesi, svāhaṃ	1896	
PA_atk-s05_13a1:1896_5	araññaṃ pahāya etaṃ posento paccantagāmake vasāmi, athesā corehi idhānītā ‘ahaṃ dukkhaṃ	1896	
PA_atk-s05_13a1:1896_6	vasāmi, āgantvā maṃ netū’ti mayhaṃ sāsanaṃ pesetvā idāni tava hatthe pātesi, iminā	1896	
PA_atk-s05_13a1:1896_7	kāraṇenāhaṃ evaṃ kathemī”ti. Coro cintesi “yā esā evarūpe guṇasampanne upakārake	1896	
PA_atk-s05_13a1:1896_8	evaṃ vippaṭipajji, sā mayhaṃ kataraṃ nāma upaddavaṃ na kareyya, māretabbā esā”ti	1896	
PA_atk-s05_13a1:1896_9	so takkapaṇḍitaṃ assāsetvā taṃ pabodhetvā khaggaṃ ādāya nikkhamma “etaṃ purisaṃ gāmadvāre	1896	
PA_atk-s05_13a1:1896_10	ghātessāmī”ti vatvā tāya saddhiṃ bahigāmaṃ gantvā “etaṃ hatthe gaṇhā”ti taṃ tāya	18961	
PA_atk-s05_13a1:1896_11	hatthe gāhāpetvā khaggaṃ ādāya takkapaṇḍitaṃ paharanto viya taṃ dvidhā chinditvā	18961	
PA_atk-s05_13a1:1896_12	sasīsaṃ nhāpetvā takkapaṇḍitaṃ katipāhaṃ paṇītena bhojanena santappetvā idāni kahaṃ	18961	
PA_atk-s05_13a1:1896_13	gamissasī”ti āha. Takkapaṇḍito “gharāvāsena me kiccaṃ natthi, isipabbajjaṃ pabbajitvā	18961	
PA_atk-s05_13a1:1896_14	tattheva araññe vasissāmī”ti āha. “Tena hi ahampi pabbajissāmī”ti ubhopi pabbajitvā	18961	
PA_atk-s05_13a1:1896_15	taṃ araññāyatanaṃ gantvā pañca abhiññā aṭṭha ca samāpattiyo nibbattetvā jīvitapariyosāne	18961	
PA_atk-s05_13a1:1896_16	brahmalokūpagā ahesuṃ.	18961	
PA_atk-s05_13a1:1897	Satthā imāni dve vatthūni kathetvā anusandhiṃ ghaṭetvā abhisambuddho hutvā imaṃ gāthamāha –	189	
PA_atk-s05_13a1:1899	“Kodhanā akataññū ca, pisuṇā mittabhedikā;	189	
PA_atk-s05_13a1:1900	Brahmacariyaṃ cara bhikkhu, so sukhaṃ na vihāhisī”ti.	190	
PA_atk-s05_13a1:1901_0	Tatrāyaṃ piṇḍattho – bhikkhu itthiyo nāmetā kodhanā, uppannaṃ kodhaṃ nivāretuṃ na	1901	
PA_atk-s05_13a1:1901_1	sakkonti. Akataññū ca, atimahantampi upakāraṃ na jānanti. Pisuṇā ca, piyasuññabhāvakaraṇameva	1901	
PA_atk-s05_13a1:1901_2	kathaṃ kathenti. Mittabhedikā, mitte bhindanti, mittabhedanakathaṃ kathanasīlāyeva,	1901	
PA_atk-s05_13a1:1901_3	evarūpehi pāpadhammehi samannāgatā etā. Kiṃ te etāhi, brahmacariyaṃ cara bhikkhu,	1901	
PA_atk-s05_13a1:1901_4	ayañhi methunavirati parisuddhaṭṭhena brahmacariyaṃ nāma, taṃ cara. So sukhaṃ na	1901	
PA_atk-s05_13a1:1901_5	vihāhisīti so tvaṃ etaṃ brahmacariyavāsaṃ vasanto jhānasukhaṃ maggasukhaṃ phalasukhañca	1901	
PA_atk-s05_13a1:1901_6	na vihāhisi, etaṃ sukhaṃ na vijahissati, etasmā sukhā na parihāyissasīti attho. “Na	1901	
PA_atk-s05_13a1:1901_7	parihāhisī”tipi pāṭho, ayamevattho.	1901	
PA_atk-s05_13a1:1902_0	Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu	1902	
PA_atk-s05_13a1:1902_1	sotāpattiphale patiṭṭhahi. Satthā jātakaṃ samodhānesi – “tadā corajeṭṭhako ānando	1902	
PA_atk-s05_13a1:1902_2	ahosi, takkapaṇḍito pana ahameva ahosi”nti.	1902	
PA_atk-s05_13a1:1903	Takkapaṇḍitajātakavaṇṇanā tatiyā.	190	
PA_atk-s05_13a1:1905	[64] 4. Durājānajātakavaṇṇanā	190	
PA_atk-s05_13a1:1906_0	Māsu nandi icchati manti idaṃ satthā jetavane viharanto ekaṃ upāsakaṃ ārabbha kathesi.	1906	
PA_atk-s05_13a1:1906_1	Eko kira sāvatthivāsī upāsako tīsu saraṇesu pañcasu ca sīlesu patiṭṭhito buddhamāmako,	1906	
PA_atk-s05_13a1:1906_2	dhammamāmako, saṅghamāmako, bhariyā panassa dussīlā pāpadhammā. Yaṃ divasaṃ micchācāraṃ	1906	
PA_atk-s05_13a1:1906_3	carati, taṃ divasaṃ satakītadāsī viya hoti, micchācārassa pana akatadivase sāminī	1906	
PA_atk-s05_13a1:1906_4	viya hoti caṇḍā pharusā. So tassā bhāvaṃ jānituṃ na sakkoti, atha tāya ubbāḷho buddhūpaṭṭhānaṃ	1906	
PA_atk-s05_13a1:1906_5	na gacchati. Atha naṃ ekadivasaṃ gandhapupphādīni ādāya āgantvā vanditvā nisinnaṃ	1906	
PA_atk-s05_13a1:1906_6	satthā āha – “kiṃ nu kho tvaṃ, upāsaka, sattaṭṭha divase buddhūpaṭṭhānaṃ nāgacchasī”ti.	1906	
PA_atk-s05_13a1:1906_7	Gharaṇī me, bhante, ekasmiṃ divase satakītadāsī viya hoti, ekasmiṃ divase sāminī	1906	
PA_atk-s05_13a1:1906_8	viya caṇḍā pharusā. Ahaṃ tassā bhāvaṃ jānituṃ na sakkomi, svāhaṃ tāya ubbāḷho buddhūpaṭṭhānaṃ	1906	
PA_atk-s05_13a1:1906_9	nāgacchāmīti. Athassa vacanaṃ sutvā satthā “upāsaka, ‘mātugāmassa bhāvo nāma dujjāno’ti	1906	
PA_atk-s05_13a1:1906_10	pubbepi te paṇḍitā kathayiṃsu, tvaṃ pana taṃ bhavasaṅkhepagatattā sallakkhetuṃ na	19061	
PA_atk-s05_13a1:1906_11	sakkosī”ti vatvā tena yācito atītaṃ āhari.	19061	
PA_atk-s05_13a1:1907_0	Atīte bārāṇasiyaṃ brahmadatte rajjaṃ kārente bodhisatto disāpāmokkho ācariyo hutvā	1907	
PA_atk-s05_13a1:1907_1	pañca māṇavakasatāni sippaṃ sikkhāpeti. Atheko tiroraṭṭhavāsiko brāhmaṇamāṇavako	1907	
PA_atk-s05_13a1:1907_2	āgantvā tassa santike sippaṃ uggaṇhanto ekāya itthiyā paṭibaddhacitto hutvā taṃ bhariyaṃ	1907	
PA_atk-s05_13a1:1907_3	katvā tasmiṃyeva bārāṇasinagare vasanto dve tisso velāyo ācariyassa upaṭṭhānaṃ na	1907	
PA_atk-s05_13a1:1907_4	gacchati. Sā panassa bhariyā dussīlā pāpadhammā. Micchācāraṃ ciṇṇadivase dāsī viya	1907	
PA_atk-s05_13a1:1907_5	hoti, aciṇṇadivase sāminī viya hoti caṇḍā pharusā. So tassā bhāvaṃ jānituṃ asakkonto	1907	
PA_atk-s05_13a1:1907_6	tāya ubbāḷho ākulacitto ācariyassa upaṭṭhānaṃ na gacchati. Atha naṃ sattaṭṭha divase	1907	
PA_atk-s05_13a1:1907_7	atikkamitvā āgataṃ “kiṃ, māṇava, na paññāyasī”ti ācariyo pucchi. So “bhariyā maṃ,	1907	
PA_atk-s05_13a1:1907_8	ācariya, ekadivasaṃ icchati pattheti, dāsī viya nihatamānā hoti. Ekadivasaṃ sāminī	1907	
PA_atk-s05_13a1:1907_9	viya thaddhā caṇḍā pharusā, ahaṃ tassā bhāvaṃ jānituṃ na sakkomi, tāya ubbāḷho ākulacitto	1907	
PA_atk-s05_13a1:1907_10	tumhākaṃ upaṭṭhānaṃ nāgatomhī”ti. Ācariyo “evametaṃ, māṇava, itthiyo nāma anācāraṃ	19071	
PA_atk-s05_13a1:1907_11	ciṇṇadivase sāmikaṃ anuvattanti, dāsī viya nihatamānā honti. Anāciṇṇadivase pana	19071	
PA_atk-s05_13a1:1907_12	mānatthaddhā hutvā sāmikaṃ na gaṇenti. Evaṃ itthiyo nāmetā anācārā dussīlā, tāsaṃ	19071	
PA_atk-s05_13a1:1907_13	bhāvo nāma dujjāno, tāsu icchantīsupi anicchantīsupi majjhatteneva bhavitabba”nti	19071	
PA_atk-s05_13a1:1907_14	vatvā tassovādavasena imaṃ gāthamāha –	19071	
PA_atk-s05_13a1:1909	“Mā su nandi icchati maṃ, mā su soci na micchati;	190	
PA_atk-s05_13a1:1910	Thīnaṃ bhāvo durājāno, macchassevodake gata”nti.	191	
PA_atk-s05_13a1:1911_0	Tattha mā su nandi icchati manti su-kāro nipātamattaṃ, “ayaṃ itthī maṃ icchati pattheti,	1911	
PA_atk-s05_13a1:1911_1	mayi sinehaṃ karotī”ti mā tussi. Mā su soci na micchatīti “ayaṃ maṃ na icchatī”tipi	1911	
PA_atk-s05_13a1:1911_2	mā soci, tassā icchamānāya nandiṃ, na icchamānāya ca sokaṃ akatvā majjhattova hohīti	1911	
PA_atk-s05_13a1:1911_3	dīpeti. Thīnaṃ bhāvo durājānoti itthīnaṃ bhāvo nāma itthimāyāya paṭicchannattā durājāno.	1911	
PA_atk-s05_13a1:1911_4	Yathā kiṃ? Macchassevodake gatanti yathā macchassa gamanaṃ udakena paṭicchannattā	1911	
PA_atk-s05_13a1:1911_5	dujjānaṃ, teneva so kevaṭṭe āgate udakena gamanaṃ paṭicchādetvā palāyati, attānaṃ	1911	
PA_atk-s05_13a1:1911_6	gaṇhituṃ na deti, evameva itthiyo mahantampi dussīlakammaṃ katvā “mayaṃ evarūpaṃ	1911	
PA_atk-s05_13a1:1911_7	na karomā”ti attanā katakammaṃ itthimāyāya paṭicchādetvā sāmike vañcenti. Evaṃ itthiyo	1911	
PA_atk-s05_13a1:1911_8	nāmetā pāpadhammā durājānā, tāsu majjhattoyeva sukhito hotīti.	1911	
PA_atk-s05_13a1:1912_0	Evaṃ bodhisatto antevāsikassa ovādaṃ adāsi. Tato paṭṭhāya so tassā upari majjhattova	1912	
PA_atk-s05_13a1:1912_1	ahosi. Sāpissa bhariyā “ācariyena kira me dussīlabhāvo ñāto”ti tato paṭṭhāya na anācāraṃ	1912	
PA_atk-s05_13a1:1912_2	cari. Sāpi tassa upāsakassa itthī “sammāsambuddhena kira mayhaṃ durācārabhāvo ñāto”ti	1912	
PA_atk-s05_13a1:1912_3	tato paṭṭhāya pāpakammaṃ nāma na akāsi.	1912	
PA_atk-s05_13a1:1913_0	Satthāpi imaṃ dhammadesanaṃ āharitvā saccāni pakāsesi, saccapariyosāne so upāsako	1913	
PA_atk-s05_13a1:1913_1	sotāpattiphale patiṭṭhahi, satthā anusandhiṃ ghaṭetvā jātakaṃ samodhānesi – “tadā	1913	
PA_atk-s05_13a1:1913_2	jayampatikāyeva idāni jayampatikā, ācariyo pana ahameva ahosi”nti.	1913	
PA_atk-s05_13a1:1914	Durājānajātakavaṇṇanā catutthā.	191	
PA_atk-s05_13a1:1916	[65] 5. Anabhiratijātakavaṇṇanā	191	
PA_atk-s05_13a1:1917_0	Yathā nadī ca pantho cāti idaṃ satthā jetavane viharanto tathārūpaṃyeva upāsakaṃ	1917	
PA_atk-s05_13a1:1917_1	ārabbha kathesi. So pana pariggaṇhanto tassā dussīlabhāvaṃ ñatvā bhaṇḍito cittabyākulatāya	1917	
PA_atk-s05_13a1:1917_2	sattaṭṭha divase upaṭṭhānaṃ nāgamāsi. So ekadivasaṃ vihāraṃ gantvā tathāgataṃ vanditvā	1917	
PA_atk-s05_13a1:1917_3	nisinno “kasmā sattaṭṭha divasāni nāgatosī”ti vutte “bhariyā me, bhante, dussīlā,	1917	
PA_atk-s05_13a1:1917_4	tassā upari byākulacittatāya nāgatomhī”ti āha. Satthā “upāsaka, itthīsu ‘anācārā	1917	
PA_atk-s05_13a1:1917_5	etā’ti kopaṃ akatvā majjhatteneva bhavituṃ vaṭṭatīti pubbepi te paṇḍitā kathayiṃsu,	1917	
PA_atk-s05_13a1:1917_6	tvaṃ pana bhavantarena paṭicchannattā taṃ kāraṇaṃ na sallakkhesī”ti vatvā tena yācito atītaṃ āhari.	1917	
PA_atk-s05_13a1:1918_0	Atīte bārāṇasiyaṃ brahmadatte rajjaṃ kārente bodhisatto purimanayeneva disāpāmokkho	1918	
PA_atk-s05_13a1:1918_1	ācariyo ahosi. Athassa antevāsiko bhariyāya dosaṃ disvā byākulacittatāya katipāhaṃ	1918	
PA_atk-s05_13a1:1918_2	anāgantvā ekadivasaṃ ācariyena pucchito taṃ kāraṇaṃ nivedesi. Athassa ācariyo “tāta,	1918	
PA_atk-s05_13a1:1918_3	itthiyo nāma sabbasādhāraṇā, tāsu ‘dussīlā etā’ti paṇḍitā kopaṃ na karontī”ti vatvā	1918	
PA_atk-s05_13a1:1918_4	ovādavasena imaṃ gāthamāha –	1918	
PA_atk-s05_13a1:1920	“Yathā nadī ca panto ca, pānāgāraṃ sabhā papā;	192	
PA_atk-s05_13a1:1921	Evaṃ lokitthiyo nāma, nāsaṃ kujjhanti paṇḍitā”ti.	192	
PA_atk-s05_13a1:1922_0	Tattha yathā nadīti yathā anekatitthā nadī nhānatthāya sampattasampattānaṃ caṇḍālādīnampi	1922	
PA_atk-s05_13a1:1922_1	khattiyādīnampi sādhāraṇā, na tattha koci nhāyituṃ na labhati nāma. “Pantho”tiādīsupi	1922	
PA_atk-s05_13a1:1922_2	yathā mahāmaggopi sabbesaṃ sādhāraṇo, na koci tena gantuṃ na labhati. Pānāgārampi	1922	
PA_atk-s05_13a1:1922_3	surāgehaṃ sabbesaṃ sādhāraṇaṃ, yo yo pātukāmo, sabbo tattha pavisateva. Puññatthikehi	1922	
PA_atk-s05_13a1:1922_4	tattha tattha manussānaṃ nivāsatthāya katā sabhāpi sādhāraṇā, na tattha koci pavisituṃ	1922	
PA_atk-s05_13a1:1922_5	na labhati. Mahāmagge pānīyacāṭiyo ṭhapetvā katā papāpi sabbesaṃ sādhāraṇā, na tattha	1922	
PA_atk-s05_13a1:1922_6	koci pānīyaṃ pivituṃ na labhati. Evaṃ lokitthiyo nāmāti evameva tāta māṇava imasmiṃ	1922	
PA_atk-s05_13a1:1922_7	loke itthiyopi sabbasādhāraṇāva, teneva ca sādhāraṇaṭṭhena nadīpanthapānāgārasabhāpapāsadisā.	1922	
PA_atk-s05_13a1:1922_8	Tasmā nāsaṃ kujjhanti paṇḍitā, etāsaṃ itthīnaṃ “lāmikā etā anācārā dussīlā sabbasādhāraṇā”ti	1922	
PA_atk-s05_13a1:1922_9	cintetvā paṇḍitā chekā buddhisampannā na kujjhantīti.	1922	
PA_atk-s05_13a1:1923_0	Evaṃ bodhisatto antevāsikassa ovādaṃ adāsi, so taṃ ovādaṃ sutvā majjhatto ahosi.	1923	
PA_atk-s05_13a1:1923_1	Bhariyāpissa “ācariyena kiramhi ñātā”ti tato paṭṭhāya pāpakammaṃ na akāsi. Tassapi	1923	
PA_atk-s05_13a1:1923_2	upāsakassa bhariyā “satthārā kiramhi ñātā”ti tato paṭṭhāya pāpakammaṃ na akāsi.	1923	
PA_atk-s05_13a1:1924_0	Satthā imaṃ dhammadesanaṃ āharitvā saccāni pakāsesi, saccapariyosāne upāsako sotāpattiphale	1924	
PA_atk-s05_13a1:1924_1	patiṭṭhahi. Satthāpi anusandhiṃ ghaṭetvā jātakaṃ samodhānesi – “tadā jayampatikāva	1924	
PA_atk-s05_13a1:1924_2	etarahi jayampatikā, ācariyabrāhmaṇo pana ahameva ahosi”nti.	1924	
PA_atk-s05_13a1:1925	Anabhiratijātakavaṇṇanā pañcamā.	192	
PA_atk-s05_13a1:1927	[66] 6. Mudulakkhaṇajātakavaṇṇanā	192	
PA_atk-s05_13a1:1928_0	Ekā icchā pure āsīti idaṃ satthā jetavane viharanto saṃkilesaṃ ārabbha kathesi. Eko	1928	
PA_atk-s05_13a1:1928_1	kira sāvatthivāsī kulaputto satthu dhammadesanaṃ sutvā ratanasāsane uraṃ datvā pabbajitvā	1928	
PA_atk-s05_13a1:1928_2	paṭipannako yogāvacaro avissaṭṭhakammaṭṭhāno hutvā ekadivasaṃ sāvatthiyaṃ piṇḍāya	1928	
PA_atk-s05_13a1:1928_3	caranto ekaṃ alaṅkatapaṭiyattaṃ itthiṃ disvā subhavasena indriyāni bhinditvā olokesi.	1928	
PA_atk-s05_13a1:1928_4	Tassa abbhantare kileso cali, vāsiyā ākoṭitakhīrarukkho viya ahosi. So tato paṭṭhāya	1928	
PA_atk-s05_13a1:1928_5	kilesavasiko hutvā neva kāyassādaṃ na cittassādaṃ labhati, bhantamigasappaṭibhāgo	1928	
PA_atk-s05_13a1:1928_6	sāsane anabhirato parūḷhakesalomanakho kiliṭṭhacīvaro ahosi. Athassa indriyavikāraṃ	1928	
PA_atk-s05_13a1:1928_7	disvā sahāyakā bhikkhū “kiṃ nu kho te, āvuso, na yathā porāṇāni indriyānī”ti pucchiṃsu.	1928	
PA_atk-s05_13a1:1928_8	Anabhiratosmi, āvusoti.	1928	
PA_atk-s05_13a1:1929_0	Atha naṃ te satthu santikaṃ nayiṃsu. Satthā “kiṃ, bhikkhave, anicchamānaṃ bhikkhuṃ	1929	
PA_atk-s05_13a1:1929_1	ādāya āgatatthā”ti pucchi. “Ayaṃ, bhante, bhikkhu anabhirato”ti? “Saccaṃ bhikkhū”ti.	1929	
PA_atk-s05_13a1:1929_2	“Saccaṃ bhagavā”ti. “Ko taṃ ukkaṇṭhāpesī”ti? “Ahaṃ, bhante, piṇḍāya caranto ekaṃ	1929	
PA_atk-s05_13a1:1929_3	itthiṃ disvā indriyāni bhinditvā olokesiṃ, atha me kileso cali, tenamhi ukkaṇṭhito”ti.	1929	
PA_atk-s05_13a1:1929_4	Atha naṃ satthā “anacchariyametaṃ bhikkhu, yaṃ tvaṃ indriyāni bhinditvā visabhāgārammaṇaṃ	1929	
PA_atk-s05_13a1:1929_5	subhavasena olokento kilesehi kampito, pubbe pañcābhiññā aṭṭhasamāpattilābhino jhānabalena	1929	
PA_atk-s05_13a1:1929_6	kilese vikkhambhetvā visuddhacittā gaganatalacarā bodhisattāpi indriyāni bhinditvā	1929	
PA_atk-s05_13a1:1929_7	visabhāgārammaṇaṃ olokayamānā jhānā parihāyitvā kilesehi kampitā mahādukkhaṃ anubhaviṃsu.	1929	
PA_atk-s05_13a1:1929_8	Na hi sineruuppāṭanakavāto hatthimattaṃ muṇḍapabbataṃ, mahājambuummūlakavāto chinnataṭe	1929	
PA_atk-s05_13a1:1929_9	virūḷhagacchakaṃ, mahāsamuddaṃ vā pana sosanakavāto khuddakataḷākaṃ kismiñcideva	1929	
PA_atk-s05_13a1:1929_10	gaṇeti, evaṃ uttamabuddhīnaṃ nāma visuddhacittānaṃ bodhisattānaṃ aññāṇabhāvakarā	19291	
PA_atk-s05_13a1:1929_11	kilesā tayi kiṃ lajjissanti, visuddhāpi sattā saṃkilissanti, uttamayasasamaṅginopi	19291	
PA_atk-s05_13a1:1929_12	āyasakyaṃ pāpuṇantī”ti vatvā atītaṃ āhari.	19291	
PA_atk-s05_13a1:1930_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekassa mahāvibhavassa	1930	
PA_atk-s05_13a1:1930_1	brāhmaṇassa kule nibbattitvā viññutaṃ patto sabbasippānaṃ pāraṃ gantvā kāme pahāya	1930	
PA_atk-s05_13a1:1930_2	isipabbajjaṃ pabbajitvā kasiṇaparikammaṃ katvā pañca abhiññā ca aṭṭha samāpattiyo	1930	
PA_atk-s05_13a1:1930_3	ca uppādetvā jhānasukhena vītināmento himavantappadese vāsaṃ kappesi. So ekasmiṃ	1930	
PA_atk-s05_13a1:1930_4	kāle loṇambilasevanatthāya himavantā otaritvā bārāṇasiṃ patvā rājuyyāne vasitvā punadivase	1930	
PA_atk-s05_13a1:1930_5	katasarīrapaṭijaggano rattavākamayaṃ nivāsanapārupanaṃ saṇṭhāpetvā ajinacammaṃ ekasmiṃ	1930	
PA_atk-s05_13a1:1930_6	aṃse katvā jaṭāmaṇḍalaṃ bandhitvā bhikkhābhājanamādāya bārāṇasiyaṃ bhikkhāya caramāno	1930	
PA_atk-s05_13a1:1930_7	rañño gharadvāraṃ sampāpuṇi. Rājā tassa iriyāpatheyeva pasīditvā pakkosāpetvā mahārahe	1930	
PA_atk-s05_13a1:1930_8	āsane nisīdāpetvā paṇītena khādanīyabhojanīyena santappetvā katānumodanaṃ uyyāne	1930	
PA_atk-s05_13a1:1930_9	vasanatthāya yāci. So sampaṭicchitvā rājagehe bhuñjitvā rājakulaṃ ovadamāno tasmiṃ	1930	
PA_atk-s05_13a1:1930_10	uyyāne soḷasa vassāni vasi.	19301	
PA_atk-s05_13a1:1931_0	Athekadivasaṃ rājā kupitaṃ paccantaṃ vūpasametuṃ gacchanto mudulakkhaṇaṃ nāma aggamahesiṃ	1931	
PA_atk-s05_13a1:1931_1	“appamattā ayyassa upaṭṭhānaṃ karohī”ti vatvā agamāsi. Bodhisatto rañño gatakālato	1931	
PA_atk-s05_13a1:1931_2	paṭṭhāya attano ruccanavelāya rājagehaṃ gacchati. Athekadivasaṃ mudulakkhaṇā bodhisattassa	1931	
PA_atk-s05_13a1:1931_3	āhāraṃ sampādetvā – “ajja ayyo cirāyatī”ti gandhodakena nhāyitvā sabbālaṅkārapaṭimaṇḍitā	1931	
PA_atk-s05_13a1:1931_4	mahātale cūḷasayanaṃ paññāpetvā bodhisattassa āgamanaṃ olokayamānā nipajji. Bodhisattopi	1931	
PA_atk-s05_13a1:1931_5	attano velaṃ sallakkhetvā jhānā vuṭṭhāya ākāseneva rājanivesanaṃ agamāsi. Mudulakkhaṇā	1931	
PA_atk-s05_13a1:1931_6	vākacīrasaddaṃ sutvāva “ayyo, āgato”ti vegena uṭṭhahi, tassā vegena uṭṭhahantiyā	1931	
PA_atk-s05_13a1:1931_7	maṭṭhasāṭako bhassi. Tāpasopi sīhapañjarena pavisanto deviyā visabhāgarūpārammaṇaṃ	1931	
PA_atk-s05_13a1:1931_8	indriyāni bhinditvā subhavasena olokesi. Athassa abbhantare kileso cali, vāsiyā pahaṭakhīrarukkho	1931	
PA_atk-s05_13a1:1931_9	viya ahosi. Tāvadevassa jhānaṃ antaradhāyi, chinnapakkho kāko viya ahosi. So ṭhitakova	1931	
PA_atk-s05_13a1:1931_10	āhāraṃ gahetvā abhuñjitvāva kilesakampito pāsādā oruyha uyyānaṃ gantvā paṇṇasālaṃ	19311	
PA_atk-s05_13a1:1931_11	pavisitvā phalakattharaṇasayanassa heṭṭhā āhāraṃ ṭhapetvā visabhāgārammaṇena baddho	19311	
PA_atk-s05_13a1:1931_12	kilesagginā ḍayhamāno nirāhāratāya sussamāno satta divasāni phalakattharaṇe nipajji.	19311	
PA_atk-s05_13a1:1932_0	Sattame divase rājā paccantaṃ vūpasametvā āgato nagaraṃ padakkhiṇaṃ katvā nivesanaṃ	1932	
PA_atk-s05_13a1:1932_1	agantvāva “ayyaṃ passissāmī”ti uyyānaṃ gantvā paṇṇasālaṃ pavisitvā taṃ nipannakaṃ	1932	
PA_atk-s05_13a1:1932_2	disvā “ekaṃ aphāsukaṃ jātaṃ maññe”ti paṇṇasālaṃ sodhāpetvā pāde parimajjanto “kiṃ,	1932	
PA_atk-s05_13a1:1932_3	ayya, aphāsuka”nti pucchi. “Mahārāja aññaṃ me aphāsukaṃ natthi, kilesavasena panamhi	1932	
PA_atk-s05_13a1:1932_4	paṭibaddhacitto jāto”ti. “Kahaṃ paṭibaddhaṃ te, ayya, citta”nti? “Mudulakkhaṇāya,	1932	
PA_atk-s05_13a1:1932_5	mahārājā”ti. “Sādhu ayya, ahaṃ mudulakkhaṇaṃ tumhākaṃ dammī”ti tāpasaṃ ādāya nivesanaṃ	1932	
PA_atk-s05_13a1:1932_6	pavisitvā deviṃ sabbālaṅkārapaṭimaṇḍitaṃ katvā tāpasassa adāsi. Dadamānoyeva ca mudulakkhaṇāya	1932	
PA_atk-s05_13a1:1932_7	saññamadāsi “tayā attano balena ayyaṃ rakkhituṃ vāyamitabba”nti. “Sādhu, deva, rakkhissāmī”ti.	1932	
PA_atk-s05_13a1:1932_8	Tāpaso deviṃ gahetvā rājanivesanā otari.	1932	
PA_atk-s05_13a1:1933_0	Atha naṃ mahādvārato nikkhantakāle “ayya, amhākaṃ ekaṃ gehaṃ laddhuṃ vaṭṭati, gaccha,	1933	
PA_atk-s05_13a1:1933_1	rājānaṃ gehaṃ yācāhī”ti āha. Tāpaso gantvā gehaṃ yāci. Rājā manussānaṃ vaccakuṭikiccaṃ	1933	
PA_atk-s05_13a1:1933_2	sādhayamānaṃ ekaṃ chaḍḍitagehaṃ dāpesi. So deviṃ gahetvā tattha agamāsi, sā pavisituṃ	1933	
PA_atk-s05_13a1:1933_3	na icchati. “Kiṃkāraṇā na pavisasī”ti? “Asucibhāvenā”ti. Idāni “kiṃ karomī”ti. “Paṭijaggāhi	1933	
PA_atk-s05_13a1:1933_4	na”nti vatvā rañño santikaṃ pesetvā “gaccha, kuddālaṃ āhara, pacchiṃ āharā”ti āharāpetvā	1933	
PA_atk-s05_13a1:1933_5	asuciñca saṅkārañca chaḍḍāpetvā gāmayaṃ āharāpetvā limpāpetvā punapi “gaccha, mañcaṃ	1933	
PA_atk-s05_13a1:1933_6	āhara, pīṭhaṃ āhara, attharaṇaṃ āhara, cāṭiṃ āhara, ghaṭaṃ āharā”ti ekamekaṃ āharāpetvā	1933	
PA_atk-s05_13a1:1933_7	puna udakāharaṇādīnaṃ atthāya āṇāpesi. So ghaṭaṃ ādāya udakaṃ āharitvā cāṭiṃ pūretvā	1933	
PA_atk-s05_13a1:1933_8	nhānodakaṃ sajjetvā sayanaṃ atthari. Atha naṃ sayane ekato nisinnaṃ dāṭhikāsu gahetvā	1933	
PA_atk-s05_13a1:1933_9	“tava samaṇabhāvaṃ vā brāhmaṇabhāvaṃ vā na jānāsī”ti oṇametvā attano abhimukhaṃ ākaḍḍhi.	1933	
PA_atk-s05_13a1:1933_10	So tasmiṃ kāle satiṃ paṭilabhi, ettakaṃ pana kālaṃ aññāṇī ahosi. Evaṃ aññāṇakaraṇā	19331	
PA_atk-s05_13a1:1933_11	kilesā nāma. “Kāmacchandanīvaraṇaṃ, bhikkhave, andhakaraṇaṃ aññāṇakaraṇa”ntiādi cettha vattabbaṃ.	19331	
PA_atk-s05_13a1:1934_0	So satiṃ paṭilabhitvā cintesi “ayaṃ taṇhā vaḍḍhamānā mama catūhi apāyehi sīsaṃ ukkhipituṃ	1934	
PA_atk-s05_13a1:1934_1	na dassati, ajjeva mayā imaṃ rañño niyyādetvā himavantaṃ pavisituṃ vaṭṭatī”ti. So	1934	
PA_atk-s05_13a1:1934_2	taṃ ādāya rājānaṃ upasaṅkamitvā “mahārāja, tava deviyā mayhaṃ attho natthi, kevalaṃ	1934	
PA_atk-s05_13a1:1934_3	me imaṃ nissāya taṇhā vaḍḍhitā”ti vatvā imaṃ gāthamāha –	1934	
PA_atk-s05_13a1:1936	“Ekā icchā pure āsi, aladdhā mudulakkhaṇaṃ;	193	
PA_atk-s05_13a1:1937	Yato laddhā aḷārakkhī, icchā icchaṃ vijāyathā”ti.	193	
PA_atk-s05_13a1:1938_0	Tatrāyaṃ piṇḍattho – mahārāja, mayhaṃ imaṃ tava deviṃ mudulakkhaṇaṃ alabhitvā pure	1938	
PA_atk-s05_13a1:1938_1	“aho vatāhaṃ etaṃ labheyya”nti ekā icchā āsi, ekāva taṇhā uppajji. Yato pana me ayaṃ	1938	
PA_atk-s05_13a1:1938_2	aḷārakkhī visālanettā sobhanalocanā laddhā, atha me sā purimikā icchā gehataṇhaṃ	1938	
PA_atk-s05_13a1:1938_3	upakaraṇataṇhaṃ upabhogataṇhanti uparūpari aññaṃ nānappakāraṃ icchaṃ vijāyatha janesi	1938	
PA_atk-s05_13a1:1938_4	uppādesi. Sā kho pana me evaṃ vaḍḍhamānā icchā apāyato sīsaṃ ukkhipituṃ na dassati,	1938	
PA_atk-s05_13a1:1938_5	alaṃ me imāya, tvaññeva tava bhariyaṃ gaṇha, ahaṃ pana himavantaṃ gamissāmīti tāvadeva	1938	
PA_atk-s05_13a1:1938_6	naṭṭhaṃ jhānaṃ uppādetvā ākāse nisinno dhammaṃ desetvā rañño ovādaṃ datvā ākāseneva	1938	
PA_atk-s05_13a1:1938_7	himavantaṃ gantvā puna manussapathaṃ nāma nāgamāsi, brahmavihāre pana bhāvetvā aparihīnajjhāno	1938	
PA_atk-s05_13a1:1938_8	brahmaloke nibbatti.	1938	
PA_atk-s05_13a1:1939_0	Satthā imaṃ dhammadesanaṃ āharitvā saccāni pakāsesi, saccapariyosāne so bhikkhu arahattaphale	1939	
PA_atk-s05_13a1:1939_1	patiṭṭhahi. Satthāpi anusandhiṃ ghaṭetvā jātakaṃ samodhānesi – “tadā rājā ānando	1939	
PA_atk-s05_13a1:1939_2	ahosi, mudulakkhaṇā uppalavaṇṇā, isi pana ahameva ahosi”nti.	1939	
PA_atk-s05_13a1:1940	Mudulakkhaṇajātakavaṇṇanā chaṭṭhā.	194	
PA_atk-s05_13a1:1942	[67] 7. Ucchaṅgajātakavaṇṇanā	194	
PA_atk-s05_13a1:1943_0	Ucchaṅge deva me puttoti idaṃ satthā jetavane viharanto aññataraṃ jānapaditthiṃ ārabbha	1943	
PA_atk-s05_13a1:1943_1	kathesi. Ekasmiñhi samaye kosalaraṭṭhe tayo janā aññatarasmiṃ aṭavimukhe kasanti.	1943	
PA_atk-s05_13a1:1943_2	Tasmiṃ samaye antoaṭaviyaṃ corā manusse vilumpitvā palāyiṃsu. Manussā te core pariyesitvā	1943	
PA_atk-s05_13a1:1943_3	apassantā taṃ ṭhānaṃ āgamma “tumhe aṭaviyaṃ vilumpitvā idāni kassakā viya hothā”ti	1943	
PA_atk-s05_13a1:1943_4	“te corā ime”ti bandhitvā ānetvā kosalarañño adaṃsu. Athekā itthī āgantvā “acchādanaṃ	1943	
PA_atk-s05_13a1:1943_5	me detha, acchādanaṃ me dethā”ti paridevantī punappunaṃ rājanivesanaṃ pariyāti. Rājā	1943	
PA_atk-s05_13a1:1943_6	tassā saddaṃ sutvā “gacchatha, detha imissā acchādana”nti āha. Manussā sāṭakaṃ gahetvā	1943	
PA_atk-s05_13a1:1943_7	adaṃsu. Sā taṃ disvā “nāhaṃ etaṃ acchādanaṃ yācāmi, sāmikacchādanaṃ yācāmī”ti āha.	1943	
PA_atk-s05_13a1:1943_8	Manussā gantvā rañño ārocayiṃsu “na kiresā idaṃ acchādanaṃ katheti, sāmikacchādanaṃ	1943	
PA_atk-s05_13a1:1943_9	kathetī”ti. Atha naṃ rājā pakkosāpetvā “tvaṃ kira sāmikacchādanaṃ yācasī”ti pucchi.	1943	
PA_atk-s05_13a1:1943_10	Āma, deva, itthiyā hi sāmiko acchādanaṃ nāma, sāmike hi asati sahassamūlampi sāṭakaṃ	19431	
PA_atk-s05_13a1:1943_11	nivatthā itthī naggāyeva nāma. Imassa panatthassa sādhanatthaṃ –	19431	
PA_atk-s05_13a1:1944	“Naggā nadī anūdakā, naggaṃ raṭṭhaṃ arājakaṃ;	194	
PA_atk-s05_13a1:1945	Itthīpi vidhavā naggā, yassāpi dasa bhātaro”ti. –	194	
PA_atk-s05_13a1:1946	Idaṃ suttaṃ āharitabbaṃ.	194	
PA_atk-s05_13a1:1947_0	Rājā tassā pasanno “ime te tayo janā ke hontī”ti pucchi. “Eko me, deva, sāmiko, eko	1947	
PA_atk-s05_13a1:1947_1	bhātā, eko putto”ti. Rājā “ahaṃ te tuṭṭho, imesu tīsu ekaṃ demi, kataraṃ icchasī”ti	1947	
PA_atk-s05_13a1:1947_2	pucchi. Sā āha “ahaṃ, deva, jīvamānā ekaṃ sāmikaṃ labhissāmi, puttampi labhissāmiyeva,	1947	
PA_atk-s05_13a1:1947_3	mātāpitūnaṃ pana me matattā bhātāva dullabho, bhātaraṃ me dehi, devā”ti. Rājā tussitvā	1947	
PA_atk-s05_13a1:1947_4	tayopi vissajjesi. Evaṃ taṃ ekikaṃ nissāya te tayo janā dukkhato muttā. Taṃ kāraṇaṃ	1947	
PA_atk-s05_13a1:1947_5	bhikkhusaṅghe pākaṭaṃ jātaṃ. Athekadivasaṃ bhikkhū dhammasabhāyaṃ sannipatitā “āvuso,	1947	
PA_atk-s05_13a1:1947_6	ekaṃ itthiṃ nissāya tayo janā dukkhato muttā”ti tassā guṇakathāya nisīdiṃsu. Satthā	1947	
PA_atk-s05_13a1:1947_7	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	1947	
PA_atk-s05_13a1:1947_8	vutte “na, bhikkhave, esā itthī idāneva te tayo jane dukkhā moceti, pubbepi mocesiyevā”ti vatvā atītaṃ āhari.	1947	
PA_atk-s05_13a1:1948_0	Atīte bārāṇasiyaṃ brahmadatte rajjaṃ kārente tayo janā aṭavimukhe kasantīti sabbaṃ	1948	
PA_atk-s05_13a1:1948_1	purimasadisameva. Tadā pana raññā “tīsu janesu kaṃ icchasī”ti vutte sā āha – “tayopi	1948	
PA_atk-s05_13a1:1948_2	dātuṃ na sakkotha, devā”ti? “Āma, na sakkomī”ti. “Sace tayo dātuṃ na sakkotha, bhātaraṃ	1948	
PA_atk-s05_13a1:1948_3	me dethā”ti. “Puttaṃ vā sāmikaṃ vā gaṇha, kiṃ te bhātarā”ti ca vuttā “ete nāma deva	1948	
PA_atk-s05_13a1:1948_4	sulabhā, bhātā pana dullabho”ti vatvā imaṃ gāthamāha –	1948	
PA_atk-s05_13a1:1950	“Ucchaṅge deva me putto, pathe dhāvantiyā pati;	195	
PA_atk-s05_13a1:1951	Tañca desaṃ na passāmi, yato sodariyamānaye”ti.	195	
PA_atk-s05_13a1:1952_0	Tattha ucchaṅge, deva, me puttoti deva, mayhaṃ putto ucchaṅgeyeva. Yathā hi araññaṃ	1952	
PA_atk-s05_13a1:1952_1	pavisitvā ucchaṅge katvā ḍākaṃ uccinitvā tattha pakkhipantiyā ucchaṅge ḍākaṃ nāma	1952	
PA_atk-s05_13a1:1952_2	sulabhaṃ hoti, evaṃ itthiyā puttopi sulabho ucchaṅge ḍākasadisova. Tena vuttaṃ “ucchaṅge,	1952	
PA_atk-s05_13a1:1952_3	deva, me putto”ti. Pathe dhāvantiyā patīti maggaṃ āruyha ekikāya gacchamānāyapi hi	1952	
PA_atk-s05_13a1:1952_4	itthiyā pati nāma sulabho, diṭṭhadiṭṭhoyeva hoti. Tena vuttaṃ “pathe dhāvantiyā patī”ti.	1952	
PA_atk-s05_13a1:1952_5	Tañca desaṃ na passāmi, yato sodariyamānayeti yasmā pana me mātāpitaro natthi, tasmā	1952	
PA_atk-s05_13a1:1952_6	idāni taṃ mātukucchisaṅkhātaṃ aññaṃ desaṃ na passāmi. Yato ahaṃ samāne udare jātattā	1952	
PA_atk-s05_13a1:1952_7	saudariyasaṅkhātaṃ bhātaraṃ āneyyaṃ, tasmā bhātaraṃyeva me dethāti.	1952	
PA_atk-s05_13a1:1953	Rājā “saccaṃ esā vadatī”ti tuṭṭhacitto tayopi jane bandhanāgārato ānetvā adāsi, sā tayopi te gahetvā gatā.	195	
PA_atk-s05_13a1:1954_0	Satthāpi “na, bhikkhave, idāneva, pubbepesā ime tayo jane dukkhato mocesiyevā”ti	1954	
PA_atk-s05_13a1:1954_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “atīte cattārova	1954	
PA_atk-s05_13a1:1954_2	etarahi cattāro, rājā pana ahameva ahosi”nti.	1954	
PA_atk-s05_13a1:1955	Ucchaṅgajātakavaṇṇanā sattamā.	195	
PA_atk-s05_13a1:1957	[68] 8. Sāketajātakavaṇṇanā	195	
PA_atk-s05_13a1:1958_0	Yasmiṃ mano nivisatīti idaṃ satthā sāketaṃ nissāya añjanavane viharanto ekaṃ brāhmaṇaṃ	1958	
PA_atk-s05_13a1:1958_1	ārabbha kathesi. Bhagavato kira bhikkhusaṅghaparivutassa sāketaṃ piṇḍāya pavisanakāle	1958	
PA_atk-s05_13a1:1958_2	eko sāketanagaravāsī mahallakabrāhmaṇo nagarato bahi gacchanto antaradvāre dasabalaṃ	1958	
PA_atk-s05_13a1:1958_3	disvā pādesu patitvā gopphakesu gāḷhaṃ gahetvā “tāta, nanu nāma puttehi jiṇṇakāle	1958	
PA_atk-s05_13a1:1958_4	mātāpitaro paṭijaggitabbā, kasmā ettakaṃ kālaṃ amhākaṃ attānaṃ na dassesi? Mayā tāva	1958	
PA_atk-s05_13a1:1958_5	diṭṭhosi, mātaraṃ pana passituṃ ehī”ti satthāraṃ gahetvā attano gehaṃ agamāsi. Satthā	1958	
PA_atk-s05_13a1:1958_6	tattha gantvā nisīdi paññatte āsane saddhiṃ bhikkhusaṅghena. Brāhmaṇīpi āgantvā satthu	1958	
PA_atk-s05_13a1:1958_7	pādesu patitvā “tāta, ettakaṃ kālaṃ kahaṃ gatosi, nanu nāma mātāpitaro mahallakakāle	1958	
PA_atk-s05_13a1:1958_8	upaṭṭhātabbā”ti paridevi. Puttadhītaropi “etha, bhātaraṃ vandathā”ti vandāpesi. Ubho	1958	
PA_atk-s05_13a1:1958_9	tuṭṭhamānasā mahādānaṃ adaṃsu. Satthā bhattakiccaṃ niṭṭhāpetvā tesaṃ dvinnampi janānaṃ	1958	
PA_atk-s05_13a1:1958_10	jarāsuttaṃ kathesi. Suttapariyosāne ubhopi anāgāmiphale patiṭṭhahiṃsu. Satthā uṭṭhāyāsanā	19581	
PA_atk-s05_13a1:1958_11	añjanavanameva agamāsi.	19581	
PA_atk-s05_13a1:1959_0	Bhikkhū dhammasabhāyaṃ sannisinnā kathaṃ samuṭṭhāpesuṃ “āvuso, brāhmaṇo ‘tathāgatassa	1959	
PA_atk-s05_13a1:1959_1	pitā suddhodano, mātā mahāmāyā’ti jānāti, jānantova saddhiṃ brāhmaṇiyā tathāgataṃ	1959	
PA_atk-s05_13a1:1959_2	‘amhākaṃ putto’ti vadati, satthāpi adhivāseti. Kiṃ nu kho kāraṇa”nti? Satthā tesaṃ	1959	
PA_atk-s05_13a1:1959_3	kathaṃ sutvā “bhikkhave, ubhopi te attano puttameva ‘putto’ti vadantī”ti vatvā atītaṃ āhari.	1959	
PA_atk-s05_13a1:1960_0	Bhikkhave, ayaṃ brāhmaṇo atīte nirantaraṃ pañca jātisatāni mayhaṃ pitā ahosi, pañca	1960	
PA_atk-s05_13a1:1960_1	jātisatāni cūḷapitā, pañca jātisatāni mahāpitā. Esāpi brāhmaṇī nirantarameva pañca	1960	
PA_atk-s05_13a1:1960_2	jātisatāni mātā ahosi, pañca jātisatāni cūḷamātā, pañca jātisatāni mahāmātā. Evāhaṃ	1960	
PA_atk-s05_13a1:1960_3	diyaḍḍhajātisahassaṃ brāhmaṇassa hatthe saṃvaḍḍho, diyaḍḍhajātisahassaṃ brāhmaṇiyā	1960	
PA_atk-s05_13a1:1960_4	hatthe saṃvaḍḍhoti tīṇi jātisahassāni kathetvā abhisambuddho hutvā imaṃ gāthamāha –	1960	
PA_atk-s05_13a1:1962	“Yasmiṃ mano nivisati, cittañcāpi pasīdati;	196	
PA_atk-s05_13a1:1963	Adiṭṭhapubbake pose, kāmaṃ tasmimpi vissase”ti.	196	
PA_atk-s05_13a1:1964_0	Tattha yasmiṃ mano nivisatīti yasmiṃ puggale diṭṭhamatteyeva cittaṃ patiṭṭhāti. Cittañcāpi	1964	
PA_atk-s05_13a1:1964_1	pasīdatīti yasmiṃ diṭṭhamatte cittaṃ pasīdati, mudukaṃ hoti. Adiṭṭhapubbake poseti	1964	
PA_atk-s05_13a1:1964_2	pakatiyā tasmiṃ attabhāve adiṭṭhapubbepi puggale. Kāmaṃ tasmimpi vissaseti anubhūtapubbasineheneva	1964	
PA_atk-s05_13a1:1964_3	tasmimpi puggale ekaṃsena vissase, vissāsaṃ āpajjatiyevāti attho.	1964	
PA_atk-s05_13a1:1965	Evaṃ satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā brāhmaṇo ca brāhmaṇī ca ete eva ahesuṃ, putto pana ahameva ahosi”nti.	196	
PA_atk-s05_13a1:1966	Sāketajātakavaṇṇanā aṭṭhamā.	196	
PA_atk-s05_13a1:1968	[69] 9. Visavantajātakavaṇṇanā	196	
PA_atk-s05_13a1:1969_0	Dhiratthu taṃ visaṃ vantanti idaṃ satthā jetavane viharanto dhammasenāpatiṃ ārabbha	1969	
PA_atk-s05_13a1:1969_1	kathesi. Therassa kira piṭṭhakhajjakakhādanakāle manussā saṅghassa bahuṃ piṭṭhakhādanīyaṃ	1969	
PA_atk-s05_13a1:1969_2	gahetvā vihāraṃ agamaṃsu, bhikkhusaṅghassa gahitāvasesaṃ bahu atirittaṃ ahosi. Manussā	1969	
PA_atk-s05_13a1:1969_3	“bhante, antogāmagatānampi gaṇhathā”ti āhaṃsu. Tasmiṃ khaṇe therassa saddhivihāriko	1969	
PA_atk-s05_13a1:1969_4	daharo antogāme hoti, tassa koṭṭhāsaṃ gahetvā tasmiṃ anāgacchante “atidivā hotī”ti	1969	
PA_atk-s05_13a1:1969_5	therassa adaṃsu. Therena tasmiṃ paribhutte daharo agamāsi. Atha naṃ thero “mayaṃ,	1969	
PA_atk-s05_13a1:1969_6	āvuso, tuyhaṃ ṭhapitakhādanīyaṃ paribhuñjimhā”ti āha. So “madhuraṃ nāma, bhante,	1969	
PA_atk-s05_13a1:1969_7	kassa appiya”nti āha. Mahātherassa saṃvego uppajji. So ito paṭṭhāya “piṭṭhakhādanīyaṃ	1969	
PA_atk-s05_13a1:1969_8	na khādissāmī”ti adhiṭṭhāsi. Tato paṭṭhāya kira sāriputtattherena piṭṭhakhādanīyaṃ	1969	
PA_atk-s05_13a1:1969_9	nāma na khāditapubbaṃ. Tassa piṭṭhakhādanīyaṃ akhādanabhāvo bhikkhusaṅghe pākaṭo	1969	
PA_atk-s05_13a1:1969_10	jāto. Bhikkhū taṃ kathaṃ kathentā dhammasabhāyaṃ nisīdiṃsu. Atha satthā āgantvā “kāya	19691	
PA_atk-s05_13a1:1969_11	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “bhikkhave,	19691	
PA_atk-s05_13a1:1969_12	sāriputto ekavāraṃ jahitakaṃ jīvitaṃ pariccajantopi puna na gaṇhātiyevā”ti vatvā atītaṃ āhari.	19691	
PA_atk-s05_13a1:1970_0	Atīte bārāṇasiyaṃ brahmadatte rajjaṃ kārente bodhisatto visavejjakule nibbattitvā	1970	
PA_atk-s05_13a1:1970_1	vejjakammena jīvikaṃ kappesi. Athekaṃ janapadamanussaṃ sappo ḍaṃsi, tassa ñātakā	1970	
PA_atk-s05_13a1:1970_2	pamādaṃ akatvā khippaṃ vejjaṃ ānayiṃsu. Vejjo āha “kiṃ tāva osadhena, paribhāvetvā	1970	
PA_atk-s05_13a1:1970_3	visaṃ harāmi, daṭṭhasappaṃ āvāhetvā daṭṭhaṭṭhānato teneva visaṃ ākaḍḍhāpemī”ti. “Sappaṃ	1970	
PA_atk-s05_13a1:1970_4	āvāhetvā visaṃ ākaḍḍhāpehī”ti. So sappaṃ āvāhetvā “tayā ayaṃ daṭṭho”ti āha. “Āma,	1970	
PA_atk-s05_13a1:1970_5	mayā”ti. “Tayā daṭṭhaṭṭhānato tvaññeva mukhena visaṃ ākaḍḍhāhī”ti. “Mayā ekavāraṃ	1970	
PA_atk-s05_13a1:1970_6	jahitakaṃ puna na gahitapubbaṃ, nāhaṃ mayā jahitavisaṃ ākaḍḍhissāmī”ti. So dārūni	1970	
PA_atk-s05_13a1:1970_7	āharāpetvā aggiṃ katvā āha “sace attano visaṃ nākaḍḍhasi, imaṃ aggiṃ pavisā”ti. Sappo	1970	
PA_atk-s05_13a1:1970_8	“api aggiṃ pavisissāmi, nevattanā ekavāraṃ jahitavisaṃ paccāharissāmī”ti vatvā imaṃ gāthamāha –	1970	
PA_atk-s05_13a1:1972	“Dhiratthu taṃ visaṃ vantaṃ, yamahaṃ jīvitakāraṇā;	197	
PA_atk-s05_13a1:1973	Vantaṃ paccāharissāmi, mataṃ me jīvitā vara”nti.	197	
PA_atk-s05_13a1:1974_0	Tattha dhiratthūti garahatthe nipāto. Taṃ visanti yamahaṃ jīvitakāraṇā vantaṃ visaṃ	1974	
PA_atk-s05_13a1:1974_1	paccāharissāmi, taṃ vantaṃ visaṃ dhiratthu. Mataṃ me jīvitā varanti tassa visassa	1974	
PA_atk-s05_13a1:1974_2	apaccāharaṇakāraṇā yaṃ aggiṃ pavisitvā maraṇaṃ, taṃ mama jīvitato varanti attho.	1974	
PA_atk-s05_13a1:1975_0	Evañca pana vatvā aggiṃ pavisituṃ pāyāsi. Atha naṃ vejjo nivāretvā taṃ purisaṃ osadhehi	1975	
PA_atk-s05_13a1:1975_1	ca mantehi ca nibbisaṃ arogaṃ katvā sappassa sīlāni datvā “ito paṭṭhāya mā kañci	1975	
PA_atk-s05_13a1:1975_2	viheṭhesī”ti vatvā vissajjesi.	1975	
PA_atk-s05_13a1:1976_0	Satthāpi “na, bhikkhave, sāriputto ekavāraṃ jahitakaṃ jīvitampi pariccajanto puna	1976	
PA_atk-s05_13a1:1976_1	gaṇhātī”ti imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā	1976	
PA_atk-s05_13a1:1976_2	sappo sāriputto ahosi, vejjo pana ahameva ahosi”nti.	1976	
PA_atk-s05_13a1:1977	Visavantajātakavaṇṇanā navamā.	197	
PA_atk-s05_13a1:1979	[70] 10. Kuddālajātakavaṇṇanā	197	
PA_atk-s05_13a1:1980_0	Na taṃ jitaṃ sādhu jitanti idaṃ satthā jetavane viharanto cittahatthasāriputtaṃ ārabbha	1980	
PA_atk-s05_13a1:1980_1	kathesi. So kira sāvatthiyaṃ eko kuladārako. Athekadivasaṃ kasitvā āgacchanto vihāraṃ	1980	
PA_atk-s05_13a1:1980_2	pavisitvā ekassa therassa pattato siniddhaṃ madhuraṃ paṇītabhojanaṃ labhitvā cintesi	1980	
PA_atk-s05_13a1:1980_3	“mayaṃ rattindivaṃ sahatthena nānākammāni kurumānāpi evarūpaṃ madhurāhāraṃ na labhāma,	1980	
PA_atk-s05_13a1:1980_4	mayāpi samaṇena bhavitabba”nti. So pabbajitvā māsaḍḍhamāsaccayena ayoniso manasikaronto	1980	
PA_atk-s05_13a1:1980_5	kilesavasiko hutvā vibbhamitvā puna bhattena kilamanto āgantvā pabbajitvā abhidhammaṃ	1980	
PA_atk-s05_13a1:1980_6	uggaṇhi. Imināva upāyena cha vāre vibbhamitvā pabbajito. Tato sattame bhikkhubhāve	1980	
PA_atk-s05_13a1:1980_7	sattappakaraṇiko hutvā bahū bhikkhū dhammaṃ vācento vipassanaṃ vaḍḍhetvā arahattaṃ	1980	
PA_atk-s05_13a1:1980_8	pāpuṇi. Athassa sahāyakā bhikkhū “kiṃ nu kho, āvuso cittahattha, pubbe viya te etarahi	1980	
PA_atk-s05_13a1:1980_9	kilesā na vaḍḍhantī”ti parihāsaṃ kariṃsu. “Āvuso, abhabbo dāni ahaṃ ito paṭṭhāya gihibhāvāyā”ti.	1980	
PA_atk-s05_13a1:1981_0	Evaṃ tasmiṃ arahattaṃ patte dhammasabhāyaṃ kathā udapādi “āvuso, evarūpassa nāma	1981	
PA_atk-s05_13a1:1981_1	arahattassa upanissaye sati āyasmā cittahatthasāriputto chakkhattuṃ uppabbajito,	1981	
PA_atk-s05_13a1:1981_2	aho mahādoso puthujjanabhāvo”ti. Satthā āgantvā “kāya nuttha, bhikkhave, etarahi	1981	
PA_atk-s05_13a1:1981_3	kathāya sannisinnā”ti pucchitvā “imāya nāmā”ti vutte “bhikkhave, puthujjanacittaṃ	1981	
PA_atk-s05_13a1:1981_4	nāma lahukaṃ dunniggahaṃ, ārammaṇavasena gantvā allīyati, ekavāraṃ allīnaṃ na sakkā	1981	
PA_atk-s05_13a1:1981_5	hoti khippaṃ mocetuṃ, evarūpassa cittassa damatho sādhu. Dantameva hi taṃ sukhaṃ āvahati.	1981	
PA_atk-s05_13a1:1982	“Dunniggahassa lahuno, yatthakāmanipātino;	198	
PA_atk-s05_13a1:1983	Cittassa damatho sādhu, cittaṃ dantaṃ sukhāvahaṃ”. ;	198	
PA_atk-s05_13a1:1984_0	Tassa pana dunniggahatāya pubbe paṇḍitā ekaṃ kuddālakaṃ nissāya taṃ jahituṃ asakkontā	1984	
PA_atk-s05_13a1:1984_1	lobhavasena chakkhattuṃ uppabbajitvā sattame pabbajitabhāve jhānaṃ uppādetvā taṃ	1984	
PA_atk-s05_13a1:1984_2	lobhaṃ niggaṇhiṃsū”ti vatvā atītaṃ āhari.	1984	
PA_atk-s05_13a1:1985_0	Atīte bārāṇasiyaṃ brahmadatte rajjaṃ kārente bodhisatto paṇṇikakule nibbattitvā viññutaṃ	1985	
PA_atk-s05_13a1:1985_1	pāpuṇi, “kuddālapaṇḍito”tissa nāmaṃ ahosi. So kuddālakena bhūmiparikammaṃ katvā ḍākañceva	1985	
PA_atk-s05_13a1:1985_2	alābukumbhaṇḍaeḷālukādīni ca vapitvā tāni vikkiṇanto kapaṇajīvikaṃ kappesi. Tañhissa	1985	
PA_atk-s05_13a1:1985_3	ekaṃ kuddālakaṃ ṭhapetvā aññaṃ dhanaṃ nāma natthi. So ekadivasaṃ cintesi “kiṃ me	1985	
PA_atk-s05_13a1:1985_4	gharāvāsena, nikkhamitvā pabbajissāmī”ti. Athekadivasaṃ kuddālakaṃ paṭicchannaṭṭhāne	1985	
PA_atk-s05_13a1:1985_5	ṭhapetvā isipabbajjaṃ pabbajitvā taṃ kuddālakaṃ anussaritvā lobhaṃ chindituṃ asakkonto	1985	
PA_atk-s05_13a1:1985_6	kuṇṭhakuddālakaṃ nissāya uppabbaji. Evaṃ dutiyampi, tatiyampīti cha vāre taṃ kuddālakaṃ	1985	
PA_atk-s05_13a1:1985_7	paṭicchannaṭṭhāne nikkhipitvā pabbajito ceva uppabbajito ca.	1985	
PA_atk-s05_13a1:1986_0	Sattame pana vāre cintesi “ahaṃ imaṃ kuṇṭhakuddālakaṃ nissāya punappunaṃ uppabbajito,	1986	
PA_atk-s05_13a1:1986_1	idāni naṃ mahānadiyaṃ pakkhipitvā pabbajissāmī”ti nadītīraṃ gantvā “sacassa patitaṭṭhānaṃ	1986	
PA_atk-s05_13a1:1986_2	passissāmi, punāgantvā uddharitukāmatā bhaveyyā”ti taṃ kuddālakaṃ daṇḍe gahetvā nāgabalo	1986	
PA_atk-s05_13a1:1986_3	thāmasampanno sīsassa uparibhāge tikkhattuṃ āvijjhitvā akkhīni nimmīletvā nadīmajjhe	1986	
PA_atk-s05_13a1:1986_4	khipitvā “jitaṃ me jitaṃ me”ti tikkhattuṃ sīhanādaṃ nadi. Tasmiṃ khaṇe bārāṇasirājā	1986	
PA_atk-s05_13a1:1986_5	paccantaṃ vūpasametvā āgato nadiyā sīsaṃ nhāyitvā sabbālaṅkārapaṭimaṇḍito hatthikkhandhena	1986	
PA_atk-s05_13a1:1986_6	gacchamāno taṃ bodhisattassa saddaṃ sutvā “ayaṃ puriso ‘jitaṃ me jitaṃ me’ti vadati,	1986	
PA_atk-s05_13a1:1986_7	ko nu kho etena jito, pakkosatha na”nti pakkosāpetvā “bho purisa, ahaṃ tāva vijitasaṅgāmo	1986	
PA_atk-s05_13a1:1986_8	idāni jayaṃ gahetvā āgacchāmi, tayā pana ko jito”ti pucchi. Bodhisatto “mahārāja,	1986	
PA_atk-s05_13a1:1986_9	tayā saṅgāmasatampi saṅgāmasahassampi saṅgāmasatasahassampi jinantena dujjitameva	1986	
PA_atk-s05_13a1:1986_10	kilesānaṃ ajitattā. Ahaṃ pana mama abbhantare lobhaṃ niggaṇhanto kilese jini”nti	19861	
PA_atk-s05_13a1:1986_11	kathentoyeva mahānadiṃ oloketvā āpokasiṇārammaṇaṃ jhānaṃ nibbattetvā sampattānubhāvo	19861	
PA_atk-s05_13a1:1986_12	ākāse nisīditvā rañño dhammaṃ desento imaṃ gāthamāha –	19861	
PA_atk-s05_13a1:1988	“Na taṃ jitaṃ sādhu jitaṃ, yaṃ jitaṃ avajīyati;	198	
PA_atk-s05_13a1:1989	Taṃ kho jitaṃ sādhu jitaṃ, yaṃ jitaṃ nāvajīyatī”ti.	198	
PA_atk-s05_13a1:1990_0	Tattha na taṃ jitaṃ sādhu jitaṃ, yaṃ jitaṃ avajīyatīti yaṃ paccāmitte parājinitvā	1990	
PA_atk-s05_13a1:1990_1	raṭṭhaṃ jitaṃ paṭiladdhaṃ punapi tehi paccāmittehi avajīyati, taṃ jitaṃ sādhujitaṃ	1990	
PA_atk-s05_13a1:1990_2	nāma na hoti. Kasmā? Puna avajīyanato. Aparo nayo – jitaṃ vuccati jayo. Yo paccāmittehi	1990	
PA_atk-s05_13a1:1990_3	saddhiṃ yujjhitvā adhigato jayo puna tesu jinantesu, parājayo hoti, so na sādhu na	1990	
PA_atk-s05_13a1:1990_4	sobhano. Kasmā? Yasmā puna parājayova hoti. Taṃ kho jitaṃ sādhu jitaṃ, yaṃ jitaṃ	1990	
PA_atk-s05_13a1:1990_5	nāvajīyatīti yaṃ kho pana paccāmitte nimmathetvā jitaṃ puna tehi nāvajīyati, yo vā	1990	
PA_atk-s05_13a1:1990_6	ekavāraṃ laddho jayo na puna parājayo hoti, taṃ jitaṃ sādhu jitaṃ sobhanaṃ, so jayo	1990	
PA_atk-s05_13a1:1990_7	sādhu sobhano nāma hoti. Kasmā? Puna nāvajīyanato. Tasmā, tvaṃ mahārāja, satakkhattumpi	1990	
PA_atk-s05_13a1:1990_8	sahassakkhattumpi satasahassakkhattumpi saṅgāmasīsaṃ jinitvāpi saṅgāmayodho nāma	1990	
PA_atk-s05_13a1:1990_9	na hosi. Kiṃkāraṇā? Attano kilesānaṃ ajitattā. Yo pana ekavārampi attano abbhantare	1990	
PA_atk-s05_13a1:1990_10	kilese jināti, ayaṃ uttamo saṅgāmasīsayodhoti ākāse nisinnakova buddhalīlāya rañño	19901	
PA_atk-s05_13a1:1990_11	dhammaṃ desesi. Uttamasaṅgāmayodhabhāvo panettha –	19901	
PA_atk-s05_13a1:1991	“Yo sahassaṃ sahassena, saṅgāme mānuse jine;	199	
PA_atk-s05_13a1:1992	Ekañca jeyyamattānaṃ, sa ve saṅgāmajuttamo”ti. –	199	
PA_atk-s05_13a1:1993	Idaṃ suttaṃ sādhakaṃ.	199	
PA_atk-s05_13a1:1994_0	Rañño pana dhammaṃ suṇantasseva tadaṅgappahānavasena kilesā pahīnā, pabbajjāya cittaṃ	1994	
PA_atk-s05_13a1:1994_1	nami. Rājabalassapi tatheva kilesā pahīyiṃsu. Rājā “idāni tumhe kahaṃ gamissathā”ti	1994	
PA_atk-s05_13a1:1994_2	bodhisattaṃ pucchi. “Himavantaṃ pavisitvā isipabbajjaṃ pabbajissāmi, mahārājā”ti.	1994	
PA_atk-s05_13a1:1994_3	“Tena hi ahampi pabbajissāmī”ti bodhisatteneva saddhiṃ nikkhami, balakāyo brāhmaṇagahapatikā	1994	
PA_atk-s05_13a1:1994_4	sabbā seniyoti sabbopi tasmiṃ ṭhāne sannipatito mahājanakāyo raññā saddhiṃyeva nikkhami.	1994	
PA_atk-s05_13a1:1994_5	Bārāṇasivāsinopi “amhākaṃ kira rājā kuddālapaṇḍitassa dhammadesanaṃ sutvā pabbajjābhimukho	1994	
PA_atk-s05_13a1:1994_6	hutvā saddhiṃ balakāyena nikkhanto, mayaṃ idha kiṃ karissāmā”ti dvādasayojanikāya	1994	
PA_atk-s05_13a1:1994_7	bārāṇasiyā sakalanagaravāsino nikkhamiṃsu. Dvādasayojanikā parisā ahosi. Taṃ ādāya	1994	
PA_atk-s05_13a1:1994_8	bodhisatto himavantaṃ pāvisi.	1994	
PA_atk-s05_13a1:1995_0	Tasmiṃ khaṇe sakkassa devarañño nisinnāsanaṃ uṇhākāraṃ dassesi. So āvajjamāno “kuddālapaṇḍito	1995	
PA_atk-s05_13a1:1995_1	mahābhinikkhamanaṃ nikkhanto”ti disvā “mahāsamāgamo bhavissati, vasanaṭṭhānaṃ laddhuṃ	1995	
PA_atk-s05_13a1:1995_2	vaṭṭatī”ti vissakammaṃ āmantetvā “tāta, kuddālapaṇḍito mahābhinikkhamanaṃ nikkhanto,	1995	
PA_atk-s05_13a1:1995_3	vasanaṭṭhānaṃ laddhuṃ vaṭṭati, tvaṃ himavantappadesaṃ gantvā same bhūmibhāge dīghato	1995	
PA_atk-s05_13a1:1995_4	tiṃsayojanaṃ vitthārato pannarasayojanaṃ assamapadaṃ māpehī”ti āha. So “sādhu, devā”ti	1995	
PA_atk-s05_13a1:1995_5	paṭissuṇitvā gantvā tathā akāsi. Ayamettha saṅkhepo, vitthāro pana hatthipālajātake	1995	
PA_atk-s05_13a1:1995_6	āvi bhavissati. Idañca hi tañca ekaparicchedameva. Vissakammopi assamapade paṇṇasālaṃ	1995	
PA_atk-s05_13a1:1995_7	māpetvā dussadde mige ca sakuṇe ca amanusse ca paṭikkamāpetvā tena tena disābhāgena	1995	
PA_atk-s05_13a1:1995_8	ekapadikamaggaṃ māpetvā attano vasanaṭṭhānameva agamāsi. Kuddālapaṇḍitopi taṃ parisaṃ	1995	
PA_atk-s05_13a1:1995_9	ādāya himavantaṃ pavisitvā sakkadattiyaṃ assamapadaṃ gantvā vissakammena māpitaṃ	1995	
PA_atk-s05_13a1:1995_10	pabbajitaparikkhāraṃ gahetvā paṭhamaṃ attanā pabbajitvā pacchā parisaṃ pabbājetvā	19951	
PA_atk-s05_13a1:1995_11	assamapadaṃ bhājetvā adāsi. Satta rājāno satta rajjāni chaḍḍayiṃsu. Tiṃsayojanaṃ	19951	
PA_atk-s05_13a1:1995_12	assamapadaṃ pūri. Kuddālapaṇḍito sesakasiṇesupi parikammaṃ katvā brahmavihāre bhāvetvā	19951	
PA_atk-s05_13a1:1995_13	parisāya kammaṭṭhānaṃ ācikkhi. Sabbe samāpattilābhino hutvā brahmavihāre bhāvetvā	19951	
PA_atk-s05_13a1:1995_14	brahmalokaparāyaṇā ahesuṃ. Ye pana tesaṃ pāricariyaṃ akaṃsu, te devalokaparāyaṇā ahesuṃ.	19951	
PA_atk-s05_13a1:1996_0	Satthā “evaṃ, bhikkhave, cittaṃ nāmetaṃ kilesavasena allīnaṃ dummocayaṃ hoti, uppannā	1996	
PA_atk-s05_13a1:1996_1	lobhadhammā duppajahā, evarūpepi paṇḍite aññāṇe karontī”ti imaṃ dhammadesanaṃ āharitvā	1996	
PA_atk-s05_13a1:1996_2	saccāni pakāsesi, saccapariyosāne keci sotāpannā ahesuṃ, keci sakadāgāmino, keci	1996	
PA_atk-s05_13a1:1996_3	anāgāmino, keci arahattaṃ pāpuṇiṃsu. Satthāpi anusandhiṃ ghaṭetvā jātakaṃ samodhānesi	1996	
PA_atk-s05_13a1:1996_4	– “tadā rājā ānando ahosi, parisā buddhaparisā, kuddālapaṇḍito pana ahameva ahosi”nti.	1996	
PA_atk-s05_13a1:1997	Kuddālajātakavaṇṇanā dasamā.	199	
PA_atk-s05_13a1:1998	Itthivaggo sattamo.	199	
PA_atk-s05_13a1:1999	Tassuddānaṃ –	199	
PA_atk-s05_13a1:2000	Asātamantaṇḍabhūtaṃ, takkapaṇḍi durājānaṃ;	200	
PA_atk-s05_13a1:2001	Anabhirati mudulakkhaṇaṃ, ucchaṅgampi ca sāketaṃ;	200	
PA_atk-s05_13a1:2002	Visavantaṃ kuddālakanti.	200	
PA_atk-s05_13a1:2003	8. Varuṇavaggo	200	
PA_atk-s05_13a1:2005	[71] 1. Varuṇajātakavaṇṇanā	200	
PA_atk-s05_13a1:2006_0	Yo pubbe karaṇīyānīti idaṃ satthā jetavane viharanto kuṭumbikaputtatissattheraṃ ārabbha	2006	
PA_atk-s05_13a1:2006_1	kathesi. Ekasmiṃ kira divase sāvatthivāsino aññamaññasahāyakā tiṃsamattā kulaputtā	2006	
PA_atk-s05_13a1:2006_2	gandhapupphavatthādīni gahetvā “satthu dhammadesanaṃ suṇissāmā”ti mahājanaparivutā	2006	
PA_atk-s05_13a1:2006_3	jetavanaṃ gantvā nāgamāḷakasālamāḷakādīsu thokaṃ nisīditvā sāyanhasamaye satthari	2006	
PA_atk-s05_13a1:2006_4	surabhigandhavāsitāya gandhakuṭito nikkhamitvā dhammasabhaṃ gantvā alaṅkatabuddhāsane	2006	
PA_atk-s05_13a1:2006_5	nisinne saparivārā dhammasabhaṃ gantvā satthāraṃ gandhapupphehi pūjetvā cakkaṅkitatalesu	2006	
PA_atk-s05_13a1:2006_6	phullapadumasassirikesu pādesu vanditvā ekamantaṃ nisinnā dhammaṃ suṇiṃsu.	2006	
PA_atk-s05_13a1:2007_0	Atha nesaṃ etadahosi “yathā yathā kho mayaṃ bhagavatā dhammaṃ desitaṃ ājānāma, pabbajeyyāmā”ti.	2007	
PA_atk-s05_13a1:2007_1	Te tathāgatassa dhammasabhāto nikkhantakāle tathāgataṃ upasaṅkamitvā vanditvā pabbajjaṃ	2007	
PA_atk-s05_13a1:2007_2	yāciṃsu, satthā tesaṃ pabbajjaṃ adāsi. Te ācariyupajjhāye ārādhetvā upasampadaṃ labhitvā	2007	
PA_atk-s05_13a1:2007_3	pañca vassāni ācariyupajjhāyānaṃ santike vasitvā dve mātikā paguṇaṃ katvā kappiyākappiyaṃ	2007	
PA_atk-s05_13a1:2007_4	ñatvā tisso anumodanā uggaṇhitvā cīvarāni sibbetvā rajitvā “samaṇadhammaṃ karissāmā”ti	2007	
PA_atk-s05_13a1:2007_5	ācariyupajjhāye āpucchitvā satthāraṃ upasaṅkamitvā vanditvā ekamantaṃ nisīditvā “mayaṃ,	2007	
PA_atk-s05_13a1:2007_6	bhante, bhavesu ukkaṇṭhitā jātijarābyādhimaraṇabhayabhītā, tesaṃ no saṃsāraparimocanatthāya	2007	
PA_atk-s05_13a1:2007_7	kammaṭṭhānaṃ kathethā”ti yāciṃsu. Satthā tesaṃ aṭṭhatiṃsāya kammaṭṭhānesu sappāyaṃ	2007	
PA_atk-s05_13a1:2007_8	vicinitvā kammaṭṭhānaṃ kathesi. Te satthu santike kammaṭṭhānaṃ gahetvā satthāraṃ	2007	
PA_atk-s05_13a1:2007_9	vanditvā padakkhiṇaṃ katvā pariveṇaṃ gantvā ācariyupajjhāye oloketvā pattacīvaramādāya	2007	
PA_atk-s05_13a1:2007_10	“samaṇadhammaṃ karissāmā”ti nikkhamiṃsu.	20071	
PA_atk-s05_13a1:2008_0	Atha nesaṃ abbhantare eko bhikkhu nāmena kuṭumbikaputtatissatthero nāma kusīto hīnavīriyo	2008	
PA_atk-s05_13a1:2008_1	rasagiddho. So evaṃ cintesi “ahaṃ neva araññe vasituṃ, na padhānaṃ padahituṃ, na	2008	
PA_atk-s05_13a1:2008_2	bhikkhācariyāya yāpetuṃ sakkhissāmi, ko me gamanena attho, nivattissāmī”ti so vīriyaṃ	2008	
PA_atk-s05_13a1:2008_3	ossajitvā te bhikkhū anugantvā nivatti. Tepi kho bhikkhū kosalesu cārikaṃ caramānā	2008	
PA_atk-s05_13a1:2008_4	aññataraṃ paccantagāmaṃ gantvā taṃ upanissāya ekasmiṃ araññāyatane vassaṃ upagantvā	2008	
PA_atk-s05_13a1:2008_5	antotemāsaṃ appamattā ghaṭentā vāyamantā vipassanāgabbhaṃ gāhāpetvā pathaviṃ unnādayamānā	2008	
PA_atk-s05_13a1:2008_6	arahattaṃ patvā vutthavassā pavāretvā “paṭiladdhaguṇaṃ satthu ārocessāmā”ti tato	2008	
PA_atk-s05_13a1:2008_7	nikkhamitvā anupubbena jetavanaṃ patvā pattacīvaraṃ paṭisāmetvā ācariyupajjhāye disvā	2008	
PA_atk-s05_13a1:2008_8	tathāgataṃ daṭṭhukāmā satthu santikaṃ gantvā vanditvā nisīdiṃsu. Satthā tehi saddhiṃ	2008	
PA_atk-s05_13a1:2008_9	madhurapaṭisanthāraṃ akāsi. Te katapaṭisanthārā attanā paṭiladdhaguṇaṃ tathāgatassa	2008	
PA_atk-s05_13a1:2008_10	ārocesuṃ, satthā te bhikkhū pasaṃsi. Kuṭumbikaputtatissatthero satthāraṃ tesaṃ guṇakathaṃ	20081	
PA_atk-s05_13a1:2008_11	kathentaṃ disvā sayampi samaṇadhammaṃ kātukāmo jāto. Tepi kho bhikkhū “mayaṃ, bhante,	20081	
PA_atk-s05_13a1:2008_12	tameva araññavāsaṃ gantvā vasissāmā”ti satthāraṃ āpucchiṃsu. Satthā “sādhū”ti anujāni.	20081	
PA_atk-s05_13a1:2008_13	Te satthāraṃ vanditvā pariveṇaṃ agamaṃsu.	20081	
PA_atk-s05_13a1:2009_0	Atha so kuṭumbikaputtatissatthero rattibhāgasamanantare accāraddhavīriyo hutvā ativegena	2009	
PA_atk-s05_13a1:2009_1	samaṇadhammaṃ karonto majjhimayāmasamanantare ālambanaphalakaṃ nissāya ṭhitakova	2009	
PA_atk-s05_13a1:2009_2	niddāyanto parivattitvā pati, ūruṭṭhikaṃ bhijji, vedanā mahantā jātā. Tesaṃ bhikkhūnaṃ	2009	
PA_atk-s05_13a1:2009_3	taṃ paṭijaggantānaṃ gamanaṃ na sampajji. Atha ne upaṭṭhānavelāyaṃ āgate satthā pucchi	2009	
PA_atk-s05_13a1:2009_4	“nanu tumhe, bhikkhave, ‘sve gamissāmā’ti hiyyo āpucchitthā”ti? “Āma, bhante, apica	2009	
PA_atk-s05_13a1:2009_5	kho pana amhākaṃ sahāyako kuṭumbikaputtatissatthero akāle ativegena samaṇadhammaṃ	2009	
PA_atk-s05_13a1:2009_6	karonto niddābhibhūto parivattitvā patito, ūruṭṭhissa bhinnaṃ, taṃ nissāya amhākaṃ	2009	
PA_atk-s05_13a1:2009_7	gamanaṃ na sampajjī”ti. Satthā “na, bhikkhave, idānevesa attano hīnavīriyabhāvena	2009	
PA_atk-s05_13a1:2009_8	akāle ativegena vīriyaṃ karonto tumhākaṃ gamanantarāyaṃ karoti, pubbepesa tumhākaṃ	2009	
PA_atk-s05_13a1:2009_9	gamanantarāyaṃ akāsiyevā”ti vatvā tehi yācito atītaṃ āhari.	2009	
PA_atk-s05_13a1:2010_0	Atīte gandhāraraṭṭhe takkasilāyaṃ bodhisatto disāpāmokkho ācariyo hutvā pañca māṇavakasatāni	2010	
PA_atk-s05_13a1:2010_1	sippaṃ uggaṇhāpesi. Athassa te māṇavā ekadivasaṃ dāruṃ āharaṇatthāya araññaṃ gantvā	2010	
PA_atk-s05_13a1:2010_2	dārūni uddhariṃsu. Tesaṃ antare eko kusītamāṇavo mahantaṃ varuṇarukkhaṃ disvā “sukkharukkho	2010	
PA_atk-s05_13a1:2010_3	eso”ti saññāya “muhuttaṃ tāva nipajjitvā pacchā rukkhaṃ abhiruhitvā dārūni pātetvā	2010	
PA_atk-s05_13a1:2010_4	ādāya gamissāmī”ti uttarisāṭakaṃ pattharitvā nipajjitvā kākacchamāno niddaṃ okkami.	2010	
PA_atk-s05_13a1:2010_5	Itare māṇavakā dārukalāpe bandhitvā ādāya gacchantā taṃ pādena piṭṭhiyaṃ paharitvā	2010	
PA_atk-s05_13a1:2010_6	pabodhetvā agamaṃsu. Kusītamāṇavo uṭṭhāya akkhīni puñchitvā puñchitvā avigataniddova	2010	
PA_atk-s05_13a1:2010_7	varuṇarukkhaṃ abhiruhitvā sākhaṃ gahetvā attano abhimukhaṃ ākaḍḍhitvā bhañjanto bhijjitvā	2010	
PA_atk-s05_13a1:2010_8	uṭṭhitakoṭiyā attano akkhiṃ bhindāpetvā ekena hatthena taṃ pidhāya ekena hatthena	2010	
PA_atk-s05_13a1:2010_9	alladārūni bhañjitvā rukkhato oruyha dārukalāpaṃ bandhitvā ukkhipitvā vegena gantvā	2010	
PA_atk-s05_13a1:2010_10	tehi pātitānaṃ dārūnaṃ upari pātesi.	20101	
PA_atk-s05_13a1:2011_0	Taṃ divasañca janapadagāmake ekaṃ kulaṃ “sve brāhmaṇavācanakaṃ karissāmā”ti ācariyaṃ	2011	
PA_atk-s05_13a1:2011_1	nimantesi. Ācariyo māṇavake āha “tātā, sve ekaṃ gāmakaṃ gantabbaṃ, tumhe pana nirāhārā	2011	
PA_atk-s05_13a1:2011_2	na sakkhissatha gantuṃ, pātova yāguṃ pacāpetvā tattha gantvā attanā laddhakoṭṭhāsañca	2011	
PA_atk-s05_13a1:2011_3	amhākaṃ pattakoṭṭhāsañca sabbamādāya āgacchathā”ti. Te pātova yāgupacanatthāya dāsiṃ	2011	
PA_atk-s05_13a1:2011_4	uṭṭhāpetvā “khippaṃ no yāguṃ pacāhī”ti āhaṃsu. Sā dārūni gaṇhantī upari ṭhitāni allavaruṇadārūni	2011	
PA_atk-s05_13a1:2011_5	gahetvā punappunaṃ mukhavātaṃ dadamānāpi aggiṃ ujjāletuṃ asakkontī sūriyaṃ uṭṭhāpesi.	2011	
PA_atk-s05_13a1:2011_6	Māṇavakā “atidivā jāto, idāni na sakkā gantu”nti ācariyassa santikaṃ agamiṃsu. Ācariyo	2011	
PA_atk-s05_13a1:2011_7	“kiṃ, tātā, na gatatthā”ti? “Āma, ācariya na gatamhā”ti. “Kiṃkāraṇā”ti? “Asuko nāma	2011	
PA_atk-s05_13a1:2011_8	kusītamāṇavo amhehi saddhiṃ dārūnamatthāya araññaṃ gantvā varuṇarukkhamūle niddāyitvā	2011	
PA_atk-s05_13a1:2011_9	pacchā vegena rukkhaṃ āruyha akkhiṃ bhindāpetvā allavaruṇadārūni āharitvā amhehi	2011	
PA_atk-s05_13a1:2011_10	ānītadārūnaṃ upari pakkhipi. Yāgupācikā tāni sukkhadārusaññāya gahetvā yāva sūriyuggamanā	20111	
PA_atk-s05_13a1:2011_11	ujjāletuṃ nāsakkhi. Iminā no kāraṇena gamanantarāyo jāto”ti. Ācariyo māṇavena katakammaṃ	20111	
PA_atk-s05_13a1:2011_12	sutvā “andhabālānaṃ kammaṃ nissāya evarūpā parihāni hotī”ti vatvā imaṃ gāthaṃ samuṭṭhāpesi –	20111	
PA_atk-s05_13a1:2013	“Yo pubbe karaṇīyāni, pacchā so kātumicchati;	201	
PA_atk-s05_13a1:2014	Varuṇakaṭṭhabhañjova, sa pacchā manutappatī”ti.	201	
PA_atk-s05_13a1:2015_0	Tattha sa pacchā manutappatīti yo koci puggalo “idaṃ pubbe kattabbaṃ, idaṃ pacchā”ti	2015	
PA_atk-s05_13a1:2015_1	avīmaṃsitvā pubbe karaṇīyāni paṭhamameva kattabbakammāni pacchā karoti, ayaṃ varuṇakaṭṭhabhañjo	2015	
PA_atk-s05_13a1:2015_2	amhākaṃ māṇavako viya so bālapuggalo pacchā anutappati socati paridevatīti attho.	2015	
PA_atk-s05_13a1:2016	Evaṃ bodhisatto antevāsikānaṃ imaṃ kāraṇaṃ kathetvā dānādīni puññāni karitvā jīvitapariyosāne yathākammaṃ gato.	201	
PA_atk-s05_13a1:2017_0	Satthā “na, bhikkhave, idānevesa tumhākaṃ antarāyaṃ karoti, pubbepi akāsiyevā”ti	2017	
PA_atk-s05_13a1:2017_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā akkhibhedaṃ	2017	
PA_atk-s05_13a1:2017_2	patto māṇavo ūrubhedaṃ pattabhikkhu ahosi, sesamāṇavā buddhaparisā, ācariyabrāhmaṇo	2017	
PA_atk-s05_13a1:2017_3	pana ahameva ahosi”nti.	2017	
PA_atk-s05_13a1:2018	Varuṇajātakavaṇṇanā paṭhamā.	201	
PA_atk-s05_13a1:2020	[72] 2. Sīlavanāgarājajātakavaṇṇanā	202	
PA_atk-s05_13a1:2021_0	Akataññussa posassāti idaṃ satthā veḷuvane viharanto devadattaṃ ārabbha kathesi.	2021	
PA_atk-s05_13a1:2021_1	Dhammasabhāyañhi bhikkhū “āvuso, devadatto akataññū tathāgatassa guṇe na jānātī”ti	2021	
PA_atk-s05_13a1:2021_2	kathentā nisīdiṃsu. Satthā āgantvā “kāya nuttha, bhikkhave, etarahi kathāya sannisinnā”ti	2021	
PA_atk-s05_13a1:2021_3	pucchitvā “imāya nāmā”ti vutte “na, bhikkhave, idāneva devadatto akataññū, pubbepi	2021	
PA_atk-s05_13a1:2021_4	akataññūyeva, na kadāci mayhaṃ guṇaṃ jānātī”ti vatvā tehi yācito atītaṃ āhari.	2021	
PA_atk-s05_13a1:2022_0	Atīte bārāṇasiyaṃ brahmadatte rajjaṃ kārente bodhisatto himavantappadese hatthiyoniyaṃ	2022	
PA_atk-s05_13a1:2022_1	nibbatti. So mātukucchito nikkhanto sabbaseto ahosi rajatapuñjasannibho, akkhīni	2022	
PA_atk-s05_13a1:2022_2	panassa maṇiguḷasadisāni, paññāyamānāni pañca pasādāni ahesuṃ, mukhaṃ rattakambalasadisaṃ,	2022	
PA_atk-s05_13a1:2022_3	soṇḍā rattasuvaṇṇabindupaṭimaṇḍitaṃ rajatadāmaṃ viya, cattāro pādā katalākhārasaparikammā	2022	
PA_atk-s05_13a1:2022_4	viya. Evamassa dasahi pāramīhi alaṅkato rūpasobhaggappatto attabhāvo ahosi. Atha	2022	
PA_atk-s05_13a1:2022_5	naṃ viññutaṃ pattaṃ sakalahimavante vāraṇā sannipatitvā upaṭṭhahantā vicariṃsu. Evaṃ	2022	
PA_atk-s05_13a1:2022_6	so asītisahassavāraṇaparivāro himavantappadese vasamāno aparabhāge gaṇe dosaṃ disvā	2022	
PA_atk-s05_13a1:2022_7	gaṇamhā kāyavivekāya ekakova araññe vāsaṃ kappesi. Sīlavantatāya ca panassa “sīlavanāgarājā” tveva nāmaṃ ahosi.	2022	
PA_atk-s05_13a1:2023_0	Atheko bārāṇasivāsiko vanacarako himavantaṃ pavisitvā attano ājīvabhaṇḍakaṃ gavesamāno	2023	
PA_atk-s05_13a1:2023_1	disā vavatthāpetuṃ asakkonto maggamūḷho hutvā maraṇabhayabhīto bāhā paggayha paridevamāno	2023	
PA_atk-s05_13a1:2023_2	vicarati. Bodhisatto tassa taṃ balavaparidevitaṃ sutvā “imaṃ purisaṃ dukkhā mocessāmī”ti	2023	
PA_atk-s05_13a1:2023_3	kāruññena codito tassa santikaṃ agamāsi. So taṃ disvāva bhīto palāyi. Bodhisatto	2023	
PA_atk-s05_13a1:2023_4	taṃ palāyantaṃ disvā tattheva aṭṭhāsi. So puriso bodhisattaṃ ṭhitaṃ disvā aṭṭhāsi.	2023	
PA_atk-s05_13a1:2023_5	Bodhisatto puna agamāsi, so puna palāyitvā tassa ṭhitakāle ṭhatvā cintesi “ayaṃ vāraṇo	2023	
PA_atk-s05_13a1:2023_6	mama palāyanakāle tiṭṭhati, ṭhitakāle āgacchati, nāyaṃ mayhaṃ anatthakāmo, imamhā	2023	
PA_atk-s05_13a1:2023_7	pana maṃ dukkhā mācetukāmo bhavissatī”ti sūro hutvā aṭṭhāsi. Bodhisatto taṃ upasaṅkamitvā	2023	
PA_atk-s05_13a1:2023_8	“kasmā bho tvaṃ purisa, paridevamāno vicarasī”ti pucchi. “Sāmi, disā vavatthāpetuṃ	2023	
PA_atk-s05_13a1:2023_9	asakkonto maggamūḷho hutvā maraṇabhayenā”ti. Atha naṃ bodhisatto attano vasanaṭṭhānaṃ	2023	
PA_atk-s05_13a1:2023_10	netvā katipāhaṃ phalāphalehi santappetvā “bho, purisa, mā bhāyi, ahaṃ taṃ manussapathaṃ	20231	
PA_atk-s05_13a1:2023_11	nessāmī”ti attano piṭṭhe nisīdāpetvā manussapathaṃ pāyāsi.	20231	
PA_atk-s05_13a1:2024_0	Atha kho so mittadubbhī puriso “sace koci pucchissati, ācikkhitabbaṃ bhavissatī”ti	2024	
PA_atk-s05_13a1:2024_1	bodhisattassa piṭṭhe nisinnoyeva rukkhanimittaṃ pabbatanimittaṃ upadhārentova gacchati.	2024	
PA_atk-s05_13a1:2024_2	Atha naṃ bodhisatto araññā nīharitvā bārāṇasigāmimahāmagge ṭhapetvā “bho purisa,	2024	
PA_atk-s05_13a1:2024_3	iminā maggena gaccha, mayhaṃ pana vasanaṭṭhānaṃ pucchitopi apucchitopi mā kassaci	2024	
PA_atk-s05_13a1:2024_4	ācikkhī”ti taṃ uyyojetvā attano vasanaṭṭhānaṃyeva agamāsi. Atha so puriso bārāṇasiṃ	2024	
PA_atk-s05_13a1:2024_5	gantvā anuvicaranto dantakāravīthiṃ patvā dantakāre dantavikatiyo kurumāne disvā	2024	
PA_atk-s05_13a1:2024_6	“kiṃ pana bho, jīvadantampi labhitvā gaṇheyyāthā”ti? “Bho, kiṃ vadesi, jīvadanto	2024	
PA_atk-s05_13a1:2024_7	nāma matahatthidantato mahagghataro”ti. “Tena hi ahaṃ vo jīvadantaṃ āharissāmī”ti	2024	
PA_atk-s05_13a1:2024_8	pātheyyaṃ gahetvā kharakakacaṃ ādāya bodhisattassa vasanaṭṭhānaṃ agamāsi.	2024	
PA_atk-s05_13a1:2025_0	Bodhisatto taṃ disvā “kimatthaṃ āgatosī”ti pucchi. “Ahaṃ, sāmi, duggato kapaṇo jīvituṃ	2025	
PA_atk-s05_13a1:2025_1	asakkonto tumhe dantakhaṇḍaṃ yācitvā sace dassatha, taṃ ādāya gantvā vikkiṇitvā tena	2025	
PA_atk-s05_13a1:2025_2	mūlena jīvissāmī”ti āgatoti. “Hotu bho, dantaṃ te dassāmi, sace dantakappanatthāya	2025	
PA_atk-s05_13a1:2025_3	kakacaṃ atthī”ti. “Kakacaṃ gahetvā āgatomhi sāmī”ti. “Tena hi dante kakacena kantitvā	2025	
PA_atk-s05_13a1:2025_4	ādāya gacchā”ti bodhisatto pāde samiñjitvā gonisinnakaṃ nisīdi. So dvepi aggadante	2025	
PA_atk-s05_13a1:2025_5	chindi. Bodhisatto te dante soṇḍāya gahetvā “bho purisa, nāhaṃ ‘ete dantā mayhaṃ	2025	
PA_atk-s05_13a1:2025_6	appiyā amanāpā’ti dammi, imehi pana me dantehi sataguṇena sahassaguṇena satasahassaguṇena	2025	
PA_atk-s05_13a1:2025_7	sabbadhammapaṭivedhanasamatthā sabbaññutaññāṇadantāva piyatarā, tassa me idaṃ dantadānaṃ	2025	
PA_atk-s05_13a1:2025_8	sabbaññutaññāṇapaṭivijjhanatthāya hotū”ti sabbaññutaññāṇassa ārādhanaṃ katvā dantayugalaṃ adāsi.	2025	
PA_atk-s05_13a1:2026_0	So taṃ ādāya gantvā vikkiṇitvā tasmiṃ mūle khīṇe puna bodhisattassa santikaṃ gantvā	2026	
PA_atk-s05_13a1:2026_1	“sāmi, tumhākaṃ dante vikkiṇitvā laddhamūlaṃ mayhaṃ iṇasodhanamattameva jātaṃ, avasesadante	2026	
PA_atk-s05_13a1:2026_2	dethā”ti āha. Bodhisatto “sādhū”ti paṭissuṇitvā purimanayeneva kappāpetvā avasesadante	2026	
PA_atk-s05_13a1:2026_3	adāsi. So tepi vikkiṇitvā puna āgantvā “sāmi, jīvituṃ na sakkomi, mūladāṭhā me dethā”ti	2026	
PA_atk-s05_13a1:2026_4	āha. Bodhisatto “sādhū”ti paṭissuṇitvā purimanayeneva nisīdi. So pāpapuriso mahāsattassa	2026	
PA_atk-s05_13a1:2026_5	rajatadāmasadisaṃ soṇḍaṃ maddamāno kelāsakūṭasadisaṃ kumbhaṃ abhiruhitvā ubho dantakoṭiyo	2026	
PA_atk-s05_13a1:2026_6	paṇhiyā paharanto maṃsaṃ viyūhitvā kumbhaṃ āruyha kharakakacena mūladāṭhā kappetvā	2026	
PA_atk-s05_13a1:2026_7	pakkāmi. Bodhisattassa dassanūpacāraṃ vijahanteyeva pana tasmiṃ pāpapurise catunahutādhikadviyojanasatasahassabahalā	2026	
PA_atk-s05_13a1:2026_8	ghanapathavī sineruyugandharādayo mahābhāre duggandhajegucchāni gūthamuttādīni ca	2026	
PA_atk-s05_13a1:2026_9	dhāretuṃ samatthāpi tassa aguṇarāsiṃ dhāretuṃ asakkontī viya bhijjitvā vivaraṃ adāsi.	2026	
PA_atk-s05_13a1:2026_10	Tāvadeva avīcimahānirayato aggijālā nikkhamitvā taṃ mittadubbhipurisaṃ kulasantakena	20261	
PA_atk-s05_13a1:2026_11	kambalena pārupantī viya parikkhipitvā gaṇhi.	20261	
PA_atk-s05_13a1:2027_0	Evaṃ tassa pāpapuggalassa pathaviṃ paviṭṭhakāle tasmiṃ vanasaṇḍe adhivatthā rukkhadevatā	2027	
PA_atk-s05_13a1:2027_1	“akataññū mittadubbhī puggalo cakkavattirajjaṃ datvāpi tosetuṃ na sakkā”ti vanaṃ	2027	
PA_atk-s05_13a1:2027_2	unnādetvā dhammaṃ desayamānā imaṃ gāthamāha –	2027	
PA_atk-s05_13a1:2029	“Akataññussa posassa, niccaṃ vivaradassino;	202	
PA_atk-s05_13a1:2030	Sabbaṃ ce pathaviṃ dajjā, neva naṃ abhirādhaye”ti.	203	
PA_atk-s05_13a1:2031_0	Tattha akataññussāti attano kataguṇaṃ ajānantassa. Posassāti purisassa. Vivaradassinoti	2031	
PA_atk-s05_13a1:2031_1	chiddameva okāsameva olokentassa. Sabbaṃ ce pathaviṃ dajjāti sacepi tādisassa puggalassa	2031	
PA_atk-s05_13a1:2031_2	sakalaṃ cakkavattirajjaṃ, imaṃ vā pana mahāpathaviṃ parivattetvā pathavojaṃ dadeyya.	2031	
PA_atk-s05_13a1:2031_3	Neva naṃ abhirādhayeti evaṃ karontopi evarūpaṃ kataguṇaviddhaṃsakaṃ koci paritosetuṃ	2031	
PA_atk-s05_13a1:2031_4	vā pasādetuṃ vā na sakkuṇeyyāti attho.	2031	
PA_atk-s05_13a1:2032	Evaṃ sā devatā vanaṃ unnādetvā dhammaṃ desesi. Bodhisatto yāvatāyukaṃ ṭhatvā yathākammaṃ agamāsi.	203	
PA_atk-s05_13a1:2033_0	Satthā “na, bhikkhave, devadatto idāneva akataññū, pubbepi akataññūyevā”ti vatvā	2033	
PA_atk-s05_13a1:2033_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi “tadā mittadubbhī	2033	
PA_atk-s05_13a1:2033_2	puggalo devadatto ahosi, rukkhadevatā sāriputto, sīlavanāgarājā pana ahameva ahosi”nti.	2033	
PA_atk-s05_13a1:2034	Sīlavanāgarājajātakavaṇṇanā dutiyā.	203	
PA_atk-s05_13a1:2036	[73] 3. Saccaṃkirajātakavaṇṇanā	203	
PA_atk-s05_13a1:2037_0	Saccaṃ kirevamāhaṃsūti idaṃ satthā veḷuvane viharanto devadattassa vadhāya parisakkanaṃ	2037	
PA_atk-s05_13a1:2037_1	ārabbha kathesi. Bhikkhusaṅghasmiñhi dhammasabhāyaṃ nisīditvā “āvuso, devadatto satthu	2037	
PA_atk-s05_13a1:2037_2	guṇaṃ na jānāti, vadhāyayeva parisakkatī”ti devadattassa aguṇaṃ kathente satthā āgantvā	2037	
PA_atk-s05_13a1:2037_3	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	2037	
PA_atk-s05_13a1:2037_4	“na, bhikkhave, idāneva devadatto mayhaṃ vadhāya parisakkati, pubbepi parisakkiyevā”ti vatvā atītaṃ āhari.	2037	
PA_atk-s05_13a1:2038_0	Atīte bārāṇasiyaṃ brahmadatte rajjaṃ kārente tassa duṭṭhakumāro nāma putto ahosi	2038	
PA_atk-s05_13a1:2038_1	kakkhaḷo pharuso pahaṭāsīvisūpamo, anakkositvā vā apaharitvā vā kenaci saddhiṃ na	2038	
PA_atk-s05_13a1:2038_2	katheti. So antojanassa ca bahijanassa ca akkhimhi patitarajaṃ viya, khādituṃ āgatapisāco	2038	
PA_atk-s05_13a1:2038_3	viya ca amanāpo ahosi ubbejanīyo. So ekadivasaṃ nadīkīḷaṃ kīḷitukāmo mahantena parivārena	2038	
PA_atk-s05_13a1:2038_4	nadītīraṃ agamāsi. Tasmiṃ khaṇe mahāmegho uṭṭhahi, disā andhakārā jātā. So dāsapessajanaṃ	2038	
PA_atk-s05_13a1:2038_5	āha “etha bhaṇe, maṃ gahetvā nadīmajjhaṃ netvā nhāpetvā ānethā”ti. Te taṃ tattha	2038	
PA_atk-s05_13a1:2038_6	netvā “kiṃ no rājā karissati, imaṃ pāpapurisaṃ ettheva māremā”ti mantayitvā “ettha	2038	
PA_atk-s05_13a1:2038_7	gaccha kāḷakaṇṇī”ti udake naṃ opilāpetvā paccuttaritvā tīre aṭṭhaṃsu. “Kahaṃ kumāro”ti	2038	
PA_atk-s05_13a1:2038_8	ca vutte “na mayaṃ kumāraṃ passāma, meghaṃ uṭṭhitaṃ disvā udake nimujjitvā purato	2038	
PA_atk-s05_13a1:2038_9	āgato bhavissatī”ti. Amaccā rañño santikaṃ agamaṃsu. Rājā “kahaṃ me putto”ti pucchi.	2038	
PA_atk-s05_13a1:2038_10	Na jānāma deva, meghe uṭṭhite “purato āgato bhavissatī”ti saññāya āgatamhāti. Rājā	20381	
PA_atk-s05_13a1:2038_11	dvāraṃ vivarāpetvā “nadītīraṃ gantvā vicinathā”ti tattha tattha vicināpesi, koci kumāraṃ nāddasa.	20381	
PA_atk-s05_13a1:2039_0	Sopi kho meghandhakāre deve vassante nadiyā vuyhamāno ekaṃ dārukkhandhaṃ disvā tattha	2039	
PA_atk-s05_13a1:2039_1	nisīditvā maraṇabhayatajjito paridevamāno gacchati. Tasmiṃ pana kāle bārāṇasivāsī	2039	
PA_atk-s05_13a1:2039_2	eko seṭṭhi nadītīre cattālīsakoṭidhanaṃ nidahitvāva maranto dhanataṇhāya dhanapiṭṭhe	2039	
PA_atk-s05_13a1:2039_3	sappo hutvā nibbatti. Aparo tasmiṃyeva padese tiṃsa koṭiyo nidahitvā dhanataṇhāya	2039	
PA_atk-s05_13a1:2039_4	tattheva undūro hutvā nibbatti. Tesaṃ vasanaṭṭhānaṃ udakaṃ pāvisi. Te udakassa paviṭṭhamaggeneva	2039	
PA_atk-s05_13a1:2039_5	nikkhamitvā sotaṃ chindantā gantvā taṃ rājakumārena abhinisinnaṃ dārukkhandhaṃ patvā	2039	
PA_atk-s05_13a1:2039_6	eko ekaṃ koṭiṃ, itaro itaraṃ āruyha khandhapiṭṭheyeva nipajjiṃsu. Tassāyeva kho pana	2039	
PA_atk-s05_13a1:2039_7	nadiyā tīre eko simbalirukkho atthi, tattheko suvapotako vasati. Sopi rukkho udakena	2039	
PA_atk-s05_13a1:2039_8	dhotamūlo nadīpiṭṭhe pati, suvapotako deve vassante uppatitvā gantuṃ asakkonto gantvā	2039	
PA_atk-s05_13a1:2039_9	tasseva khandhassa ekapasse nilīyi. Evaṃ te cattāro janā ekato vuyhamānā gacchanti.	2039	
PA_atk-s05_13a1:2040_0	Bodhisattopi kho tasmiṃ kāle kāsiraṭṭhe udiccabrāhmaṇakule nibbattitvā vuḍḍhippatto	2040	
PA_atk-s05_13a1:2040_1	isipabbajjaṃ pabbajitvā ekasmiṃ nadīnivattane paṇṇasālaṃ māpetvā vasati. So aḍḍharattasamaye	2040	
PA_atk-s05_13a1:2040_2	caṅkamamāno tassa rājakumārassa balavaparidevanasaddaṃ sutvā cintesi “mādise nāma	2040	
PA_atk-s05_13a1:2040_3	mettānuddayasampanne tāpase passante etassa purisassa maraṇaṃ ayuttaṃ, udakato uddharitvā	2040	
PA_atk-s05_13a1:2040_4	tassa jīvitadānaṃ dassāmī”ti. So taṃ “mā bhāyi, mā bhāyī”ti assāsetvā udakasotaṃ	2040	
PA_atk-s05_13a1:2040_5	chindanto gantvā taṃ dārukkhandhaṃ ekāya koṭiyā gahetvā ākaḍḍhanto nāgabalo thāmasampanno	2040	
PA_atk-s05_13a1:2040_6	ekavegena tīraṃ patvā kumāraṃ ukkhipitvā tīre patiṭṭhāpesi. Tepi sappādayo disvā	2040	
PA_atk-s05_13a1:2040_7	ukkhipitvā assamapadaṃ netvā aggiṃ jāletvā “ime dubbalatarā”ti paṭhamaṃ sappādīnaṃ	2040	
PA_atk-s05_13a1:2040_8	sarīraṃ sedetvā pacchā rājakumārassa sarīraṃ sedetvā tampi arogaṃ katvā āhāraṃ dentopi	2040	
PA_atk-s05_13a1:2040_9	paṭhamaṃ sappādīnaṃyeva datvā pacchā tassa phalāphalāni upanāmesi. Rājakumāro “ayaṃ	2040	
PA_atk-s05_13a1:2040_10	kūṭatāpaso maṃ rājakumāraṃ agaṇetvā tiracchānagatānaṃ sammānaṃ karotī”ti bodhisatte āghātaṃ bandhi.	20401	
PA_atk-s05_13a1:2041_0	Tato katipāhaccayena sabbesupi tesu thāmabalappattesu nadiyā oghe pacchinne sappo	2041	
PA_atk-s05_13a1:2041_1	tāpasaṃ vanditvā āha “bhante, tumhehi mayhaṃ mahāupakāro kato, na kho panāhaṃ daliddo,	2041	
PA_atk-s05_13a1:2041_2	asukaṭṭhāne me cattālīsa hiraññakoṭiyo nidahitvā ṭhapitā, tumhākaṃ dhanena kicce	2041	
PA_atk-s05_13a1:2041_3	sati sabbampetaṃ dhanaṃ tumhākaṃ dātuṃ sakkomi, taṃ ṭhānaṃ āgantvā ‘dīghā’ti pakkoseyyāthā”ti	2041	
PA_atk-s05_13a1:2041_4	vatvā pakkāmi. Undūropi tatheva tāpasaṃ nimantetvā “asukaṭṭhāne ṭhatvā ‘undūrā’ti	2041	
PA_atk-s05_13a1:2041_5	pakkoseyyāthā”ti vatvā pakkāmi. Suvapotako pana tāpasaṃ vanditvā “bhante, mayhaṃ	2041	
PA_atk-s05_13a1:2041_6	dhanaṃ natthi, rattasālīhi pana vo atthe sati asukaṃ nāma mayhaṃ vasanaṭṭhānaṃ, tattha	2041	
PA_atk-s05_13a1:2041_7	gantvā ‘suvā’ti pakkoseyyātha, ahaṃ ñātakānaṃ ārocetvā anekasakaṭapūramattā rattasāliyo	2041	
PA_atk-s05_13a1:2041_8	āharāpetvā dātuṃ sakkomī”ti vatvā pakkāmi. Itaro pana mittadubbhī “dhammasudhammatāya	2041	
PA_atk-s05_13a1:2041_9	kiñci avatvā gantuṃ ayuttaṃ, evaṃ taṃ attano santikaṃ āgataṃ māressāmī”ti cintetvā	2041	
PA_atk-s05_13a1:2041_10	“bhante, mayi rajje patiṭṭhite āgaccheyyātha, ahaṃ vo catūhi paccayehi upaṭṭhahissāmī”ti	20411	
PA_atk-s05_13a1:2041_11	vatvā pakkāmi. So gantvā na cirasseva rajje patiṭṭhāsi.	20411	
PA_atk-s05_13a1:2042_0	Bodhisatto “vīmaṃsissāmi tāva ne”ti paṭhamaṃ sappassa santikaṃ gantvā avidūre ṭhatvā	2042	
PA_atk-s05_13a1:2042_1	“dīghā”ti pakkosi. So ekavacaneneva nikkhamitvā bodhisattaṃ vanditvā “bhante, imasmiṃ	2042	
PA_atk-s05_13a1:2042_2	ṭhāne cattālīsa hiraññakoṭiyo, tā sabbāpi nīharitvā gaṇhathā”ti āha. Bodhisatto “evamatthu,	2042	
PA_atk-s05_13a1:2042_3	uppanne kicce jānissāmī”ti taṃ nivattetvā undūrassa santikaṃ gantvā saddamakāsi.	2042	
PA_atk-s05_13a1:2042_4	Sopi tatheva paṭipajji. Bodhisatto tampi nivattetvā suvassa santikaṃ gantvā “suvā”ti	2042	
PA_atk-s05_13a1:2042_5	pakkosi. Sopi ekavacaneneva rukkhaggato otaritvā bodhisattaṃ vanditvā “kiṃ, bhante,	2042	
PA_atk-s05_13a1:2042_6	mayhaṃ ñātakānaṃ santikaṃ gantvā himavantappadesato tumhākaṃ sayaṃjātasālī āharāpemī”ti	2042	
PA_atk-s05_13a1:2042_7	pucchi. Bodhisatto “atthe sati jānissāmī”ti tampi nivattetvā “idāni rājānaṃ pariggaṇhissāmī”ti	2042	
PA_atk-s05_13a1:2042_8	gantvā rājuyyāne vasitvā punadivase ākappasampattiṃ katvā bhikkhācāravattena nagaraṃ	2042	
PA_atk-s05_13a1:2042_9	pāvisi. Tasmiṃ khaṇe so mittadubbhī rājā alaṅkatahatthikkhandhavaragato mahantena	2042	
PA_atk-s05_13a1:2042_10	parivārena nagaraṃ padakkhiṇaṃ karoti. So bodhisattaṃ dūratova disvā “ayaṃ so kūṭatāpaso	20421	
PA_atk-s05_13a1:2042_11	mama santike bhuñjitvā vasitukāmo āgato, yāva parisamajjhe attano mayhaṃ kataguṇaṃ	20421	
PA_atk-s05_13a1:2042_12	nappakāseti, tāvadevassa sīsaṃ chindāpessāmī”ti purise olokesi. “Kiṃ karoma, devā”ti	20421	
PA_atk-s05_13a1:2042_13	ca vutte “esa kūṭatāpaso maṃ kiñci yācitukāmo āgacchati maññe, etassa kāḷakaṇṇitāpasassa	20421	
PA_atk-s05_13a1:2042_14	maṃ passituṃ adatvāva etaṃ gahetvā pacchābāhaṃ bandhitvā catukke catukke paharantā	20421	
PA_atk-s05_13a1:2042_15	nagarā nikkhāmetvā āghātane sīsamassa chinditvā sarīraṃ sūle uttāsethā”ti āha. Te	20421	
PA_atk-s05_13a1:2042_16	“sādhū”ti sampaṭicchitvā gantvā niraparādhaṃ mahāsattaṃ bandhitvā catukke catukke	20421	
PA_atk-s05_13a1:2042_17	paharantā āghātanaṃ netuṃ ārabhiṃsu. Bodhisatto pahaṭapahaṭaṭṭhāne “amma, tātā”ti	20421	
PA_atk-s05_13a1:2042_18	akanditvā nibbikāro imaṃ gāthamāha –	20421	
PA_atk-s05_13a1:2044	“Saccaṃ kirevamāhaṃsu, narā ekacciyā idha;	204	
PA_atk-s05_13a1:2045	Kaṭṭhaṃ niplavitaṃ seyyo, na tvevekacciyo naro”ti.	204	
PA_atk-s05_13a1:2046_0	Tattha saccaṃ kirevamāhaṃsūti avitathameva kira evaṃ vadanti. Narā ekacciyā idhāti	2046	
PA_atk-s05_13a1:2046_1	idhekacce paṇḍitapurisā. Kaṭṭhaṃ niplavitaṃ seyyoti nadiyā vuyhamānaṃ sukkhadāruṃ	2046	
PA_atk-s05_13a1:2046_2	niplavitaṃ uttāretvā thale ṭhapitaṃ seyyo sundarataro. Evañhi vadamānā te purisā	2046	
PA_atk-s05_13a1:2046_3	saccaṃ kira vadanti. Kiṃkāraṇā? Tañhi yāgubhattādīnaṃ pacanatthāya, sītāturānaṃ visibbanatthāya,	2046	
PA_atk-s05_13a1:2046_4	aññesampi ca parissayānaṃ haraṇatthāya upakāraṃ hoti. Na tvevekacciyo naroti ekacco	2046	
PA_atk-s05_13a1:2046_5	pana mittadubbhī akataññū pāpapuriso oghena vuyhamāno hatthena gahetvā uttārito na	2046	
PA_atk-s05_13a1:2046_6	tveva seyyo. Tathā hi ahaṃ imaṃ pāpapurisaṃ uttāretvā imaṃ attano dukkhaṃ āharinti.	2046	
PA_atk-s05_13a1:2046_7	Evaṃ pahaṭapahaṭaṭṭhāne imaṃ gāthamāha.	2046	
PA_atk-s05_13a1:2047_0	Taṃ sutvā ye tattha paṇḍitapurisā, te āhaṃsu “kiṃ pana, bho pabbajita, tayā amhākaṃ	2047	
PA_atk-s05_13a1:2047_1	rañño atthi koci guṇo kato”ti? Bodhisatto taṃ pavattiṃ ārocetvā “evamimaṃ mahoghato	2047	
PA_atk-s05_13a1:2047_2	uttārento ahameva attano dukkhaṃ akāsiṃ, ‘na vata me porāṇakapaṇḍitānaṃ vacanaṃ kata’nti	2047	
PA_atk-s05_13a1:2047_3	anussaritvā evaṃ vadāmī”ti āha. Taṃ sutvā khattiyabrāhmaṇādayo nagaravāsino “svāyaṃ	2047	
PA_atk-s05_13a1:2047_4	mittadubbhī rājā evaṃ guṇasampannassa attano jīvitadāyakassa guṇamattampi na jānāti,	2047	
PA_atk-s05_13a1:2047_5	taṃ nissāya kuto amhākaṃ vuḍḍhi, gaṇhatha na”nti kupitā samantato uṭṭhahitvā ususattipāsāṇamuggarādippahārehi	2047	
PA_atk-s05_13a1:2047_6	hatthikkhandhagatameva naṃ ghātetvā pāde gahetvā kaḍḍhitvā parikhāpiṭṭhe chaḍḍetvā	2047	
PA_atk-s05_13a1:2047_7	bodhisattaṃ abhisiñcitvā rajje patiṭṭhāpesuṃ.	2047	
PA_atk-s05_13a1:2048_0	So dhammena rajjaṃ kārento puna ekadivasaṃ sappādayo pariggaṇhitukāmo mahantena parivārena	2048	
PA_atk-s05_13a1:2048_1	sappassa vasanaṭṭhānaṃ gantvā “dīghā”ti pakkosi. Sappo āgantvā vanditvā “idaṃ te	2048	
PA_atk-s05_13a1:2048_2	sāmi dhanaṃ gaṇhā”ti āha. Rājā cattālīsahiraññakoṭidhanaṃ amacce paṭicchāpetvā undūrassa	2048	
PA_atk-s05_13a1:2048_3	santikaṃ gantvā “undūrā”ti pakkosi. Sopi āgantvā vanditvā tiṃsakoṭidhanaṃ niyyādesi.	2048	
PA_atk-s05_13a1:2048_4	Rājā tampi amacce paṭicchāpetvā suvassa vasanaṭṭhānaṃ gantvā “suvā”ti pakkosi. Sopi	2048	
PA_atk-s05_13a1:2048_5	āgantvā pāde vanditvā “kiṃ, sāmi, sāliṃ āharāmī”ti āha. Rājā “sālīhi atthe sati āharissasi,	2048	
PA_atk-s05_13a1:2048_6	ehi gacchāmā”ti sattatiyā hiraññakoṭīhi saddhiṃ te tayopi jane gāhāpetvā nagaraṃ	2048	
PA_atk-s05_13a1:2048_7	gantvā pāsādavare mahātalaṃ āruyhaṃ dhanaṃ saṅgopetvā sappassa vasanatthāya suvaṇṇanāḷiṃ,	2048	
PA_atk-s05_13a1:2048_8	undūrassa phalikaguhaṃ, suvassa suvaṇṇapañjaraṃ kārāpetvā sappassa ca suvassa ca	2048	
PA_atk-s05_13a1:2048_9	bhojanatthāya devasikaṃ kañcanataṭṭake madhulāje, undūrassa gandhasālitaṇḍule dāpesi,	2048	
PA_atk-s05_13a1:2048_10	dānādīni ca puññāni karoti. Evaṃ te cattāropi janā yāvajīvaṃ samaggā sammodamānā	20481	
PA_atk-s05_13a1:2048_11	viharitvā jīvitakkhaye yathākammaṃ agamaṃsu.	20481	
PA_atk-s05_13a1:2049_0	Satthā “na, bhikkhave, devadatto idāneva mayhaṃ vadhāya parisakkati, pubbepi parisakkiyevā”ti	2049	
PA_atk-s05_13a1:2049_1	vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā	2049	
PA_atk-s05_13a1:2049_2	duṭṭharājā devadatto ahosi, sappo sāriputto, undūro moggallāno, suvo ānando, pacchā	2049	
PA_atk-s05_13a1:2049_3	rajjappatto dhammarājā pana ahameva ahosi”nti.	2049	
PA_atk-s05_13a1:2050	Saccaṃkirajātakavaṇṇanā tatiyā.	205	
PA_atk-s05_13a1:2052	[74] 4. Rukkhadhammajātakavaṇṇanā	205	
PA_atk-s05_13a1:2053_0	Sādhū sambahulā ñātīti idaṃ satthā jetavane viharanto udakakalahe attano ñātakānaṃ	2053	
PA_atk-s05_13a1:2053_1	mahāvināsaṃ paccupaṭṭhitaṃ ñatvā ākāsena gantvā rohiṇīnadiyā upari pallaṅkena nisīditvā	2053	
PA_atk-s05_13a1:2053_2	nīlaraṃsiṃ vissajjetvā ñātake saṃvejetvā ākāsā oruyha nadītīre nisinno taṃ kalahaṃ	2053	
PA_atk-s05_13a1:2053_3	ārabbha kathesi. Ayamettha saṅkhepo, vitthāro pana kuṇālajātake āvi bhavissati. Tadā	2053	
PA_atk-s05_13a1:2053_4	pana satthā ñātake āmantetvā “mahārājā, tumhe ñātakā, ñātakehi nāma samaggehi sammodamānehi	2053	
PA_atk-s05_13a1:2053_5	bhavituṃ vaṭṭati. Ñātakānañhi sāmaggiyā sati paccāmittā okāsaṃ na labhanti, tiṭṭhantu	2053	
PA_atk-s05_13a1:2053_6	tāva manussabhūtā, acetanānaṃ rukkhānampi sāmaggiṃ laddhuṃ vaṭṭati. Atītasmiñhi himavantappadese	2053	
PA_atk-s05_13a1:2053_7	mahāvāto sālavanaṃ pahari, tassa pana sālavanassa aññamaññaṃ rukkhagacchagumbalatāhi	2053	
PA_atk-s05_13a1:2053_8	sambandhattā ekarukkhampi pātetuṃ asakkonto matthakamatthakeneva agamāsi. Ekaṃ pana	2053	
PA_atk-s05_13a1:2053_9	aṅgaṇe ṭhitaṃ sākhāviṭapasampannampi mahārukkhaṃ aññehi rukkhehi asambandhattā ummūletvā	2053	
PA_atk-s05_13a1:2053_10	bhūmiyaṃ pātesi, iminā kāraṇena tumhehipi samaggehi sammodamānehi bhavituṃ vaṭṭatī”ti	20531	
PA_atk-s05_13a1:2053_11	vatvā tehi yācito atītaṃ āhari.	20531	
PA_atk-s05_13a1:2054_0	Atīte bārāṇasiyaṃ brahmadatte rajjaṃ kārente paṭhamaṃ uppanno vessavaṇo mahārājā	2054	
PA_atk-s05_13a1:2054_1	cavi, sakko aññaṃ vessavaṇaṃ ṭhapesi. Etasmiṃ vessavaṇe parivatte pacchā nibbattavessavaṇo	2054	
PA_atk-s05_13a1:2054_2	“rukkhagacchagumbalatānaṃ attano attano ruccanaṭṭhāne vimānaṃ gaṇhantū”ti sāsanaṃ	2054	
PA_atk-s05_13a1:2054_3	pesesi. Tadā bodhisatto himavantappadese ekasmiṃ sālavane rukkhadevatā hutvā nibbatti.	2054	
PA_atk-s05_13a1:2054_4	So ñātake āha “tumhe vimānāni gaṇhantā aṅgaṇe ṭhitarukkhesu mā gaṇhatha, imasmiṃ	2054	
PA_atk-s05_13a1:2054_5	pana sālavane mayā gahitavimānaṃ parivāretvā ṭhitavimānāni gaṇhathā”ti. Tattha bodhisattassa	2054	
PA_atk-s05_13a1:2054_6	vacanakarā paṇḍitadevatā bodhisattassa vimānaṃ parivāretvā ṭhitavimānāni gaṇhiṃsu.	2054	
PA_atk-s05_13a1:2054_7	Apaṇḍitā pana devatā “kiṃ amhākaṃ attho araññavimānehi, mayaṃ manussapathe gāmanigamarājadhānidvāresu	2054	
PA_atk-s05_13a1:2054_8	vimānāni gaṇhissāma. Gāmādayo hi upanissāya vasamānā devatā lābhaggayasaggappattā	2054	
PA_atk-s05_13a1:2054_9	hontī”ti manussapathe aṅgaṇaṭṭhāne nibbattamahārukkhesu vimānāni gaṇhiṃsu.	2054	
PA_atk-s05_13a1:2055_0	Athekasmiṃ divase mahatī vātavuṭṭhi uppajji. Vātassa atibalavatāya daḷhamūlā vanajeṭṭhakarukkhāpi	2055	
PA_atk-s05_13a1:2055_1	saṃbhaggasākhāviṭapā samūlā nipatiṃsu. Taṃ pana aññamaññaṃ sambandhanena ṭhitaṃ sālavanaṃ	2055	
PA_atk-s05_13a1:2055_2	patvā ito cito ca paharanto ekarukkhampi pātetuṃ nāsakkhi. Bhaggavimānā devatā nippaṭisaraṇā	2055	
PA_atk-s05_13a1:2055_3	dārake hatthesu gahetvā himavantaṃ gantvā attano pavattiṃ sālavanadevatānaṃ kathayiṃsu.	2055	
PA_atk-s05_13a1:2055_4	Tā tāsaṃ evaṃ āgatabhāvaṃ bodhisattassa ārocesuṃ. Bodhisatto “paṇḍitānaṃ vacanaṃ	2055	
PA_atk-s05_13a1:2055_5	aggahetvā nippaccayaṭṭhānaṃ gatā nāma evarūpāva hontī”ti vatvā dhammaṃ desento imaṃ gāthamāha –	2055	
PA_atk-s05_13a1:2057	“Sādhū sambahulā ñātī, api rukkhā araññajā;	205	
PA_atk-s05_13a1:2058	Vāto vahati ekaṭṭhaṃ, brahantampi vanappati”nti.	205	
PA_atk-s05_13a1:2059_0	Tattha sambahulā ñātīti cattāro upādāya tatuttari satasahassampi sambahulā nāma,	2059	
PA_atk-s05_13a1:2059_1	evaṃ sambahulā aññamaññaṃ nissāya vasantā ñātakā. Sādhūti sobhanā pasatthā, parehi	2059	
PA_atk-s05_13a1:2059_2	appadhaṃsiyāti attho. Api rukkhā araññajāti tiṭṭhantu manussabhūtā, araññe jātarukkhāpi	2059	
PA_atk-s05_13a1:2059_3	sambahulā aññamaññūpatthambhena ṭhitā sādhuyeva. Rukkhānampi hi sapaccayabhāvo laddhuṃ	2059	
PA_atk-s05_13a1:2059_4	vaṭṭati. Vāto vahati ekaṭṭhanti puratthimādibhedo vāto vāyanto aṅgaṇaṭṭhāne ṭhitaṃ	2059	
PA_atk-s05_13a1:2059_5	ekaṭṭhaṃ ekakameva ṭhitaṃ brahantampi vanappatiṃ sākhāviṭapasampannaṃ mahārukkhampi	2059	
PA_atk-s05_13a1:2059_6	vahati, ummūletvā pātetīti attho. Bodhisatto imaṃ kāraṇaṃ kathetvā āyukkhaye yathākammaṃ gato.	2059	
PA_atk-s05_13a1:2060_0	Satthāpi “evaṃ, mahārājā, ñātakānaṃ tāva sāmaggiyeva laddhuṃ vaṭṭati, samaggā sammodamānā	2060	
PA_atk-s05_13a1:2060_1	piyasaṃvāsameva vasathā”ti imaṃ dhammadesanaṃ āharitvā anusandhiṃ ghaṭetvā jātakaṃ	2060	
PA_atk-s05_13a1:2060_2	samodhānesi – “tadā devatā buddhaparisā ahesuṃ, paṇḍitadevatā pana ahameva ahosi”nti.	2060	
PA_atk-s05_13a1:2061	Rukkhadhammajātakavaṇṇanā catutthā.	206	
PA_atk-s05_13a1:2063	[75] 5. Macchajātakavaṇṇanā	206	
PA_atk-s05_13a1:2064_0	Abhitthanaya pajjunnāti idaṃ satthā jetavane viharanto attanā vassāpitavassaṃ ārabbha	2064	
PA_atk-s05_13a1:2064_1	kathesi. Ekasmiṃ kira samaye kosalaraṭṭhe devo na vassi, sassāni milāyanti, tesu	2064	
PA_atk-s05_13a1:2064_2	tesu ṭhānesu taḷākapokkharaṇisarāni sussanti. Jetavanadvārakoṭṭhakasamīpe jetavanapokkharaṇiyāpi	2064	
PA_atk-s05_13a1:2064_3	udakaṃ chijji. Kalalagahanaṃ pavisitvā nipanne macchakacchape kākakulalādayo kaṇayaggasadisehi	2064	
PA_atk-s05_13a1:2064_4	tuṇḍehi koṭṭetvā nīharitvā nīharitvā vipphandamāne khādanti.	2064	
PA_atk-s05_13a1:2065_0	Satthā macchakacchapānaṃ taṃ byasanaṃ disvā mahākaruṇāya ussāhitahadayo “ajja mayā	2065	
PA_atk-s05_13a1:2065_1	devaṃ vassāpetuṃ vaṭṭatī”ti pabhātāya rattiyā sarīrapaṭijagganaṃ katvā bhikkhācāravelaṃ	2065	
PA_atk-s05_13a1:2065_2	sallakkhetvā mahābhikkhusaṅghaparivuto buddhalīlāya sāvatthiyaṃ piṇḍāya pavisitvā	2065	
PA_atk-s05_13a1:2065_3	pacchābhattaṃ piṇḍapātapaṭikkanto sāvatthito vihāraṃ gacchanto jetavanapokkharaṇiyā	2065	
PA_atk-s05_13a1:2065_4	sopāne ṭhatvā ānandattheraṃ āmantesi “ānanda, udakasāṭikaṃ āhara, jetavanapokkharaṇiyaṃ	2065	
PA_atk-s05_13a1:2065_5	nhāyissāmī”ti. “Nanu, bhante, jetavanapokkharaṇiyaṃ udakaṃ chinnaṃ, kalalamattameva	2065	
PA_atk-s05_13a1:2065_6	avasiṭṭha”nti? “Ānanda, buddhabalaṃ nāma mahantaṃ, āhara tvaṃ udakasāṭika”nti. Thero	2065	
PA_atk-s05_13a1:2065_7	āharitvā adāsi. Satthā ekenantena udakasāṭikaṃ nivāsetvā ekenantena sarīraṃ pārupitvā	2065	
PA_atk-s05_13a1:2065_8	“jetavanapokkharaṇiyaṃ nhāyissāmī”ti sopāne aṭṭhāsi. Taṅkhaṇaññeva sakkassa paṇḍukambalasilāsanaṃ	2065	
PA_atk-s05_13a1:2065_9	uṇhākāraṃ dassesi. So “kiṃ nu kho”ti āvajjento taṃ kāraṇaṃ ñatvā vassavalāhakadevarājānaṃ	2065	
PA_atk-s05_13a1:2065_10	pakkosāpetvā “tāta, satthā ‘jetavanapokkharaṇiyaṃ nhāyissāmī’ti dhurasopāne ṭhito,	20651	
PA_atk-s05_13a1:2065_11	khippaṃ sakalakosalaraṭṭhaṃ ekameghaṃ katvā vassāpehī”ti. So “sādhū”ti sampaṭicchitvā	20651	
PA_atk-s05_13a1:2065_12	ekaṃ valāhakaṃ nivāsetvā ekaṃ pārupitvā meghagītaṃ gāyanto pācīnalokadhātuabhimukho	20651	
PA_atk-s05_13a1:2065_13	pakkhandi. Pācīnadisābhāge khalamaṇḍalamattaṃ ekaṃ meghapaṭalaṃ uṭṭhāya satapaṭalaṃ	20651	
PA_atk-s05_13a1:2065_14	sahassapaṭalaṃ hutvā abhitthanantaṃ vijjulatā nicchārentaṃ adhomukhaṃ ṭhapitaudakakumbhākārena	20651	
PA_atk-s05_13a1:2065_15	vassamānaṃ sakalakosalaraṭṭhaṃ mahoghena viya ajjhotthari. Devo acchinnadhāraṃ vassanto	20651	
PA_atk-s05_13a1:2065_16	muhutteneva jetavanapokkharaṇiṃ pūresi, dhurasopānaṃ āhacca udakaṃ aṭṭhāsi.	20651	
PA_atk-s05_13a1:2066_0	Satthā pokkharaṇiyaṃ nhāyitvā surattadupaṭṭaṃ nivāsetvā kāyabandhanaṃ bandhitvā sugatamahācīvaraṃ	2066	
PA_atk-s05_13a1:2066_1	ekaṃsaṃ katvā bhikkhusaṅghaparivuto gantvā gandhakuṭipariveṇe paññattavarabuddhāsane	2066	
PA_atk-s05_13a1:2066_2	nisīditvā bhikkhusaṅghena vatte dassite uṭṭhāya maṇisopānaphalake ṭhatvā bhikkhusaṅghassa	2066	
PA_atk-s05_13a1:2066_3	ovādaṃ datvā uyyojetvā surabhigandhakuṭiṃ pavisitvā dakkhiṇena passena sīhaseyyaṃ	2066	
PA_atk-s05_13a1:2066_4	kappetvā sāyanhasamaye dhammasabhāyaṃ sannipatitānaṃ bhikkhūnaṃ “passathāvuso, dasabalassa	2066	
PA_atk-s05_13a1:2066_5	khantimettānuddayasampattiṃ, vividhasassesu milāyantesu nānājalāsayesu sussantesu	2066	
PA_atk-s05_13a1:2066_6	macchakacchapesu mahādukkhaṃ pāpuṇantesu kāruññaṃ paṭicca ‘mahājanaṃ dukkhā mocessāmī’ti	2066	
PA_atk-s05_13a1:2066_7	udakasāṭikaṃ nivāsetvā jetavanapokkharaṇiyā dhurasopāne ṭhatvā muhuttena sakalakosalaraṭṭhaṃ	2066	
PA_atk-s05_13a1:2066_8	mahoghena opilāpento viya devaṃ vassāpetvā mahājanaṃ kāyikacetasikadukkhato mocetvā	2066	
PA_atk-s05_13a1:2066_9	vihāraṃ paviṭṭho”ti kathāya vattamānāya gandhakuṭito nikkhamitvā dhammasabhaṃ āgantvā	2066	
PA_atk-s05_13a1:2066_10	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	20661	
PA_atk-s05_13a1:2066_11	“na, bhikkhave, tathāgato idāneva mahājane kilamante devaṃ vassāpeti, pubbe tiracchānayoniyaṃ	20661	
PA_atk-s05_13a1:2066_12	nibbattitvā maccharājakālepi vassāpesiyevā”ti vatvā atītaṃ āhari.	20661	
PA_atk-s05_13a1:2067_0	Atīte imasmiṃyeva kosalaraṭṭhe imissā sāvatthiyā imasmiṃyeva jetavanapokkharaṇiṭṭhāne	2067	
PA_atk-s05_13a1:2067_1	ekā valligahanaparikkhittā kandarā ahosi. Tadā bodhisatto macchayoniyaṃ nibbattitvā	2067	
PA_atk-s05_13a1:2067_2	macchagaṇaparivuto tattha paṭivasati. Yathā pana idāni, evameva tadāpi tasmiṃ raṭṭhe	2067	
PA_atk-s05_13a1:2067_3	devo na vassi, manussānaṃ sassāni milāyiṃsu, vāpitaḷākakandarādīsu udakaṃ chijji,	2067	
PA_atk-s05_13a1:2067_4	macchakacchapā kalalagahanaṃ pavisiṃsu. Imissāpi kandarāya macchakacchapā kalalagahanaṃ	2067	
PA_atk-s05_13a1:2067_5	pavisitvā tasmiṃ tasmiṃ ṭhāne nilīyiṃsu. Kākādayo tuṇḍena koṭṭetvā nīharitvā khādiṃsu.	2067	
PA_atk-s05_13a1:2068_0	Bodhisatto ñātisaṅghassa taṃ byasanaṃ disvā “imaṃ tesaṃ dukkhaṃ ṭhapetvā maṃ añño	2068	
PA_atk-s05_13a1:2068_1	mocetuṃ samattho nāma natthi, saccakiriyaṃ katvā devaṃ vassāpetvā ñātake maraṇadukkhā	2068	
PA_atk-s05_13a1:2068_2	mocessāmī”ti kāḷavaṇṇaṃ kaddamaṃ dvidhā viyūhitvā nikkhamitvā añjanarukkhasāraghaṭikavaṇṇo	2068	
PA_atk-s05_13a1:2068_3	mahāmaccho sudhotalohitaṅgamaṇiguḷasadisāni akkhīni ummīletvā ākāsaṃ ulloketvā pajjunnadevarājassa	2068	
PA_atk-s05_13a1:2068_4	saddaṃ datvā “bho pajjunna, ahaṃ ñātake nissāya dukkhito, tvaṃ mayi sīlavante kilamante	2068	
PA_atk-s05_13a1:2068_5	kasmā devaṃ na vassāpesi? Mayā samānajātikānaṃ khādanaṭṭhāne nibbattitvā taṇḍulappamāṇampi	2068	
PA_atk-s05_13a1:2068_6	macchaṃ ādiṃ katvā khāditapubbo nāma natthi, aññopi me pāṇo jīvitā na voropitapubbo,	2068	
PA_atk-s05_13a1:2068_7	iminā saccena devaṃ vassāpetvā ñātisaṅghaṃ me dukkhā mocehī”ti vatvā paricārakaceṭakaṃ	2068	
PA_atk-s05_13a1:2068_8	āṇāpento viya pajjunnadevarājānaṃ ālapanto imaṃ gāthamāha –	2068	
PA_atk-s05_13a1:2070	“Abhitthanaya pajjunna, nidhiṃ kākassa nāsaya;	207	
PA_atk-s05_13a1:2071	Kākaṃ sokāya randhehi, mañca sokā pamocayā”ti.	207	
PA_atk-s05_13a1:2072_0	Tattha abhitthanaya pajjunnāti pajjunno vuccati megho, ayaṃ pana meghavasena laddhanāmaṃ	2072	
PA_atk-s05_13a1:2072_1	vassavalāhakadevarājānaṃ ālapati. Ayaṃ kirassa adhippāyo – devo nāma anabhitthananto	2072	
PA_atk-s05_13a1:2072_2	vijjulatā anicchārento vassantopi na sobhati, tasmā tvaṃ abhitthananto vijjulatā	2072	
PA_atk-s05_13a1:2072_3	nicchārento vassāpehīti. Nidhiṃ kākassa nāsayāti kākā kalalaṃ pavisitvā ṭhite macche	2072	
PA_atk-s05_13a1:2072_4	tuṇḍena koṭṭetvā nīharitvā khādanti, tasmā tesaṃ antokalale macchā “nidhī”ti vuccanti,	2072	
PA_atk-s05_13a1:2072_5	taṃ kākasaṅghassa nidhiṃ devaṃ vassāpento udakena paṭicchādetvā nāsehīti. Kākaṃ sokāya	2072	
PA_atk-s05_13a1:2072_6	randhehīti kākasaṅgho imissā kandarāya udakena puṇṇāya macche alabhamāno socissati,	2072	
PA_atk-s05_13a1:2072_7	taṃ kākagaṇaṃ tvaṃ imaṃ kandaraṃ pūrento sokāya randhehi, sokassatthāya macchassa	2072	
PA_atk-s05_13a1:2072_8	assāsatthāya devaṃ vassāpehi. Yathā antonijjhānalakkhaṇaṃ sokaṃ pāpuṇāti, evaṃ karohīti	2072	
PA_atk-s05_13a1:2072_9	attho, mañca sokā pamocayāti ettha ca-kāro sampiṇḍanattho, mañca mama ñātake ca sabbeva	2072	
PA_atk-s05_13a1:2072_10	imamhā maraṇasokā mocehīti.	20721	
PA_atk-s05_13a1:2073	Evaṃ bodhisatto paricārakaceṭakaṃ āṇāpento viya pajjunnaṃ ālapitvā sakalakosalaraṭṭhe mahāvassaṃ vassāpetvā mahājanaṃ maraṇadukkhā mocetvā jīvitapariyosāne yathākammaṃ gato.	207	
PA_atk-s05_13a1:2074_0	Satthā “na, bhikkhave, tathāgato idāneva devaṃ vassāpeti, pubbe macchayoniyaṃ nibbattopi	2074	
PA_atk-s05_13a1:2074_1	vassāpesiyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi	2074	
PA_atk-s05_13a1:2074_2	– “tadā macchagaṇā buddhaparisā ahesuṃ, pajjunnadevarājā ānando, maccharājā pana ahameva ahosi”nti.	2074	
PA_atk-s05_13a1:2075	Macchajātakavaṇṇanā pañcamā.	207	
PA_atk-s05_13a1:2077	[76] 6. Asaṅkiyajātakavaṇṇanā	207	
PA_atk-s05_13a1:2078_0	Asaṅkiyomhi gāmamhīti idaṃ satthā jetavane viharanto ekaṃ sāvatthivāsiṃ upāsakaṃ	2078	
PA_atk-s05_13a1:2078_1	ārabbha kathesi. So kira sotāpanno ariyasāvako kenacideva karaṇīyena ekena sakaṭasatthavāhena	2078	
PA_atk-s05_13a1:2078_2	saddhiṃ maggaṃ paṭipajjitvā ekasmiṃ araññaṭṭhāne sakaṭāni mocetvā khandhāvārabandhe	2078	
PA_atk-s05_13a1:2078_3	kate satthavāhassa avidūre aññatarasmiṃ rukkhamūle caṅkamati. Athattano kālaṃ sallakkhetvā	2078	
PA_atk-s05_13a1:2078_4	pañcasatā corā “khandhāvāraṃ vilumpissāmā”ti dhanumuggarādihatthā taṃ ṭhānaṃ parivārayiṃsu.	2078	
PA_atk-s05_13a1:2078_5	Upāsakopi caṅkamatiyeva. Corā naṃ disvā “addhā esa khandhāvārarakkhako bhavissati,	2078	
PA_atk-s05_13a1:2078_6	imassa niddaṃ okkantakāle vilumpissāmā”ti ajjhottharituṃ asakkontā tattha tattheva	2078	
PA_atk-s05_13a1:2078_7	aṭṭhaṃsu. Sopi upāsako paṭhamayāmepi majjhimayāmepi pacchimayāmepi caṅkamantoyeva	2078	
PA_atk-s05_13a1:2078_8	aṭṭhāsi. Paccūsakāle jāte corā okāsaṃ alabhantā gahite pāsāṇamuggarādayo chaḍḍetvā palāyiṃsu.	2078	
PA_atk-s05_13a1:2079_0	Upāsakopi attano kammaṃ niṭṭhāpetvā puna sāvatthiṃ āgantvā satthāraṃ upasaṅkamitvā	2079	
PA_atk-s05_13a1:2079_1	“bhante, attānaṃ rakkhamānā pararakkhakā hontī”ti pucchi. “Āma, upāsaka, attānaṃ	2079	
PA_atk-s05_13a1:2079_2	rakkhanto parampi rakkhati, paraṃ rakkhanto attānampi rakkhatī”ti. So “yāva subhāsitañcidaṃ,	2079	
PA_atk-s05_13a1:2079_3	bhante, bhagavatā, ahaṃ ekena satthavāhena saddhiṃ maggaṃ paṭipanno rukkhamūle caṅkamanto	2079	
PA_atk-s05_13a1:2079_4	‘maṃ rakkhissāmī’ti sakalasatthaṃ rakkhi”nti āha. Satthā “upāsaka, pubbepi paṇḍitā	2079	
PA_atk-s05_13a1:2079_5	attānaṃ rakkhantā paraṃ rakkhiṃsū”ti vatvā tena yācito atītaṃ āhari.	2079	
PA_atk-s05_13a1:2080_0	Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā	2080	
PA_atk-s05_13a1:2080_1	vayappatto kāmesu ādīnavaṃ disvā isipabbajjaṃ pabbajitvā himavante vasanto loṇambilasevanatthāya	2080	
PA_atk-s05_13a1:2080_2	janapadaṃ āgantvā janapadacārikaṃ caranto ekena satthavāhena saddhiṃ maggaṃ paṭipajjitvā	2080	
PA_atk-s05_13a1:2080_3	ekasmiṃ araññaṭṭhāne satthe niviṭṭhe satthato avidūre jhānasukhena vītināmento aññatarasmiṃ	2080	
PA_atk-s05_13a1:2080_4	rukkhamūle caṅkamanto aṭṭhāsi. Atha kho pañcasatā corā “sāyamāsabhattassa bhuttakāle	2080	
PA_atk-s05_13a1:2080_5	taṃ sakaṭasatthaṃ vilumpissāmā”ti āgantvā parivārayiṃsu. Te taṃ tāpasaṃ disvā “sace	2080	
PA_atk-s05_13a1:2080_6	ayaṃ amhe passissati, satthavāsikānaṃ ārocessati, etassa niddūpagatavelāya vilumpissāmā”ti	2080	
PA_atk-s05_13a1:2080_7	tattheva aṭṭhaṃsu. Tāpaso sakalampi rattiṃ caṅkamiyeva. Corā okāsaṃ alabhitvā gahitagahite	2080	
PA_atk-s05_13a1:2080_8	muggarapāsāṇe chaḍḍetvā sakaṭasatthavāsīnaṃ saddaṃ datvā “bhonto, satthavāsino sace	2080	
PA_atk-s05_13a1:2080_9	esa rukkhamūle caṅkamanakatāpaso ajja nābhavissa, sabbe mahāvilopaṃ pattā abhavissatha,	2080	
PA_atk-s05_13a1:2080_10	sve tāpasassa mahāsakkāraṃ kareyyāthā”ti vatvā pakkamiṃsu.	20801	
PA_atk-s05_13a1:2081_0	Te pabhātāya rattiyā corehi chaḍḍite muggarapāsāṇādayo disvā bhītā bodhisattassa	2081	
PA_atk-s05_13a1:2081_1	santikaṃ gantvā vanditvā “bhante, diṭṭhā vo corā”ti pucchiṃsu. “Āmāvuso, diṭṭhā”ti.	2081	
PA_atk-s05_13a1:2081_2	“Bhante, ettakevo core disvā bhayaṃ vā sārajjaṃ vā na uppajjī”ti? Bodhisatto “āvuso	2081	
PA_atk-s05_13a1:2081_3	core disvā bhayaṃ nāma sadhanassa hoti, ahaṃ pana niddhano, svāhaṃ kiṃ bhāyissāmi.	2081	
PA_atk-s05_13a1:2081_4	Mayhañhi gāmepi araññepi vasantassa bhayaṃ vā sārajjaṃ vā natthī”ti vatvā tesaṃ dhammaṃ	2081	
PA_atk-s05_13a1:2081_5	desento imaṃ gāthamāha –	2081	
PA_atk-s05_13a1:2083	“Asaṅkiyomhi gāmamhi, araññe natthi me bhayaṃ;	208	
PA_atk-s05_13a1:2084	Ujumaggaṃ samāruḷho, mettāya karuṇāya cā”ti.	208	
PA_atk-s05_13a1:2085_0	Tattha asaṅkiyomhi gāmamhīti saṅkāya niyutto patiṭṭhitoti saṅkiyo, na saṅkiyo asaṅkiyo.	2085	
PA_atk-s05_13a1:2085_1	Ahaṃ gāme vasantopi saṅkāya appatiṭṭhitattā asaṅkiyo nibbhayo nirāsaṅkoti dīpeti.	2085	
PA_atk-s05_13a1:2085_2	Araññeti gāmagāmūpacāravinimutte ṭhāne. Ujumaggaṃ samāruḷho, mettāya karuṇāya cāti	2085	
PA_atk-s05_13a1:2085_3	ahaṃ tikacatukkajjhānikāhi mettākaruṇāhi kāyavaṅkādivirahitaṃ ujuṃ brahmalokagāmimaggaṃ	2085	
PA_atk-s05_13a1:2085_4	āruḷhoti vadati. Atha vā parisuddhasīlatāya kāyavacīmanovaṅkavirahitaṃ ujuṃ devalokamaggaṃ	2085	
PA_atk-s05_13a1:2085_5	āruḷhomhīti dassetvā tato uttari mettāya karuṇāya ca patiṭṭhitattā ujuṃ brahmalokamaggampi	2085	
PA_atk-s05_13a1:2085_6	āruḷhomhītipi dasseti. Aparihīnajjhānassa hi ekantena brahmalokaparāyaṇattā mettākaruṇādayo ujumaggā nāma.	2085	
PA_atk-s05_13a1:2086	Evaṃ bodhisatto imāya gāthāya dhammaṃ desetvā tuṭṭhacittehi tehi manussehi sakkato pūjito yāvajīvaṃ cattāro brahmavihāre bhāvetvā brahmaloke nibbatti.	208	
PA_atk-s05_13a1:2087	Satthā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā satthavāsino buddhaparisā ahesuṃ, tāpaso pana ahameva ahosi”nti.	208	
PA_atk-s05_13a1:2088	Asaṅkiyajātakavaṇṇanā chaṭṭhā.	208	
PA_atk-s05_13a1:2090	[77] 7. Mahāsupinajātakavaṇṇanā	209	
PA_atk-s05_13a1:2091_0	Lābūni sīdantīti idaṃ satthā jetavane viharanto soḷasa mahāsupine ārabbha kathesi.	2091	
PA_atk-s05_13a1:2091_1	Ekadivasaṃ kira kosalamahārājā rattiṃ niddūpagato pacchimayāme soḷasa mahāsupine	2091	
PA_atk-s05_13a1:2091_2	disvā bhītatasito pabujjhitvā “imesaṃ supinānaṃ diṭṭhattā kiṃ nu kho me bhavissatī”ti	2091	
PA_atk-s05_13a1:2091_3	maraṇabhayatajjito sayanapiṭṭhe nisinnakova rattiṃ vītināmesi.	2091	
PA_atk-s05_13a1:2092_0	Atha naṃ pabhātāya rattiyā brāhmaṇapurohitā upasaṅkamitvā “sukhaṃ sayittha, mahārājā”ti	2092	
PA_atk-s05_13a1:2092_1	pucchiṃsu. “Kuto me ācariyā sukhaṃ, ajjāhaṃ paccūsasamaye soḷasa mahāsupine passiṃ,	2092	
PA_atk-s05_13a1:2092_2	somhi tesaṃ diṭṭhakālato paṭṭhāya bhayappatto”ti. “Vadetha, mahārāja, sutvā jānissāmā”ti	2092	
PA_atk-s05_13a1:2092_3	vuttaṃ brāhmaṇānaṃ diṭṭhasupine kathetvā “kiṃ nu kho me imesaṃ diṭṭhakāraṇā bhavissatī”ti	2092	
PA_atk-s05_13a1:2092_4	pucchi. Brāhmaṇā hatthe vidhuniṃsu. “Kasmā hatthe vidhunathā”ti ca vutte “kakkhaḷā,	2092	
PA_atk-s05_13a1:2092_5	mahārāja, supinā”ti. “Kā tesaṃ nipphatti bhavissatī”ti? “Rajjantarāyo jīvitantarāyo	2092	
PA_atk-s05_13a1:2092_6	bhogantarāyoti imesaṃ tiṇṇaṃ antarāyānaṃ aññataro”ti. “Sappaṭikammā, appaṭikammā”ti?	2092	
PA_atk-s05_13a1:2092_7	“Kāmaṃ ete supinā atipharusattā appaṭikammā, mayaṃ pana te sappaṭikamme karissāma,	2092	
PA_atk-s05_13a1:2092_8	ete paṭikkamāpetuṃ asakkontānaṃ amhākaṃ sikkhitabhāvo nāma kiṃ karissatī”ti. “Kiṃ	2092	
PA_atk-s05_13a1:2092_9	pana katvā paṭikkamāpessathā”ti? “Sabbacatukkena yaññaṃ yajissāma, mahārājā”ti. Rājā	2092	
PA_atk-s05_13a1:2092_10	bhītatasito “tena hi ācariyā mama jīvitaṃ tumhākaṃ hatthe hotu, khippaṃ me sotthiṃ	20921	
PA_atk-s05_13a1:2092_11	karothā”ti āha. Brāhmaṇā “bahuṃ dhanaṃ labhissāma, bahuṃ khajjabhojjaṃ āharāpessāmā”ti	20921	
PA_atk-s05_13a1:2092_12	haṭṭhatuṭṭhā “mā cintayittha, mahārājā”ti rājānaṃ samassāsetvā rājanivesanā nikkhamitvā	20921	
PA_atk-s05_13a1:2092_13	bahinagare yaññāvāṭaṃ katvā bahū catuppadagaṇe thūṇūpanīte katvā pakkhigaṇe samāharitvā	20921	
PA_atk-s05_13a1:2092_14	“idañcidañca laddhuṃ vaṭṭatī”ti punappunaṃ sañcaranti.	20921	
PA_atk-s05_13a1:2093_0	Atha kho mallikā devī taṃ kāraṇaṃ ñatvā rājānaṃ upasaṅkamitvā pucchi “kiṃ nu kho,	2093	
PA_atk-s05_13a1:2093_1	mahārāja, brāhmaṇā punappunaṃ sañcarantī”ti? “Sukhitā, tvaṃ bhadde, amhākaṃ kaṇṇamūle	2093	
PA_atk-s05_13a1:2093_2	āsīvisaṃ carantaṃ na jānāsī”ti. “Kiṃ etaṃ, mahārājā”ti? Mayā evarūpā dussupinā diṭṭhā,	2093	
PA_atk-s05_13a1:2093_3	brāhmaṇā “tiṇṇaṃ antarāyānaṃ aññataro paññāyatī”ti vatvā “‘tesaṃ paṭighātāya yaññaṃ	2093	
PA_atk-s05_13a1:2093_4	yajissāmā’ti vatvā punappunaṃ sañcarantī”ti. “Kiṃ pana te, mahārāja, sadevake loke	2093	
PA_atk-s05_13a1:2093_5	aggabrāhmaṇo supinapaṭikammaṃ pucchito”ti? “Kataro panesa, bhadde, sadevake loke	2093	
PA_atk-s05_13a1:2093_6	aggabrāhmaṇo”ti. “Sadevake loke aggapuggalaṃ sabbaññuṃ visuddhaṃ nikkilesaṃ mahābrāhmaṇaṃ	2093	
PA_atk-s05_13a1:2093_7	na jānāsi. So hi bhagavā supinantaraṃ jāneyya, gaccha tvaṃ puccha taṃ, mahārājā”ti.	2093	
PA_atk-s05_13a1:2093_8	“Sādhu, devī”ti rājā vihāraṃ gantvā satthāraṃ vanditvā nisīdi.	2093	
PA_atk-s05_13a1:2094_0	Satthā madhurassaraṃ nicchāretvā “kiṃ nu kho, mahārāja, atippagova āgatosī”ti āha.	2094	
PA_atk-s05_13a1:2094_1	Ahaṃ, bhante, paccūsasamaye soḷasa mahāsupine disvā bhīto brāhmaṇānaṃ ārocesiṃ. Brāhmaṇā	2094	
PA_atk-s05_13a1:2094_2	“kakkhaḷā, mahārāja, supinā, etesaṃ paṭighātatthāya sabbacatukkena yaññaṃ yajissāmā”ti	2094	
PA_atk-s05_13a1:2094_3	yaññaṃ sajjenti, bahū pāṇā maraṇabhayatajjitā, tumhe ca sadevake loke aggapuggalā,	2094	
PA_atk-s05_13a1:2094_4	atītānāgatapaccuppannaṃ upādāya natthi so ñeyyadhammo, yo vo ñāṇamukhe āpāthaṃ nāgacchati.	2094	
PA_atk-s05_13a1:2094_5	“Etesaṃ me supinānaṃ nipphattiṃ kathetha bhagavā”ti. “Evametaṃ, mahārāja, sadevake	2094	
PA_atk-s05_13a1:2094_6	loke maṃ ṭhapetvā añño etesaṃ supinānaṃ antaraṃ vā nipphattiṃ vā jānituṃ samattho	2094	
PA_atk-s05_13a1:2094_7	nāma natthi, ahaṃ te kathessāmi, apica kho tvaṃ diṭṭhadiṭṭhaniyāmeneva supine kathehī”ti.	2094	
PA_atk-s05_13a1:2094_8	“Sādhu, bhante”ti rājā diṭṭhaniyāmeneva kathento –	2094	
PA_atk-s05_13a1:2095	“Usabhā rukkhā gāviyo gavā ca,	209	
PA_atk-s05_13a1:2096	Asso kaṃso siṅgālī ca kumbho;	209	
PA_atk-s05_13a1:2097	Pokkharaṇī ca apākacandanaṃ.	209	
PA_atk-s05_13a1:2098	“Lābūni sīdanti silā plavanti, maṇḍūkiyo kaṇhasappe gilanti;	209	
PA_atk-s05_13a1:2099	Kākaṃ suvaṇṇā parivārayanti, tasā vakā eḷakānaṃ bhayā hī”ti. –	209	
PA_atk-s05_13a1:2100	Imaṃ mātikaṃ nikkhipitvā kathesi.	210	
PA_atk-s05_13a1:2101_0	(1) Ahaṃ, bhante, ekaṃ tāva supinaṃ evaṃ addasaṃ – cattāro añjanavaṇṇā kāḷausabhā	2101	
PA_atk-s05_13a1:2101_1	“yujjhissāmā”ti catūhi disāhi rājaṅgaṇaṃ āgantvā “usabhayuddhaṃ passissāmā”ti mahājane	2101	
PA_atk-s05_13a1:2101_2	sannipatite yujjhanākāraṃ dassetvā naditvā gajjitvā ayujjhitvāva paṭikkantā. Imaṃ	2101	
PA_atk-s05_13a1:2101_3	paṭhamaṃ supinaṃ addasaṃ, imassa ko vipākoti? “Mahārāja, imassa vipāko neva tava,	2101	
PA_atk-s05_13a1:2101_4	na mama kāle bhavissati, anāgate pana adhammikānaṃ kapaṇarājūnaṃ adhammikānañca manussānaṃ	2101	
PA_atk-s05_13a1:2101_5	kāle loke viparivattamāne kusale ossanne, akusale ussanne, lokassa parihāyanakāle	2101	
PA_atk-s05_13a1:2101_6	devo na sammā vassissati, meghapādā pacchijjissanti, sassāni milāyissanti, dubbhikkhaṃ	2101	
PA_atk-s05_13a1:2101_7	bhavissati, vassitukāmā viya catūhi disāhi meghā uṭṭhahitvā itthikāhi ātape patthaṭānaṃ	2101	
PA_atk-s05_13a1:2101_8	vīhiādīnaṃ temanabhayena antopavesitakāle purisesu kuddālapiṭakahatthesu āḷibandhanatthāya	2101	
PA_atk-s05_13a1:2101_9	nikkhantesu vassanākāraṃ dassetvā gajjitvā vijjulatā nicchāretvā te usabhā viya ayujjhitvā	2101	
PA_atk-s05_13a1:2101_10	avassitvāva palāyissanti. Ayametassa vipāko. Tuyhaṃ pana tappaccayā koci antarāyo	21011	
PA_atk-s05_13a1:2101_11	natthi, anāgataṃ ārabbha diṭṭho supino esa, brāhmaṇā pana attano jīvitavuttiṃ nissāya	21011	
PA_atk-s05_13a1:2101_12	kathayiṃsū”ti evaṃ satthā supinassa nipphattiṃ kathetvā āha “dutiyaṃ kathehi, mahārājā”ti.	21011	
PA_atk-s05_13a1:2102_0	(2) Dutiyāhaṃ, bhante, evaṃ addasaṃ – khuddakā rukkhā ceva gacchā ca pathaviṃ bhinditvā	2102	
PA_atk-s05_13a1:2102_1	vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ	2102	
PA_atk-s05_13a1:2102_2	addasaṃ, imassa ko vipākoti? Mahārāja, imassāpi vipāko lokassa parihāyanakāle manussānaṃ	2102	
PA_atk-s05_13a1:2102_3	parittāyukakāle bhavissati. Anāgatasmiñhi sattā tibbarāgā bhavissanti, asampattavayāva	2102	
PA_atk-s05_13a1:2102_4	kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.	2102	
PA_atk-s05_13a1:2102_5	Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti.	2102	
PA_atk-s05_13a1:2102_6	Itonidānampi te bhayaṃ natthi, tatiyaṃ kathehi, mahārājāti.	2102	
PA_atk-s05_13a1:2103_0	(3) Gāviyo, bhante, tadahujātānaṃ vacchakānaṃ khīraṃ pivantiyo addasaṃ. Ayaṃ me tatiyo	2103	
PA_atk-s05_13a1:2103_1	supino, imassa ko vipākoti? Imassāpi vipāko anāgate eva manussānaṃ jeṭṭhāpacāyikakammassa	2103	
PA_atk-s05_13a1:2103_2	naṭṭhakāle bhavissati. Anāgatasmiñhi sattā mātāpitūsu vā sassusasuresu vā lajjaṃ	2103	
PA_atk-s05_13a1:2103_3	anupaṭṭhāpetvā sayameva kuṭumbaṃ saṃvidahantāva ghāsacchādanamattampi mahallakānaṃ	2103	
PA_atk-s05_13a1:2103_4	dātukāmā dassanti, adātukāmā na dassanti. Mahallakā anāthā asayaṃvasī dārake ārādhetvā	2103	
PA_atk-s05_13a1:2103_5	jīvissanti tadahujātānaṃ vacchakānaṃ khīraṃ pivantiyo mahāgāviyo viya. Itonidānampi	2103	
PA_atk-s05_13a1:2103_6	te bhayaṃ natthi, catutthaṃ kathehi, mahārājāti.	2103	
PA_atk-s05_13a1:2104_0	(4) Dhuravāhe, bhante, ārohapariṇāhasampanne mahāgoṇeyugaparamparāya ayojetvā taruṇe	2104	
PA_atk-s05_13a1:2104_1	godamme dhure yojente addasaṃ. Te dhuraṃ vahituṃ asakkontā chaḍḍetvā aṭṭhaṃsu, sakaṭāni	2104	
PA_atk-s05_13a1:2104_2	nappavaṭṭiṃsu. Ayaṃ me catuttho supino, imassa ko vipākoti? Imassāpi vipāko anāgate	2104	
PA_atk-s05_13a1:2104_3	eva adhammikarājūnaṃ kāle bhavissati. Anāgatasmiñhi adhammikakapaṇarājāno paṇḍitānaṃ	2104	
PA_atk-s05_13a1:2104_4	paveṇikusalānaṃ kammaṃ nittharaṇasamatthānaṃ mahāmattānaṃ yasaṃ na dassanti. Dhammasabhāyaṃ	2104	
PA_atk-s05_13a1:2104_5	vinicchayaṭṭhānepi paṇḍite vohārakusale mahallake amacce na ṭhapessanti, tabbiparītānaṃ	2104	
PA_atk-s05_13a1:2104_6	pana taruṇataruṇānaṃ yasaṃ dassanti, tathārūpe eva vinicchayaṭṭhāne ṭhapessanti,	2104	
PA_atk-s05_13a1:2104_7	te rājakammāni ceva yuttāyuttañca ajānantā neva taṃ yasaṃ ukkhipituṃ sakkhissanti,	2104	
PA_atk-s05_13a1:2104_8	na rājakammāni nittharituṃ. Te asakkontā kammadhuraṃ chaḍḍessanti, mahallakāpi paṇḍitāmaccā	2104	
PA_atk-s05_13a1:2104_9	yasaṃ alabhantā kiccāni nittharituṃ samatthāpi “kiṃ amhākaṃ etehi, mayaṃ bāhirakā	2104	
PA_atk-s05_13a1:2104_10	jātā, abbhantarikā taruṇadārakā jānissantī”ti uppannāni kammāni na karissanti, evaṃ	21041	
PA_atk-s05_13a1:2104_11	sabbathāpi tesaṃ rājūnaṃ hāniyeva bhavissati, dhuraṃ vahituṃ asamatthānaṃ vacchadammānaṃ	21041	
PA_atk-s05_13a1:2104_12	dhure yojitakālo viya, dhuravāhānañca mahāgoṇānaṃ yugaparamparāya ayojitakālo viya	21041	
PA_atk-s05_13a1:2104_13	bhavissati. Itonidānampi te bhayaṃ natthi, pañcamaṃ kathehi, mahārājāti.	21041	
PA_atk-s05_13a1:2105_0	(5) Bhante, ekaṃ ubhatomukhaṃ assaṃ addasaṃ, tassa dvīsu passesu yavasaṃ denti, so	2105	
PA_atk-s05_13a1:2105_1	dvīhi mukhehi khādati. Ayaṃ me pañcamo supino, imassa ko vipākoti? Imassāpi anāgate	2105	
PA_atk-s05_13a1:2105_2	adhammikarājakāleyeva vipāko bhavissati. Anāgatasmiñhi adhammikā bālarājāno adhammike	2105	
PA_atk-s05_13a1:2105_3	lolamanusse vinicchaye ṭhapessanti, te pāpapuññesu anādarā bālā sabhāyaṃ nisīditvā	2105	
PA_atk-s05_13a1:2105_4	vinicchayaṃ dentā ubhinnampi atthapaccatthikānaṃ hatthato lañjaṃ gahetvā khādissanti	2105	
PA_atk-s05_13a1:2105_5	asso viya dvīhi mukhehi yavasaṃ. Itonidānampi te bhayaṃ natthi, chaṭṭhaṃ kathehi, mahārājāti.	2105	
PA_atk-s05_13a1:2106_0	(6) Bhante, mahājano satasahassagghanikaṃ suvaṇṇapātiṃ sammajjitvā “idha passāvaṃ	2106	
PA_atk-s05_13a1:2106_1	karohī”ti ekassa jarasiṅgālassa upanāmesi, taṃ tattha passāvaṃ karontaṃ addasaṃ.	2106	
PA_atk-s05_13a1:2106_2	Ayaṃ me chaṭṭho supino, imassa ko vipākoti? Imassāpi vipāko anāgateyeva bhavissati.	2106	
PA_atk-s05_13a1:2106_3	Anāgatasmiñhi adhammikā vijātirājāno jātisampannānaṃ kulaputtānaṃ āsaṅkāya yasaṃ	2106	
PA_atk-s05_13a1:2106_4	na dassanti, akulīnānaṃyeva dassanti. Evaṃ mahākulāni duggatāni bhavissanti, lāmakakulāni	2106	
PA_atk-s05_13a1:2106_5	issarāni. Te ca kulīnapurisā jīvituṃ asakkontā “ime nissāya jīvissāmā”ti akulīnānaṃ	2106	
PA_atk-s05_13a1:2106_6	dhītaro dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa	2106	
PA_atk-s05_13a1:2106_7	suvaṇṇapātiyaṃ passāvakaraṇasadiso bhavissati. Itonidānampi te bhayaṃ natthi, sattamaṃ kathehīti.	2106	
PA_atk-s05_13a1:2107_0	(7) Bhante, eko puriso rajjuṃ vaṭṭetvā vaṭṭetvā pādamūle nikkhipati, tena nisinnapīṭhassa	2107	
PA_atk-s05_13a1:2107_1	heṭṭhā sayitā ekā chātasiṅgālī tassa ajānantasseva taṃ khādati, evāhaṃ addasaṃ. Ayaṃ	2107	
PA_atk-s05_13a1:2107_2	me sattamo supino, imassa ko vipākoti? Imassāpi anāgateyeva vipāko bhavissati. Anāgatasmiñhi	2107	
PA_atk-s05_13a1:2107_3	itthiyo purisalolā surālolā alaṅkāralolā visikhālolā āmisalolā bhavissanti dussīlā	2107	
PA_atk-s05_13a1:2107_4	durācārā, tā sāmikehi kasigorakkhādīni kammāni katvā kicchena kasirena sambhataṃ	2107	
PA_atk-s05_13a1:2107_5	dhanaṃ jārehi saddhiṃ suraṃ pivantiyo mālāgandhavilepanaṃ dhārayamānā antogehe accāyikampi	2107	
PA_atk-s05_13a1:2107_6	kiccaṃ anoloketvā gehe parikkhepassa uparibhāgenapi chiddaṭṭhānehipi jāre upadhārayamānā	2107	
PA_atk-s05_13a1:2107_7	sve vapitabbayuttakaṃ bījampi koṭṭetvā yāgubhattakhajjakādīni sampādetvā khādamānā	2107	
PA_atk-s05_13a1:2107_8	vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā pādamūle nikkhittarajjuṃ.	2107	
PA_atk-s05_13a1:2107_9	Itonidānampi te bhayaṃ natthi, aṭṭhamaṃ kathehīti.	2107	
PA_atk-s05_13a1:2108_0	(8) Bhante, rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ	2108	
PA_atk-s05_13a1:2108_1	addasaṃ. Cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā	2108	
PA_atk-s05_13a1:2108_2	āharitvā pūritakumbhameva pūrenti, pūritapūritaṃ udakaṃ uttaritvā palāyati, tepi	2108	
PA_atk-s05_13a1:2108_3	punappunaṃ tattheva udakaṃ āsiñcanti, tucchakumbhe pana olokentāpi natthi. Ayaṃ me	2108	
PA_atk-s05_13a1:2108_4	aṭṭhamo supino, imassa ko vipākoti? Imassāpi anāgateyeva vipāko bhavissati. Anāgatasmiñhi	2108	
PA_atk-s05_13a1:2108_5	loko parihāyissati, raṭṭhaṃ nirojaṃ bhavissati, rājāno duggatā kapaṇā bhavissanti.	2108	
PA_atk-s05_13a1:2108_6	Yo issaro bhavissati, tassa bhaṇḍāgāre satasahassamattā kahāpaṇā bhavissanti, te	2108	
PA_atk-s05_13a1:2108_7	evaṃ duggatā sabbe jānapade attanova kamme kāressanti, upaddutā manussā sake kammante	2108	
PA_atk-s05_13a1:2108_8	chaḍḍetvā rājūnaññeva atthāya pubbaṇṇāparaṇṇāni vapantā rakkhantā lāyantā maddantā	2108	
PA_atk-s05_13a1:2108_9	pavesentā ucchukhettāni karontā yantāni karontā yantāni vāhentā phāṇitādīni pacantā	2108	
PA_atk-s05_13a1:2108_10	pupphārāme ca phalārāme ca karontā tattha tattha nipphannāni pubbaṇṇādīni āharitvā	21081	
PA_atk-s05_13a1:2108_11	rañño koṭṭhāgārameva pūressanti, attano gehesu tucchakoṭṭhe olokentāpi na bhavissanti,	21081	
PA_atk-s05_13a1:2108_12	tucchakumbhe anoloketvā pūritakumbhe pūraṇasadisameva bhavissati. Itonidānampi te	21081	
PA_atk-s05_13a1:2108_13	bhayaṃ natthi, navamaṃ kathehīti.	21081	
PA_atk-s05_13a1:2109_0	(9) Bhante, ekaṃ pañcavaṇṇapadumasañchannaṃ gambhīraṃ sabbato titthaṃ pokkharaṇiṃ	2109	
PA_atk-s05_13a1:2109_1	addasaṃ. Samantato dvipadacatuppadā otaritvā tattha pānīyaṃ pivanti. Tassā majjhe	2109	
PA_atk-s05_13a1:2109_2	gambhīraṭṭhāne udakaṃ āvilaṃ, tīrappadesesu dvipadacatuppadānaṃ akkamaṭṭhāne acchaṃ	2109	
PA_atk-s05_13a1:2109_3	vippasannaṃ anāvilaṃ. Evāhaṃ addasaṃ. Ayaṃ me navamo supino, imassa ko vipākoti?	2109	
PA_atk-s05_13a1:2109_4	Imassāpi anāgateyeva vipāko bhavissati. Anāgatasmiñhi rājāno adhammikā bhavissanti,	2109	
PA_atk-s05_13a1:2109_5	chandādivasena agatiṃ gacchantā rajjaṃ kāressanti, dhammena vinicchayaṃ nāma na dassanti,	2109	
PA_atk-s05_13a1:2109_6	lañjavittakā bhavissanti dhanalolā, raṭṭhavāsikesu nesaṃ khantimettānuddayā nāma	2109	
PA_atk-s05_13a1:2109_7	na bhavissanti, kakkhaḷā pharusā ucchuyante ucchugaṇṭhikā viya manusse pīḷentā nānappakārena	2109	
PA_atk-s05_13a1:2109_8	baliṃ uppādentā dhanaṃ gaṇhissanti. Manussā balipīḷitā kiñci dātuṃ asakkontā gāmanigamādayo	2109	
PA_atk-s05_13a1:2109_9	chaḍḍetvā paccantaṃ gantvā vāsaṃ kappessanti, majjhimajanapado suñño bhavissati,	2109	
PA_atk-s05_13a1:2109_10	paccanto ghanavāso seyyathāpi pokkharaṇiyā majjhe udakaṃ āvilaṃ pariyante vippasannaṃ.	21091	
PA_atk-s05_13a1:2109_11	Itonidānampi te bhayaṃ natthi, dasamaṃ kathehīti.	21091	
PA_atk-s05_13a1:2110_0	(10) Bhante, ekissāyeva kumbhiyā paccamānaṃ odanaṃ apākaṃ addasaṃ “apāka”nti vicāretvā	2110	
PA_atk-s05_13a1:2110_1	vibhajitvā ṭhapitaṃ viya tīhākārehi paccamānaṃ, ekasmiṃ passe atikilinno hoti, ekasmiṃ	2110	
PA_atk-s05_13a1:2110_2	uttaṇḍulo, ekasmiṃ supakkoti. Ayaṃ me dasamo supino, imassa ko vipākoti? Imassāpi	2110	
PA_atk-s05_13a1:2110_3	anāgateyeva vipāko bhavissati. Anāgatasmiñhi rājāno adhammikā bhavissanti, tesu adhammikesu	2110	
PA_atk-s05_13a1:2110_4	rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe	2110	
PA_atk-s05_13a1:2110_5	manussā adhammikā bhavissanti, tato tesaṃ ārakkhadevatā, balipaṭiggāhikā devatā,	2110	
PA_atk-s05_13a1:2110_6	rukkhadevatā, ākāsaṭṭhadevatāti evaṃ devatāpi adhammikā bhavissanti. Adhammikarājūnañca	2110	
PA_atk-s05_13a1:2110_7	rajje vātā visamā kharā vāyissanti, te ākāsaṭṭhavimānāni kampessanti, tesu kampitesu	2110	
PA_atk-s05_13a1:2110_8	devatā kupitā devaṃ vassituṃ na dassanti, vassamānopi sakalaraṭṭhe ekappahārena na	2110	
PA_atk-s05_13a1:2110_9	vassissati, vassamānopi sabbattha kasikammassa vā vappakammassa vā upakārako hutvā	2110	
PA_atk-s05_13a1:2110_10	na vassissati. Yathā ca raṭṭhe, evaṃ janapadepi gāmepi ekataḷākepi ekasarepi ekappahāreneva	21101	
PA_atk-s05_13a1:2110_11	na vassissati, taḷākassa uparibhāge vassanto heṭṭhābhāge na vassissati, heṭṭhā vassanto	21101	
PA_atk-s05_13a1:2110_12	upari na vassissati. Ekasmiṃ bhāge sassaṃ ativassena nassissati, ekasmiṃ avassanena	21101	
PA_atk-s05_13a1:2110_13	milāyissati, ekasmiṃ sammā vassamāno sampādessati. Evaṃ ekassa rañño rajje vuttasassā	21101	
PA_atk-s05_13a1:2110_14	tippakārā bhavissanti ekakumbhiyā odano viya. Itonidānampi te bhayaṃ natthi, ekādasamaṃ kathehīti.	21101	
PA_atk-s05_13a1:2111_0	(11) Bhante, satasahassagghanikaṃ candanasāraṃ pūtitakkena vikkiṇante addasaṃ. Ayaṃ	2111	
PA_atk-s05_13a1:2111_1	me ekādasamo supino, imassa ko vipākoti? Imassāpi anāgateyeva mayhaṃ sāsane parihāyante	2111	
PA_atk-s05_13a1:2111_2	vipāko bhavissati. Anāgatasmiñhi paccayalolā alajjī bhikkhū bahū bhavissanti, te	2111	
PA_atk-s05_13a1:2111_3	mayā paccayaloluppaṃ nimmathetvā kathitadhammadesanaṃ cīvarādicatupaccayahetu paresaṃ	2111	
PA_atk-s05_13a1:2111_4	desessanti, paccayehi mucchitā nissaraṇapakkhe ṭhitā nibbānābhimukhaṃ katvā desetuṃ	2111	
PA_atk-s05_13a1:2111_5	na sakkhissanti, kevalaṃ “padabyañjanasampattiñceva madhurasaddañca sutvā mahagghāni	2111	
PA_atk-s05_13a1:2111_6	cīvarādīni dassanti” iccevaṃ desessanti. Apare antaravīthicatukkarājadvārādīsu nisīditvā	2111	
PA_atk-s05_13a1:2111_7	kahāpaṇaaḍḍhakahāpaṇapādamāsakarūpādīnipi nissāya desessanti. Iti mayā nibbānagghanakaṃ	2111	
PA_atk-s05_13a1:2111_8	katvā desitaṃ dhammaṃ catupaccayatthāya ceva kahāpaṇaḍḍhakahāpaṇādīnaṃ atthāya ca	2111	
PA_atk-s05_13a1:2111_9	vikkiṇitvā desentā satasahassagghanakaṃ candanasāraṃ pūtitakkena vikkiṇantā viya	2111	
PA_atk-s05_13a1:2111_10	bhavissanti. Itonidānampi te bhayaṃ natthi, dvādasamaṃ kathehīti.	21111	
PA_atk-s05_13a1:2112_0	(12) Bhante, tucchalābūni udake sīdantāni addasaṃ, imassa ko vipākoti? Imassapi anāgate	2112	
PA_atk-s05_13a1:2112_1	adhammikarājakāle loke viparivattanteyeva vipāko bhavissati. Tadā hi rājāno jātisampannānaṃ	2112	
PA_atk-s05_13a1:2112_2	kulaputtānaṃ yasaṃ na dassanti, akulīnānaṃyeva dassanti, te issarā bhavissanti, itare	2112	
PA_atk-s05_13a1:2112_3	daliddā. Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ	2112	
PA_atk-s05_13a1:2112_4	akulīnānaṃyeva kathā osīditvā ṭhitā viya niccalā suppatiṭṭhitā bhavissati. Saṅghasannipātesupi	2112	
PA_atk-s05_13a1:2112_5	saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ	2112	
PA_atk-s05_13a1:2112_6	pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbathāpi	2112	
PA_atk-s05_13a1:2112_7	tucchalābusīdanakālo viya bhavissati. Itonidānampi te bhayaṃ natthi, terasamaṃ kathehīti.	2112	
PA_atk-s05_13a1:2113_0	(13) Bhante, mahantamahantā kūṭāgārappamāṇā ghanasilā nāvā viya udake plavamānā addasaṃ,	2113	
PA_atk-s05_13a1:2113_1	imassa ko vipākoti? Imassapi tādiseyeva kāle vipāko bhavissati. Tadā hi adhammikarājāno	2113	
PA_atk-s05_13a1:2113_2	akulīnānaṃ yasaṃ dassanti, te issarā bhavissanti, kulīnā duggatā. Tesu na keci gāravaṃ	2113	
PA_atk-s05_13a1:2113_3	karissanti, itaresuyeva karissanti. Rājasammukhe vā amaccasammukhe vā vinicchayaṭṭhāne	2113	
PA_atk-s05_13a1:2113_4	vā vinicchayakusalānaṃ ghanasilāsadisānaṃ kulaputtānaṃ kathā na ogāhitvā patiṭṭhahissati.	2113	
PA_atk-s05_13a1:2113_5	Tesu kathentesu “kiṃ ime kathentī”ti itare parihāsameva karissanti. Bhikkhusannipātesupi	2113	
PA_atk-s05_13a1:2113_6	vuttappakāresu ṭhānesu neva pesale bhikkhū garukātabbe maññissanti, nāpi tesaṃ kathā	2113	
PA_atk-s05_13a1:2113_7	pariyogāhitvā patiṭṭhahissati, silānaṃ plavanakālo viya bhavissati. Itonidānampi	2113	
PA_atk-s05_13a1:2113_8	te bhayaṃ natthi, cuddasamaṃ kathehīti.	2113	
PA_atk-s05_13a1:2114_0	(14) Bhante, khuddakamadhukapupphappamāṇā maṇḍūkiyo mahantamahante kaṇhasappe vegena	2114	
PA_atk-s05_13a1:2114_1	anubandhitvā uppalanāḷe viya chinditvā chinditvā maṃsaṃ khāditvā gilantiyo addasaṃ,	2114	
PA_atk-s05_13a1:2114_2	imassa ko vipākoti? Imassapi loke parihāyante anāgate eva vipāko bhavissati. Tadā	2114	
PA_atk-s05_13a1:2114_3	hi manussā tibbarāgajātikā kilesānuvattakā hutvā taruṇataruṇānaṃ attano bhariyānaṃ	2114	
PA_atk-s05_13a1:2114_4	vase vattissanti, gehe dāsakammakarādayopi gomahiṃsādayopi hiraññasuvaṇṇampi sabbaṃ	2114	
PA_atk-s05_13a1:2114_5	tāsaññeva āyattaṃ bhavissati. “Asukaṃ hiraññasuvaṇṇaṃ vā paricchadādijātaṃ vā kaha”nti	2114	
PA_atk-s05_13a1:2114_6	vutte “yattha vā tattha vā hotu, kiṃ tuyhiminā byāpārena, tvaṃ mayhaṃ ghare santaṃ	2114	
PA_atk-s05_13a1:2114_7	vā asantaṃ vā jānitukāmo jāto”ti vatvā nānappakārehi akkositvā mukhasattīhi koṭṭetvā	2114	
PA_atk-s05_13a1:2114_8	dāsaceṭake viya attano vase katvā attano issariyaṃ pavattessanti. Evaṃ madhukapupphappamāṇānaṃ	2114	
PA_atk-s05_13a1:2114_9	maṇḍūkapotikānaṃ āsīvise kaṇhasappe gilanakālo viya bhavissati. Itonidānampi te bhayaṃ	2114	
PA_atk-s05_13a1:2114_10	natthi, pannarasamaṃ kathehīti.	21141	
PA_atk-s05_13a1:2115_0	(15) Bhante, dasahi asaddhammehi samannāgataṃ gāmagocaraṃ kākaṃ kañcanavaṇṇatāya	2115	
PA_atk-s05_13a1:2115_1	“suvaṇṇā”ti laddhanāme suvaṇṇarājahaṃse parivārente addasaṃ, imassa ko vipākoti?	2115	
PA_atk-s05_13a1:2115_2	Imassāpi anāgate dubbalarājakāleyeva vipāko bhavissati. Anāgatasmiñhi rājāno hatthisippādīsu	2115	
PA_atk-s05_13a1:2115_3	akusalā yuddhesu avisāradā bhavissanti, te attano rajjavipattiṃ āsaṅkamānā samānajātikānaṃ	2115	
PA_atk-s05_13a1:2115_4	kulaputtānaṃ issariyaṃ adatvā attano pādamūlikanhāpakakappakādīnaṃ dassanti, jātigottasampannā	2115	
PA_atk-s05_13a1:2115_5	kulaputtā rājakule patiṭṭhaṃ alabhamānā jīvikaṃ kappetuṃ asamatthā hutvā issariye	2115	
PA_atk-s05_13a1:2115_6	ṭhite jātigottahīne akulīne upaṭṭhahantā vicarissanti, suvaṇṇarājahaṃsehi kākassa	2115	
PA_atk-s05_13a1:2115_7	parivāritakālo viya bhavissati. Itonidānampi te bhayaṃ natthi, soḷasamaṃ kathehīti.	2115	
PA_atk-s05_13a1:2116_0	(16) Bhante, pubbe dīpino eḷake khādanti, ahaṃ pana eḷake dīpino anubandhitvā murumurūti	2116	
PA_atk-s05_13a1:2116_1	khādante addasaṃ. Athaññe tasā vakā eḷake dūratova disvā tasitā tāsappattā hutvā	2116	
PA_atk-s05_13a1:2116_2	eḷakānaṃ bhayāpalāyitvā gumbagahanādīni pavisitvā nilīyiṃsu, evāhaṃ addasaṃ, imassa	2116	
PA_atk-s05_13a1:2116_3	ko vipākoti? Imassapi anāgate adhammikarājakāleyeva vipāko bhavissati. Tadā hi akulīnā	2116	
PA_atk-s05_13a1:2116_4	rājavallabhā issarā bhavissanti, kulīnā apaññātā duggatā. Te rājavallabhā rājānaṃ	2116	
PA_atk-s05_13a1:2116_5	attano kathaṃ gāhāpetvā vinicchayaṭṭhānādīsu balavanto hutvā kulīnānaṃ paveṇiāgatāni	2116	
PA_atk-s05_13a1:2116_6	khettavatthādīni “amhākaṃ santakāni etānī”ti abhiyuñjitvā tesu “na tumhākaṃ, amhāka”nti	2116	
PA_atk-s05_13a1:2116_7	āgantvā vinicchayaṭṭhānādīsu vivadantesu vettalatādīhi paharāpetvā gīvāyaṃ gahetvā	2116	
PA_atk-s05_13a1:2116_8	apakaḍḍhāpetvā “attano pamāṇaṃ na jānātha, amhehi saddhiṃ vivadatha, idāni vo rañño	2116	
PA_atk-s05_13a1:2116_9	kathetvā hatthapādacchedanādīni kāressāmā”ti santajjessanti. Te tesaṃ bhayena attano	2116	
PA_atk-s05_13a1:2116_10	santakāni vatthūni “tumhākaṃyevetāni gaṇhathā”ti niyyādetvā attano gehāni pavisitvā	21161	
PA_atk-s05_13a1:2116_11	bhītā nipajjissanti. Pāpabhikkhūpi pesale bhikkhū yathāruci viheṭhessanti, te pesalā	21161	
PA_atk-s05_13a1:2116_12	bhikkhū paṭisaraṇaṃ alabhamānā araññaṃ pavisitvā gahanaṭṭhānesu nilīyissanti. Evaṃ	21161	
PA_atk-s05_13a1:2116_13	hīnajaccehi ceva pāpabhikkhūhi ca upaddutānaṃ jātimantakulaputtānañceva pesalabhikkhūnañca	21161	
PA_atk-s05_13a1:2116_14	eḷakānaṃ bhayena tasavakānaṃ palāyanakālo viya bhavissati. Itonidānampi te bhayaṃ	21161	
PA_atk-s05_13a1:2116_15	natthi. Ayampi hi supino anāgataṃyeva ārabbha diṭṭho. Brāhmaṇā pana na dhammasudhammatāya	21161	
PA_atk-s05_13a1:2116_16	tayi sinehena kathayiṃsu, “bahudhanaṃ labhissāmā”ti āmisāpekkhatāya jīvitavuttiṃ	21161	
PA_atk-s05_13a1:2116_17	nissāya kathayiṃsūti.	21161	
PA_atk-s05_13a1:2117_0	Evaṃ satthā soḷasannaṃ mahāsupinānaṃ nipphattiṃ kathetvā “na kho, mahārāja, etarahi	2117	
PA_atk-s05_13a1:2117_1	tvaññeva ime supine addasa, porāṇakarājānopi addasaṃsu. Brāhmaṇāpi nesaṃ evameva	2117	
PA_atk-s05_13a1:2117_2	ime supine gahetvā yaññamatthake khipiṃsu, tato paṇḍitehi dinnanayena gantvā bodhisattaṃ	2117	
PA_atk-s05_13a1:2117_3	pucchiṃsu. Porāṇakā paṇḍitāpi nesaṃ ime supine kathentā imināva niyāmena kathesu”nti	2117	
PA_atk-s05_13a1:2117_4	vatvā tena yācito atītaṃ āhari.	2117	
PA_atk-s05_13a1:2118_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā	2118	
PA_atk-s05_13a1:2118_1	vayappatto isipabbajjaṃ pabbajitvā abhiññā ceva samāpattiyo ca nibbattetvā himavantappadese	2118	
PA_atk-s05_13a1:2118_2	jhānakīḷaṃ kīḷanto viharati. Tadā bārāṇasiyaṃ brahmadatto imināva niyāmena ime supine	2118	
PA_atk-s05_13a1:2118_3	disvā brāhmaṇe pucchi. Brāhmaṇā evameva yaññaṃ yajituṃ ārabhiṃsu. Tesu purohitassa	2118	
PA_atk-s05_13a1:2118_4	antevāsikamāṇavo paṇḍito byatto ācariyaṃ āha – “ācariya, tumhehi mayaṃ tayo vede	2118	
PA_atk-s05_13a1:2118_5	uggaṇhāpitā, nanu tesu ekaṃ māretvā ekassa sotthikammassa kāraṇaṃ nāma natthī”ti.	2118	
PA_atk-s05_13a1:2118_6	Tāta, iminā upāyena amhākaṃ bahudhanaṃ uppajjissati, tvaṃ pana rañño dhanaṃ rakkhitukāmo	2118	
PA_atk-s05_13a1:2118_7	maññeti. Māṇavo “tena hi, ācariya, tumhe tumhākaṃ kammaṃ karotha, ahaṃ tumhākaṃ santike	2118	
PA_atk-s05_13a1:2118_8	kiṃ karissāmī”ti vicaranto rañño uyyānaṃ agamāsi.	2118	
PA_atk-s05_13a1:2119_0	Taṃ divasameva bodhisattopi taṃ kāraṇaṃ ñatvā “ajja mayi manussapathaṃ gate mahājanassa	2119	
PA_atk-s05_13a1:2119_1	bandhanā mokkho bhavissatī”ti ākāsena gantvā uyyāne otaritvā suvaṇṇapaṭimā viya maṅgalasilātale	2119	
PA_atk-s05_13a1:2119_2	nisīdi. Māṇavo bodhisattaṃ upasaṅkamitvā vanditvā ekamantaṃ nisīditvā paṭisanthāramakāsi.	2119	
PA_atk-s05_13a1:2119_3	Bodhisattopi tena saddhiṃ madhurapaṭisanthāraṃ katvā “kiṃ nu kho, māṇava, rājā dhammena	2119	
PA_atk-s05_13a1:2119_4	rajjaṃ kāretī”ti pucchi. “Bhante, rājā nāma dhammiko, apica kho taṃ brāhmaṇā atitthe	2119	
PA_atk-s05_13a1:2119_5	pakkhandāpe”nti. Rājā soḷasa supine disvā brāhmaṇānaṃ ārocesi. Brāhmaṇā “yaññaṃ yajissāmā”ti	2119	
PA_atk-s05_13a1:2119_6	āraddhā. Kiṃ nu kho, bhante, “ayaṃ nāma imesaṃ supinānaṃ nipphattī”ti rājānaṃ saññāpetvā	2119	
PA_atk-s05_13a1:2119_7	tumhākaṃ mahājanaṃ bhayā mocetuṃ na vaṭṭatīti. Mayaṃ kho, māṇava, rājānaṃ na jānāma,	2119	
PA_atk-s05_13a1:2119_8	rājāpi amhe na jānāti. Sace pana idhāgantvā puccheyya, katheyyāmassa mayanti. Māṇavo	2119	
PA_atk-s05_13a1:2119_9	“ahaṃ, bhante, taṃ ānessāmi, tumhe mamāgamanaṃ udikkhantā muhuttaṃ nisīdathā”ti bodhisattaṃ	2119	
PA_atk-s05_13a1:2119_10	paṭijānāpetvā rañño santikaṃ gantvā “mahārāja, eko ākāsacāriko tāpaso tumhākaṃ uyyāne	21191	
PA_atk-s05_13a1:2119_11	otaritvā ‘tumhehi diṭṭhasupinānaṃ nipphattiṃ kathessāmī’ti tumhe pakkosatī”ti āha.	21191	
PA_atk-s05_13a1:2120_0	Rājā tassa kathaṃ sutvā tāvadeva mahantena parivārena uyyānaṃ gantvā tāpasaṃ vanditvā	2120	
PA_atk-s05_13a1:2120_1	ekamantaṃ nisinno pucchi “tumhe kira, bhante, mayā diṭṭhasupinānaṃ nipphattiṃ jānāthā”ti?	2120	
PA_atk-s05_13a1:2120_2	“Āma, mahārājā”ti. “Tena hi kathethā”ti. “Kathemi, mahārāja, yathādiṭṭhe tāva supine	2120	
PA_atk-s05_13a1:2120_3	maṃ sāvehī”ti. “Sādhu, bhante”ti rājā –	2120	
PA_atk-s05_13a1:2122	“Usabhā rukkhā gāviyo gavā ca,	212	
PA_atk-s05_13a1:2123	Asso kaṃso siṅgālī ca kumbho;	212	
PA_atk-s05_13a1:2124	Pokkharaṇī ca apākacandanaṃ.	212	
PA_atk-s05_13a1:2125	“Lābūni sīdanti silā plavanti, maṇḍūkiyo kaṇhasappe gilanti;	212	
PA_atk-s05_13a1:2126	Kākaṃ suvaṇṇā parivārayanti, tasā vakā eḷakānaṃ bhayā hī”ti. –	212	
PA_atk-s05_13a1:2127	Vatvā pasenadiraññā kathitaniyāmeneva supine kathesi.	212	
PA_atk-s05_13a1:2128	Bodhisattopi tesaṃ idāni satthārā kathitaniyāmeneva vitthārato nipphattiṃ kathetvā pariyosāne sayaṃ idaṃ kathesi –	212	
PA_atk-s05_13a1:2129	“Vipariyāso vattati nayidha matthī”ti;	212	
PA_atk-s05_13a1:2130_0	Tatrāyamattho – ayaṃ, mahārāja, imesaṃ supinānaṃ nipphatti. Yaṃ panetaṃ tesaṃ paṭighātatthāya	2130	
PA_atk-s05_13a1:2130_1	yaññakammaṃ vattati, taṃ vipariyāso vattati viparītato vattati, vipallāsena vattatīti	2130	
PA_atk-s05_13a1:2130_2	vuttaṃ hoti. Kiṃkāraṇā? Imesañhi nipphatti nāma lokassa viparivattanakāle, akāraṇassa	2130	
PA_atk-s05_13a1:2130_3	kāraṇanti gahaṇakāle, kāraṇassa akāraṇanti chaḍḍanakāle, abhūtassa bhūtanti gahaṇakāle,	2130	
PA_atk-s05_13a1:2130_4	bhūtassa abhūtanti jahanakāle, alajjīnaṃ ussannakāle, lajjīnañca parihīnakāle bhavissati.	2130	
PA_atk-s05_13a1:2130_5	Nayidha matthīti idāni pana tava vā mama vā kāle idha imasmiṃ purisayuge vattamāne	2130	
PA_atk-s05_13a1:2130_6	etesaṃ nipphatti natthi. Tasmā etesaṃ paṭighātāya vattamānaṃ yaññakammaṃ vipallāsena	2130	
PA_atk-s05_13a1:2130_7	vattati, alaṃ tena. Natthi te itonidānaṃ bhayaṃ vā chambhitattaṃ vāti mahāpuriso	2130	
PA_atk-s05_13a1:2130_8	rājānaṃ samassāsetvā mahājanaṃ bandhanā mocetvā puna ākāse ṭhatvā rañño ovādaṃ datvā	2130	
PA_atk-s05_13a1:2130_9	pañcasu sīlesu patiṭṭhāpetvā “ito paṭṭhāya, mahārāja, brāhmaṇehi saddhiṃ ekato hutvā	2130	
PA_atk-s05_13a1:2130_10	pasughātayaññaṃ mā yajī”ti dhammaṃ desetvā ākāseneva attano vasanaṭṭhānaṃ agamāsi.	21301	
PA_atk-s05_13a1:2130_11	Rājāpi tassa ovāde ṭhito dānādīni puññāni katvā yathākammaṃ gato.	21301	
PA_atk-s05_13a1:2131_0	Satthā imaṃ dhammadesanaṃ āharitvā “supinapaccayā te bhayaṃ natthi, haretaṃ yañña”nti	2131	
PA_atk-s05_13a1:2131_1	yaññaṃ hāretvā mahājanassa jīvitadānaṃ datvā anusandhiṃ ghaṭetvā jātakaṃ samodhānesi	2131	
PA_atk-s05_13a1:2131_2	– “tadā rājā ānando ahosi, māṇavo sāriputto, tāpaso pana ahameva ahosi”nti.	2131	
PA_atk-s05_13a1:2132	Parinibbute pana bhagavati saṅgītikārakā “usabhā”tiādīni tīṇi padāni aṭṭhakathaṃ āropetvā “lābūnī”tiādīni cattāri padāni ekaṃ gāthaṃ katvā ekakanipātapāḷiṃ āropesunti.	213	
PA_atk-s05_13a1:2133	Mahāsupinajātakavaṇṇanā sattamā.	213	
PA_atk-s05_13a1:2135	[78] 8. Illisajātakavaṇṇanā	213	
PA_atk-s05_13a1:2136_0	Ubho khañjāti idaṃ satthā jetavane viharanto macchariyakosiyaseṭṭhiṃ ārabbha kathesi.	2136	
PA_atk-s05_13a1:2136_1	Rājagahanagarassa kira avidūre sakkāraṃ nāma nigamo ahosi, tattheko macchariyakosiyo	2136	
PA_atk-s05_13a1:2136_2	nāma seṭṭhi asītikoṭivibhavo paṭivasati. So tiṇaggena telabindumattampi neva paresaṃ	2136	
PA_atk-s05_13a1:2136_3	deti, na attanā paribhuñjati. Iti tassa taṃ vibhavajātaṃ neva puttadārādīnaṃ, na	2136	
PA_atk-s05_13a1:2136_4	samaṇabrāhmaṇānaṃ atthaṃ anubhoti, rakkhasapariggahitapokkharaṇī viya aparibhogaṃ tiṭṭhati.	2136	
PA_atk-s05_13a1:2137_0	Satthā ekadivasaṃ paccūsasamaye mahākaruṇāsamāpattito vuṭṭhāya sakalalokadhātuyaṃ	2137	
PA_atk-s05_13a1:2137_1	bodhaneyyabandhave olokento pañcacattālīsayojanamatthake vasantassa tassa seṭṭhino	2137	
PA_atk-s05_13a1:2137_2	sapajāpatikassa sotāpattiphalassa upanissayaṃ addasa. Tato purimadivase pana rājānaṃ	2137	
PA_atk-s05_13a1:2137_3	upaṭṭhātuṃ rājagehaṃ gantvā rājūpaṭṭhānaṃ katvā āgacchanto ekaṃ chātajjhattaṃ janapadamanussaṃ	2137	
PA_atk-s05_13a1:2137_4	kummāsapūraṃ kapallapūvaṃ khādantaṃ disvā tattha pipāsaṃ uppādetvā attano gharaṃ	2137	
PA_atk-s05_13a1:2137_5	gantvā cintesi “sacāhaṃ ‘kapallapūvaṃ khāditukāmomhī’ti vakkhāmi, bahū mayā saddhiṃ	2137	
PA_atk-s05_13a1:2137_6	khāditukāmā bhavissanti, evaṃ me bahūni taṇḍulasappimadhuphāṇitādīni parikkhayaṃ	2137	
PA_atk-s05_13a1:2137_7	gamissanti, na kassaci kathessāmī”ti taṇhaṃ adhivāsento vicarati. So gacchante gacchante	2137	
PA_atk-s05_13a1:2137_8	kāle uppaṇḍupaṇḍukajāto dhamanisanthatagatto jāto. Tato taṇhaṃ adhivāsetuṃ asakkonto	2137	
PA_atk-s05_13a1:2137_9	gabbhaṃ pavisitvā mañcakaṃ upagūhitvā nipajji. Evaṃgatopi dhanahānibhayena kassaci kiñci na kathesi.	2137	
PA_atk-s05_13a1:2138_0	Atha naṃ bhariyā upasaṅkamitvā piṭṭhiṃ parimajjitvā “kiṃ te sāmi, aphāsuka”nti pucchi.	2138	
PA_atk-s05_13a1:2138_1	“Na me kiñci aphāsukaṃ atthī”ti. “Kiṃ nu kho te rājā kupito”ti? “Rājāpi me na kuppatī”ti.	2138	
PA_atk-s05_13a1:2138_2	“Atha kiṃ te puttadhītāhi vā dāsakammakarādīhi vā kiñci amanāpaṃ kataṃ atthī”ti?	2138	
PA_atk-s05_13a1:2138_3	“Evarūpampi natthī”ti. “Kismiñci pana te taṇhā atthī”ti? Evaṃ vuttepi dhanahānibhayena	2138	
PA_atk-s05_13a1:2138_4	kiñci avatvā nissaddova nipajji. Atha naṃ bhariyā “kathehi, sāmi, kismiṃ te taṇhā”ti	2138	
PA_atk-s05_13a1:2138_5	āha. So vacanaṃ parigilanto viya “atthi me ekā taṇhā”ti āha. “Kiṃ taṇhā, sāmī”ti?	2138	
PA_atk-s05_13a1:2138_6	“Kapallapūvaṃ khāditukāmomhī”ti. “Atha kimatthaṃ na kathesi, kiṃ tvaṃ daliddo, idāni	2138	
PA_atk-s05_13a1:2138_7	sakalasakkāranigamavāsīnaṃ pahonake kapallapūve pacissāmī”ti? “Kiṃ te etehi, te attano	2138	
PA_atk-s05_13a1:2138_8	kammaṃ katvā khādissantī”ti? “Tena hi ekaracchavāsīnaṃ pahonake pacāmī”ti. Jānāmahaṃ	2138	
PA_atk-s05_13a1:2138_9	tava mahaddhanabhāvanti. “Tena hi imasmiṃ gehamatte sabbesaṃ pahonakaṃ katvā pacāmī”ti.	2138	
PA_atk-s05_13a1:2138_10	“Jānāmahaṃ tava mahajjhāsayabhāva”nti. “Tena hi te puttadāramattasseva pahonakaṃ	21381	
PA_atk-s05_13a1:2138_11	katvā pacāmī”ti. “Kiṃ pana te etehī”ti? “Tena hi tuyhañca mayhañca pahonakaṃ katvā	21381	
PA_atk-s05_13a1:2138_12	pacāmī”ti. “Tvaṃ kiṃ karissasī”ti? “Tena hi ekasseva te pahonakaṃ katvā pacāmī”ti.	21381	
PA_atk-s05_13a1:2138_13	“Imasmiṃ ṭhāne paccamānaṃ bahū paccāsīsanti, sakalataṇḍule ṭhapetvā bhinnataṇḍule	21381	
PA_atk-s05_13a1:2138_14	ca uddhanakapallādīni ca ādāya thokaṃ khīrasappimadhuphāṇitañca gahetvā sattabhūmikassa	21381	
PA_atk-s05_13a1:2138_15	pāsādassa uparimatalaṃ āruyha paca, tatthāhaṃ ekakova nisīditvā khādissāmī”ti. Sā	21381	
PA_atk-s05_13a1:2138_16	“sādhū”ti paṭissuṇitvā gahetabbaṃ gāhāpetvā pāsādaṃ āruyha dāsiyo vissajjetvā seṭṭhiṃ	21381	
PA_atk-s05_13a1:2138_17	pakkosāpesi. So ādito paṭṭhāya dvārāni pidahanto sabbadvāresu sūcighaṭikāni datvā	21381	
PA_atk-s05_13a1:2138_18	sattamatalaṃ abhiruhitvā tatthapi dvāraṃ pidahitvā nisīdi. Bhariyāpissa uddhane aggiṃ	21381	
PA_atk-s05_13a1:2138_19	jāletvā kapallakaṃ āropetvā pūve pacituṃ ārabhi.	21381	
PA_atk-s05_13a1:2139_0	Atha satthā pātova mahāmoggallānattheraṃ āmantesi, “eso, moggallāna, rājagahanagarassa	2139	
PA_atk-s05_13a1:2139_1	avidūre sakkāranigame macchariyakosiyaseṭṭhi ‘kapallapūve khādissāmī’ti aññesaṃ dassanabhayena	2139	
PA_atk-s05_13a1:2139_2	sattabhūmike pāsāde kapallapūve pacāpeti. Tvaṃ tattha gantvā taṃ seṭṭhiṃ dametvā	2139	
PA_atk-s05_13a1:2139_3	nibbisevanaṃ katvā ubhopi jayampatike pūve ca khīrasappimadhuphāṇitādīni ca gāhāpetvā	2139	
PA_atk-s05_13a1:2139_4	attano balena jetavanaṃ ānehi. Ajjāhaṃ pañcahi bhikkhusatehi saddhiṃ vihāreyeva nisīdissāmi,	2139	
PA_atk-s05_13a1:2139_5	pūveheva bhattakiccaṃ karissāmī”ti. Thero “sādhu, bhante”ti satthu vacanaṃ sampaṭicchitvā	2139	
PA_atk-s05_13a1:2139_6	tāvadeva iddhibalena taṃ nigamaṃ gantvā tassa pāsādassa sīhapañjaradvāre sunivattho	2139	
PA_atk-s05_13a1:2139_7	supāruto ākāseyeva maṇirūpakaṃ viya aṭṭhāsi.	2139	
PA_atk-s05_13a1:2140_0	Mahāseṭṭhino theraṃ disvāva hadayamaṃsaṃ kampi. So “ahaṃ evarūpānaññeva bhayena imaṃ	2140	
PA_atk-s05_13a1:2140_1	ṭhānaṃ āgato, ayañca āgantvā vātapānadvāre ṭhito”ti gahetabbagahaṇaṃ apassanto aggimhi	2140	
PA_atk-s05_13a1:2140_2	pakkhittaloṇasakkharā viya dosena taṭataṭāyanto evamāha “samaṇa, ākāse ṭhatvā tvaṃ	2140	
PA_atk-s05_13a1:2140_3	kiṃ labhissasi, ākāse apade padaṃ dassetvā caṅkamantopi neva labhissasī”ti. Thero	2140	
PA_atk-s05_13a1:2140_4	tasmiṃyeva ṭhāne aparāparaṃ caṅkami. Seṭṭhi “caṅkamanto kiṃ labhissasi, ākāse pallaṅkena	2140	
PA_atk-s05_13a1:2140_5	nisīdamānopi na labhissasiyevā”ti āha. Thero pallaṅkaṃ ābhujitvā nisīdi. Atha naṃ	2140	
PA_atk-s05_13a1:2140_6	“nisinno kiṃ labhissasi, āgantvā vātapānaummāre ṭhitopi na labhissasī”ti āha. Atha	2140	
PA_atk-s05_13a1:2140_7	thero ummāre aṭṭhāsi. Atha naṃ “ummāre ṭhito kiṃ labhissasi, dhūmāyantopi na labhissasiyevā”ti	2140	
PA_atk-s05_13a1:2140_8	āha. Thero dhūmāyi, sakalapāsādo ekadhūmo ahosi, seṭṭhino akkhīnaṃ sūciyā vijjhanakālo	2140	
PA_atk-s05_13a1:2140_9	viya jāto. Gehajjhāyanabhayena pana naṃ “pajjalantopi na labhissasī”ti avatvā cintesi	2140	
PA_atk-s05_13a1:2140_10	“ayaṃ samaṇo suṭṭhu laggo, aladdhā na gamissati, ekamassa pūvaṃ dāpessāmī”ti bhariyaṃ	21401	
PA_atk-s05_13a1:2140_11	āha – “bhadde, ekaṃ khuddakapūvaṃ pacitvā samaṇassa datvā uyyojehi na”nti. Sā thokaññeva	21401	
PA_atk-s05_13a1:2140_12	piṭṭhaṃ kapallapātiyaṃ pakkhipi, mahāpūvo hutvā sakalapātiṃ pūretvā uddhumāto aṭṭhāsi.	21401	
PA_atk-s05_13a1:2141_0	Seṭṭhi taṃ disvā “bahu tayā piṭṭhaṃ gahitaṃ bhavissatī”ti sayameva dabbikaṇṇena thokataraṃ	2141	
PA_atk-s05_13a1:2141_1	piṭṭhaṃ gahetvā pakkhipi, pūvo purimapūvato mahantataro jāto. Evaṃ yaṃ yaṃ pacati,	2141	
PA_atk-s05_13a1:2141_2	so so mahantamahantova hoti. So nibbinno bhariyaṃ āha “bhadde, imassa ekaṃ pūvaṃ	2141	
PA_atk-s05_13a1:2141_3	dehī”ti. Tassā pacchito ekaṃ pūvaṃ gaṇhantiyā sabbe ekābaddhā allīyiṃsu. Sā seṭṭhiṃ	2141	
PA_atk-s05_13a1:2141_4	āha “sāmi, sabbe pūvā ekato laggā, visuṃ kātuṃ na sakkomī”ti. “Ahaṃ karissāmī”ti	2141	
PA_atk-s05_13a1:2141_5	sopi kātuṃ nāsakkhi. Ubho janā koṭiyaṃ gahetvā kaḍḍhantāpi viyojetuṃ nāsakkhiṃsuyeva.	2141	
PA_atk-s05_13a1:2141_6	Athassa pūvehi saddhiṃ vāyamantasseva sarīrato sedā mucciṃsu, pipāsā ca pacchijji.	2141	
PA_atk-s05_13a1:2141_7	Tato bhariyaṃ āha “bhadde, na me pūvehi attho, pacchiyā saddhiṃyeva imassa bhikkhussa	2141	
PA_atk-s05_13a1:2141_8	dehī”ti. Sā pacchiṃ ādāya theraṃ upasaṅkamitvā sabbe pūve therassa adāsi. Thero ubhinnampi	2141	
PA_atk-s05_13a1:2141_9	dhammaṃ desesi, tiṇṇaṃ ratanānaṃ guṇe kathesi, “atthi dinnaṃ, atthi yiṭṭha”nti dānādīnaṃ	2141	
PA_atk-s05_13a1:2141_10	phalaṃ gaganatale puṇṇacandaṃ viya dassesi.	21411	
PA_atk-s05_13a1:2142_0	Taṃ sutvā pasannacitto seṭṭhi “bhante, āgantvā imasmiṃ pallaṅke nisīditvā pūve paribhuñjathā”ti	2142	
PA_atk-s05_13a1:2142_1	āha. Thero “mahāseṭṭhi, sammāsambuddho ‘pūve khādissāmī’ti pañcahi bhikkhusatehi	2142	
PA_atk-s05_13a1:2142_2	saddhiṃ vihāre nisinno, tumhākaṃ ruciyā sati seṭṭhibhariyaṃ pūve ca khīrādīni ca	2142	
PA_atk-s05_13a1:2142_3	gaṇhāpetha, satthu santikaṃ gamissāmā”ti āha. “Kahaṃ pana, bhante, etarahi satthā”ti?	2142	
PA_atk-s05_13a1:2142_4	“Ito pañcacattālīsayojanamatthake jetavanamahāvihāre”ti. “Bhante, kālaṃ anatikkamitvā	2142	
PA_atk-s05_13a1:2142_5	ettakaṃ addhānaṃ kathaṃ gamissāmā”ti? “Mahāseṭṭhi tumhākaṃ ruciyā sati ahaṃ vo attano	2142	
PA_atk-s05_13a1:2142_6	iddhibalena nessāmi, tumhākaṃ pāsāde sopānasīsaṃ attano ṭhāneyeva bhavissati, sopānapariyosānaṃ	2142	
PA_atk-s05_13a1:2142_7	pana jetavanadvārakoṭṭhake bhavissati, uparipāsādā heṭṭhāpāsādaṃ otaraṇakālamattena	2142	
PA_atk-s05_13a1:2142_8	vo jetavanaṃ nessāmī”ti. So “sādhu, bhante”ti sampaṭicchi. Thero sopānasīsaṃ tattheva	2142	
PA_atk-s05_13a1:2142_9	katvā “sopānapādamūlaṃ jetavanadvārakoṭṭhake hotū”ti adhiṭṭhāsi, tathevāhosi.	2142	
PA_atk-s05_13a1:2143_0	Iti thero seṭṭhiñca seṭṭhibhariyañca uparipāsādā heṭṭhāotaraṇakālato khippataraṃ	2143	
PA_atk-s05_13a1:2143_1	jetavanaṃ sampāpesi. Te ubhopi satthāraṃ upasaṅkamitvā vanditvā kālaṃ ārocesuṃ. Satthā	2143	
PA_atk-s05_13a1:2143_2	bhattaggaṃ pavisitvā paññattavarabuddhāsane nisīdi saddhiṃ bhikkhusaṅghena. Mahāseṭṭhi	2143	
PA_atk-s05_13a1:2143_3	buddhappamukhassa bhikkhusaṅghassa dakkhiṇodakaṃ adāsi, seṭṭhibhariyā tathāgatassa	2143	
PA_atk-s05_13a1:2143_4	patte pūve patiṭṭhāpesi. Satthā attano yāpanamattaṃ gaṇhi, pañcasatā bhikkhūpi tatheva	2143	
PA_atk-s05_13a1:2143_5	gaṇhiṃsu. Seṭṭhi khīrasappimadhuphāṇitasakkharādīni dadamāno agamāsi. Satthā pañcahi	2143	
PA_atk-s05_13a1:2143_6	bhikkhusatehi saddhiṃ bhattakiccaṃ niṭṭhāpesi. Mahāseṭṭhipi saddhiṃ bhariyāya yāvadatthaṃ	2143	
PA_atk-s05_13a1:2143_7	khādi, pūvānaṃ pariyosānameva na paññāyati, sakalavihāre bhikkhūnañca vighāsādānañca	2143	
PA_atk-s05_13a1:2143_8	dinnepi na pariyanto paññāyati. “Bhante, pūvā parikkhayaṃ na gacchantī”ti bhagavato	2143	
PA_atk-s05_13a1:2143_9	ārocesuṃ. Tena hi jetavanadvārakoṭṭhake chaḍḍethāti. Atha ne dvārakoṭṭhakassa avidūre	2143	
PA_atk-s05_13a1:2143_10	pabbhāraṭṭhāne chaḍḍayiṃsu. Ajjatanāpi taṃ ṭhānaṃ “kapallapūvapabbhāro”tveva paññāyati.	21431	
PA_atk-s05_13a1:2143_11	Mahāseṭṭhi saddhiṃ bhariyāya bhagavantaṃ upasaṅkamitvā ekamantaṃ aṭṭhāsi. Bhagavā	21431	
PA_atk-s05_13a1:2143_12	anumodanaṃ akāsi. Anumodanāpariyosāne ubhopi sotāpattiphale patiṭṭhāya satthāraṃ	21431	
PA_atk-s05_13a1:2143_13	vanditvā dvārakoṭṭhake sopānaṃ āruyha attano pāsādeyeva patiṭṭhahiṃsu. Tato paṭṭhāya	21431	
PA_atk-s05_13a1:2143_14	mahāseṭṭhi asītikoṭidhanaṃ buddhasāsaneyeva vikiri.	21431	
PA_atk-s05_13a1:2144_0	Punadivase sammāsambuddhe sāvatthiyaṃ piṇḍāya caritvā jetavanaṃ āgamma bhikkhūnaṃ	2144	
PA_atk-s05_13a1:2144_1	sugatovādaṃ datvā gandhakuṭiṃ pavisitvā paṭisallīne sāyanhasamaye dhammasabhāyaṃ	2144	
PA_atk-s05_13a1:2144_2	sannipatitā bhikkhū “passathāvuso, mahāmoggallānattherassānubhāvaṃ, anupahacca saddhaṃ	2144	
PA_atk-s05_13a1:2144_3	anupahacca bhoge macchariyaseṭṭhiṃ muhutteneva dametvā nibbisevanaṃ katvā pūve gāhāpetvā	2144	
PA_atk-s05_13a1:2144_4	jetavanaṃ ānetvā satthu sammukhaṃ katvā sotāpattiphale patiṭṭhāpesi, aho mahānubhāvo	2144	
PA_atk-s05_13a1:2144_5	thero”ti therassa guṇakathaṃ kathentā nisīdiṃsu. Satthā āgantvā “kāya nuttha, bhikkhave,	2144	
PA_atk-s05_13a1:2144_6	etarahi kathāya sannisinnā”ti pucchitvā “imāya nāmā”ti vutte “bhikkhave, kuladamakena	2144	
PA_atk-s05_13a1:2144_7	nāma bhikkhunā kule aviheṭhetvā akilametvā pupphato reṇuṃ gaṇhantena bhamarena viya	2144	
PA_atk-s05_13a1:2144_8	upasaṅkamitvā buddhaguṇe jānāpetabba”nti vatvā theraṃ pasaṃsanto –	2144	
PA_atk-s05_13a1:2145	“Yathāpi bhamaro pupphaṃ, vaṇṇagandhamaheṭhayaṃ;	214	
PA_atk-s05_13a1:2146	Paleti rasamādāya, evaṃ gāme munī care”ti. –	214	
PA_atk-s05_13a1:2147_0	Imaṃ dhammapade gāthaṃ vatvā uttaripi therassa guṇaṃ pakāsetuṃ “na bhikkhave, idāneva	2147	
PA_atk-s05_13a1:2147_1	moggallānena macchariyaseṭṭhi damito, pubbepi taṃ dametvā kammaphalasambandhaṃ jānāpesiyevā”ti vatvā atītaṃ āhari.	2147	
PA_atk-s05_13a1:2148_0	Atīte bārāṇasiyaṃ brahmadatte rajjaṃ kārente bārāṇasiyaṃ illiso nāma seṭṭhi ahosi	2148	
PA_atk-s05_13a1:2148_1	asītikoṭivibhavo purisadosasamannāgato khañjo kuṇī visamakkhimaṇḍalo assaddho appasanno	2148	
PA_atk-s05_13a1:2148_2	maccharī, neva aññesaṃ deti, na sayaṃ paribhuñjati. Rakkhasapariggahitapokkharaṇī	2148	
PA_atk-s05_13a1:2148_3	viyassa gehaṃ ahosi. Mātāpitaro panassa yāva sattamā kulaparivaṭṭā dāyakā dānapatino.	2148	
PA_atk-s05_13a1:2148_4	So seṭṭhiṭṭhānaṃ labhitvāyeva kulavaṃsaṃ nāsetvā dānasālaṃ jhāpetvā yācake pothetvā	2148	
PA_atk-s05_13a1:2148_5	nikkaḍḍhitvā dhanameva saṇṭhāpesi.	2148	
PA_atk-s05_13a1:2149_0	So ekadivasaṃ rājūpaṭṭhānaṃ gantvā attano gharaṃ āgacchanto ekaṃ maggakilantaṃ jānapadamanussaṃ,	2149	
PA_atk-s05_13a1:2149_1	ekaṃ surāvārakaṃ, ādāya pīṭhake nisīditvā ambilasurāya kosakaṃ pūretvā pūretvā pūtimacchakena	2149	
PA_atk-s05_13a1:2149_2	uttaribhaṅgena pivantaṃ disvā suraṃ pātukāmo hutvā cintesi “sacāhaṃ suraṃ pivissāmi,	2149	
PA_atk-s05_13a1:2149_3	mayi pivante bahū pivitukāmā bhavissanti, evaṃ me dhanaparikkhayo bhavissatī”ti.	2149	
PA_atk-s05_13a1:2149_4	So taṇhaṃ adhivāsento vicaritvā gacchante gacchante kāle adhivāsetuṃ asakkonto vihatakappāso	2149	
PA_atk-s05_13a1:2149_5	viya paṇḍusarīro ahosi dhammanisanthatagatto jāto. Athekadivasaṃ gabbhaṃ pavisitvā	2149	
PA_atk-s05_13a1:2149_6	mañcakaṃ upagūhitvā nipajji. Tamenaṃ bhariyā upasaṅkamitvā piṭṭhiṃ parimajjitvā “kiṃ	2149	
PA_atk-s05_13a1:2149_7	te, sāmi, aphāsuka”nti pucchi. Sabbaṃ heṭṭhā kathitaniyāmeneva veditabbaṃ. “Tena	2149	
PA_atk-s05_13a1:2149_8	hi ekasseva te pahonakaṃ suraṃ karomī”ti pana vutte “gehe surāya kāriyamānāya bahū	2149	
PA_atk-s05_13a1:2149_9	paccāsīsanti, antarāpaṇato āharāpetvāpi na sakkā idha nisinnena pivitu”nti māsakamattaṃ	2149	
PA_atk-s05_13a1:2149_10	datvā antarāpaṇato surāvārakaṃ āharāpetvā ceṭakena gāhāpetvā nagarā nikkhamma nadītīraṃ	21491	
PA_atk-s05_13a1:2149_11	gantvā mahāmaggasamīpe ekaṃ gumbaṃ pavisitvā surāvārakaṃ ṭhapāpetvā “gaccha tva”nti	21491	
PA_atk-s05_13a1:2149_12	ceṭakaṃ dūre nisīdāpetvā kosakaṃ pūretvā suraṃ pātuṃ ārabhi.	21491	
PA_atk-s05_13a1:2150_0	Pitā panassa dānādīnaṃ puññānaṃ katattā devaloke sakko hutvā nibbatti. So tasmiṃ	2150	
PA_atk-s05_13a1:2150_1	khaṇe “pavattati nu kho me dānaggaṃ, udāhu no”ti āvajjento tassa appavattiṃ ñatvā,	2150	
PA_atk-s05_13a1:2150_2	puttassa kulavaṃsaṃ nāsetvā dānasālaṃ jhāpetvā yācake nikkaḍḍhitvā macchariyabhāve	2150	
PA_atk-s05_13a1:2150_3	patiṭṭhāya “aññesaṃ dātabbaṃ bhavissatī”ti bhayena gumbaṃ pavisitvā ekakasseva suraṃ	2150	
PA_atk-s05_13a1:2150_4	pivanabhāvañca disvā “gacchāmi, naṃ saṅkhobhetvā dametvā kammaphalasambandhaṃ jānāpetvā	2150	
PA_atk-s05_13a1:2150_5	dānaṃ dāpetvā devaloke nibbattanārahaṃ karomī”ti manussapathaṃ otaritvā illisaseṭṭhinā	2150	
PA_atk-s05_13a1:2150_6	sadisaṃ khañjaṃ kuṇiṃ visamacakkhumaṇḍalaṃ attabhāvaṃ nimminitvā bārāṇasinagaraṃ	2150	
PA_atk-s05_13a1:2150_7	pavisitvā rañño nivesanadvāre ṭhatvā attano āgatabhāvaṃ ārocāpetvā “pavisatū”ti vutte	2150	
PA_atk-s05_13a1:2150_8	pavisitvā rājānaṃ vanditvā aṭṭhāsi. Rājā “kiṃ, mahāseṭṭhi, avelāya āgatosī”ti āha.	2150	
PA_atk-s05_13a1:2150_9	“Āma, āgatomhi, deva ghare me asītikoṭimattaṃ dhanaṃ atthi, taṃ devo āharāpetvā attano	2150	
PA_atk-s05_13a1:2150_10	bhaṇḍāgāraṃ pūrāpetū”ti. “Alaṃ mahāseṭṭhi, tava dhanato amhākaṃ gehe bahutaraṃ dhana”nti.	21501	
PA_atk-s05_13a1:2150_11	“Sace, deva, tumhākaṃ kammaṃ natthi, yathāruciyā dhanaṃ gahetvā dānaṃ dammī”ti. “Dehi,	21501	
PA_atk-s05_13a1:2150_12	mahāseṭṭhī”ti. So “sādhu, devā”ti rājānaṃ vanditvā nikkhamitvā illisaseṭṭhino gehaṃ	21501	
PA_atk-s05_13a1:2150_13	agamāsi, sabbe upaṭṭhākamanussā parivāresuṃ, ekopi “nāyaṃ, illiso”ti jānituṃ samattho nāma natthi.	21501	
PA_atk-s05_13a1:2151_0	So gehaṃ pavisitvā antoummāre ṭhatvā dovārikaṃ pakkosāpetvā “yo añño mayā samānarūpo	2151	
PA_atk-s05_13a1:2151_1	āgantvā ‘mametaṃ geha’nti pavisituṃ āgacchati, taṃ piṭṭhiyaṃ paharitvā nīhareyyāthā”ti	2151	
PA_atk-s05_13a1:2151_2	vatvā pāsādaṃ āruyha mahārahe āsane nisīditvā seṭṭhibhariyaṃ pakkosāpetvā sitākāraṃ	2151	
PA_atk-s05_13a1:2151_3	dassetvā “bhadde, dānaṃ demā”ti āha. Tassa taṃ vacanaṃ sutvāva seṭṭhibhariyā ca puttadhītaro	2151	
PA_atk-s05_13a1:2151_4	ca dāsakammakarā ca “ettakaṃ kālaṃ dānaṃ dātuṃ cittameva natthi, ajja pana suraṃ	2151	
PA_atk-s05_13a1:2151_5	pivitvā muducitto hutvā dātukāmo jāto bhavissatī”ti vadiṃsu. Atha naṃ seṭṭhibhariyā	2151	
PA_atk-s05_13a1:2151_6	“yathāruciyā detha, sāmī”ti āha. Tena hi bherivādakaṃ pakkosāpetvā “‘suvaṇṇarajatamaṇimuttādīhi	2151	
PA_atk-s05_13a1:2151_7	atthikā illisaseṭṭhissa gharaṃ gacchantū’nti sakalanagare bheriṃ carāpehī”ti. Sā	2151	
PA_atk-s05_13a1:2151_8	ca tathā kāresi. Mahājano pacchipasibbakādīni gahetvā gehadvāre sannipati. Sakko	2151	
PA_atk-s05_13a1:2151_9	sattaratanapūre gabbhe vivarāpetvā “tumhākaṃ dammi, yāvadicchakaṃ gahetvā gacchathā”ti	2151	
PA_atk-s05_13a1:2151_10	āha. Mahājano dhanaṃ nīharitvā mahātale rāsiṃ katvā ābhatabhājanāni pūretvā gacchati.	21511	
PA_atk-s05_13a1:2152_0	Aññataro janapadamanusso illisaseṭṭhino goṇe tasseva rathe yojetvā sattahi ratanehi	2152	
PA_atk-s05_13a1:2152_1	pūretvā nagarā nikkhamma mahāmaggaṃ paṭipajjitvā tassa gumbassa avidūrena rathaṃ	2152	
PA_atk-s05_13a1:2152_2	pesento “vassasataṃ jīva, sāmi, illisaseṭṭhi, taṃ nissāya idāni me yāvajīvaṃ kammaṃ	2152	
PA_atk-s05_13a1:2152_3	akatvā jīvitabbaṃ jātaṃ, taveva ratho, taveva goṇā, taveva gehe satta ratanāni, neva	2152	
PA_atk-s05_13a1:2152_4	mātarā dinnāni, na pitarā, taṃ nissāya laddhāni, sāmī”ti seṭṭhino guṇakathaṃ kathento	2152	
PA_atk-s05_13a1:2152_5	gacchati. So taṃ saddaṃ sutvā bhītatasito cintesi “ayaṃ mama nāmaṃ gahetvā idañcidañca	2152	
PA_atk-s05_13a1:2152_6	vadati, kacci nu kho mama dhanaṃ raññā lokassa dinna”nti gumbā nikkhamitvā goṇe ca	2152	
PA_atk-s05_13a1:2152_7	rathañca sañjānitvā “are, ceṭaka, mayhaṃ goṇā, mayhaṃ ratho”ti vatvā gantvā goṇe	2152	
PA_atk-s05_13a1:2152_8	nāsārajjuyaṃ gaṇhi, gahapatiko rathā oruyha “are, duṭṭhaceṭaka, illisamahāseṭṭhi	2152	
PA_atk-s05_13a1:2152_9	sakalanagarassa dānaṃ deti, tvaṃ kiṃ ahosī”ti pakkhanditvā asaniṃ pātento viya khandhe	2152	
PA_atk-s05_13a1:2152_10	paharitvā rathaṃ ādāya agamāsi. So puna kampamāno uṭṭhāya paṃsuṃ puñchitvā puñchitvā	21521	
PA_atk-s05_13a1:2152_11	vegena gantvā rathaṃ gaṇhi, gahapatiko rathā otaritvā kesesu gahetvā oṇāmetvā kapparapahārehi	21521	
PA_atk-s05_13a1:2152_12	koṭṭetvā gale gahetvā āgatamaggābhimukhaṃ khipitvā pakkāmi. Ettāvatāssa surāmado	21521	
PA_atk-s05_13a1:2152_13	chijji. So kampamāno vegena nivesanadvāraṃ gantvā dhanaṃ ādāya gacchante mahājane	21521	
PA_atk-s05_13a1:2152_14	disvā “ambho kiṃ nāmetaṃ, kiṃ rājā mama dhanaṃ vilumpāpetī”ti taṃ taṃ gantvā gaṇhāti,	21521	
PA_atk-s05_13a1:2152_15	gahitagahitā paharitvā pādamūleyeva pātenti. So vedanāppatto gehaṃ pavisituṃ ārabhi.	21521	
PA_atk-s05_13a1:2152_16	Dvārapālā “are, duṭṭhagahapati, kahaṃ pavisasī”ti vaṃsapesikāhi pothetvā gīvāyaṃ gahetvā nīhariṃsu.	21521	
PA_atk-s05_13a1:2153_0	So “ṭhapetvā idāni rājānaṃ natthi me añño koci paṭisaraṇo”ti rañño santikaṃ gantvā	2153	
PA_atk-s05_13a1:2153_1	“deva, mama gehaṃ tumhe vilumpāpethā”ti āha. Nāhaṃ seṭṭhi vilumpāpemi, nanu tvameva	2153	
PA_atk-s05_13a1:2153_2	āgantvā “sace tumhe na gaṇhatha, ahaṃ mama dhanaṃ dānaṃ dassāmī”ti nagare bheriṃ	2153	
PA_atk-s05_13a1:2153_3	carāpetvā dānaṃ adāsīti. Nāhaṃ, deva, tumhākaṃ santikaṃ āgacchāmi, kiṃ tumhe mayhaṃ	2153	
PA_atk-s05_13a1:2153_4	macchariyabhāvaṃ na jānātha, ahaṃ tiṇaggena telabindumpi na kassaci demi. Yo dānaṃ	2153	
PA_atk-s05_13a1:2153_5	deti, taṃ pakkosāpetvā vīmaṃsatha, devāti. Rājā sakkaṃ pakkosāpesi, dvinnaṃ janānaṃ	2153	
PA_atk-s05_13a1:2153_6	visesaṃ neva rājā jānāti, na amaccā. Macchariyaseṭṭhi “kiṃ, deva, ayaṃ seṭṭhi, ahaṃ	2153	
PA_atk-s05_13a1:2153_7	seṭṭhī”ti āha. “Mayaṃ na sañjānāma, atthi te koci sañjānanako”ti? “Bhariyā me, devā”ti.	2153	
PA_atk-s05_13a1:2153_8	Bhariyaṃ pakkosāpetvā “kataro te sāmiko”ti pucchiṃsu. Sā “aya”nti sakkasseva santike	2153	
PA_atk-s05_13a1:2153_9	aṭṭhāsi. Puttadhītaro dāsakammakare ca pakkosāpetvā pucchiṃsu, sabbepi sakkasseva santike tiṭṭhanti.	2153	
PA_atk-s05_13a1:2154_0	Puna seṭṭhi cintesi “mayhaṃ sīse piḷakā atthi, kesehi paṭicchannā, taṃ kho pana kappako	2154	
PA_atk-s05_13a1:2154_1	eva jānāti, taṃ pakkosāpessāmī”ti. So “kappako maṃ, deva, sañjānāti, taṃ pakkosāpethā”ti	2154	
PA_atk-s05_13a1:2154_2	āha. Tasmiṃ pana kāle bodhisatto tassa kappako ahosi. Rājā taṃ pakkosāpetvā “illisaseṭṭhiṃ	2154	
PA_atk-s05_13a1:2154_3	jānāsī”ti pucchi. “Sīsaṃ oloketvā jānissāmi, devā”ti. “Tena hi dvinnampi sīsaṃ olokehī”ti.	2154	
PA_atk-s05_13a1:2154_4	Tasmiṃ khaṇe sakko sīse piḷakaṃ māpesi. Bodhisatto dvinnampi sīsaṃ olokento piḷakā	2154	
PA_atk-s05_13a1:2154_5	disvā “mahārāja, dvinnampi sīse piḷakā attheva, nāhaṃ etesu ekassāpi illisabhāvaṃ	2154	
PA_atk-s05_13a1:2154_6	sañjānituṃ sakkomī”ti vatvā imaṃ gāthamāha –	2154	
PA_atk-s05_13a1:2156	“Ubho khañjā ubho kuṇī, ubho visamacakkhukā;	215	
PA_atk-s05_13a1:2157	Ubhinnaṃ piḷakā jātā, nāhaṃ passāmi illisa”nti.	215	
PA_atk-s05_13a1:2158_0	Tattha ubhoti dvepi janā. Khañjāti kuṇṭhapādā. Kuṇīti kuṇṭhahatthā. Visamacakkhukāti	2158	
PA_atk-s05_13a1:2158_1	visamakkhimaṇḍalā kekarā. Piḷakāti dvinnampi ekasmiṃyeva sīsapadese ekasaṇṭhānāva	2158	
PA_atk-s05_13a1:2158_2	piḷakā jātā. Nāhaṃ passāmīti ahaṃ “imesu ayaṃ nāma illiso”ti na passāmi, ekassāpi	2158	
PA_atk-s05_13a1:2158_3	illisabhāvaṃ na jānāmīti avoca.	2158	
PA_atk-s05_13a1:2159_0	Bodhisattassa vacanaṃ sutvā seṭṭhi kampamāno dhanasokena satiṃ paccupaṭṭhāpetuṃ asakkonto	2159	
PA_atk-s05_13a1:2159_1	tattheva pati. Tasmiṃ khaṇe sakko “nāhaṃ, mahārāja, illiso, sakkohamasmī”ti mahatiyā	2159	
PA_atk-s05_13a1:2159_2	sakkalīlāya ākāse aṭṭhāsi. Illisassa mukhaṃ puñchitvā udakena siñciṃsu, so uṭṭhāya	2159	
PA_atk-s05_13a1:2159_3	sakkaṃ devarājānaṃ vanditvā aṭṭhāsi. Atha naṃ sakko āha “illisa, idaṃ dhanaṃ mama	2159	
PA_atk-s05_13a1:2159_4	santakaṃ, na tava. Ahañhi te pitā, tvaṃ mama putto. Ahaṃ dānādīni puññāni katvā sakkattaṃ	2159	
PA_atk-s05_13a1:2159_5	patto, tvaṃ pana me vaṃsaṃ upacchinditvā adānasīlo hutvā macchariye patiṭṭhāya dānasālāyo	2159	
PA_atk-s05_13a1:2159_6	jhāpetvā yācake nikkaḍḍhitvā dhanameva saṇṭhāpesi. Taṃ neva tvaṃ paribhuñjasi, na	2159	
PA_atk-s05_13a1:2159_7	aññesaṃ desi, rakkhasapariggahitaṃ viya tiṭṭhati. Sace me dānasālā pākatikā katvā	2159	
PA_atk-s05_13a1:2159_8	dānaṃ dassasi, iccetaṃ kusalaṃ. No ce dassasi, sabbaṃ te dhanaṃ antaradhāpetvā iminā	2159	
PA_atk-s05_13a1:2159_9	indavajirena te sīsaṃ chinditvā jīvitakkhayaṃ pāpessāmī”ti. Illisaseṭṭhi maraṇabhayena	2159	
PA_atk-s05_13a1:2159_10	santajjito “ito paṭṭhāya dānaṃ dassāmī”ti paṭiññaṃ adāsi. Sakko tassa paṭiññaṃ gahetvā	21591	
PA_atk-s05_13a1:2159_11	ākāse nisinnova dhammaṃ desetvā taṃ sīlesu patiṭṭhāpetvā sakaṭṭhānameva agamāsi.	21591	
PA_atk-s05_13a1:2159_12	Illisopi dānādīni puññāni katvā saggaparāyaṇo ahosi.	21591	
PA_atk-s05_13a1:2160_0	Satthā “na, bhikkhave, idāneva moggallāno macchariyaseṭṭhiṃ dameti, pubbepesa iminā	2160	
PA_atk-s05_13a1:2160_1	damitoyevā”ti vatvā imaṃ dhammadesanaṃ āharitvā anusandhiṃ ghaṭetvā jātakaṃ samodhānesi	2160	
PA_atk-s05_13a1:2160_2	– “tadā illiso macchariyaseṭṭhi ahosi, sakko devarājā mahāmoggallāno, rājā ānando,	2160	
PA_atk-s05_13a1:2160_3	kappako pana ahameva ahosi”nti.	2160	
PA_atk-s05_13a1:2161	Illisajātakavaṇṇanā aṭṭhamā.	216	
PA_atk-s05_13a1:2163	[79] 9. Kharassarajātakavaṇṇanā	216	
PA_atk-s05_13a1:2164_0	Yato viluttā ca hatā ca gāvoti idaṃ satthā jetavane viharanto aññataraṃ amaccaṃ ārabbha	2164	
PA_atk-s05_13a1:2164_1	kathesi. Kosalarañño kira eko amacco rājānaṃ ārādhetvā paccantagāme rājabaliṃ labhitvā	2164	
PA_atk-s05_13a1:2164_2	corehi saddhiṃ ekato hutvā “ahaṃ manusse ādāya araññaṃ pavisissāmi, tumhe gāmaṃ vilumpitvā	2164	
PA_atk-s05_13a1:2164_3	upaḍḍhaṃ mayhaṃ dadeyyāthā”ti vatvā pageva manusse sannipātetvā araññaṃ gantvā coresu	2164	
PA_atk-s05_13a1:2164_4	āgantvā gāviyo ghātetvā maṃsaṃ khāditvā gāmaṃ vilumpitvā gatesu sāyanhasamaye mahājanaparivuto	2164	
PA_atk-s05_13a1:2164_5	āgacchati. Tassa na cirasseva taṃ kammaṃ pākaṭaṃ jātaṃ. Manussā rañño ārocesuṃ. Rājā	2164	
PA_atk-s05_13a1:2164_6	taṃ pakkosāpetvā dosaṃ patiṭṭhāpetvā suniggahitaṃ niggahetvā aññaṃ gāmabhojakaṃ pesetvā	2164	
PA_atk-s05_13a1:2164_7	jetavanaṃ gantvā bhagavato etamatthaṃ ārocesi. Bhagavā “na, mahārāja, idāneva esa	2164	
PA_atk-s05_13a1:2164_8	evaṃsīlo, pubbepi evaṃsīloyevā”ti vatvā tena yācito atītaṃ āhari.	2164	
PA_atk-s05_13a1:2165_0	Atīte bārāṇasiyaṃ brahmadatte rajjaṃ kārente ekassa amaccassa paccantagāmaṃ adāsi.	2165	
PA_atk-s05_13a1:2165_1	Sabbaṃ purimasadisameva. Tadā pana bodhisatto vaṇijjāya paccante vicaranto tasmiṃ	2165	
PA_atk-s05_13a1:2165_2	gāmake nivāsaṃ kappesi. So tasmiṃ gāmabhojake sāyanhasamaye mahājanaparivārena bheriyā	2165	
PA_atk-s05_13a1:2165_3	vajjamānāya āgacchante “ayaṃ duṭṭhagāmabhojako corehi saddhiṃ ekato hutvā gāmaṃ vilumpāpetvā	2165	
PA_atk-s05_13a1:2165_4	coresu palāyitvā aṭaviṃ paviṭṭhesu idāni upasantūpasanto viya bheriyā vajjamānāya	2165	
PA_atk-s05_13a1:2165_5	āgacchatī”ti vatvā imaṃ gāthamāha –	2165	
PA_atk-s05_13a1:2167	“Yato viluttā ca hatā ca gāvo, daḍḍhāni gehāni jano ca nīto;	216	
PA_atk-s05_13a1:2168	Athāgamā puttahatāya putto, kharassaraṃ ḍiṇḍimaṃ vādayanto”ti.	216	
PA_atk-s05_13a1:2169_0	Tattha yatoti yadā. Viluttā ca hatā cāti vilumpitvā bandhitvā ca nītā, maṃsaṃ khādanatthāya	2169	
PA_atk-s05_13a1:2169_1	ca hatā. Gāvoti gorūpāni. Daḍḍhānīti aggiṃ datvā jhāpitāni. Jano ca nītoti karamaraggāhaṃ	2169	
PA_atk-s05_13a1:2169_2	gahetvā nīto. Puttahatāya puttoti hataputtāya putto, nillajjoti attho. Chinnahirottappassa	2169	
PA_atk-s05_13a1:2169_3	hi mātā nāma natthi, iti so tassā jīvantopi hataputtaṭṭhāne tiṭṭhatīti hataputtāya	2169	
PA_atk-s05_13a1:2169_4	putto nāma hoti. Kharassaranti thaddhasaddaṃ. Ḍiṇḍimanti paṭahabheriṃ.	2169	
PA_atk-s05_13a1:2170	Evaṃ bodhisatto imāya gāthāya taṃ paribhāsi. Na cireneva ca tassa taṃ kammaṃ pākaṭaṃ jātaṃ, athassa rājā dosānurūpaṃ niggahaṃ akāsi.	217	
PA_atk-s05_13a1:2171_0	Satthā “na, mahārāja, idānevesa evaṃsīlo, pubbepi evaṃsīloyevā”ti vatvā imaṃ dhammadesanaṃ	2171	
PA_atk-s05_13a1:2171_1	āharitvā anusandhiṃ ghaṭetvā jātakaṃ samodhānesi – “tadā amacco idāni amaccoyeva,	2171	
PA_atk-s05_13a1:2171_2	gāthāya udāhārakapaṇḍitamanusso pana ahameva ahosi”nti.	2171	
PA_atk-s05_13a1:2172	Kharassarajātakavaṇṇanā navamā.	217	
PA_atk-s05_13a1:2174	[80] 10. Bhīmasenajātakavaṇṇanā	217	
PA_atk-s05_13a1:2175_0	Yaṃ te pavikatthitaṃ pureti idaṃ satthā jetavane viharanto aññataraṃ vikatthitaṃ	2175	
PA_atk-s05_13a1:2175_1	bhikkhuṃ ārabbha kathesi. Eko kira bhikkhu “āvuso, amhākaṃ jātisamā jāti, gottasamaṃ	2175	
PA_atk-s05_13a1:2175_2	gottaṃ nāma natthi, mayaṃ evarūpe nāma mahākhattiyakule jātā, gottena vā dhanena	2175	
PA_atk-s05_13a1:2175_3	vā kulappadesena vā amhehi sadiso nāma natthi, amhākaṃ suvaṇṇarajatādīnaṃ anto natthi,	2175	
PA_atk-s05_13a1:2175_4	dāsakammakarāpi no sālimaṃsodanaṃ bhuñjanti, kāsikavatthaṃ nivāsenti, kāsikavilepanaṃ	2175	
PA_atk-s05_13a1:2175_5	vilimpanti. Mayaṃ pabbajitabhāvena etarahi evarūpāni lūkhāni bhojanāni bhuñjāma,	2175	
PA_atk-s05_13a1:2175_6	lūkhāni cīvarāni dhāremā”ti theranavamajjhimānaṃ bhikkhūnaṃ antare vikatthento jātiādivasena	2175	
PA_atk-s05_13a1:2175_7	vambhento khuṃsento vicarati. Athassa eko bhikkhu kulappadesaṃ pariggaṇhitvā taṃ	2175	
PA_atk-s05_13a1:2175_8	vikatthanabhāvaṃ bhikkhūnaṃ ārocesi. Bhikkhū dhammasabhāyaṃ sannipatitā “āvuso, asuko	2175	
PA_atk-s05_13a1:2175_9	nāma bhikkhu evarūpe niyyānikasāsane pabbajitvā vikatthento vambhento khuṃsento vicaratī”ti	2175	
PA_atk-s05_13a1:2175_10	etassa aguṇaṃ kathayiṃsu. Satthā āgantvā “kāya nuttha, bhikkhave, etarahi kathāya	21751	
PA_atk-s05_13a1:2175_11	sannisinnā”ti pucchitvā “imāya nāmā”ti vutte “na, bhikkhave, so bhikkhu idāneva vikatthento	21751	
PA_atk-s05_13a1:2175_12	vambhento khuṃsento vicarati, pubbepi vikatthento vambhento khuṃsento vicarī”ti vatvā atītaṃ āhari.	21751	
PA_atk-s05_13a1:2176_0	Atīte bārāṇasiyaṃ brahmadatte rajjaṃ kārente bodhisatto ekasmiṃ nigamagāme udiccabrāhmaṇakule	2176	
PA_atk-s05_13a1:2176_1	nibbattitvā vayappatto takkasilāyaṃ disāpāmokkhassa ācariyassa santike tayo vede	2176	
PA_atk-s05_13a1:2176_2	aṭṭhārasa vijjaṭṭhānāni uggahetvā sabbasippesu nipphattiṃ patvā cūḷadhanuggahapaṇḍito	2176	
PA_atk-s05_13a1:2176_3	nāma ahosi. So takkasilāto nikkhamitvā sabbasamayasippāni pariyesamāno mahiṃsakaraṭṭhaṃ	2176	
PA_atk-s05_13a1:2176_4	agamāsi. Imasmiṃ pana jātake bodhisatto thokaṃ rasso oṇatākāro ahosi. So cintesi	2176	
PA_atk-s05_13a1:2176_5	“sacāhaṃ kañci rājānaṃ upasaṅkamissāmi, so ‘evaṃ rassasarīro tvaṃ kiṃ amhākaṃ kammaṃ	2176	
PA_atk-s05_13a1:2176_6	karissasī’ti vakkhati, yaṃnūnāhaṃ ārohapariṇāhasampannaṃ abhirūpaṃ ekaṃ purisaṃ phalakaṃ	2176	
PA_atk-s05_13a1:2176_7	katvā tassa piṭṭhicchāyāya jīvikaṃ kappeyya”nti. So tathārūpaṃ purisaṃ pariyesamāno	2176	
PA_atk-s05_13a1:2176_8	bhīmasenassa nāmekassa tantavāyassa tantavītaṭṭhānaṃ gantvā tena saddhiṃ paṭisanthāraṃ	2176	
PA_atk-s05_13a1:2176_9	katvā “samma, tvaṃ kinnāmosī”ti pucchi. “Ahaṃ bhīmaseno nāmā”ti? “Kiṃ pana tvaṃ evaṃ	2176	
PA_atk-s05_13a1:2176_10	abhirūpo upadhisampanno hutvā imaṃ lāmakakammaṃ karosī”ti? “Jīvituṃ asakkonto”ti.	21761	
PA_atk-s05_13a1:2176_11	“Samma, mā etaṃ kammaṃ kari, sakalajambudīpe mayā sadiso dhanuggaho nāma natthi.	21761	
PA_atk-s05_13a1:2176_12	Sace panāhaṃ kañci rājānaṃ passeyyaṃ, so maṃ ‘evaṃrasso ayaṃ kiṃ amhākaṃ kammaṃ karissatī’ti	21761	
PA_atk-s05_13a1:2176_13	kopeyya, tvaṃ rājānaṃ disvā ‘ahaṃ dhanuggaho’ti vakkhasi. Rājā te paribbayaṃ datvā	21761	
PA_atk-s05_13a1:2176_14	vuttiṃ nibaddhaṃ dassati. Ahaṃ te uppannakammaṃ karonto tava piṭṭhicchāyāya jīvissāmi.	21761	
PA_atk-s05_13a1:2176_15	Evaṃ ubhopi sukhitā bhavissāma. Karohi mama vacana”nti āha. So “sādhū”ti sampaṭicchi.	21761	
PA_atk-s05_13a1:2177_0	Atha naṃ ādāya bārāṇasiṃ gantvā sayaṃ cūḷūpaṭṭhāko hutvā taṃ purato katvā rājadvāre	2177	
PA_atk-s05_13a1:2177_1	ṭhatvā rañño ārocāpesi. “Āgacchantū”ti vutte ubhopi pavisitvā rājānaṃ vanditvā aṭṭhaṃsu.	2177	
PA_atk-s05_13a1:2177_2	“Kiṃkāraṇā āgatatthā”ti ca vutte bhīmaseno āha – “ahaṃ dhanuggaho, mayā sadiso sakalajambudīpe	2177	
PA_atk-s05_13a1:2177_3	dhanuggaho natthī”ti. “Kiṃ pana labhanto maṃ upaṭṭhahissasī”ti? “Aḍḍhamāse sahassaṃ	2177	
PA_atk-s05_13a1:2177_4	labhanto upaṭṭhahissāmi, devā”ti. “Ayaṃ te puriso kiṃ hotī”ti? “Cūḷūpaṭṭhāko, devā”ti.	2177	
PA_atk-s05_13a1:2177_5	“Sādhu upaṭṭhahā”ti. Tato paṭṭhāya bhīmaseno rājānaṃ upaṭṭhahati. Uppannakiccaṃ panassa	2177	
PA_atk-s05_13a1:2177_6	bodhisattova nittharati.	2177	
PA_atk-s05_13a1:2178_0	Tena kho pana samayena kāsiraṭṭhe ekasmiṃ araññe bahūnaṃ manussānaṃ sañcaraṇamaggaṃ	2178	
PA_atk-s05_13a1:2178_1	byaggho chaḍḍāpeti, bahū manusse gahetvā gahetvā khādati. Taṃ pavattiṃ rañño ārocesuṃ.	2178	
PA_atk-s05_13a1:2178_2	Rājā bhīmasenaṃ pakkosāpetvā “sakkhissasi, tāta, naṃ byagghaṃ gaṇhitu”nti āha. “Deva,	2178	
PA_atk-s05_13a1:2178_3	kiṃ dhanuggaho nāmāhaṃ, yadi byagghaṃ gahetuṃ na sakkomī”ti. Rājā tassa paribbayaṃ	2178	
PA_atk-s05_13a1:2178_4	datvā uyyojesi. So gharaṃ gantvā bodhisattassa kathesi. Bodhisatto “sādhu, samma,	2178	
PA_atk-s05_13a1:2178_5	gacchā”ti āha. “Tvaṃ pana na gamissasī”ti? “Āma na gamissāmi, upāyaṃ pana te ācikkhissāmī”ti.	2178	
PA_atk-s05_13a1:2178_6	“Ācikkha, sammā”ti. Tvaṃ byagghassa vasanaṭṭhānaṃ sahasā ekakova mā agamāsi, janapadamanusse	2178	
PA_atk-s05_13a1:2178_7	pana sannipātetvā ekaṃ vā dve vā dhanusahassāni gāhāpetvā tattha gantvā byagghassa	2178	
PA_atk-s05_13a1:2178_8	uṭṭhitabhāvaṃ ñatvā palāyitvā ekaṃ gumbaṃ pavisitvā urena nipajjeyyāsi, jānapadāva	2178	
PA_atk-s05_13a1:2178_9	byagghaṃ pothetvā gaṇhissanti, tehi byagghe gahite tvaṃ dantehi ekaṃ valliṃ chinditvā	2178	
PA_atk-s05_13a1:2178_10	koṭiyaṃ gahetvā matabyagghassa santikaṃ gantvā “bho, kenesa, byaggho mārito, ahaṃ	21781	
PA_atk-s05_13a1:2178_11	imaṃ byagghaṃ goṇaṃ viya valliyā bandhitvā rañño santikaṃ nessāmī’ti valliatthāya	21781	
PA_atk-s05_13a1:2178_12	gumbaṃ paviṭṭho, mayā valliyā anābhatāya eva kenesa mārito”ti katheyyāsi. Atha te	21781	
PA_atk-s05_13a1:2178_13	jānapadā bhītatasitā “sāmi, mā rañño ācikkhī”ti bahuṃ dhanaṃ dassanti, byaggho tayā	21781	
PA_atk-s05_13a1:2178_14	gahito bhavissati, raññopi santikā bahuṃ dhanaṃ labhissasīti. So “sādhū”ti sampaṭicchitvā	21781	
PA_atk-s05_13a1:2178_15	bodhisattena kathitaniyāmeneva byagghaṃ gahetvā araññaṃ khemaṃ katvā mahājanaparivuto	21781	
PA_atk-s05_13a1:2178_16	bārāṇasiṃ āgantvā rājānaṃ disvā “gahito me, deva, byaggho, araññaṃ khemaṃ kata”nti	21781	
PA_atk-s05_13a1:2178_17	āha. Rājā tuṭṭho bahuṃ dhanaṃ adāsi. Punekadivasaṃ “ekamaggaṃ mahiṃso chaḍḍāpetī”ti	21781	
PA_atk-s05_13a1:2178_18	ārocesuṃ, rājā tatheva bhīmasenaṃ pesesi. Sopi bodhisattena dinnanayena byagghaṃ	21781	
PA_atk-s05_13a1:2178_19	viya tampi gahetvā āgañchi, rājā puna bahuṃ dhanaṃ adāsi, mahantaṃ issariyaṃ jātaṃ.	21781	
PA_atk-s05_13a1:2178_20	So issariyamadamatto bodhisattaṃ avamaññaṃ katvā tassa vacanaṃ na gaṇhāti, “nāhaṃ	21782	
PA_atk-s05_13a1:2178_21	taṃ nissāya jīvāmi, kiṃ tvaññeva puriso”tiādīni pharusavacanāni vadati.	21782	
PA_atk-s05_13a1:2179_0	Atha katipāhaccayena eko sāmantarājā āgantvā bārāṇasiṃ uparundhitvā “rajjaṃ vā detu,	2179	
PA_atk-s05_13a1:2179_1	yuddhaṃ vā”ti rañño sāsanaṃ pesesi. Rājā “yujjhāhī”ti bhīmasenaṃ pesesi. So sabbasannāhasannaddho	2179	
PA_atk-s05_13a1:2179_2	rājavesaṃ gahetvā susannaddhassa vāraṇassa piṭṭhe nisīdi. Bodhisattopi tassa maraṇabhayena	2179	
PA_atk-s05_13a1:2179_3	sabbasannāhasannaddho bhīmasenasseva pacchimāsane nisīdi. Vāraṇo mahājanaparivuto	2179	
PA_atk-s05_13a1:2179_4	nagaradvārena nikkhamitvā saṅgāmasīsaṃ pāpuṇi. Bhīmaseno yuddhabherisaddaṃ sutvāva	2179	
PA_atk-s05_13a1:2179_5	kampituṃ āraddho. Bodhisatto “idānesa hatthipiṭṭhito patitvā marissatī”ti hatthikkhandhato	2179	
PA_atk-s05_13a1:2179_6	apatanatthaṃ bhīmasenaṃ yottena parikkhipitvā gaṇhi, bhīmaseno sampahāraṭṭhānaṃ disvā	2179	
PA_atk-s05_13a1:2179_7	maraṇabhayatajjito sarīravaḷañjena hatthipiṭṭhiṃ dūsesi. Bodhisatto “na kho te bhīmasena	2179	
PA_atk-s05_13a1:2179_8	purimena pacchimaṃ sameti, tvaṃ pubbe saṅgāmayodho viya ahosi, idāni hatthipiṭṭhiṃ	2179	
PA_atk-s05_13a1:2179_9	dūsesī”ti vatvā imaṃ gāthamāha –	2179	
PA_atk-s05_13a1:2181	“Yaṃ te pavikatthitaṃ pure, atha te pūtisarā sajanti pacchā;	218	
PA_atk-s05_13a1:2182	Ubhayaṃ na sameti bhīmasena, yuddhakathā ca idañca te vihañña”nti.	218	
PA_atk-s05_13a1:2183_0	Tattha yaṃ te pavikatthitaṃ pureti yaṃ tayā pubbe “kiṃ tvaṃyeva puriso, nāhaṃ puriso,	2183	
PA_atk-s05_13a1:2183_1	ahampi saṅgāmayodho”ti vikatthitaṃ vambhanavacanaṃ vuttaṃ, idaṃ tāva ekaṃ. Atha te	2183	
PA_atk-s05_13a1:2183_2	pūtisarā sajanti pacchāti atha te ime pūtibhāvena saraṇabhāvena ca “pūtisarā”ti laddhanāmā	2183	
PA_atk-s05_13a1:2183_3	sarīravaḷañjadhārā sajanti vaḷañjanti paggharanti. Pacchāti tato pure vikatthitato	2183	
PA_atk-s05_13a1:2183_4	aparabhāge, idāni imasmiṃ saṅgāmasīseti attho. Ubhayaṃ na sameti bhīmasenāti idaṃ	2183	
PA_atk-s05_13a1:2183_5	bhīmasena ubhayaṃ na sameti. Kataraṃ? Yuddhakathā ca idañca te vihaññanti, yā ca	2183	
PA_atk-s05_13a1:2183_6	pure kathitā yuddhakathā, yañca te idāni vihaññaṃ kilamatho hatthipiṭṭhidūsanākārappatto vighātoti attho.	2183	
PA_atk-s05_13a1:2184_0	Evaṃ bodhisatto taṃ garahitvā “mā bhāyi, samma, kasmā mayi ṭhite vihaññasī”ti bhīmasenaṃ	2184	
PA_atk-s05_13a1:2184_1	hatthipiṭṭhito otāretvā “nhāyitvā gehameva gacchā”ti uyyojetvā “ajja mayā pākaṭena	2184	
PA_atk-s05_13a1:2184_2	bhavituṃ vaṭṭatī”ti saṅgāmaṃ pavisitvā unnaditvā balakoṭṭhakaṃ bhinditvā sapattarājānaṃ	2184	
PA_atk-s05_13a1:2184_3	jīvaggāhaṃ gāhāpetvā bārāṇasirañño santikaṃ agamāsi. Rājā tuṭṭho bodhisattassa mahantaṃ	2184	
PA_atk-s05_13a1:2184_4	yasaṃ adāsi. Tato paṭṭhāya “cūḷadhanuggahapaṇḍito”ti sakalajambudīpe pākaṭo ahosi.	2184	
PA_atk-s05_13a1:2184_5	So bhīmasenassa paribbayaṃ datvā sakaṭṭhānameva pesetvā dānādīni puññāni katvā yathākammaṃ gato.	2184	
PA_atk-s05_13a1:2185_0	Satthā “na, bhikkhave, idānevesa bhikkhu vikattheti, pubbepi vikatthiyevā”ti vatvā	2185	
PA_atk-s05_13a1:2185_1	imaṃ dhammadesanaṃ āharitvā anusandhiṃ ghaṭetvā jātakaṃ samodhānesi – “tadā bhīmaseno	2185	
PA_atk-s05_13a1:2185_2	vikatthitabhikkhu ahosi, cūḷadhanuggahapaṇḍito pana ahameva ahosi”nti.	2185	
PA_atk-s05_13a1:2186	Bhīmasenajātakavaṇṇanā dasamā.	218	
PA_atk-s05_13a1:2187	Varuṇavaggo aṭṭhamo.	218	
PA_atk-s05_13a1:2188	Tassuddānaṃ –	218	
PA_atk-s05_13a1:2189	Varuṇaṃ sīlavanāgaṃ, saccaṃkira rukkhadhammaṃ;	218	
PA_atk-s05_13a1:2190	Maccharājā asaṅkiyaṃ, mahāsupinaillisaṃ;	219	
PA_atk-s05_13a1:2191	Kharassaraṃ bhīmasenanti.	219	
PA_atk-s05_13a1:2192	9. Apāyimhavaggo	219	
PA_atk-s05_13a1:2194	[81] 1. Surāpānajātakavaṇṇanā	219	
PA_atk-s05_13a1:2195_0	Apāyimha anaccimhāti idaṃ satthā kosambiṃ upanissāya ghositārāme viharanto sāgatattheraṃ	2195	
PA_atk-s05_13a1:2195_1	ārabbha kathesi. Bhagavati hi sāvatthiyaṃ vassaṃ vasitvā cārikāgamanena bhaddavatikaṃ	2195	
PA_atk-s05_13a1:2195_2	nāma nigamaṃ sampatte gopālakā pasupālakā kassakā pathāvino ca satthāraṃ disvā vanditvā	2195	
PA_atk-s05_13a1:2195_3	“mā, bhante, bhagavā ambatitthaṃ agamāsi, ambatitthe jaṭilassa assame ambatitthako	2195	
PA_atk-s05_13a1:2195_4	nāma nāgo āsīviso ghoraviso, so bhagavantaṃ viheṭheyyā”ti vārayiṃsu. Bhagavāpi tesaṃ	2195	
PA_atk-s05_13a1:2195_5	kathaṃ asuṇanto viya tesu yāvatatiyaṃ vārayamānesupi agamāsiyeva.	2195	
PA_atk-s05_13a1:2196_0	Tatra sudaṃ bhagavā bhaddavatikāya avidūre aññatarasmiṃ vanasaṇḍe viharati. Tena	2196	
PA_atk-s05_13a1:2196_1	kho pana samayena buddhūpaṭṭhāko sāgato nāma thero pothujjanikāya iddhiyā samannāgato	2196	
PA_atk-s05_13a1:2196_2	taṃ assamaṃ upasaṅkamitvā tassa nāgarājassa vasanaṭṭhāne tiṇasanthārakaṃ paññāpetvā	2196	
PA_atk-s05_13a1:2196_3	pallaṅkena nisīdi. Nāgo makkhaṃ asahamāno dhūmāyi, theropi dhūmāyi. Nāgo pajjali,	2196	
PA_atk-s05_13a1:2196_4	theropi pajjali. Nāgassa tejo theraṃ na bādhati, therassa tejo nāgaṃ bādhati. Evaṃ	2196	
PA_atk-s05_13a1:2196_5	so khaṇena taṃ nāgarājānaṃ dametvā saraṇesu ca sīlesu ca patiṭṭhāpetvā satthu santikaṃ agamāsi.	2196	
PA_atk-s05_13a1:2197_0	Satthā bhaddavatikāyaṃ yathābhirantaṃ viharitvā kosambiṃ agamāsi. Sāgatattherena	2197	
PA_atk-s05_13a1:2197_1	nāgassa damitabhāvo sakalajanapadaṃ patthari. Kosambinagaravāsino satthu paccuggamanaṃ	2197	
PA_atk-s05_13a1:2197_2	katvā satthāraṃ vanditvā sāgatattherassa santikaṃ gantvā vanditvā ekamantaṃ ṭhitā	2197	
PA_atk-s05_13a1:2197_3	evamāhaṃsu “bhante, yaṃ tumhākaṃ dullabhaṃ, taṃ vadeyyātha, tadeva mayaṃ paṭiyādessāmā”ti.	2197	
PA_atk-s05_13a1:2197_4	Thero tuṇhī ahosi. Chabbaggiyā panāhaṃsu “āvuso, pabbajitānaṃ nāma kāpotikā surā	2197	
PA_atk-s05_13a1:2197_5	dullabhā ceva manāpā ca. Sace tumhe therassa pasannā, kāpotikaṃ suraṃ paṭiyādethā”ti.	2197	
PA_atk-s05_13a1:2197_6	Te “sādhū”ti sampaṭicchitvā satthāraṃ svātanāya nimantetvā nagaraṃ pavisitvā attano	2197	
PA_atk-s05_13a1:2197_7	attano gehe “therassa dassāmā”ti kāpotikaṃ suraṃ pasannaṃ paṭiyādetvā theraṃ nimantetvā	2197	
PA_atk-s05_13a1:2197_8	ghare ghare pasannaṃ suraṃ adaṃsu. Thero pivitvā surāmadamatto nagarato nikkhamanto	2197	
PA_atk-s05_13a1:2197_9	dvārantare patitvā vilapamāno nipajji.	2197	
PA_atk-s05_13a1:2198_0	Satthā katabhattakicco nagarā nikkhamanto theraṃ tenākārena nipannaṃ disvā “gaṇhatha,	2198	
PA_atk-s05_13a1:2198_1	bhikkhave, sāgata”nti gāhāpetvā ārāmaṃ agamāsi. Bhikkhū therassa sīsaṃ tathāgatassa	2198	
PA_atk-s05_13a1:2198_2	pādamūle katvā taṃ nipajjāpesuṃ, so parivattitvā pāde tathāgatābhimukhe katvā nipajji.	2198	
PA_atk-s05_13a1:2198_3	Satthā bhikkhū paṭipucchi “kiṃ nu kho, bhikkhave, yaṃ pubbe sāgatassa mayi gāravaṃ,	2198	
PA_atk-s05_13a1:2198_4	taṃ idāni atthī”ti? “Natthi, bhante”ti. “Bhikkhave, ambatitthakaṃ nāgarājānaṃ ko	2198	
PA_atk-s05_13a1:2198_5	damesī”ti. “Sāgato, bhante”ti. “Kiṃ panetarahi, bhikkhave, sāgato udakadeḍḍūbhakampi	2198	
PA_atk-s05_13a1:2198_6	dametuṃ sakkuṇeyyā”ti. “No hetaṃ, bhante”. “Api nu kho, bhikkhave, evarūpaṃ pātuṃ	2198	
PA_atk-s05_13a1:2198_7	yuttaṃ, yaṃ pivitvā evaṃvisaññī hotī”ti. “Ayuttaṃ, bhante”ti. Atha kho bhagavā theraṃ	2198	
PA_atk-s05_13a1:2198_8	garahitvā bhikkhū āmantetvā “surāmerayapāne pācittiya”nti sikkhāpadaṃ paññāpetvā	2198	
PA_atk-s05_13a1:2198_9	uṭṭhāyāsanā gandhakuṭiṃ pāvisi.	2198	
PA_atk-s05_13a1:2199_0	Dhammasabhāyaṃ sannipatitā bhikkhū surāpānassa avaṇṇaṃ kathayiṃsu “yāva mahādosañcetaṃ,	2199	
PA_atk-s05_13a1:2199_1	āvuso, surāpānaṃ nāma, tāva paññāsampannaṃ nāma iddhimantaṃ sāgataṃ yathā satthu	2199	
PA_atk-s05_13a1:2199_2	guṇamattampi na jānāti, tathā akāsī”ti. Satthā āgantvā “kāya nuttha, bhikkhave, etarahi	2199	
PA_atk-s05_13a1:2199_3	kathāya sannisinnā”ti pucchitvā “imāya nāmā”ti vutte “na, bhikkhave, idāneva suraṃ	2199	
PA_atk-s05_13a1:2199_4	pivitvā pabbajitā visaññino honti, pubbepi ahesuṃyevā”ti vatvā atītaṃ āhari.	2199	
PA_atk-s05_13a1:2200_0	Atīte bārāṇasiyaṃ brahmadatte rajjaṃ kārente bodhisatto kāsiraṭṭhe udiccabrāhmaṇakule	2200	
PA_atk-s05_13a1:2200_1	nibbattitvā vayappatto isipabbajjaṃ pabbajitvā abhiññā ca samāpattiyo ca uppādetvā	2200	
PA_atk-s05_13a1:2200_2	jhānakīḷaṃ kīḷanto himavantappadese vasati pañcahi antevāsikasatehi parivuto. Atha	2200	
PA_atk-s05_13a1:2200_3	naṃ vassānasamaye sampatte antevāsikā āhaṃsu “ācariya, manussapathaṃ gantvā loṇambilaṃ	2200	
PA_atk-s05_13a1:2200_4	sevitvā āgacchāmā”ti. “Āvuso, ahaṃ idheva vasissāmi, tumhe pana gantvā sarīraṃ santappetvā	2200	
PA_atk-s05_13a1:2200_5	vassaṃ vītināmetvā āgacchathā”ti. Te “sādhū”ti ācariyaṃ vanditvā bārāṇasiṃ gantvā	2200	
PA_atk-s05_13a1:2200_6	rājuyyāne vasitvā punadivase bahidvāragāmeyeva bhikkhāya caritvā suhitā hutvā punadivase	2200	
PA_atk-s05_13a1:2200_7	nagaraṃ pavisiṃsu. Manussā sampiyāyamānā bhikkhaṃ adaṃsu. Katipāhaccayena ca raññopi	2200	
PA_atk-s05_13a1:2200_8	ārocesuṃ “deva, himavantato pañcasatā isayo āgantvā uyyāne vasanti ghoratapā paramadhitindriyā	2200	
PA_atk-s05_13a1:2200_9	sīlavanto”ti. Rājā tesaṃ guṇe sutvā uyyānaṃ gantvā vanditvā katapaṭisanthāro vassānaṃ	2200	
PA_atk-s05_13a1:2200_10	catumāsaṃ tattheva vasanatthāya paṭiññaṃ gahetvā nimantesi, te tato paṭṭhāya rājageheyeva	22001	
PA_atk-s05_13a1:2200_11	bhuñjitvā uyyāne vasanti.	22001	
PA_atk-s05_13a1:2201_0	Athekadivasaṃ nagare surānakkhattaṃ nāma ahosi. Rājā “pabbajitānaṃ surā dullabhā”ti	2201	
PA_atk-s05_13a1:2201_1	bahuṃ uttamasuraṃ dāpesi. Tāpasā suraṃ pivitvā uyyānaṃ gantvā surāmadamattā hutvā	2201	
PA_atk-s05_13a1:2201_2	ekacce uṭṭhāya nacciṃsu, ekacce gāyiṃsu, naccitvā gāyitvā khārikādīni avattharitvā	2201	
PA_atk-s05_13a1:2201_3	niddāyitvā surāmade chinne pabujjhitvā taṃ attano vippakāraṃ disvā “na amhehi pabbajitasāruppaṃ	2201	
PA_atk-s05_13a1:2201_4	kata”nti roditvā paridevitvā “mayaṃ ācariyena vinābhūtattā evarūpaṃ pāpakammaṃ karimhā”ti	2201	
PA_atk-s05_13a1:2201_5	taṅkhaṇaññeva uyyānaṃ pahāya himavantaṃ gantvā paṭisāmitaparikkhārā ācariyaṃ vanditvā	2201	
PA_atk-s05_13a1:2201_6	nisīditvā “kiṃ nu kho, tātā, manussapathe bhikkhāya akilamamānā sukhaṃ vasittha,	2201	
PA_atk-s05_13a1:2201_7	samaggavāsañca pana vasitthā”ti pucchitā “ācariya, sukhaṃ vasimha, apica kho pana	2201	
PA_atk-s05_13a1:2201_8	mayaṃ apātabbayuttakaṃ pivitvā visaññībhūtā satiṃ paccupaṭṭhāpetuṃ asakkontā naccimha	2201	
PA_atk-s05_13a1:2201_9	ceva gāyimha cā”ti etamatthaṃ ārocentā imaṃ gāthaṃ samuṭṭhāpetvā āhaṃsu –	2201	
PA_atk-s05_13a1:2203	“Apāyimha anaccimha, agāyimha rudimha ca;	220	
PA_atk-s05_13a1:2204	Visaññīkaraṇiṃ pitvā, diṭṭhā nāhumha vānarā”ti.	220	
PA_atk-s05_13a1:2205_0	Tattha apāyimhāti suraṃ pivimha. Anaccimhāti taṃ pivitvā hatthapāde lāḷentā naccimha.	2205	
PA_atk-s05_13a1:2205_1	Agāyimhāti mukhaṃ vivaritvā āyatakena sarena gāyimha. Rudimha cāti puna vippaṭisārino	2205	
PA_atk-s05_13a1:2205_2	“evarūpaṃ nāma amhehi kata”nti rodimha ca. Visaññīkaraṇiṃ pitvā, diṭṭhā nāhumha vānarāti	2205	
PA_atk-s05_13a1:2205_3	evarūpaṃ saññāvināsanato visaññīkaraṇiṃ suraṃ pivitvā “etadeva sādhu, yaṃ vānarā	2205	
PA_atk-s05_13a1:2205_4	nāhumhā”ti. Evaṃ te attano aguṇaṃ kathesuṃ.	2205	
PA_atk-s05_13a1:2206	Bodhisatto “garusaṃvāsarahitānaṃ nāma evarūpaṃ hotiyevā”ti te tāpase garahitvā “puna evarūpaṃ mākaritthā”ti tesaṃ ovādaṃ datvā aparihīnajjhāno brahmalokaparāyaṇo ahosi.	220	
PA_atk-s05_13a1:2207_0	Satthā imaṃ dhammadesanaṃ āharitvā jātakaṃ samodhānesi. Ito paṭṭhāya hi “anusandhiṃ	2207	
PA_atk-s05_13a1:2207_1	ghaṭetvā”ti idampi na vakkhāma. Tadā isigaṇo buddhaparisā ahosi, gaṇasatthā pana ahameva ahosinti.	2207	
PA_atk-s05_13a1:2208	Surāpānajātakavaṇṇanā paṭhamā.	220	
PA_atk-s05_13a1:2210	[82] 2. Mittavindakajātakavaṇṇanā	221	
PA_atk-s05_13a1:2211_0	Atikkamma ramaṇakanti idaṃ satthā jetavane viharanto ekaṃ dubbacabhikkhuṃ ārabbha	2211	
PA_atk-s05_13a1:2211_1	kathesi. Imassa pana jātakassa kassapasammāsambuddhakālikaṃ vatthu, taṃ dasakanipāte	2211	
PA_atk-s05_13a1:2211_2	mahāmittavindakajātake āvi bhavissati. Tadā pana bodhisatto imaṃ gāthamāha –	2211	
PA_atk-s05_13a1:2213	“Atikkamma ramaṇakaṃ, sadāmattañca dūbhakaṃ;	221	
PA_atk-s05_13a1:2214	Svāsi pāsāṇamāsīno, yasmā jīvaṃ na mokkhasī”ti.	221	
PA_atk-s05_13a1:2215_0	Tattha ramaṇakanti tasmiṃ kāle phalikassa nāmaṃ, phalikapāsādañca atikkantosīti dīpeti.	2215	
PA_atk-s05_13a1:2215_1	Sadāmattañcāti rajatassa nāmaṃ, rajatapāsādañca atikkantosīti dīpeti. Dūbhakanti	2215	
PA_atk-s05_13a1:2215_2	maṇino nāmaṃ, maṇipāsādañca atikkantosīti dīpeti. Svāsīti so asi tvaṃ. Pāsāṇamāsīnoti	2215	
PA_atk-s05_13a1:2215_3	khuracakkaṃ nāma pāsāṇamayaṃ vā hoti rajatamayaṃ vā maṇimayaṃ vā, taṃ pana pāsāṇamayameva.	2215	
PA_atk-s05_13a1:2215_4	So ca tena āsīno atiniviṭṭho ajjhotthaṭo. Tasmā pāsāṇena āsīnattā “pāsāṇāsīno”ti	2215	
PA_atk-s05_13a1:2215_5	vattabbe byañjanasandhivasena makāraṃ ādāya “pāsāṇamāsīno”ti vuttaṃ. Pāsāṇaṃ vā āsīno,	2215	
PA_atk-s05_13a1:2215_6	taṃ khuracakkaṃ āsajja pāpuṇitvā ṭhitoti attho. Yasmā jīvaṃ na mokkhasīti yasmā khuracakkā	2215	
PA_atk-s05_13a1:2215_7	yāva te pāpaṃ na khīyati, tāva jīvantoyeva na muccissasi, taṃ āsīnosīti.	2215	
PA_atk-s05_13a1:2216	Imaṃ gāthaṃ vatvā bodhisatto attano vasanaṭṭhānaṃyeva gato. Mittavindakopi khuracakkaṃ ukkhipitvā mahādukkhaṃ anubhavamāno pāpakamme parikkhīṇe yathākammaṃ gato.	221	
PA_atk-s05_13a1:2217	Satthā imaṃ dhammadesanaṃ āharitvā jātakaṃ samodhānesi – “tadā mittavindako dubbacabhikkhu ahosi, devarājā pana ahameva ahosi”nti.	221	
PA_atk-s05_13a1:2218	Mittavindakajātakavaṇṇanā dutiyā.	221	
PA_atk-s05_13a1:2220	[83] 3. Kāḷakaṇṇijātakavaṇṇanā	222	
PA_atk-s05_13a1:2221_0	Mitto have sattapadena hotīti idaṃ satthā jetavane viharanto ekaṃ anāthapiṇḍikassa	2221	
PA_atk-s05_13a1:2221_1	mittaṃ ārabbha kathesi. So kira anāthapiṇḍikena saddhiṃ sahapaṃsukīḷiko ekācariyasseva	2221	
PA_atk-s05_13a1:2221_2	santike uggahitasippo nāmena kāḷakaṇṇī nāma. So gacchante kāle duggato hutvā jīvituṃ	2221	
PA_atk-s05_13a1:2221_3	asakkonto seṭṭhissa santikaṃ agamāsi. So taṃ samassāsetvā paribbayaṃ datvā attano	2221	
PA_atk-s05_13a1:2221_4	kuṭumbaṃ paṭicchāpesi. So seṭṭhino upakārako hutvā sabbakiccāni karoti. Taṃ seṭṭhissa	2221	
PA_atk-s05_13a1:2221_5	santikaṃ āgatakāle “tiṭṭha, kāḷakaṇṇi, nisīda, kāḷakaṇṇi, bhuñja kāḷakaṇṇī”ti vadanti.	2221	
PA_atk-s05_13a1:2221_6	Athekadivasaṃ seṭṭhino mittāmaccā seṭṭhiṃ upasaṅkamitvā evamāhaṃsu “mahāseṭṭhi, mā	2221	
PA_atk-s05_13a1:2221_7	etaṃ tava santike kari, ‘tiṭṭha, kāḷakaṇṇi, nisīda kāḷakaṇṇi, bhuñja kāḷakaṇṇī’ti	2221	
PA_atk-s05_13a1:2221_8	hi iminā saddena yakkhopi palāyeyya, na cesa tayā samāno, duggato durūpeto, kiṃ te	2221	
PA_atk-s05_13a1:2221_9	iminā”ti. Anāthapiṇḍiko “nāmaṃ nāma vohāramattaṃ, na taṃ paṇḍitā pamāṇaṃ karonti,	2221	
PA_atk-s05_13a1:2221_10	sutamaṅgalikena nāma bhavituṃ na vaṭṭati, na sakkā mayā nāmamattaṃ nissāya sahapaṃsukīḷikaṃ	22211	
PA_atk-s05_13a1:2221_11	sahāyaṃ pariccajitu”nti tesaṃ vacanaṃ anādāya ekadivasaṃ attano bhogagāmaṃ gacchanto	22211	
PA_atk-s05_13a1:2221_12	taṃ geharakkhakaṃ katvā agamāsi.	22211	
PA_atk-s05_13a1:2222_0	Corā “seṭṭhi kira bhogagāmaṃ gato, gehamassa vilumpissāmā”ti nānāvudhahatthā rattibhāge	2222	
PA_atk-s05_13a1:2222_1	āgantvā gehaṃ parivāresuṃ. Itaropi corānaññeva āgamanaṃ āsaṅkamāno aniddāyantova	2222	
PA_atk-s05_13a1:2222_2	nisīdi. So corānaṃ āgatabhāvaṃ ñatvā manusse pabodhetuṃ “tvaṃ saṅkhaṃ dhama, tvaṃ	2222	
PA_atk-s05_13a1:2222_3	mudiṅgaṃ vādehī”ti mahāsamajjaṃ karonto viya sakalanivesanaṃ ekasaddaṃ kāresi. Corā	2222	
PA_atk-s05_13a1:2222_4	“suññaṃ gehanti dussutaṃ amhehi, attheva idha mahāseṭṭhī”ti pāsāṇamuggarādīni tattheva	2222	
PA_atk-s05_13a1:2222_5	chaḍḍetvā palāyiṃsu.	2222	
PA_atk-s05_13a1:2223_0	Punadivase manussā tattha tattha chaḍḍite pāsāṇamuggarādayo disvā saṃvegappattā hutvā	2223	
PA_atk-s05_13a1:2223_1	“sace ajja evarūpo buddhisampanno gharavicārako nābhavissa, corehi yathāruciyā pavisitvā	2223	
PA_atk-s05_13a1:2223_2	sabbaṃ gehaṃ viluttaṃ assa, imaṃ daḷhamittaṃ nissāya seṭṭhino vuḍḍhi jātā”ti taṃ	2223	
PA_atk-s05_13a1:2223_3	pasaṃsitvā seṭṭhissa bhogagāmato āgatakāle sabbaṃ taṃ pavattiṃ ārocayiṃsu. Atha ne	2223	
PA_atk-s05_13a1:2223_4	seṭṭhi avoca “tumhe evarūpaṃ mama geharakkhakaṃ mittaṃ nikkaḍḍhāpetha, sacāyaṃ tumhākaṃ	2223	
PA_atk-s05_13a1:2223_5	vacanena mayā nikkaḍḍhito assa, ajja me kuṭumbaṃ kiñci nābhavissa, nāmaṃ nāma appamāṇaṃ,	2223	
PA_atk-s05_13a1:2223_6	hitacittameva pamāṇa”nti tassa uttaritaraṃ paribbayaṃ datvā “atthi dāni me idaṃ kathāpābhata”nti	2223	
PA_atk-s05_13a1:2223_7	satthu santikaṃ gantvā ādito paṭṭhāya sabbaṃ taṃ pavattiṃ ārocesi. Satthā “na kho,	2223	
PA_atk-s05_13a1:2223_8	gahapati, idāneva kāḷakaṇṇimitto attano mittassa ghare kuṭumbaṃ rakkhati, pubbepi	2223	
PA_atk-s05_13a1:2223_9	rakkhiyevā”ti vatvā tena yācito atītaṃ āhari.	2223	
PA_atk-s05_13a1:2224_0	Atīte bārāṇasiyaṃ brahmadatte rajjaṃ kārente bodhisatto mahāyaso seṭṭhi ahosi. Tassa	2224	
PA_atk-s05_13a1:2224_1	kāḷakaṇṇī nāma mittoti sabbaṃ paccuppannavatthusadisameva. Bodhisatto bhogagāmato	2224	
PA_atk-s05_13a1:2224_2	āgato taṃ pavattiṃ sutvā “sace mayā tumhākaṃ vacanena evarūpo mitto nikkaḍḍhito assa,	2224	
PA_atk-s05_13a1:2224_3	ajja me kuṭumbaṃ kiñci nābhavissā”ti vatvā imaṃ gāthamāha –	2224	
PA_atk-s05_13a1:2226	“Mitto have sattapadena hoti, sahāyo pana dvādasakena hoti;	222	
PA_atk-s05_13a1:2227	Māsaḍḍhamāsena ca ñāti hoti, tatuttariṃ attasamopi hoti;	222	
PA_atk-s05_13a1:2228	Sohaṃ kathaṃ attasukhassa hetu, cirasanthutaṃ kāḷakaṇṇiṃ jaheyya”nti.	222	
PA_atk-s05_13a1:2229_0	Tattha haveti nipātamattaṃ. Mettāyatīti mitto, mettaṃ paccupaṭṭhāpeti, sinehaṃ karotīti	2229	
PA_atk-s05_13a1:2229_1	attho. So panesa sattapadena hoti, ekato sattapadavītihāragamanamattena hotīti attho.	2229	
PA_atk-s05_13a1:2229_2	Sahāyo pana dvādasakena hotīti sabbakiccāni ekato karaṇavasena sabbiriyāpathesu saha	2229	
PA_atk-s05_13a1:2229_3	gacchatīti sahāyo. So panesa dvādasakena hoti, dvādasāhaṃ ekato nivāsena hotīti attho.	2229	
PA_atk-s05_13a1:2229_4	Māsaḍḍhamāsena cāti māsena vā aḍḍhamāsena vā. Ñāti hotīti ñātisamo hoti. Tatuttarinti	2229	
PA_atk-s05_13a1:2229_5	tato uttariṃ ekato vāsena attasamopi hotiyeva. Jaheyyanti “evarūpaṃ sahāyaṃ kathaṃ	2229	
PA_atk-s05_13a1:2229_6	jaheyya”nti mittassa guṇaṃ kathesi. Tato paṭṭhāya puna koci tassa antare vattā nāma nāhosīti.	2229	
PA_atk-s05_13a1:2230	Satthā imaṃ dhammadesanaṃ āharitvā jātakaṃ samodhānesi – “tadā kāḷakaṇṇī ānando ahosi, bārāṇasiseṭṭhi pana ahameva ahosi”nti.	223	
PA_atk-s05_13a1:2231	Kāḷakaṇṇijātakavaṇṇanā tatiyā.	223	
PA_atk-s05_13a1:2233	[84] 4. Atthassadvārajātakavaṇṇanā	223	
PA_atk-s05_13a1:2234_0	Ārogyamicche paramañca lābhanti idaṃ satthā jetavane viharanto ekaṃ atthakusalaṃ	2234	
PA_atk-s05_13a1:2234_1	kulaputtaṃ ārabbha kathesi. Sāvatthiyañhi ekassa mahāvibhavassa seṭṭhino putto jātiyā	2234	
PA_atk-s05_13a1:2234_2	sattavasso paññavā atthakusalo. So ekadivasaṃ pitaraṃ upasaṅkamitvā atthassa dvārapañhaṃ	2234	
PA_atk-s05_13a1:2234_3	nāma pucchi, so taṃ na jānāti. Athassa etadahosi “ayaṃ pañho atisukhumo, ṭhapetvā	2234	
PA_atk-s05_13a1:2234_4	sabbaññubuddhaṃ añño upari bhavaggena, heṭṭhā ca avīcinā paricchinne lokasannivāse	2234	
PA_atk-s05_13a1:2234_5	etaṃ pañhaṃ kathetuṃ samattho nāma natthī”ti. So puttamādāya bahuṃ mālāgandhavilepanaṃ	2234	
PA_atk-s05_13a1:2234_6	gāhāpetvā jetavanaṃ gantvā satthāraṃ pūjetvā vanditvā ekamantaṃ nisinno bhagavantaṃ	2234	
PA_atk-s05_13a1:2234_7	etadavoca “ayaṃ, bhante, dārako paññavā atthakusalo maṃ atthassa dvārapañhaṃ nāma	2234	
PA_atk-s05_13a1:2234_8	pucchi, ahaṃ taṃ pañhaṃ ajānanto tumhākaṃ santikaṃ āgato, sādhu me, bhante, bhagavā	2234	
PA_atk-s05_13a1:2234_9	taṃ pañhaṃ kathetū”ti. Satthā “pubbepāhaṃ, upāsaka, iminā kumārakenetaṃ pañhaṃ puṭṭho,	2234	
PA_atk-s05_13a1:2234_10	mayā cassa kathito, tadā naṃ esa jānāti, idāni pana bhavasaṅkhepagatattā na sallakkhetī”ti	22341	
PA_atk-s05_13a1:2234_11	vatvā tena yācito atītaṃ āhari.	22341	
PA_atk-s05_13a1:2235_0	Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.	2235	
PA_atk-s05_13a1:2235_1	Athassa putto sattavassiko jātiyā paññavā atthakusalo. So ekadivasaṃ pitaraṃ upasaṅkamitvā	2235	
PA_atk-s05_13a1:2235_2	“tāta, atthassa dvāraṃ nāma ki”nti atthassa dvārapañhaṃ pucchi. Athassa pitā taṃ	2235	
PA_atk-s05_13a1:2235_3	pañhaṃ kathento imaṃ gāthamāha –	2235	
PA_atk-s05_13a1:2237	“Ārogyamicche paramañca lābhaṃ, sīlañca vuddhānumataṃ sutañca;	223	
PA_atk-s05_13a1:2238	Dhammānuvattī ca alīnatā ca, atthassa dvārā pamukhā chaḷete”ti.	223	
PA_atk-s05_13a1:2239_0	Tattha ārogyamicche paramañca lābhanti ca-kāro nipātamattaṃ. Tāta, paṭhamameva ārogyasaṅkhātaṃ	2239	
PA_atk-s05_13a1:2239_1	paramaṃ lābhaṃ iccheyyāti imamatthaṃ dīpento evamāha. Tattha ārogyaṃ nāma sarīrassa	2239	
PA_atk-s05_13a1:2239_2	ceva cittassa ca arogabhāvo anāturatā. Sarīre hi rogāture neva aladdhaṃ bhogalābhaṃ	2239	
PA_atk-s05_13a1:2239_3	uppādetuṃ sakkoti, na laddhaṃ paribhuñjituṃ, anāture pana ubhayampetaṃ sakkoti. Citte	2239	
PA_atk-s05_13a1:2239_4	ca kilesāture neva aladdhaṃ jhānādibhedaṃ lābhaṃ uppādetuṃ sakkoti, na laddhaṃ puna	2239	
PA_atk-s05_13a1:2239_5	samāpattivasena paribhuñjituṃ. Etasmiṃ anārogye sati aladdhopi lābho na labbhati,	2239	
PA_atk-s05_13a1:2239_6	laddhopi niratthako hoti, asati panetasmiṃ aladdhopi lābho labbhati, laddhopi sātthako	2239	
PA_atk-s05_13a1:2239_7	hotīti ārogyaṃ paramo lābho nāma. Taṃ sabbapaṭhamaṃ icchitabbaṃ. Idamekaṃ atthassa	2239	
PA_atk-s05_13a1:2239_8	dvāranti ayamettha attho. Sīlañcāti ācārasīlaṃ. Iminā lokacārittaṃ dasseti. Vuddhānumatanti	2239	
PA_atk-s05_13a1:2239_9	guṇavuddhānaṃ paṇḍitānaṃ anumataṃ. Iminā ñāṇasampannānaṃ garūnaṃ ovādaṃ dasseti.	2239	
PA_atk-s05_13a1:2239_10	Sutañcāti kāraṇanissitaṃ sutaṃ. Iminā imasmiṃ loke atthanissitaṃ bāhusaccaṃ dasseti.	22391	
PA_atk-s05_13a1:2239_11	Dhammānuvattī cāti tividhassa sucaritadhammassa anuvattanaṃ. Iminā duccaritadhammaṃ	22391	
PA_atk-s05_13a1:2239_12	vajjetvā sucaritadhammassa anuvattanabhāvaṃ dasseti. Alīnatā cāti cittassa alīnatā	22391	
PA_atk-s05_13a1:2239_13	anīcatā. Iminā cittassa asaṅkocataṃ paṇītabhāvaṃ uttamabhāvaṃ dasseti. Atthassa dvārā	22391	
PA_atk-s05_13a1:2239_14	pamukhā chaḷeteti attho nāma vuḍḍhi, tassa vuḍḍhisaṅkhātassa lokiyalokuttarassa atthassa	22391	
PA_atk-s05_13a1:2239_15	ete pamukhā uttamā cha dvārā upāyā adhigamamukhānīti.	22391	
PA_atk-s05_13a1:2240	Evaṃ bodhisatto puttassa atthassa dvārapañhaṃ kathesi. So tato paṭṭhāya tesu chasu dhammesu vatti. Bodhisattopi dānādīni puññāni katvā yathākammaṃ gato.	224	
PA_atk-s05_13a1:2241	Satthā imaṃ dhammadesanaṃ āharitvā jātakaṃ samodhānesi – “tadā puttova paccuppannaputto, mahāseṭṭhi pana ahameva ahosi”nti.	224	
PA_atk-s05_13a1:2242	Atthassadvārajātakavaṇṇanā catutthā.	224	
PA_atk-s05_13a1:2244	[85] 5. Kiṃpakkajātakavaṇṇanā	224	
PA_atk-s05_13a1:2245_0	Āyatiṃ dosaṃ nāññāyāti idaṃ satthā jetavane viharanto ekaṃ ukkaṇṭhitabhikkhuṃ ārabbha	2245	
PA_atk-s05_13a1:2245_1	kathesi. Aññataro kira kulaputto buddhasāsane uraṃ datvā pabbajito ekadivasaṃ sāvatthiyaṃ	2245	
PA_atk-s05_13a1:2245_2	piṇḍāya caranto ekaṃ alaṅkataitthiṃ disvā ukkaṇṭhi. Atha naṃ ācariyupajjhāyā satthu	2245	
PA_atk-s05_13a1:2245_3	santikaṃ ānayiṃsu. Satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti	2245	
PA_atk-s05_13a1:2245_4	vutte “pañca kāmaguṇā nāmete bhikkhu paribhogakāle ramaṇīyā. So pana tesaṃ paribhogo	2245	
PA_atk-s05_13a1:2245_5	nirayādīsu paṭisandhidāyakattā kiṃpakkaphalaparibhogasadiso hoti. Kiṃpakkaphalaṃ	2245	
PA_atk-s05_13a1:2245_6	nāma vaṇṇagandharasasampannaṃ, khāditaṃ pana antāni khaṇḍitvā jīvitakkhayaṃ pāpeti.	2245	
PA_atk-s05_13a1:2245_7	Pubbe bahū bālajanā tassa dosaṃ adisvā vaṇṇagandharasesu bajjhitvā taṃ phalaṃ paribhuñjitvā	2245	
PA_atk-s05_13a1:2245_8	jīvitakkhayaṃ pāpuṇiṃsū”ti vatvā tehi yācito atītaṃ āhari.	2245	
PA_atk-s05_13a1:2246_0	Atīte bārāṇasiyaṃ brahmadatte rajjaṃ kārente bodhisatto satthavāho hutvā pañcahi	2246	
PA_atk-s05_13a1:2246_1	sakaṭasatehi pubbantāparantaṃ gacchanto aṭavimukhaṃ patvā manusse sannipātetvā “imissā	2246	
PA_atk-s05_13a1:2246_2	aṭaviyā visarukkhā nāma atthi, mā kho maṃ anāpucchā pubbe akhāditapubbāni phalāphalāni	2246	
PA_atk-s05_13a1:2246_3	khāditthā”ti ovadi. Manussā aṭaviṃ atikkamitvā aṭavimukhe ekaṃ kiṃpakkarukkhaṃ phalabhāraoṇamitasākhaṃ	2246	
PA_atk-s05_13a1:2246_4	addasaṃsu. Tassa khandhasākhāpattaphalāni saṇṭhānavaṇṇarasagandhehi ambasadisāneva.	2246	
PA_atk-s05_13a1:2246_5	Tesu ekacce vaṇṇagandharasesu bajjhitvā ambaphalasaññāya phalāni khādiṃsu, ekacce	2246	
PA_atk-s05_13a1:2246_6	“satthavāhaṃ pucchitvā khādissāmā”ti gahetvā aṭṭhaṃsu. Bodhisatto taṃ ṭhānaṃ patvā	2246	
PA_atk-s05_13a1:2246_7	ye gahetvā ṭhitā, te phalāni chaḍḍāpetvā, ye khādamānā aṭṭhaṃsu, te vamanaṃ kāretvā	2246	
PA_atk-s05_13a1:2246_8	tesaṃ bhesajjaṃ adāsi. Tesu ekacce arogā jātā, paṭhamameva khāditvā ṭhitā pana jīvitakkhayaṃ	2246	
PA_atk-s05_13a1:2246_9	pattā. Bodhisattopi icchitaṭṭhānaṃ sotthinā gantvā lābhaṃ labhitvā puna sakaṭṭhānameva	2246	
PA_atk-s05_13a1:2246_10	āgantvā dānādīni puññāni katvā yathākammaṃ gato.	22461	
PA_atk-s05_13a1:2247	Satthā taṃ vatthuṃ kathetvā abhisambuddho hutvā imaṃ gāthamāha –	224	
PA_atk-s05_13a1:2249	“Āyatiṃ dosaṃ nāññāya, yo kāme paṭisevati;	224	
PA_atk-s05_13a1:2250	Vipākante hananti naṃ, kiṃpakkamiva bhakkhita”nti.	225	
PA_atk-s05_13a1:2251_0	Tattha āyatiṃ dosaṃ nāññāyāti anāgate dosaṃ na aññāya, ajānitvāti attho. Yo kāme	2251	
PA_atk-s05_13a1:2251_1	paṭisevatīti yo vatthukāme ca kilesakāme ca paṭisevati. Vipākante hananti nanti te	2251	
PA_atk-s05_13a1:2251_2	kāmā taṃ purisaṃ attano vipākasaṅkhāte ante nirayādīsu uppannaṃ nānappakārena dukkhena	2251	
PA_atk-s05_13a1:2251_3	saṃyojayamānā hananti. Kathaṃ? Kiṃpakkamiva bhakkhitanti, yathā paribhogakāle vaṇṇagandharasasampattiyā	2251	
PA_atk-s05_13a1:2251_4	manāpaṃ kiṃpakkaphalaṃ anāgatadosaṃ adisvā bhakkhitaṃ ante hanati, jīvitakkhayaṃ	2251	
PA_atk-s05_13a1:2251_5	pāpeti, evaṃ paribhogakāle manāpāpi kāmā vipākakāle hanantīti desanaṃ yathānusandhiṃ	2251	
PA_atk-s05_13a1:2251_6	pāpetvā saccāni pakāsesi, saccapariyosāne ukkaṇṭhitabhikkhu sotāpattiphalaṃ pāpuṇi.	2251	
PA_atk-s05_13a1:2251_7	Sesaparisāyapi keci sotāpannā, keci sakadāgāmino, keci anāgāmino, keci arahanto ahesuṃ.	2251	
PA_atk-s05_13a1:2252	Satthāpi imaṃ dhammadesanaṃ āharitvā jātakaṃ samodhānesi – “tadā parisā buddhaparisā ahosi, satthavāho pana ahameva ahosi”nti.	225	
PA_atk-s05_13a1:2253	Kiṃpakkajātakavaṇṇanā pañcamā.	225	
PA_atk-s05_13a1:2255	[86] 6. Sīlavīmaṃsakajātakavaṇṇanā	225	
PA_atk-s05_13a1:2256_0	Sīlaṃ kireva kalyāṇanti idaṃ satthā jetavane viharanto ekaṃ sīlavīmaṃsakaṃ brāhmaṇaṃ	2256	
PA_atk-s05_13a1:2256_1	ārabbha kathesi. So kira kosalarājānaṃ nissāya jīvati tisaraṇaṃ gato akhaṇḍapañcasīlo	2256	
PA_atk-s05_13a1:2256_2	tiṇṇaṃ vedānaṃ pāragū. Rājā “ayaṃ sīlavā”ti tassa atirekasammānaṃ karoti. So cintesi	2256	
PA_atk-s05_13a1:2256_3	“ayaṃ rājā mayhaṃ aññehi brāhmaṇehi atirekasammānaṃ karoti, ativiya maṃ garuṃ katvā	2256	
PA_atk-s05_13a1:2256_4	passati, kiṃ nu kho esa mama jātigottakulappadesasippasampattiṃ nissāya imaṃ sammānaṃ	2256	
PA_atk-s05_13a1:2256_5	karoti, udāhu sīlasampattiṃ, vīmaṃsissāmi tāvā”ti. So ekadivasaṃ rājūpaṭṭhānaṃ gantvā	2256	
PA_atk-s05_13a1:2256_6	gharaṃ āgacchanto ekassa heraññikassa phalakato anāpucchitvā ekaṃ kahāpaṇaṃ gahetvā	2256	
PA_atk-s05_13a1:2256_7	agamāsi, heraññiko brāhmaṇe garubhāvena kiñci avatvā nisīdi. Punadivase dve kahāpaṇe	2256	
PA_atk-s05_13a1:2256_8	gaṇhi, heraññiko tatheva adhivāsesi. Tatiyadivase kahāpaṇamuṭṭhiṃ aggahesi, atha	2256	
PA_atk-s05_13a1:2256_9	naṃ heraññiko “ajja te tatiyo divaso rājakuṭumbaṃ vilumpantassā”ti “rājakuṭumbavilumpakacoro	2256	
PA_atk-s05_13a1:2256_10	me gahito”ti tikkhattuṃ viravi. Atha naṃ manussā ito cito ca āgantvā “ciraṃdāni tvaṃ	22561	
PA_atk-s05_13a1:2256_11	sīlavā viya vicarī”ti dve tayo pahāre datvā bandhitvā rañño dassesuṃ.	22561	
PA_atk-s05_13a1:2257_0	Rājā vippaṭisārī hutvā “kasmā, brāhmaṇa, evarūpaṃ dussīlakammaṃ karosī”ti vatvā “gacchatha,	2257	
PA_atk-s05_13a1:2257_1	tassa rājāṇaṃ karothā”ti āha. Brāhmaṇo “nāhaṃ, mahārāja, coro”ti āha. Atha “kasmā	2257	
PA_atk-s05_13a1:2257_2	rājakuṭumbikassa phalakato kahāpaṇe gaṇhī”ti? “Etaṃ mayā tayi mama atisammānaṃ karonte	2257	
PA_atk-s05_13a1:2257_3	‘kiṃ nu kho rājā mama jātiādīni nissāya atisammānaṃ karoti, udāhu sīlaṃ nissāyā’ti	2257	
PA_atk-s05_13a1:2257_4	vīmaṃsanatthāya kataṃ, idāni pana mayā ekaṃsena ñātaṃ. Yathā sīlameva nissāya tayā	2257	
PA_atk-s05_13a1:2257_5	mama sammāno kato, na jātiādīni. Tathā hi me idāni rājāṇaṃ kāresi, svāhaṃ iminā kāraṇena	2257	
PA_atk-s05_13a1:2257_6	‘imasmiṃ loke sīlameva uttamaṃ sīlaṃ pamukha’nti sanniṭṭhānaṃ gato. Imassa panāhaṃ	2257	
PA_atk-s05_13a1:2257_7	sīlassa anucchavikaṃ karonto gehe ṭhito kilese paribhuñjanto na sakkhissāmi kātuṃ,	2257	
PA_atk-s05_13a1:2257_8	ajjeva jetavanaṃ gantvā satthu santike pabbajissāmi, pabbajjaṃ me detha, devā”ti	2257	
PA_atk-s05_13a1:2257_9	vatvā rājānaṃ anujānāpetvā jetavanābhimukho pāyāsi.	2257	
PA_atk-s05_13a1:2258_0	Atha naṃ ñātisuhajjabandhavā sannipatitvā nivāretuṃ asakkontā nivattiṃsu. So satthu	2258	
PA_atk-s05_13a1:2258_1	santikaṃ gantvā pabbajjaṃ yācitvā pabbajjañca upasampadañca labhitvā avissaṭṭhakammaṭṭhāno	2258	
PA_atk-s05_13a1:2258_2	vipassanaṃ vaḍḍhetvā arahattaṃ patvā satthāraṃ upasaṅkamitvā “bhante, mayhaṃ pabbajjā	2258	
PA_atk-s05_13a1:2258_3	matthakaṃ pattā”ti aññaṃ byākāsi. Tassa taṃ aññabyākaraṇaṃ bhikkhusaṅghe pākaṭaṃ	2258	
PA_atk-s05_13a1:2258_4	jātaṃ. Athekadivasaṃ dhammasabhāyaṃ sannipatitā bhikkhū “āvuso, asuko nāma rañño	2258	
PA_atk-s05_13a1:2258_5	upaṭṭhākabrāhmaṇo attano sīlaṃ vīmaṃsitvā rājānaṃ āpucchitvā pabbajitvā arahatte	2258	
PA_atk-s05_13a1:2258_6	patiṭṭhito”ti tassa guṇaṃ kathayamānā nisīdiṃsu. Satthā āgantvā “kāya nuttha, bhikkhave,	2258	
PA_atk-s05_13a1:2258_7	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāni	2258	
PA_atk-s05_13a1:2258_8	ayameva brāhmaṇo attano sīlaṃ vīmaṃsitvā pabbajitvā attano patiṭṭhaṃ akāsi, pubbepi	2258	
PA_atk-s05_13a1:2258_9	paṇḍitā attano sīlaṃ vīmaṃsitvā pabbajitvā attano patiṭṭhaṃ kariṃsū”ti vatvā tehi	2258	
PA_atk-s05_13a1:2258_10	yācito atītaṃ āhari.	22581	
PA_atk-s05_13a1:2259_0	Atīte bārāṇasiyaṃ brahmadatte rajjaṃ kārente bodhisatto tassa purohito ahosi dānādhimutto	2259	
PA_atk-s05_13a1:2259_1	sīlajjhāsayo akhaṇḍapañcasīlo. Rājā sesabrāhmaṇehi atirekaṃ tassa sammānaṃ karotīti	2259	
PA_atk-s05_13a1:2259_2	sabbaṃ purimasadisameva. Bodhisatte pana bandhitvā rañño santikaṃ nīyamāne ahituṇḍikā	2259	
PA_atk-s05_13a1:2259_3	antaravīthiyaṃ sappaṃ kīḷāpentā naṅguṭṭhe gaṇhanti, gīvāya gaṇhanti, gale veṭhenti.	2259	
PA_atk-s05_13a1:2259_4	Bodhisatto te disvā “mā, tātā, evaṃ sappaṃ naṅguṭṭhe gaṇhatha, mā gīvāya gaṇhatha,	2259	
PA_atk-s05_13a1:2259_5	mā gale veṭhetha. Ayañhi vo ḍaṃsitvā jīvitakkhayaṃ pāpeyyā”ti āha. Ahituṇḍikā “ayaṃ,	2259	
PA_atk-s05_13a1:2259_6	brāhmaṇa, sappo sīlavā ācārasampanno tādiso dussīlo na hoti, tvaṃ pana attano dussīlatāya	2259	
PA_atk-s05_13a1:2259_7	anācārena rājakuṭumbavilumpakacoroti bandhitvā nīyasī”ti āhaṃsu.	2259	
PA_atk-s05_13a1:2260_0	So cintesi “sappāpi tāva aḍaṃsantā aviheṭhentā ‘sīlavanto’ti nāmaṃ labhanti, kimaṅgaṃ	2260	
PA_atk-s05_13a1:2260_1	pana manussabhūtā. Sīlameva imasmiṃ loke uttamaṃ, natthi tato uttaritara”nti. Atha	2260	
PA_atk-s05_13a1:2260_2	naṃ netvā rañño dassesuṃ. Rājā “kiṃ idaṃ, tātā”ti pucchi. “Rājakuṭumbavilumpako coro,	2260	
PA_atk-s05_13a1:2260_3	devā”ti. “Tena hissa rājāṇaṃ karothā”ti. Brāhmaṇo “nāhaṃ, mahārāja, coro”ti āha.	2260	
PA_atk-s05_13a1:2260_4	“Atha kasmā kahāpaṇe aggahesī”ti ca vutte purimanayeneva sabbaṃ ārocento “svāhaṃ	2260	
PA_atk-s05_13a1:2260_5	iminā kāraṇena ‘imasmiṃ loke sīlameva uttamaṃ, sīlaṃ pāmokkha’nti sanniṭṭhānaṃ gato”ti	2260	
PA_atk-s05_13a1:2260_6	vatvā “tiṭṭhatu tāva idaṃ, āsīvisopi tāva aḍaṃsanto aviheṭhento ‘sīlavā’ti vattabbataṃ	2260	
PA_atk-s05_13a1:2260_7	labhati. Imināpi kāraṇena sīlameva uttamaṃ, sīlaṃ pavara”nti sīlaṃ vaṇṇento imaṃ gāthamāha –	2260	
PA_atk-s05_13a1:2262	“Sīlaṃ kireva kalyāṇaṃ, sīlaṃ loke anuttaraṃ;	226	
PA_atk-s05_13a1:2263	Passa ghoraviso nāgo, sīlavāti na haññatī”ti.	226	
PA_atk-s05_13a1:2264_0	Tattha sīlaṃ kirevāti kāyavācācittehi avītikkamasaṅkhātaṃ ācārasīlameva. Kirāti anussavavasena	2264	
PA_atk-s05_13a1:2264_1	vadati. Kalyāṇanti sundarataraṃ. Anuttaranti jeṭṭhakaṃ sabbaguṇadāyakaṃ. Passāti	2264	
PA_atk-s05_13a1:2264_2	attanā diṭṭhakāraṇaṃ abhimukhaṃ karonto katheti. Sīlavāti na haññatīti ghoravisopi	2264	
PA_atk-s05_13a1:2264_3	samāno aḍaṃsanaaviheṭhanamattakena sīlavāti pasaṃsaṃ labhati, na haññati na vihaññatīti.	2264	
PA_atk-s05_13a1:2264_4	Imināpi kāraṇena sīlameva uttamanti.	2264	
PA_atk-s05_13a1:2265	Evaṃ bodhisatto imāya gāthāya rañño dhammaṃ desetvā kāme pahāya isipabbajjaṃ pabbajitvā himavantaṃ pavisitvā pañcābhiññā aṭṭha samāpattiyo nibbattetvā brahmalokaparāyaṇo ahosi.	226	
PA_atk-s05_13a1:2266	Satthā imaṃ dhammadesanaṃ āharitvā jātakaṃ samodhānesi – “tadā rājā ānando ahosi, rājaparisā buddhaparisā, purohito pana ahameva ahosi”nti.	226	
PA_atk-s05_13a1:2267	Sīlavīmaṃsakajātakavaṇṇanā chaṭṭhā.	226	
PA_atk-s05_13a1:2269	[87] 7. Maṅgalajātakavaṇṇanā	226	
PA_atk-s05_13a1:2270_0	Yassa maṅgalā samūhatāti idaṃ satthā veḷuvane viharanto ekaṃ sāṭakalakkhaṇabrāhmaṇaṃ	2270	
PA_atk-s05_13a1:2270_1	ārabbha kathesi. Rājagahavāsiko kireko brāhmaṇo kotuhalamaṅgaliko tīsu ratanesu appasanno	2270	
PA_atk-s05_13a1:2270_2	micchādiṭṭhiko aḍḍho mahaddhano mahābhogo, tassa samugge ṭhapitaṃ sāṭakayugaṃ mūsikā	2270	
PA_atk-s05_13a1:2270_3	khādiṃsu. Athassa sīsaṃ nhāyitvā “sāṭake āharathā”ti vuttakāle mūsikāya khāditabhāvaṃ	2270	
PA_atk-s05_13a1:2270_4	ārocayiṃsu. So cintesi “sace idaṃ mūsikādaṭṭhaṃ sāṭakayugaṃ imasmiṃ gehe bhavissati,	2270	
PA_atk-s05_13a1:2270_5	mahāvināso bhavissati. Idañhi avamaṅgalaṃ kāḷakaṇṇisadisaṃ puttadhītādīnaṃ vā dāsakammakarādīnaṃ	2270	
PA_atk-s05_13a1:2270_6	vā na sakkā dātuṃ. Yo hi idaṃ gaṇhissati, sabbassa mahāvināso bhavissati, āmakasusāne	2270	
PA_atk-s05_13a1:2270_7	taṃ chaḍḍāpessāmi, na kho pana sakkā dāsakammakarādīnaṃ hatthe dātuṃ. Te hi ettha	2270	
PA_atk-s05_13a1:2270_8	lobhaṃ uppādetvā imaṃ gahetvā vināsaṃ pāpuṇeyyuṃ, puttassa taṃ hatthe dassāmī”ti.	2270	
PA_atk-s05_13a1:2270_9	So puttaṃ pakkosāpetvā tamatthaṃ ārocetvā “tvampi naṃ, tāta, hatthena aphusitvā daṇḍakena	2270	
PA_atk-s05_13a1:2270_10	gahetvā āmakasusāne chaḍḍetvā sīsaṃ nhāyitvā ehī”ti pesesi.	22701	
PA_atk-s05_13a1:2271_0	Satthāpi kho taṃ divasaṃ paccūsasamaye bodhaneyyabandhave olokento imesaṃ pitāputtānaṃ	2271	
PA_atk-s05_13a1:2271_1	sotāpattiphalassa upanissayaṃ disvā migavīthiṃ gahetvā migaluddako viya gantvā āmakasusānadvāre	2271	
PA_atk-s05_13a1:2271_2	nisīdi chabbaṇṇabuddharasmiyo vissajjento. Māṇavopi pitu vacanaṃ sampaṭicchitvā ajagarasappaṃ	2271	
PA_atk-s05_13a1:2271_3	viya taṃ yugasāṭakaṃ yaṭṭhikoṭiyā gahetvā āmakasusānadvāraṃ pāpuṇi. Atha naṃ satthā	2271	
PA_atk-s05_13a1:2271_4	“kiṃ karosi māṇavā”ti āha. “Bho gotama, idaṃ sāṭakayugaṃ mūsikādaṭṭhaṃ kāḷakaṇṇisadisaṃ	2271	
PA_atk-s05_13a1:2271_5	halāhalavisūpamaṃ, mama pitā ‘añño etaṃ chaḍḍento lobhaṃ uppādetvā gaṇheyyā’ti bhayena	2271	
PA_atk-s05_13a1:2271_6	maṃ pahiṇi, ahametaṃ chaḍḍetvā sīsaṃ nhāyissāmīti āgatomhi, bho gotamā”ti. “Tena	2271	
PA_atk-s05_13a1:2271_7	hi chaḍḍehī”ti. Māṇavo chaḍḍesi, satthā “amhākaṃ dāni vaṭṭatī”ti tassa sammukhāva	2271	
PA_atk-s05_13a1:2271_8	gaṇhi. “Avamaṅgalaṃ, bho gotama, etaṃ kāḷakaṇṇisadisaṃ, mā gaṇhi mā gaṇhī”ti tasmiṃ	2271	
PA_atk-s05_13a1:2271_9	vārayamāneyeva taṃ gahetvā veḷuvanābhimukho pāyāsi.	2271	
PA_atk-s05_13a1:2272_0	Māṇavo vegena gantvā pitu ārocesi “tāta, mayā āmakasusāne chaḍḍitaṃ sāṭakayugaṃ samaṇo	2272	
PA_atk-s05_13a1:2272_1	gotamo ‘amhākaṃ vaṭṭatī’ti mayā vāriyamānopi gahetvā veḷuvanaṃ gato”ti. Brāhmaṇo	2272	
PA_atk-s05_13a1:2272_2	cintesi “taṃ sāṭakayugaṃ avamaṅgalaṃ kāḷakaṇṇisadisaṃ, taṃ vaḷañjento samaṇopi gotamo	2272	
PA_atk-s05_13a1:2272_3	nassissati, vihāropi nassissati, tato amhākaṃ garahā bhavissati, samaṇassa gotamassa	2272	
PA_atk-s05_13a1:2272_4	aññe bahū sāṭake datvā taṃ chaḍḍāpessāmī”ti. So bahū sāṭake gāhāpetvā puttena saddhiṃ	2272	
PA_atk-s05_13a1:2272_5	veḷuvanaṃ gantvā satthāraṃ disvā ekamantaṃ ṭhito evamāha “saccaṃ kira vo, bho gotama,	2272	
PA_atk-s05_13a1:2272_6	āmakasusāne sāṭakayugaṃ gahita”nti? “Saccaṃ, brāhmaṇā”ti. “Bho gotama, taṃ sāṭakayugaṃ	2272	
PA_atk-s05_13a1:2272_7	avamaṅgalaṃ, tumhe taṃ paribhuñjamānā nassissatha, sakalavihāropi nassissati. Sace	2272	
PA_atk-s05_13a1:2272_8	vo nivāsanaṃ vā pārupanaṃ vā nappahoti, ime sāṭake gahetvā taṃ chaḍḍāpethā”ti. Atha	2272	
PA_atk-s05_13a1:2272_9	naṃ satthā “mayaṃ brāhmaṇa pabbajitā nāma, amhākaṃ āmakasusāne antaravīthiyaṃ saṅkāraṭṭhāne	2272	
PA_atk-s05_13a1:2272_10	nhānatitthe mahāmaggeti evarūpesu ṭhānesu chaḍḍitā vā patitā vā pilotikā vaṭṭati,	22721	
PA_atk-s05_13a1:2272_11	tvaṃ pana na idāneva evaṃladdhiko, pubbepi evaṃladdhikoyevā”ti vatvā tena yācito atītaṃ āhari.	22721	
PA_atk-s05_13a1:2273_0	Atīte magadharaṭṭhe rājagahanagare dhammiko magadharājā rajjaṃ kāresi. Tadā bodhisatto	2273	
PA_atk-s05_13a1:2273_1	ekasmiṃ udiccabrāhmaṇakule nibbattitvā viññutaṃ patto isipabbajjaṃ pabbajitvā abhiññā	2273	
PA_atk-s05_13a1:2273_2	ca samāpattiyo ca nibbattetvā himavante vasamāno ekasmiṃ kāle himavantato nikkhamitvā	2273	
PA_atk-s05_13a1:2273_3	rājagahanagare rājuyyānaṃ patvā tattha vasitvā dutiyadivase bhikkhācāratthāya nagaraṃ	2273	
PA_atk-s05_13a1:2273_4	pāvisi. Rājā taṃ disvā pakkosāpetvā pāsāde nisīdāpetvā bhojetvā uyyāneyeva vasanatthāya	2273	
PA_atk-s05_13a1:2273_5	paṭiññaṃ gaṇhi. Bodhisatto rañño nivesane bhuñjitvā uyyāne vasati. Tasmiṃ kāle rājagahanagare	2273	
PA_atk-s05_13a1:2273_6	dussalakkhaṇabrāhmaṇo nāma ahosi. Tassa samugge ṭhapitaṃ sāṭakayuganti sabbaṃ purimasadisameva.	2273	
PA_atk-s05_13a1:2274_0	Māṇave pana susānaṃ gacchante bodhisatto paṭhamataraṃ gantvā susānadvāre nisīditvā	2274	
PA_atk-s05_13a1:2274_1	tena chaḍḍitaṃ sāṭakayugaṃ gahetvā uyyānaṃ agamāsi. Māṇavo gantvā pitu ārocesi. Pitā	2274	
PA_atk-s05_13a1:2274_2	“rājakulūpako tāpaso nasseyyā”ti bodhisattassa santikaṃ gantvā “tāpasa, tayā gahitasāṭake	2274	
PA_atk-s05_13a1:2274_3	chaḍḍehi, mā nassī”ti āha. Tāpaso “amhākaṃ susāne chaḍḍitapilotikā vaṭṭati, na mayaṃ	2274	
PA_atk-s05_13a1:2274_4	kotuhalamaṅgalikā, kotuhalamaṅgalaṃ nāmetaṃ na buddhapaccekabuddhabodhisattehi vaṇṇitaṃ,	2274	
PA_atk-s05_13a1:2274_5	tasmā paṇḍitena nāma kotuhalamaṅgalikena na bhavitabba”nti brāhmaṇassa dhammaṃ desesi.	2274	
PA_atk-s05_13a1:2274_6	Brāhmaṇo dhammaṃ sutvā diṭṭhiṃ bhinditvā bodhisattaṃ saraṇaṃ gato. Bodhisattopi aparihīnajjhāno	2274	
PA_atk-s05_13a1:2274_7	brahmalokaparāyaṇo ahosi.	2274	
PA_atk-s05_13a1:2275	Satthāpi imaṃ atītaṃ āharitvā abhisambuddho hutvā brāhmaṇassa dhammaṃ desento imaṃ gāthamāha –	227	
PA_atk-s05_13a1:2277	“Yassa maṅgalā samūhatā, uppātā supinā ca lakkhaṇā ca;	227	
PA_atk-s05_13a1:2278	So maṅgaladosavītivatto, yugayogādhigato na jātumetī”ti.	227	
PA_atk-s05_13a1:2279_0	Tattha yassa maṅgalā samūhatāti yassa arahato khīṇāsavassa diṭṭhamaṅgalaṃ, sutamaṅgalaṃ,	2279	
PA_atk-s05_13a1:2279_1	mutamaṅgalanti ete maṅgalā samucchinnā. Uppātā supinā ca lakkhaṇā cāti “evarūpo candaggāho	2279	
PA_atk-s05_13a1:2279_2	bhavissati, evarūpo sūriyaggāho bhavissati, evarūpo nakkhattaggāho bhavissati, evarūpo	2279	
PA_atk-s05_13a1:2279_3	ukkāpāto bhavissati, evarūpo disāḍāho bhavissatī”ti ime pañca mahāuppātā, nānappakārā	2279	
PA_atk-s05_13a1:2279_4	supinā, subhagalakkhaṇaṃ, dubbhagalakkhaṇaṃ, itthilakkhaṇaṃ, purisalakkhaṇaṃ, dāsilakkhaṇaṃ,	2279	
PA_atk-s05_13a1:2279_5	dāsalakkhaṇaṃ, asilakkhaṇaṃ, hatthilakkhaṇaṃ, assalakkhaṇaṃ, usabhalakkhaṇaṃ, āvudhalakkhaṇaṃ,	2279	
PA_atk-s05_13a1:2279_6	vatthalakkhaṇanti evamādikāni lakkhaṇāni ime ca diṭṭhiṭṭhānā yassa samūhatā, na etehi	2279	
PA_atk-s05_13a1:2279_7	uppātādīhi attano maṅgalaṃ vā avamaṅgalaṃ vā pacceti. So maṅgaladosavītivattoti so	2279	
PA_atk-s05_13a1:2279_8	khīṇāsavo sabbamaṅgaladose vītivatto atikkanto pajahitvā ṭhito. Yugayogādhigatoti	2279	
PA_atk-s05_13a1:2279_9	“kodho ca upanāho ca, makkho ca paḷāso cā”tiādinā nayena dve dve ekato āgatakilesā	2279	
PA_atk-s05_13a1:2279_10	yugā nāma. Kāmayogo, bhavayogo, diṭṭhiyogo, avijjāyogoti ime saṃsāre yojanabhāvato	22791	
PA_atk-s05_13a1:2279_11	cattāro yogā nāma. Te yuge ca yoge cāti yugayoge adhigato abhibhavitvā gato vītivatto	22791	
PA_atk-s05_13a1:2279_12	samatikkanto khīṇāsavo bhikkhu. Na jātumetīti puna paṭisandhivasena ekaṃseneva imaṃ	22791	
PA_atk-s05_13a1:2279_13	lokaṃ na eti nāgacchatīti.	22791	
PA_atk-s05_13a1:2280_0	Evaṃ satthā imāya gāthāya brāhmaṇassa dhammaṃ desetvā saccāni pakāsesi, saccapariyosāne	2280	
PA_atk-s05_13a1:2280_1	brāhmaṇo saddhiṃ puttena sotāpattiphale patiṭṭhahi. Satthā jātakaṃ samodhānesi –	2280	
PA_atk-s05_13a1:2280_2	“tadā eteva pitāputtā idāni pitāputtā ahesuṃ, tāpaso pana ahameva ahosi”nti.	2280	
PA_atk-s05_13a1:2281	Maṅgalajātakavaṇṇanā sattamā.	228	
PA_atk-s05_13a1:2283	[88] 8. Sārambhajātakavaṇṇanā	228	
PA_atk-s05_13a1:2284_0	Kalyāṇimeva muñceyyāti idaṃ satthā jetavane viharanto omasavādasikkhāpadaṃ ārabbha	2284	
PA_atk-s05_13a1:2284_1	kathesi. Dvepi vatthūni heṭṭhā nandivisālajātake vuttasadisāneva. Imasmiṃ pana jātake	2284	
PA_atk-s05_13a1:2284_2	bodhisatto gandhāraraṭṭhe takkasilāyaṃ aññatarassa brāhmaṇassa sārambho nāma balibaddo	2284	
PA_atk-s05_13a1:2284_3	ahosi. Satthā idaṃ atītavatthuṃ kathetvā abhisambuddho hutvā imaṃ gāthamāha –	2284	
PA_atk-s05_13a1:2286	“Kalyāṇimeva muñceyya, na hi muñceyya pāpikaṃ;	228	
PA_atk-s05_13a1:2287	Mokkho kalyāṇiyā sādhu, mutvā tappati pāpika”nti.	228	
PA_atk-s05_13a1:2288_0	Tattha kalyāṇimeva muñceyyāti catudosavinimuttaṃ kalyāṇiṃ sundaraṃ anavajjaṃ vācameva	2288	
PA_atk-s05_13a1:2288_1	muñceyya vissajjeyya katheyya. Na hi muñceyya pāpikanti pāpikaṃ lāmikaṃ paresaṃ appiyaṃ	2288	
PA_atk-s05_13a1:2288_2	amanāpaṃ na muñceyya na katheyya. Mokkho kalyāṇiyā sādhūti kalyāṇavācāya vissajjanameva	2288	
PA_atk-s05_13a1:2288_3	imasmiṃ loke sādhu sundaraṃ bhaddakaṃ. Mutvā tappati pāpikanti pāpikaṃ pharusavācaṃ	2288	
PA_atk-s05_13a1:2288_4	muñcitvā vissajjetvā kathetvā so puggalo tappati socati kilamatīti.	2288	
PA_atk-s05_13a1:2289	Evaṃ satthā imaṃ dhammadesanaṃ āharitvā jātakaṃ samodhānesi – “tadā brāhmaṇo ānando ahosi, brāhmaṇī uppalavaṇṇā, sārambho pana ahameva ahosi”nti.	228	
PA_atk-s05_13a1:2290	Sārambhajātakavaṇṇanā aṭṭhamā.	229	
PA_atk-s05_13a1:2292	[89] 9. Kuhakajātakavaṇṇanā	229	
PA_atk-s05_13a1:2293	Vācāva kira te āsīti idaṃ satthā jetavane viharanto ekaṃ kuhakabhikkhuṃ ārabbha kathesi. Kuhakavatthu uddālakajātake āvi bhavissati.	229	
PA_atk-s05_13a1:2294_0	Atīte bārāṇasiyaṃ brahmadatte rajjaṃ kārente ekaṃ gāmakaṃ upanissāya eko kūṭajaṭilo	2294	
PA_atk-s05_13a1:2294_1	kuhakatāpaso vasati. Eko kuṭumbiko tassa araññe paṇṇasālaṃ kāretvā tattha naṃ vāsento	2294	
PA_atk-s05_13a1:2294_2	attano gehe paṇītāhārena paṭijaggati. So taṃ kūṭajaṭilaṃ “sīlavā eso”ti saddahitvā	2294	
PA_atk-s05_13a1:2294_3	corabhayena suvaṇṇanikkhasataṃ tassa paṇṇasālaṃ netvā bhūmigataṃ katvā “idaṃ olokeyyāsi,	2294	
PA_atk-s05_13a1:2294_4	bhante”ti āha. Atha naṃ tāpaso “pabbajitānaṃ nāma, āvuso, evarūpaṃ kathetuṃ, na vaṭṭati,	2294	
PA_atk-s05_13a1:2294_5	amhākaṃ pana parasantake lobho nāma natthī”ti āha. So “sādhu, bhante”ti tassa vacanaṃ	2294	
PA_atk-s05_13a1:2294_6	saddahitvā pakkāmi. Duṭṭhatāpaso “sakkā ettakena jīvitu”nti katipāhaṃ atikkamitvā	2294	
PA_atk-s05_13a1:2294_7	taṃ suvaṇṇaṃ gahetvā antarāmagge ekasmiṃ ṭhāne ṭhapetvā āgantvā paṇṇasālāyameva vasitvā	2294	
PA_atk-s05_13a1:2294_8	punadivase tassa gehe bhattakiccaṃ katvā evamāha “āvuso, mayaṃ tumhe nissāya ciraṃ	2294	
PA_atk-s05_13a1:2294_9	vasimha, aticiraṃ ekasmiṃ ṭhāne vasantānaṃ manussehi saddhiṃ saṃsaggo hoti, saṃsaggo	2294	
PA_atk-s05_13a1:2294_10	ca nāma pabbajitānaṃ malaṃ, tasmā gacchāmaha”nti vatvā tena punappunaṃ yāciyamānopi	22941	
PA_atk-s05_13a1:2294_11	nivattituṃ na icchi. Atha naṃ so “evaṃ sante gacchatha, bhante”ti yāva gāmadvāraṃ	22941	
PA_atk-s05_13a1:2294_12	anugantvā nivatti. Tāpasopi thokaṃ gantvāva “imaṃ kuṭumbikaṃ mayā vañcetuṃ vaṭṭatī”ti	22941	
PA_atk-s05_13a1:2294_13	cintetvā jaṭānaṃ antare tiṇaṃ ṭhapetvā paṭinivatti. Kuṭumbiko “kiṃ, bhante, nivattitthā”ti	22941	
PA_atk-s05_13a1:2294_14	pucchi. Āvuso tumhākaṃ gehacchadanato me jaṭāsu ekatiṇaṃ laggaṃ, adinnādānañca nāma	22941	
PA_atk-s05_13a1:2294_15	pabbajitānaṃ na vaṭṭati, taṃ ādāya āgatomhīti. Kuṭumbiko “chaḍḍetvā gacchatha, bhante”ti	22941	
PA_atk-s05_13a1:2294_16	vatvā “tiṇasalākampi nāma parasantakaṃ na gaṇhāti, aho kukkuccako me ayyo”ti pasīditvā vanditvā uyyojesi.	22941	
PA_atk-s05_13a1:2295_0	Tadā pana bodhisattena bhaṇḍatthāya paccantaṃ gacchantena tasmiṃ nivesane nivāso	2295	
PA_atk-s05_13a1:2295_1	gahito hoti. So tāpasassa vacanaṃ sutvāva “addhā iminā duṭṭhatāpasena imassa kiñci	2295	
PA_atk-s05_13a1:2295_2	gahitaṃ bhavissatī”ti kuṭumbikaṃ pucchi “atthi pana te, samma, kiñci etassa tāpasassa	2295	
PA_atk-s05_13a1:2295_3	santike nikkhitta”nti? “Atthi, samma, suvaṇṇanikkhasata”nti. “Tena hi gaccha, taṃ	2295	
PA_atk-s05_13a1:2295_4	upadhārehī”ti. So paṇṇasālaṃ gantvā taṃ adisvā vegenāgantvā “natthi, sammā”ti āha.	2295	
PA_atk-s05_13a1:2295_5	“Na te suvaṇṇaṃ aññena gahitaṃ, teneva kuhakatāpasena gahitaṃ, ehi, taṃ anubandhitvā	2295	
PA_atk-s05_13a1:2295_6	gaṇhāmā”ti vegena gantvā kūṭatāpasaṃ gaṇhitvā hatthehi ca pādehi ca pothetvā suvaṇṇaṃ	2295	
PA_atk-s05_13a1:2295_7	āharāpetvā gaṇhiṃsu. Bodhisatto suvaṇṇaṃ disvā “nikkhasataṃ haramāno asajjitvā tiṇamatte	2295	
PA_atk-s05_13a1:2295_8	sattosī”ti vatvā taṃ garahanto imaṃ gāthamāha –	2295	
PA_atk-s05_13a1:2297	“Vācāva kira te āsi, saṇhā sakhilabhāṇino;	229	
PA_atk-s05_13a1:2298	Tiṇamatte asajjittho, no ca nikkhasataṃ hara”nti.	229	
PA_atk-s05_13a1:2299_0	Tattha vācāva kira te āsi, saṇhā sakhilabhāṇinoti “pabbajitānaṃ tiṇamattampi adinnaṃ	2299	
PA_atk-s05_13a1:2299_1	ādātuṃ na vaṭṭatī”ti evaṃ sakhilaṃ muduvacanaṃ vadantassa vācā eva kira te saṇhā	2299	
PA_atk-s05_13a1:2299_2	āsi, vacanamattameva maṭṭhaṃ ahosīti attho. Tiṇamatte asajjitthoti kūṭajaṭila ekissā	2299	
PA_atk-s05_13a1:2299_3	tiṇasalākāya kukkuccaṃ kurumāno tvaṃ satto āsatto laggo ahosi. No ca nikkhasataṃ	2299	
PA_atk-s05_13a1:2299_4	haranti imaṃ pana nikkhasataṃ haranto asatto nillaggova jātosīti.	2299	
PA_atk-s05_13a1:2300	Evaṃ bodhisatto taṃ garahitvā “mā puna, kūṭajaṭila, evarūpamakāsī”ti ovādaṃ datvā yathākammaṃ gato.	230	
PA_atk-s05_13a1:2301_0	Satthā imaṃ dhammadesanaṃ āharitvā “na, bhikkhave, idānevesa bhikkhu kuhako, pubbepi	2301	
PA_atk-s05_13a1:2301_1	kuhakoyevā”ti vatvā jātakaṃ samodhānesi – “tadā kūṭatāpaso kuhakabhikkhu ahosi, paṇḍitapuriso	2301	
PA_atk-s05_13a1:2301_2	pana ahameva ahosi”nti.	2301	
PA_atk-s05_13a1:2302	Kuhakajātakavaṇṇanā navamā.	230	
PA_atk-s05_13a1:2304	[90] 10. Akataññujātakavaṇṇanā	230	
PA_atk-s05_13a1:2305_0	Yo pubbe katakalyāṇoti idaṃ satthā jetavane viharanto anāthapiṇḍikaṃ ārabbha kathesi.	2305	
PA_atk-s05_13a1:2305_1	Tassa kireko paccantavāsiko seṭṭhi adiṭṭhasahāyo ahosi. So ekadā paccante uṭṭhānakabhaṇḍassa	2305	
PA_atk-s05_13a1:2305_2	pañca sakaṭasatāni pūretvā kammantikamanusse āha – “gacchatha, bho, imaṃ bhaṇḍaṃ	2305	
PA_atk-s05_13a1:2305_3	sāvatthiṃ netvā amhākaṃ sahāyakassa anāthapiṇḍikamahāseṭṭhissa paccagghena vikkiṇitvā	2305	
PA_atk-s05_13a1:2305_4	paṭibhaṇḍaṃ āharathā”ti. Te “sādhū”ti tassa vacanaṃ sampaṭicchitvā sāvatthiṃ gantvā	2305	
PA_atk-s05_13a1:2305_5	mahāseṭṭhiṃ disvā paṇṇākāraṃ datvā taṃ pavattiṃ ārocesuṃ. Mahāseṭṭhi “svāgataṃ vo”ti	2305	
PA_atk-s05_13a1:2305_6	tesaṃ āvāsañca paribbayañca dāpetvā sahāyakassa sukhaṃ pucchitvā bhaṇḍaṃ vikkiṇitvā	2305	
PA_atk-s05_13a1:2305_7	paṭibhaṇḍaṃ dāpesi. Te paccantaṃ gantvā tamatthaṃ attano seṭṭhissa ārocesuṃ.	2305	
PA_atk-s05_13a1:2306_0	Aparabhāge anāthapiṇḍikopi tatheva pañca sakaṭasatāni tattha pesesi. Manussā tattha	2306	
PA_atk-s05_13a1:2306_1	gantvā paṇṇākāraṃ ādāya paccantavāsikaseṭṭhiṃ passiṃsu. So “kuto āgacchathā”ti pucchitvā	2306	
PA_atk-s05_13a1:2306_2	“sāvatthito tumhākaṃ sahāyakassa anāthapiṇḍikassa santikā”ti vutte “anāthapiṇḍikoti	2306	
PA_atk-s05_13a1:2306_3	kassaci purisassa nāmaṃ bhavissatī”ti parihāsaṃ katvā paṇṇākāraṃ gahetvā “gacchatha	2306	
PA_atk-s05_13a1:2306_4	tumhe”ti uyyojesi, neva nivāsaṃ, na paribbayaṃ dāpesi. Te sayameva bhaṇḍaṃ vikkiṇitvā	2306	
PA_atk-s05_13a1:2306_5	paṭibhaṇḍaṃ ādāya sāvatthiṃ āgantvā seṭṭhissa taṃ pavattiṃ ārocesuṃ.	2306	
PA_atk-s05_13a1:2307_0	Atha so paccantavāsī punapi ekavāraṃ tatheva pañca sakaṭasatāni sāvatthiṃ pesesi,	2307	
PA_atk-s05_13a1:2307_1	manussā paṇṇākāraṃ ādāya mahāseṭṭhiṃ passiṃsu. Te pana disvā anāthapiṇḍikassa manussā	2307	
PA_atk-s05_13a1:2307_2	“mayaṃ, sāmi, etesaṃ nivāsañca bhattañca paribbayañca jānissāmā”ti vatvā tesaṃ sakaṭāni	2307	
PA_atk-s05_13a1:2307_3	bahinagare tathārūpe ṭhāne mocāpetvā “tumhe idheva vasatha, amhākaṃ vo ghare yāgubhattañca	2307	
PA_atk-s05_13a1:2307_4	paribbayo ca bhavissatī”ti gantvā dāsakammakare sannipātetvā majjhimayāmasamanantare	2307	
PA_atk-s05_13a1:2307_5	pañca sakaṭasatāni vilumpitvā nivāsanapārupanānipi nesaṃ acchinditvā goṇe palāpetvā	2307	
PA_atk-s05_13a1:2307_6	sakaṭāni vicakkāni katvā bhūmiyaṃ ṭhapetvā cakkānipi gaṇhitvāva agamaṃsu. Paccantavāsino	2307	
PA_atk-s05_13a1:2307_7	nivāsanamattassapi sāmikā ahutvā bhītā vegena palāyitvā paccantameva gatā. Seṭṭhimanussāpi	2307	
PA_atk-s05_13a1:2307_8	tamatthaṃ mahāseṭṭhino ārocesuṃ. So “atthi dānidaṃ kathāpābhata”nti satthu santikaṃ	2307	
PA_atk-s05_13a1:2307_9	gantvā ādito paṭṭhāya sabbaṃ taṃ pavattiṃ ārocesi. Satthā “na kho, gahapati, so paccantavāsī	2307	
PA_atk-s05_13a1:2307_10	idāneva evaṃsīlo, pubbepi evaṃsīloyeva ahosī”ti vatvā tena yācito atītaṃ āhari.	23071	
PA_atk-s05_13a1:2308_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ mahāvibhavo seṭṭhi	2308	
PA_atk-s05_13a1:2308_1	ahosi. Tasseko paccantavāsiko seṭṭhi adiṭṭhasahāyo ahosi. Sabbaṃ atītavatthu paccuppannavatthusadisameva	2308	
PA_atk-s05_13a1:2308_2	bodhisatto pana attano manussehi “ajja amhehi idaṃ nāma kata”nti ārocite “paṭhamaṃ	2308	
PA_atk-s05_13a1:2308_3	attano kataṃ upakāraṃ ajānantā pacchā evarūpaṃ labhantiyevā”ti vatvā sampattaparisāya	2308	
PA_atk-s05_13a1:2308_4	dhammaṃ desento imaṃ gāthamāha –	2308	
PA_atk-s05_13a1:2310	“Yo pubbe katakalyāṇo, katattho nāvabujjhati;	231	
PA_atk-s05_13a1:2311	Pacchā kicce samuppanne, kattāraṃ nādhigacchatī”ti.	231	
PA_atk-s05_13a1:2312_0	Tatrāyaṃ piṇḍattho – khattiyādīsu yo koci puriso pubbe paṭhamataraṃ aññena katakalyāṇo	2312	
PA_atk-s05_13a1:2312_1	katūpakāro katattho nipphāditakicco hutvā taṃ parena attani kataṃ kalyāṇañceva atthañca	2312	
PA_atk-s05_13a1:2312_2	na jānāti, so pacchā attano kicce samuppanne tassa kiccassa kattāraṃ nādhigacchati na labhatīti.	2312	
PA_atk-s05_13a1:2313	Evaṃ bodhisatto imāya gāthāya dhammaṃ desetvā dānādīni puññāni katvā yathākammaṃ gato.	231	
PA_atk-s05_13a1:2314	Satthā imaṃ dhammadesanaṃ āharitvā jātakaṃ samodhānesi – “tadā paccantavāsī idānīpi paccantavāsīyeva, bārāṇasiseṭṭhi pana ahameva ahosi”nti.	231	
PA_atk-s05_13a1:2315	Akataññujātakavaṇṇanā dasamā.	231	
PA_atk-s05_13a1:2316	Apāyimhavaggo navamo.	231	
PA_atk-s05_13a1:2317	Tassuddānaṃ –	231	
PA_atk-s05_13a1:2318	Surāpānaṃ mittavindaṃ, kāḷakaṇṇī atthadvāraṃ;	231	
PA_atk-s05_13a1:2319	Kiṃpakkasīlavīmaṃsaṃ, maṅgalañcāpi sārambhaṃ;	231	
PA_atk-s05_13a1:2320	Kuhakaṃ akataññū cāti.	232	
PA_atk-s05_13a1:2321	10. Littavaggo	232	
PA_atk-s05_13a1:2323	[91] 1. Littajātakavaṇṇanā	232	
PA_atk-s05_13a1:2324_0	Littaṃ paramena tejasāti idaṃ satthā jetavane viharanto apaccavekkhitaparibhogaṃ	2324	
PA_atk-s05_13a1:2324_1	ārabbha kathesi. Tasmiṃ kira kāle bhikkhū cīvarādīni labhitvā yebhuyyena apaccavekkhitvā	2324	
PA_atk-s05_13a1:2324_2	paribhuñjanti. Te cattāro paccaye apaccavekkhitvā paribhuñjamānā yebhuyyena nirayatiracchānayonito	2324	
PA_atk-s05_13a1:2324_3	na muccanti. Satthā taṃ kāraṇaṃ ñatvā bhikkhūnaṃ anekapariyāyena dhammiṃ kathaṃ kathetvā	2324	
PA_atk-s05_13a1:2324_4	apaccavekkhitaparibhoge ādīnavaṃ dassetvā “bhikkhave, bhikkhunā nāma cattāro paccaye	2324	
PA_atk-s05_13a1:2324_5	labhitvā apaccavekkhitvā paribhuñjituṃ na vaṭṭati, tasmā ito paṭṭhāya cattāro paccaye	2324	
PA_atk-s05_13a1:2324_6	paccavekkhitvā paribhuñjeyyāthā”ti paccavekkhanavidhiṃ dassento “idha pana, bhikkhave,	2324	
PA_atk-s05_13a1:2324_7	bhikkhu paṭisaṅkhā yoniso cīvaraṃ paṭisevati sītassa paṭighātāyā”tiādinā nayena tantiṃ	2324	
PA_atk-s05_13a1:2324_8	ṭhapetvā “bhikkhave, cattāro paccaye evaṃ paccavekkhitvā paribhuñjituṃ vaṭṭati, apaccavekkhitvā	2324	
PA_atk-s05_13a1:2324_9	paribhogo nāma halāhalavisaparibhogasadiso. Porāṇakā hi apaccavekkhitvā dosaṃ ajānitvā	2324	
PA_atk-s05_13a1:2324_10	visaṃ paribhuñjitvā vipākante mahādukkhaṃ anubhaviṃsū”ti vatvā atītaṃ āhari.	23241	
PA_atk-s05_13a1:2325_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ mahābhogakule	2325	
PA_atk-s05_13a1:2325_1	nibbattitvā vayappatto akkhadhutto ahosi. Athāparo kūṭakkhadhutto bodhisattena saddhiṃ	2325	
PA_atk-s05_13a1:2325_2	kīḷanto attano jaye vattamāne keḷimaṇḍalaṃ na bhindati, parājayakāle pana akkhaṃ	2325	
PA_atk-s05_13a1:2325_3	mukhe pakkhipitvā “akkho naṭṭho”ti keḷimaṇḍalaṃ bhinditvā pakkamati. Bodhisatto tassa	2325	
PA_atk-s05_13a1:2325_4	taṃ kāraṇaṃ ñatvā “hotu, jānissāmettha patirūpakāraṇa”nti akkhe ādāya attano ghare	2325	
PA_atk-s05_13a1:2325_5	halāhalavisena rañjitvā punappunaṃ sukkhāpetvā te ādāya tassa santikaṃ gantvā “ehi,	2325	
PA_atk-s05_13a1:2325_6	samma, akkhehi kīḷāmā”ti āha. So “sādhu, sammā”ti keḷimaṇḍalaṃ sajjetvā tena saddhiṃ	2325	
PA_atk-s05_13a1:2325_7	kīḷanto attano parājayakāle ekaṃ akkhaṃ mukhe pakkhipi. Atha naṃ bodhisatto tathā	2325	
PA_atk-s05_13a1:2325_8	karontaṃ disvā “gilāhi tāva, pacchā idaṃ nāmetanti jānissasī”ti codetuṃ imaṃ gāthamāha –	2325	
PA_atk-s05_13a1:2327	“Littaṃ paramena tejasā, gilamakkhaṃ puriso na bujjhati;	232	
PA_atk-s05_13a1:2328	Gila re gila pāpadhuttaka, pacchā te kaṭukaṃ bhavissatī”ti.	232	
PA_atk-s05_13a1:2329_0	Tattha littanti makkhitaṃ rañjitaṃ. Paramena tejasāti uttamatejasampannena halāhalavisena.	2329	
PA_atk-s05_13a1:2329_1	Gilanti gilanto. Akkhanti guḷakaṃ. Na bujjhatīti “ayaṃ me gilato idaṃ nāma karissatī”ti	2329	
PA_atk-s05_13a1:2329_2	na jānāti. Gila reti gilāhi are. Gilāti punapi codento vadati. Pacchā te kaṭukaṃ	2329	
PA_atk-s05_13a1:2329_3	bhavissatīti imasmiṃ te akkhe gilite pacchā etaṃ visaṃ tikhiṇaṃ bhavissatīti attho.	2329	
PA_atk-s05_13a1:2330_0	So bodhisattassa kathentasseva visavegena mucchito akkhīni parivattetvā khandhaṃ	2330	
PA_atk-s05_13a1:2330_1	nāmetvā pati. Bodhisatto “idānissa jīvitadānaṃ dātuṃ vaṭṭatī”ti osadhaparibhāvitaṃ	2330	
PA_atk-s05_13a1:2330_2	vamanayogaṃ datvā vametvā sappiphāṇitamadhusakkarādayo khādāpetvā arogaṃ katvā “puna	2330	
PA_atk-s05_13a1:2330_3	evarūpaṃ mā akāsī”ti ovaditvā dānādīni puññāni katvā yathākammaṃ gato.	2330	
PA_atk-s05_13a1:2331_0	Satthā imaṃ dhammadesanaṃ āharitvā “bhikkhave, apaccavekkhitaparibhogo nāma apaccavekkhitvā	2331	
PA_atk-s05_13a1:2331_1	katavisaparibhogasadiso hotī”ti vatvā jātakaṃ samodhānesi – “tadā paṇḍitadhutto ahameva	2331	
PA_atk-s05_13a1:2331_2	ahosiṃ, kūṭadhutto panettha na kathīyati, yathā ca ettha, evaṃ sabbattha. Yo pana	2331	
PA_atk-s05_13a1:2331_3	imasmiṃ kāle na paññāyati, so na kathīyatevā”ti.	2331	
PA_atk-s05_13a1:2332	Littajātakavaṇṇanā paṭhamā.	233	
PA_atk-s05_13a1:2334	[92] 2. Mahāsārajātakavaṇṇanā	233	
PA_atk-s05_13a1:2335_0	Ukkaṭṭhe sūramicchantīti idaṃ satthā jetavane viharanto āyasmantaṃ ānandattheraṃ	2335	
PA_atk-s05_13a1:2335_1	ārabbha kathesi. Ekasmiñhi samaye kosalarañño itthiyo cintayiṃsu “buddhuppādo nāma	2335	
PA_atk-s05_13a1:2335_2	dullabho, tathā manussapaṭilābho, paripuṇṇāyatanatā ca. Mayañca imaṃ dullabhaṃ khaṇasamavāyaṃ	2335	
PA_atk-s05_13a1:2335_3	labhitvāpi attano ruciyā vihāraṃ gantvā dhammaṃ vā sotuṃ buddhapūjaṃ vā kātuṃ dānaṃ	2335	
PA_atk-s05_13a1:2335_4	vā dātuṃ na labhāma, mañjūsāya pakkhittā viya vasāma, rañño kathetvā amhākaṃ dhammaṃ	2335	
PA_atk-s05_13a1:2335_5	desetuṃ anucchavikaṃ ekaṃ bhikkhuṃ pakkosāpetvā tassa santike dhammaṃ sossāma, tato	2335	
PA_atk-s05_13a1:2335_6	yaṃ sakkhissāma, taṃ uggaṇhissāma, dānādīni ca puññāni karissāma. Evaṃ no ayaṃ khaṇapaṭilābho	2335	
PA_atk-s05_13a1:2335_7	saphalo bhavissatī”ti. Tā sabbāpi rājānaṃ upasaṅkamitvā attanā cintitakāraṇaṃ kathayiṃsu.	2335	
PA_atk-s05_13a1:2335_8	Rājā “sādhū”ti sampaṭicchi.	2335	
PA_atk-s05_13a1:2336_0	Athekadivasaṃ rājā uyyānakīḷaṃ kīḷitukāmo uyyānapālaṃ pakkosāpetvā “uyyānaṃ sodhehī”ti	2336	
PA_atk-s05_13a1:2336_1	āha. Uyyānapālo uyyānaṃ sodhento satthāraṃ aññatarasmiṃ rukkhamūle nisinnaṃ disvā	2336	
PA_atk-s05_13a1:2336_2	rañño santikaṃ gantvā “suddhaṃ, deva, uyyānaṃ, apicettha aññatarasmiṃ rukkhamūle	2336	
PA_atk-s05_13a1:2336_3	bhagavā nisinno”ti āha. Rājā “sādhu, samma, satthu santike dhammampi sossāmā”ti alaṅkatarathaṃ	2336	
PA_atk-s05_13a1:2336_4	abhiruhitvā uyyānaṃ gantvā satthu santikaṃ agamāsi.	2336	
PA_atk-s05_13a1:2337_0	Tasmiñca samaye chattapāṇi nāmeko anāgāmī upāsako satthu santike dhammaṃ suṇamāno	2337	
PA_atk-s05_13a1:2337_1	nisinno hoti. Rājā taṃ disvā āsaṅkamāno muhuttaṃ ṭhatvā puna “sacāyaṃ pāpako bhaveyya,	2337	
PA_atk-s05_13a1:2337_2	na satthu santike nisīditvā dhammaṃ suṇeyya, apāpakena iminā bhavitabba”nti cintetvā	2337	
PA_atk-s05_13a1:2337_3	satthāraṃ upasaṅkamitvā vanditvā ekamantaṃ nisīdi. Upāsako buddhagāravena rañño paccuṭṭhānaṃ	2337	
PA_atk-s05_13a1:2337_4	vā vandanaṃ vā na akāsi, tenassa rājā anattamano ahosi. Satthā tassa anattamanabhāvaṃ	2337	
PA_atk-s05_13a1:2337_5	ñatvā upāsakassa guṇaṃ kathesi “ayaṃ, mahārāja, upāsako bahussuto āgatāgamo kāmesu	2337	
PA_atk-s05_13a1:2337_6	vītarāgo”ti rājā “na iminā orakena bhavitabbaṃ, yassa satthā guṇaṃ vaṇṇetī”ti cintetvā	2337	
PA_atk-s05_13a1:2337_7	“upāsaka, vadeyyāsi yena te attho”ti āha. Upāsako “sādhū”ti sampaṭicchi. Rājā satthu	2337	
PA_atk-s05_13a1:2337_8	santike dhammaṃ sutvā satthāraṃ padakkhiṇaṃ katvā pakkāmi.	2337	
PA_atk-s05_13a1:2338_0	So ekadivasaṃ uparipāsāde mahāvātapānaṃ vivaritvā ṭhito taṃ upāsakaṃ bhuttapātarāsaṃ	2338	
PA_atk-s05_13a1:2338_1	chattamādāya jetavanaṃ gacchantaṃ disvā pakkosāpetvā evamāha “tvaṃ kira, upāsaka,	2338	
PA_atk-s05_13a1:2338_2	bahussuto, amhākañca itthiyo dhammaṃ sotukāmā ceva uggahetukāmā ca, sādhu vatassa	2338	
PA_atk-s05_13a1:2338_3	sace tāsaṃ dhammaṃ vāceyyāsī”ti. “Deva, gihīnaṃ nāma rājantepure dhammaṃ desetuṃ	2338	
PA_atk-s05_13a1:2338_4	vā vācetuṃ vā nappatirūpaṃ, ayyānaṃ eva patirūpa”nti. Rājā “saccaṃ esa vadatī”ti	2338	
PA_atk-s05_13a1:2338_5	uyyojetvā itthiyo pakkosāpetvā “bhadde, ahaṃ tumhākaṃ dhammadesanatthāya ca dhammavācanatthāya	2338	
PA_atk-s05_13a1:2338_6	ca satthu santikaṃ gantvā ekaṃ bhikkhuṃ yācāmi, asītiyā mahāsāvakesu kataraṃ yācāmī”ti	2338	
PA_atk-s05_13a1:2338_7	āha. Tā sabbāpi mantetvā dhammabhaṇḍāgārikaṃ ānandattherameva ārocesuṃ. Rājā satthu	2338	
PA_atk-s05_13a1:2338_8	santikaṃ gantvā vanditvā ekamantaṃ nisinno evamāha “bhante, amhākaṃ gehe itthiyo	2338	
PA_atk-s05_13a1:2338_9	ānandattherassa santike dhammaṃ sotuñca uggaṇhituñca icchanti, sādhu vata sace thero	2338	
PA_atk-s05_13a1:2338_10	amhākaṃ gehe dhammaṃ deseyya ceva vāceyya cā”ti. Satthā “sādhū”ti sampaṭicchitvā	23381	
PA_atk-s05_13a1:2338_11	theraṃ āṇāpesi. Tato paṭṭhāya rañño itthiyo therassa santike dhammaṃ suṇanti ceva uggaṇhanti ca.	23381	
PA_atk-s05_13a1:2339_0	Athekadivasaṃ rañño cūḷāmaṇi naṭṭho. Rājā tassa naṭṭhabhāvaṃ sutvā amacce āṇāpesi	2339	
PA_atk-s05_13a1:2339_1	“sabbe antovaḷañjanake manusse gahetvā cūḷāmaṇiṃ āharāpethā”ti. Amaccā mātugāme ādiṃ	2339	
PA_atk-s05_13a1:2339_2	katvā cūḷāmaṇiṃ paripucchantā adisvā mahājanaṃ kilamenti. Taṃ divasaṃ ānandatthero	2339	
PA_atk-s05_13a1:2339_3	rājanivesanaṃ paviṭṭho. Yathā tā itthiyo pubbe theraṃ disvāva haṭṭhatuṭṭhā dhammaṃ	2339	
PA_atk-s05_13a1:2339_4	suṇanti ceva uggaṇhanti ca, tathā akatvā sabbā domanassappattāva ahesuṃ. Tato therena	2339	
PA_atk-s05_13a1:2339_5	“kasmā tumhe ajja evarūpā jātā”ti pucchitā evamāhaṃsu “bhante, rañño cūḷāmaṇiṃ pariyesāmāti	2339	
PA_atk-s05_13a1:2339_6	amaccā mātugāme upādāya antovaḷañjanake kilamenti, na jānāma kassa ‘kiṃ bhavissatī’ti,	2339	
PA_atk-s05_13a1:2339_7	tenamha domanassappattā”ti. Thero “mā cintayitthā”ti tā samassāsetvā rañño santikaṃ	2339	
PA_atk-s05_13a1:2339_8	gantvā paññattāsane nisīditvā “maṇi kira te, mahārāja, naṭṭho”ti pucchi. “Āma, bhante”ti.	2339	
PA_atk-s05_13a1:2339_9	“Asakkhi pana taṃ āharāpetu”nti. “Bhante, sabbaṃ antojanaṃ gahetvā kilamentopi na	2339	
PA_atk-s05_13a1:2339_10	sakkomi āharāpetu”nti. “Mahārāja, mahājanaṃ akilametvāva āharaṇūpāyo atthī”ti. “Kataro,	23391	
PA_atk-s05_13a1:2339_11	bhante”ti? “Piṇḍadānaṃ, mahārājā”ti. “Kataraṃ piṇḍadānaṃ, bhante”ti? “Mahārāja, yattakesu	23391	
PA_atk-s05_13a1:2339_12	āsaṅkā atthi, te gahetvā ekekassa ekekaṃ palālapiṇḍaṃ vā mattikāpiṇḍaṃ vā datvā ‘imaṃ	23391	
PA_atk-s05_13a1:2339_13	paccūsakāle āharitvā asukaṭṭhāne nāma pātethā’ti vattabbaṃ. Yena gahito bhavissati,	23391	
PA_atk-s05_13a1:2339_14	so tasmiṃ pakkhipitvā āharissati. Sace paṭhamadivaseyeva pātenti, iccetaṃ kusalaṃ.	23391	
PA_atk-s05_13a1:2339_15	No ce pātenti, dutiyadivasepi tatiyadivasepi tatheva kātabbaṃ. Evaṃ mahājano ca na	23391	
PA_atk-s05_13a1:2339_16	kilamissati, maṇiñca labhissasī”ti evaṃ vatvā thero agamāsi.	23391	
PA_atk-s05_13a1:2340_0	Rājā vuttanayeneva tayo divase dāpesi, neva maṇiṃ āhariṃsu. Thero tatiyadivase āgantvā	2340	
PA_atk-s05_13a1:2340_1	“kiṃ, mahārāja, pātito maṇī”ti pucchi. “Na pātenti, bhante”ti. “Tena hi, mahārāja,	2340	
PA_atk-s05_13a1:2340_2	mahātalasmiṃyeva paṭicchannaṭṭhāne mahācāṭiṃ ṭhapāpetvā udakassa pūrāpetvā sāṇiṃ	2340	
PA_atk-s05_13a1:2340_3	parikkhipāpetvā ‘sabbe antovaḷañjanakamanussā ca itthiyo ca uttarāsaṅgaṃ katvā ekekova	2340	
PA_atk-s05_13a1:2340_4	antosāṇiṃ pavisitvā hatthaṃ dhovitvā āgacchantū’ti vadehī”ti thero imaṃ upāyaṃ ācikkhitvā	2340	
PA_atk-s05_13a1:2340_5	pakkāmi. Rājā tathā kāresi. Maṇicoro cintesi “dhammabhaṇḍāgāriko imaṃ adhikaraṇaṃ	2340	
PA_atk-s05_13a1:2340_6	ādāya maṇiṃ adassetvā osakkissatīti aṭṭhānametaṃ, pātetuṃ dāni vaṭṭatī”ti maṇiṃ paṭicchannaṃ	2340	
PA_atk-s05_13a1:2340_7	katvā ādāya antosāṇiṃ pavisitvā cāṭiyaṃ pātetvā nikkhami. Sabbesaṃ nikkhantakāle	2340	
PA_atk-s05_13a1:2340_8	udakaṃ chaḍḍetvā maṇiṃ addasaṃsu. Rājā “theraṃ nissāya mahājanaṃ akilametvāva me	2340	
PA_atk-s05_13a1:2340_9	maṇi laddho”ti tussi, antovaḷañjanakamanussāpi “theraṃ nissāya mahādukkhato muttamhā”ti	2340	
PA_atk-s05_13a1:2340_10	tussiṃsu. “Therassānubhāvena rañño cūḷāmaṇi laddho”ti therassānubhāvo sakalanagare	23401	
PA_atk-s05_13a1:2340_11	ceva bhikkhusaṅghe ca pākaṭo jāto.	23401	
PA_atk-s05_13a1:2341_0	Dhammasabhāyaṃ sannisinnā bhikkhū therassa guṇaṃ vaṇṇayiṃsu “āvuso, ānandatthero	2341	
PA_atk-s05_13a1:2341_1	attano bahussutatāya paṇḍiccena upāyakusalatāya mahājanaṃ akilametvā upāyeneva rañño	2341	
PA_atk-s05_13a1:2341_2	maṇiṃ dassesī”ti. Satthā āgantvā “kāya nuttha, bhikkhave, etarahi kathāya sannisinnā”ti	2341	
PA_atk-s05_13a1:2341_3	pucchitvā “imāya nāmā”ti vutte “na, bhikkhave, idāni ānandeneva parahatthagataṃ bhaṇḍaṃ	2341	
PA_atk-s05_13a1:2341_4	dassitaṃ, pubbepi paṇḍitā mahājanaṃ akilametvā upāyeneva tiracchānahatthagataṃ bhaṇḍaṃ	2341	
PA_atk-s05_13a1:2341_5	dassayiṃsū”ti vatvā atītaṃ āhari.	2341	
PA_atk-s05_13a1:2342_0	Atīte bārāṇasiyaṃ brahmadatte rajjaṃ kārente bodhisatto sabbasippesu nipphattiṃ patto	2342	
PA_atk-s05_13a1:2342_1	tasseva amacco ahosi. Athekadivasaṃ rājā mahantena parivārena uyyānaṃ gantvā vanantarāni	2342	
PA_atk-s05_13a1:2342_2	vicaritvā udakakīḷaṃ kīḷitukāmo maṅgalapokkharaṇiṃ otaritvā itthāgārampi pakkosi.	2342	
PA_atk-s05_13a1:2342_3	Itthiyo attano attano sīsūpagagīvūpagādīni ābharaṇāni omuñcitvā uttarāsaṅgesu pakkhipitvā	2342	
PA_atk-s05_13a1:2342_4	samuggapiṭṭhesu ṭhapetvā dāsiyo paṭicchāpetvā pokkharaṇiṃ otariṃsu. Athekā uyyānamakkaṭī	2342	
PA_atk-s05_13a1:2342_5	sākhantare nisinnā deviṃ piḷandhanāni omuñcitvā uttarāsaṅge pakkhipitvā samuggapiṭṭhe	2342	
PA_atk-s05_13a1:2342_6	ṭhapayamānaṃ disvā tassā muttāhāraṃ piḷandhitukāmā hutvā dāsiyā pamādaṃ olokayamānā	2342	
PA_atk-s05_13a1:2342_7	nisīdi, dāsīpi taṃ rakkhamānā tahaṃ tahaṃ oloketvā nisinnāyeva niddāyituṃ ārabhi.	2342	
PA_atk-s05_13a1:2342_8	Makkaṭī tassā pamādabhāvaṃ ñatvā vātavegena otaritvā mahāmuttāhāraṃ gīvāya paṭimuñcitvā	2342	
PA_atk-s05_13a1:2342_9	vātavegena uppatitvā sākhantare nisīditvā aññāsaṃ makkaṭīnaṃ dassanabhayena ekasmiṃ	2342	
PA_atk-s05_13a1:2342_10	rukkhasusiraṭṭhāne ṭhapetvā upasantūpasantā viya taṃ rakkhamānā nisīdi.	23421	
PA_atk-s05_13a1:2343_0	Sāpi kho dāsī paṭibujjhitvā muttāhāraṃ apassantī kampamānā aññaṃ upāyaṃ adisvā “puriso	2343	
PA_atk-s05_13a1:2343_1	deviyā muttāhāraṃ gahetvā palāto”ti mahāviravaṃ viravi. Ārakkhamanussā tato tato	2343	
PA_atk-s05_13a1:2343_2	sannipatitvā tassā vacanaṃ sutvā rañño ārocayiṃsu. Rājā “coraṃ gaṇhathā”ti āha. Purisā	2343	
PA_atk-s05_13a1:2343_3	uyyānā nikkhamitvā “coraṃ gaṇhatha, coraṃ gaṇhathā”ti ito cito ca olokenti. Atheko	2343	
PA_atk-s05_13a1:2343_4	jānapado balikārakapuriso taṃ saddaṃ sutvā kampamāno palāyi. Taṃ disvā rājapurisā	2343	
PA_atk-s05_13a1:2343_5	“ayaṃ coro bhavissatī”ti anubandhitvā taṃ gahetvā pothetvā “are, duṭṭhacora, evaṃ	2343	
PA_atk-s05_13a1:2343_6	mahāsāraṃ nāma piḷandhanaṃ avaharissasī”ti paribhāsiṃsu. So cintesi “sacāhaṃ ‘na	2343	
PA_atk-s05_13a1:2343_7	gaṇhāmī’ti vakkhāmi, ajja me jīvitaṃ natthi, pothentāyeva maṃ māressanti, sampaṭicchāmi	2343	
PA_atk-s05_13a1:2343_8	na”nti. So “āma, sāmi, gahitaṃ me”ti āha. Atha naṃ bandhitvā rañño santikaṃ ānayiṃsu.	2343	
PA_atk-s05_13a1:2343_9	Rājāpi naṃ pucchi “gahitaṃ te mahāsārapiḷandhana”nti? “Āma, devā”ti. “Idāni taṃ kaha”nti.	2343	
PA_atk-s05_13a1:2343_10	“Deva, mayā mahāsāraṃ nāma mañcapīṭhampi na diṭṭhapubbaṃ, seṭṭhi pana maṃ mahāsārapiḷandhanaṃ	23431	
PA_atk-s05_13a1:2343_11	gaṇhāpesi, sohaṃ taṃ gahetvāva tassa adāsiṃ, so naṃ jānātī”ti.	23431	
PA_atk-s05_13a1:2344_0	Rājā seṭṭhiṃ pakkosāpetvā “gahitaṃ te imassa hatthato mahāsārapiḷandhana”nti pucchi.	2344	
PA_atk-s05_13a1:2344_1	“Āma, devā”ti. “Kahaṃ ta”nti. “Purohitassa me dinna”nti. Purohitampi pakkosāpetvā	2344	
PA_atk-s05_13a1:2344_2	tatheva pucchi, sopi sampaṭicchitvā “gandhabbassa me dinna”nti āha. Tampi pakkosāpetvā	2344	
PA_atk-s05_13a1:2344_3	“purohitassa hatthato te mahāsārapiḷandhanaṃ gahita”nti pucchi. “Āma, devā”ti. “Kahaṃ	2344	
PA_atk-s05_13a1:2344_4	ta”nti. “Kilesavasena me vaṇṇadāsiyā dinna”nti. Tampi pakkosāpetvā pucchi, sā “na	2344	
PA_atk-s05_13a1:2344_5	gaṇhāmī”ti āha. Te pañca jane pucchantānaññeva sūriyo atthaṃ gato. Rājā “idāni vikālo	2344	
PA_atk-s05_13a1:2344_6	jāto, sve jānissāmā”ti te pañca jane amaccānaṃ datvā nagaraṃ pāvisi.	2344	
PA_atk-s05_13a1:2345_0	Bodhisatto cintesi – “idaṃ piḷandhanaṃ antovaḷañje naṭṭhaṃ, ayañca gahapatiko bahivaḷañjo,	2345	
PA_atk-s05_13a1:2345_1	dvārepi balavārakkho, tasmā antovaḷañjanakānampi taṃ gahetvā palāyituṃ na sakkā.	2345	
PA_atk-s05_13a1:2345_2	Evaṃ neva bahivaḷañjanakānaṃ, na anto, uyyāne vaḷañjanakānaṃ gahaṇūpāyo dissati.	2345	
PA_atk-s05_13a1:2345_3	Iminā duggatamanussena ‘seṭṭhissa me dinna’nti kathentena attano mokkhatthāya kathitaṃ	2345	
PA_atk-s05_13a1:2345_4	bhavissati, seṭṭhināpi ‘purohitassa me dinna’nti kathentena ‘ekato hutvā nittharissāmī’ti	2345	
PA_atk-s05_13a1:2345_5	cintetvā kathitaṃ bhavissati, purohitenāpi ‘gandhabbassa me dinna’nti kathentena	2345	
PA_atk-s05_13a1:2345_6	‘bandhanāgāre gandhabbaṃ nissāya sukhena vasissāmā’ti cintetvā kathitaṃ bhavissati,	2345	
PA_atk-s05_13a1:2345_7	gandhabbenāpi ‘vaṇṇadāsiyā me dinna’nti kathentena ‘ekantena anukkaṇṭhitā bhavissāmā’ti	2345	
PA_atk-s05_13a1:2345_8	cintetvā kathitaṃ bhavissati, imehi pañcahipi corehi na bhavitabbaṃ, uyyāne makkaṭā	2345	
PA_atk-s05_13a1:2345_9	bahū, piḷandhanena ekissā makkaṭiyā hatthe āruḷhena bhavitabba”nti. So rājānaṃ upasaṅkamitvā	2345	
PA_atk-s05_13a1:2345_10	“mahārāja, core amhākaṃ niyyādetha, mayaṃ taṃ kiccaṃ sodhessāmā”ti āha. Rājā “sādhu,	23451	
PA_atk-s05_13a1:2345_11	paṇḍita, sodhehī”ti tassa niyyādesi.	23451	
PA_atk-s05_13a1:2346_0	Bodhisatto attano dāsapurise pakkosāpetvā te pañca jane ekasmiṃyeva ṭhāne vasāpetvā	2346	
PA_atk-s05_13a1:2346_1	samantā ārakkhaṃ katvā kaṇṇaṃ datvā “yaṃ te aññamaññaṃ kathenti, taṃ mayhaṃ ārocethā”ti	2346	
PA_atk-s05_13a1:2346_2	vatvā pakkāmi. Te tathā akaṃsu. Tato manussānaṃ sannisinnavelāya seṭṭhi taṃ gahapatikaṃ	2346	
PA_atk-s05_13a1:2346_3	āha – “are, duṭṭhagahapati, tayā ahaṃ, mayā vā tvaṃ kahaṃ diṭṭhapubbo, kadā te mayhaṃ	2346	
PA_atk-s05_13a1:2346_4	piḷandhanaṃ dinna”nti āha. So “sāmi mahāseṭṭhi, ahaṃ mahāsāraṃ nāma rukkhasārapādakaṃ	2346	
PA_atk-s05_13a1:2346_5	mañcapīṭhampi na jānāmi, ‘taṃ nissāya pana mokkhaṃ labhissāmī’ti evaṃ avacaṃ, mā	2346	
PA_atk-s05_13a1:2346_6	me kujjha, sāmī”ti āha. Purohitopi seṭṭhiṃ āha “mahāseṭṭhi, tvaṃ iminā attano adinnakameva	2346	
PA_atk-s05_13a1:2346_7	mayhaṃ kathaṃ adāsī”ti? “Mayampi dve issarā, amhākaṃ ekato hutvā ṭhitakāle kammaṃ	2346	
PA_atk-s05_13a1:2346_8	khippaṃ nipphajjissatī”ti kathesinti. Gandhabbopi purohitaṃ āha “brāhmaṇa, kadā tayā	2346	
PA_atk-s05_13a1:2346_9	mayhaṃ piḷandhanaṃ dinna”nti? “Ahaṃ taṃ nissāya vasanaṭṭhāne sukhaṃ vasissāmī”ti	2346	
PA_atk-s05_13a1:2346_10	kathesinti. Vaṇṇadāsīpi gandhabbaṃ āha “are duṭṭhagandhabba, ahaṃ kadā tava santikaṃ	23461	
PA_atk-s05_13a1:2346_11	gatapubbā, tvaṃ vā mama santikaṃ āgatapubbo, kadā te mayhaṃ piḷandhanaṃ dinna”nti?	23461	
PA_atk-s05_13a1:2346_12	Bhagini kiṃkāraṇā kujjhasi, “amhesu pañcasu ekato vasantesu gharāvāso bhavissati,	23461	
PA_atk-s05_13a1:2346_13	anukkaṇṭhamānā sukhaṃ vasissāmā”ti kathesinti. Bodhisatto payojitamanussānaṃ santikā	23461	
PA_atk-s05_13a1:2346_14	taṃ kathaṃ sutvā tesaṃ tathato acorabhāvaṃ ñatvā “makkaṭiyā gahitapiḷandhanaṃ upāyeneva	23461	
PA_atk-s05_13a1:2346_15	pātessāmī”ti geṇḍumayāni bahūni piḷandhanāni kāretvā uyyāne makkaṭiyo gāhāpetvā hatthapādagīvāsu	23461	
PA_atk-s05_13a1:2346_16	geṇḍupiḷandhanāni piḷandhāpetvā vissajjesi. Itarā makkaṭī piḷandhanaṃ rakkhamānā uyyāne eva nisīdi.	23461	
PA_atk-s05_13a1:2347_0	Bodhisatto manusse āṇāpesi “gacchatha tumhe, uyyāne sabbā makkaṭiyo upadhāretha,	2347	
PA_atk-s05_13a1:2347_1	yassā taṃ piḷandhanaṃ passatha, taṃ uttāsetvā piḷandhanaṃ gaṇhathā”ti. Tāpi kho makkaṭiyo	2347	
PA_atk-s05_13a1:2347_2	“piḷandhanaṃ no laddha”nti tuṭṭhapahaṭṭhā uyyāne vicarantiyo tassā santikaṃ gantvā	2347	
PA_atk-s05_13a1:2347_3	“passa amhākaṃ piḷandhana”nti āhaṃsu. Sā makkaṭī asahamānā “kiṃ iminā geṇḍupiḷandhanenā”ti	2347	
PA_atk-s05_13a1:2347_4	muttāhāraṃ piḷandhitvā nikkhami. Atha naṃ te purisā disvā piḷandhanaṃ chaḍḍāpetvā	2347	
PA_atk-s05_13a1:2347_5	āharitvā bodhisattassa adaṃsu. So taṃ ādāya rañño dassetvā “idaṃ te deva piḷandhanaṃ,	2347	
PA_atk-s05_13a1:2347_6	te pañcapi acorā, idaṃ pana uyyāne makkaṭiyā ābhata”nti āha. “Kathaṃ pana te, paṇḍita,	2347	
PA_atk-s05_13a1:2347_7	makkaṭiyā hatthaṃ āruḷhabhāvo ñāto, kathaṃ te gahita”nti? So sabbaṃ ācikkhi. Rājā	2347	
PA_atk-s05_13a1:2347_8	tuṭṭhamānaso “saṅgāmasīsādīsu nāma sūrādayo icchitabbā hontī”ti bodhisattassa thutiṃ	2347	
PA_atk-s05_13a1:2347_9	karonto imaṃ gāthamāha –	2347	
PA_atk-s05_13a1:2349	“Ukkaṭṭhe sūramicchanti, mantīsu akutūhalaṃ;	234	
PA_atk-s05_13a1:2350	Piyañca annapānamhi, atthe jāte ca paṇḍita”nti.	235	
PA_atk-s05_13a1:2351_0	Tattha ukkaṭṭheti upakaṭṭhe, ubhatobyūḷhe saṅgāme sampahāre vattamāneti attho. Sūramicchantīti	2351	
PA_atk-s05_13a1:2351_1	asaniyāpi matthake patamānāya apalāyinaṃ sūraṃ icchanti, tasmiṃ khaṇe evarūpo saṅgāmayodho	2351	
PA_atk-s05_13a1:2351_2	patthetabbo hoti. Mantīsu akutūhalanti kattabbākattabbakiccaṃ sammantanakāle uppanne	2351	
PA_atk-s05_13a1:2351_3	mantīsu yo akutūhalo avikiṇṇavāco mantaṃ na bhindati, taṃ icchanti, tādiso tesu ṭhānesu	2351	
PA_atk-s05_13a1:2351_4	patthetabbo hoti. Piyañca annapānamhīti madhure annapāne paccupaṭṭhite sahaparibhuñjanatthāya	2351	
PA_atk-s05_13a1:2351_5	piyapuggalaṃ patthenti, tādiso tasmiṃ kāle patthetabbo hoti. Atthe jāte ca paṇḍitanti	2351	
PA_atk-s05_13a1:2351_6	atthagambhīre dhammagambhīre kismiñcideva kāraṇe vā pañhe vā uppanne paṇḍitaṃ vicakkhaṇaṃ	2351	
PA_atk-s05_13a1:2351_7	icchanti. Tathārūpo hi tasmiṃ samaye patthetabbo hotīti.	2351	
PA_atk-s05_13a1:2352_0	Evaṃ rājā bodhisattaṃ vaṇṇetvā thometvā ghanavassaṃ vassento mahāmegho viya sattāhi	2352	
PA_atk-s05_13a1:2352_1	ratanehi pūjetvā tassovāde ṭhatvā dānādīni puññāni katvā yathākammaṃ gato, bodhisattopi yathākammaṃ gato.	2352	
PA_atk-s05_13a1:2353	Satthā imaṃ dhammadesanaṃ āharitvā therassa guṇaṃ kathetvā jātakaṃ samodhānesi – “tadā rājā ānando ahosi, paṇḍitāmacco pana ahameva ahosi”nti.	235	
PA_atk-s05_13a1:2354	Mahāsārajātakavaṇṇanā dutiyā.	235	
PA_atk-s05_13a1:2356	[93] 3. Vissāsabhojanajātakavaṇṇanā	235	
PA_atk-s05_13a1:2357_0	Na vissase avissattheti idaṃ satthā jetavane viharanto vissāsabhojanaṃ ārabbha kathesi.	2357	
PA_atk-s05_13a1:2357_1	Tasmiṃ kira samaye yebhuyyena bhikkhū “mātarā no dinnaṃ, pitarā no dinnaṃ, bhātarā,	2357	
PA_atk-s05_13a1:2357_2	bhaginiyā, cūḷamātarā, cūḷapitarā, mātulena, mātulāniyā dinnaṃ. Amhākaṃ gihikālepi	2357	
PA_atk-s05_13a1:2357_3	bhikkhukālepi ete dātuṃ yuttarūpāvā”ti ñātīhi dinne cattāro paccaye vissatthā hutvā	2357	
PA_atk-s05_13a1:2357_4	apaccavekkhitvā paribhuñjanti. Satthā taṃ kāraṇaṃ ñatvā “bhikkhūnaṃ mayā dhammadesanaṃ	2357	
PA_atk-s05_13a1:2357_5	kātuṃ vaṭṭatī”ti bhikkhū sannipātāpetvā “bhikkhave, bhikkhunā nāma ñātīhipi aññātīhipi	2357	
PA_atk-s05_13a1:2357_6	dinnake cattāro paccaye paccavekkhitvāva paribhogo kātabbo. Apaccavekkhitvā paribhogaṃ	2357	
PA_atk-s05_13a1:2357_7	katvā hi kālaṃ kurumāno bhikkhu yakkhapetaattabhāvato na muccati, apaccavekkhitaparibhogo	2357	
PA_atk-s05_13a1:2357_8	nāmesa visaparibhogasadiso. Visañhi vissāsikena dinnakampi avissāsikena dinnakampi	2357	
PA_atk-s05_13a1:2357_9	māretiyeva. Pubbepi vissāsena dinnaṃ visaṃ paribhuñjitvā jīvitakkhayaṃ pattā”ti vatvā atītaṃ āhari.	2357	
PA_atk-s05_13a1:2358_0	Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.	2358	
PA_atk-s05_13a1:2358_1	Tasseko gopālako kiṭṭhasambādhasamaye gāvo gahetvā araññaṃ pavisitvā tattha gosālaṃ	2358	
PA_atk-s05_13a1:2358_2	katvā rakkhanto vasati. Seṭṭhino ca kālena kālaṃ gorasaṃ āharati. Athassa gosālāya	2358	
PA_atk-s05_13a1:2358_3	avidūre sīho nivāsaṃ gaṇhi. Gāvīnaṃ sīhasantāsena milātānaṃ khīraṃ mandaṃ ahosi.	2358	
PA_atk-s05_13a1:2358_4	Atha naṃ ekadivasaṃ sappiṃ ādāya āgataṃ seṭṭhi pucchi “kiṃ nu kho, samma gopālaka,	2358	
PA_atk-s05_13a1:2358_5	mandaṃ sappī”ti? So taṃ kāraṇaṃ ācikkhi. “Atthi pana, samma, tassa sīhassa katthaci	2358	
PA_atk-s05_13a1:2358_6	paṭibandho”ti? “Atthissa sāmi, ekāya migamātukāya saddhiṃ saṃsaggo”ti. “Sakkā pana	2358	
PA_atk-s05_13a1:2358_7	taṃ gāhāpetu”nti? “Sakkā, sāmī”ti. “Tena hi taṃ gahetvā tassā nalāṭato paṭṭhāya sarīre	2358	
PA_atk-s05_13a1:2358_8	lomāni visena punappunaṃ rajitvā sukkhāpetvā dve tayo divase atikkāmetvā taṃ migamātukaṃ	2358	
PA_atk-s05_13a1:2358_9	vissajjehi, so tassā sinehena sarīraṃ lehitvā jīvitakkhayaṃ pāpuṇissati. Athassa	2358	
PA_atk-s05_13a1:2358_10	cammanakhadāṭhā ceva vasañca maṃsañca gahetvā āgaccheyyāsī”ti halāhalavisaṃ datvā uyyojesi.	23581	
PA_atk-s05_13a1:2359_0	So gopālako jālaṃ khipitvā upāyena taṃ migamātukaṃ gaṇhitvā tathā akāsi. Sīho taṃ	2359	
PA_atk-s05_13a1:2359_1	disvāva balavasinehena tassā sarīraṃ lehitvā jīvitakkhayaṃ pāpuṇi. Gopālakopi cammādīni	2359	
PA_atk-s05_13a1:2359_2	gahetvā bodhisattassa santikaṃ agamāsi. Bodhisatto taṃ kāraṇaṃ ñatvā “paresu sineho	2359	
PA_atk-s05_13a1:2359_3	nāma na kātabbo, evaṃ balasampannopi sīho migarājā kilesavasena saṃsaggaṃ nissāya	2359	
PA_atk-s05_13a1:2359_4	migamātukāya sarīraṃ lehanto visaparibhogaṃ katvā jīvitakkhayaṃ patto”ti vatvā sampattaparisāya	2359	
PA_atk-s05_13a1:2359_5	dhammaṃ desento imaṃ gāthamāha –	2359	
PA_atk-s05_13a1:2361	“Na vissase avissatthe, vissatthepi na vissase;	236	
PA_atk-s05_13a1:2362	Vissāsā bhayamanveti, sīhaṃva migamātukā”ti.	236	
PA_atk-s05_13a1:2363_0	Tatrāyaṃ saṅkhepattho – yo pubbe sabhayo attani avissattho ahosi, tasmiṃ avissatthe,	2363	
PA_atk-s05_13a1:2363_1	yo pubbepi nibbhayo attani vissāsikoyeva, tasmiṃ vissatthepi na vissase, neva vissāsaṃ	2363	
PA_atk-s05_13a1:2363_2	kareyya. Kiṃkāraṇā? Vissāsā bhayamanveti, yo hi mittepi amittepi vissāso, tato bhayameva	2363	
PA_atk-s05_13a1:2363_3	āgacchati. Kathaṃ? Sīhaṃva migamātukā, yathā mittasanthavavasena katavissāsāya migamātukāya	2363	
PA_atk-s05_13a1:2363_4	santikā sīhassa bhayaṃ anveti, upagataṃ sampattanti attho. Yathā vā vissāsavasena	2363	
PA_atk-s05_13a1:2363_5	sīhaṃ migamātukā anvetā upagatātipi attho.	2363	
PA_atk-s05_13a1:2364	Evaṃ bodhisatto sampattaparisāya dhammaṃ desetvā dānādīni puññāni katvā yathākammaṃ gato.	236	
PA_atk-s05_13a1:2365	Satthā imaṃ dhammadesanaṃ āharitvā jātakaṃ samodhānesi – “tadā mahāseṭṭhi ahameva ahosi”nti.	236	
PA_atk-s05_13a1:2366	Vissāsabhojanajātakavaṇṇanā tatiyā.	236	
PA_atk-s05_13a1:2368	[94] 4. Lomahaṃsajātakavaṇṇanā	236	
PA_atk-s05_13a1:2369_0	Sotatto sosinno cevāti idaṃ satthā vesāliṃ upanissāya pāṭikārāme viharanto sunakkhattaṃ	2369	
PA_atk-s05_13a1:2369_1	ārabbha kathesi. Ekasmiñhi samaye sunakkhatto satthu upaṭṭhāko hutvā pattacīvaramādāya	2369	
PA_atk-s05_13a1:2369_2	vicaramāno korakkhattiyassa dhammaṃ rocento dasabalassa pattacīvaraṃ niyyādetvā korakkhattiyaṃ	2369	
PA_atk-s05_13a1:2369_3	nissāya vasati. Tassa kālakañjikaasurayoniyaṃ nibbattakāle gihi hutvā “natthi samaṇassa	2369	
PA_atk-s05_13a1:2369_4	gotamassa uttari manussadhammā alamariyañāṇadassanaviseso, takkapariyāhataṃ samaṇo	2369	
PA_atk-s05_13a1:2369_5	gotamo dhammaṃ deseti vīmaṃsānucaritaṃ sayaṃpaṭibhānaṃ. Yassa ca khvāssa atthāya	2369	
PA_atk-s05_13a1:2369_6	dhammo desito, na so niyyāti takkarassa sammā dukkhakkhayāyā”ti vesāliyaṃ tiṇṇaṃ	2369	
PA_atk-s05_13a1:2369_7	pākārānaṃ antare vicaranto satthu avaṇṇaṃ bhāsati.	2369	
PA_atk-s05_13a1:2370_0	Athāyasmā sāriputto piṇḍāya caranto tassevaṃ avaṇṇaṃ bhāsantassa sutvā piṇḍapātapaṭikkanto	2370	
PA_atk-s05_13a1:2370_1	tamatthaṃ bhagavato ārocesi. Bhagavā “kodhano, sāriputta, sunakkhatto moghapuriso,	2370	
PA_atk-s05_13a1:2370_2	kodhavasenevamāha, kodhavasenāpi pana ‘na so niyyāti takkarassa sammā dukkhakkhayāyā’ti	2370	
PA_atk-s05_13a1:2370_3	vadanto ajānitvāpi mayhaṃ guṇameva bhāsati. Na kho pana so moghapuriso mayhaṃ guṇaṃ	2370	
PA_atk-s05_13a1:2370_4	jānāti. Mayhañhi, sāriputta, cha abhiññā nāma atthi, ayampi me uttarimanussadhammova.	2370	
PA_atk-s05_13a1:2370_5	Dasabalañāṇāni atthi, catuvesārajjañāṇaṃ atthi, catuyoniparicchedakañāṇaṃ atthi,	2370	
PA_atk-s05_13a1:2370_6	pañcagatiparicchedakañāṇaṃ atthi, ayampi me uttarimanussadhammova. Evaṃ uttarimanussadhammasamannāgataṃ	2370	
PA_atk-s05_13a1:2370_7	pana maṃ yo evaṃ vadeyya ‘natthi samaṇassa gotamassa uttarimanussadhammo’ti, so taṃ	2370	
PA_atk-s05_13a1:2370_8	vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto	2370	
PA_atk-s05_13a1:2370_9	evaṃ niraye”ti evaṃ attano vijjamānaṃ uttarimanussadhammassa guṇaṃ kathetvā “sunakkhatto	2370	
PA_atk-s05_13a1:2370_10	kira, sāriputta, korakkhattiyassa dukkarakārikāya micchātape pasanno, micchātape	23701	
PA_atk-s05_13a1:2370_11	pasīdantena pana mayi eva pasīdituṃ vaṭṭati. Ahañhi ito ekanavutikappamatthake ‘atthi	23701	
PA_atk-s05_13a1:2370_12	nu kho ettha sāro’ti bāhirakaṃ micchātapaṃ vīmaṃsanto caturaṅgasamannāgataṃ brahmacariyavāsaṃ	23701	
PA_atk-s05_13a1:2370_13	vasiṃ, tapassī sudaṃ homi paramatapassī, lūkho sudaṃ homi paramalūkho, jegucchī sudaṃ	23701	
PA_atk-s05_13a1:2370_14	homi paramajegucchī, pavivitto sudaṃ homi paramapavivitto”ti vatvā therena yācito atītaṃ āhari.	23701	
PA_atk-s05_13a1:2371_0	Atīte ekanavutikappamatthake bodhisatto “bāhirakatapaṃ vīmaṃsissāmī”ti ājīvakapabbajjaṃ	2371	
PA_atk-s05_13a1:2371_1	pabbajitvā acelako ahosi rajojalliko, pavivitto ahosi ekavihārī. Manusse disvā migo	2371	
PA_atk-s05_13a1:2371_2	viya palāyi, mahāvikatibhojano ahosi, vacchakagomayādīni paribhuñji, appamādavihāratthāya	2371	
PA_atk-s05_13a1:2371_3	araññe ekasmiṃ bhiṃsanake vanasaṇḍe vihāsi. Tasmimpi viharanto himapātasamaye antaraṭṭhake	2371	
PA_atk-s05_13a1:2371_4	rattiṃ vanasaṇḍā nikkhamitvā abbhokāse viharitvā sūriye uggate vanasaṇḍaṃ pavisati.	2371	
PA_atk-s05_13a1:2371_5	So yathā rattiṃ abbhokāse himodakena tinto, tatheva divā vanasaṇḍato paggharantehi	2371	
PA_atk-s05_13a1:2371_6	udakabindūhi temayi. Evaṃ ahorattaṃ sītadukkhaṃ anubhoti. Gimhānaṃ pana pacchime	2371	
PA_atk-s05_13a1:2371_7	māse divā abbhokāse viharitvā rattiṃ vanasaṇḍaṃ pavisati. So yathā divā abbhokāse	2371	
PA_atk-s05_13a1:2371_8	ātapena pariḷāhappatto, tatheva rattiṃ nivāte vanasaṇḍe pariḷāhaṃ pāpuṇāti, sarīrā	2371	
PA_atk-s05_13a1:2371_9	sedadhārā muccanti. Athassa pubbe assutapubbā ayaṃ gāthā paṭibhāsi –	2371	
PA_atk-s05_13a1:2373	“Sotatto sosinno ceva, eko bhiṃsanake vane;	237	
PA_atk-s05_13a1:2374	Naggo na caggimāsīno, esanāpasuto munī”ti.	237	
PA_atk-s05_13a1:2375_0	Tattha sotattoti sūriyasantāpena suṭṭhu tatto. Sosinnoti himodakena susinno suṭṭhu	2375	
PA_atk-s05_13a1:2375_1	tinto. Eko bhiṃsanake vaneti yattha paviṭṭhānaṃ yebhuyyena lomāni haṃsanti, tathārūpe	2375	
PA_atk-s05_13a1:2375_2	bhiṃsanakevanasaṇḍe eko adutiyova ahosinti dīpeti. Naggo na caggimāsīnoti naggo ca	2375	
PA_atk-s05_13a1:2375_3	na ca aggimāsīno. Tathā sītena pīḷiyamānopi neva nivāsanapārupanaṃ vā ādiyiṃ, na	2375	
PA_atk-s05_13a1:2375_4	ca aggiṃ āgamma nisīdinti dīpeti. Esanāpasutoti abrahmacariyepi tasmiṃ brahmacariyasaññī	2375	
PA_atk-s05_13a1:2375_5	hutvā “brahmacariyamevetaṃ esanā gavesanā upāyo brahmalokassā”ti evaṃ tāya brahmacariyesanāya	2375	
PA_atk-s05_13a1:2375_6	pasuto anuyutto ussukkaṃ āpanno ahosinti dasseti. Munīti “muni kho esa monatthāya	2375	
PA_atk-s05_13a1:2375_7	paṭipanno”ti evaṃ lokena sambhāvito ahosinti dīpeti.	2375	
PA_atk-s05_13a1:2376_0	Evaṃ caturaṅgasamannāgataṃ brahmacariyaṃ caritvā bodhisatto maraṇakāle upaṭṭhitaṃ	2376	
PA_atk-s05_13a1:2376_1	nirayanimittaṃ disvā “idaṃ vatasamādānaṃ niratthaka”nti ñatvā taṅkhaṇaññeva taṃ laddhiṃ	2376	
PA_atk-s05_13a1:2376_2	bhinditvā sammādiṭṭhiṃ gahetvā devaloke nibbatti.	2376	
PA_atk-s05_13a1:2377	Satthā imaṃ dhammadesanaṃ āharitvā jātakaṃ samodhānesi – “ahaṃ tena samayena so ājīvako ahosi”nti.	237	
PA_atk-s05_13a1:2378	Lomahaṃsajātakavaṇṇanā catutthā.	237	
PA_atk-s05_13a1:2380	[95] 5. Mahāsudassanajātakavaṇṇanā	238	
PA_atk-s05_13a1:2381_0	Aniccā vata saṅkhārāti idaṃ satthā parinibbānamañce nipanno ānandattherassa “mā,	2381	
PA_atk-s05_13a1:2381_1	bhante, bhagavā imasmiṃ khuddakanagarake”tyādivacanaṃ ārabbha kathesi. Tathāgate	2381	
PA_atk-s05_13a1:2381_2	hi jetavane viharante sāriputtatthero kattikapuṇṇamāyaṃ nāḷakagāmake jātovarake parinibbāyi,	2381	
PA_atk-s05_13a1:2381_3	mahāmoggallāno kattikamāsasseva kāḷapakkhaamāvasiyaṃ. Evaṃ parinibbute aggasāvakayuge	2381	
PA_atk-s05_13a1:2381_4	“ahampi kusinārāyaṃ parinibbāyissāmī”ti anupubbena cārikaṃ caramāno tattha gantvā	2381	
PA_atk-s05_13a1:2381_5	yamakasālānamantare uttarasīsake mañcake anuṭṭhānaseyyāya nipajji. Atha naṃ āyasmā	2381	
PA_atk-s05_13a1:2381_6	ānandatthero “mā, bhante, bhagavā imasmiṃ khuddakanagarake visame ujjaṅgalanagarake,	2381	
PA_atk-s05_13a1:2381_7	sākhānagarake parinibbāyi, aññesaṃ campārājagahādīnaṃ mahānagarānaṃ aññatarasmiṃ	2381	
PA_atk-s05_13a1:2381_8	bhagavā parinibbāyatū”ti yāci. Satthā “mā, ānanda, imaṃ ‘khuddakanagarakaṃ, ujjaṅgalanagarakaṃ	2381	
PA_atk-s05_13a1:2381_9	sākhānagaraka’nti vadehi, ahañhi pubbe sudassanacakkavattirājakāle imasmiṃ nagare	2381	
PA_atk-s05_13a1:2381_10	vasiṃ, tadā idaṃ dvādasayojanikena ratanapākārena parikkhittaṃ mahānagaraṃ ahosī”ti	23811	
PA_atk-s05_13a1:2381_11	vatvā therena yācito atītaṃ āharanto mahāsudassanasuttaṃ kathesi.	23811	
PA_atk-s05_13a1:2382_0	Tadā pana mahāsudassanaṃ sudhammapāsādā otaritvā avidūre sattaratanamaye tālavane	2382	
PA_atk-s05_13a1:2382_1	paññattasmiṃ kappiyamañcake dakkhiṇena passena anuṭṭhānaseyyāya nipannaṃ disvā “imāni	2382	
PA_atk-s05_13a1:2382_2	te, deva, caturāsīti nagarasahassāni kusāvatirājadhānippamukhāni, ettha chandaṃ karohī”ti	2382	
PA_atk-s05_13a1:2382_3	subhaddāya deviyā vutte mahāsudassano “mā devi evaṃ avaca, atha kho ‘ettha chandaṃ	2382	
PA_atk-s05_13a1:2382_4	vinehi, mā apekkhaṃ akāsī’ti evaṃ maṃ ovadā”ti vatvā “kiṃkāraṇā, devā”ti pucchito	2382	
PA_atk-s05_13a1:2382_5	“ajjāhaṃ kālakiriyaṃ karissāmī”ti. Atha naṃ devī rodamānā akkhīni puñchitvā kicchena	2382	
PA_atk-s05_13a1:2382_6	kasirena tathā vatvā rodi paridevi. Sesāpi caturāsītisahassaitthiyo rodiṃsu parideviṃsu.	2382	
PA_atk-s05_13a1:2382_7	Amaccādīsupi ekopi adhivāsetuṃ nāsakkhi, sabbepi rodiṃsu. Bodhisatto “alaṃ, bhaṇe,	2382	
PA_atk-s05_13a1:2382_8	mā saddamakatthā”ti sabbe nivāretvā deviṃ āmantetvā “mā tvaṃ devi rodi, mā paridevi.	2382	
PA_atk-s05_13a1:2382_9	Tilaphalamattopi hi saṅkhāro nicco nāma natthi, sabbepi aniccā bhedanadhammā evā”ti	2382	
PA_atk-s05_13a1:2382_10	vatvā deviṃ ovadanto imaṃ gāthamāha –	23821	
PA_atk-s05_13a1:2384	“Aniccā vata saṅkhārā, uppādavayadhammino;	238	
PA_atk-s05_13a1:2385	Uppajjitvā nirujjhanti, tesaṃ vūpasamo sukho”ti.	238	
PA_atk-s05_13a1:2386_0	Tattha aniccā vata saṅkhārāti bhadde subhaddādevi, yattakā kehici paccayehi samāgantvā	2386	
PA_atk-s05_13a1:2386_1	katā khandhāyatanādayo saṅkhārā, sabbe te aniccāyeva nāma. Etesu hi rūpaṃ aniccaṃ…pe…	2386	
PA_atk-s05_13a1:2386_2	viññāṇaṃ aniccaṃ. Cakkhu aniccaṃ…pe… dhammā aniccā. Yaṃkiñci saviññāṇakaṃ aviññāṇakaṃ	2386	
PA_atk-s05_13a1:2386_3	ratanaṃ, sabbaṃ taṃ aniccameva. Iti “aniccā vata saṅkhārā”ti gaṇha. Kasmā? Uppādavayadhamminoti,	2386	
PA_atk-s05_13a1:2386_4	sabbe hete uppādadhammino ceva vayadhammino ca uppajjanabhijjanasabhāvāyeva, tasmā	2386	
PA_atk-s05_13a1:2386_5	“aniccā”ti veditabbā. Yasmā ca aniccā, tasmā uppajjitvā nirujjhanti, uppajjitvā ṭhitiṃ	2386	
PA_atk-s05_13a1:2386_6	patvāpi nirujjhantiyeva. Sabbeva hete nibbattamānā uppajjanti nāma, bhijjamānā nirujjhanti	2386	
PA_atk-s05_13a1:2386_7	nāma. Tesaṃ uppāde satiyeva ca ṭhiti nāma hoti, ṭhitiyā satiyeva bhaṅgo nāma hoti,	2386	
PA_atk-s05_13a1:2386_8	na hi anuppannassa ṭhiti nāma, nāpi ṭhitaṃ abhijjanakaṃ nāma atthi. Iti sabbepi saṅkhārā	2386	
PA_atk-s05_13a1:2386_9	tīṇi lakkhaṇāni patvā tattha tattheva nirujjhanti, tasmā sabbepime aniccā khaṇikā	2386	
PA_atk-s05_13a1:2386_10	ittarā adhuvā pabhaṅguno calitā samīritā anaddhaniyā payātā tāvakālikā nissārā, tāvakālikaṭṭhena	23861	
PA_atk-s05_13a1:2386_11	māyāmarīcipheṇasadisā. Tesu bhadde subhaddādevi, kasmā sukhasaññaṃ uppādesi, evaṃ	23861	
PA_atk-s05_13a1:2386_12	pana gaṇha tesaṃ vūpasamo sukhoti, sabbavaṭṭavūpasamanato tesaṃ vūpasamo nāma nibbānaṃ,	23861	
PA_atk-s05_13a1:2386_13	tadevekaṃ ekantato sukhaṃ, tato aññaṃ sukhaṃ nāma natthīti.	23861	
PA_atk-s05_13a1:2387	Evaṃ mahāsudassano amatamahānibbānena desanāya kūṭaṃ gahetvā avasesassapi mahājanassa “dānaṃ detha, sīlaṃ rakkhatha, uposathakammaṃ karothā”ti ovādaṃ datvā devalokaparāyaṇo ahosi.	238	
PA_atk-s05_13a1:2388_0	Satthā imaṃ dhammadesanaṃ āharitvā jātakaṃ samodhānesi – “tadā subhaddā devī rāhulamātā	2388	
PA_atk-s05_13a1:2388_1	ahosi, pariṇāyakaratanaṃ rāhulo, sesaparisā buddhaparisā, mahāsudassano pana ahameva ahosi”nti.	2388	
PA_atk-s05_13a1:2389	Mahāsudassanajātakavaṇṇanā pañcamā.	238	
PA_atk-s05_13a1:2391	[96] 6. Telapattajātakavaṇṇanā	239	
PA_atk-s05_13a1:2392	Samatittikaṃ anavasesakanti idaṃ satthā sumbharaṭṭhe sedakaṃ nāma nigamaṃ upanissāya aññatarasmiṃ vanasaṇḍe viharanto janapadakalyāṇisuttaṃ ārabbha kathesi. Tatra hi bhagavā –	239	
PA_atk-s05_13a1:2393_0	“Seyyathāpi, bhikkhave, ‘janapadakalyāṇī janapadakalyāṇī’ti kho, bhikkhave, mahājanakāyo	2393	
PA_atk-s05_13a1:2393_1	sannipateyya, sā kho panassa janapadakalyāṇī paramapāsāvinī nacce, paramapāsāvinī	2393	
PA_atk-s05_13a1:2393_2	gīte. ‘Janapadakalyāṇī naccati gāyatī’ti kho, bhikkhave, bhiyyosomattāya mahājanakāyo	2393	
PA_atk-s05_13a1:2393_3	sannipateyya. Atha puriso āgaccheyya jīvitukāmo amaritukāmo sukhakāmo dukkhapaṭikūlo.	2393	
PA_atk-s05_13a1:2393_4	Tamenaṃ evaṃ vadeyya “ayaṃ te, ambho purisa, samatittiko telapatto antarena ca mahājanakāyassa	2393	
PA_atk-s05_13a1:2393_5	antarena ca janapadakalyāṇiyā pariharitabbo, puriso ca taṃ ukkhittāsiko piṭṭhito	2393	
PA_atk-s05_13a1:2393_6	piṭṭhito anubandhissati ‘yattheva naṃ thokampi chaḍḍessasi, tattheva te sīsaṃ pātessāmī”’ti.	2393	
PA_atk-s05_13a1:2393_7	“Taṃ kiṃ maññatha, bhikkhave, api nu so puriso amuṃ telapattaṃ amanasikaritvā bahiddhā	2393	
PA_atk-s05_13a1:2393_8	pamādaṃ āhareyyā”ti? “No hetaṃ, bhante”. Upamā kho myāyaṃ, bhikkhave, katā atthassa	2393	
PA_atk-s05_13a1:2393_9	viññāpanāya. Ayamevettha attho – ‘samatittiko telapatto’ti kho, bhikkhave, kāyagatāyetaṃ	2393	
PA_atk-s05_13a1:2393_10	satiyā adhivacanaṃ. Tasmātiha, bhikkhave, evaṃ sikkhitabbaṃ ‘kāyagatā no sati bhāvitā	23931	
PA_atk-s05_13a1:2393_11	bhavissati susamāraddhā’ti evañhi vo, bhikkhave, sikkhitabba”nti –	23931	
PA_atk-s05_13a1:2394	Idaṃ janapadakalyāṇisuttaṃ sātthaṃ sabyañjanaṃ kathesi.	239	
PA_atk-s05_13a1:2395_0	Tatrāyaṃ saṅkhepattho – janapadakalyāṇīti janapadamhi kalyāṇī uttamā chasarīradosarahitā	2395	
PA_atk-s05_13a1:2395_1	pañcakalyāṇasamannāgatā. Sā hi yasmā nātidīghā, nātirassā, nātikisā, nātithūlā, nātikāḷā,	2395	
PA_atk-s05_13a1:2395_2	nāccodātā, atikkantā mānusakavaṇṇaṃ, apattā dibbavaṇṇaṃ, tasmā chasarīradosarahitā.	2395	
PA_atk-s05_13a1:2395_3	Chavikalyāṇaṃ, maṃsakalyāṇaṃ, nhārukalyāṇaṃ, aṭṭhikalyāṇaṃ, vayokalyāṇanti imehi	2395	
PA_atk-s05_13a1:2395_4	pana pañcahi kalyāṇehi samannāgatattā pañcakalyāṇasamannāgatā nāma. Tassā hi āgantukobhāsakiccaṃ	2395	
PA_atk-s05_13a1:2395_5	nāma natthi, attano sarīrobhāseneva dvādasahatthe ṭhāne ālokaṃ karoti, piyaṅgusāmā	2395	
PA_atk-s05_13a1:2395_6	vā hoti suvaṇṇasāmā vā. Ayamassā chavikalyāṇatā. Cattāro panassā hatthapādā mukhapariyosānañca	2395	
PA_atk-s05_13a1:2395_7	lākhārasaparikammakataṃ viya rattapavāḷarattakambalasadisaṃ hoti. Ayamassā maṃsakalyāṇatā.	2395	
PA_atk-s05_13a1:2395_8	Vīsati nakhapattāni maṃsato amuttaṭṭhāne lākhārasapūritāni viya, muttaṭṭhāne khīradhārāsadisāni.	2395	
PA_atk-s05_13a1:2395_9	Ayamassā nhārukalyāṇatā. Dvattiṃsa dantā suphusitā sudhotavajirapanti viya khāyanti.	2395	
PA_atk-s05_13a1:2395_10	Ayamassā aṭṭhikalyāṇatā. Vīsativassasatikāpi pana samānā soḷasavassuddesikā viya	23951	
PA_atk-s05_13a1:2395_11	hoti nibbalipalitā. Ayamassā vayokalyāṇatā.	23951	
PA_atk-s05_13a1:2396_0	Paramapāsāvinīti ettha pana pasavanaṃ pasavo, pavattīti attho. Pasavo eva pāsāvo,	2396	
PA_atk-s05_13a1:2396_1	paramo pāsāvo paramapāsāvo, so assā atthīti paramapāsāvinī. Nacce ca gīte ca uttamappavatti	2396	
PA_atk-s05_13a1:2396_2	seṭṭhakiriyā. Uttamameva naccaṃ naccati, gītañca gāyatīti vuttaṃ hoti.	2396	
PA_atk-s05_13a1:2397_0	Atha puriso āgaccheyyāti na attano ruciyā āgaccheyya, ayaṃ panettha adhippāyo – athevaṃ	2397	
PA_atk-s05_13a1:2397_1	mahājanamajjhe janapadakalyāṇiyā naccamānāya “sādhu sādhū”ti sādhukāresu aṅguliphoṭanesu	2397	
PA_atk-s05_13a1:2397_2	celukkhepesu ca pavattamānesu taṃ pavattiṃ sutvā rājā bandhanāgārato ekaṃ corapurisaṃ	2397	
PA_atk-s05_13a1:2397_3	pakkosāpetvā nigaḷāni chinditvā samatittikaṃ suparipuṇṇaṃ telapattaṃ tassa hatthe	2397	
PA_atk-s05_13a1:2397_4	datvā ubhohi hatthehi daḷhaṃ gāhāpetvā ekaṃ asihatthaṃ purisaṃ āṇāpesi “etaṃ gahetvā	2397	
PA_atk-s05_13a1:2397_5	janapadakalyāṇiyā samajjaṭṭhānaṃ gaccha. Yattheva cesa pamādaṃ āgamma ekampi telabinduṃ	2397	
PA_atk-s05_13a1:2397_6	chaḍḍeti, tatthevassa sīsaṃ chindā”ti. So puriso asiṃ ukkhipitvā taṃ tajjento tattha	2397	
PA_atk-s05_13a1:2397_7	nesi. So maraṇabhayatajjito jīvitukāmatāya pamādavasena taṃ amanasikaritvā sakimpi	2397	
PA_atk-s05_13a1:2397_8	akkhīni ummīletvā taṃ janapadakalyāṇiṃ na olokesi. Evaṃ bhūtapubbamevetaṃ vatthu,	2397	
PA_atk-s05_13a1:2397_9	sutte pana parikappavasenetaṃ vuttanti veditabbaṃ.	2397	
PA_atk-s05_13a1:2398_0	Upamā kho myāyanti ettha pana telapattassa tāva kāyagatāsatiyā opammasaṃsandanaṃ	2398	
PA_atk-s05_13a1:2398_1	katameva. Ettha pana rājā viya kammaṃ daṭṭhabbaṃ, asi viya kilesā, ukkhittāsikapuriso	2398	
PA_atk-s05_13a1:2398_2	viya māro, telapattahattho puriso viya kāyagatāsatibhāvako vipassakayogāvacaro. Iti	2398	
PA_atk-s05_13a1:2398_3	bhagavā “kāyagatāsatiṃ bhāvetukāmena bhikkhunā telapattahatthena tena purisena viya	2398	
PA_atk-s05_13a1:2398_4	satiṃ avissajjetvā appamattena kāyagatāsati bhāvetabbā”ti imaṃ suttaṃ āharitvā dassesi.	2398	
PA_atk-s05_13a1:2399_0	Bhikkhū imaṃ suttañca atthañca sutvā evamāhaṃsu – “dukkaraṃ, bhante, tena purisena	2399	
PA_atk-s05_13a1:2399_1	kataṃ tathārūpiṃ janapadakalyāṇiṃ anoloketvā telapattaṃ ādāya gacchantenā”ti. Satthā	2399	
PA_atk-s05_13a1:2399_2	“na, bhikkhave, tena dukkaraṃ kataṃ, sukaramevetaṃ. Kasmā? Ukkhittāsikena purisena	2399	
PA_atk-s05_13a1:2399_3	santajjetvā nīyamānatāya. Yaṃ pana pubbe paṇḍitā appamādena satiṃ avissajjetvā abhisaṅkhataṃ	2399	
PA_atk-s05_13a1:2399_4	dibbarūpampi indriyāni bhinditvā anoloketvāva gantvā rajjaṃ pāpuṇiṃsu, etaṃ dukkara”nti vatvā atītaṃ āhari.	2399	
PA_atk-s05_13a1:2400_0	Atīte bārāṇasiyaṃ brahmadatte rajjaṃ kārente bodhisatto tassa rañño puttasatassa	2400	
PA_atk-s05_13a1:2400_1	sabbakaniṭṭho hutvā nibbatti, so anupubbena viññutaṃ pāpuṇi. Tadā ca rañño gehe paccekabuddhā	2400	
PA_atk-s05_13a1:2400_2	bhuñjanti, bodhisatto tesaṃ veyyāvaccaṃ karoti. So ekadivasaṃ cintesi “mama bahū	2400	
PA_atk-s05_13a1:2400_3	bhātaro, lacchāmi nu kho ahaṃ imasmiṃ nagare kulasantakaṃ rajjaṃ, udāhu no”ti? Athassa	2400	
PA_atk-s05_13a1:2400_4	etadahosi “paccekabuddhe pucchitvā jānissāmī”ti. So dutiyadivase paccekabuddhesu	2400	
PA_atk-s05_13a1:2400_5	āgatesu dhamakaraṇaṃ ādāya pānīyaṃ parissāvetvā pāde dhovitvā telena makkhetvā tesaṃ	2400	
PA_atk-s05_13a1:2400_6	antarakhajjakaṃ khāditvā nisinnakāle vanditvā ekamantaṃ nisinno tamatthaṃ pucchi.	2400	
PA_atk-s05_13a1:2400_7	Atha naṃ te avocuṃ – kumāra, na tvaṃ imasmiṃ nagare rajjaṃ labhissasi, ito pana vīsayojanasatamatthake	2400	
PA_atk-s05_13a1:2400_8	gandhāraraṭṭhe takkasilānagaraṃ nāma atthi, tattha gantuṃ sakkonto ito sattame divase	2400	
PA_atk-s05_13a1:2400_9	rajjaṃ lacchasi. Antarāmagge pana mahāvattaniaṭaviyaṃ paripantho atthi, taṃ aṭaviṃ	2400	
PA_atk-s05_13a1:2400_10	pariharitvā gacchantassa yojanasatiko maggo hoti, ujukaṃ gacchantassa paññāsa yojanāni	24001	
PA_atk-s05_13a1:2400_11	honti. So hi amanussakantāro nāma. Tattha yakkhiniyo antarāmagge gāme ca sālāyo ca	24001	
PA_atk-s05_13a1:2400_12	māpetvā upari suvaṇṇatārakavicittavitānaṃ mahārahaseyyaṃ paññāpetvā nānāvirāgapaṭasāṇiyo	24001	
PA_atk-s05_13a1:2400_13	parikkhipitvā dibbālaṅkārehi attabhāvaṃ maṇḍetvā sālāsu nisīditvā āgacchante purise	24001	
PA_atk-s05_13a1:2400_14	madhurāhi vācāhi saṅgaṇhitvā “kilantarūpā viya paññāyatha, idhāgantvā nisīditvā pānīyaṃ	24001	
PA_atk-s05_13a1:2400_15	pivitvā gacchathā”ti pakkositvā āgatāgatānaṃ āsanāni datvā attano rūpalīlāvilāsehi	24001	
PA_atk-s05_13a1:2400_16	palobhetvā kilesavasike katvā attanā saddhiṃ ajjhācāre kate tattheva ne lohitena	24001	
PA_atk-s05_13a1:2400_17	paggharantena khāditvā jīvitakkhayaṃ pāpenti. Rūpagocaraṃ sattaṃ rūpeneva gaṇhanti,	24001	
PA_atk-s05_13a1:2400_18	saddagocaraṃ madhurena gītavāditasaddena, gandhagocaraṃ dibbagandhehi, rasagocaraṃ	24001	
PA_atk-s05_13a1:2400_19	dibbena nānaggarasabhojanena, phoṭṭhabbagocaraṃ ubhatolohitakūpadhānehi dibbasayanehi	24001	
PA_atk-s05_13a1:2400_20	gaṇhanti. Sace indriyāni bhinditvā tā anoloketvā satiṃ paccupaṭṭhāpetvā gamissasi,	24002	
PA_atk-s05_13a1:2400_21	sattame divase tattha rajjaṃ lacchasīti.	24002	
PA_atk-s05_13a1:2401_0	Bodhisatto “hotu, bhante, tumhākaṃ ovādaṃ gahetvā kiṃ tā olokessāmī”ti paccekabuddhehi	2401	
PA_atk-s05_13a1:2401_1	parittaṃ kārāpetvā parittavālukañceva parittasuttañca ādāya paccekabuddhe ca mātāpitaro	2401	
PA_atk-s05_13a1:2401_2	ca vanditvā nivesanaṃ gantvā attano purise āha – “ahaṃ takkasilāyaṃ rajjaṃ gahetuṃ	2401	
PA_atk-s05_13a1:2401_3	gacchāmi, tumhe idheva tiṭṭhathā”ti. Atha naṃ pañca janā āhaṃsu “mayampi anugacchāmā”ti.	2401	
PA_atk-s05_13a1:2401_4	“Na sakkā tumhehi anugantuṃ, antarāmagge kira yakkhiniyo rūpādigocare manusse evañcevañca	2401	
PA_atk-s05_13a1:2401_5	rūpādīhi palobhetvā gaṇhanti, mahā paripantho, ahaṃ pana attānaṃ takketvā gacchāmī”ti.	2401	
PA_atk-s05_13a1:2401_6	“Kiṃ pana, deva, mayaṃ tumhehi saddhiṃ gacchantā attano piyāni rūpādīni olokessāma,	2401	
PA_atk-s05_13a1:2401_7	mayampi tatheva gamissāmā”ti. Bodhisatto “tena hi appamattā hothā”ti te pañca jane	2401	
PA_atk-s05_13a1:2401_8	ādāya maggaṃ paṭipajji.	2401	
PA_atk-s05_13a1:2402_0	Yakkhiniyo gāmādīni māpetvā nisīdiṃsu. Tesu rūpagocaro puriso tā yakkhiniyo oloketvā	2402	
PA_atk-s05_13a1:2402_1	rūpārammaṇe paṭibaddhacitto thokaṃ ohīyi. Bodhisatto “kiṃ bho, thokaṃ ohīyasī”ti	2402	
PA_atk-s05_13a1:2402_2	āha. “Deva, pādā me rujjanti, thokaṃ sālāyaṃ nisīditvā āgacchāmī”ti. “Ambho, etā	2402	
PA_atk-s05_13a1:2402_3	yakkhiniyo, mā kho patthesī”ti. “Yaṃ hoti, taṃ hotu, na sakkomi, devā”ti. “Tena hi	2402	
PA_atk-s05_13a1:2402_4	paññāyissasī”ti itare cattāro ādāya agamāsi. Sopi rūpagocarako tāsaṃ santikaṃ agamāsi.	2402	
PA_atk-s05_13a1:2402_5	Tā attanā saddhiṃ ajjhācāre kate taṃ tattheva jīvitakkhayaṃ pāpetvā purato gantvā	2402	
PA_atk-s05_13a1:2402_6	aññaṃ sālaṃ māpetvā nānātūriyāni gahetvā gāyamānā nisīdiṃsu, tattha saddagocarako	2402	
PA_atk-s05_13a1:2402_7	ohīyi. Purimanayeneva tampi khāditvā purato gantvā nānappakāre gandhakaraṇḍake pūretvā	2402	
PA_atk-s05_13a1:2402_8	āpaṇaṃ pasāretvā nisīdiṃsu, tattha gandhagocarako ohīyi. Tampi khāditvā purato gantvā	2402	
PA_atk-s05_13a1:2402_9	nānaggarasānaṃ dibbabhojanānaṃ bhājanāni pūretvā odanikāpaṇaṃ pasāretvā nisīdiṃsu,	2402	
PA_atk-s05_13a1:2402_10	tattha rasagocarako ohīyi. Tampi khāditvā purato gantvā dibbasayanāni paññāpetvā	24021	
PA_atk-s05_13a1:2402_11	nisīdiṃsu, tattha phoṭṭhabbagocarako ohīyi. Tampi khādiṃsu, bodhisatto ekakova ahosi.	24021	
PA_atk-s05_13a1:2403_0	Athekā yakkhinī “atikharamanto vatāyaṃ, ahaṃ taṃ khāditvāva nivattissāmī”ti bodhisattassa	2403	
PA_atk-s05_13a1:2403_1	pacchato pacchato agamāsi. Aṭaviyā parabhāge vanakammikādayo yakkhiniṃ disvā “ayaṃ	2403	
PA_atk-s05_13a1:2403_2	te purato gacchanto puriso kiṃ hotī”ti pucchiṃsu. “Komārasāmiko me, ayyā”ti. “Ambho,	2403	
PA_atk-s05_13a1:2403_3	ayaṃ evaṃ sukumālā pupphadāmasadisā suvaṇṇavaṇṇā kumārikā attano kulaṃ chaḍḍetvā	2403	
PA_atk-s05_13a1:2403_4	bhavantaṃ takketvā nikkhantā, kasmā etaṃ akilametvā ādāya na gacchasī”ti? “Nesā,	2403	
PA_atk-s05_13a1:2403_5	ayyā, mayhaṃ pajāpati, yakkhinī esā, etāya me pañca manussā khāditā”ti. “Ayyā, purisā	2403	
PA_atk-s05_13a1:2403_6	nāma kuddhakāle attano pajāpatiyo yakkhiniyopi karonti petiniyopī”ti. Sā gacchamānā	2403	
PA_atk-s05_13a1:2403_7	gabbhinivaṇṇaṃ dassetvā puna sakiṃ vijātavaṇṇaṃ katvā puttaṃ aṅkena ādāya bodhisattaṃ	2403	
PA_atk-s05_13a1:2403_8	anubandhi, diṭṭhadiṭṭhā purimanayeneva pucchanti. Bodhisattopi tatheva vatvā gacchanto	2403	
PA_atk-s05_13a1:2403_9	takkasilaṃ pāpuṇi. Sā puttaṃ antaradhāpetvā ekikāva anubandhi. Bodhisatto nagaradvāraṃ	2403	
PA_atk-s05_13a1:2403_10	gantvā ekissā sālāya nisīdi. Sā bodhisattassa tejena pavisituṃ asakkontī dibbarūpaṃ	24031	
PA_atk-s05_13a1:2403_11	māpetvā sālādvāre aṭṭhāsi.	24031	
PA_atk-s05_13a1:2404_0	Tasmiṃ samaye takkasilarājā uyyānaṃ gacchanto taṃ disvā paṭibaddhacitto hutvā “gaccha,	2404	
PA_atk-s05_13a1:2404_1	imissā sassāmikaassāmikabhāvaṃ jānāhī”ti manussaṃ pesesi. So taṃ upasaṅkamitvā “sassāmikāsī”ti	2404	
PA_atk-s05_13a1:2404_2	pucchi. “Āma, ayya, ayaṃ me sālāya nisinno sāmiko”ti. Bodhisatto “nesā mayhaṃ pajāpati,	2404	
PA_atk-s05_13a1:2404_3	yakkhinī esā, etāya me pañca manussā khāditā”ti āha. Sāpi “purisā nāma ayyā kuddhakāle	2404	
PA_atk-s05_13a1:2404_4	yaṃ icchanti, taṃ vadantī”ti āha. So ubhinnampi vacanaṃ rañño ārocesi. Rājā “assāmikabhaṇḍaṃ	2404	
PA_atk-s05_13a1:2404_5	nāma rājasantakaṃ hotī”ti yakkhiniṃ pakkosāpetvā ekahatthipiṭṭhe nisīdāpetvā nagaraṃ	2404	
PA_atk-s05_13a1:2404_6	padakkhiṇaṃ katvā pāsādaṃ abhiruyha taṃ aggamahesiṭṭhāne ṭhapesi.	2404	
PA_atk-s05_13a1:2405_0	So nhātavilitto sāyamāsaṃ bhuñjitvā sirīsayanaṃ abhiruhi. Sāpi yakkhinī attano upakappanakaṃ	2405	
PA_atk-s05_13a1:2405_1	āhāraṃ āharitvā alaṅkatapaṭiyattā sirisayane raññā saddhiṃ nipajjitvā rañño rativasena	2405	
PA_atk-s05_13a1:2405_2	sukhaṃ samappitassa nipannakāle ekena passena parivattitvā parodi. Atha naṃ rājā	2405	
PA_atk-s05_13a1:2405_3	“kiṃ, bhadde, rodasī”ti pucchi. “Deva, ahaṃ tumhehi magge disvā ānītā, tumhākañca	2405	
PA_atk-s05_13a1:2405_4	gehe bahū itthiyo, ahaṃ sapattīnaṃ antare vasamānā kathāya uppannāya ‘ko tuyhaṃ mātaraṃ	2405	
PA_atk-s05_13a1:2405_5	vā pitaraṃ vā gottaṃ vā jātiṃ vā jānāti, tvaṃ antarāmagge disvā ānītā nāmā’ti sīse	2405	
PA_atk-s05_13a1:2405_6	gahetvā nippīḷiyamānā viya maṅku bhavissāmi. Sace tumhe sakalarajje issariyañca āṇañca	2405	
PA_atk-s05_13a1:2405_7	mayhaṃ dadeyyātha, koci mayhaṃ cittaṃ kopetvā kathetuṃ na sakkhissatī”ti. “Bhadde,	2405	
PA_atk-s05_13a1:2405_8	mayhaṃ sakalaraṭṭhavāsino na kiñci honti, nāhaṃ etesaṃ sāmiko. Ye pana rājāṇaṃ kopetvā	2405	
PA_atk-s05_13a1:2405_9	akattabbaṃ karonti, tesaññevāhaṃ sāmiko. Iminā kāraṇena na sakkā tuyhaṃ sakalaraṭṭhe	2405	
PA_atk-s05_13a1:2405_10	vā nagare vā issariyañca āṇañca dātu”nti. “Tena hi, deva, sace raṭṭhe vā nagare vā	24051	
PA_atk-s05_13a1:2405_11	āṇaṃ dātuṃ na sakkotha, antonivesane antovaḷañjanakānaṃ upari mama vasaṃ vattanatthāya	24051	
PA_atk-s05_13a1:2405_12	āṇaṃ dethā”ti. Rājā dibbaphoṭṭhabbena baddho tassā vacanaṃ atikkamituṃ asakkonto	24051	
PA_atk-s05_13a1:2405_13	“sādhu, bhadde, antovaḷañjanakesu tuyhaṃ āṇaṃ dammi, tvaṃ ete attano vase vattāpehī”ti	24051	
PA_atk-s05_13a1:2405_14	āha. Sā “sādhū”ti sampaṭicchitvā rañño niddaṃ okkantakāle yakkhanagaraṃ gantvā yakkhe	24051	
PA_atk-s05_13a1:2405_15	pakkositvā attanā rājānaṃ jīvitakkhayaṃ pāpetvā aṭṭhimattaṃ sesetvā sabbaṃ nhārucammamaṃsalohitaṃ	24051	
PA_atk-s05_13a1:2405_16	khādi, avasesā yakkhā mahādvārato paṭṭhāya antonivesane kukkuṭakukkure ādiṃ katvā	24051	
PA_atk-s05_13a1:2405_17	sabbe khāditvā aṭṭhimattasese akaṃsu.	24051	
PA_atk-s05_13a1:2406_0	Punadivase dvāraṃ yathāpihitameva disvā manussā pharasūhi kavāṭāni koṭṭetvā anto	2406	
PA_atk-s05_13a1:2406_1	pavisitvā sabbaṃ nivesanaṃ aṭṭhikaparikiṇṇaṃ disvā “saccaṃ vata so puriso āha ‘nāyaṃ	2406	
PA_atk-s05_13a1:2406_2	mayhaṃ pajāpati, yakkhinī esā’ti. Rājā pana kiñci ajānitvā taṃ gahetvā attano bhariyaṃ	2406	
PA_atk-s05_13a1:2406_3	akāsi, sā yakkhe pakkositvā sabbaṃ janaṃ khāditvā gatā bhavissatī”ti āhaṃsu. Bodhisattopi	2406	
PA_atk-s05_13a1:2406_4	taṃ divasaṃ tassāyeva sālāyaṃ parittavālukaṃ sīse katvā parittasuttañca parikkhipitvā	2406	
PA_atk-s05_13a1:2406_5	khaggaṃ gahetvā ṭhitakova aruṇaṃ uṭṭhāpesi. Manussā sakalarājanivesanaṃ sodhetvā	2406	
PA_atk-s05_13a1:2406_6	haritūpalittaṃ katvā upari gandhehi vilimpitvā pupphāni vikiritvā pupphadāmāni osāretvā	2406	
PA_atk-s05_13a1:2406_7	dhūmaṃ datvā navamālā bandhitvā sammantayiṃsu “ambho, yo puriso dibbarūpaṃ māpetvā	2406	
PA_atk-s05_13a1:2406_8	pacchato āgacchantiṃ yakkhiniṃ indriyāni bhinditvā olokanamattampi na akāsi, so ativiya	2406	
PA_atk-s05_13a1:2406_9	uḷārasatto dhitimā ñāṇasampanno, tādise purise rajjaṃ anusāsante sabbaraṭṭhaṃ sukhitaṃ	2406	
PA_atk-s05_13a1:2406_10	bhavissati, taṃ rājānaṃ karomā”ti. Atha sabbe amaccā ca nāgarā ca ekacchandā hutvā	24061	
PA_atk-s05_13a1:2406_11	bodhisattaṃ upasaṅkamitvā “deva, tumhe imaṃ rajjaṃ kārethā”ti nagaraṃ pavesetvā ratanarāsimhi	24061	
PA_atk-s05_13a1:2406_12	ṭhapetvā abhisiñcitvā takkasilarājānaṃ akaṃsu. So cattāri agatigamanāni vajjetvā	24061	
PA_atk-s05_13a1:2406_13	dasa rājadhamme akopetvā dhammena rajjaṃ kārento dānādīni puññāni katvā yathākammaṃ gato.	24061	
PA_atk-s05_13a1:2407	Satthā imaṃ atītaṃ āharitvā abhisambuddho hutvā imaṃ gāthamāha –	240	
PA_atk-s05_13a1:2409	“Samatittikaṃ anavasesakaṃ, telapattaṃ yathā parihareyya;	240	
PA_atk-s05_13a1:2410	Evaṃ sacittamanurakkhe, patthayāno disaṃ agatapubba”nti.	241	
PA_atk-s05_13a1:2411_0	Tattha samatittikanti antomukhavaṭṭilekhaṃ pāpetvā samabharitaṃ. Anavasesakanti anavasiñcanakaṃ	2411	
PA_atk-s05_13a1:2411_1	aparissāvanakaṃ katvā. Telapattanti pakkhittatilatelapattaṃ. Parihareyyāti hareyya,	2411	
PA_atk-s05_13a1:2411_2	ādāya gaccheyya. Evaṃ sacittamanurakkheti taṃ telabharitaṃ pattaṃ viya attano cittaṃ	2411	
PA_atk-s05_13a1:2411_3	kāyagatāsatiyā gocare ceva sampayuttasatiyā cāti ubhinnaṃ antare pakkhipitvā yathā	2411	
PA_atk-s05_13a1:2411_4	muhuttampi bahiddhā gocare na vikkhipati, tathā paṇḍito yogāvacaro rakkheyya gopeyya.	2411	
PA_atk-s05_13a1:2411_5	Kiṃkāraṇā? Etassa hi –	2411	
PA_atk-s05_13a1:2412	“Dunniggahassa lahuno, yatthakāmanipātino;	241	
PA_atk-s05_13a1:2413	Cittassa damatho sādhu, cittaṃ dantaṃ sukhāvaha”nti. ;	241	
PA_atk-s05_13a1:2414	Tasmā –	241	
PA_atk-s05_13a1:2415	“Sududdasaṃ sunipuṇaṃ, yatthakāmanipātinaṃ;	241	
PA_atk-s05_13a1:2416	Cittaṃ rakkhetha medhāvī, cittaṃ guttaṃ sukhāvahaṃ”. ;	241	
PA_atk-s05_13a1:2417	Idañhi –	241	
PA_atk-s05_13a1:2418	“Dūraṅgamaṃ ekacaraṃ, asarīraṃ guhāsayaṃ;	241	
PA_atk-s05_13a1:2419	Ye cittaṃ saṃyamessanti, mokkhanti mārabandhanā”. ;	241	
PA_atk-s05_13a1:2420	Itarassa pana –	242	
PA_atk-s05_13a1:2421	“Anavaṭṭhitacittassa, saddhammaṃ avijānato;	242	
PA_atk-s05_13a1:2422	Pariplavapasādassa, paññā na paripūrati”. ;	242	
PA_atk-s05_13a1:2423	Thirakammaṭṭhānasahāyassa pana –	242	
PA_atk-s05_13a1:2424	“Anavassutacittassa, ananvāhatacetaso;	242	
PA_atk-s05_13a1:2425	Puññapāpapahīnassa, natthi jāgarato bhayaṃ”. ;	242	
PA_atk-s05_13a1:2426	Tasmā etaṃ –	242	
PA_atk-s05_13a1:2427	“Phandanaṃ capalaṃ cittaṃ, dūrakkhaṃ dunnivārayaṃ;	242	
PA_atk-s05_13a1:2428	Ujuṃ karoti medhāvī, usukārova tejanaṃ”. ;	242	
PA_atk-s05_13a1:2429	Evaṃ ujuṃ karonto sacittamanurakkhe.	242	
PA_atk-s05_13a1:2430_0	Patthayāno disaṃ agatapubbanti imasmiṃ kāyagatāsatikammaṭṭhāne kammaṃ ārabhitvā anamatagge	2430	
PA_atk-s05_13a1:2430_1	saṃsāre agatapubbaṃ disaṃ patthento pihento vuttanayena sakaṃ cittaṃ rakkheyyāti	2430	
PA_atk-s05_13a1:2430_2	attho. Kā panesā disā nāma? –	2430	
PA_atk-s05_13a1:2431	“Mātāpitā disā pubbā, ācariyā dakkhiṇā disā;	243	
PA_atk-s05_13a1:2432	Puttadārā disā pacchā, mittāmaccā ca uttarā.	243	
PA_atk-s05_13a1:2433	“Dāsakammakarā heṭṭhā, uddhaṃ samaṇabrāhmaṇā;	243	
PA_atk-s05_13a1:2434	Etā disā namasseyya, alamatto kule gihī”ti. –	243	
PA_atk-s05_13a1:2435	Ettha tāva puttadārādayo “disā”ti vuttā.	243	
PA_atk-s05_13a1:2436	“Disā catasso vidisā catasso, uddhaṃ adho dasa disā imāyo;	243	
PA_atk-s05_13a1:2437	Katamaṃ disaṃ tiṭṭhati nāgarājā, yamaddasā supine chabbisāṇa”nti. –	243	
PA_atk-s05_13a1:2438	Ettha puratthimādibhedā disāva “disā”ti vuttā.	243	
PA_atk-s05_13a1:2439	“Agārino annadapānavatthadā, avhāyikā tampi disaṃ vadanti;	243	
PA_atk-s05_13a1:2440	Esā disā paramā setaketu, yaṃ patvā dukkhī sukhino bhavantī”ti. –	244	
PA_atk-s05_13a1:2441_0	Ettha pana nibbānaṃ “disā”ti vuttaṃ. Idhāpi tadeva adhippetaṃ. Tañhi “khayaṃ virāga”ntiādīhi	2441	
PA_atk-s05_13a1:2441_1	dissati apadissati, tasmā “disā”ti vuccati. Anamatagge pana saṃsāre kenaci bālaputhujjanena	2441	
PA_atk-s05_13a1:2441_2	supinenapi agatapubbatāya agatapubbā disā nāmāti vuttaṃ. Taṃ patthayantena kāyagatāsatiyā yogo karaṇīyoti.	2441	
PA_atk-s05_13a1:2442	Evaṃ satthā nibbānena desanāya kūṭaṃ gahetvā jātakaṃ samodhānesi – “tadā rājaparisā buddhaparisā ahosi, rajjappattakumāro pana ahameva ahosi”nti.	244	
PA_atk-s05_13a1:2443	Telapattajātakavaṇṇanā chaṭṭhā.	244	
PA_atk-s05_13a1:2445	[97] 7. Nāmasiddhijātakavaṇṇanā	244	
PA_atk-s05_13a1:2446_0	Jīvakañca mataṃ disvāti idaṃ satthā jetavane viharanto ekaṃ nāmasiddhikaṃ bhikkhuṃ	2446	
PA_atk-s05_13a1:2446_1	ārabbha kathesi. Eko kira kulaputto nāmena pāpako nāma. So sāsane uraṃ datvā pabbajito	2446	
PA_atk-s05_13a1:2446_2	bhikkhūhi “ehāvuso, pāpaka, tiṭṭhāvuso, pāpakā”ti vuccamāno cintesi “loke pāpakaṃ	2446	
PA_atk-s05_13a1:2446_3	nāma lāmakaṃ kāḷakaṇṇibhūtaṃ vuccati, aññaṃ maṅgalapaṭisaṃyuttaṃ nāmaṃ āharāpessāmī”ti.	2446	
PA_atk-s05_13a1:2446_4	So ācariyupajjhāye upasaṅkamitvā “bhante, mayhaṃ nāmaṃ avamaṅgalaṃ, aññaṃ me nāmaṃ	2446	
PA_atk-s05_13a1:2446_5	karothā”ti āha. Atha naṃ te evamāhaṃsu – “āvuso, nāmaṃ nāma paṇṇattimattaṃ, nāmena	2446	
PA_atk-s05_13a1:2446_6	kāci atthasiddhi nāma natthi, attano nāmeneva santuṭṭho hohī”ti. So punappunaṃ yāciyeva.	2446	
PA_atk-s05_13a1:2446_7	Tassāyaṃ nāmasiddhikabhāvo bhikkhusaṅghe pākaṭo jāto. Athekadivasaṃ dhammasabhāyaṃ	2446	
PA_atk-s05_13a1:2446_8	sannisinnā bhikkhū kathaṃ samuṭṭhāpesuṃ “āvuso, asuko kira bhikkhu nāmasiddhiko maṅgalaṃ	2446	
PA_atk-s05_13a1:2446_9	nāmaṃ āharāpetī”ti. Atha satthā dhammasabhaṃ āgantvā “kāya nuttha, bhikkhave, etarahi	2446	
PA_atk-s05_13a1:2446_10	kathāya sannisinnā”ti pucchitvā “imāya nāmā”ti vutte “na, bhikkhave, so idāneva,	24461	
PA_atk-s05_13a1:2446_11	pubbepi nāmasiddhikoyevā”ti vatvā atītaṃ āhari.	24461	
PA_atk-s05_13a1:2447_0	Atīte takkasilāyaṃ bodhisatto disāpāmokkho ācariyo hutvā pañca māṇavakasatāni mante	2447	
PA_atk-s05_13a1:2447_1	vācesi. Tasseko māṇavo pāpako nāma nāmena. So “ehi, pāpaka, yāhi, pāpakā”ti vuccamāno	2447	
PA_atk-s05_13a1:2447_2	cintesi “mayhaṃ nāmaṃ avamaṅgalaṃ, aññaṃ nāmaṃ āharāpessāmī”ti. So ācariyaṃ upasaṅkamitvā	2447	
PA_atk-s05_13a1:2447_3	“ācariya, mayhaṃ nāmaṃ avamaṅgalaṃ, aññaṃ me nāmaṃ karothā”ti āha. Atha naṃ ācariyo	2447	
PA_atk-s05_13a1:2447_4	avoca “gaccha, tāta, janapadacārikaṃ caritvā attano abhirucitaṃ ekaṃ maṅgalanāmaṃ	2447	
PA_atk-s05_13a1:2447_5	gahetvā ehi, āgatassa te nāmaṃ parivattetvā aññaṃ nāmaṃ karissāmī”ti. So “sādhū”ti	2447	
PA_atk-s05_13a1:2447_6	pātheyyaṃ gahetvā nikkhanto gāmena gāmaṃ caranto ekaṃ nagaraṃ pāpuṇi. Tattha ceko	2447	
PA_atk-s05_13a1:2447_7	puriso kālakato jīvako nāma nāmena. So taṃ ñātijanena āḷāhanaṃ nīyamānaṃ disvā “kiṃ	2447	
PA_atk-s05_13a1:2447_8	nāmako esa puriso”ti pucchi. “Jīvako nāmeso”ti. “Jīvakopi maratī”ti? “Jīvakopi marati,	2447	
PA_atk-s05_13a1:2447_9	ajīvakopi marati, nāmaṃ nāma paṇṇattimattaṃ, tvaṃ bālo maññe”ti. So taṃ kathaṃ sutvā	2447	
PA_atk-s05_13a1:2447_10	nāme majjhatto hutvā antonagaraṃ pāvisi.	24471	
PA_atk-s05_13a1:2448_0	Athekaṃ dāsiṃ bhatiṃ adadamānaṃ sāmikā dvāre nisīdāpetvā rajjuyā paharanti, tassā	2448	
PA_atk-s05_13a1:2448_1	ca “dhanapālī”ti nāmaṃ hoti. So antaravīthiyā gacchanto taṃ pothiyamānaṃ disvā “kasmā	2448	
PA_atk-s05_13a1:2448_2	imaṃ pothethā”ti pucchi. “Bhatiṃ dātuṃ na sakkotī”ti. “Kiṃ panassā nāma”nti? “Dhanapālī	2448	
PA_atk-s05_13a1:2448_3	nāmā”ti. Nāmena dhanapālī samānāpi bhatimattaṃ dātuṃ na sakkotīti dhanapāliyopi adhanapāliyopi	2448	
PA_atk-s05_13a1:2448_4	duggatā honti, nāmaṃ nāma paṇṇattimattaṃ, tvaṃ bālo maññeti. So nāme majjhattataro	2448	
PA_atk-s05_13a1:2448_5	hutvā nagarā nikkhamma maggaṃ paṭipanno antarāmagge maggamūḷhapurisaṃ disvā “ambho	2448	
PA_atk-s05_13a1:2448_6	kiṃ karonto vicarasī”ti pucchi. “Maggamūḷhomhi, sāmī”ti. “Kiṃ pana te nāma”nti? “Panthako	2448	
PA_atk-s05_13a1:2448_7	nāmā”ti. “Panthakopi maggamūḷho hotī”ti? “Panthakopi apanthakopi maggamūḷho hoti,	2448	
PA_atk-s05_13a1:2448_8	nāmaṃ nāma paṇṇattimattaṃ tvaṃ pana bālo maññeti”. So nāme atimajjhatto hutvā bodhisattassa	2448	
PA_atk-s05_13a1:2448_9	santikaṃ gantvā “kiṃ, tāta, nāmaṃ rocetvā āgatosī”ti vutte “ācariya, jīvakāpi nāma	2448	
PA_atk-s05_13a1:2448_10	maranti ajīvakāpi, dhanapāliyopi duggatā honti adhanapāliyopi, panthakāpi maggamūḷhā	24481	
PA_atk-s05_13a1:2448_11	honti apanthakāpi, nāmaṃ nāma paṇṇattimattaṃ, nāmena siddhi natthi, kammeneva siddhi.	24481	
PA_atk-s05_13a1:2448_12	Alaṃ mayhaṃ aññena nāmena, tadeva me nāmaṃ hotū”ti āha. Bodhisatto tena diṭṭhañca	24481	
PA_atk-s05_13a1:2448_13	katañca saṃsandetvā imaṃ gāthamāha –	24481	
PA_atk-s05_13a1:2450	“Jīvakañca mataṃ disvā, dhanapāliñca duggataṃ;	245	
PA_atk-s05_13a1:2451	Panthakañca vane mūḷhaṃ, pāpako punarāgato”ti.	245	
PA_atk-s05_13a1:2452	Tattha punarāgatoti imāni tīṇi kāraṇāni disvā puna āgato, ra-kāro sandhivasena vutto.	245	
PA_atk-s05_13a1:2453_0	Satthā imaṃ dhammadesanaṃ āharitvā “na, bhikkhave, idāneva, pubbepesa nāmasiddhikoyevā”ti	2453	
PA_atk-s05_13a1:2453_1	vatvā jātakaṃ samodhānesi – “tadā nāmasiddhiko idānipi nāmasiddhikoyeva, ācariyaparisā	2453	
PA_atk-s05_13a1:2453_2	buddhaparisā, ācariyo pana ahameva ahosi”nti.	2453	
PA_atk-s05_13a1:2454	Nāmasiddhijātakavaṇṇanā sattamā.	245	
PA_atk-s05_13a1:2456	[98] 8. Kūṭavāṇijajātakavaṇṇanā	245	
PA_atk-s05_13a1:2457_0	Sādhu kho paṇḍito nāmāti idaṃ satthā jetavane viharanto ekaṃ kūṭavāṇijaṃ ārabbha	2457	
PA_atk-s05_13a1:2457_1	kathesi. Sāvatthiyañhi dve janā ekato vaṇijjaṃ karontā bhaṇḍaṃ sakaṭenādāya janapadaṃ	2457	
PA_atk-s05_13a1:2457_2	gantvā laddhalābhā paccāgamiṃsu. Tesu kūṭavāṇijo cintesi “ayaṃ bahū divase dubbhojanena	2457	
PA_atk-s05_13a1:2457_3	dukkhaseyyāya kilanto, idāni attano ghare nānaggarasehi yāvadatthaṃ subhojanaṃ bhuñjitvā	2457	
PA_atk-s05_13a1:2457_4	ajīrakena marissati. Athāhaṃ imaṃ bhaṇḍaṃ tayo koṭṭhāse katvā ekaṃ tassa dārakānaṃ	2457	
PA_atk-s05_13a1:2457_5	dassāmi, dve koṭṭhāse attanā gahessāmī”ti. So “ajja bhājessāma, sve bhājessāmā”ti	2457	
PA_atk-s05_13a1:2457_6	bhaṇḍaṃ bhājetuṃ na icchi. Atha naṃ paṇḍitavāṇijo akāmakaṃ nippīḷetvā bhājāpetvā	2457	
PA_atk-s05_13a1:2457_7	vihāraṃ gantvā satthāraṃ vanditvā katapaṭisanthāro “atipapañco te kato, idhāgantvāpi	2457	
PA_atk-s05_13a1:2457_8	cirena buddhupaṭṭhānaṃ āgatosī”ti vutte taṃ pavattiṃ bhagavato ārocesi. Satthā “na	2457	
PA_atk-s05_13a1:2457_9	kho so, upāsaka, idāneva kūṭavāṇijo, pubbepi kūṭavāṇijoyeva. Idāni pana taṃ vañcetukāmo	2457	
PA_atk-s05_13a1:2457_10	jāto, pubbe paṇḍitepi vañcetuṃ ussahī”ti vatvā tena yācito atītaṃ āhari.	24571	
PA_atk-s05_13a1:2458_0	Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ vāṇijakule nibbatti,	2458	
PA_atk-s05_13a1:2458_1	nāmaggahaṇadivase cassa “paṇḍito”ti nāmaṃ akaṃsu. So vayappatto aññena vāṇijena saddhiṃ	2458	
PA_atk-s05_13a1:2458_2	ekato hutvā vaṇijjaṃ karoti, tassa “atipaṇḍito”ti nāmaṃ ahosi. Te bārāṇasito pañcahi	2458	
PA_atk-s05_13a1:2458_3	sakaṭasatehi bhaṇḍaṃ ādāya janapadaṃ gantvā vaṇijjaṃ katvā laddhalābhā puna bārāṇasiṃ	2458	
PA_atk-s05_13a1:2458_4	āgamiṃsu. Atha nesaṃ bhaṇḍabhājanakāle atipaṇḍito āha “mayā dve koṭṭhāsā laddhabbā”ti.	2458	
PA_atk-s05_13a1:2458_5	“Kiṃkāraṇā”ti? “Tvaṃ paṇḍito, ahaṃ atipaṇḍito. Paṇḍito ekaṃ laddhuṃ arahati, atipaṇḍito	2458	
PA_atk-s05_13a1:2458_6	dve”ti. “Nanu amhākaṃ dvinnaṃ bhaṇḍamūlakampi goṇādayopi samasamāyeva, tvaṃ kasmā	2458	
PA_atk-s05_13a1:2458_7	dve koṭṭhāse laddhuṃ arahasī”ti. “Atipaṇḍitabhāvenā”ti. Evaṃ te kathaṃ vaḍḍhetvā kalahaṃ akaṃsu.	2458	
PA_atk-s05_13a1:2459_0	Tato atipaṇḍito “attheko upāyo”ti cintetvā attano pitaraṃ ekasmiṃ susirarukkhe pavesetvā	2459	
PA_atk-s05_13a1:2459_1	“tvaṃ amhesu āgatesu ‘atipaṇḍito dve koṭṭhāse laddhuṃ arahatī’ti vadeyyāsī”ti vatvā	2459	
PA_atk-s05_13a1:2459_2	bodhisattaṃ upasaṅkamitvā “samma, mayhaṃ dvinnaṃ koṭṭhāsānaṃ yuttabhāvaṃ vā ayuttabhāvaṃ	2459	
PA_atk-s05_13a1:2459_3	vā esā rukkhadevatā jānāti, ehi, taṃ pucchissāmā”ti taṃ tattha netvā “ayye rukkhadevate,	2459	
PA_atk-s05_13a1:2459_4	amhākaṃ aṭṭaṃ pacchindā”ti āha. Athassa pitā saraṃ parivattetvā “tena hi kathethā”ti	2459	
PA_atk-s05_13a1:2459_5	āha. “Ayye, ayaṃ paṇḍito, ahaṃ atipaṇḍito. Amhehi ekato vohāro kato, tattha kena	2459	
PA_atk-s05_13a1:2459_6	kiṃ laddhabbanti. Paṇḍitena eko koṭṭhāso, atipaṇḍitena pana dve koṭṭhāsā laddhabbā”ti.	2459	
PA_atk-s05_13a1:2459_7	Bodhisatto evaṃ vinicchitaṃ aṭṭaṃ sutvā “idāni devatābhāvaṃ vā adevatābhāvaṃ vā jānissāmī”ti	2459	
PA_atk-s05_13a1:2459_8	palālaṃ āharitvā susiraṃ pūretvā aggiṃ adāsi, atipaṇḍitassa pitā jālāya phuṭṭhakāle	2459	
PA_atk-s05_13a1:2459_9	aḍḍhajjhāmena sarīrena upari āruyha sākhaṃ gahetvā olambanto bhūmiyaṃ patitvā imaṃ gāthamāha –	2459	
PA_atk-s05_13a1:2461	“Sādhu kho paṇḍito nāma, na tveva atipaṇḍito;	246	
PA_atk-s05_13a1:2462	Atipaṇḍitena puttena, manamhi upakūḷito”ti.	246	
PA_atk-s05_13a1:2463_0	Tattha sādhu kho paṇḍito nāmāti imasmiṃ loke paṇḍiccena samannāgato kāraṇākāraṇaññū	2463	
PA_atk-s05_13a1:2463_1	puggalo sādhu sobhano. Atipaṇḍitoti nāmamattena atipaṇḍito kūṭapuriso na tveva varaṃ.	2463	
PA_atk-s05_13a1:2463_2	Manamhi upakūḷitoti thokenamhi jhāmo, aḍḍhajjhāmakova muttoti attho. Te ubhopi majjhe	2463	
PA_atk-s05_13a1:2463_3	bhinditvā samaññeva koṭṭhāsaṃ gaṇhitvā yathākammaṃ gatā.	2463	
PA_atk-s05_13a1:2464	Satthā “pubbepi esa kūṭavāṇijoyevā”ti imaṃ atītaṃ āharitvā jātakaṃ samodhānesi – “tadā kūṭavāṇijo paccuppannepi kūṭavāṇijoyeva, paṇḍitavāṇijo pana ahameva ahosi”nti.	246	
PA_atk-s05_13a1:2465	Kūṭavāṇijajātakavaṇṇanā aṭṭhamā.	246	
PA_atk-s05_13a1:2467	[99] 9. Parosahassajātakavaṇṇanā	246	
PA_atk-s05_13a1:2468_0	Parosahassampi samāgatānanti idaṃ satthā jetavane viharanto puthujjanapucchāpañcakaṃ	2468	
PA_atk-s05_13a1:2468_1	ārabbha kathesi. Vatthu sarabhajātake āvi bhavissati. Ekasmiṃ pana samaye bhikkhū	2468	
PA_atk-s05_13a1:2468_2	dhammasabhāyaṃ sannipatitvā “āvuso, dasabalena saṃkhittena kathitaṃ dhammasenāpati	2468	
PA_atk-s05_13a1:2468_3	sāriputto vitthārena byākāsī”ti therassa guṇaṃ kathayamānā nisīdiṃsu. Satthā āgantvā	2468	
PA_atk-s05_13a1:2468_4	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	2468	
PA_atk-s05_13a1:2468_5	“na, bhikkhave, sāriputto idāneva mayā saṃkhittena bhāsitaṃ vitthārena byākaroti,	2468	
PA_atk-s05_13a1:2468_6	pubbepi byākāsiyevā”ti vatvā atītaṃ āhari.	2468	
PA_atk-s05_13a1:2469_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā	2469	
PA_atk-s05_13a1:2469_1	takkasilāyaṃ sabbasippāni uggaṇhitvā kāme pahāya isipabbajjaṃ pabbajitvā pañcābhiññā	2469	
PA_atk-s05_13a1:2469_2	aṭṭha samāpattiyo nibbattetvā himavante vihāsi. Parivāropissa pañca tāpasasatāni	2469	
PA_atk-s05_13a1:2469_3	ahesuṃ. Athassa jeṭṭhantevāsiko vassārattasamaye upaḍḍhaṃ isigaṇaṃ ādāya loṇambilasevanatthāya	2469	
PA_atk-s05_13a1:2469_4	manussapathaṃ agamāsi. Tadā bodhisattassa kālakiriyāsamayo jāto. Atha naṃ antevāsikā	2469	
PA_atk-s05_13a1:2469_5	“ācariya, kataro vo guṇo laddho”ti adhigamaṃ pucchiṃsu. So “natthi kiñcī”ti vatvā	2469	
PA_atk-s05_13a1:2469_6	ābhassarabrahmaloke nibbatti. Bodhisattā hi arūpasamāpattilābhino hutvāpi abhabbaṭṭhānattā	2469	
PA_atk-s05_13a1:2469_7	āruppe na nibbattanti. Antevāsikā “ācariyassa adhigamo natthī”ti āḷāhane sakkāraṃ na kariṃsu.	2469	
PA_atk-s05_13a1:2470_0	Jeṭṭhantevāsiko āgantvā “kahaṃ ācariyo”ti pucchitvā “kālakato”ti sutvā “api ācariyaṃ	2470	
PA_atk-s05_13a1:2470_1	adhigamaṃ pucchitthā”ti āha. “Āma, pucchimhā”ti. “Kiṃ kathesī”ti? “Natthi kiñcīti	2470	
PA_atk-s05_13a1:2470_2	tena vuttaṃ, athassa amhehi sakkāro na kato”ti āhaṃsu. Jeṭṭhantevāsiko “tumhe ācariyassa	2470	
PA_atk-s05_13a1:2470_3	vacanatthaṃ na jānātha, ākiñcaññāyatanasamāpattilābhī ācariyo”ti āha. Te tasmiṃ punappunaṃ	2470	
PA_atk-s05_13a1:2470_4	kathentepi na saddahiṃsu. Bodhisatto taṃ kāraṇaṃ ñatvā “andhabālā mama jeṭṭhantevāsikassa	2470	
PA_atk-s05_13a1:2470_5	vacanaṃ na saddahanti. Imaṃ tesaṃ kāraṇaṃ pākaṭaṃ karissāmī”ti brahmalokā āgantvā	2470	
PA_atk-s05_13a1:2470_6	assamapadamatthake mahantenānubhāvena ākāse ṭhatvā jeṭṭhantevāsikassa paññānubhāvaṃ	2470	
PA_atk-s05_13a1:2470_7	vaṇṇento imaṃ gāthamāha –	2470	
PA_atk-s05_13a1:2472	“Parosahassampi samāgatānaṃ, kandeyyuṃ te vassasataṃ apaññā;	247	
PA_atk-s05_13a1:2473	Ekova seyyo puriso sapañño, yo bhāsitassa vijānāti attha”nti.	247	
PA_atk-s05_13a1:2474_0	Tattha parosahassampīti atirekasahassampi. Samāgatānanti sannipatitānaṃ bhāsitassa	2474	
PA_atk-s05_13a1:2474_1	atthaṃ jānituṃ asakkontānaṃ bālānaṃ. Kandeyyuṃ te vassasataṃ apaññāti te evaṃ samāgatā	2474	
PA_atk-s05_13a1:2474_2	apaññā ime bālatāpasā viya vassasatampi vassasahassampi rodeyyuṃ parideveyyuṃ, rodamānāpi	2474	
PA_atk-s05_13a1:2474_3	pana atthaṃ vā kāraṇaṃ vā neva jāneyyunti dīpeti. Ekova seyyo puriso sapaññoti evarūpānaṃ	2474	
PA_atk-s05_13a1:2474_4	bālānaṃ parosahassatopi eko paṇḍitapurisova seyyo varataroti attho. Kīdiso sapaññoti?	2474	
PA_atk-s05_13a1:2474_5	Yo bhāsitassa vijānāti atthaṃ ayaṃ jeṭṭhantevāsiko viyāti.	2474	
PA_atk-s05_13a1:2475	Evaṃ mahāsatto ākāse ṭhitova dhammaṃ desetvā tāpasagaṇaṃ bujjhāpetvā brahmalokameva gato. Tepi tāpasā jīvitapariyosāne brahmalokaparāyaṇā ahesuṃ.	247	
PA_atk-s05_13a1:2476	Satthā imaṃ dhammadesanaṃ āharitvā jātakaṃ samodhānesi – “tadā jeṭṭhantevāsiko sāriputto ahosi, mahābrahmā pana ahameva ahosi”nti.	247	
PA_atk-s05_13a1:2477	Parosahassajātakavaṇṇanā navamā.	247	
PA_atk-s05_13a1:2479	[100] 10. Asātarūpajātakavaṇṇanā	247	
PA_atk-s05_13a1:2480_0	Asātaṃ sātarūpenāti idaṃ satthā kuṇḍiyanagaraṃ upanissāya kuṇḍadhānavane viharanto	2480	
PA_atk-s05_13a1:2480_1	koliyarājadhītaraṃ suppavāsaṃ upāsikaṃ ārabbha kathesi. Sā hi tasmiṃ samaye satta	2480	
PA_atk-s05_13a1:2480_2	vassāni kucchinā gabbhaṃ pariharitvā sattāhaṃ mūḷhagabbhā ahosi, adhimattā vedanā	2480	
PA_atk-s05_13a1:2480_3	pavattiṃsu. Sā evaṃ adhimattavedanābhibhūtāpi “sammāsambuddho vata so bhagavā, yo	2480	
PA_atk-s05_13a1:2480_4	evarūpassa dukkhassa pahānāya dhammaṃ deseti. Suppaṭipanno vata tassa bhagavato sāvakasaṅgho,	2480	
PA_atk-s05_13a1:2480_5	yo evarūpassa dukkhassa pahānāya paṭipanno. Susukhaṃ vata nibbānaṃ, yattheva rūpaṃ	2480	
PA_atk-s05_13a1:2480_6	dukkhaṃ natthī”ti imehi tīhi vitakkehi adhivāsesi. Sā sāmikaṃ pakkosetvā tañca attano	2480	
PA_atk-s05_13a1:2480_7	pavattiṃ vandanasāsanañca ārocetuṃ satthu santikaṃ pesesi. Satthā vandanasāsanaṃ	2480	
PA_atk-s05_13a1:2480_8	sutvāva “sukhinī hotu suppavāsā koliyadhītā, sukhinī arogā arogaṃ puttaṃ vijāyatū”ti	2480	
PA_atk-s05_13a1:2480_9	āha. Saha vacaneneva pana bhagavato suppavāsā koliyadhītā sukhinī arogā arogaṃ puttaṃ	2480	
PA_atk-s05_13a1:2480_10	vijāyi. Athassā sāmiko gehaṃ gantvā taṃ vijātaṃ disvā “acchariyaṃ vata, bho”ti ativiya	24801	
PA_atk-s05_13a1:2480_11	tathāgatassa ānubhāvena acchariyabbhutacittajāto ahosi.	24801	
PA_atk-s05_13a1:2481_0	Suppavāsāpi puttaṃ vijāyitvā sattāhaṃ buddhappamukhassa saṅghassa dānaṃ dātukāmā	2481	
PA_atk-s05_13a1:2481_1	puna nimantanatthāya taṃ pesesi. Tena kho pana samayena mahāmoggallānassa upaṭṭhākena	2481	
PA_atk-s05_13a1:2481_2	buddhappamukho saṅgho nimantito hoti. Satthā suppavāsāya dānassa okāsadānatthāya	2481	
PA_atk-s05_13a1:2481_3	theraṃ tassa santikaṃ pesetvā taṃ saññāpetvā sattāhaṃ tassā dānaṃ paṭiggahesi saddhiṃ	2481	
PA_atk-s05_13a1:2481_4	bhikkhusaṅghena. Sattame pana divase suppavāsā puttaṃ sīvalikumāraṃ maṇḍetvā satthārañceva	2481	
PA_atk-s05_13a1:2481_5	bhikkhusaṅghañca vandāpesi. Tasmiṃ paṭipāṭiyā sāriputtattherassa santikaṃ nīte thero	2481	
PA_atk-s05_13a1:2481_6	tena saddhiṃ “kacci te, sīvali, khamanīya”nti paṭisanthāramakāsi. So “kuto me, bhante,	2481	
PA_atk-s05_13a1:2481_7	sukhaṃ, svāhaṃ satta vassāni lohitakumbhiyaṃ vasi”nti therena saddhiṃ evarūpaṃ kathaṃ	2481	
PA_atk-s05_13a1:2481_8	kathesi. Suppāvāsā tassa vacanaṃ sutvā “sattāhajāto me putto anubuddhena dhammasenāpatinā	2481	
PA_atk-s05_13a1:2481_9	saddhiṃ mantetī”ti somanassappattā ahosi. Satthā “api nu suppavāse aññepi evarūpe	2481	
PA_atk-s05_13a1:2481_10	putte icchasī”ti āha. “Sace, bhante, evarūpe aññe satta putte labheyyaṃ, iccheyyamevāha”nti.	24811	
PA_atk-s05_13a1:2481_11	Satthā udānaṃ udānetvā anumodanaṃ katvā pakkāmi. Sīvalikumāropi kho sattavassikakāleyeva	24811	
PA_atk-s05_13a1:2481_12	sāsane uraṃ datvā pabbajitvā paripuṇṇavasso upasampadaṃ labhitvā puññavā lābhaggappatto	24811	
PA_atk-s05_13a1:2481_13	hutvā pathaviṃ unnādetvā arahattaṃ patvā puññavantānaṃ antare etadaggaṭṭhānaṃ pāpuṇi.	24811	
PA_atk-s05_13a1:2482_0	Athekadivasaṃ bhikkhū dhammasabhāyaṃ sannipatitvā “āvuso, sīvalitthero nāma evarūpo	2482	
PA_atk-s05_13a1:2482_1	mahāpuñño patthitapatthano pacchimabhavikasatto satta vassāni lohitakumbhiyaṃ vasitvā	2482	
PA_atk-s05_13a1:2482_2	sattāhaṃ mūḷhagabbhabhāvaṃ āpajji, aho mātāputtā mahantaṃ dukkhaṃ anubhaviṃsu, kiṃ	2482	
PA_atk-s05_13a1:2482_3	nu kho kammaṃ akaṃsū”ti kathaṃ samuṭṭhāpesuṃ. Satthā tatthāgantvā “kāya nuttha, bhikkhave,	2482	
PA_atk-s05_13a1:2482_4	etarahi kathāya sannisinnā”ti pucchitvā “imāya nāmā”ti vutte “bhikkhave, sīvalino	2482	
PA_atk-s05_13a1:2482_5	mahāpuññatova satta vassāni lohitakumbhiyaṃ nivāso ca sattāhaṃ mūḷhagabbhabhāvappatti	2482	
PA_atk-s05_13a1:2482_6	ca attanā katakammamūlakāva, suppavāsāyapi satta vassāni kucchinā gabbhapariharaṇadukkhañca	2482	
PA_atk-s05_13a1:2482_7	sattāhaṃ mūḷhagabbhadukkhañca attanā katakammamūlakamevā”ti vatvā tehi yācito atītaṃ āhari.	2482	
PA_atk-s05_13a1:2483_0	Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ	2483	
PA_atk-s05_13a1:2483_1	paṭisandhiṃ gaṇhitvā vayappatto takkasilāyaṃ sabbasippāni uggaṇhitvā pitu accayena	2483	
PA_atk-s05_13a1:2483_2	rajjaṃ patvā dhammena rajjaṃ kāresi. Tasmiṃ samaye kosalamahārājā mahantena balenāgantvā	2483	
PA_atk-s05_13a1:2483_3	bārāṇasiṃ gahetvā rājānaṃ māretvā tasseva aggamahesiṃ attano aggamahesiṃ akāsi. Bārāṇasirañño	2483	
PA_atk-s05_13a1:2483_4	pana putto pitu maraṇakāle niddhamanadvārena palāyitvā balaṃ saṃharitvā bārāṇasiṃ	2483	
PA_atk-s05_13a1:2483_5	āgantvā avidūre nisīditvā tassa rañño paṇṇaṃ pesesi “rajjaṃ vā detu yuddhaṃ vā”ti.	2483	
PA_atk-s05_13a1:2483_6	So “yuddhaṃ demī”ti paṭipaṇṇaṃ pesesi. Rājakumārassa pana mātā taṃ sāsanaṃ sutvā	2483	
PA_atk-s05_13a1:2483_7	“yuddhena kammaṃ natthi, sabbadisāsu sañcāraṃ pacchinditvā bārāṇasinagaraṃ parivāretu,	2483	
PA_atk-s05_13a1:2483_8	tato dārūdakabhattaparikkhayena kilantamanussaṃ nagaraṃ vināva yuddhena gaṇhissasī”ti	2483	
PA_atk-s05_13a1:2483_9	paṇṇaṃ pesesi. So mātu sāsanaṃ sutvā satta divasāni sañcāraṃ pacchinditvā nagaraṃ	2483	
PA_atk-s05_13a1:2483_10	rundhi, nāgarā sañcāraṃ alabhamānā sattame divase tassa rañño sīsaṃ gahetvā kumārassa	24831	
PA_atk-s05_13a1:2483_11	adaṃsu. Kumāro pana nagaraṃ pavisitvā rajjaṃ gahetvā jīvitapariyosāne yathākammaṃ gato.	24831	
PA_atk-s05_13a1:2484_0	So etarahi satta divasāni sañcāraṃ pacchinditvā nagaraṃ rundhitvā gahitakammanissandena	2484	
PA_atk-s05_13a1:2484_1	satta vassāni lohitakumbhiyaṃ vasitvā sattāhaṃ mūḷhagabbhabhāvaṃ āpajji. Yaṃ pana	2484	
PA_atk-s05_13a1:2484_2	so padumuttarassa bhagavato pādamūle “lābhīnaṃ aggo bhaveyya”nti mahādānaṃ datvā	2484	
PA_atk-s05_13a1:2484_3	patthanaṃ akāsi, yañca vipassibuddhakāle nāgarehi saddhiṃ sahassagghanakaṃ guḷadadhiṃ	2484	
PA_atk-s05_13a1:2484_4	datvā patthanamakāsi, tassānubhāvena lābhīnaṃ aggo jāto. Suppavāsāpi “nagaraṃ rundhitvā	2484	
PA_atk-s05_13a1:2484_5	gaṇha, tātā”ti pesitabhāvena satta vassāni kucchinā gabbhaṃ pariharitvā sattāhaṃ mūḷhagabbhā jātā.	2484	
PA_atk-s05_13a1:2485	Satthā imaṃ atītaṃ āharitvā abhisambuddho hutvā imaṃ gāthamāha –	248	
PA_atk-s05_13a1:2487	“Asātaṃ sātarūpena, piyarūpena appiyaṃ;	248	
PA_atk-s05_13a1:2488	Dukkhaṃ sukhassa rūpena, pamattamativattatī”ti.	248	
PA_atk-s05_13a1:2489_0	Tattha asātaṃ sātarūpenāti amadhurameva madhurapatirūpakena. Pamattamativattatīti	2489	
PA_atk-s05_13a1:2489_1	asātaṃ appiyaṃ dukkhanti etaṃ tividhampi etena sātarūpādinā ākārena sativippavāsavasena	2489	
PA_atk-s05_13a1:2489_2	pamattaṃ puggalaṃ ativattati abhibhavati ajjhottharatīti attho. Idaṃ bhagavatā yañca	2489	
PA_atk-s05_13a1:2489_3	te mātāputtā iminā gabbhapariharaṇagabbhavāsasaṅkhātena asātādinā pubbe nagararundhanasātādipatirūpakena	2489	
PA_atk-s05_13a1:2489_4	ajjhotthaṭā, yañca idāni sā upāsikā punapi sattakkhattuṃ evarūpaṃ asātaṃ appiyaṃ	2489	
PA_atk-s05_13a1:2489_5	dukkhaṃ pemavatthubhūtena puttasaṅkhātena sātādipatirūpakena ajjhotthaṭā hutvā tathā	2489	
PA_atk-s05_13a1:2489_6	avaca, taṃ sabbampi sandhāya vuttanti veditabbaṃ.	2489	
PA_atk-s05_13a1:2490	Satthā imaṃ dhammadesanaṃ āharitvā jātakaṃ samodhānesi – “tadā nagaraṃ rundhitvā rajjappattakumāro sīvali ahosi, mātā suppavāsā, pitā pana bārāṇasirājā ahameva ahosi”nti.	249	
PA_atk-s05_13a1:2491	Asātarūpajātakavaṇṇanā dasamā.	249	
PA_atk-s05_13a1:2492	Littavaggo dasamo.	249	
PA_atk-s05_13a1:2493	Tassuddānaṃ –	249	
PA_atk-s05_13a1:2494	Littatejaṃ mahāsāraṃ, vissāsa lomahaṃsanaṃ;	249	
PA_atk-s05_13a1:2495	Sudassana telapattaṃ, nāmasiddhi kūṭavāṇijaṃ;	249	
PA_atk-s05_13a1:2496	Parosahassa asātarūpanti.	249	
PA_atk-s05_13a1:2497	Majjhimapaṇṇāsako niṭṭhito.	249	
PA_atk-s05_13a1:2498	11. Parosatavaggo	249	
PA_atk-s05_13a1:2500	[101] 1. Parosatajātakavaṇṇanā	250	
PA_atk-s05_13a1:2502	“Parosatañcepi samāgatānaṃ, jhāyeyyuṃ te vassasataṃ apaññā;	250	
PA_atk-s05_13a1:2503	Ekova seyyo puriso sapañño, yo bhāsitassa vijānāti attha”nti. –	250	
PA_atk-s05_13a1:2504_0	Idaṃ jātakaṃ vatthuto ca veyyākaraṇato ca samodhānato ca parosahassajātakasadisameva.	2504	
PA_atk-s05_13a1:2504_1	Kevalañhettha “jhāyeyyu”nti padamattameva viseso. Tassattho – vassasatampi apaññā	2504	
PA_atk-s05_13a1:2504_2	jhāyeyyuṃ olokeyyuṃ upadhāreyyuṃ, evaṃ olokentāpi pana atthaṃ vā kāraṇaṃ vā na passanti,	2504	
PA_atk-s05_13a1:2504_3	tasmā yo bhāsitassa atthaṃ jānāti, so ekova sapañño seyyoti.	2504	
PA_atk-s05_13a1:2505	Parosatajātakavaṇṇanā paṭhamā.	250	
PA_atk-s05_13a1:2507	[102] 2. Paṇṇikajātakavaṇṇanā	250	
PA_atk-s05_13a1:2508_0	Yo dukkhaphuṭṭhāya bhaveyya tāṇanti idaṃ satthā jetavane viharanto ekaṃ paṇṇikaṃ	2508	
PA_atk-s05_13a1:2508_1	upāsakaṃ ārabbha kathesi. So kira sāvatthivāsī upāsako nānappakārāni mūlapaṇṇādīni	2508	
PA_atk-s05_13a1:2508_2	ceva lābukumbhaṇḍādīni ca vikkiṇitvā jīvikaṃ kappeti. Tassekā dhītā abhirūpā pāsādikā	2508	
PA_atk-s05_13a1:2508_3	ācārasīlasampannā hirottappasamannāgatā kevalaṃ niccappahasitamukhā. Tassā samānakulesu	2508	
PA_atk-s05_13a1:2508_4	vāreyyatthāya āgatesu so cintesi “imissā vāreyyaṃ vattati, ayañca niccappahasitamukhā.	2508	
PA_atk-s05_13a1:2508_5	Kumārikādhamme pana asati kumārikāya parakulaṃ gatāya mātāpitūnaṃ garahā hoti, ‘atthi	2508	
PA_atk-s05_13a1:2508_6	nu kho imissā kumārikādhammo, natthī’ti vīmaṃsissāmi na”nti. So ekadivasaṃ dhītaraṃ	2508	
PA_atk-s05_13a1:2508_7	pacchiṃ gāhāpetvā paṇṇatthāya araññaṃ gantvā vīmaṃsanavasena kilesasannissito viya	2508	
PA_atk-s05_13a1:2508_8	hutvā rahassakathaṃ kathetvā taṃ hatthe gaṇhi. Sā gahitamattāva rodantī kandantī	2508	
PA_atk-s05_13a1:2508_9	“ayuttametaṃ, tāta, udakato aggipātubhāvasadisaṃ, mā evarūpaṃ karothā”ti āha. “Amma,	2508	
PA_atk-s05_13a1:2508_10	mayā vīmaṃsanatthāya tvaṃ hatthe gahitā, na ca kilesavasena. Vadehi, atthi dāni te	25081	
PA_atk-s05_13a1:2508_11	kumārikādhammo”ti. “Āma, tāta, atthi. Mayā hi lobhavasena na koci puriso olokitapubbo”ti.	25081	
PA_atk-s05_13a1:2508_12	So dhītaraṃ assāsetvā gharaṃ netvā maṅgalaṃ katvā parakulaṃ pesetvā “satthāraṃ vandissāmī”ti	25081	
PA_atk-s05_13a1:2508_13	gandhamālādihattho jetavanaṃ gantvā satthāraṃ vanditvā pūjetvā ekamantaṃ nisīdi,	25081	
PA_atk-s05_13a1:2508_14	“cirassamāgatosī”ti ca vutte tamatthaṃ bhagavato ārocesi. Satthā “upāsaka, kumārikā	25081	
PA_atk-s05_13a1:2508_15	ciraṃ paṭṭhāya ācārasīlasampannāva, tvaṃ pana na idāneva evaṃ vīmaṃsasi, pubbepi	25081	
PA_atk-s05_13a1:2508_16	vīmaṃsiyevā”ti vatvā tena yācito atītaṃ āhari.	25081	
PA_atk-s05_13a1:2509_0	Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā	2509	
PA_atk-s05_13a1:2509_1	nibbatti. Atheko bārāṇasiyaṃ paṇṇikaupāsakoti atītavatthu paccuppannasadisameva.	2509	
PA_atk-s05_13a1:2509_2	Tena pana sā vīmaṃsanatthāya hatthe gahitamattā paridevamānā imaṃ gāthamāha –	2509	
PA_atk-s05_13a1:2511	“Yo dukkhaphuṭṭhāya bhaveyya tāṇaṃ, so me pitā dubbhi vane karoti;	251	
PA_atk-s05_13a1:2512	Sā kassa kandāmi vanassa majjhe, yo tāyitā so sahasaṃ karotī”ti.	251	
PA_atk-s05_13a1:2513_0	Tattha yo dukkhaphuṭṭhāya bhaveyya tāṇanti kāyikacetasikehi dukkhehi phuṭṭhāya tāyitā	2513	
PA_atk-s05_13a1:2513_1	paritāyitā patiṭṭhā bhaveyya. So me pitā dubbhi vane karotīti so mayhaṃ dukkhaparitāyako	2513	
PA_atk-s05_13a1:2513_2	pitāva imasmiṃ vane evarūpaṃ mittadubbhi kammaṃ karoti, attano jātāya dhītari vītikkamaṃ	2513	
PA_atk-s05_13a1:2513_3	kātuṃ maññatīti attho. Sā kassa kandāmīti kassa rodāmi, ko me patiṭṭhā bhavissatīti	2513	
PA_atk-s05_13a1:2513_4	dīpeti. Yo tāyitā so sahasaṃ karotīti yo mayhaṃ tāyitā rakkhitā avassayo bhavituṃ	2513	
PA_atk-s05_13a1:2513_5	arahati, so pitāyeva sāhasikakammaṃ karotīti attho.	2513	
PA_atk-s05_13a1:2514	Atha naṃ pitā assāsetvā “amma, rakkhitattāsī”ti pucchi. “Āma, tāta rakkhito me attā”ti. So taṃ gharaṃ netvā maṇḍetvā maṅgalaṃ katvā parakulaṃ pesesi.	251	
PA_atk-s05_13a1:2515	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne upāsako sotāpattiphale patiṭṭhahi.	251	
PA_atk-s05_13a1:2516	Tadā pitā etarahi pitāva, dhītā ca etarahi dhītāva, taṃ kāraṇaṃ paccakkhato diṭṭharukkhadevatā pana ahameva ahosinti.	251	
PA_atk-s05_13a1:2517	Paṇṇikajātakavaṇṇanā dutiyā.	251	
PA_atk-s05_13a1:2519	[103] 3. Verijātakavaṇṇanā	251	
PA_atk-s05_13a1:2520_0	Yattha verī nivisatīti idaṃ satthā jetavane viharanto anāthapiṇḍikaṃ ārabbha kathesi.	2520	
PA_atk-s05_13a1:2520_1	Anāthapiṇḍiko kira bhogagāmaṃ gantvā āgacchanto antarāmagge core disvā “antarāmagge	2520	
PA_atk-s05_13a1:2520_2	vasituṃ na yuttaṃ, sāvatthimeva gamissāmī”ti vegena goṇe pājetvā sāvatthimeva āgantvā	2520	
PA_atk-s05_13a1:2520_3	punadivase vihāraṃ gato satthu etamatthaṃ ārocesi. Satthā “pubbepi gahapati paṇḍitā	2520	
PA_atk-s05_13a1:2520_4	antarāmagge core disvā antarā avilambamānā attano vasanaṭṭhānameva gamiṃsū”ti vatvā	2520	
PA_atk-s05_13a1:2520_5	tena yācito atītaṃ āhari.	2520	
PA_atk-s05_13a1:2521_0	Atīte bārāṇasiyaṃ brahmadatte rajjaṃ kārente bodhisatto mahāvibhavo seṭṭhi hutvā	2521	
PA_atk-s05_13a1:2521_1	ekaṃ gāmakaṃ nimantanaṃ bhuñjanatthāya gantvā paccāgacchanto antarāmagge core disvā	2521	
PA_atk-s05_13a1:2521_2	antarāmagge avasitvāva vegena goṇe pājento attano gehameva āgantvā nānaggarasehi	2521	
PA_atk-s05_13a1:2521_3	bhuñjitvā mahāsayane nisinno “corānaṃ hatthato muccitvā nibbhayaṭṭhānaṃ attano gehaṃ	2521	
PA_atk-s05_13a1:2521_4	āgatomhī”ti udānavasena imaṃ gāthamāha –	2521	
PA_atk-s05_13a1:2523	“Yattha verī nivisati, na vase tattha paṇḍito;	252	
PA_atk-s05_13a1:2524	Ekarattaṃ dirattaṃ vā, dukkhaṃ vasati verisū”ti.	252	
PA_atk-s05_13a1:2525_0	Tattha verīti veracetanāsamaṅgipuggalo. Nivisatīti patiṭṭhāti. Na vase tattha paṇḍitoti	2525	
PA_atk-s05_13a1:2525_1	so verīpuggalo yasmiṃ ṭhāne patiṭṭhito hutvā vasati, tattha paṇḍito paṇḍiccena samannāgato	2525	
PA_atk-s05_13a1:2525_2	na vaseyya. Kiṃkāraṇā? Ekarattaṃ dirattaṃ vā, dukkhaṃ vasati verisūti, verīnañhi	2525	
PA_atk-s05_13a1:2525_3	antare vasanto ekāhampi dvīhampi dukkhameva vasatīti attho.	2525	
PA_atk-s05_13a1:2526	Evaṃ mahāsatto udānaṃ udānetvā dānādīni puññāni katvā yathākammaṃ gato.	252	
PA_atk-s05_13a1:2527	Satthā imaṃ dhammadesanaṃ āharitvā jātakaṃ samodhānesi – “tadā ahameva bārāṇasiseṭṭhi ahosi”nti.	252	
PA_atk-s05_13a1:2528	Verijātakavaṇṇanā tatiyā.	252	
PA_atk-s05_13a1:2530	[104] 4. Mittavindakajātakavaṇṇanā	253	
PA_atk-s05_13a1:2531_0	Catubbhi aṭṭhajjhagamāti idaṃ satthā jetavane viharanto ekaṃ dubbacabhikkhuṃ ārabbha	2531	
PA_atk-s05_13a1:2531_1	kathesi. Vatthu heṭṭhā mittavindakajātake vuttanayena vitthāretabbaṃ. Idaṃ pana jātakaṃ	2531	
PA_atk-s05_13a1:2531_2	kassapabuddhakālikaṃ. Tasmiñhi kāle uracakkaṃ ukkhipitvā niraye paccamāno eko nerayikasatto	2531	
PA_atk-s05_13a1:2531_3	“bhante, kiṃ nu kho pāpakammaṃ akāsi”nti bodhisattaṃ pucchi. Bodhisatto “tayā idañcidañca	2531	
PA_atk-s05_13a1:2531_4	pāpakammaṃ kata”nti vatvā imaṃ gāthamāha –	2531	
PA_atk-s05_13a1:2533	“Catubbhi aṭṭhajjhagamā, aṭṭhāhipi ca soḷasa;	253	
PA_atk-s05_13a1:2534	Soḷasāhi ca bāttiṃsa, atricchaṃ cakkamāsado;	253	
PA_atk-s05_13a1:2535	Icchāhatassa posassa, cakkaṃ bhamati matthake”ti.	253	
PA_atk-s05_13a1:2536_0	Tattha catubbhi aṭṭhajjhagamāti samuddantare catasso vimānapetiyo labhitvā tāhi asantuṭṭho	2536	
PA_atk-s05_13a1:2536_1	atricchatāya parato gantvā aparā aṭṭha adhigatosīti attho. Sesapadadvayepi eseva	2536	
PA_atk-s05_13a1:2536_2	nayo. Atricchaṃ cakkamāsadoti evaṃ sakalābhena asantuṭṭho atra atra icchanto parato	2536	
PA_atk-s05_13a1:2536_3	parato lābhaṃ patthento idāni cakkamāsado idaṃ uracakkaṃ pattosi. Tassa te evaṃ icchāhatassa	2536	
PA_atk-s05_13a1:2536_4	posassa taṇhāya hatassa upahatassa tava cakkaṃ bhamati matthake. Pāsāṇacakkaṃ, ayacakkanti	2536	
PA_atk-s05_13a1:2536_5	imesu dvīsu khuradhāraṃ ayacakkaṃ tassa matthake punappunaṃ patanavasena bhamantaṃ	2536	
PA_atk-s05_13a1:2536_6	disvā evamāha. Vatvā ca pana attano devalokameva gato. Sopi nerayikasatto attano	2536	
PA_atk-s05_13a1:2536_7	pāpe khīṇe yathākammaṃ gato.	2536	
PA_atk-s05_13a1:2537	Satthā imaṃ dhammadesanaṃ āharitvā jātakaṃ samodhānesi – “tadā mittavindako dubbacabhikkhu ahosi, devaputto pana ahameva ahosi”nti.	253	
PA_atk-s05_13a1:2538	Mittavindakajātakavaṇṇanā catutthā.	253	
PA_atk-s05_13a1:2540	[105] 5. Dubbalakaṭṭhajātakavaṇṇanā	254	
PA_atk-s05_13a1:2541_0	Bahumpetaṃ vane kaṭṭhanti idaṃ satthā jetavane viharanto ekaṃ uttasitabhikkhuṃ ārabbha	2541	
PA_atk-s05_13a1:2541_1	kathesi. So kira sāvatthivāsī eko kulaputto satthu dhammadesanaṃ sutvā pabbajitvā	2541	
PA_atk-s05_13a1:2541_2	maraṇabhīruko ahosi, rattiṭṭhānadivāṭṭhānesu vātassa vā vījantassa sukkhadaṇḍakassa	2541	
PA_atk-s05_13a1:2541_3	vā patantassa pakkhicatuppadānaṃ vā saddaṃ sutvā maraṇabhayatajjito mahāravaṃ ravanto	2541	
PA_atk-s05_13a1:2541_4	palāyati. Tassa hi “maritabbaṃ mayā”ti satimattampi natthi. Sace hi so “ahaṃ marissāmī”ti	2541	
PA_atk-s05_13a1:2541_5	jāneyya, na maraṇaṃ bhāyeyya. Maraṇassatikammaṭṭhānassa pana tassa abhāvitattāva	2541	
PA_atk-s05_13a1:2541_6	bhāyati. Tassa so maraṇabhīrukabhāvo bhikkhusaṅghe pākaṭo jāto.	2541	
PA_atk-s05_13a1:2542_0	Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso, asuko nāma bhikkhu	2542	
PA_atk-s05_13a1:2542_1	maraṇabhīruko maraṇaṃ bhāyati, bhikkhunā nāma ‘avassaṃ mayā maritabba’nti maraṇassatikammaṭṭhānaṃ	2542	
PA_atk-s05_13a1:2542_2	bhāvetuṃ vaṭṭatī”ti. Satthā āgantvā “kāya nuttha, bhikkhave, etarahi kathāya sannisinnā”ti	2542	
PA_atk-s05_13a1:2542_3	pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ maraṇabhīruko”ti	2542	
PA_atk-s05_13a1:2542_4	pucchitvā “saccaṃ, bhante”ti vutte “bhikkhave, mā etassa bhikkhuno anattamanā hotha,	2542	
PA_atk-s05_13a1:2542_5	nāyaṃ idāneva maraṇabhīruko, pubbepi maraṇabhīrukoyevā”ti vatvā atītaṃ āhari.	2542	
PA_atk-s05_13a1:2543_0	Atīte bārāṇasiyaṃ brahmadatte rajjaṃ kārente bodhisatto himavante rukkhadevatā hutvā	2543	
PA_atk-s05_13a1:2543_1	nibbatti. Tasmiṃ kāle bārāṇasirājā attano maṅgalahatthiṃ āneñjakāraṇaṃ sikkhāpetuṃ	2543	
PA_atk-s05_13a1:2543_2	hatthācariyānaṃ adāsi. Taṃ āḷāne niccalaṃ bandhitvā tomarahatthā manussā parivāretvā	2543	
PA_atk-s05_13a1:2543_3	āneñjakāraṇaṃ kārenti. So taṃ kāraṇaṃ kāriyamāno vedanaṃ adhivāsetuṃ asakkonto āḷānaṃ	2543	
PA_atk-s05_13a1:2543_4	bhinditvā manusse palāpetvā himavantaṃ pāvisi. Manussā taṃ gahetuṃ asakkontā nivattiṃsu.	2543	
PA_atk-s05_13a1:2543_5	So tattha maraṇabhīruko ahosi, vātasaddāni sutvā kampamāno maraṇabhayatajjito soṇḍaṃ	2543	
PA_atk-s05_13a1:2543_6	vidhunitvā vegena palāyati, āḷāne bandhitvā āneñjakāraṇaṃ karaṇakālo viyassa hoti,	2543	
PA_atk-s05_13a1:2543_7	kāyassādaṃ vā cittassādaṃ vā alabhanto kampamāno vicarati.	2543	
PA_atk-s05_13a1:2544	Rukkhadevatā taṃ disvā khandhaviṭape ṭhatvā imaṃ gāthamāha –	254	
PA_atk-s05_13a1:2546	“Bahumpetaṃ vane kaṭṭhaṃ, vāto bhañjati dubbalaṃ;	254	
PA_atk-s05_13a1:2547	Tassa ce bhāyasi nāga, kiso nūna bhavissasī”ti.	254	
PA_atk-s05_13a1:2548_0	Tatthāyaṃ piṇḍattho – yaṃ etaṃ dubbalaṃ kaṭṭhaṃ puratthimādibhedo vāto bhañjati,	2548	
PA_atk-s05_13a1:2548_1	taṃ imasmiṃ vane bahuṃ sulabhaṃ, tattha tattha saṃvijjati. Sace tvaṃ tassa bhāyasi,	2548	
PA_atk-s05_13a1:2548_2	evaṃ sante niccaṃ bhīto maṃsalohitakkhayaṃ patvā kiso nūna bhavissasi, imasmiṃ pana	2548	
PA_atk-s05_13a1:2548_3	vane tava bhayaṃ nāma natthi, tasmā ito paṭṭhāya mā bhāyīti.	2548	
PA_atk-s05_13a1:2549	Evaṃ devatā tassa ovādaṃ adāsi, sopi tato paṭṭhāya nibbhayo ahosi.	254	
PA_atk-s05_13a1:2550_0	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2550	
PA_atk-s05_13a1:2550_1	so bhikkhu sotāpattiphale patiṭṭhahi. “Tadā nāgo ayaṃ bhikkhu ahosi, rukkhadevatā	2550	
PA_atk-s05_13a1:2550_2	pana ahameva ahosi”nti.	2550	
PA_atk-s05_13a1:2551	Dubbalakaṭṭhajātakavaṇṇanā pañcamā.	255	
PA_atk-s05_13a1:2553	[106] 6. Udañcanījātakavaṇṇanā	255	
PA_atk-s05_13a1:2554_0	Sukhaṃ vata maṃ jīvantanti idaṃ satthā jetavane viharanto thullakumārikāpalobhanaṃ	2554	
PA_atk-s05_13a1:2554_1	ārabbha kathesi. Vatthu terasakanipāte cūḷanāradakassapajātake āvi bhavissati. Taṃ	2554	
PA_atk-s05_13a1:2554_2	pana bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,	2554	
PA_atk-s05_13a1:2554_3	bhagavā”ti vutte “kattha te cittaṃ paṭibaddha”nti pucchi. So “ekissā thullakumārikāyā”ti	2554	
PA_atk-s05_13a1:2554_4	āha. Atha naṃ satthā “ayaṃ te bhikkhu anatthakārikā, pubbepi tvaṃ etaṃ nissāya sīlabyasanaṃ	2554	
PA_atk-s05_13a1:2554_5	patvā kampanto vicaramāno paṇḍite nissāya sukhaṃ labhī”ti vatvā atītaṃ āhari.	2554	
PA_atk-s05_13a1:2555_0	Atīte bārāṇasiyaṃ brahmadatte rajjaṃ kārenteti atītavatthupi cūḷanāradakassapajātakeyeva	2555	
PA_atk-s05_13a1:2555_1	āvi bhavissati. Tadā pana bodhisatto sāyaṃ phalāphale ādāya āgantvā paṇṇasālādvāraṃ	2555	
PA_atk-s05_13a1:2555_2	vivaritvā pavisitvā puttaṃ cūḷatāpasaṃ etadavoca “tāta, tvaṃ aññesu divasesu dārūni	2555	
PA_atk-s05_13a1:2555_3	āharasi, pānīyaṃ paribhojanīyaṃ āharasi, aggiṃ karosi, ajja pana ekampi akatvā kasmā	2555	
PA_atk-s05_13a1:2555_4	dummukho pajjhāyanto nipannosī”ti? “Tāta, tumhesu phalāphalatthāya gatesu ekā itthī	2555	
PA_atk-s05_13a1:2555_5	āgantvā maṃ palobhetvā ādāya gantuṃ ārabhi, ahaṃ pana ‘tumhehi vissajjito gamissāmī’ti	2555	
PA_atk-s05_13a1:2555_6	na gacchiṃ, asukaṭṭhāne pana naṃ nisīdāpetvā āgatomhi, idāni gacchāmahaṃ tātā”ti.	2555	
PA_atk-s05_13a1:2555_7	Bodhisatto “na sakkā etaṃ nivattetu”nti ñatvā “tena hi, tāta, gaccha, esā pana taṃ	2555	
PA_atk-s05_13a1:2555_8	netvā yadā macchamaṃsādīni vā khāditukāmā bhavissati, sappiloṇataṇḍulādīhi vā panassā	2555	
PA_atk-s05_13a1:2555_9	attho bhavissati, tadā ‘idañcidañcāharā’ti taṃ kilamessati. Tadā mayhaṃ guṇaṃ saritvā	2555	
PA_atk-s05_13a1:2555_10	palāyitvā idheva āgaccheyyāsī”ti vissajjesi. So tāya saddhiṃ manussapathaṃ agamāsi.	25551	
PA_atk-s05_13a1:2555_11	Atha naṃ sā attano vasaṃ gametvā “maṃsaṃ āhara, macchaṃ āharā”ti yena yena atthikā	25551	
PA_atk-s05_13a1:2555_12	hoti, taṃ taṃ āharāpeti. Tadā so “ayaṃ maṃ attano dāsaṃ viya kammakāraṃ viya ca katvā	25551	
PA_atk-s05_13a1:2555_13	pīḷetī”ti palāyitvā pitu santikaṃ āgantvā pitaraṃ vanditvā ṭhitakova imaṃ gāthamāha –	25551	
PA_atk-s05_13a1:2557	“Sukhaṃ vata maṃ jīvantaṃ, pacamānā udañcanī;	255	
PA_atk-s05_13a1:2558	Corī jāyappavādena, telaṃ loṇañca yācatī”ti.	255	
PA_atk-s05_13a1:2559_0	Tattha sukhaṃ vata maṃ jīvantanti tāta, tumhākaṃ santike maṃ sukhaṃ jīvantaṃ. Pacamānāti	2559	
PA_atk-s05_13a1:2559_1	tāpayamānā pīḷayamānā, yaṃ yaṃ vā khāditukāmā hoti, taṃ taṃ pacamānā. Udakaṃ añcanti	2559	
PA_atk-s05_13a1:2559_2	etāyāti udañcanī, cāṭito vā kūpato vā udakaussiñcanaghaṭikāyetaṃ nāmaṃ. Sā pana udañcanī	2559	
PA_atk-s05_13a1:2559_3	viya, udakaṃ viya ghaṭikā, yena yenatthikā hoti, taṃ taṃ ākaḍḍhatiyevāti attho. Corī	2559	
PA_atk-s05_13a1:2559_4	jāyappavādenāti “bhariyā”ti nāmena ekā corī maṃ madhuravacanena upalāpetvā tattha	2559	
PA_atk-s05_13a1:2559_5	netvā telaṃ loṇañca yañca aññaṃ icchati, taṃ sabbaṃ yācati, dāsaṃ viya kammakāraṃ	2559	
PA_atk-s05_13a1:2559_6	viya ca katvā āharāpetīti tassā aguṇaṃ kathesi.	2559	
PA_atk-s05_13a1:2560_0	Atha naṃ bodhisatto assāsetvā “hotu, tāta, ehi tvaṃ mettaṃ bhāvehi, karuṇaṃ bhāvehī”ti	2560	
PA_atk-s05_13a1:2560_1	cattāro brahmavihāre ācikkhi, ācikkhitvā kasiṇaparikammaṃ ācikkhi. So na cirasseva	2560	
PA_atk-s05_13a1:2560_2	abhiññā ca samāpattiyo ca uppādetvā brahmavihāre bhāvetvā saddhiṃ pitarā brahmaloke nibbatti.	2560	
PA_atk-s05_13a1:2561	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi.	256	
PA_atk-s05_13a1:2562	“Tadā thullakumārikāva etarahi thullakumārikā. Cūḷatāpaso ukkaṇṭhitabhikkhu ahosi, pitā pana ahameva ahosi”nti.	256	
PA_atk-s05_13a1:2563	Udañcanījātakavaṇṇanā chaṭṭhā.	256	
PA_atk-s05_13a1:2565	[107] 7. Sālittakajātakavaṇṇanā	256	
PA_atk-s05_13a1:2566_0	Sādhū kho sippakaṃ nāmāti idaṃ satthā jetavane viharanto ekaṃ haṃsapaharanakaṃ bhikkhuṃ	2566	
PA_atk-s05_13a1:2566_1	ārabbha kathesi. So kireko sāvatthivāsī kulaputto sālittakasippe nipphattiṃ patto.	2566	
PA_atk-s05_13a1:2566_2	“Sālittakasippa”nti sakkharākhipanasippaṃ vuccati. So ekadivasaṃ dhammaṃ sutvā sāsane	2566	
PA_atk-s05_13a1:2566_3	uraṃ datvā pabbajitvā upasampadaṃ labhi, na pana sikkhākāmo, na paṭipattisādhako	2566	
PA_atk-s05_13a1:2566_4	ahosi. So ekadivasaṃ ekaṃ daharabhikkhuṃ ādāya aciravatiṃ gantvā nhāyitvā nadītīre	2566	
PA_atk-s05_13a1:2566_5	aṭṭhāsi. Tasmiṃ samaye dve setahaṃsā ākāsena gacchanti. So taṃ daharaṃ āha “imaṃ	2566	
PA_atk-s05_13a1:2566_6	pacchimahaṃsaṃ sakkharāya akkhimhi paharitvā pādamūle pātemī”ti. Itaro “kathaṃ pātessasi,	2566	
PA_atk-s05_13a1:2566_7	na sakkhissasi paharitu”nti āha. Itaro “tiṭṭhatu tāvassa orato akkhi, parato akkhimhi	2566	
PA_atk-s05_13a1:2566_8	taṃ paharāmī”ti. Idāni pana tvaṃ asantaṃ kathesīti. “Tena hi upadhārehī”ti ekaṃ tikhiṇasakkharaṃ	2566	
PA_atk-s05_13a1:2566_9	gahetvā aṅguliyā pariyante katvā tassa haṃsassa pacchato khipi. Sā “ru”nti saddaṃ	2566	
PA_atk-s05_13a1:2566_10	akāsi, haṃso “parissayena bhavitabba”nti nivattitvā saddaṃ sotuṃ ārabhi. Itaro tasmiṃ	25661	
PA_atk-s05_13a1:2566_11	khaṇe ekaṃ vaṭṭasakkharaṃ gahetvā tassa nivattitvā olokentassa parabhāge akkhiṃ pahari.	25661	
PA_atk-s05_13a1:2566_12	Sakkharā itarampi akkhiṃ vinivijjhitvā gatā. Haṃso mahāravaṃ ravanto pādamūleyeva	25661	
PA_atk-s05_13a1:2566_13	pati. Tato tato bhikkhū āgantvā garahitvā “ananucchavikaṃ te kata”nti satthu santikaṃ	25661	
PA_atk-s05_13a1:2566_14	netvā “bhante, iminā idaṃ nāma kata”nti tamatthaṃ ārocesuṃ. Satthā taṃ bhikkhuṃ garahitvā	25661	
PA_atk-s05_13a1:2566_15	“na, bhikkhave, idānevesa etasmiṃ sippe kusalo, pubbepi kusaloyeva ahosī”ti vatvā atītaṃ āhari.	25661	
PA_atk-s05_13a1:2567_0	Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Tasmiṃ	2567	
PA_atk-s05_13a1:2567_1	kāle rañño purohito atimukharo hoti bahubhāṇī, tasmiṃ kathetuṃ āraddhe aññe okāsameva	2567	
PA_atk-s05_13a1:2567_2	na labhanti. Rājā cintesi “kadā nu kho etassa vacanupacchedakaṃ kañci labhissāmī”ti.	2567	
PA_atk-s05_13a1:2567_3	So tato paṭṭhāya tathārūpaṃ ekaṃ upadhārento vicarati. Tasmiṃ kāle bārāṇasiyaṃ eko	2567	
PA_atk-s05_13a1:2567_4	pīṭhasappī sakkharākhipanasippe nipphattiṃ patto hoti. Gāmadārakā taṃ rathakaṃ āropetvā	2567	
PA_atk-s05_13a1:2567_5	ākaḍḍhamānā bārāṇasinagaradvāramūle eko viṭapasampanno mahānigrodho atthi, tattha	2567	
PA_atk-s05_13a1:2567_6	ānetvā samparivāretvā kākaṇikādīni datvā “hatthirūpakaṃ kara, assarūpakaṃ karā”ti	2567	
PA_atk-s05_13a1:2567_7	vadanti. So sakkharā khipitvā khipitvā nigrodhapaṇṇesu nānārūpāni dasseti, sabbāni	2567	
PA_atk-s05_13a1:2567_8	paṇṇāni chiddāvachiddāneva ahesuṃ.	2567	
PA_atk-s05_13a1:2568_0	Atha bārāṇasirājā uyyānaṃ gacchanto taṃ ṭhānaṃ pāpuṇi. Ussāraṇābhayena sabbe dārakā	2568	
PA_atk-s05_13a1:2568_1	palāyiṃsu, pīṭhasappī tattheva nipajji. Rājā nigrodhamūlaṃ patvā rathe nisinno pattānaṃ	2568	
PA_atk-s05_13a1:2568_2	chiddatāya chāyaṃ kabarakabaraṃ disvā olokento sabbesaṃ pattānaṃ chiddabhāvaṃ disvā	2568	
PA_atk-s05_13a1:2568_3	“kenetāni evaṃ katānī”ti pucchi. “Pīṭhasappinā, devā”ti. Rājā “imaṃ nissāya brāhmaṇassa	2568	
PA_atk-s05_13a1:2568_4	vacanupacchedaṃ kātuṃ sakkā bhavissatī”ti cintetvā “kahaṃ, bhaṇe, pīṭhasappī”ti pucchi.	2568	
PA_atk-s05_13a1:2568_5	Vicinantā mūlantare nipannaṃ disvā “ayaṃ, devā”ti āhaṃsu. Rājā naṃ pakkosāpetvā parisaṃ	2568	
PA_atk-s05_13a1:2568_6	ussāretvā pucchi “amhākaṃ santike eko mukharabrāhmaṇo atthi, sakkhissasi taṃ nissaddaṃ	2568	
PA_atk-s05_13a1:2568_7	kātu”nti. Nāḷimattā ajalaṇḍikā labhanto sakkhissāmi, devāti. Rājā pīṭhasappiṃ gharaṃ	2568	
PA_atk-s05_13a1:2568_8	netvā antosāṇiyaṃ nisīdāpetvā sāṇiyaṃ chiddaṃ kāretvā brāhmaṇassa chiddābhimukhaṃ	2568	
PA_atk-s05_13a1:2568_9	āsanaṃ paññapetvā nāḷimattā sukkhā ajalaṇḍikā pīṭhasappissa santike ṭhapāpetvā brāhmaṇaṃ	2568	
PA_atk-s05_13a1:2568_10	upaṭṭhānakāle āgataṃ tasmiṃ āsane nisīdāpetvā kathaṃ samuṭṭhāpesi. Brāhmaṇo aññesaṃ	25681	
PA_atk-s05_13a1:2568_11	okāsaṃ adatvā raññā saddhiṃ kathetuṃ ārabhi. Athassa so pīṭhasappī sāṇicchiddena	25681	
PA_atk-s05_13a1:2568_12	ekekaṃ ajalaṇḍikaṃ pacchiyaṃ pavesento viya tālutalamhiyeva pāteti, brāhmaṇo āgatāgataṃ	25681	
PA_atk-s05_13a1:2568_13	nāḷiyaṃ telaṃ pavesento viya gilati, sabbā parikkhayaṃ gamiṃsu. Tassetā nāḷimattā	25681	
PA_atk-s05_13a1:2568_14	ajalaṇḍikā kucchiṃ paviṭṭhā aḍḍhāḷhakamattā ahesuṃ.	25681	
PA_atk-s05_13a1:2569_0	Rājā tāsaṃ parikkhīṇabhāvaṃ ñatvā āha – “ācariya, tumhe atimukharatāya nāḷimattā	2569	
PA_atk-s05_13a1:2569_1	ajalaṇḍikā gilantā kiñci na jānittha, ito dāni uttari jīrāpetuṃ na sakkhissatha.	2569	
PA_atk-s05_13a1:2569_2	Gacchatha, piyaṅgudakaṃ pivitvā chaḍḍetvā attānaṃ arogaṃ karothā”ti brāhmaṇo tato	2569	
PA_atk-s05_13a1:2569_3	paṭṭhāya pihitamukho viya hutvā kathentenāpi saddhiṃ akathanasīlo ahosi. Rājā “iminā	2569	
PA_atk-s05_13a1:2569_4	me kaṇṇasukhaṃ kata”nti pīṭhasappissa satasahassuṭṭhānake catūsu disāsu cattāro gāme	2569	
PA_atk-s05_13a1:2569_5	adāsi. Bodhisatto rājānaṃ upasaṅkamitvā “deva, sippaṃ nāma loke paṇḍitehi uggahitabbaṃ,	2569	
PA_atk-s05_13a1:2569_6	pīṭhasappinā sālittakamattenāpi ayaṃ sampatti laddhā”ti vatvā imaṃ gāthamāha –	2569	
PA_atk-s05_13a1:2571	“Sādhuṃ kho sippakaṃ nāma, api yādisa kīdisaṃ;	257	
PA_atk-s05_13a1:2572	Passa khañjappahārena, laddhā gāmā catuddisā”ti.	257	
PA_atk-s05_13a1:2573_0	Tattha passa khañjappahārenāti passa, mahārāja, iminā khañjapīṭhasappinā ajalaṇḍikāpahārena	2573	
PA_atk-s05_13a1:2573_1	catuddisā cattāro gāmā laddhā, aññesaṃ sippānaṃ ko ānisaṃsaparicchedoti sippaguṇaṃ kathesi.	2573	
PA_atk-s05_13a1:2574	Satthā imaṃ dhammadesanaṃ āharitvā jātakaṃ samodhānesi – “tadā pīṭhasappī ayaṃ bhikkhu ahosi, rājā ānando, paṇḍitāmacco pana ahameva ahosi”nti.	257	
PA_atk-s05_13a1:2575	Sālittakajātakavaṇṇanā sattamā.	257	
PA_atk-s05_13a1:2577	[108] 8. Bāhiyajātakavaṇṇanā	257	
PA_atk-s05_13a1:2578_0	Sikkheyya sikkhitabbānīti idaṃ satthā vesāliṃ upanissāya mahāvane kūṭāgārasālāyaṃ	2578	
PA_atk-s05_13a1:2578_1	viharanto ekaṃ licchaviṃ ārabbha kathesi. So kira licchavirājā saddho pasanno buddhappamukhaṃ	2578	
PA_atk-s05_13a1:2578_2	bhikkhusaṅghaṃ nimantetvā attano nivesane mahādānaṃ pavattesi. Bhariyā panassa thūlaṅgapaccaṅgā	2578	
PA_atk-s05_13a1:2578_3	uddhumātakanimittasadisā anākappasampannā ahosi. Satthā bhattakiccāvasāne anumodanaṃ	2578	
PA_atk-s05_13a1:2578_4	katvā vihāraṃ gantvā bhikkhūnaṃ ovādaṃ datvā gandhakuṭiṃ pāvisi. Bhikkhū dhammasabhāyaṃ	2578	
PA_atk-s05_13a1:2578_5	kathaṃ samuṭṭhāpesuṃ “āvuso, tassa nāma licchavirañño tāva abhirūpassa tādisā bhariyā	2578	
PA_atk-s05_13a1:2578_6	thūlaṅgapaccaṅgā anākappasampannā, kathaṃ so tāya saddhiṃ abhiramatī”ti. Satthā āgantvā	2578	
PA_atk-s05_13a1:2578_7	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	2578	
PA_atk-s05_13a1:2578_8	“na, bhikkhave, esa idāneva, pubbepi thūlasarīrāya eva itthiyā saddhiṃ abhiramī”ti	2578	
PA_atk-s05_13a1:2578_9	vatvā tehi yācito atītaṃ āhari.	2578	
PA_atk-s05_13a1:2579_0	Atīte bārāṇasiyaṃ brahmadatte rajjaṃ kārente bodhisatto tassa amacco ahosi. Athekā	2579	
PA_atk-s05_13a1:2579_1	janapaditthī thūlasarīrā anākappasampannā bhatiṃ kurumānā rājaṅgaṇassa avidūrena	2579	
PA_atk-s05_13a1:2579_2	gacchamānā sarīravaḷañjapīḷitā hutvā nivatthasāṭakena sarīraṃ paṭicchādetvā nisīditvā	2579	
PA_atk-s05_13a1:2579_3	sarīravaḷañjaṃ muñcitvā khippameva uṭṭhāsi. Tasmiṃ khaṇe bārāṇasirājā vātapānena	2579	
PA_atk-s05_13a1:2579_4	rājaṅgaṇaṃ olokento taṃ disvā cintesi “ayaṃ evarūpe aṅgaṇaṭṭhāne sarīravaḷañjaṃ muñcamānā	2579	
PA_atk-s05_13a1:2579_5	hirottappaṃ appahāya nivāsaneneva paṭicchannā hutvā sarīravaḷañjaṃ mocetvā khippaṃ	2579	
PA_atk-s05_13a1:2579_6	uṭṭhitā, imāya nirogāya bhavitabbaṃ, etissā vatthu visadaṃ bhavissati, visade pana	2579	
PA_atk-s05_13a1:2579_7	vatthusmiṃ eko putto labbhamāno visado puññavā bhavissati, imaṃ mayā aggamahesiṃ	2579	
PA_atk-s05_13a1:2579_8	kātuṃ vaṭṭatī”ti. So tassā apariggahitabhāvaṃ ñatvā āharāpetvā aggamahesiṭṭhānaṃ	2579	
PA_atk-s05_13a1:2579_9	adāsi. Sā tassa piyā ahosi manāpā, na cirasseva ekaṃ puttaṃ vijāyi. So panassā putto	2579	
PA_atk-s05_13a1:2579_10	cakkavattī rājā ahosi.	25791	
PA_atk-s05_13a1:2580_0	Bodhisatto tassā sampattiṃ disvā tathārūpaṃ vacanokāsaṃ labhitvā “deva, sikkhitabbayuttakaṃ	2580	
PA_atk-s05_13a1:2580_1	nāma sippaṃ kasmā na sikkhitabbaṃ, yatra hi nāmāyaṃ mahāpuññā hirottappaṃ appahāya	2580	
PA_atk-s05_13a1:2580_2	paṭicchannākārena sarīravaḷañjaṃ kurumānā tumhe ārādhetvā evarūpaṃ sampattiṃ pattā”ti	2580	
PA_atk-s05_13a1:2580_3	vatvā sikkhitabbayuttakānaṃ sippānaṃ vaṇṇaṃ kathento imaṃ gāthamāha –	2580	
PA_atk-s05_13a1:2582	“Sikkheyya sikkhitabbāni, santi sacchandino janā;	258	
PA_atk-s05_13a1:2583	Bāhiyā hi suhannena, rājānamabhirādhayī”ti.	258	
PA_atk-s05_13a1:2584_0	Tattha santi sacchandino janāti tesu tesu sippesu sacchandā janā atthiyeva. Bāhiyāti	2584	
PA_atk-s05_13a1:2584_1	bahijanapade jātā saṃvaḍḍhā itthī. Suhannenāti hirottappaṃ appahāya paṭicchannenākārena	2584	
PA_atk-s05_13a1:2584_2	hannaṃ suhannaṃ nāma, tena suhannena. Rājānamabhirādhayīti devaṃ abhirādhayitvā imaṃ	2584	
PA_atk-s05_13a1:2584_3	sampattiṃ pattāti. Evaṃ mahāsatto sikkhitabbayuttakānaṃ sippānaṃ guṇaṃ kathesi.	2584	
PA_atk-s05_13a1:2585	Satthā imaṃ dhammadesanaṃ āharitvā jātakaṃ samodhānesi – “tadā jayampatikā etarahipi jayampatikāva, paṇḍitāmacco pana ahameva ahosi”nti.	258	
PA_atk-s05_13a1:2586	Bāhiyajātakavaṇṇanā aṭṭhamā.	258	
PA_atk-s05_13a1:2588	[109] 9. Kuṇḍakapūvajātakavaṇṇanā	258	
PA_atk-s05_13a1:2589_0	Yathanno puriso hotīti idaṃ satthā sāvatthiyaṃ viharanto mahāduggataṃ ārabbha kathesi.	2589	
PA_atk-s05_13a1:2589_1	Sāvatthiyañhi kadāci ekameva kulaṃ buddhappamukhassa bhikkhusaṅghassa dānaṃ deti,	2589	
PA_atk-s05_13a1:2589_2	kadāci tīṇi cattāri ekato hutvā, kadāci gaṇabandhanena, kadāci vīthisabhāgena, kadāci	2589	
PA_atk-s05_13a1:2589_3	sakalanagaraṃ chandakaṃ saṃharitvā. Tadā pana vīthibhattaṃ nāma ahosi. Atha manussā	2589	
PA_atk-s05_13a1:2589_4	buddhappamukhassa bhikkhusaṅghassa yāguṃ datvā “khajjakaṃ āharathā”ti āhaṃsu. Tadā	2589	
PA_atk-s05_13a1:2589_5	paneko paresaṃ bhatikārako duggatamanusso tassaṃ vīthiyaṃ vasamāno cintesi “ahaṃ	2589	
PA_atk-s05_13a1:2589_6	yāguṃ dātuṃ na sakkhissāmi, khajjakaṃ pana dassāmī”ti saṇhasaṇhaṃ kuṇḍakaṃ vaḍḍhāpetvā	2589	
PA_atk-s05_13a1:2589_7	udakena temetvā akkapaṇṇena veṭhetvā kukkuḷe pacitvā “idaṃ buddhassa dassāmī”ti taṃ	2589	
PA_atk-s05_13a1:2589_8	ādāya gantvā satthu santike ṭhito “khajjakaṃ āharathā”ti ekasmiṃ vacane vuttamatte	2589	
PA_atk-s05_13a1:2589_9	sabbapaṭhamaṃ gantvā taṃ pūvaṃ satthu patte patiṭṭhāpesi, satthā aññehi dīyamānaṃ	2589	
PA_atk-s05_13a1:2589_10	khajjakaṃ aggahetvā tameva pūvakhajjakaṃ paribhuñji.	25891	
PA_atk-s05_13a1:2590_0	Tasmiṃyeva pana khaṇe “sammāsambuddhena kira mahāduggatassa kuṇḍakakhajjakaṃ ajigucchitvā	2590	
PA_atk-s05_13a1:2590_1	amataṃ viya paribhutta”nti sakalanagaraṃ ekakolāhalaṃ ahosi. Rājarājamahāmattādayo	2590	
PA_atk-s05_13a1:2590_2	antamaso dovārike upādāya sabbeva sannipatitvā satthāraṃ vanditvā mahāduggataṃ upasaṅkamitvā	2590	
PA_atk-s05_13a1:2590_3	“handa bho, sataṃ gahetvā, dve satāni gahetvā, pañca satāni gahetvā amhākaṃ pattiṃ	2590	
PA_atk-s05_13a1:2590_4	dehī”ti vadiṃsu. So “satthāraṃ paṭipucchitvā jānissāmī”ti satthu santikaṃ gantvā	2590	
PA_atk-s05_13a1:2590_5	tamatthaṃ ārocesi. Satthā “dhanaṃ gahetvā vā aggahetvā vā sabbasattānaṃ pattiṃ dehī”ti	2590	
PA_atk-s05_13a1:2590_6	āha. So dhanaṃ gahetuṃ ārabhi. Manussā diguṇacatugguṇaaṭṭhaguṇādivasena dadantā nava	2590	
PA_atk-s05_13a1:2590_7	hiraññakoṭiyo adaṃsu. Satthā anumodanaṃ katvā vihāraṃ gantvā bhikkhūhi vatte dassite	2590	
PA_atk-s05_13a1:2590_8	sugatovādaṃ datvā gandhakuṭiṃ pāvisi. Rājā sāyanhasamaye mahāduggataṃ pakkosāpetvā	2590	
PA_atk-s05_13a1:2590_9	seṭṭhiṭṭhānena pūjesi.	2590	
PA_atk-s05_13a1:2591_0	Bhikkhū dhammasabhāyaṃ kathaṃ samuṭṭhāpesuṃ “āvuso, satthā mahāduggatena dinnaṃ kuṇḍakapūvaṃ	2591	
PA_atk-s05_13a1:2591_1	ajigucchanto amataṃ viya paribhuñji, mahāduggatopi bahudhanañca seṭṭhiṭṭhānañca labhitvā	2591	
PA_atk-s05_13a1:2591_2	mahāsampattiṃ patto”ti. Satthā āgantvā “kāya nuttha, bhikkhave, etarahi kathāya sannisinnā”ti	2591	
PA_atk-s05_13a1:2591_3	pucchitvā “imāya nāmā”ti vutte “na, bhikkhave, idāneva mayā ajigucchantena tassa	2591	
PA_atk-s05_13a1:2591_4	kuṇḍakapūvo paribhutto, pubbepi rukkhadevatāya hutvā paribhuttoyeva, tadāpi cesa	2591	
PA_atk-s05_13a1:2591_5	maṃ nissāya seṭṭhiṭṭhānaṃ alatthevā”ti vatvā atītaṃ āhari.	2591	
PA_atk-s05_13a1:2592_0	Atīte bārāṇasiyaṃ brahmadatte rajjaṃ kārente bodhisatto ekasmiṃ ṭhāne eraṇḍarukkhe	2592	
PA_atk-s05_13a1:2592_1	rukkhadevatā hutvā nibbatti. Tadā tasmiṃ gāmake manussā devatāmaṅgalikā honti. Athekasmiṃ	2592	
PA_atk-s05_13a1:2592_2	chaṇe sampatte manussā attano attano rukkhadevatānaṃ balikammaṃ akaṃsu. Atheko duggatamanusso	2592	
PA_atk-s05_13a1:2592_3	te manusse rukkhadevatā paṭijaggante disvā ekaṃ eraṇḍarukkhaṃ paṭijaggi. Te manussā	2592	
PA_atk-s05_13a1:2592_4	attano attano devatānaṃ nānappakārāni mālāgandhavilepanādīni ceva khajjabhojjāni	2592	
PA_atk-s05_13a1:2592_5	ca ādāya gacchiṃsu. So pana kuṇḍakapūvañceva uḷuṅkena ca udakaṃ ādāya gantvā eraṇḍarukkhassa	2592	
PA_atk-s05_13a1:2592_6	avidūre ṭhatvā cintesi “devatā nāma dibbakhajjakāni khādanti, mayhaṃ devatā imaṃ	2592	
PA_atk-s05_13a1:2592_7	kuṇḍakapūvaṃ na khādissati, kiṃ imaṃ akāraṇena nāsemi, ahameva naṃ khādissāmī”ti	2592	
PA_atk-s05_13a1:2592_8	tatova nivatti. Bodhisatto khandhaviṭape ṭhatvā “bho purisa, sace tvaṃ issaro bhaveyyāsi,	2592	
PA_atk-s05_13a1:2592_9	mayhaṃ madhurakhajjakaṃ dadeyyāsi. Tvaṃ pana duggato, ahaṃ tava pūvaṃ na khāditvā	2592	
PA_atk-s05_13a1:2592_10	aññaṃ kiṃ khādissāmi, mā me koṭṭhāsaṃ nāsehī”ti vatvā imaṃ gāthamāha –	25921	
PA_atk-s05_13a1:2594	“Yathanno puriso hoti, tathannā tassa devatā;	259	
PA_atk-s05_13a1:2595	Āharetaṃ kuṇḍapūvaṃ, mā me bhāgaṃ vināsayā”ti.	259	
PA_atk-s05_13a1:2596_0	Tattha yathannoti yathārūpabhojano hoti. Tathannāti tassa purisassa devatāpi tathārūpabhojanāva	2596	
PA_atk-s05_13a1:2596_1	hoti. Āharetaṃ kuṇḍapūvanti etaṃ kuṇḍakena pakkapūvaṃ ānehi, mayhaṃ bhāgaṃ mā vināsehīti.	2596	
PA_atk-s05_13a1:2597_0	So nivattitvā bodhisattaṃ oloketvā balikammamakāsi. Bodhisatto tato ojaṃ paribhuñjitvā	2597	
PA_atk-s05_13a1:2597_1	“purisa, tvaṃ kimatthaṃ maṃ paṭijaggasī”ti āha. “Duggatomhi, sāmi, taṃ nissāya duggatabhāvato	2597	
PA_atk-s05_13a1:2597_2	muccitukāmatāya paṭijaggāmī”ti. “Bho purisa, mā cintayi, tayā kataññussa katavedino	2597	
PA_atk-s05_13a1:2597_3	pūjā katā, imaṃ eraṇḍaṃ parikkhipitvā nidhikumbhiyo gīvāya gīvaṃ āhaccaṭhitā. Tvaṃ	2597	
PA_atk-s05_13a1:2597_4	rañño ācikkhitvā sakaṭehi dhanaṃ āharāpetvā rājaṅgaṇe rāsiṃ kārehi, rājā te tussitvā	2597	
PA_atk-s05_13a1:2597_5	seṭṭhiṭṭhānaṃ dassatī”ti vatvā bodhisatto antaradhāyi. So tathā akāsi. Rājāpi tassa	2597	
PA_atk-s05_13a1:2597_6	seṭṭhiṭṭhānaṃ adāsi. Iti so bodhisattaṃ nissāya mahāsampattiṃ patvā yathākammaṃ gato.	2597	
PA_atk-s05_13a1:2598	Satthā imaṃ dhammadesanaṃ āharitvā jātakaṃ samodhānesi – “tadā duggato etarahi duggatova, eraṇḍarukkhadevatā pana ahameva ahosi”nti.	259	
PA_atk-s05_13a1:2599	Kuṇḍakapūvajātakavaṇṇanā navamā.	259	
PA_atk-s05_13a1:2601	[110] 10. Sabbasaṃhārakapañhajātakavaṇṇanā	260	
PA_atk-s05_13a1:2602	Sabbasaṃhārako natthīti ayaṃ sabbasaṃhārakapañho sabbākārena umaṅgajātake āvi bhavissatīti.	260	
PA_atk-s05_13a1:2603	Sabbasaṃhārakapañhajātakavaṇṇanā dasamā.	260	
PA_atk-s05_13a1:2604	Parosatavaggo ekādasamo.	260	
PA_atk-s05_13a1:2605	Tassuddānaṃ –	260	
PA_atk-s05_13a1:2606	Parosatampi paṇṇikaṃ, verī ca mittavindakaṃ;	260	
PA_atk-s05_13a1:2607	Dubbalañca udañcanī, sālittampi ca bāhiyaṃ;	260	
PA_atk-s05_13a1:2608	Kuṇḍakapūvasabbasaṃhārakanti.	260	
PA_atk-s05_13a1:2609	12. Haṃcivaggo	260	
PA_atk-s05_13a1:2610	[111] 1. Gadrabhapañhajātakavaṇṇanā	261	
PA_atk-s05_13a1:2611	Haṃci tuvaṃ evamaññasīti ayampi gadrabhapañho mahāumaṅgajātakeyeva āvi bhavissati.	261	
PA_atk-s05_13a1:2612	Gadrabhapañhajātakavaṇṇanā paṭhamā.	261	
PA_atk-s05_13a1:2613	[112] 2. Amarādevīpañhajātakavaṇṇanā	261	
PA_atk-s05_13a1:2614	Yena sattubilaṅgā cāti ayampi amarādevipañho nāma tattheva āvi bhavissati.	261	
PA_atk-s05_13a1:2615	Amarādevīpañhajātakavaṇṇanā dutiyā.	261	
PA_atk-s05_13a1:2616	[113] 3. Siṅgālajātakavaṇṇanā	261	
PA_atk-s05_13a1:2617_0	Saddahāsi siṅgālassāti idaṃ satthā veḷuvane viharanto devadattaṃ ārabbha kathesi.	2617	
PA_atk-s05_13a1:2617_1	Tasmiñhi samaye bhikkhū dhammasabhāyaṃ sannipatitvā “āvuso, devadattena pañca bhikkhusatāni	2617	
PA_atk-s05_13a1:2617_2	ādāya gayāsīsaṃ gantvā ‘yaṃ samaṇo gotamo karoti, na so dhammo. Yamahaṃ karomi, ayameva	2617	
PA_atk-s05_13a1:2617_3	dhammo’ti te bhikkhū attano laddhiṃ gāhāpetvā ṭhānappattaṃ musāvādaṃ katvā saṅghaṃ	2617	
PA_atk-s05_13a1:2617_4	bhinditvā ekasīmāya dve uposathā katā”ti devadattassa aguṇakathaṃ kathentā nisīdiṃsu.	2617	
PA_atk-s05_13a1:2617_5	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2617	
PA_atk-s05_13a1:2617_6	nāmā”ti vutte “na, bhikkhave, devadatto idāneva musāvādī, pubbepi musāvādīyevā”ti vatvā atītaṃ āhari.	2617	
PA_atk-s05_13a1:2618_0	Atīte bārāṇasiyaṃ brahmadatte rajjaṃ kārente bodhisatto susānavane rukkhadevatā hutvā	2618	
PA_atk-s05_13a1:2618_1	nibbatti. Tadā bārāṇasiyaṃ nakkhattaṃ ghuṭṭhaṃ ahosi. Manussā “yakkhabalikammaṃ karomā”ti	2618	
PA_atk-s05_13a1:2618_2	tesu tesu caccararacchādiṭṭhānesu macchamaṃsādīni vippakiritvā kapālakesu bahuṃ suraṃ	2618	
PA_atk-s05_13a1:2618_3	ṭhapayiṃsu. Atheko siṅgālo aḍḍharattasamaye niddhamanena nagaraṃ pavisitvā macchamaṃsaṃ	2618	
PA_atk-s05_13a1:2618_4	khāditvā suraṃ pivitvā punnāgagacchantaraṃ pavisitvā yāva aruṇuggamanā niddaṃ okkami.	2618	
PA_atk-s05_13a1:2618_5	So pabujjhitvā ālokaṃ disvā “idāni nikkhamituṃ na sakkā”ti maggasamīpaṃ gantvā adissamāno	2618	
PA_atk-s05_13a1:2618_6	nipajjitvā aññe manusse disvāpi kiñci avatvā ekaṃ brāhmaṇaṃ mukhadhovanatthāya gacchantaṃ	2618	
PA_atk-s05_13a1:2618_7	disvā cintesi “brāhmaṇā nāma dhanalolā honti, imaṃ dhanena palobhetvā yathā maṃ upakacchakantare	2618	
PA_atk-s05_13a1:2618_8	katvā uttarāsaṅgena paṭicchādetvā nagarā nīharati, tathā karissāmī”ti. So manussabhāsāya	2618	
PA_atk-s05_13a1:2618_9	“brāhmaṇā”ti āha. So nivattitvā “ko maṃ pakkosatī”ti āha. “Ahaṃ, brāhmaṇā”ti. “Kiṃkāraṇā”ti.	2618	
PA_atk-s05_13a1:2618_10	“Brāhmaṇa, mayhaṃ dve kahāpaṇasatāni atthi. Sace maṃ upakacchakantare katvā uttarāsaṅgena	26181	
PA_atk-s05_13a1:2618_11	paṭicchādetvā yathā na koci passati, tathā nagarā nikkhāmetuṃ sakkosi, tuyhaṃ te	26181	
PA_atk-s05_13a1:2618_12	kahāpaṇe dassāmī”ti. Brāhmaṇo dhanalobhena “sādhū”ti sampaṭicchitvā taṃ tathā katvā	26181	
PA_atk-s05_13a1:2618_13	ādāya nagarā nikkhamitvā thokaṃ agamāsi. Atha naṃ siṅgālo pucchi “kataraṭṭhānaṃ,	26181	
PA_atk-s05_13a1:2618_14	brāhmaṇā”ti? “Asukaṃ nāmā”ti. “Aññaṃ thokaṃ ṭhānaṃ gacchā”ti. Evaṃ punappunaṃ vadanto	26181	
PA_atk-s05_13a1:2618_15	mahāsusānaṃ patvā “idha maṃ otārehī”ti āha. Tattha naṃ otāresi. Atha siṅgālo “tena	26181	
PA_atk-s05_13a1:2618_16	hi, brāhmaṇa, uttarisāṭakaṃ pattharā”ti āha. So dhanalobhena “sādhū”ti patthari.	26181	
PA_atk-s05_13a1:2618_17	Atha naṃ “imaṃ rukkhamūlaṃ khaṇāhī”ti pathavikhaṇane yojetvā brāhmaṇassa uttarisāṭakaṃ	26181	
PA_atk-s05_13a1:2618_18	abhiruyha catūsu kaṇṇesu ca majjhe cāti pañcasu ṭhānesu sarīranissandaṃ pātetvā makkhetvā	26181	
PA_atk-s05_13a1:2618_19	ceva temetvā ca susānavanaṃ pāvisi. Bodhisatto rukkhaviṭape ṭhatvā imaṃ gāthamāha –	26181	
PA_atk-s05_13a1:2620	“Saddahāsi siṅgālassa, surāpītassa brāhmaṇa;	262	
PA_atk-s05_13a1:2621	Sippikānaṃ sataṃ natthi, kuto kaṃsasatā duve”ti.	262	
PA_atk-s05_13a1:2622_0	Tattha saddahāsīti saddahasi, ayameva vā pāṭho, pattiyāyasīti attho. Sippikānaṃ sataṃ	2622	
PA_atk-s05_13a1:2622_1	natthīti etassa hi sippikāsatampi natthi. Kuto kaṃsasatā duveti dve kahāpaṇasatāni panassa kuto evāti.	2622	
PA_atk-s05_13a1:2623_0	Bodhisatto imaṃ gāthaṃ vatvā “gaccha, brāhmaṇa, tava sāṭakaṃ dhovitvā nhāyitvā attano	2623	
PA_atk-s05_13a1:2623_1	kammaṃ karohī”ti vatvā antaradhāyi. Brāhmaṇo tathā katvā “vañcito vatamhī”ti domanassappatto pakkāmi.	2623	
PA_atk-s05_13a1:2624	Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, rukkhadevatā pana ahameva ahosi”nti.	262	
PA_atk-s05_13a1:2625	Siṅgālajātakavaṇṇanā tatiyā.	262	
PA_atk-s05_13a1:2627	[114] 4. Mitacintījātakavaṇṇanā	262	
PA_atk-s05_13a1:2628_0	Bahucintī appacintīti idaṃ satthā jetavane viharanto dve mahallakatthere ārabbha	2628	
PA_atk-s05_13a1:2628_1	kathesi. Te kira janapade ekasmiṃ araññāvāse vassaṃ vasitvā “satthu dassanatthāya	2628	
PA_atk-s05_13a1:2628_2	gacchissāmā”ti pātheyyaṃ sajjetvā “ajja gacchāma, sve gacchāmā”ti māsaṃ atikkāmetvā	2628	
PA_atk-s05_13a1:2628_3	puna pātheyyaṃ sajjetvā tatheva māsaṃ, puna māsanti evaṃ attano kusītabhāvena ceva	2628	
PA_atk-s05_13a1:2628_4	nivāsaṭṭhāne ca apekkhāya tayo māse atikkāmetvā tato nikkhamma jetavanaṃ gantvā sabhāgaṭṭhāne	2628	
PA_atk-s05_13a1:2628_5	pattacīvaraṃ paṭisāmetvā satthāraṃ passiṃsu. Atha ne bhikkhū pucchiṃsu “ciraṃ vo,	2628	
PA_atk-s05_13a1:2628_6	āvuso, buddhupaṭṭhānaṃ akarontānaṃ, kasmā evaṃ cirāyitthā”ti? Te tamatthaṃ ārocesuṃ.	2628	
PA_atk-s05_13a1:2628_7	Atha nesaṃ so ālasiyakusītabhāvo bhikkhusaṅghe pākaṭo jāto. Dhammasabhāyampi tesaṃ	2628	
PA_atk-s05_13a1:2628_8	bhikkhūnameva ālasiyabhāvaṃ nissāya kathaṃ samuṭṭhāpesuṃ. Satthā āgantvā “kāya nuttha,	2628	
PA_atk-s05_13a1:2628_9	bhikkhave, etarahi kathāya sannisinnā”ti pucchitvā “imāya nāmā”ti vutte te pakkosāpetvā	2628	
PA_atk-s05_13a1:2628_10	“saccaṃ kira tumhe, bhikkhave, alasā kusītā”ti pucchitvā “saccaṃ, bhante”ti vutte	26281	
PA_atk-s05_13a1:2628_11	“na, bhikkhave, idānevete alasā, pubbepi alasā ceva nivāsaṭṭhāne ca sālayā sāpekkhā”ti vatvā atītaṃ āhari.	26281	
PA_atk-s05_13a1:2629_0	Atīte bārāṇasiyaṃ brahmadatte rajjaṃ kārente bārāṇasinadiyaṃ tayo macchā ahesuṃ,	2629	
PA_atk-s05_13a1:2629_1	bahucintī, appacintī, mitacintīti tesaṃ nāmāni. Te araññato manussapathaṃ āgamiṃsu.	2629	
PA_atk-s05_13a1:2629_2	Tattha mitacintī itare dve evamāha “ayaṃ manussapatho nāma sāsaṅko sappaṭibhayo,	2629	
PA_atk-s05_13a1:2629_3	kevaṭṭā nānappakārāni jālakuminādīni khipitvā macche gaṇhanti, mayaṃ araññameva gacchāmā”ti.	2629	
PA_atk-s05_13a1:2629_4	Itare dve janā alasatāya ceva āmisagiddhatāya ca “ajja gacchāma, sve gacchāmā”ti	2629	
PA_atk-s05_13a1:2629_5	tayo māse atikkāmesuṃ. Atha kevaṭṭā nadiyaṃ jālaṃ khipiṃsu. Bahucintī ca appacintī	2629	
PA_atk-s05_13a1:2629_6	ca gocaraṃ gaṇhantā purato gacchanti. Te attano andhabālatāya jālagandhaṃ asallakkhetvā	2629	
PA_atk-s05_13a1:2629_7	jālakucchimeva pavisiṃsu. Mitacintī pacchato āgacchanto jālagandhaṃ sallakkhetvā	2629	
PA_atk-s05_13a1:2629_8	tesañca jālakucchiṃ paviṭṭhabhāvaṃ ñatvā “imesaṃ kusītānaṃ andhabālānaṃ jīvitadānaṃ	2629	
PA_atk-s05_13a1:2629_9	dassāmī”ti cintetvā bahipassena jālakucchiṭṭhānaṃ gantvā jālakucchiṃ phāletvā nikkhantasadiso	2629	
PA_atk-s05_13a1:2629_10	hutvā udakaṃ āluḷento jālassa purato patitvā puna jālakucchiṃ pavisitvā pacchimabhāgena	26291	
PA_atk-s05_13a1:2629_11	phāletvā nikkhantasadiso udakaṃ āluḷento pacchimabhāge pati. Kevaṭṭā “macchā jālaṃ	26291	
PA_atk-s05_13a1:2629_12	phāletvā gatā”ti maññamānā jālakoṭiyaṃ gahetvā ukkhipiṃsu. Te dvepi macchā jālato	26291	
PA_atk-s05_13a1:2629_13	muccitvā udake patiṃsu. Iti tehi mitacintiṃ nissāya jīvitaṃ laddhaṃ.	26291	
PA_atk-s05_13a1:2630	Satthā imaṃ atītaṃ āharitvā abhisambuddho hutvā imaṃ gāthamāha –	263	
PA_atk-s05_13a1:2632	“Bahucintī appacintī, ubho jāle abajjhare;	263	
PA_atk-s05_13a1:2633	Mitacintī pamocesi, ubho tattha samāgatā”ti.	263	
PA_atk-s05_13a1:2634_0	Tattha bahucintīti bahucintanatāya vitakkabahulatāya evaṃladdhanāmo. Itaresupi dvīsu	2634	
PA_atk-s05_13a1:2634_1	ayameva nayo. Ubho tattha samāgatāti mitacintiṃ nissāya laddhajīvitā tattha udake	2634	
PA_atk-s05_13a1:2634_2	puna ubhopi janā mitacintinā saddhiṃ samāgatāti attho.	2634	
PA_atk-s05_13a1:2635_0	Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne	2635	
PA_atk-s05_13a1:2635_1	mahallakā bhikkhū sotāpattiphale patiṭṭhahiṃsu. Tadā bahucintī ca appacintī ca ime	2635	
PA_atk-s05_13a1:2635_2	dve ahesuṃ, mitacintī pana ahameva ahosinti.	2635	
PA_atk-s05_13a1:2636	Mitacintījātakavaṇṇanā catutthā.	263	
PA_atk-s05_13a1:2638	[115] 5. Anusāsikajātakavaṇṇanā	263	
PA_atk-s05_13a1:2639_0	Yāyaññe manusāsatīti idaṃ satthā jetavane viharanto ekaṃ anusāsikaṃ bhikkhuniṃ ārabbha	2639	
PA_atk-s05_13a1:2639_1	kathesi. Sā kira sāvatthivāsinī ekā kuladhītā pabbajitvā upasampannakālato paṭṭhāya	2639	
PA_atk-s05_13a1:2639_2	samaṇadhamme ananuyuttā āmisagiddhā hutvā yattha aññā bhikkhuniyo na gacchanti, tādise	2639	
PA_atk-s05_13a1:2639_3	nagarassa ekadese piṇḍāya carati. Athassā manussā paṇītapiṇḍapātaṃ denti. Sā rasataṇhāya	2639	
PA_atk-s05_13a1:2639_4	bajjhitvā “sace imasmiṃ padese aññāpi bhikkhuniyo piṇḍāya carissanti, mayhaṃ lābho	2639	
PA_atk-s05_13a1:2639_5	parihāyissati. Yathā etaṃ padesaṃ aññā nāgacchanti, evaṃ mayā kātuṃ vaṭṭatī”ti cintetvā	2639	
PA_atk-s05_13a1:2639_6	bhikkhunūpassayaṃ gantvā “ayye, asukaṭṭhāne caṇḍo hatthī, caṇḍo asso, caṇḍo meṇḍo,	2639	
PA_atk-s05_13a1:2639_7	caṇḍo kukkuro carati, saparissayaṭṭhānaṃ, mā tattha piṇḍāya caritthā”ti bhikkhuniyo	2639	
PA_atk-s05_13a1:2639_8	anusāsati. Tassā vacanaṃ sutvā ekā bhikkhunīpi taṃ padesaṃ gīvaṃ parivattetvā na	2639	
PA_atk-s05_13a1:2639_9	olokesi. Tassā ekasmiṃ divase tasmiṃ padese piṇḍāya carantiyā vegenekaṃ gehaṃ pavisantiyā	2639	
PA_atk-s05_13a1:2639_10	caṇḍo meṇḍako paharitvā ūruṭṭhikaṃ bhindi. Manussā vegena upadhāvitvā dvidhā bhinnaṃ	26391	
PA_atk-s05_13a1:2639_11	ūruṭṭhikaṃ ekato bandhitvā taṃ bhikkhuniṃ mañcenādāya bhikkhunūpassayaṃ nayiṃsu.	26391	
PA_atk-s05_13a1:2639_12	Bhikkhuniyo “ayaṃ aññā bhikkhuniyo anusāsitvā sayaṃ tasmiṃ padese carantī ūruṭṭhikaṃ	26391	
PA_atk-s05_13a1:2639_13	bhindāpetvā āgatā”ti parihāsaṃ akaṃsu. Tampi tāya katakāraṇaṃ na cirasseva bhikkhusaṅghe pākaṭaṃ ahosi.	26391	
PA_atk-s05_13a1:2640_0	Athekadivasaṃ dhammasabhāyaṃ bhikkhū “āvuso, asukā anusāsikā bhikkhunī aññaṃ anusāsitvā	2640	
PA_atk-s05_13a1:2640_1	sayaṃ tasmiṃ padese caramānā caṇḍena meṇḍakena ūruṃ bhindāpesī”ti tassā aguṇakathaṃ	2640	
PA_atk-s05_13a1:2640_2	kathesuṃ. Satthā āgantvā “kāya nuttha, bhikkhave, etarahi kathāya sannisinnā”ti pucchitvā	2640	
PA_atk-s05_13a1:2640_3	“imāya nāmā”ti vutte “na, bhikkhave, idāneva, pubbepesā aññe anusāsatiyeva, sayaṃ	2640	
PA_atk-s05_13a1:2640_4	pana na vattati, niccakālaṃ dukkhameva anubhotī”ti vatvā atītaṃ āhari.	2640	
PA_atk-s05_13a1:2641_0	Atīte bārāṇasiyaṃ brahmadatte rajjaṃ kārente bodhisatto araññe sakuṇayoniyaṃ nibbattitvā	2641	
PA_atk-s05_13a1:2641_1	vayappatto sakuṇajeṭṭhako hutvā anekasakuṇasahassaparivāro himavantaṃ pāvisi. Tassa	2641	
PA_atk-s05_13a1:2641_2	tattha vasanakāle ekā caṇḍasakuṇikā mahāvattanimaggaṃ gantvā gocaraṃ gaṇhāti. Sā	2641	
PA_atk-s05_13a1:2641_3	tattha sakaṭehi patitāni vīhimuggabījādīni labhitvā “yathā idāni imaṃ padesaṃ aññe	2641	
PA_atk-s05_13a1:2641_4	sakuṇā nāgacchanti, tathā karissāmī”ti cintetvā sakuṇasaṅghassa ovādaṃ deti “vattanimahāmaggo	2641	
PA_atk-s05_13a1:2641_5	nāma sappaṭibhayo, hatthiassādayo ceva caṇḍagoṇayuttayānādīni ca sañcaranti, sahasā	2641	
PA_atk-s05_13a1:2641_6	uppatitumpi na sakkā hoti, na tattha gantabba”nti. Sakuṇasaṅgho tassā “anusāsikā”teva nāmaṃ akāsi.	2641	
PA_atk-s05_13a1:2642_0	Sā ekadivasaṃ vattanimahāmagge carantī atimahāvegena āgacchantassa yānassa saddaṃ	2642	
PA_atk-s05_13a1:2642_1	sutvā nivattitvā oloketvā “dūre tāvā”ti caratiyeva. Atha naṃ yānaṃ vātavegena sīghameva	2642	
PA_atk-s05_13a1:2642_2	sampāpuṇi, sā uṭṭhātuṃ nāsakkhi, cakkena dvidhā chinditvā gatā. Sakuṇajeṭṭhako sakuṇe	2642	
PA_atk-s05_13a1:2642_3	samānento taṃ adisvā “anusāsikā na dissati, upadhāretha na”nti āha. Sakuṇā upadhārentā	2642	
PA_atk-s05_13a1:2642_4	taṃ mahāmagge dvidhā chinnaṃ disvā sakuṇajeṭṭhakassa ārocesuṃ. Sakuṇajeṭṭhako “sā	2642	
PA_atk-s05_13a1:2642_5	aññā sakuṇikā vāretvā sayaṃ tattha caramānā dvidhā chinnā”ti vatvā imaṃ gāthamāha –	2642	
PA_atk-s05_13a1:2644	“Yāyaññe manusāsati, sayaṃ loluppacārinī;	264	
PA_atk-s05_13a1:2645	Sāyaṃ vipakkhikā seti, hatā cakkena sāsikā”ti.	264	
PA_atk-s05_13a1:2646_0	Tattha yāyaññe manusāsatīti yakāro padasandhikaro, yā aññe anusāsatīti attho. Sayaṃ	2646	
PA_atk-s05_13a1:2646_1	loluppacārinīti attanā loluppacārinī samānā. Sāyaṃ vipakkhikā setīti sā esā vihatapakkhā	2646	
PA_atk-s05_13a1:2646_2	hutvā mahāmagge sayati. Hatā cakkena sāsikāti yānacakkena hatā sāsikā sakuṇikāti.	2646	
PA_atk-s05_13a1:2647	Satthā imaṃ dhammadesanaṃ āharitvā jātakaṃ samodhānesi – “tadā anusāsikā sakuṇikā ayaṃ anusāsikā bhikkhunī ahosi, sakuṇajeṭṭhako pana ahameva ahosi”nti.	264	
PA_atk-s05_13a1:2648	Anusāsikajātakavaṇṇanā pañcamā.	264	
PA_atk-s05_13a1:2650	[116] 6. Dubbacajātakavaṇṇanā	265	
PA_atk-s05_13a1:2651_0	Atikaramakarācariyāti idaṃ satthā jetavane viharanto ekaṃ dubbacabhikkhuṃ ārabbha	2651	
PA_atk-s05_13a1:2651_1	kathesi. Tassa vatthu navakanipāte gijjhajātake āvi bhavissati. Satthā pana taṃ bhikkhuṃ	2651	
PA_atk-s05_13a1:2651_2	āmantetvā “bhikkhu na tvaṃ idāneva dubbaco, pubbepi dubbacoyeva. Dubbacabhāveneva	2651	
PA_atk-s05_13a1:2651_3	paṇḍitānaṃ ovādaṃ akaronto sattippahārena jīvitakkhayaṃ pattosī”ti vatvā atītaṃ āhari.	2651	
PA_atk-s05_13a1:2652_0	Atīte bārāṇasiyaṃ brahmadatte rajjaṃ kārente bodhisatto laṅghanaṭakayoniyaṃ paṭisandhiṃ	2652	
PA_atk-s05_13a1:2652_1	gahetvā vayappatto paññavā upāyakusalo ahosi. So ekassa laṅghanakassa santike sattilaṅghanasippaṃ	2652	
PA_atk-s05_13a1:2652_2	sikkhitvā ācariyena saddhiṃ sippaṃ dassento vicarati. Ācariyo panassa catunnaṃyeva	2652	
PA_atk-s05_13a1:2652_3	sattīnaṃ laṅghanasippaṃ jānāti, na pañcannaṃ. So ekadivasaṃ ekasmiṃ gāmake sippaṃ	2652	
PA_atk-s05_13a1:2652_4	dassento surāmadamatto “pañca sattiyo laṅghissāmī”ti paṭipāṭiyā ṭhapesi. Atha naṃ	2652	
PA_atk-s05_13a1:2652_5	bodhisatto āha “ācariya, tvaṃ pañcasattilaṅghanasippaṃ na jānāsi, ekaṃ sattiṃ hara.	2652	
PA_atk-s05_13a1:2652_6	Sace laṅghissasi, pañcamāya sattiyā viddho marissasī”ti. So suṭṭhu mattatāya “tvañhi	2652	
PA_atk-s05_13a1:2652_7	mayhaṃ pamāṇaṃ na jānāsī”ti tassa vacanaṃ anādiyitvā catasso laṅghitvā pañcamāya	2652	
PA_atk-s05_13a1:2652_8	sattiyā daṇḍake madhukapupphaṃ viya āvuto paridevamāno nipajji. Atha naṃ bodhisatto	2652	
PA_atk-s05_13a1:2652_9	“paṇḍitānaṃ vacanaṃ akatvā imaṃ byasanaṃ pattosī”ti imaṃ gāthamāha –	2652	
PA_atk-s05_13a1:2654	“Atikaramakarācariya, mayhampetaṃ na ruccati;	265	
PA_atk-s05_13a1:2655	Catutthe laṅghayitvāna, pañcamāyasi āvuto”ti.	265	
PA_atk-s05_13a1:2656_0	Tattha atikaramakarācariyāti ācariya ajja tvaṃ atikaraṃ akari, attano karaṇato atirekaṃ	2656	
PA_atk-s05_13a1:2656_1	karaṇaṃ akarīti attho. Mayhampetaṃ na ruccatīti mayhaṃ antevāsikassapi samānassa	2656	
PA_atk-s05_13a1:2656_2	etaṃ tava karaṇaṃ na ruccati, tena te ahaṃ paṭhamameva kathesinti dīpeti. Catutthe	2656	
PA_atk-s05_13a1:2656_3	laṅghayitvānāti catutthe sattithale apatitvā attānaṃ laṅghayitvā. Pañcamāyasi āvutoti	2656	
PA_atk-s05_13a1:2656_4	paṇḍitānaṃ vacanaṃ aggaṇhanto idāni pañcamāya sattiyā āvutosīti. Idaṃ vatvā ācariyaṃ	2656	
PA_atk-s05_13a1:2656_5	sattito apanetvā kattabbayuttakaṃ akāsi.	2656	
PA_atk-s05_13a1:2657	Satthā imaṃ atītaṃ āharitvā jātakaṃ samodhānesi – “tadā ācariyo ayaṃ dubbaco ahosi, antevāsiko pana ahameva ahosi”nti.	265	
PA_atk-s05_13a1:2658	Dubbacajātakavaṇṇanā chaṭṭhā.	265	
PA_atk-s05_13a1:2660	[117] 7. Tittirajātakavaṇṇanā	266	
PA_atk-s05_13a1:2661_0	Accuggatātibalatāti idaṃ satthā jetavane viharanto kokālikaṃ ārabbha kathesi. Tassa	2661	
PA_atk-s05_13a1:2661_1	vatthu terasakanipāte takkāriyajātake āvi bhavissati. Satthā pana “na, bhikkhave,	2661	
PA_atk-s05_13a1:2661_2	kokāliko idāneva attano vācaṃ nissāya naṭṭho, pubbepi naṭṭhoyevā”ti vatvā atītaṃ āhari.	2661	
PA_atk-s05_13a1:2662_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā	2662	
PA_atk-s05_13a1:2662_1	vayappatto takkasilāyaṃ sabbasippāni uggaṇhitvā kāme pahāya isipabbajjaṃ pabbajitvā	2662	
PA_atk-s05_13a1:2662_2	pañcābhiññā aṭṭha samāpattiyo nibbattesi. Himavantappadese sabbo isigaṇo sannipatitvā	2662	
PA_atk-s05_13a1:2662_3	taṃ ovādācariyaṃ katvā parivāresi. So pañcannaṃ isisatānaṃ ovādācariyo hutvā jhānakīḷaṃ	2662	
PA_atk-s05_13a1:2662_4	kīḷanto himavante vasati. Tadā eko cettha paṇḍurogī tāpaso kuṭhāriṃ gahetvā kaṭṭhaṃ	2662	
PA_atk-s05_13a1:2662_5	phāleti. Atheko mukharatāpaso tassa santike nisīditvā “idha pahāraṃ dehi, idha pahāraṃ	2662	
PA_atk-s05_13a1:2662_6	dehī”ti taṃ tāpasaṃ rosesi. So kujjhitvā “na dāni me tvaṃ dāruphālanasippaṃ sikkhāpanakācariyo”ti	2662	
PA_atk-s05_13a1:2662_7	tiṇhaṃ kuṭhāriṃ ukkhipitvā naṃ ekappahāreneva jīvitakkhayaṃ pāpesi. Bodhisatto tassa	2662	
PA_atk-s05_13a1:2662_8	sarīrakiccaṃ kāresi. Tadā assamato avidūre ekasmiṃ vammikapāde eko tittiro vasati.	2662	
PA_atk-s05_13a1:2662_9	So sāyaṃ pātaṃ tasmiṃ vammikamatthake ṭhatvā mahāvassitaṃ vassati. Taṃ sutvā eko	2662	
PA_atk-s05_13a1:2662_10	luddako “tittirena bhavitabba”nti cintetvā saddasaññāya tattha gantvā taṃ vadhitvā ādāya gato.	26621	
PA_atk-s05_13a1:2663_0	Bodhisatto tassa saddaṃ asuṇanto “asukaṭṭhāne tittiro vasati, kiṃ nu kho tassa saddo	2663	
PA_atk-s05_13a1:2663_1	na sūyatī”ti tāpase pucchi. Te tassa tamatthaṃ ārocesuṃ. So ubhopi tāni kāraṇāni	2663	
PA_atk-s05_13a1:2663_2	saṃsandetvā isigaṇamajjhe imaṃ gāthamāha –	2663	
PA_atk-s05_13a1:2665	“Accuggatātibalatā, ativelaṃ pabhāsitā;	266	
PA_atk-s05_13a1:2666	Vācā hanati dummedhaṃ, tittiraṃ vātivassita”nti.	266	
PA_atk-s05_13a1:2667_0	Tattha accuggatāti atiuggatā. Atibalatāti punappunaṃ bhāsanena atibalasabhāvā. Ativelaṃ	2667	
PA_atk-s05_13a1:2667_1	pabhāsitāti atikkantavelā pamāṇātikkamena bhāsitā. Tittiraṃ vātivassitanti yathā	2667	
PA_atk-s05_13a1:2667_2	tittiraṃ ativassitaṃ hanati, tathā evarūpā vācā dummedhaṃ bālapuggalaṃ hanatīti.	2667	
PA_atk-s05_13a1:2668	Evaṃ bodhisatto isigaṇassa ovādaṃ datvā cattāro brahmavihāre bhāvetvā brahmalokaparāyaṇo ahosi.	266	
PA_atk-s05_13a1:2669_0	Satthā “na, bhikkhave, kokāliko idāneva attano vacanaṃ nissāya naṭṭho, pubbepi naṭṭhoyevā”ti	2669	
PA_atk-s05_13a1:2669_1	vatvā imaṃ dhammadesanaṃ āharitvā jātakaṃ samodhānesi – “tadā mukharatāpaso kokāliko	2669	
PA_atk-s05_13a1:2669_2	ahosi, isigaṇo buddhaparisā, gaṇasatthā pana ahameva ahosi”nti.	2669	
PA_atk-s05_13a1:2670	Tittirajātakavaṇṇanā sattamā.	267	
PA_atk-s05_13a1:2672	[118] 8. Vaṭṭajātakavaṇṇanā	267	
PA_atk-s05_13a1:2673_0	Nācintayanto purisoti idaṃ satthā jetavane viharanto uttaraseṭṭhiputtaṃ ārabbha kathesi.	2673	
PA_atk-s05_13a1:2673_1	Sāvatthiyaṃ kira uttaraseṭṭhi nāma ahosi mahāvibhavo. Tassa bhariyāya kucchiyaṃ eko	2673	
PA_atk-s05_13a1:2673_2	puññavā satto brahmalokā cavitvā paṭisandhiṃ gahetvā vayappatto abhirūpo pāsādiko	2673	
PA_atk-s05_13a1:2673_3	ahosi brahmavaṇṇī. Atha ekadivasaṃ sāvatthiyaṃ kattikachaṇe nakkhatte ghuṭṭhe sabbo	2673	
PA_atk-s05_13a1:2673_4	loko nakkhattanissito ahosi. Tassa sahāyakā aññe seṭṭhiputtā sapajāpatikā ahesuṃ.	2673	
PA_atk-s05_13a1:2673_5	Uttaraseṭṭhiputtassa pana dīgharattaṃ brahmaloke vasitattā kilesesu cittaṃ na allīyati.	2673	
PA_atk-s05_13a1:2673_6	Athassa sahāyakā “uttaraseṭṭhiputtassapi ekaṃ itthiṃ ānetvā nakkhattaṃ kīḷissāmā”ti	2673	
PA_atk-s05_13a1:2673_7	sammantayitvā taṃ upasaṅkamitvā “samma, imasmiṃ nagare kattikachaṇo ghuṭṭho, tuyhampi	2673	
PA_atk-s05_13a1:2673_8	ekaṃ itthiṃ ānetvā nakkhattaṃ kīḷissāmā”ti āhaṃsu. “Na me attho itthiyā”ti ca vuttepi	2673	
PA_atk-s05_13a1:2673_9	punappunaṃ nibandhitvā sampaṭicchāpetvā ekaṃ vaṇṇadāsiṃ sabbālaṅkārapaṭimaṇḍitaṃ	2673	
PA_atk-s05_13a1:2673_10	katvā tassa gharaṃ netvā “tvaṃ seṭṭhiputtassa santikaṃ gacchā”ti sayanigharaṃ pesetvā	26731	
PA_atk-s05_13a1:2673_11	nikkhamiṃsu. Taṃ sayanigharaṃ paviṭṭhampi seṭṭhiputto neva oloketi, nālapati. Sā	26731	
PA_atk-s05_13a1:2673_12	cintesi “ayaṃ evaṃ rūpasobhaggappattaṃ uttamavilāsasampannaṃ maṃ neva oloketi, nālapati,	26731	
PA_atk-s05_13a1:2673_13	idāni naṃ attano itthikuttalīlāya olokāpessāmī”ti itthilīlaṃ dassentī pahaṭṭhākārena	26731	
PA_atk-s05_13a1:2673_14	aggadante vivaritvā hasitaṃ akāsi. Seṭṭhiputto oloketvā dantaṭṭhike nimittaṃ gaṇhi.	26731	
PA_atk-s05_13a1:2673_15	Athassa aṭṭhikasaññā uppajji, sakalampi taṃ sarīraṃ aṭṭhikasaṅkhalikā viya paññāyi.	26731	
PA_atk-s05_13a1:2673_16	So tassā paribbayaṃ datvā “gacchā”ti uyyojesi.	26731	
PA_atk-s05_13a1:2674_0	Taṃ tassa gharā otiṇṇaṃ eko issaro antaravīthiyaṃ disvā paribbayaṃ datvā attano gharaṃ	2674	
PA_atk-s05_13a1:2674_1	nesi, sattāhe vītivatte nakkhattaṃ ositaṃ. Vaṇṇadāsiyā mātā dhītu āgamanaṃ adisvā	2674	
PA_atk-s05_13a1:2674_2	seṭṭhiputtānaṃ santikaṃ gantvā “kahaṃ sā”ti pucchi. Te uttaraseṭṭhiputtassa gharaṃ	2674	
PA_atk-s05_13a1:2674_3	gantvā “kahaṃ sā”ti pucchiṃsu. “Taṅkhaṇaññeva tassā paribbayaṃ datvā uyyojesi”nti.	2674	
PA_atk-s05_13a1:2674_4	Athassā mātā rodantī “dhītaraṃ me na passāmi, dhītaraṃ me samānethā”ti uttaraseṭṭhiputtaṃ	2674	
PA_atk-s05_13a1:2674_5	ādāya rañño santikaṃ agamāsi. Rājā aṭṭaṃ vinicchinanto “ime te seṭṭhiputtā vaṇṇadāsiṃ	2674	
PA_atk-s05_13a1:2674_6	ānetvā tuyhaṃ adaṃsū”ti pucchi. “Āma, devā”ti. “Idāni sā kaha”nti? “Na jānāmi, taṅkhaṇaññeva	2674	
PA_atk-s05_13a1:2674_7	naṃ uyyojesi”nti. “Idāni taṃ samānetuṃ sakkosī”ti? “Na sakkomi, devā”ti. Rājā “sace	2674	
PA_atk-s05_13a1:2674_8	samānetuṃ na sakkoti, rājāṇamassa karothā”ti āha. Atha naṃ pacchābāhaṃ bandhitvā	2674	
PA_atk-s05_13a1:2674_9	“rājāṇaṃ karissāmā”ti gahetvā pakkamiṃsu. “Seṭṭhiputtaṃ kira vaṇṇadāsiṃ samānetuṃ	2674	
PA_atk-s05_13a1:2674_10	asakkontaṃ rājā rājāṇaṃ kāretī”ti sakalanagaraṃ ekakolāhalaṃ ahosi. Mahājano ure	26741	
PA_atk-s05_13a1:2674_11	hatthe ṭhapetvā “kiṃ nāmetaṃ, sāmi, attano te ananucchavikaṃ laddha”nti paridevati.	26741	
PA_atk-s05_13a1:2674_12	Seṭṭhipi puttassa pacchato pacchato paridevanto gacchati.	26741	
PA_atk-s05_13a1:2675_0	Seṭṭhiputto cintesi “idaṃ mayhaṃ evarūpaṃ dukkhaṃ agāre vasanabhāvena uppannaṃ. Sace	2675	
PA_atk-s05_13a1:2675_1	ito muccissāmi, mahāgotamasammāsambuddhassa santike pabbajissāmī”ti. Sāpi kho vaṇṇadāsī	2675	
PA_atk-s05_13a1:2675_2	taṃ kolāhalasaddaṃ sutvā “kiṃsaddo nāmeso”ti pucchitvā taṃ pavattiṃ sutvā vegena	2675	
PA_atk-s05_13a1:2675_3	otaritvā “ussaratha, ussaratha, sāmī, maṃ rājapurisānaṃ daṭṭhuṃ dethā”ti attānaṃ	2675	
PA_atk-s05_13a1:2675_4	dassesi. Rājapurisā taṃ disvā mātaraṃ paṭicchāpetvā seṭṭhiputtaṃ muñcitvā pakkamiṃsu.	2675	
PA_atk-s05_13a1:2675_5	So sahāyakaparivutova nadiṃ gantvā sasīsaṃ nhāyitvā gehaṃ gantvā bhuttapātarāso mātāpitaro	2675	
PA_atk-s05_13a1:2675_6	vanditvā pabbajjaṃ anujānāpetvā cīvarasāṭake ādāya mahantena parivārena satthu santikaṃ	2675	
PA_atk-s05_13a1:2675_7	gantvā vanditvā pabbajjaṃ yācitvā pabbajjañca upasampadañca labhitvā avissaṭṭhakammaṭṭhāno	2675	
PA_atk-s05_13a1:2675_8	vipassanaṃ vaḍḍhetvā na cirasseva arahatte patiṭṭhāsi.	2675	
PA_atk-s05_13a1:2676_0	Athekadivasaṃ dhammasabhāyaṃ sannipatitā bhikkhū “āvuso, uttaraseṭṭhiputto attano	2676	
PA_atk-s05_13a1:2676_1	bhaye uppanne sāsanassa guṇaṃ jānitvā ‘imamhā dukkhā muccamāno pabbajissāmī’ti cintetvā	2676	
PA_atk-s05_13a1:2676_2	tena sucintitena maraṇamutto ceva, pabbajito ca aggaphale patiṭṭhito”ti tassa guṇakathaṃ	2676	
PA_atk-s05_13a1:2676_3	kathesuṃ. Satthā āgantvā “kāya nuttha, bhikkhave, etarahi kathāya sannisinnā”ti pucchitvā	2676	
PA_atk-s05_13a1:2676_4	“imāya nāmā”ti vutte “na, bhikkhave, uttaraseṭṭhiputtova attano bhaye uppanne ‘iminā	2676	
PA_atk-s05_13a1:2676_5	upāyena imamhā dukkhā muccissāmī’ti cintetvā maraṇabhayā mutto, atīte paṇḍitāpi attano	2676	
PA_atk-s05_13a1:2676_6	bhaye uppanne ‘iminā upāyena imamhā dukkhā muccissāmā’ti cintetvā maraṇabhayato mucciṃsuyevā”ti vatvā atītaṃ āhari.	2676	
PA_atk-s05_13a1:2677_0	Atīte bārāṇasiyaṃ brahmadatte rajjaṃ kārente bodhisatto cutipaṭisandhivasena parivattanto	2677	
PA_atk-s05_13a1:2677_1	vaṭṭakayoniyaṃ nibbatti. Tadā eko vaṭṭakaluddako araññā bahū vaṭṭake āharitvā gehe	2677	
PA_atk-s05_13a1:2677_2	ṭhapetvā gocaraṃ datvā mūlaṃ gahetvā āgatāgatānaṃ hatthe vaṭṭake vikkiṇanto jīvikaṃ	2677	
PA_atk-s05_13a1:2677_3	kappeti. So ekadivasaṃ bahūhi vaṭṭakehi saddhiṃ bodhisattampi gahetvā ānesi. Bodhisatto	2677	
PA_atk-s05_13a1:2677_4	cintesi “sacāhaṃ iminā dinnaṃ gocarañca pānīyañca paribhuñjissāmi, ayaṃ maṃ gahetvā	2677	
PA_atk-s05_13a1:2677_5	āgatānaṃ manussānaṃ dassati. Sace pana na paribhuñjissāmi, ahaṃ milāyissāmi, atha	2677	
PA_atk-s05_13a1:2677_6	maṃ milāyantaṃ disvā manussā na gaṇhissanti. Evaṃ me sotthi bhavissati, imaṃ upāyaṃ	2677	
PA_atk-s05_13a1:2677_7	karissāmī”ti. So tathā karonto milāyitvā aṭṭhicammamatto ahosi. Manussā taṃ disvā	2677	
PA_atk-s05_13a1:2677_8	na gaṇhiṃsu. Luddako bodhisattaṃ ṭhapetvā sesesu vaṭṭakesu parikkhīṇesu pacchiṃ nīharitvā	2677	
PA_atk-s05_13a1:2677_9	dvāre ṭhapetvā bodhisattaṃ hatthatale katvā “kiṃ nu kho ayaṃ vaṭṭako”ti cintetvā	2677	
PA_atk-s05_13a1:2677_10	oloketuṃ āraddho. Athassa pamattabhāvaṃ ñatvā bodhisatto pakkhe pasāretvā uppatitvā	26771	
PA_atk-s05_13a1:2677_11	araññameva gato. Aññe vaṭṭakā taṃ disvā “kiṃ nu kho na paññāyasi, kahaṃ gatosī”ti	26771	
PA_atk-s05_13a1:2677_12	pucchitvā “luddakena gahitomhī”ti vutte “kinti katvā muttosī”ti pucchiṃsu. Bodhisatto	26771	
PA_atk-s05_13a1:2677_13	“ahaṃ tena dinnaṃ gocaraṃ aggahetvā pānīyaṃ apivitvā upāyacintāya mutto”ti vatvā imaṃ gāthamāha –	26771	
PA_atk-s05_13a1:2679	“Nācintayanto puriso, visesamadhigacchati;	267	
PA_atk-s05_13a1:2680	Cintitassa phalaṃ passa, muttosmi vadhabandhanā”ti.	268	
PA_atk-s05_13a1:2681_0	Tatthāyaṃ piṇḍattho – puriso dukkhaṃ patvā “iminā nāma upāyena imamhā dukkhā muccissāmī”ti	2681	
PA_atk-s05_13a1:2681_1	acintayanto attano dukkhā mokkhasaṅkhātaṃ visesaṃ nādhigacchati. Idāni pana mayā	2681	
PA_atk-s05_13a1:2681_2	cintitakammassa phalaṃ passa. Teneva upāyena muttosmi vadhabandhanā, maraṇato ca	2681	
PA_atk-s05_13a1:2681_3	bandhanato ca muttosmi ahanti. Evaṃ bodhisatto attanā katakāraṇaṃ ācikkhi.	2681	
PA_atk-s05_13a1:2682	Satthā imaṃ dhammadesanaṃ āharitvā jātakaṃ samodhānesi – “tadā maraṇamutto vaṭṭako ahameva ahosi”nti.	268	
PA_atk-s05_13a1:2683	Vaṭṭajātakavaṇṇanā aṭṭhamā.	268	
PA_atk-s05_13a1:2685	[119] 9. Akālarāvijātakavaṇṇanā	268	
PA_atk-s05_13a1:2686_0	Amātāpitarasaṃvaddhoti idaṃ satthā jetavane viharanto ekaṃ akālarāviṃ bhikkhuṃ ārabbha	2686	
PA_atk-s05_13a1:2686_1	kathesi. So kira sāvatthivāsī kulaputto sāsane pabbajitvā vattaṃ vā sikkhaṃ vā na	2686	
PA_atk-s05_13a1:2686_2	uggaṇhi. So “imasmiṃ kāle mayā vattaṃ kātabbaṃ, imasmiṃ kāle upaṭṭhātabbaṃ, imasmiṃ	2686	
PA_atk-s05_13a1:2686_3	kāle uggahetabbaṃ, imasmiṃ kāle sajjhāyitabba”nti na jānāti, paṭhamayāmepi majjhimayāmepi	2686	
PA_atk-s05_13a1:2686_4	pacchimayāmepi pabuddhapabuddhakkhaṇeyeva mahāsaddaṃ karoti, bhikkhū niddaṃ na labhanti.	2686	
PA_atk-s05_13a1:2686_5	Dhammasabhāyaṃ bhikkhū “āvuso, asuko nāma bhikkhu evarūpe ratanasāsane pabbajitvā	2686	
PA_atk-s05_13a1:2686_6	vattaṃ vā sikkhaṃ vā kālaṃ vā akālaṃ vā na jānātī”ti tassa aguṇakathaṃ kathesuṃ.	2686	
PA_atk-s05_13a1:2686_7	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2686	
PA_atk-s05_13a1:2686_8	nāmā”ti vutte “na, bhikkhave, idānevesa akālarāvī, pubbepi akālarāvīyeva, kālākālaṃ	2686	
PA_atk-s05_13a1:2686_9	ajānanabhāvena ca gīvāya vaṭṭitāya jīvitakkhayaṃ patto”ti vatvā atītaṃ āhari.	2686	
PA_atk-s05_13a1:2687_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā	2687	
PA_atk-s05_13a1:2687_1	vayappatto sabbasippesu pāraṃ gantvā bārāṇasiyaṃ disāpāmokkho ācariyo hutvā pañcasate	2687	
PA_atk-s05_13a1:2687_2	māṇave sippaṃ vāceti. Tesaṃ māṇavānaṃ eko kālarāvī kukkuṭo atthi, te tassa vassitasaddena	2687	
PA_atk-s05_13a1:2687_3	uṭṭhāya sippaṃ sikkhanti. So kālamakāsi. Te aññaṃ kukkuṭaṃ pariyesantā caranti. Atheko	2687	
PA_atk-s05_13a1:2687_4	māṇavako susānavane dārūni uddharanto ekaṃ kukkuṭaṃ disvā ānetvā pañjare ṭhapetvā	2687	
PA_atk-s05_13a1:2687_5	paṭijaggati. So susāne vaḍḍhitattā “asukavelāya nāma vassitabba”nti ajānanto kadāci	2687	
PA_atk-s05_13a1:2687_6	atirattiṃ vassati, kadāci aruṇuggamane. Māṇavā tassa atirattiṃ vassitakāle sippaṃ	2687	
PA_atk-s05_13a1:2687_7	sikkhantā yāva aruṇuggamanā sikkhituṃ na sakkonti, niddāyamānā gahitaṭṭhānampi na	2687	
PA_atk-s05_13a1:2687_8	passanti. Atipabhāte vassitakāle sajjhāyassa okāsameva na labhanti. Māṇavā “ayaṃ	2687	
PA_atk-s05_13a1:2687_9	atirattiṃ vā vassati atipabhāte vā, imaṃ nissāya amhākaṃ sippaṃ na niṭṭhāyissatī”ti	2687	
PA_atk-s05_13a1:2687_10	taṃ gahetvā gīvaṃ vaṭṭetvā jīvitakkhayaṃ pāpetvā “akālarāvī kukkuṭo amhehi ghātito”ti	26871	
PA_atk-s05_13a1:2687_11	ācariyassa kathesuṃ. Ācariyo “ovādaṃ aggahetvā saṃvaḍḍhitabhāvena maraṇaṃ patto”ti	26871	
PA_atk-s05_13a1:2687_12	vatvā imaṃ gāthamāha –	26871	
PA_atk-s05_13a1:2689	“Amātāpitara-saṃvaddho, anācerakule vasaṃ;	268	
PA_atk-s05_13a1:2690	Nāyaṃ kālaṃ akālaṃ vā, abhijānāti kukkuṭo”ti.	269	
PA_atk-s05_13a1:2691_0	Tattha amātāpitarasaṃvaddhoti mātāpitaro nissāya tesaṃ ovādaṃ aggahetvā saṃvaḍḍho.	2691	
PA_atk-s05_13a1:2691_1	Anācerakule vasanti ācariyakulepi avasamāno, ācārasikkhāpakaṃ kañci nissāya avasitattāti	2691	
PA_atk-s05_13a1:2691_2	attho. Nāyaṃ kālaṃ akālaṃ vāti “imasmiṃ kāle vassitabbaṃ, imasmiṃ na vassitabba”nti	2691	
PA_atk-s05_13a1:2691_3	evaṃ vassitabbayuttakaṃ kālaṃ vā akālaṃ vā esa kukkuṭo na jānāti, ajānanabhāveneva	2691	
PA_atk-s05_13a1:2691_4	jīvitakkhayaṃ pattoti. Idaṃ kāraṇaṃ dassetvā bodhisatto yāvatāyukaṃ ṭhatvā yathākammaṃ gato.	2691	
PA_atk-s05_13a1:2692	Satthā imaṃ dhammadesanaṃ āharitvā jātakaṃ samodhānesi – “tadā akālarāvī kukkuṭo ayaṃ bhikkhu ahosi, antevāsikā buddhaparisā, ācariyo pana ahameva ahosi”nti.	269	
PA_atk-s05_13a1:2693	Akālarāvijātakavaṇṇanā navamā.	269	
PA_atk-s05_13a1:2695	[120] 10. Bandhanamokkhajātakavaṇṇanā	269	
PA_atk-s05_13a1:2696_0	Abaddhā tattha bajjhantīti idaṃ satthā jetavane viharanto ciñcamāṇavikaṃ ārabbha	2696	
PA_atk-s05_13a1:2696_1	kathesi. Tassā vatthu dvādasakanipāte mahāpadumajātake āvi bhavissati. Tadā pana	2696	
PA_atk-s05_13a1:2696_2	satthā “na, bhikkhave, ciñcamāṇavikā idāneva maṃ abhūtena abbhācikkhati, pubbepi	2696	
PA_atk-s05_13a1:2696_3	abbhācikkhiyevā”ti vatvā atītaṃ āhari.	2696	
PA_atk-s05_13a1:2697_0	Atīte bārāṇasiyaṃ brahmadatte rajjaṃ kārente bodhisatto purohitassa gehe nibbattitvā	2697	
PA_atk-s05_13a1:2697_1	vayappatto pitu accayena tasseva purohito ahosi. Tena aggamahesiyā varo dinno hoti	2697	
PA_atk-s05_13a1:2697_2	“bhadde, yaṃ icchasi, taṃ vadeyyāsī”ti. Sā evamāha “na mayhaṃ añño varo nāma dullabho,	2697	
PA_atk-s05_13a1:2697_3	ito pana te paṭṭhāya aññā itthī kilesavasena na oloketabbā”ti. So paṭikkhipitvā punappunaṃ	2697	
PA_atk-s05_13a1:2697_4	nippīḷiyamāno tassā vacanaṃ atikkamituṃ asakkonto sampaṭicchitvā tato paṭṭhāya soḷasasu	2697	
PA_atk-s05_13a1:2697_5	nāṭakitthisahassesu kilesavasena ekitthimpi na olokesi.	2697	
PA_atk-s05_13a1:2698_0	Athassa paccanto kuppi, paccante ṭhitā yodhā corehi saddhiṃ dve tayo saṅgāme katvā	2698	
PA_atk-s05_13a1:2698_1	“ito uttari mayaṃ na sakkomā”ti rañño paṇṇaṃ pesesuṃ. Rājā tattha gantukāmo balakāyaṃ	2698	
PA_atk-s05_13a1:2698_2	saṃharitvā taṃ pakkosāpetvā “bhadde, ahaṃ paccantaṃ gacchāmi, tattha nānappakārāni	2698	
PA_atk-s05_13a1:2698_3	yuddhāni honti, jayaparājayopi anibaddho, tādisesu ṭhānesu mātugāmo dupparihāro,	2698	
PA_atk-s05_13a1:2698_4	tvaṃ idheva nivattāhī”ti āha. Sā “na sakkā, deva, mayā nivattitu”nti punappunaṃ raññā	2698	
PA_atk-s05_13a1:2698_5	paṭikkhittā āha “tena hi ekekaṃ yojanaṃ gantvā mayhaṃ sukhadukkhajānanatthaṃ ekekaṃ	2698	
PA_atk-s05_13a1:2698_6	manussaṃ peseyyāthā”ti. Rājā “sādhū”ti sampaṭicchitvā bodhisattaṃ nagare ṭhapetvā	2698	
PA_atk-s05_13a1:2698_7	mahantena balakāyena nikkhamitvā gacchanto yojane yojane ekekaṃ purisaṃ “amhākaṃ	2698	
PA_atk-s05_13a1:2698_8	ārogyaṃ ārocetvā deviyā sukhadukkhaṃ jānitvā āgacchā”ti pesesi. Sā āgatāgataṃ purisaṃ	2698	
PA_atk-s05_13a1:2698_9	“rājā kimatthaṃ taṃ pesetī”ti pucchitvā “tumhākaṃ sukhadukkhajānanatthāyā”ti vutte	2698	
PA_atk-s05_13a1:2698_10	“tena hi ehī”ti tena saddhiṃ asaddhammaṃ paṭisevati. Rājā dvattiṃsayojanamaggaṃ gacchanto	26981	
PA_atk-s05_13a1:2698_11	dvattiṃsa jane pesesi, sā sabbehipi tehi saddhiṃ tatheva akāsi.	26981	
PA_atk-s05_13a1:2699_0	Rājā paccantaṃ vūpasametvā janapadaṃ samassāsetvā puna āgacchantopi tatheva dvattiṃsa	2699	
PA_atk-s05_13a1:2699_1	jane pesesi, sā tehipi saddhiṃ tatheva vippaṭipajjiyeva. Rājā āgantvā jayakkhandhāvāraṭṭhāne	2699	
PA_atk-s05_13a1:2699_2	ṭhatvā “nagaraṃ paṭijaggāpetū”ti bodhisattassa paṇṇaṃ pesesi. Bodhisatto sakalanagaraṃ	2699	
PA_atk-s05_13a1:2699_3	paṭijaggāpetvā rājanivesanaṃ paṭijaggāpento deviyā vasanaṭṭhānaṃ agamāsi. Sā bodhisattassa	2699	
PA_atk-s05_13a1:2699_4	rūpasobhaggappattaṃ kāyaṃ disvā saṇṭhātuṃ asakkontī “ehi, brāhmaṇa, sayanaṃ abhiruhā”ti	2699	
PA_atk-s05_13a1:2699_5	āha. Bodhisatto “mā evaṃ avaca, rājāpi garu, akusalampi bhāyāmi, na sakkā mayā evaṃ	2699	
PA_atk-s05_13a1:2699_6	kātu”nti āha. “Catusaṭṭhiyā pādamūlikānaṃ neva rājā garu, na akusalaṃ bhāyanti. Taveva	2699	
PA_atk-s05_13a1:2699_7	rājā garu, tvaṃyeva ca akusalaṃ bhāyasī”ti. “Āma, devi, sace tesampi evaṃ bhaveyya,	2699	
PA_atk-s05_13a1:2699_8	na evarūpaṃ kareyyuṃ”. “Ahaṃ pana jānamāno evarūpaṃ sāhasiyakammaṃ na karissāmī”ti.	2699	
PA_atk-s05_13a1:2699_9	“Kiṃ bahuṃ vippalapasi, sace me vacanaṃ na karosi, sīsaṃ te chindāpessāmī”ti. “Tiṭṭhatu	2699	
PA_atk-s05_13a1:2699_10	tāva ekasmiṃ attabhāve sīsaṃ, attabhāvasahassepi sīse chijjante na sakkā mayā evarūpaṃ	26991	
PA_atk-s05_13a1:2699_11	kātu”nti. Sā “hotu, jānissāmī”ti bodhisattaṃ tajjetvā attano gabbhaṃ pavisitvā sarīre	26991	
PA_atk-s05_13a1:2699_12	nakhavaḷañjaṃ dassetvā telena gattāni abbhañjitvā kiliṭṭhavatthaṃ nivāsetvā gilānālayaṃ	26991	
PA_atk-s05_13a1:2699_13	katvā dāsiyo āṇāpesi ‘raññā kahaṃ devī’ti vutte ‘gilānā’ti katheyyāthā”ti.	26991	
PA_atk-s05_13a1:2700_0	Bodhisattopi rañño paṭipathaṃ agamāsi. Rājā nagaraṃ padakkhiṇaṃ katvā pāsādaṃ āruyha	2700	
PA_atk-s05_13a1:2700_1	deviṃ apassanto “kahaṃ, devī”ti pucchi. “Gilānā, devā”ti. Sopi sirigabbhaṃ pavisitvā	2700	
PA_atk-s05_13a1:2700_2	tassā piṭṭhiṃ parimajjanto “kiṃ te, bhadde, aphāsuka”nti pucchi. Sā tuṇhī ahosi.	2700	
PA_atk-s05_13a1:2700_3	Tatiyavāre rājānaṃ oloketvā “tvampi, mahārāja, jīvasi nāma, mādisāpi itthiyo sassāmikāyeva	2700	
PA_atk-s05_13a1:2700_4	nāmā”ti āha. “Kiṃ etaṃ, bhadde”ti? Tumhehi nagaraṃ rakkhanatthāya ṭhapito purohito	2700	
PA_atk-s05_13a1:2700_5	“tumhākaṃ nivesanaṃ paṭijaggāmī”ti idhāgantvā attano vacanaṃ akarontiṃ maṃ paharitvā	2700	
PA_atk-s05_13a1:2700_6	attano manaṃ pūretvā gatoti. Rājā aggimhi pakkhittaloṇasakkharā viya kodhena taṭataṭāyanto	2700	
PA_atk-s05_13a1:2700_7	sirigabbhā nikkhamitvā dovārikapādamūlikādayo pakkosāpetvā “gacchatha, bhaṇe, purohitaṃ	2700	
PA_atk-s05_13a1:2700_8	pacchābāhaṃ bandhitvā vajjhabhāvappattaṃ katvā nagarā nīharitvā āghātanaṃ netvā sīsamassa	2700	
PA_atk-s05_13a1:2700_9	chindathā”ti āha. Te vegena gantvā taṃ pacchābāhaṃ bandhitvā vajjhabheriṃ carāpesuṃ.	2700	
PA_atk-s05_13a1:2701_0	Bodhisatto cintesi – “addhā tāya duṭṭhadeviyā rājā puretarameva paribhinno, ajja	2701	
PA_atk-s05_13a1:2701_1	dānāhaṃ attano baleneva attānaṃ mocessāmī”ti. So te purise āha “bho, tumhe maṃ mārentā	2701	
PA_atk-s05_13a1:2701_2	rañño dassetvāva mārethā”ti. “Kiṃkāraṇā”ti? “Ahaṃ rājakammiko, bahu me kammaṃ kataṃ,	2701	
PA_atk-s05_13a1:2701_3	bahūni mahānidhiṭṭhānāni jānāmi, rājakuṭumbaṃ mayā vicāritaṃ. Sace maṃ rañño na dassessatha,	2701	
PA_atk-s05_13a1:2701_4	bahudhanaṃ nassissati, mayā rañño sāpateyye ācikkhite pacchā kātabbaṃ karothā”ti.	2701	
PA_atk-s05_13a1:2701_5	Te taṃ rañño dassayiṃsu. Rājā taṃ disvāva “kasmā bho, brāhmaṇa, mayi lajjaṃ na akāsi,	2701	
PA_atk-s05_13a1:2701_6	kasmā te evarūpaṃ pāpakammaṃ kata”nti āha. “Mahārāja, ahaṃ sotthiyakule jāto, mayā	2701	
PA_atk-s05_13a1:2701_7	kunthakipillikamattopi pāṇātipāto na katapubbo, tiṇasalākamattampi adinnaṃ nādinnapubbaṃ,	2701	
PA_atk-s05_13a1:2701_8	lobhavasena paresaṃ itthī akkhīni ummīletvāpi na olokitapubbā, hassavasenāpi musā	2701	
PA_atk-s05_13a1:2701_9	na bhāsitapubbā, kusaggenāpi majjaṃ na pītapubbaṃ, ahaṃ tumhesu niraparādho. Sā pana	2701	
PA_atk-s05_13a1:2701_10	bālā lobhavasena maṃ hatthe gahetvā mayā paṭikkhittā maṃ tajjetvā attanā kataṃ pāpaṃ	27011	
PA_atk-s05_13a1:2701_11	uttānaṃ katvā mama ācikkhitvā antogabbhaṃ paviṭṭhā. Ahaṃ niraparādho, paṇṇaṃ gahetvā	27011	
PA_atk-s05_13a1:2701_12	pana āgatā catusaṭṭhi janā sāparādhā, te pakkosāpetvā “tāya vo vacanaṃ kataṃ, na	27011	
PA_atk-s05_13a1:2701_13	kata”nti puccha, devāti. Rājā te catusaṭṭhi jane bandhāpetvā deviṃ pakkosāpetvā “tayā	27011	
PA_atk-s05_13a1:2701_14	etehi saddhiṃ pāpaṃ kataṃ, na kata”nti pucchi. “Kataṃ, devā”ti vutte te pacchābāhaṃ	27011	
PA_atk-s05_13a1:2701_15	bandhāpetvā “imesaṃ catusaṭṭhijanānaṃ sīsāni chindathā”ti āṇāpesi.	27011	
PA_atk-s05_13a1:2702_0	Atha naṃ bodhisatto āha – “natthi, mahārāja, etesaṃ doso, devī attano ruciṃ kārāpesi.	2702	
PA_atk-s05_13a1:2702_1	Niraparādhā ete, tasmā nesaṃ khamatha. Tassāpi doso natthi, itthiyo nāma methunadhammena	2702	
PA_atk-s05_13a1:2702_2	atittā. Jātisabhāvo hi esa. Etāsaṃ khamitabbayuttameva hoti. Tasmā etissāpi khamathā”ti	2702	
PA_atk-s05_13a1:2702_3	nānappakārena rājānaṃ saññāpetvā te catusaṭṭhipi jane tañca bālaṃ mocāpetvā sabbesaṃ	2702	
PA_atk-s05_13a1:2702_4	yathāsakāni ṭhānāni dāpesi. Evaṃ te sabbe mocetvā sakaṭṭhāne patiṭṭhāpetvā bodhisatto	2702	
PA_atk-s05_13a1:2702_5	rājānaṃ upasaṅkamitvā “mahārāja, andhabālānaṃ nāma avatthukena vacanena abandhitabbayuttakāpi	2702	
PA_atk-s05_13a1:2702_6	paṇḍitā pacchābāhaṃ baddhā, paṇḍitānaṃ kāraṇayuttena vacanena pacchābāhaṃ baddhāpi	2702	
PA_atk-s05_13a1:2702_7	muttā. Evaṃ bālā nāma abandhitabbayuttakepi bandhāpenti, paṇḍitā baddhepi mocentī”ti	2702	
PA_atk-s05_13a1:2702_8	vatvā imaṃ gāthamāha –	2702	
PA_atk-s05_13a1:2704	“Abaddhā tattha bajjhanti, yattha bālā pabhāsare;	270	
PA_atk-s05_13a1:2705	Baddhāpi tattha muccanti, yattha dhīrā pabhāsare”ti.	270	
PA_atk-s05_13a1:2706	Tattha abaddhāti abandhitabbayuttā. Pabhāsareti pabhāsanti vadanti kathenti.	270	
PA_atk-s05_13a1:2707_0	Evaṃ mahāsatto imāya gāthāya rañño dhammaṃ desetvā “mayā imaṃ dukkhaṃ agāre vasanabhāvena	2707	
PA_atk-s05_13a1:2707_1	laddhaṃ, idāni me agārena kiccaṃ natthi, pabbajjaṃ me anujāna, devā”ti pabbajjaṃ	2707	
PA_atk-s05_13a1:2707_2	anujānāpetvā assumukhaṃ ñātijanaṃ mahantañca vibhavaṃ pahāya isipabbajjaṃ pabbajitvā	2707	
PA_atk-s05_13a1:2707_3	himavante vasanto abhiññā ca samāpattiyo ca nibbattetvā brahmalokaparāyaṇo ahosi.	2707	
PA_atk-s05_13a1:2708	Satthā imaṃ dhammadesanaṃ āharitvā jātakaṃ samodhānesi – “tadā duṭṭhadevī ciñcamāṇavikā ahosi, rājā ānando, purohito pana ahameva ahosi”nti.	270	
PA_atk-s05_13a1:2709	Bandhanamokkhajātakavaṇṇanā dasamā.	270	
PA_atk-s05_13a1:2710	Haṃcivaggo dvādasamo.	271	
PA_atk-s05_13a1:2711	Tassuddānaṃ –	271	
PA_atk-s05_13a1:2712	Gadrabhapañhā amarā, siṅgālaṃ mitacinti ca;	271	
PA_atk-s05_13a1:2713	Anusāsikadubbacaṃ, tittiraṃ vaṭṭakaṃ puna;	271	
PA_atk-s05_13a1:2714	Akālarāvi bandhananti.	271	
PA_atk-s05_13a1:2715	13. Kusanāḷivaggo	271	
PA_atk-s05_13a1:2717	[121] 1. Kusanāḷijātakavaṇṇanā	271	
PA_atk-s05_13a1:2718_0	Kare sarikkhoti idaṃ satthā jetavane viharanto anāthapiṇḍikassa mittaṃ ārabbha kathesi.	2718	
PA_atk-s05_13a1:2718_1	Anāthapiṇḍikassa hi mittasuhajjañātibandhavā ekato hutvā “mahāseṭṭhi ayaṃ tayā jātigottadhanadhaññādīhi	2718	
PA_atk-s05_13a1:2718_2	neva sadiso, na uttaritaro, kasmā etena saddhiṃ santhavaṃ karosi, mā karohī”ti punappunaṃ	2718	
PA_atk-s05_13a1:2718_3	nivāresuṃ. Anāthapiṇḍiko pana “mittasanthavo nāma hīnehipi samehipi atirekehipi kattabboyevā”ti	2718	
PA_atk-s05_13a1:2718_4	tesaṃ vacanaṃ aggahetvā bhogagāmaṃ gacchanto taṃ kuṭumbarakkhakaṃ katvā agamāsīti	2718	
PA_atk-s05_13a1:2718_5	sabbaṃ kāḷakaṇṇivatthusmiṃ vuttanayeneva veditabbaṃ. Idha pana anāthapiṇḍikena attano	2718	
PA_atk-s05_13a1:2718_6	ghare pavattiyā ārocitāya satthā “gahapati, mitto nāma khuddako natthi, mittadhammaṃ	2718	
PA_atk-s05_13a1:2718_7	rakkhituṃ samatthabhāvovettha pamāṇaṃ, mitto nāma attanā samopi hīnopi seṭṭhopi gahetabbo.	2718	
PA_atk-s05_13a1:2718_8	Sabbepi hete attano pattabhāraṃ nittharantiyeva, idāni tāva tvaṃ attano nīcamittaṃ	2718	
PA_atk-s05_13a1:2718_9	nissāya kuṭumbassa sāmiko jāto, porāṇā pana nīcamittaṃ nissāya vimānasāmikā jātā”ti	2718	
PA_atk-s05_13a1:2718_10	vatvā tena yācito atītaṃ āhari.	27181	
PA_atk-s05_13a1:2719_0	Atīte bārāṇasiyaṃ brahmadatte rajjaṃ kārente bodhisatto rañño uyyāne kusanāḷigacche	2719	
PA_atk-s05_13a1:2719_1	devatā hutvā nibbatti. Tasmiṃyeva ca uyyāne maṅgalasilaṃ nissāya ujugatakkhandho	2719	
PA_atk-s05_13a1:2719_2	parimaṇḍalasākhāviṭapasampanno rañño santikā laddhasammāno rucamaṅgalarukkho atthi,	2719	
PA_atk-s05_13a1:2719_3	“mukhako”tipi vuccati. Tasmiṃ eko mahesakkho devarājā nibbatti. Bodhisattassa tena	2719	
PA_atk-s05_13a1:2719_4	saddhiṃ mittasanthavo ahosi. Tadā rājā ekasmiṃ ekatthambhake pāsāde vasati, tassa	2719	
PA_atk-s05_13a1:2719_5	so thambho cali. Athassa calitabhāvaṃ rañño ārocesuṃ. Rājā vaḍḍhakī pakkosāpetvā	2719	
PA_atk-s05_13a1:2719_6	“tātā, mama ekatthambhakassa maṅgalapāsādassa thambho calito, ekaṃ sāratthambhaṃ	2719	
PA_atk-s05_13a1:2719_7	āharitvā taṃ niccalaṃ karothā”ti āha. Te “sādhu, devā”ti rañño vacanaṃ sampaṭicchitvā	2719	
PA_atk-s05_13a1:2719_8	tadanucchavikaṃ rukkhaṃ pariyesamānā aññattha adisvā uyyānaṃ pavisitvā taṃ mukhakarukkhaṃ	2719	
PA_atk-s05_13a1:2719_9	disvā rañño santikaṃ gantvā “kiṃ, tātā, diṭṭho vo tadanucchaviko rukkho”ti vutte	2719	
PA_atk-s05_13a1:2719_10	“diṭṭho, deva, apica taṃ chindituṃ na visahāmā”ti āhaṃsu. “Kiṃkāraṇā”ti? Mayañhi	27191	
PA_atk-s05_13a1:2719_11	aññattha rukkhaṃ apassantā uyyānaṃ pavisimha, tatrapi ṭhapetvā maṅgalarukkhaṃ aññaṃ	27191	
PA_atk-s05_13a1:2719_12	na passāma. Iti naṃ maṅgalarukkhatāya chindituṃ na visahāmāti. Gacchatha, taṃ chinditvā	27191	
PA_atk-s05_13a1:2719_13	pāsādaṃ thiraṃ karotha, mayaṃ aññaṃ maṅgalarukkhaṃ karissāmāti. Te “sādhū”ti balikammaṃ	27191	
PA_atk-s05_13a1:2719_14	gahetvā uyyānaṃ gantvā “sve chindissāmā”ti rukkhassa balikammaṃ katvā nikkhamiṃsu.	27191	
PA_atk-s05_13a1:2720_0	Rukkhadevatā taṃ kāraṇaṃ ñatvā “sve mayhaṃ vimānaṃ nāsessanti, dārake gahetvā kuhiṃ	2720	
PA_atk-s05_13a1:2720_1	gamissāmī”ti gantabbaṭṭhānaṃ apassantī puttake gīvāya gahetvā parodi. Tassā sandiṭṭhasambhattā	2720	
PA_atk-s05_13a1:2720_2	rukkhadevatā āgantvā “kiṃ eta”nti pucchitvā taṃ kāraṇaṃ sutvā sayampi vaḍḍhakīnaṃ	2720	
PA_atk-s05_13a1:2720_3	paṭikkamanūpāyaṃ apassantiyo taṃ parissajitvā rodituṃ ārabhiṃsu. Tasmiṃ samaye bodhisatto	2720	
PA_atk-s05_13a1:2720_4	“rukkhadevataṃ passissāmī”ti tattha gantvā taṃ kāraṇaṃ sutvā “hotu, mā cintayittha,	2720	
PA_atk-s05_13a1:2720_5	ahaṃ rukkhaṃ chindituṃ na dassāmi, sve vaḍḍhakīnaṃ āgatakāle mama kāraṇaṃ passathā”ti	2720	
PA_atk-s05_13a1:2720_6	tā devatā samassāsetvā punadivase vaḍḍhakīnaṃ āgatavelāya kakaṇṭakavesaṃ gahetvā	2720	
PA_atk-s05_13a1:2720_7	vaḍḍhakīnaṃ purato gantvā maṅgalarukkhassa mūlantaraṃ pavisitvā taṃ rukkhaṃ susiraṃ	2720	
PA_atk-s05_13a1:2720_8	viya katvā rukkhamajjhena abhiruhitvā khandhamatthakena nikkhamitvā sīsaṃ kampayamāno	2720	
PA_atk-s05_13a1:2720_9	nipajji. Mahāvaḍḍhakī taṃ kakaṇṭakaṃ disvā rukkhaṃ hatthena paharitvā “susirarukkho	2720	
PA_atk-s05_13a1:2720_10	eso nissāro, hiyyo anupadhāretvāva balikammaṃ karimhā”ti ekaghanaṃ mahārukkhaṃ garahitvā	27201	
PA_atk-s05_13a1:2720_11	pakkāmi. Rukkhadevatā bodhisattaṃ nissāya vimānassa sāminī jātā.	27201	
PA_atk-s05_13a1:2721_0	Tassā paṭisanthāratthāya sandiṭṭhasambhattā bahū devatā sannipatiṃsu. Rukkhadevatā	2721	
PA_atk-s05_13a1:2721_1	“vimānaṃ me laddha”nti tuṭṭhacittā tāsaṃ devatānaṃ majjhe bodhisattassa guṇaṃ kathayamānā	2721	
PA_atk-s05_13a1:2721_2	“bho, devatā, mayaṃ mahesakkhā hutvāpi dandhapaññatāya imaṃ upāyaṃ na jānimha, kusanāḷidevatā	2721	
PA_atk-s05_13a1:2721_3	pana attano ñāṇasampattiyā amhe vimānasāmike akāsi, mitto nāma sadisopi adhikopi	2721	
PA_atk-s05_13a1:2721_4	hīnopi kattabbova. Sabbepi hi attano thāmena sahāyakānaṃ uppannaṃ dukkhaṃ nittharitvā	2721	
PA_atk-s05_13a1:2721_5	sukhe patiṭṭhāpentiyevā”ti mittadhammaṃ vaṇṇetvā imaṃ gāthamāha –	2721	
PA_atk-s05_13a1:2723	“Kare sarikkho atha vāpi seṭṭho, nihīnako vāpi kareyya eko;	272	
PA_atk-s05_13a1:2724	Kareyyumete byasane uttamatthaṃ, yathā ahaṃ kusanāḷi rucāya”nti.	272	
PA_atk-s05_13a1:2725_0	Tattha kare sarikkhoti jātiādīhi sadisopi mittadhammaṃ kareyya. Atha vāpi seṭṭhoti	2725	
PA_atk-s05_13a1:2725_1	jātiādīhi adhikopi kareyya. Nihīnako vāpi kareyya ekoti eko jātiādīhi hīnopi mittadhammaṃ	2725	
PA_atk-s05_13a1:2725_2	kareyya. Tasmā sabbepi ete mittā kātabbāyevāti dīpeti. Kiṃkāraṇā? Kareyyumete byasane	2725	
PA_atk-s05_13a1:2725_3	uttamatthanti sabbepete sahāyassa byasane uppanne attano attano pattabhāraṃ vahamānā	2725	
PA_atk-s05_13a1:2725_4	uttamatthaṃ kareyyuṃ, kāyikacetasikadukkhato taṃ sahāyakaṃ moceyyumevāti attho. Tasmā	2725	
PA_atk-s05_13a1:2725_5	hīnopi mitto kātabboyeva, pageva itare. Tatridaṃ opammaṃ – yathā ahaṃ kusanāḷi rucāyanti,	2725	
PA_atk-s05_13a1:2725_6	yathā ahaṃ rucāyaṃ nibbattadevatā ayañca kusanāḷidevatā, appesakkhāpi mittasanthavaṃ	2725	
PA_atk-s05_13a1:2725_7	karimha, tatrapāhaṃ mahesakkhāpi samānā attano uppannadukkhaṃ bālatāya anupāyakusalatāya	2725	
PA_atk-s05_13a1:2725_8	harituṃ nāsakkhiṃ, imaṃ pana appesakkhampi samānaṃ paṇḍitadevataṃ nissāya dukkhato	2725	
PA_atk-s05_13a1:2725_9	muttomhi. Tasmā aññehipi dukkhā muccitukāmehi samavisiṭṭhabhāvaṃ anoloketvā hīnopi	2725	
PA_atk-s05_13a1:2725_10	paṇḍito mitto kātabboti.	27251	
PA_atk-s05_13a1:2726	Rucādevatā imāya gāthāya devasaṅghassa dhammaṃ desetvā yāvatāyukaṃ ṭhatvā saddhiṃ kusanāḷidevatāya yathākammaṃ gatā.	272	
PA_atk-s05_13a1:2727	Satthā imaṃ dhammadesanaṃ āharitvā jātakaṃ samodhānesi – “tadā rucādevatā ānando ahosi, kusanāḷidevatā pana ahameva ahosi”nti.	272	
PA_atk-s05_13a1:2728	Kusanāḷijātakavaṇṇanā paṭhamā.	272	
PA_atk-s05_13a1:2730	[122] 2. Dummedhajātakavaṇṇanā	273	
PA_atk-s05_13a1:2731_0	Yasaṃ laddhāna dummedhoti idaṃ satthā veḷuvane viharanto devadattaṃ ārabbha kathesi.	2731	
PA_atk-s05_13a1:2731_1	Dhammasabhāyañhi bhikkhū “āvuso devadatto, tathāgatassa puṇṇacandasassirikamukhaṃ	2731	
PA_atk-s05_13a1:2731_2	asītānubyañjanadvattiṃsamahāpurisalakkhaṇapaṭimaṇḍitaṃ byāmappabhāparikkhittaṃ āveḷāveḷābhūtā	2731	
PA_atk-s05_13a1:2731_3	yamakayamakabhūtā ghanabuddharasmiyo vissajjentaṃ paramasobhaggappattaṃ attabhāvañca	2731	
PA_atk-s05_13a1:2731_4	oloketvā cittaṃ pasādetuṃ na sakkoti, usūyameva karoti. ‘Buddhā nāma evarūpena sīlena	2731	
PA_atk-s05_13a1:2731_5	samādhinā paññāya vimuttiyā vimuttiñāṇadassanena samannāgatā’ti vuccamāne vaṇṇaṃ	2731	
PA_atk-s05_13a1:2731_6	sahituṃ na sakkoti, usūyameva karotī”ti devadattassa aguṇakathaṃ kathayiṃsu. Satthā	2731	
PA_atk-s05_13a1:2731_7	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	2731	
PA_atk-s05_13a1:2731_8	vutte “na, bhikkhave, idāneva devadatto mama vaṇṇe bhaññamāne usūyaṃ karoti, pubbepi	2731	
PA_atk-s05_13a1:2731_9	akāsiyevā”ti vatvā atītaṃ āhari.	2731	
PA_atk-s05_13a1:2732_0	Atīte magadharaṭṭhe rājagahanagare ekasmiṃ magadharāje rajjaṃ kārente bodhisatto	2732	
PA_atk-s05_13a1:2732_1	hatthiyoniyaṃ nibbattitvā sabbaseto ahosi heṭṭhā vaṇṇitasadisāya rūpasampattiyā samannāgato.	2732	
PA_atk-s05_13a1:2732_2	Atha naṃ “lakkhaṇasampanno aya”nti so rājā maṅgalahatthiṃ akāsi. Athekasmiṃ chaṇadivase	2732	
PA_atk-s05_13a1:2732_3	sakalanagaraṃ devanagaraṃ viya alaṅkārāpetvā sabbālaṅkārapaṭimaṇḍitaṃ maṅgalahatthiṃ	2732	
PA_atk-s05_13a1:2732_4	abhiruhitvā mahantena rājānubhāvena nagaraṃ padakkhiṇaṃ akāsi. Mahājano tattha tattha	2732	
PA_atk-s05_13a1:2732_5	ṭhatvā maṅgalahatthino rūpasobhaggappattaṃ sarīraṃ disvā “aho rūpaṃ, aho gati, aho	2732	
PA_atk-s05_13a1:2732_6	līḷā, aho lakkhaṇasampatti, evarūpo nāma sabbasetavaravāraṇo cakkavattirañño anucchaviko”ti	2732	
PA_atk-s05_13a1:2732_7	maṅgalahatthimeva vaṇṇesi.	2732	
PA_atk-s05_13a1:2733_0	Rājā maṅgalahatthissa vaṇṇaṃ sutvā sahituṃ asakkonto usūyaṃ uppādetvā “ajjeva taṃ	2733	
PA_atk-s05_13a1:2733_1	pabbatapāde pātetvā jīvitakkhayaṃ pāpessāmī”ti hatthācariyaṃ pakkosāpetvā “kinti	2733	
PA_atk-s05_13a1:2733_2	katvā tayā ayaṃ nāgo sikkhāpito”ti āha. “Susikkhāpito, devā”ti. “Na susikkhito, dusikkhito”ti.	2733	
PA_atk-s05_13a1:2733_3	“Susikkhito, devā”ti. “Yadi susikkhito, sakkhissasi naṃ vepullapabbatamatthakaṃ āropetu”nti.	2733	
PA_atk-s05_13a1:2733_4	“Āma, devā”ti. “Tena hi ehī”ti sayaṃ otaritvā hatthācariyaṃ āropetvā pabbatapādaṃ	2733	
PA_atk-s05_13a1:2733_5	gantvā hatthācariyena hatthipiṭṭhiyaṃ nisīditvāva hatthimhi vepullapabbatamatthakaṃ	2733	
PA_atk-s05_13a1:2733_6	āropite sayampi amaccagaṇaparivuto pabbatamatthakaṃ abhiruhitvā hatthiṃ papātābhimukhaṃ	2733	
PA_atk-s05_13a1:2733_7	kāretvā “tvaṃ ‘mayā esa susikkhāpito’ti vadesi, tīhiyeva tāva naṃ pādehi ṭhapehī”ti	2733	
PA_atk-s05_13a1:2733_8	āha. Hatthācariyo piṭṭhiyaṃ nisīditvāva “bho tīhi pādehi tiṭṭhā”ti hatthissa paṇhikāya	2733	
PA_atk-s05_13a1:2733_9	saññaṃ adāsi, mahāsatto tathā akāsi. Puna rājā “dvīhi purimapādehiyeva ṭhapehī”ti	2733	
PA_atk-s05_13a1:2733_10	āha, mahāsatto dve pacchimapāde ukkhipitvā purimapādehi aṭṭhāsi. “Pacchimapādehiyevā”ti	27331	
PA_atk-s05_13a1:2733_11	vuttepi dve purimapāde ukkhipitvā pacchimapādehi aṭṭhāsi, “ekenā”ti vuttepi tayo	27331	
PA_atk-s05_13a1:2733_12	pāde ukkhipitvā ekeneva aṭṭhāsi. Athassa apatanabhāvaṃ ñatvā “sace pahosi, ākāse naṃ ṭhapehī”ti āha.	27331	
PA_atk-s05_13a1:2734_0	Ācariyo cintesi – “sakalajambudīpe iminā sadiso susikkhito hatthī nāma natthi, nissaṃsayaṃ	2734	
PA_atk-s05_13a1:2734_1	panetaṃ esa papāte pātetvā māretukāmo bhavissatī”ti. So tassa kaṇṇamūle mantesi “tāta,	2734	
PA_atk-s05_13a1:2734_2	ayaṃ rājā taṃ papāte pātetvā māretukāmo, na tvaṃ etassa anucchaviko. Sace te ākāsena	2734	
PA_atk-s05_13a1:2734_3	gantuṃ balaṃ atthi, maṃ yathānisinnaṃyeva ādāya vehāsaṃ abbhuggantvā bārāṇasiṃ gacchā”ti.	2734	
PA_atk-s05_13a1:2734_4	Puññiddhiyā samannāgato mahāsatto taṅkhaṇaññeva ākāse aṭṭhāsi. Hatthācariyo “mahārāja,	2734	
PA_atk-s05_13a1:2734_5	ayaṃ hatthī puññiddhiyā samannāgato, na tādisassa mandapuññassa dubbuddhino anucchaviko,	2734	
PA_atk-s05_13a1:2734_6	paṇḍitassa puññasampannassa rañño anucchaviko, tādisā nāma mandapuññā evarūpaṃ vāhanaṃ	2734	
PA_atk-s05_13a1:2734_7	labhitvā tassa guṇaṃ ajānantā tañceva vāhanaṃ avasesañca yasasampattiṃ nāsentiyevā”ti	2734	
PA_atk-s05_13a1:2734_8	vatvā hatthikkhandhe nisinnova imaṃ gāthamāha –	2734	
PA_atk-s05_13a1:2736	“Yasaṃ laddhāna dummedho, anatthaṃ carati attano;	273	
PA_atk-s05_13a1:2737	Attano ca paresañca, hiṃsāya paṭipajjatī”ti.	273	
PA_atk-s05_13a1:2738_0	Tatrāyaṃ saṅkhepattho – mahārāja, tādiso dummedho nippañño puggalo parivārasampattiṃ	2738	
PA_atk-s05_13a1:2738_1	labhitvā attano anatthaṃ carati. Kiṃkāraṇā? So hi yasamadamatto kattabbākattabbaṃ	2738	
PA_atk-s05_13a1:2738_2	ajānanto attano ca paresañca hiṃsāya paṭipajjati. Hiṃsā vuccati kilamanaṃ dukkhuppādanaṃ,	2738	
PA_atk-s05_13a1:2738_3	tadatthāya eva paṭipajjatīti.	2738	
PA_atk-s05_13a1:2739_0	Evaṃ imāya gāthāya rañño dhammaṃ desetvā “tiṭṭha dāni tva”nti vatvā ākāse uppatitvā	2739	
PA_atk-s05_13a1:2739_1	bārāṇasinagaraṃ gantvā rājaṅgaṇe ākāse aṭṭhāsi. Sakalanagaraṃ saṅkhubhitvā “amhākaṃ	2739	
PA_atk-s05_13a1:2739_2	rañño ākāsena setavaravāraṇo āgantvā rājaṅgaṇe ṭhito”ti ekakolāhalaṃ ahosi. Vegena	2739	
PA_atk-s05_13a1:2739_3	raññopi ārocesuṃ. Rājā nikkhamitvā “sace mayhaṃ upabhogatthāya āgatosi, bhūmiyaṃ	2739	
PA_atk-s05_13a1:2739_4	patiṭṭhāhī”ti āha. Bodhisatto bhūmiyaṃ patiṭṭhāsi, ācariyo otaritvā rājānaṃ vanditvā	2739	
PA_atk-s05_13a1:2739_5	“kuto āgatosi, tātā”ti vutte “rājagahato”ti vatvā sabbaṃ pavattiṃ ārocesi. Rājā “manāpaṃ	2739	
PA_atk-s05_13a1:2739_6	te, tāta, kataṃ idhāgacchantenā”ti tuṭṭhahaṭṭho nagaraṃ sajjāpetvā vāraṇaṃ maṅgalahatthiṭṭhāne	2739	
PA_atk-s05_13a1:2739_7	ṭhapetvā sakalarajjaṃ tayo koṭṭhāse katvā ekaṃ bodhisattassa adāsi, ekaṃ ācariyassa,	2739	
PA_atk-s05_13a1:2739_8	ekaṃ attanā aggahesi. Bodhisattassa āgatakālato paṭṭhāyeva pana rañño sakalajambudīpe	2739	
PA_atk-s05_13a1:2739_9	rajjaṃ hatthagatameva jātaṃ. So jambudīpe aggarājā hutvā dānādīni puññāni katvā yathākammaṃ agamāsi.	2739	
PA_atk-s05_13a1:2740	Satthā imaṃ dhammadesanaṃ āharitvā jātakaṃ samodhānesi – “tadā magadharājā devadatto ahosi, bārāṇasirājā sāriputto, hatthācariyo ānando, hatthī pana ahameva ahosi”nti.	274	
PA_atk-s05_13a1:2741	Dummedhajātakavaṇṇanā dutiyā.	274	
PA_atk-s05_13a1:2743	[123] 3. Naṅgalīsajātakavaṇṇanā	274	
PA_atk-s05_13a1:2744_0	Asabbatthagāmiṃ vācanti idaṃ satthā jetavane viharanto lāḷudāyittheraṃ ārabbha kathesi.	2744	
PA_atk-s05_13a1:2744_1	So kira dhammaṃ kathento “imasmiṃ ṭhāne idaṃ kathetabbaṃ, imasmiṃ ṭhāne idaṃ na kathetabba”nti	2744	
PA_atk-s05_13a1:2744_2	yuttāyuttaṃ na jānāti, maṅgale avamaṅgalaṃ vadanto “tirokuṭṭesu tiṭṭhanti, sandhisiṅghāṭakesu	2744	
PA_atk-s05_13a1:2744_3	cā”ti idaṃ avamaṅgalaṃ maṅgalaṃ katvā anumodanaṃ katheti. Avamaṅgalesu anumodanaṃ	2744	
PA_atk-s05_13a1:2744_4	karonto “bahū devā manussā ca, maṅgalāni acintayu”nti vatvā “evarūpānaṃ maṅgalānaṃ	2744	
PA_atk-s05_13a1:2744_5	satampi sahassampi kātuṃ samatthā hothā”ti vadati. Athekadivasaṃ dhammasabhāyaṃ bhikkhū	2744	
PA_atk-s05_13a1:2744_6	“āvuso, lāḷudāyī yuttāyuttaṃ na jānāti, sabbattha abhāsitabbavācaṃ bhāsatī”ti kathaṃ	2744	
PA_atk-s05_13a1:2744_7	samuṭṭhāpesuṃ. Satthā āgantvā “kāya nuttha, bhikkhave, etarahi kathāya sannisinnā”ti	2744	
PA_atk-s05_13a1:2744_8	pucchitvā “imāya nāmā”ti vutte “na, bhikkhave, lāḷudāyī idāneva dandhaparisakkano	2744	
PA_atk-s05_13a1:2744_9	yuttāyuttaṃ na jānāti, pubbepi evarūpo ahosi, niccaṃ lāḷakoyeva eso”ti vatvā atītaṃ āhari.	2744	
PA_atk-s05_13a1:2745_0	Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā	2745	
PA_atk-s05_13a1:2745_1	vayappatto takkasilāyaṃ sabbasippāni uggaṇhitvā bārāṇasiyaṃ disāpāmokkho ācariyo	2745	
PA_atk-s05_13a1:2745_2	hutvā pañca māṇavakasatāni sippaṃ vācesi. Tadā tesu māṇavesu eko dandhaparisakkano	2745	
PA_atk-s05_13a1:2745_3	lāḷako māṇavo dhammantevāsiko hutvā sippaṃ uggaṇhāti, dandhabhāvena pana uggaṇhituṃ	2745	
PA_atk-s05_13a1:2745_4	na sakkoti. Bodhisattassa pana upakāro hoti, dāso viya sabbakiccāni karoti. Athekadivasaṃ	2745	
PA_atk-s05_13a1:2745_5	bodhisatto sāyamāsaṃ bhuñjitvā sayane nipanno taṃ māṇavaṃ hatthapādapiṭṭhiparikammāni	2745	
PA_atk-s05_13a1:2745_6	katvā gacchantaṃ āha “tāta, mañcapāde upatthambhetvā yāhī”ti. Māṇavo ekaṃ pādaṃ upatthambhetvā	2745	
PA_atk-s05_13a1:2745_7	ekassa upatthambhakaṃ alabhanto attano ūrumhi ṭhapetvā rattiṃ khepesi.	2745	
PA_atk-s05_13a1:2746_0	Bodhisatto paccūsasamaye uṭṭhāya taṃ disvā “kiṃ, tāta, nisinnosī”ti pucchi. “Ācariya,	2746	
PA_atk-s05_13a1:2746_1	ekassa mañcapādassa upatthambhakaṃ alabhanto ūrumhi ṭhapetvā nisinnomhī”ti. Bodhisatto	2746	
PA_atk-s05_13a1:2746_2	saṃviggamānaso hutvā “ayaṃ ati viya mayhaṃ upakāro, ettakānaṃ pana māṇavakānaṃ antare	2746	
PA_atk-s05_13a1:2746_3	ayameva dandho sippaṃ sikkhituṃ na sakkoti, kathaṃ nu kho ahaṃ imaṃ paṇḍitaṃ kareyya”nti	2746	
PA_atk-s05_13a1:2746_4	cintesi. Athassa etadahosi “attheko upāyo, ahaṃ imaṃ māṇavaṃ dāruatthāya paṇṇatthāya	2746	
PA_atk-s05_13a1:2746_5	ca vanaṃ gantvā āgataṃ ‘ajja te kiṃ diṭṭhaṃ, kiṃ kata’nti pucchissāmi. Atha me ‘idaṃ	2746	
PA_atk-s05_13a1:2746_6	nāma ajja mayā diṭṭhaṃ, idaṃ kata’nti ācikkhissati. Atha naṃ ‘tayā diṭṭhañca katañca	2746	
PA_atk-s05_13a1:2746_7	kīdisa’nti pucchissāmi, so ‘evarūpaṃ nāmā’ti upamāya ca kāraṇena ca kathessati. Iti	2746	
PA_atk-s05_13a1:2746_8	naṃ navaṃ navaṃ upamañca kāraṇañca kathāpetvā iminā upāyena paṇḍitaṃ karissāmī”ti.	2746	
PA_atk-s05_13a1:2746_9	So taṃ pakkosāpetvā “tāta māṇava, ito paṭṭhāya dāruatthāya vā paṇṇatthāya vā gataṭṭhāne	2746	
PA_atk-s05_13a1:2746_10	yaṃ te tattha diṭṭhaṃ vā sutaṃ vā bhuttaṃ vā pītaṃ vā khāditaṃ vā hoti, taṃ āgantvā	27461	
PA_atk-s05_13a1:2746_11	mayhaṃ āroceyyāsī”ti āha.	27461	
PA_atk-s05_13a1:2747_0	So “sādhū”ti paṭissuṇitvā ekadivasaṃ māṇavehi saddhiṃ dāruatthāya araññaṃ gato tattha	2747	
PA_atk-s05_13a1:2747_1	sappaṃ disvā āgantvā “ācariya, sappo me diṭṭho”ti ārocesi. “Sappo nāma, tāta, kīdiso	2747	
PA_atk-s05_13a1:2747_2	hotī”ti? “Seyyathāpi naṅgalīsā”ti. “Sādhu, tāta, manāpā te upamā āhaṭā, sappā nāma	2747	
PA_atk-s05_13a1:2747_3	naṅgalīsasadisāva hontī”ti. Atha bodhisatto “māṇavakena manāpā upamā āhaṭā, sakkhissāmi	2747	
PA_atk-s05_13a1:2747_4	naṃ paṇḍitaṃ kātu”nti cintesi. Māṇavo puna ekadivasaṃ araññe hatthiṃ disvā “hatthī	2747	
PA_atk-s05_13a1:2747_5	me ācariya diṭṭho”ti āha. “Hatthī nāma, tāta, kīdiso”ti? “Seyyathāpi, naṅgalīsā”ti.	2747	
PA_atk-s05_13a1:2747_6	Bodhisatto “hatthissa soṇḍā naṅgalīsasadisā honti, dantādayo evarūpā ca evarūpā ca.	2747	
PA_atk-s05_13a1:2747_7	Ayaṃ pana bālatāya vibhajitvā kathetuṃ asakkonto soṇḍaṃ sandhāya kathesi maññe”ti	2747	
PA_atk-s05_13a1:2747_8	tuṇhī ahosi. Athekadivasaṃ nimantane ucchuṃ labhitvā “ācariya, ajja mayaṃ ucchu khādimhā”ti	2747	
PA_atk-s05_13a1:2747_9	āha. “Ucchu nāma kīdiso”ti vutte “seyyathāpi naṅgalīsā”ti āha. Ācariyo “thokaṃ patirūpaṃ	2747	
PA_atk-s05_13a1:2747_10	kāraṇaṃ kathesī”ti tuṇhī jāto.	27471	
PA_atk-s05_13a1:2748_0	Punekadivasaṃ nimantane ekacce māṇavā guḷaṃ dadhinā bhuñjiṃsu, ekacce khīrena. So	2748	
PA_atk-s05_13a1:2748_1	āgantvā “ācariya, ajja mayaṃ dadhinā khīrena ca bhuñjimhā”ti vatvā “dadhikhīraṃ nāma	2748	
PA_atk-s05_13a1:2748_2	kīdisaṃ hotī”ti vutte “seyyathāpi naṅgalīsā”ti āha. Ācariyo “ayaṃ māṇavo ‘sappo naṅgalīsasadiso’ti	2748	
PA_atk-s05_13a1:2748_3	kathento tāva sukathitaṃ kathesi, ‘hatthī naṅgalīsasadiso’ti kathentenāpi soṇḍaṃ	2748	
PA_atk-s05_13a1:2748_4	sandhāya lesena kathitaṃ. ‘Ucchu naṅgalīsasadisa’nti kathanepi leso atthi, ‘dadhikhīrāni	2748	
PA_atk-s05_13a1:2748_5	pana niccaṃ paṇḍarāni pakkhittabhājanasaṇṭhānānī’ti idha sabbena sabbaṃ upamaṃ na	2748	
PA_atk-s05_13a1:2748_6	kathesi, na sakkā imaṃ lāḷakaṃ sikkhāpetu”nti vatvā imaṃ gāthamāha –	2748	
PA_atk-s05_13a1:2750	“Asabbatthagāmiṃ vācaṃ, bālo sabbattha bhāsati;	275	
PA_atk-s05_13a1:2751	Nāyaṃ dadhiṃ vedi na naṅgalīsaṃ, dadhippayaṃ maññati naṅgalīsa”nti.	275	
PA_atk-s05_13a1:2752_0	Tatrāyaṃ saṅkhepattho – yā vācā opammavasena sabbattha na gacchati, taṃ asabbatthagāmiṃ	2752	
PA_atk-s05_13a1:2752_1	vācaṃ bālo dandhapuggalo sabbattha bhāsati, “dadhi nāma kīdisa”nti puṭṭhopi “seyyathāpi,	2752	
PA_atk-s05_13a1:2752_2	naṅgalīsā”ti vadateva. Evaṃ vadanto nāyaṃ dadhiṃ vedi na naṅgalīsaṃ. Kiṃkāraṇā? Dadhippayaṃ	2752	
PA_atk-s05_13a1:2752_3	maññati naṅgalīsaṃ, yasmā ayaṃ dadhimpi naṅgalīsameva maññati. Atha vā dadhīti dadhimeva,	2752	
PA_atk-s05_13a1:2752_4	payanti khīraṃ, dadhi ca payañca dadhippayaṃ. Yasmā dadhikhīrānipi ayaṃ naṅgalīsameva	2752	
PA_atk-s05_13a1:2752_5	maññati, ediso cāyaṃ bālo, kiṃ imināti antevāsikānaṃ dhammakathaṃ kathetvā paribbayaṃ datvā taṃ uyyojesi.	2752	
PA_atk-s05_13a1:2753	Satthā imaṃ dhammadesanaṃ āharitvā jātakaṃ samodhānesi – “tadā lāḷakamāṇavo lāḷudāyī ahosi, disāpāmokkho ācariyo pana ahameva ahosi”nti.	275	
PA_atk-s05_13a1:2754	Naṅgalīsajātakavaṇṇanā tatiyā.	275	
PA_atk-s05_13a1:2756	[124] 4. Ambajātakavaṇṇanā	275	
PA_atk-s05_13a1:2757_0	Vāyametheva purisoti idaṃ satthā jetavane viharanto ekaṃ vattasampannaṃ bhikkhuṃ	2757	
PA_atk-s05_13a1:2757_1	ārabbha kathesi. So kira sāvatthivāsī kulaputto sāsane uraṃ datvā pabbajito vattasampanno	2757	
PA_atk-s05_13a1:2757_2	ahosi, ācariyupajjhāyavattāni pānīyaparibhojanīyauposathāgārajantāgharādivattāni	2757	
PA_atk-s05_13a1:2757_3	ca sādhukaṃ karoti, cuddasasu mahāvattesu asītikhandhakavattesu ca paripūrakārīyeva	2757	
PA_atk-s05_13a1:2757_4	hoti, vihāraṃ sammajjati, pariveṇaṃ vitakkamāḷakaṃ vihāramaggaṃ sammajjati, manussānaṃ	2757	
PA_atk-s05_13a1:2757_5	pānīyaṃ deti. Manussā tassa vattasampattiyaṃ pasīditvā pañcasatamattāni dhuvabhattāni	2757	
PA_atk-s05_13a1:2757_6	adaṃsu, mahālābhasakkāro uppajji. Taṃ nissāya bahūnaṃ phāsuvihāro jāto. Athekadivasaṃ	2757	
PA_atk-s05_13a1:2757_7	dhammasabhāyaṃ bhikkhū kathaṃ samuṭṭhāpesuṃ “āvuso, asuko nāma bhikkhu attano vattasampattiyā	2757	
PA_atk-s05_13a1:2757_8	mahantaṃ lābhasakkāraṃ nibbattesi, etaṃ ekaṃ nissāya bahūnaṃ phāsuvihāro jāto”ti.	2757	
PA_atk-s05_13a1:2757_9	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2757	
PA_atk-s05_13a1:2757_10	nāmā”ti vutte “na, bhikkhave, idāneva, pubbepāyaṃ bhikkhu vattasampanno, pubbepetaṃ	27571	
PA_atk-s05_13a1:2757_11	ekaṃ nissāya pañca isisatāni phalāphalatthāya araññaṃ agantvā eteneva ānītaphalāphalehi	27571	
PA_atk-s05_13a1:2757_12	yāpesu”nti vatvā atītaṃ āhari.	27571	
PA_atk-s05_13a1:2758_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā	2758	
PA_atk-s05_13a1:2758_1	vayappatto isipabbajjaṃ pabbajitvā pañcasataisiparivāro pabbatapāde vihāsi. Tadā	2758	
PA_atk-s05_13a1:2758_2	himavante caṇḍo nidāgho ahosi, tattha tattha pānīyāni chijjiṃsu, tiracchānā pānīyaṃ	2758	
PA_atk-s05_13a1:2758_3	alabhamānā kilamanti. Atha tesu tāpasesu eko tāpaso tesaṃ pipāsadukkhaṃ disvā ekaṃ	2758	
PA_atk-s05_13a1:2758_4	rukkhaṃ chinditvā doṇiṃ katvā pānīyaṃ ussiñcitvā doṇiṃ pūretvā tesaṃ pānīyaṃ adāsi.	2758	
PA_atk-s05_13a1:2758_5	Bahūsu sannipatitvā pānīyaṃ pivantesu tāpasassa phalāphalatthāya gamanokāso nāhosi.	2758	
PA_atk-s05_13a1:2758_6	So nirāhāropi pānīyaṃ detiyeva. Migagaṇā cintesuṃ “ayaṃ amhākaṃ pānīyaṃ dento phalāphalatthāya	2758	
PA_atk-s05_13a1:2758_7	gantuṃ okāsaṃ na labhati, nirāhāratāya ativiya kilamati, handamayaṃ katikaṃ karomā”ti.	2758	
PA_atk-s05_13a1:2758_8	Te katikaṃ akaṃsu “ito paṭṭhāya pānīyaṃ pivanatthāya āgacchantena attano balānurūpena	2758	
PA_atk-s05_13a1:2758_9	phalāphalaṃ gahetvāva āgantabba”nti. Te tato paṭṭhāya ekeko tiracchāno attano attano	2758	
PA_atk-s05_13a1:2758_10	balānurūpena madhuramadhurāni ambajambupanasādīnigahetvāva āgacchati. Ekassa atthāya	27581	
PA_atk-s05_13a1:2758_11	ābhataṃ phalāphalaṃ aḍḍhateyyasakaṭabhārappamāṇaṃ ahosi. Pañcasatatāpasā tadeva paribhuñjanti.	27581	
PA_atk-s05_13a1:2758_12	Atirekaṃ chaḍḍiyittha.	27581	
PA_atk-s05_13a1:2759	Bodhisatto taṃ disvā “ekaṃ nāma vattasampannaṃ nissāya ettakānaṃ tāpasānaṃ phalāphalatthāya agantvā yāpanaṃ uppannaṃ, vīriyaṃ nāma kātabbamevā”ti vatvā imaṃ gāthamāha –	275	
PA_atk-s05_13a1:2761	“Vāyametheva puriso, na nibbindeyya paṇḍito;	276	
PA_atk-s05_13a1:2762	Vāyāmassa phalaṃ passa, bhuttā ambā anītiha”nti.	276	
PA_atk-s05_13a1:2763_0	Tatrāyaṃ saṅkhepattho – paṇḍito attano vattapūraṇādike kammasmiṃ vāyametheva, na	2763	
PA_atk-s05_13a1:2763_1	ukkaṇṭheyya. Kiṃkāraṇā? Vāyāmassa nipphalatāya abhāvato. Iti mahāsatto “vāyāmo nāmesa	2763	
PA_atk-s05_13a1:2763_2	saphalova hotī”ti isigaṇaṃ ālapanto “vāyāmassa phalaṃ passā”ti āha. Kīdisaṃ? Bhuttā	2763	
PA_atk-s05_13a1:2763_3	ambā anītihaṃ. Tattha ambāti desanāmattaṃ, tehi pana nānappakārāni phalāphalāni ābhatāni.	2763	
PA_atk-s05_13a1:2763_4	Tesu sampannatarānaṃ ussannatarānaṃ vā vasena “ambā”ti vuttaṃ. Ye imehi pañcahi isisatehi	2763	
PA_atk-s05_13a1:2763_5	sayaṃ araññaṃ agantvā ekassa atthāya ānītā ambā bhuttā, idaṃ vāyāmassa phalaṃ. Tañca	2763	
PA_atk-s05_13a1:2763_6	kho pana anītihaṃ, “iti āha iti āhā”ti evaṃ itihītihena gahetabbaṃ na hoti, paccakkhameva	2763	
PA_atk-s05_13a1:2763_7	taṃ phalaṃ passāti. Evaṃ mahāsatto isigaṇassa ovādaṃ adāsi.	2763	
PA_atk-s05_13a1:2764	Satthā imaṃ dhammadesanaṃ āharitvā jātakaṃ samodhānesi – “tadā vattasampanno tāpaso ayaṃ bhikkhu ahosi, gaṇasatthā pana ahameva ahosi”nti.	276	
PA_atk-s05_13a1:2765	Ambajātakavaṇṇanā catutthā.	276	
PA_atk-s05_13a1:2767	[125] 5. Kaṭāhakajātakavaṇṇanā	276	
PA_atk-s05_13a1:2768	Bahumpi so vikattheyyāti idaṃ satthā jetavane viharanto ekaṃ vikatthakabhikkhuṃ ārabbha kathesi. Tassa vatthu heṭṭhā kathitasadisameva.	276	
PA_atk-s05_13a1:2769_0	Atīte pana bārāṇasiyaṃ brahmadatte rajjaṃ kārente bodhisatto mahāvibhavo seṭṭhi ahosi.	2769	
PA_atk-s05_13a1:2769_1	Tassa bhariyā puttaṃ vijāyi, dāsīpissa taṃ divasaññeva puttaṃ vijāyi. Te ekatova	2769	
PA_atk-s05_13a1:2769_2	vaḍḍhiṃsu. Seṭṭhiputte lekhaṃ sikkhante dāsopissa phalakaṃ vahamāno gantvā teneva	2769	
PA_atk-s05_13a1:2769_3	saddhiṃ lekhaṃ sikkhi, gaṇanaṃ sikkhi, dve tayo vohāre akāsi. So anukkamena vacanakusalo	2769	
PA_atk-s05_13a1:2769_4	vohārakusalo yuvā abhirūpo ahosi, nāmena kaṭāheko nāma. So seṭṭhighare bhaṇḍāgārikakammaṃ	2769	
PA_atk-s05_13a1:2769_5	karonto cintesi “na maṃ ime sabbakālaṃ bhaṇḍāgārikakammaṃ kāressanti, kiñcideva dosaṃ	2769	
PA_atk-s05_13a1:2769_6	disvā tāḷetvā bandhitvā lakkhaṇena aṅketvā dāsaparibhogenapi paribhuñjissanti. Paccante	2769	
PA_atk-s05_13a1:2769_7	kho pana seṭṭhissa sahāyako seṭṭhi atthi, yaṃnūnāhaṃ seṭṭhissa vacanena lekhaṃ ādāya	2769	
PA_atk-s05_13a1:2769_8	tattha gantvā ‘ahaṃ seṭṭhiputto’ti vatvā taṃ seṭṭhiṃ vañcetvā tassa dhītaraṃ gahetvā	2769	
PA_atk-s05_13a1:2769_9	sukhaṃ vaseyya”nti. So sayameva paṇṇaṃ gahetvā “ahaṃ asukaṃ nāma mama puttaṃ tava	2769	
PA_atk-s05_13a1:2769_10	santikaṃ pahiṇiṃ, āvāhavivāhasambandho nāma mayhañca tayā, tuyhañca mayā saddhiṃ	27691	
PA_atk-s05_13a1:2769_11	patirūpo, tasmā tvaṃ imassa dārakassa attano dhītaraṃ datvā etaṃ tattheva vasāpehi,	27691	
PA_atk-s05_13a1:2769_12	ahampi okāsaṃ labhitvā āgamissāmī”ti likhitvā seṭṭhisseva muddikāya lañjetvā yathārucitaṃ	27691	
PA_atk-s05_13a1:2769_13	paribbayañceva gandhavatthādīni ca gahetvā paccantaṃ gantvā seṭṭhiṃ disvā vanditvā aṭṭhāsi.	27691	
PA_atk-s05_13a1:2770_0	Atha naṃ seṭṭhi “kuto āgatosi, tātā”ti pucchi. “Bārāṇasito”ti. “Kassa puttosī”ti?	2770	
PA_atk-s05_13a1:2770_1	“Bārāṇasiseṭṭhissā”ti. “Kenatthenāgatosī”ti? Tasmiṃ khaṇe kaṭāhako “idaṃ disvā jānissathā”ti	2770	
PA_atk-s05_13a1:2770_2	paṇṇaṃ adāsi. Seṭṭhi paṇṇaṃ vācetvā “idānāhaṃ jīvāmi nāmā”ti tuṭṭhacitto dhītaraṃ	2770	
PA_atk-s05_13a1:2770_3	datvā patiṭṭhāpesi. Tassa parivāro mahanto ahosi. So yāgukhajjakādīsu vā vatthagandhādīsu	2770	
PA_atk-s05_13a1:2770_4	vā upanītesu “evampi nāma yāguṃ pacanti, evaṃ khajjakaṃ, evaṃ bhattaṃ, aho paccantavāsikā	2770	
PA_atk-s05_13a1:2770_5	nāmā”ti yāguādīni garahati. “Ime paccantavāsibhāveneva ahatasāṭake vaḷañjituṃ na	2770	
PA_atk-s05_13a1:2770_6	jānanti, gandhe pisituṃ, pupphāni ganthituṃ na jānantī”ti vatthakammantikādayo garahati.	2770	
PA_atk-s05_13a1:2771_0	Bodhisattopi dāsaṃ apassanto “kaṭāhako na dissati, kahaṃ gato, pariyesatha na”nti	2771	
PA_atk-s05_13a1:2771_1	samantā manusse payojesi. Tesu eko tattha gantvā taṃ disvā sañjānitvā attānaṃ ajānāpetvā	2771	
PA_atk-s05_13a1:2771_2	āgantvā bodhisattassa ārocesi. Bodhisatto taṃ pavattiṃ sutvā “ayuttaṃ tena kataṃ,	2771	
PA_atk-s05_13a1:2771_3	gantvā naṃ gahetvā āgacchissāmī”ti rājānaṃ āpucchitvā mahantena parivārena nikkhami.	2771	
PA_atk-s05_13a1:2771_4	“Seṭṭhi kira paccantaṃ gacchatī”ti sabbattha pākaṭo jāto. Kaṭāhako “seṭṭhi kira āgacchatī”ti	2771	
PA_atk-s05_13a1:2771_5	sutvā cintesi “na so aññena kāraṇena āgacchissati, maṃ nissāyevassa āgamanena bhavitabbaṃ.	2771	
PA_atk-s05_13a1:2771_6	Sace panāhaṃ palāyissāmi, puna āgantuṃ na sakkā bhavissati. Atthi panesa upāyo. Mama	2771	
PA_atk-s05_13a1:2771_7	sāmikassa paṭipathaṃ gantvā dāsakammaṃ katvā tameva ārādhessāmī”ti. So tato paṭṭhāya	2771	
PA_atk-s05_13a1:2771_8	parisamajjhe evaṃ bhāsati “aññe bālamanussā attano bālabhāvena mātāpitūnaṃ guṇaṃ	2771	
PA_atk-s05_13a1:2771_9	ajānantā tesaṃ bhojanavelāya apacitikammaṃ akatvā tehi saddhiṃyeva bhuñjanti, mayaṃ	2771	
PA_atk-s05_13a1:2771_10	pana mātāpitūnaṃ bhojanakāle paṭiggahaṃ upanema, kheḷamallakaṃ upanema, bhājanāni	27711	
PA_atk-s05_13a1:2771_11	upanema, pānīyampi bījanimpi gahetvā upatiṭṭhāmā”ti yāva sarīravaḷañjanakāle udakakalasaṃ	27711	
PA_atk-s05_13a1:2771_12	ādāya paṭicchannaṭṭhānagamanā sabbaṃ dāsehi sāmikānaṃ kattabbakiccaṃ pakāsesi.	27711	
PA_atk-s05_13a1:2772_0	So evaṃ parisaṃ uggaṇhāpetvā bodhisattassa paccantasamīpaṃ āgatakāle sasuraṃ avoca	2772	
PA_atk-s05_13a1:2772_1	“tāta, mama kira pitā tumhākaṃ dassanatthāya āgacchati, tumhe khādanīyabhojanīyaṃ	2772	
PA_atk-s05_13a1:2772_2	paṭiyādāpetha, ahaṃ paṇṇākāraṃ gahetvā paṭipathaṃ gamissāmī”ti. So “sādhu, tātā”ti	2772	
PA_atk-s05_13a1:2772_3	sampaṭicchi. Kaṭāhako bahuṃ paṇṇākāramādāya mahantena parivārena gantvā bodhisattaṃ	2772	
PA_atk-s05_13a1:2772_4	vanditvā paṇṇākāraṃ adāsi. Bodhisattopi paṇṇākāraṃ gahetvā tena saddhiṃ paṭisanthāraṃ	2772	
PA_atk-s05_13a1:2772_5	katvā pātarāsakāle khandhāvāraṃ nivāsetvā sarīravaḷañjanatthāya paṭicchannaṭṭhānaṃ	2772	
PA_atk-s05_13a1:2772_6	pāvisi. Kaṭāhako attano parivāraṃ nivattetvā kalasaṃ ādāya bodhisattassa santikaṃ	2772	
PA_atk-s05_13a1:2772_7	gantvā udakakiccapariyosāne pādesu patitvā “sāmi, ahaṃ tumhākaṃ yattakaṃ icchatha,	2772	
PA_atk-s05_13a1:2772_8	tattakaṃ dhanaṃ dassāmi, mā me yasaṃ antaradhāpayitthā”ti āha. Bodhisatto tassa vattasampadāya	2772	
PA_atk-s05_13a1:2772_9	pasīditvā “mā bhāyi, natthi te mama santikā antarāyo”ti samassāsetvā paccantanagaraṃ	2772	
PA_atk-s05_13a1:2772_10	pāvisi. Mahanto sakkāro ahosi, kaṭāhakopissa nirantaraṃ dāsena kattabbakiccaṃ karoti.	27721	
PA_atk-s05_13a1:2772_11	Atha naṃ ekāya velāya sukhanisinnaṃ paccantaseṭṭhi āha “mahāseṭṭhi, mayā tumhākaṃ	27721	
PA_atk-s05_13a1:2772_12	paṇṇaṃ disvāva tumhākaṃ puttassa dārikā dinnā”ti bodhisatto kaṭāhakaṃ puttameva katvā	27721	
PA_atk-s05_13a1:2772_13	tadanucchavikaṃ piyavacanaṃ vatvā seṭṭhiṃ tosesi. Tato paṭṭhāya kaṭāhakassa mukhaṃ	27721	
PA_atk-s05_13a1:2772_14	ulloketuṃ samattho nāma nāhosi.	27721	
PA_atk-s05_13a1:2773_0	Athekadivasaṃ mahāsatto seṭṭhidhītaraṃ pakkositvā “ehi, amma, sīse me ūkā vicināhī”ti	2773	
PA_atk-s05_13a1:2773_1	vatvā taṃ āgantvā ūkā gahetvā ṭhitaṃ piyavacanaṃ vatvā “kathehi, amma, kacci te mama	2773	
PA_atk-s05_13a1:2773_2	putto sukhadukkhesu appamatto, ubho janā sammodamānā samaggavāsaṃ vasathā”ti pucchi.	2773	
PA_atk-s05_13a1:2773_3	“Tāta, mahāseṭṭhi tumhākaṃ puttassa añño doso natthi, kevalaṃ āhāraṃ garahatī”ti.	2773	
PA_atk-s05_13a1:2773_4	“Amma, niccakālamesa dukkhasīlova, apica te ahaṃ tassa mukhabandhanamantaṃ dassāmi,	2773	
PA_atk-s05_13a1:2773_5	taṃ tvaṃ sādhukaṃ uggaṇhitvā mama puttassa bhojanakāle garahantassa uggahitaniyāmeneva	2773	
PA_atk-s05_13a1:2773_6	purato ṭhatvā vadeyyāsī”ti gāthaṃ uggaṇhāpetvā katipāhaṃ vasitvā bārāṇasimeva agamāsi.	2773	
PA_atk-s05_13a1:2773_7	Kaṭāhakopi bahuṃ khādanīyabhojanīyaṃ ādāya anumaggaṃ gantvā bahudhanaṃ datvā vanditvā	2773	
PA_atk-s05_13a1:2773_8	nivatti. So bodhisattassa gatakālato paṭṭhāya atirekamānī ahosi. So ekadivasaṃ seṭṭhidhītāya	2773	
PA_atk-s05_13a1:2773_9	nānaggarasabhojanaṃ upanetvā kaṭacchuṃ ādāya parivisantiyā bhattaṃ garahituṃ ārabhi.	2773	
PA_atk-s05_13a1:2773_10	Seṭṭhidhītā bodhisattassa santike uggahitaniyāmeneva imaṃ gāthamāha –	27731	
PA_atk-s05_13a1:2775	“Bahumpi so vikattheyya, aññaṃ janapadaṃ gato;	277	
PA_atk-s05_13a1:2776	Anvāgantvāna dūseyya, bhuñja bhoge kaṭāhakā”ti.	277	
PA_atk-s05_13a1:2777_0	Tattha bahumpi so vikattheyya, aññaṃ janapadaṃ gatoti yo attano jātibhūmito aññaṃ	2777	
PA_atk-s05_13a1:2777_1	janapadaṃ gato hoti, yatthassa jātiṃ na jānanti, so bahumpi vikattheyya, vambhanavacanaṃ	2777	
PA_atk-s05_13a1:2777_2	vañcanavacanaṃ vadeyya. Anvāgantvāna dūseyyāti imaṃ tāva vāraṃ sāmikassa paṭipathaṃ	2777	
PA_atk-s05_13a1:2777_3	gantvā dāsakiccassa katattā kasāhi paharitvā piṭṭhicammuppāṭanato ca lakkhaṇāhananato	2777	
PA_atk-s05_13a1:2777_4	ca muttosi. Sace anācāraṃ karosi, puna aññasmiṃ āgamanavāre tava sāmiko anvāgantvāna	2777	
PA_atk-s05_13a1:2777_5	dūseyya, imaṃ gehaṃ anuāgantvā kasābhighātehi ceva lakkhaṇāhananena ca jātippakāsanena	2777	
PA_atk-s05_13a1:2777_6	ca taṃ dūseyya upahaneyya. Tasmā imaṃ anācāraṃ pahāya bhuñja bhoge kaṭāhaka, mā pacchā	2777	
PA_atk-s05_13a1:2777_7	attano dāsabhāvaṃ pākaṭaṃ kāretvā vippaṭisārī ahosīti ayamettha seṭṭhino adhippāyo.	2777	
PA_atk-s05_13a1:2778_0	Seṭṭhidhītā pana etamatthaṃ ajānantī uggahitaniyāmena byañjanameva payirudāhāsi.	2778	
PA_atk-s05_13a1:2778_1	Kaṭāhako “addhā seṭṭhinā mama kulaṃ ācikkhitvā etissā sabbaṃ kathitaṃ bhavissatī”ti	2778	
PA_atk-s05_13a1:2778_2	tato paṭṭhāya puna bhattaṃ garahituṃ na visahi, nihatamāno yathāladdhaṃ bhuñjitvā yathākammaṃ gato.	2778	
PA_atk-s05_13a1:2779	Satthā imaṃ dhammadesanaṃ āharitvā jātakaṃ samodhānesi “tadā kaṭāhako vikatthakabhikkhu ahosi, bārāṇasiseṭṭhi pana ahameva ahosi”nti.	277	
PA_atk-s05_13a1:2780	Kaṭāhakajātakavaṇṇanā pañcamā.	278	
PA_atk-s05_13a1:2782	[126] 6. Asilakkhaṇajātakavaṇṇanā	278	
PA_atk-s05_13a1:2783_0	Tathevekassa kalyāṇanti idaṃ satthā jetavane viharanto kosalarañño asilakkhaṇapāṭhakaṃ	2783	
PA_atk-s05_13a1:2783_1	brāhmaṇaṃ ārabbha kathesi. So kira kammārehi rañño asīnaṃ āhaṭakāle asiṃ upasiṅghitvā	2783	
PA_atk-s05_13a1:2783_2	asilakkhaṇaṃ udāharati. So yesaṃ hatthato lābhaṃ labhati, tesaṃ asiṃ “lakkhaṇasampanno	2783	
PA_atk-s05_13a1:2783_3	maṅgalasaṃyutto”ti vadati. Yesaṃ hatthato lābhaṃ na labhati, tesaṃ asiṃ “avalakkhaṇo”ti	2783	
PA_atk-s05_13a1:2783_4	garahati. Atheko kammāro asiṃ katvā kosiyaṃ sukhumaṃ maricacuṇṇaṃ pakkhipitvā rañño	2783	
PA_atk-s05_13a1:2783_5	asiṃ āhari. Rājā brāhmaṇaṃ pakkosāpetvā “asiṃ vīmaṃsā”ti āha. Brāhmaṇassa asiṃ ākaḍḍhitvā	2783	
PA_atk-s05_13a1:2783_6	upasiṅghantassa maricacuṇṇāni nāsaṃ pavisitvā khipitukāmataṃ uppādesuṃ. Tassa khipantassa	2783	
PA_atk-s05_13a1:2783_7	nāsikā asidhārāya paṭihatā dvidhā chijji. Tassevaṃ nāsikāya chinnabhāvo bhikkhusaṅghe	2783	
PA_atk-s05_13a1:2783_8	pākaṭo jāto. Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso, rañño	2783	
PA_atk-s05_13a1:2783_9	kira asilakkhaṇapāṭhako asiṃ upasiṅghanto nāsikaṃ chindāpesī”ti. Satthā āgantvā “kāya	2783	
PA_atk-s05_13a1:2783_10	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “na,	27831	
PA_atk-s05_13a1:2783_11	bhikkhave, idāneva so brāhmaṇo asiṃ upasiṅghanto nāsikāchedaṃ patto, pubbepi pattoyevā”ti vatvā atītaṃ āhari.	27831	
PA_atk-s05_13a1:2784_0	Atīte bārāṇasiyaṃ brahmadatte rajjaṃ kārente tassa asilakkhaṇapāṭhako brāhmaṇo ahosīti	2784	
PA_atk-s05_13a1:2784_1	sabbaṃ paccuppannavatthusadisameva. Rājā pana tassa vejje datvā nāsikākoṭiṃ phāsukaṃ	2784	
PA_atk-s05_13a1:2784_2	kārāpetvā lākhāya paṭināsikaṃ kāretvā puna taṃ upaṭṭhākameva akāsi. Bārāṇasirañño	2784	
PA_atk-s05_13a1:2784_3	pana putto natthi, ekā dhītā ceva bhāgineyyo ca ahesuṃ. So ubhopi te attano santikeyeva	2784	
PA_atk-s05_13a1:2784_4	vaḍḍhāpesi. Te ekato vaḍḍhantā aññamaññaṃ paṭibaddhacittā ahesuṃ. Rājāpi amacce pakkosāpetvā	2784	
PA_atk-s05_13a1:2784_5	“mayhaṃ bhāgineyyopi imassa rajjassa sāmikova, dhītaraṃ etasseva datvā abhisekamassa	2784	
PA_atk-s05_13a1:2784_6	karomī”ti vatvā puna cintesi “mayhaṃ bhāgineyyo sabbathāpi ñātakoyeva, etassa aññaṃ	2784	
PA_atk-s05_13a1:2784_7	rājadhītaraṃ ānetvā abhisekaṃ katvā dhītaraṃ aññassa rañño dassāmi, evaṃ no ñātakā	2784	
PA_atk-s05_13a1:2784_8	bahū bhavissanti, dvinnampi rajjānaṃ mayameva sāmikā bhavissāmā”ti. So amaccehi saddhiṃ	2784	
PA_atk-s05_13a1:2784_9	sammantetvā “ubhopete visuṃ kātuṃ vaṭṭatī”ti bhāgineyyaṃ aññasmiṃ nivesane, dhītaraṃ aññasmiṃ vāsesi.	2784	
PA_atk-s05_13a1:2785_0	Te soḷasavassuddesikabhāvaṃ pattā ativiya paṭibaddhacittā ahesuṃ. Rājakumāro “kena	2785	
PA_atk-s05_13a1:2785_1	nu kho upāyena mātuladhītaraṃ rājagehā nīharāpetuṃ sakkā bhaveyyā”ti cintento “attheko	2785	
PA_atk-s05_13a1:2785_2	upāyo”ti mahāikkhaṇikaṃ pakkosāpetvā tassā sahassabhaṇḍikaṃ datvā “kiṃ mayā kattabba”nti	2785	
PA_atk-s05_13a1:2785_3	vutte “amma, tayi karontiyā anipphatti nāma natthi, kiñcideva kāraṇaṃ vatvā yathā	2785	
PA_atk-s05_13a1:2785_4	mama mātulo rājā dhītaraṃ antogehā nīharāpeti, tathā karohī”ti āha. Sādhu, sāmi,	2785	
PA_atk-s05_13a1:2785_5	ahaṃ rājānaṃ upasaṅkamitvā evaṃ vakkhāmi “deva, rājadhītāya upari kāḷakaṇṇī atthi,	2785	
PA_atk-s05_13a1:2785_6	ettakaṃ kālaṃ nivattitvā olokentopi natthi, ahaṃ rājadhītaraṃ asukadivase nāma rathaṃ	2785	
PA_atk-s05_13a1:2785_7	āropetvā bahuāvudhahatthe purise ādāya mahantena parivārena susānaṃ gantvā maṇḍalapīṭhikāya	2785	
PA_atk-s05_13a1:2785_8	heṭṭhāmañce matamanussaṃ nipajjāpetvā uparimañce rājadhītaraṃ ṭhapetvā gandhodakaghaṭānaṃ	2785	
PA_atk-s05_13a1:2785_9	aṭṭhuttarasatena nhāpetvā kāḷakaṇṇiṃ pavāhessāmī”ti evaṃ vatvā rājadhītaraṃ susānaṃ	2785	
PA_atk-s05_13a1:2785_10	nessāmi, tvaṃ amhākaṃ tattha gamanadivase amhehi puretarameva thokaṃ maricacuṇṇaṃ	27851	
PA_atk-s05_13a1:2785_11	ādāya āvudhahatthehi attano manussehi parivuto rathaṃ abhiruyha susānaṃ gantvā rathaṃ	27851	
PA_atk-s05_13a1:2785_12	susānadvāre ekapadese ṭhapetvā āvudhahatthe manusse susānavanaṃ pesetvā sayaṃ susāne	27851	
PA_atk-s05_13a1:2785_13	maṇḍalapīṭhikaṃ pasāretvā matako viya paṭikujjo hutvā nipajja. Ahaṃ tattha āgantvā	27851	
PA_atk-s05_13a1:2785_14	tava upari mañcakaṃ attharitvā rājadhītaraṃ ukkhipitvā mañce sayāpessāmi, tvaṃ tasmiṃ	27851	
PA_atk-s05_13a1:2785_15	khaṇe maricacuṇṇaṃ nāsikāya pakkhipitvā dve tayo vāre khipeyyāsi. Tayā khipitakāle	27851	
PA_atk-s05_13a1:2785_16	mayaṃ rājadhītaraṃ pahāya palāyissāma. Atha tvaṃ rājadhītaraṃ sīsaṃ nhāpetvā sayampi	27851	
PA_atk-s05_13a1:2785_17	sīsaṃ nhāyitvā taṃ ādāya attano nivesanaṃ gaccheyyāsīti. So “sādhu sundaro upāyo”ti sampaṭicchi.	27851	
PA_atk-s05_13a1:2786_0	Sāpi gantvā rañño tamatthaṃ ārocesi, rājāpi sampaṭicchi. Rājadhītāyapi taṃ antaraṃ	2786	
PA_atk-s05_13a1:2786_1	ācikkhi, sāpi sampaṭicchi. Sā nikkhamanadivase kumārassa saññaṃ datvā mahantena parivārena	2786	
PA_atk-s05_13a1:2786_2	susānaṃ gacchantī ārakkhamanussānaṃ bhayajananatthaṃ āha – “mayā rājadhītāya mañce	2786	
PA_atk-s05_13a1:2786_3	ṭhapitakāle heṭṭhāmañce matapuriso khipissati, khipitvā ca heṭṭhāmañcā nikkhamitvā	2786	
PA_atk-s05_13a1:2786_4	yaṃ paṭhamaṃ passissati, tameva gahessati, appamattā bhaveyyāthā”ti. Rājakumāro puretaraṃ	2786	
PA_atk-s05_13a1:2786_5	gantvā vuttanayeneva tattha nipajji. Mahāikkhaṇikā rājadhītaraṃ ukkhipitvā maṇḍalapīṭhikāṭhānaṃ	2786	
PA_atk-s05_13a1:2786_6	gacchantī “mā bhāyī”ti saññāpetvā mañce ṭhapesi. Tasmiṃ khaṇe kumāro maricacuṇṇaṃ	2786	
PA_atk-s05_13a1:2786_7	nāsāya pakkhipitvā khipi. Tena khipitamatteyeva mahāikkhaṇikā rājadhītaraṃ pahāya	2786	
PA_atk-s05_13a1:2786_8	mahāravaṃ ravamānā sabbapaṭhamaṃ palāyi, tassā palātakālato paṭṭhāya ekopi ṭhātuṃ	2786	
PA_atk-s05_13a1:2786_9	samattho nāma nāhosi, gahitagahitāni āvudhāni chaḍḍetvā sabbe palāyiṃsu. Kumāro yathāsammantitaṃ	2786	
PA_atk-s05_13a1:2786_10	sabbaṃ katvā rājadhītaraṃ ādāya attano nivesanaṃ agamāsi.	27861	
PA_atk-s05_13a1:2787_0	Ikkhaṇikā gantvā taṃ kāraṇaṃ rañño ārocesi. Rājā “pakatiyāpi sā mayā tassevatthāya	2787	
PA_atk-s05_13a1:2787_1	puṭṭhā, pāyāse chaḍḍitasappi viya jāta”nti sampaṭicchitvā aparabhāge bhāgineyyassa	2787	
PA_atk-s05_13a1:2787_2	rajjaṃ datvā dhītaraṃ mahādeviṃ kāresi. So tāya saddhiṃ samaggavāsaṃ vasamāno dhammena	2787	
PA_atk-s05_13a1:2787_3	rajjaṃ kāresi. Sopi asilakkhaṇapāṭhako tasseva upaṭṭhāko ahosi. Tassekadivasaṃ rājūpaṭṭhānaṃ	2787	
PA_atk-s05_13a1:2787_4	āgantvā paṭisūriyaṃ ṭhatvā upaṭṭhahantassa lākhā vilīyi, paṭināsikā bhūmiyaṃ pati.	2787	
PA_atk-s05_13a1:2787_5	So lajjāya adhomukho aṭṭhāsi. Atha naṃ rājā parihasanto “ācariya, mā cintayittha,	2787	
PA_atk-s05_13a1:2787_6	khipitaṃ nāma ekassa kalyāṇaṃ hoti, ekassa pāpakaṃ. Tumhehi khipitena nāsikā chijjīyittha,	2787	
PA_atk-s05_13a1:2787_7	mayaṃ pana khipantā mātuladhītaraṃ labhitvā rajjaṃ pāpuṇimhā”ti vatvā imaṃ gāthamāha –	2787	
PA_atk-s05_13a1:2789	“Tathevekassa kalyāṇaṃ, tathevekassa pāpakaṃ;	278	
PA_atk-s05_13a1:2790	Tasmā sabbaṃ na kalyāṇaṃ, sabbaṃ vāpi na pāpaka”nti.	279	
PA_atk-s05_13a1:2791	Tattha tathevekassāti tadevekassa. Ayameva vā pāṭho. Dutiyapadepi eseva nayo.	279	
PA_atk-s05_13a1:2792	Iti so imāya gāthāya taṃ kāraṇaṃ āharitvā dānādīni puññāni katvā yathākammaṃ gato.	279	
PA_atk-s05_13a1:2793_0	Satthā imāya desanāya lokasammatānaṃ kalyāṇapāpakānaṃ anekaṃsikabhāvaṃ pakāsetvā	2793	
PA_atk-s05_13a1:2793_1	jātakaṃ samodhānesi – “tadā asilakkhaṇapāṭhakova etarahi asilakkhaṇapāṭhako, bhāgineyyarājā	2793	
PA_atk-s05_13a1:2793_2	pana ahameva ahosi”nti.	2793	
PA_atk-s05_13a1:2794	Asilakkhaṇajātakavaṇṇanā chaṭṭhā.	279	
PA_atk-s05_13a1:2796	[127] 7. Kalaṇḍukajātakavaṇṇanā	279	
PA_atk-s05_13a1:2797	Te desā tāni vatthūnīti idaṃ satthā jetavane viharanto ekaṃ vikatthakabhikkhuṃ ārabbha kathesi. Tattha dvepi vatthūni kaṭāhakajātakasadisāneva.	279	
PA_atk-s05_13a1:2798_0	Idha panesa bārāṇasiseṭṭhino dāso kalaṇḍuko nāma ahosi. Tassa palāyitvā paccantavāsiseṭṭhino	2798	
PA_atk-s05_13a1:2798_1	dhītaraṃ gahetvā mahantena parivārena vasanakāle bārāṇasiseṭṭhi pariyesāpetvāpi tassa	2798	
PA_atk-s05_13a1:2798_2	gataṭṭhānaṃ ajānanto “gaccha, kalaṇḍukaṃ pariyesā”ti attanā puṭṭhaṃ sukapotakaṃ pesesi.	2798	
PA_atk-s05_13a1:2798_3	Sukapotako ito cito ca vicaranto taṃ nagaraṃ pāpuṇi. Tasmiñca kāle kalaṇḍuko nadīkīḷaṃ	2798	
PA_atk-s05_13a1:2798_4	kīḷitukāmo bahuṃ mālāgandhavilepanañceva khādanīyabhojanīyāni ca gāhāpetvā nadiṃ	2798	
PA_atk-s05_13a1:2798_5	gantvā seṭṭhidhītāya saddhiṃ nāvaṃ āruyha udake kīḷati. Tasmiñca padese nadīkīḷaṃ	2798	
PA_atk-s05_13a1:2798_6	kīḷantā issarajātikā tikhiṇabhesajjaparibhāvitaṃ khīraṃ pivanti, tena tesaṃ divasabhāgampi	2798	
PA_atk-s05_13a1:2798_7	udake kīḷantānaṃ sītaṃ na bādhati. Ayaṃ pana kalaṇḍuko khīragaṇḍūsaṃ gahetvā mukhaṃ	2798	
PA_atk-s05_13a1:2798_8	vikkhāletvā taṃ khīraṃ nuṭṭhubhati. Nuṭṭhubhantopi udake anuṭṭhubhitvā seṭṭhidhītāya	2798	
PA_atk-s05_13a1:2798_9	sīse nuṭṭhubhati. Sukapotakopi nadītīraṃ gantvā ekissā udumbarasākhāya nisīditvā	2798	
PA_atk-s05_13a1:2798_10	oloketvā kalaṇḍukaṃ sañjānitvā seṭṭhidhītāya sīse nuṭṭhubhantaṃ disvā “are, kalaṇḍuka	27981	
PA_atk-s05_13a1:2798_11	dāsa, attano jātiñca vasanaṭṭhānañca anussara, khīragaṇḍūsaṃ gahetvā mukhaṃ vikkhāletvā	27981	
PA_atk-s05_13a1:2798_12	jātisampannāya sukhasaṃvaḍḍhāya seṭṭhidhītāya sīse mā nuṭṭhubhi, attano pamāṇaṃ na	27981	
PA_atk-s05_13a1:2798_13	jānāsī”ti vatvā imaṃ gāthamāha –	27981	
PA_atk-s05_13a1:2800	“Te desā tāni vatthūni, ahañca vanagocaro;	280	
PA_atk-s05_13a1:2801	Anuvicca kho taṃ gaṇheyyuṃ, piva khīraṃ kalaṇḍukā”ti.	280	
PA_atk-s05_13a1:2802_0	Tattha te desā tāni vatthūnīti mātukucchiṃ sandhāya vadati. Ayametthādhippāyo – yattha	2802	
PA_atk-s05_13a1:2802_1	te vasitaṃ, na te khattiyadhītādīnaṃ kucchidesā. Yattha vāsi patiṭṭhito, na tāni	2802	
PA_atk-s05_13a1:2802_2	khattiyadhītādīnaṃ kucchivatthūni. Atha kho dāsikucchiyaṃ tvaṃ vasi ceva patiṭṭhito	2802	
PA_atk-s05_13a1:2802_3	cāti. Ahañca vanagocaroti tiracchānabhūtopi etamatthaṃ jānāmīti dīpeti. Anuvicca	2802	
PA_atk-s05_13a1:2802_4	kho taṃ gaṇheyyunti evaṃ anācāraṃ caramānaṃ mayā gantvā ārocite anuvicca jānitvā	2802	
PA_atk-s05_13a1:2802_5	tava sāmikā tāḷetvā ceva lakkhaṇāhatañca katvā taṃ gaṇheyyuṃ, gahetvā gamissanti,	2802	
PA_atk-s05_13a1:2802_6	tasmā attano pamāṇaṃ ñatvā seṭṭhidhītāya sīse anuṭṭhubhitvā piva khīraṃ. Kalaṇḍukāti taṃ nāmenālapati.	2802	
PA_atk-s05_13a1:2803_0	Kalaṇḍukopi suvapotakaṃ sañjānitvā “maṃ pākaṭaṃ kareyyā”ti bhayena “ehi, sāmi, kadā	2803	
PA_atk-s05_13a1:2803_1	āgatosī”ti āha. Suko “na esa maṃ hitakāmatāya pakkosati, gīvaṃ pana me vaṭṭetvā māretukāmo”ti	2803	
PA_atk-s05_13a1:2803_2	ñatvāva “na me tayā attho”ti tato uppatitvā bārāṇasiṃ gantvā yathādiṭṭhaṃ seṭṭhino	2803	
PA_atk-s05_13a1:2803_3	vitthārena kathesi. Seṭṭhi “ayuttaṃ tena kata”nti vatvā gantvā tassa āṇaṃ kāretvā	2803	
PA_atk-s05_13a1:2803_4	bārāṇasimeva naṃ ānetvā dāsaparibhogena paribhuñji.	2803	
PA_atk-s05_13a1:2804	Satthā imaṃ dhammadesanaṃ āharitvā jātakaṃ samodhānesi – “tadā kalaṇḍuko ayaṃ bhikkhu ahosi, bārāṇasiseṭṭhi pana ahameva ahosi”nti.	280	
PA_atk-s05_13a1:2805	Kalaṇḍukajātakavaṇṇanā sattamā.	280	
PA_atk-s05_13a1:2807	[128] 8. Biḷāravatajātakavaṇṇanā	280	
PA_atk-s05_13a1:2808_0	Yo ve dhammaṃ dhajaṃ katvāti idaṃ satthā jetavane viharanto ekaṃ kuhakabhikkhuṃ ārabbha	2808	
PA_atk-s05_13a1:2808_1	kathesi. Tadā hi satthā tassa kuhakabhāve ārocite “na, bhikkhave, idāneva, pubbepesa	2808	
PA_atk-s05_13a1:2808_2	kuhakoyevā”ti vatvā atītaṃ āhari.	2808	
PA_atk-s05_13a1:2809_0	Atīte bārāṇasiyaṃ brahmadatte rajjaṃ kārente bodhisatto mūsikayoniyaṃ paṭisandhiṃ	2809	
PA_atk-s05_13a1:2809_1	gahetvā vuḍḍhimanvāya mahāsarīro sūkaracchāpakasadiso hutvā anekasatamūsikāhi parivuto	2809	
PA_atk-s05_13a1:2809_2	araññe viharati. Atheko siṅgālo ito cito ca vicaranto taṃ mūsikayūthaṃ disvā “imā	2809	
PA_atk-s05_13a1:2809_3	mūsikā vañcetvā khādissāmī”ti cintetvā mūsikānaṃ āsayassa avidūre sūriyābhimukho	2809	
PA_atk-s05_13a1:2809_4	vātaṃ pivanto ekena pādena aṭṭhāsi. Bodhisatto gocarāya caramāno taṃ disvā “sīlavā	2809	
PA_atk-s05_13a1:2809_5	eso bhavissatī”ti tassa santikaṃ gantvā “bhante, tvaṃ ko nāmo”ti pucchi. “Dhammiko	2809	
PA_atk-s05_13a1:2809_6	nāmā”ti. “Cattāro pāde bhūmiyaṃ aṭhapetvā kasmā ekeneva ṭhitosī”ti. “Mayi cattāro	2809	
PA_atk-s05_13a1:2809_7	pāde pathaviyaṃ ṭhapente pathavī vahituṃ na sakkoti, tasmā ekeneva tiṭṭhāmī”ti. “Mukhaṃ	2809	
PA_atk-s05_13a1:2809_8	vivaritvā kasmā ṭhitosī”ti? “Mayaṃ aññaṃ na bhakkhayāma, vātameva bhakkhayāmā”ti.	2809	
PA_atk-s05_13a1:2809_9	“Atha kasmā sūriyābhimukho tiṭṭhasī”ti? “Sūriyaṃ namassāmī”ti. Bodhisatto tassa vacanaṃ	2809	
PA_atk-s05_13a1:2809_10	sutvā “sīlavā eso bhavissatī”ti tato paṭṭhāya mūsikagaṇena saddhiṃ sāyaṃ pātaṃ tassa	28091	
PA_atk-s05_13a1:2809_11	upaṭṭhānaṃ gacchati.	28091	
PA_atk-s05_13a1:2810_0	Athassa upaṭṭhānaṃ katvā gamanakāle siṅgālo sabbapacchimaṃ mūsikaṃ gahetvā maṃsaṃ	2810	
PA_atk-s05_13a1:2810_1	khāditvā ajjhoharitvā mukhaṃ puñchitvā tiṭṭhati. Anupubbena mūsikagaṇo tanuko jāto.	2810	
PA_atk-s05_13a1:2810_2	Mūsikā “pubbe amhākaṃ ayaṃ āsayo nappahoti, nirantarā tiṭṭhāma. Idāni sithilā, evampi	2810	
PA_atk-s05_13a1:2810_3	āsayo na pūrateva, kiṃ nu kho eta”nti bodhisattassa taṃ pavattiṃ ārocesuṃ. Bodhisatto	2810	
PA_atk-s05_13a1:2810_4	“kena nu kho kāraṇena musikā tanuttaṃ gatā”ti cintento siṅgāle āsaṅkaṃ ṭhapetvā “vīmaṃsissāmi	2810	
PA_atk-s05_13a1:2810_5	na”nti upaṭṭhānakāle sesamūsikā purato katvā sayaṃ pacchato ahosi. Siṅgālo tassa	2810	
PA_atk-s05_13a1:2810_6	upari pakkhandi, bodhisatto attano gahaṇatthāya taṃ pakkhandantaṃ disvā nivattitvā	2810	
PA_atk-s05_13a1:2810_7	“bho siṅgāla, idaṃ te vatasamādānaṃ na dhammasudhammatāya, paresaṃ pana vihiṃsanatthāya	2810	
PA_atk-s05_13a1:2810_8	dhammaṃ dhajaṃ katvā carasī”ti vatvā imaṃ gāthamāha –	2810	
PA_atk-s05_13a1:2812	“Yo ve dhammaṃ dhajaṃ katvā, nigūḷho pāpamācare;	281	
PA_atk-s05_13a1:2813	Vissāsayitvā bhūtāni, biḷāraṃ nāma taṃ vata”nti.	281	
PA_atk-s05_13a1:2814_0	Tattha yo veti khattiyādīsu yo kocideva. Dhammaṃ dhajaṃ katvāti dasakusalakammapathadhammaṃ	2814	
PA_atk-s05_13a1:2814_1	dhajaṃ karitvā, kūṭaṃ karonto viya ussāpetvā dassentoti attho. Vissāsayitvāti “sīlavā	2814	
PA_atk-s05_13a1:2814_2	aya”nti saññāya sañjātavissāsāni katvā. Biḷāraṃ nāma taṃ vatanti taṃ evaṃ dhammaṃ	2814	
PA_atk-s05_13a1:2814_3	dhajaṃ katvā raho pāpāni karontassa vataṃ kerāṭikavataṃ nāma hotīti attho.	2814	
PA_atk-s05_13a1:2815_0	Mūsikarājā kathentova uppatitvā tassa gīvāyaṃ patitvā hanukassa heṭṭhā antogalanāḷiyaṃ	2815	
PA_atk-s05_13a1:2815_1	ḍaṃsitvā galanāḷiṃ phāletvā jīvitakkhayaṃ pāpesi. Mūsikagaṇo nivattitvā siṅgālaṃ	2815	
PA_atk-s05_13a1:2815_2	“muru murū”ti khāditvā agamāsi. Paṭhamāgatāva kirassa maṃsaṃ labhiṃsu, pacchā āgatā	2815	
PA_atk-s05_13a1:2815_3	na labhiṃsu. Tato paṭṭhāya mūsikagaṇo nibbhayo jāto.	2815	
PA_atk-s05_13a1:2816	Satthā imaṃ dhammadesanaṃ āharitvā jātakaṃ samodhānesi – “tadā siṅgālo kuhakabhikkhu ahosi, mūsikarājā pana ahameva ahosi”nti.	281	
PA_atk-s05_13a1:2817	Biḷāravatajātakavaṇṇanā aṭṭhamā.	281	
PA_atk-s05_13a1:2819	[129] 9. Aggikabhāradvājajātakavaṇṇanā	281	
PA_atk-s05_13a1:2820	Nāyaṃ sikhā puññahetūti idaṃ satthā jetavane viharanto kuhakaññeva bhikkhuṃ ārabbha kathesi.	282	
PA_atk-s05_13a1:2821_0	Atītasmiñhi bārāṇasiyaṃ brahmadatte rajjaṃ kārente bodhisatto mūsikarājā hutvā araññe	2821	
PA_atk-s05_13a1:2821_1	vasati. Atheko siṅgālo davaḍāhe uṭṭhite palāyituṃ asakkonto ekasmiṃ rukkhe sīsaṃ	2821	
PA_atk-s05_13a1:2821_2	āhacca aṭṭhāsi. Tassa sakalasarīre lomāni jhāyiṃsu, rukkhaṃ āhacca ṭhitaṭṭhāne pana	2821	
PA_atk-s05_13a1:2821_3	matthake cūḷā viya thokāni lomāni aṭṭhaṃsu. So ekadivasaṃ soṇḍiyaṃ pānīyaṃ pivanto	2821	
PA_atk-s05_13a1:2821_4	chāyaṃ olokento cūḷaṃ disvā “uppannaṃ dāni me bhaṇḍamūla”nti araññe vicaranto taṃ	2821	
PA_atk-s05_13a1:2821_5	mūsikādariṃ disvā “imā mūsikā vañcetvā khādissāmī”ti heṭṭhā vuttanayeneva avidūre	2821	
PA_atk-s05_13a1:2821_6	aṭṭhāsi. Atha naṃ bodhisatto gocarāya caranto disvā “sīlavā aya”nti saññāya upasaṅkamitvā	2821	
PA_atk-s05_13a1:2821_7	“tvaṃ kinnāmosī”ti pucchi. “Ahaṃ aggikabhāradvājo nāmā”ti. “Atha kasmā āgatosī”ti?	2821	
PA_atk-s05_13a1:2821_8	“Tumhākaṃ rakkhanatthāyā”ti. “Kinti katvā amhe rakkhissasī”ti? “Ahaṃ aṅguṭṭhagaṇanaṃ	2821	
PA_atk-s05_13a1:2821_9	nāma jānāmi, tumhākaṃ pātova nikkhamitvā gocarāya gamanakāle ‘ettakā’ti gaṇetvā paccāgamanakālepi	2821	
PA_atk-s05_13a1:2821_10	gaṇessāmi, evaṃ sāyaṃ pātaṃ gaṇento rakkhissāmī”ti. “Tena hi rakkha mātulā”ti. So	28211	
PA_atk-s05_13a1:2821_11	“sādhū”ti sampaṭicchitvā nikkhamanakāle “eko dve tayo”ti gaṇetvā paccāgamanakālepi	28211	
PA_atk-s05_13a1:2821_12	tatheva gaṇetvā sabbapacchimaṃ gahetvā khādati. Sesaṃ purimasadisameva.	28211	
PA_atk-s05_13a1:2822	Idha pana mūsikarājā nivattitvā ṭhito “bho aggikabhāradvāja, nāyaṃ tava dhammasudhammatāya matthake cūḷā ṭhapitā, kucchikāraṇā pana ṭhapitā”ti vatvā imaṃ gāthamāha –	282	
PA_atk-s05_13a1:2824	“Nāyaṃ sikhā puññahetu, ghāsahetu ayaṃ sikhā;	282	
PA_atk-s05_13a1:2825	Nāguṭṭhigaṇanaṃ yāti, alaṃ te hotu aggikā”ti.	282	
PA_atk-s05_13a1:2826_0	Tattha nāguṭṭhigaṇanaṃ yātīti “aṅguṭṭhigaṇanā”ti aṅguṭṭhagaṇanā vuccati, ayaṃ mūsikagaṇo	2826	
PA_atk-s05_13a1:2826_1	aṅguṭṭhagaṇanaṃ na gacchati na upeti na pūreti, parikkhayaṃ gacchatīti attho. Alaṃ	2826	
PA_atk-s05_13a1:2826_2	te hotu aggikāti siṅgālaṃ nāmena ālapanto āha. Ettāvatā te alaṃ hotu, na ito paraṃ	2826	
PA_atk-s05_13a1:2826_3	mūsike khādissasi. Amhehi vā tayā saddhiṃ saṃvāso alaṃ hotu, na mayaṃ idāni tayā	2826	
PA_atk-s05_13a1:2826_4	saddhiṃ vasissāmātipi attho. Sesaṃ purimasadisameva.	2826	
PA_atk-s05_13a1:2827	Satthā imaṃ dhammadesanaṃ āharitvā jātakaṃ samodhānesi “tadā siṅgālo ayaṃ bhikkhu ahosi, mūsikarājā pana ahameva ahosi”nti.	282	
PA_atk-s05_13a1:2828	Aggikabhāradvājajātakavaṇṇanā navamā.	282	
PA_atk-s05_13a1:2830	[130] 10. Kosiyajātakavaṇṇanā	283	
PA_atk-s05_13a1:2831_0	Yathā vācā ca bhuñjassūti idaṃ satthā jetavane viharanto ekaṃ sāvatthiyaṃ mātugāmaṃ	2831	
PA_atk-s05_13a1:2831_1	ārabbha kathesi. Sā kirekassa saddhāsampannassa upāsakabrāhmaṇassa brāhmaṇī dussīlā	2831	
PA_atk-s05_13a1:2831_2	pāpadhammā rattiṃ aticaritvā divā kiñci kammaṃ akatvā gilānālayaṃ dassetvā nitthunamānā	2831	
PA_atk-s05_13a1:2831_3	nipajjati. Atha naṃ brāhmaṇo “kiṃ te bhadde aphāsuka”nti pucchi. “Vātā me vijjhantī”ti.	2831	
PA_atk-s05_13a1:2831_4	“Atha kiṃ laddhuṃ vaṭṭatī”ti? “Siniddhamadhurāni paṇītapaṇītāni yāgubhattatelādīnī”ti.	2831	
PA_atk-s05_13a1:2831_5	Brāhmaṇo yaṃ yaṃ sā icchati, taṃ taṃ āharitvā deti, dāso viya sabbakiccāni karoti.	2831	
PA_atk-s05_13a1:2831_6	Sā pana brāhmaṇassa gehaṃ paviṭṭhakāle nipajjati, bahi nikkhantakāle jārehi saddhiṃ vītināmeti.	2831	
PA_atk-s05_13a1:2832_0	Atha brāhmaṇo “imissā sarīre vijjhanavātānaṃ pariyanto na paññāyatī”ti ekadivasaṃ	2832	
PA_atk-s05_13a1:2832_1	gandhamālādīni ādāya jetavanaṃ gantvā satthāraṃ pūjetvā vanditvā ekamantaṃ nisīditvā	2832	
PA_atk-s05_13a1:2832_2	“kiṃ, brāhmaṇa, na paññāyasī”ti vutte “bhante, brāhmaṇiyā kira me sarīre vātā vijjhanti,	2832	
PA_atk-s05_13a1:2832_3	svāhaṃ tassā sappitelādīni ceva paṇītapaṇītabhojanāni ca pariyesāmi, sarīramassā	2832	
PA_atk-s05_13a1:2832_4	ghanaṃ vippasannacchavivaṇṇaṃ jātaṃ, vātarogassa pana pariyanto na paññāyati. Ahaṃ	2832	
PA_atk-s05_13a1:2832_5	taṃ paṭijaggantova idhāgamanassa okāsaṃ na labhāmī”ti āha. Satthā brāhmaṇiyā pāpabhāvaṃ	2832	
PA_atk-s05_13a1:2832_6	ñatvā “brāhmaṇa, ‘evaṃ nipannassa mātugāmassa roge avūpasamante idañcidañca bhesajjaṃ	2832	
PA_atk-s05_13a1:2832_7	kātuṃ vaṭṭatī’ti pubbepi te paṇḍitehi kathitaṃ, bhavasaṅkhepagatattā pana na sallakkhesī”ti	2832	
PA_atk-s05_13a1:2832_8	vatvā tena yācito atītaṃ āhari.	2832	
PA_atk-s05_13a1:2833_0	Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā	2833	
PA_atk-s05_13a1:2833_1	vayappatto takkasilāyaṃ sabbasippāni uggaṇhitvā bārāṇasiyaṃ disāpāmokkho ācariyo	2833	
PA_atk-s05_13a1:2833_2	ahosi. Ekasatarājadhānīsu khattiyakumārā ca brāhmaṇakumārā ca yebhuyyena tasseva	2833	
PA_atk-s05_13a1:2833_3	santike sippaṃ uggaṇhanti. Atheko janapadavāsī brāhmaṇamāṇavo bodhisattassa santike	2833	
PA_atk-s05_13a1:2833_4	tayo vede aṭṭhārasa ca vijjāṭṭhānāni uggaṇhitvā bārāṇasiyaṃyeva kuṭumbaṃ saṇṭhapetvā	2833	
PA_atk-s05_13a1:2833_5	divase divase dvattikkhattuṃ bodhisattassa santikaṃ āgacchati. Tassa brāhmaṇī dussīlā	2833	
PA_atk-s05_13a1:2833_6	ahosi pāpadhammāti sabbaṃ paccuppannavatthusadisameva.	2833	
PA_atk-s05_13a1:2834_0	Bodhisatto pana “iminā kāraṇena ovādagahaṇāya okāsaṃ na labhāmī”ti vutte “sā māṇavikā	2834	
PA_atk-s05_13a1:2834_1	imaṃ vañcetvā nipajjatī”ti ñatvā “tassā rogānucchavikaṃ bhesajjaṃ ācikkhissāmī”ti	2834	
PA_atk-s05_13a1:2834_2	cintetvā āha “tāta, tvaṃ ito paṭṭhāya tassā sappikhīrarasādīni mā adāsi, gomutte	2834	
PA_atk-s05_13a1:2834_3	pana pañcapaṇṇāni phalādīni ca pakkhipitvā koṭṭetvā navatambalohabhājane pakkhipitvā	2834	
PA_atk-s05_13a1:2834_4	lohagandhaṃ gāhāpetvā rajjuṃ vā yottaṃ vā rukkhaṃ vā lataṃ vā gahetvā ‘idaṃ te rogassa	2834	
PA_atk-s05_13a1:2834_5	anucchavikabhesajjaṃ, idaṃ vā piva, uṭṭhāya vā tayā bhuttabhattassa anucchavikaṃ	2834	
PA_atk-s05_13a1:2834_6	kammaṃ karohī”ti vatvā imaṃ gāthaṃ vadeyyāsi. “Sace bhesajjaṃ na pivati, atha naṃ	2834	
PA_atk-s05_13a1:2834_7	rajjuyā vā yottena vā rukkhena vā latāya vā katici pahāre paharitvā kesesu gahetvā	2834	
PA_atk-s05_13a1:2834_8	ākaḍḍhitvā kapparena potheyyāsi, sā taṅkhaṇaññeva uṭṭhāya kammaṃ karissatī”ti. So	2834	
PA_atk-s05_13a1:2834_9	“sādhū”ti sampaṭicchitvā vuttaniyāmeneva bhesajjaṃ katvā “bhadde, imaṃ bhesajjaṃ	2834	
PA_atk-s05_13a1:2834_10	pivā”ti āha. “Kena te idaṃ ācikkhita”nti? “Ācariyena, bhadde”ti. “Apanehi taṃ, na	28341	
PA_atk-s05_13a1:2834_11	pivissāmī”ti. Māṇavo “na tvaṃ attano ruciyā pivissasī”ti rajjuṃ gahetvā “attano rogassa	28341	
PA_atk-s05_13a1:2834_12	anucchavikaṃ bhesajjaṃ vā piva, yāgubhattānucchavikaṃ kammaṃ vā karohī”ti vatvā imaṃ gāthamāha –	28341	
PA_atk-s05_13a1:2836	“Yathāvācā ca bhuñjassu, yathābhuttañca byāhara;	283	
PA_atk-s05_13a1:2837	Ubhayaṃ te na sameti, vācā bhuttañca kosiye”ti.	283	
PA_atk-s05_13a1:2838_0	Tattha yathāvācā ca bhuñjassūti yathā te vācā, tathā bhuñjassu, “vātā me vijjhantī”ti	2838	
PA_atk-s05_13a1:2838_1	vācāya anucchavikameva katvā bhuñjassūti attho. “Yathāvācaṃ vā”tipi pāṭho yujjati,	2838	
PA_atk-s05_13a1:2838_2	“yathāvācāyā”tipi paṭhanti, sabbattha ayameva attho. Yathābhuttañca byāharāti yaṃ	2838	
PA_atk-s05_13a1:2838_3	yathā te bhuttaṃ, tassa anucchavikameva byāhara, “arogamhī”ti vatvā gehe kattabbaṃ	2838	
PA_atk-s05_13a1:2838_4	karosīti attho. “Yathābhūtañcā”tipi pāṭho, atha vā arogamhīti yathābhūtameva vatvā	2838	
PA_atk-s05_13a1:2838_5	kammaṃ karohīti attho. Ubhayaṃ te na sameti, vācābhuttañca kosiyeti yā ca te ayaṃ	2838	
PA_atk-s05_13a1:2838_6	vācā “vātā maṃ vijjhantī”ti yañca te idaṃ paṇītabhojanaṃ bhuttaṃ, idaṃ ubhayampi	2838	
PA_atk-s05_13a1:2838_7	tuyhaṃ na sameti, tasmā uṭṭhāya kammaṃ karohi. “Kosiye”ti taṃ gottenālapati.	2838	
PA_atk-s05_13a1:2839_0	Evaṃ vutte kosiyabrāhmaṇadhītā “ācariyena ussukkaṃ āpannakālato paṭṭhāya na sakkā	2839	
PA_atk-s05_13a1:2839_1	mayā esa vañcetuṃ, uṭṭhāya kammaṃ karissāmī”ti uṭṭhāya kammaṃ akāsi. “Ācariyena me	2839	
PA_atk-s05_13a1:2839_2	dussīlabhāvo ñāto, idāni na sakkā ito paṭṭhāya puna evarūpaṃ kātu”nti ācariye gāravena	2839	
PA_atk-s05_13a1:2839_3	pāpakammatopi viramitvā sīlavatī ahosi. Sāpi brāhmaṇī “sammāsambuddhena kiramhi ñātā”ti	2839	
PA_atk-s05_13a1:2839_4	sattharipi gāravena na puna anācāraṃ akāsi.	2839	
PA_atk-s05_13a1:2840	Satthā imaṃ dhammadesanaṃ āharitvā jātakaṃ samodhānesi – “tadā jayampatikā idāni jayampatikāva, ācariyo pana ahameva ahosi”nti.	284	
PA_atk-s05_13a1:2841	Kosiyajātakavaṇṇanā dasamā.	284	
PA_atk-s05_13a1:2842	Kusanāḷivaggo terasamo.	284	
PA_atk-s05_13a1:2843	Tassuddānaṃ –	284	
PA_atk-s05_13a1:2844	Kusanāḷi ca dummedhaṃ, naṅgalīsambakaṭāhaṃ;	284	
PA_atk-s05_13a1:2845	Asilakkhaṇakalaṇḍukaṃ, biḷāraggikakosiyanti.	284	
PA_atk-s05_13a1:2846	14. Asampadānavaggo	284	
PA_atk-s05_13a1:2848	[131] 1. Asampadānajātakavaṇṇanā	284	
PA_atk-s05_13a1:2849_0	Asampadānenitarītarassāti idaṃ satthā veḷuvane viharanto devadattaṃ ārabbha kathesi.	2849	
PA_atk-s05_13a1:2849_1	Tasmiñhi kāle bhikkhū dhammasabhāyaṃ kathaṃ samuṭṭhāpesuṃ “āvuso devadatto, akataññū	2849	
PA_atk-s05_13a1:2849_2	tathāgatassa guṇaṃ na jānātī”ti. Satthā āgantvā “kāya nuttha, bhikkhave, etarahi	2849	
PA_atk-s05_13a1:2849_3	kathāya sannisinnā”ti pucchitvā “imāya nāmā”ti vutte “na, bhikkhave, idāneva devadatto	2849	
PA_atk-s05_13a1:2849_4	akataññū, pubbepi akataññūyevā”ti vatvā atītaṃ āhari.	2849	
PA_atk-s05_13a1:2850_0	Atīte magadharaṭṭhe rājagahe ekasmiṃ magadharaññe rajjaṃ kārente bodhisatto tasseva	2850	
PA_atk-s05_13a1:2850_1	seṭṭhi ahosi asītikoṭivibhavo saṅkhaseṭṭhīti nāmena. Bārāṇasiyaṃ pīḷiyaseṭṭhi nāma	2850	
PA_atk-s05_13a1:2850_2	asītikoṭivibhavova ahosi. Te aññamaññaṃ sahāyakā ahesuṃ. Tesu bārāṇasiyaṃ pīḷiyaseṭṭhissa	2850	
PA_atk-s05_13a1:2850_3	kenacideva kāraṇena mahantaṃ bhayaṃ uppajji, sabbaṃ sāpateyyaṃ parihāyi. So daliddo	2850	
PA_atk-s05_13a1:2850_4	appaṭisaraṇo hutvā bhariyaṃ ādāya saṅkhaseṭṭhiṃ paccayaṃ katvā bārāṇasito nikkhamitvā	2850	
PA_atk-s05_13a1:2850_5	padasāva rājagahaṃ patvā saṅkhaseṭṭhissa nivesanaṃ agamāsi. So taṃ disvāva “sahāyo	2850	
PA_atk-s05_13a1:2850_6	me āgato”ti parissajitvā sakkārasammānaṃ katvā katipāhaṃ vītināmetvā ekadivasaṃ “samma,	2850	
PA_atk-s05_13a1:2850_7	kenaṭṭhena āgatosī”ti pucchi. “Bhayaṃ me, samma, uppannaṃ, sabbaṃ dhanaṃ parikkhīṇaṃ,	2850	
PA_atk-s05_13a1:2850_8	upatthambho me hohī”ti. “Sādhu samma, mā bhāyī”ti bhaṇḍāgāraṃ vivarāpetvā cattālīsa	2850	
PA_atk-s05_13a1:2850_9	hiraññakoṭiyo dāpetvā sesampi paricchadaparivāraṃ sabbaṃ attano santakaṃ saviññāṇakaṃ	2850	
PA_atk-s05_13a1:2850_10	aviññāṇakaṃ majjhe bhinditvā upaḍḍhameva adāsi. So taṃ vibhavaṃ ādāya puna bārāṇasiṃ	28501	
PA_atk-s05_13a1:2850_11	gantvā nivāsaṃ kappesi.	28501	
PA_atk-s05_13a1:2851_0	Aparabhāge saṅkhaseṭṭhissapi tādisameva bhayaṃ uppajji. So attano paṭisaraṇaṃ upadhārento	2851	
PA_atk-s05_13a1:2851_1	“sahāyassa me mahāupakāro kato, upaḍḍhavibhavo dinno. Na so maṃ disvā pariccajissati,	2851	
PA_atk-s05_13a1:2851_2	tassa santikaṃ gamissāmī”ti cintetvā bhariyaṃ ādāya padasāva bārāṇasiṃ gantvā bhariyaṃ	2851	
PA_atk-s05_13a1:2851_3	āha “bhadde, tava mayā saddhiṃ antaravīthiyā gamanaṃ nāma na yuttaṃ, mayā pesitayānamāruyha	2851	
PA_atk-s05_13a1:2851_4	mahantena parivārena pacchā āgamissasi. Yāva yānaṃ pesemi, tāva idheva hohī”ti vatvā	2851	
PA_atk-s05_13a1:2851_5	taṃ sālāya ṭhapetvā sayaṃ nagaraṃ pavisitvā seṭṭhissa gharaṃ gantvā “rājagahanagarato	2851	
PA_atk-s05_13a1:2851_6	tumhākaṃ sahāyo saṅkhaseṭṭhi nāma āgato”ti ārocāpesi. So “āgacchatū”ti pakkosāpetvā	2851	
PA_atk-s05_13a1:2851_7	taṃ disvā neva āsanā vuṭṭhāsi, na paṭisanthāraṃ akāsi, kevalaṃ “kimatthaṃ āgatosī”ti	2851	
PA_atk-s05_13a1:2851_8	pucchi. “Tumhākaṃ dassanatthaṃ āgatomhī”ti. “Nivāso te kahaṃ gahito”ti? “Na tāva	2851	
PA_atk-s05_13a1:2851_9	nivāsaṭṭhānaṃ atthi, seṭṭhigharaṇimpi sālāya ṭhapetvāva āgatomhī”ti. “Tumhākaṃ idha	2851	
PA_atk-s05_13a1:2851_10	nivāsaṭṭhānaṃ natthi, nivāpaṃ gahetvā ekasmiṃ ṭhāne pacāpetvā bhuñjitvā gacchatha,	28511	
PA_atk-s05_13a1:2851_11	puna amhākaṃ gharaṃ mā pavisathā”ti vatvā “mayhaṃ sahāyassa dussante bandhitvā ekaṃ	28511	
PA_atk-s05_13a1:2851_12	bahalapalāpatumbaṃ dehī”ti dāsaṃ āṇāpesi. Taṃ divasaṃ kira so rattasālīnaṃ sakaṭasahassamattaṃ	28511	
PA_atk-s05_13a1:2851_13	ophunāpetvā koṭṭhāgāraṃ pūrāpesi, cattālīsakoṭidhanaṃ gahetvā āgato akataññū mahācoro	28511	
PA_atk-s05_13a1:2851_14	sahāyakassa tumbamatte palāpe dāpesi. Dāso pacchiyaṃ ekaṃ palāpatumbaṃ pakkhipitvā	28511	
PA_atk-s05_13a1:2851_15	bodhisattassa santikaṃ agamāsi.	28511	
PA_atk-s05_13a1:2852_0	Bodhisatto cintesi – “ayaṃ asappuriso mama santikā cattālīsakoṭidhanaṃ labhitvā idāni	2852	
PA_atk-s05_13a1:2852_1	palāpatumbaṃ dāpesi, gaṇhāmi nu kho, na gaṇhāmī”ti? Athassa etadahosi “ayaṃ tāva	2852	
PA_atk-s05_13a1:2852_2	akataññū mittadubbhī katavināsakabhāvena mayā saddhiṃ mittabhāvaṃ bhindi. Sacāhaṃ	2852	
PA_atk-s05_13a1:2852_3	etena dinnaṃ palāpatumbaṃ lāmakattā na gaṇhissāmi, ahampi mittabhāvaṃ bhindissāmi.	2852	
PA_atk-s05_13a1:2852_4	Andhabālā parittakaṃ laddhaṃ aggaṇhantā mittabhāvaṃ vināsenti, ahaṃ pana etena dinnaṃ	2852	
PA_atk-s05_13a1:2852_5	palāpatumbaṃ gahetvā mama vasena mittabhāvaṃ patiṭṭhāpessāmī”ti. So palāpatumbaṃ	2852	
PA_atk-s05_13a1:2852_6	dussante bandhitvā pāsādā oruyha sālaṃ agamāsi. Atha naṃ bhariyā “kiṃ te, ayya, laddha”nti	2852	
PA_atk-s05_13a1:2852_7	pucchi. “Bhadde amhākaṃ sahāyo pīḷiyaseṭṭhi palāpatumbaṃ datvā amhe ajjeva vissajjesī”ti.	2852	
PA_atk-s05_13a1:2852_8	Sā “ayya, kimatthaṃ aggahesi, kiṃ etaṃ cattālīsakoṭidhanassa anucchavika”nti rodituṃ	2852	
PA_atk-s05_13a1:2852_9	ārabhi. Bodhisattopi “bhadde, mā rodi, ahaṃ tena saddhiṃ mittabhāvabhedanabhayena	2852	
PA_atk-s05_13a1:2852_10	mama vasena mittabhāvaṃ patiṭṭhāpetuṃ gaṇhiṃ, tvaṃ kiṃkāraṇā rodasī”ti vatvā imaṃ gāthamāha –	28521	
PA_atk-s05_13a1:2854	“Asampadānenitarītarassa, bālassa mittāni kalībhavanti;	285	
PA_atk-s05_13a1:2855	Tasmā harāmi bhusaṃ aḍḍhamānaṃ, mā me mitti jīyittha sassatāya”nti.	285	
PA_atk-s05_13a1:2856_0	Tattha asampadānenāti asampādānena. Akāralope sandhi, aggahaṇenāti attho. Itarītarassāti	2856	
PA_atk-s05_13a1:2856_1	yassa kassaci lāmakālāmakassa. Bālassa mittāni kalībhavantīti dandhassa apaññassa	2856	
PA_atk-s05_13a1:2856_2	mittāni kalīni kāḷakaṇṇisadisāni honti, bhijjantīti attho. Tasmā harāmi bhusaṃ aḍḍhamānanti	2856	
PA_atk-s05_13a1:2856_3	tena kāraṇena ahaṃ sahāyena dinnaṃ ekapalāpatumbaṃ harāmi gaṇhāmīti dasseti. “Māna”nti	2856	
PA_atk-s05_13a1:2856_4	hi aṭṭhannaṃ nāḷīnaṃ nāmaṃ, catunnaṃ aḍḍhamānaṃ, catasso ca nāḷiyo tumbo nāma. Tena	2856	
PA_atk-s05_13a1:2856_5	vuttaṃ “palāpatumba”nti. Mā me mitti jīyittha sassatāyanti mama sahāyena saddhiṃ	2856	
PA_atk-s05_13a1:2856_6	mitti mā bhijjittha, sassatāva ayaṃ hotūti attho.	2856	
PA_atk-s05_13a1:2857_0	Evaṃ vuttepi seṭṭhibhariyā rodateva. Tasmiṃ khaṇe saṅkhaseṭṭhinā pīḷiyaseṭṭhissa	2857	
PA_atk-s05_13a1:2857_1	dinno kammantadāso sālādvārena āgacchanto seṭṭhibhariyāya rodanasaddaṃ sutvā sālaṃ	2857	
PA_atk-s05_13a1:2857_2	pavisitvā attano sāmike disvā pādesu nipatitvā roditvā kanditvā “kimatthaṃ idhāgatattha,	2857	
PA_atk-s05_13a1:2857_3	sāmī”ti pucchi. Seṭṭhi sabbaṃ ārocesi. Kammantadāso “hotu, sāmi, mā cintayitthā”ti	2857	
PA_atk-s05_13a1:2857_4	ubhopi assāsetvā attano gehaṃ netvā gandhodakena nhāpetvā bhojetvā “sāmikā, vo āgatā”ti	2857	
PA_atk-s05_13a1:2857_5	sesadāse sannipātetvā dassetvā katipāhaṃ vītināmetvā sabbe dāse gahetvā rājaṅgaṇaṃ	2857	
PA_atk-s05_13a1:2857_6	gantvā uparavaṃ akāsi. Rājā pakkosāpetvā “kiṃ eta”nti pucchi, te sabbaṃ taṃ pavattiṃ rañño ārocesuṃ.	2857	
PA_atk-s05_13a1:2858_0	Rājā tesaṃ vacanaṃ sutvā ubhopi seṭṭhī pakkosāpetvā saṅkhaseṭṭhiṃ pucchi “saccaṃ	2858	
PA_atk-s05_13a1:2858_1	kira tayā mahāseṭṭhi pīḷiyaseṭṭhissa cattālīsakoṭidhanaṃ dinna”nti? “Āma, mahārāja,	2858	
PA_atk-s05_13a1:2858_2	mama sahāyassa maṃ takketvā rājagahaṃ āgatassa na kevalaṃ dhanaṃ, sabbaṃ vibhavajātaṃ	2858	
PA_atk-s05_13a1:2858_3	saviññāṇakaṃ aviññāṇakaṃ dve koṭṭhāse katvā samabhāge adāsinti. Rājā “saccameta”nti	2858	
PA_atk-s05_13a1:2858_4	pīḷiyaseṭṭhiṃ pucchi. “Āma, devā”ti. “Tayā panassa taññeva takketvā āgatassa atthi	2858	
PA_atk-s05_13a1:2858_5	koci sakkāro vā sammāno vā kato”ti. So tuṇhī ahosi. Api pana te etassa palāpatumbamattaṃ	2858	
PA_atk-s05_13a1:2858_6	dussante pakkhipāpetvā dāpitaṃ atthīti. Tampi sutvā tuṇhīyeva ahosi. Rājā “kiṃ kātabba”nti	2858	
PA_atk-s05_13a1:2858_7	amaccehi saddhiṃ mantetvā taṃ paribhāsitvā “gacchatha, pīḷiyaseṭṭhissa ghare sabbaṃ	2858	
PA_atk-s05_13a1:2858_8	vibhavaṃ saṅkhaseṭṭhissa dethā”ti āha. Bodhisatto “mahārāja, mayhaṃ parasantakena	2858	
PA_atk-s05_13a1:2858_9	attho natthi, mayā dinnamattameva pana dāpethā”ti āha. Rājā bodhisattassa santakaṃ	2858	
PA_atk-s05_13a1:2858_10	dāpesi. Bodhisatto sabbaṃ attano dinnavibhavaṃ paṭilabhitvā dāsaparivuto rājagahameva	28581	
PA_atk-s05_13a1:2858_11	gantvā kuṭumbaṃ saṇṭhapetvā dānādīni puññāni katvā yathākammaṃ gato.	28581	
PA_atk-s05_13a1:2859	Satthā imaṃ dhammadesanaṃ āharitvā jātakaṃ samodhānesi – “tadā pīḷiyaseṭṭhi devadatto ahosi, saṅkhaseṭṭhi pana ahameva ahosi”nti.	285	
PA_atk-s05_13a1:2860	Asampadānajātakavaṇṇanā paṭhamā.	286	
PA_atk-s05_13a1:2862	[132] 2. Bhīrukajātakavaṇṇanā	286	
PA_atk-s05_13a1:2863	Kusalūpadese dhitiyā daḷhāya cāti idaṃ satthā jetavane viharanto ajapālanigrodhe māradhītānaṃ palobhanasuttantaṃ ārabbha kathesi. Bhagavatā hi ādito paṭṭhāya vuttaṃ –	286	
PA_atk-s05_13a1:2864	“Daddallamānā āgañchuṃ, taṇhā ca aratī ragā;	286	
PA_atk-s05_13a1:2865	Tā tattha panudī satthā, tūlaṃ bhaṭṭhaṃva māluto”ti. ;	286	
PA_atk-s05_13a1:2866_0	Evaṃ yāva pariyosānā tassa suttantassa kathitakāle dhammasabhāyaṃ sannipatitā bhikkhū	2866	
PA_atk-s05_13a1:2866_1	kathaṃ samuṭṭhāpesuṃ “āvuso, sammāsambuddho māradhītaro anekasatānipi dibbarūpāni	2866	
PA_atk-s05_13a1:2866_2	māpetvā palobhanatthāya upasaṅkamantiyo akkhīnipi ummīletvā na olokesi, aho buddhabalaṃ	2866	
PA_atk-s05_13a1:2866_3	nāma acchariya”nti. Satthā āgantvā “kāya nuttha, bhikkhave, etarahi kathāya sannisinnā”ti	2866	
PA_atk-s05_13a1:2866_4	pucchitvā “imāya nāmā”ti vutte “na, bhikkhave, idāneva mayhaṃ sabbāsave khepetvā	2866	
PA_atk-s05_13a1:2866_5	sabbaññutaṃ sampattassa māradhītānaṃ anolokanaṃ nāma acchariyaṃ, ahañhi pubbe bodhiñāṇaṃ	2866	
PA_atk-s05_13a1:2866_6	pariyesamāno sakilesakālepi abhisaṅkhataṃ dibbarūpaṃ indriyāni bhinditvā kilesavasena	2866	
PA_atk-s05_13a1:2866_7	anoloketvāva gantvā mahārajjaṃ pāpuṇi”nti vatvā atītaṃ āhari.	2866	
PA_atk-s05_13a1:2867_0	Atīte bārāṇasiyaṃ brahmadatte rajjaṃ kārente bodhisatto bhātikasatassa kaniṭṭho ahosīti	2867	
PA_atk-s05_13a1:2867_1	sabbaṃ heṭṭhā takkasilājātake vuttanayeneva vitthāretabbaṃ. Tadā pana takkasilānagaravāsīhi	2867	
PA_atk-s05_13a1:2867_2	bahinagare sālāyaṃ bodhisattaṃ upasaṅkamitvā yācitvā rajjaṃ paṭicchāpetvā abhiseke	2867	
PA_atk-s05_13a1:2867_3	kate takkasilānagaravāsino nagaraṃ devanagaraṃ viya, rājabhavanañca indabhavanaṃ	2867	
PA_atk-s05_13a1:2867_4	viya alaṅkariṃsu. Tadā bodhisatto nagaraṃ pavisitvā rājabhavane pāsāde mahātale samussitasetacchattaṃ	2867	
PA_atk-s05_13a1:2867_5	ratanavarapallaṅkaṃ abhiruyha devarājalīlāya nisīdi, amaccā ca brāhmaṇagahapatikādayo	2867	
PA_atk-s05_13a1:2867_6	ca khattiyakumārā ca sabbālaṅkārapaṭimaṇḍitā parivāretvā aṭṭhaṃsu, devaccharāpaṭibhāgā	2867	
PA_atk-s05_13a1:2867_7	soḷasasahassanāṭakitthiyo naccagītavāditakusalā uttamavilāsasampannā naccagītavāditāni	2867	
PA_atk-s05_13a1:2867_8	payojesuṃ. Gītavāditasaddena rājabhavanaṃ meghatthanitapūritā mahāsamuddakucchi viya	2867	
PA_atk-s05_13a1:2867_9	ekaninnādaṃ ahosi. Bodhisatto taṃ attano sirisobhaggaṃ olokayamānova cintesi “sacāhaṃ	2867	
PA_atk-s05_13a1:2867_10	tāsaṃ yakkhinīnaṃ abhisaṅkhataṃ dibbarūpaṃ olokessaṃ, jīvitakkhayaṃ patto abhavissaṃ,	28671	
PA_atk-s05_13a1:2867_11	imaṃ sirisobhaggaṃ na olokessaṃ. Paccekabuddhānaṃ pana ovāde ṭhitabhāvena idaṃ mayā	28671	
PA_atk-s05_13a1:2867_12	sampatta”nti. Evañca pana cintetvā udānaṃ udānento imaṃ gāthamāha –	28671	
PA_atk-s05_13a1:2869	“Kusalūpadese dhitiyā daḷhāya ca, anivattitattā bhayabhīrutāya ca;	286	
PA_atk-s05_13a1:2870	Na rakkhasīnaṃ vasamāgamimhase, sa sotthibhāvo mahatā bhayena me”ti.	287	
PA_atk-s05_13a1:2871_0	Tattha kusalūpadeseti kusalānaṃ upadese, paccekabuddhānaṃ ovādeti attho. Dhitiyā	2871	
PA_atk-s05_13a1:2871_1	daḷhāya cāti daḷhāya dhitiyā ca, thirena abbocchinnanirantaravīriyena cāti attho.	2871	
PA_atk-s05_13a1:2871_2	Anivattitattā bhayabhīrutāya cāti bhayabhīrutāya anivattitatāya ca. Tattha bhayanti	2871	
PA_atk-s05_13a1:2871_3	cittutrāsamattaṃ parittabhayaṃ. Bhīrutāti sarīrakampanappattaṃ mahābhayaṃ. Idaṃ ubhayampi	2871	
PA_atk-s05_13a1:2871_4	mahāsattassa “yakkhiniyo nāmetā manussakhādikā”ti bheravārammaṇaṃ disvāpi nāhosi.	2871	
PA_atk-s05_13a1:2871_5	Tenāha “anivattitattā bhayabhīrutāya cā”ti. Bhayabhīrutāya abhāveneva bheravārammaṇaṃ	2871	
PA_atk-s05_13a1:2871_6	disvāpi anivattanabhāvenāti attho. Na rakkhasīnaṃ vasamāgamimhaseti yakkhakantāre	2871	
PA_atk-s05_13a1:2871_7	tāsaṃ rakkhasīnaṃ vasaṃ na agamimha. Yasmā amhākaṃ kusalūpadese dhiti ca daḷhā ahosi,	2871	
PA_atk-s05_13a1:2871_8	bhayabhīrutābhāvena ca anivattanasabhāvā ahumhā, tasmā rakkhasīnaṃ vasaṃ na agamimhāti	2871	
PA_atk-s05_13a1:2871_9	vuttaṃ hoti. Sa sotthibhāvo mahatā bhayena meti so mayhaṃ ayaṃ ajja mahatā bhayena	2871	
PA_atk-s05_13a1:2871_10	rakkhasīnaṃ santikā pattabbena dukkhadomanassena sotthibhāvo khemabhāvo pītisomanassabhāvoyeva jātoti.	28711	
PA_atk-s05_13a1:2872	Evaṃ mahāsatto imāya gāthāya dhammaṃ desetvā dhammena rajjaṃ kāretvā dānādīni puññāni katvā yathākammaṃ gato.	287	
PA_atk-s05_13a1:2873	Satthā imaṃ dhammadesanaṃ āharitvā jātakaṃ samodhānesi – “ahaṃ tena samayena takkasilaṃ gantvā rajjappattakumāro ahosi”nti.	287	
PA_atk-s05_13a1:2874	Bhīrukajātakavaṇṇanā dutiyā.	287	
PA_atk-s05_13a1:2876	[133] 3. Ghatāsanajātakavaṇṇanā	287	
PA_atk-s05_13a1:2877_0	Khemaṃ yahinti idaṃ satthā jetavane viharanto aññataraṃ bhikkhuṃ ārabbha kathesi.	2877	
PA_atk-s05_13a1:2877_1	So hi bhikkhu satthu santike kammaṭṭhānaṃ gahetvā paccantaṃ gantvā ekaṃ gāmakaṃ upanissāya	2877	
PA_atk-s05_13a1:2877_2	araññasenāsane vassaṃ upagañchi. Tassa paṭhamamāseyeva piṇḍāya paviṭṭhassa paṇṇasālā	2877	
PA_atk-s05_13a1:2877_3	jhāyittha. So vasanaṭṭhānābhāvena kilamanto upaṭṭhākānaṃ ācikkhi. Te “hotu, bhante,	2877	
PA_atk-s05_13a1:2877_4	paṇṇasālaṃ karissāma, kasāma tāva, vapāma tāvā”tiādīni vadantā temāsaṃ vītināmesuṃ.	2877	
PA_atk-s05_13a1:2877_5	So senāsanasappāyābhāvena kammaṭṭhānaṃ matthakaṃ pāpetuṃ nāsakkhi. So nimittamattampi	2877	
PA_atk-s05_13a1:2877_6	anuppādetvā vutthavasso jetavanaṃ gantvā satthāraṃ vanditvā ekamantaṃ nisīdi. Satthā	2877	
PA_atk-s05_13a1:2877_7	tena saddhiṃ paṭisanthāraṃ katvā “kiṃ nu kho te, bhikkhu, kammaṭṭhānaṃ sappāyaṃ jāta”nti	2877	
PA_atk-s05_13a1:2877_8	pucchi. So ādito paṭṭhāya asappāyabhāvaṃ kathesi. Satthā “pubbe kho, bhikkhu, tiracchānāpi	2877	
PA_atk-s05_13a1:2877_9	attano sappāyāsappāyaṃ ñatvā sappāyakāle vasitvā asappāyakāle vasanaṭṭhānaṃ pahāya	2877	
PA_atk-s05_13a1:2877_10	aññattha agamaṃsu, tvaṃ kasmā attano sappāyāsappāyaṃ na aññāsī”ti vatvā tena yācito atītaṃ āhari.	28771	
PA_atk-s05_13a1:2878_0	Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā	2878	
PA_atk-s05_13a1:2878_1	viññutaṃ patvā sobhaggappatto sakuṇarājā hutvā ekasmiṃ araññāyatane jātassaratīre	2878	
PA_atk-s05_13a1:2878_2	sākhāviṭapasampannaṃ bahalapattapalāsaṃ mahārukkhaṃ upanissāya saparivāro vāsaṃ kappesi.	2878	
PA_atk-s05_13a1:2878_3	Bahū sakuṇā tassa rukkhassa udakamatthake patthaṭasākhāsu vasantā sarīravaḷañjaṃ	2878	
PA_atk-s05_13a1:2878_4	udake pātenti. Tasmiñca jātassare caṇḍo nāgarājā vasati. Tassa etadahosi “ime sakuṇā	2878	
PA_atk-s05_13a1:2878_5	mayhaṃ nivāse jātassare sarīravaḷañjaṃ pātenti, yaṃnūnāhaṃ udakato aggiṃ uṭṭhāpetvā	2878	
PA_atk-s05_13a1:2878_6	rukkhaṃ jhāpetvā ete palāpeyya”nti. So kuddhamānaso rattibhāge sabbesaṃ sakuṇānaṃ	2878	
PA_atk-s05_13a1:2878_7	sannipatitvā rukkhasākhāsu nipannakāle paṭhamaṃ tāva uddhanāropitaṃ viya udakaṃ pakkudhāpetvā	2878	
PA_atk-s05_13a1:2878_8	dutiyavāre dhūmaṃ uṭṭhāpetvā tatiyavāre tālakkhandhappamāṇaṃ jālaṃ uṭṭhāpesi. Bodhisatto	2878	
PA_atk-s05_13a1:2878_9	udakato jālaṃ uṭṭhahamānaṃ disvā “bho, sakuṇā, agginā ādittaṃ nāma udakena nibbāpenti,	2878	
PA_atk-s05_13a1:2878_10	idāni pana udakameva ādittaṃ. Na sakkā amhehi idha vasituṃ, aññattha gamissāmā”ti	28781	
PA_atk-s05_13a1:2878_11	vatvā imaṃ gāthamāha –	28781	
PA_atk-s05_13a1:2880	“Khemaṃ yahiṃ tattha arī udīrito, dakassa majjhe jalate ghatāsano;	288	
PA_atk-s05_13a1:2881	Na ajja vāso mahiyā mahīruhe, disā bhajavho saraṇājja nobhaya”nti.	288	
PA_atk-s05_13a1:2882_0	Tattha khemaṃ yahiṃ tattha arī udīritoti yasmiṃ udakapiṭṭhe khemabhāvo nibbhayabhāvo,	2882	
PA_atk-s05_13a1:2882_1	tasmiṃ attapaccatthiko sapatto uṭṭhito. Dakassāti udakassa. Ghatāsanoti aggi. So	2882	
PA_atk-s05_13a1:2882_2	hi ghataṃ asnāti, tasmā “ghatāsano”ti vuccati. Na ajja vāsoti ajja no vāso natthi.	2882	
PA_atk-s05_13a1:2882_3	Mahiyā mahīruheti mahiruho vuccati rukkho, tasmiṃ imissā mahiyā jāte rukkheti attho.	2882	
PA_atk-s05_13a1:2882_4	Disā bhajavhoti disā bhajatha gacchatha. Saraṇājja no bhayanti ajja amhākaṃ saraṇato	2882	
PA_atk-s05_13a1:2882_5	bhayaṃ jātaṃ, paṭisaraṇaṭṭhānato bhayaṃ uppannanti attho.	2882	
PA_atk-s05_13a1:2883	Evaṃ vatvā bodhisatto attano vacanakare sakuṇe ādāya uppatitvā aññattha gato. Bodhisattassa vacanaṃ aggahetvā ṭhitasakuṇā jīvitakkhayaṃ pattā.	288	
PA_atk-s05_13a1:2884	Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu arahatte patiṭṭhāsi.	288	
PA_atk-s05_13a1:2885	Tadā bodhisattassa vacanakarā sakuṇā buddhaparisā ahesuṃ, sakuṇarājā pana ahameva ahosinti.	288	
PA_atk-s05_13a1:2886	Ghatāsanajātakavaṇṇanā tatiyā.	288	
PA_atk-s05_13a1:2888	[134] 4. Jhānasodhanajātakavaṇṇanā	288	
PA_atk-s05_13a1:2889_0	Ye saññinoti idaṃ satthā jetavane viharanto saṅkassanagaradvāre attanā saṃkhittena	2889	
PA_atk-s05_13a1:2889_1	pucchitapañhassa dhammasenāpatino vitthārabyākaraṇaṃ ārabbha kathesi. Tatridaṃ atītavatthu	2889	
PA_atk-s05_13a1:2889_2	– atīte kira bārāṇasiyaṃ brahmadatte rajjaṃ kārente bodhisatto araññāyatane kālaṃ	2889	
PA_atk-s05_13a1:2889_3	karonto antevāsikehi pucchito “nevasaññīnāsaññī”ti āha…pe… tāpasā jeṭṭhantevāsikassa	2889	
PA_atk-s05_13a1:2889_4	kathaṃ na gaṇhiṃsu. Bodhisatto ābhassarato āgantvā ākāse ṭhatvā imaṃ gāthamāha –	2889	
PA_atk-s05_13a1:2891	“Ye saññino tepi duggatā, yepi asaññino tepi duggatā;	289	
PA_atk-s05_13a1:2892	Etaṃ ubhayaṃ vivajjaya, taṃ samāpattisukhaṃ anaṅgaṇa”nti.	289	
PA_atk-s05_13a1:2893_0	Tattha ye saññinoti ṭhapetvā nevasaññānāsaññāyatanalābhino avasese sacittakasatte	2893	
PA_atk-s05_13a1:2893_1	dasseti. Tepi duggatāti tassā samāpattiyā alābhato tepi duggatā nāma. Yepi asaññinoti	2893	
PA_atk-s05_13a1:2893_2	asaññabhave nibbatte acittakasatte dasseti. Tepi duggatāti tepi imissāyeva samāpattiyā	2893	
PA_atk-s05_13a1:2893_3	alābhato duggatāyeva nāma. Etaṃ ubhayaṃ vivajjayāti etaṃ ubhayampi saññibhavañca	2893	
PA_atk-s05_13a1:2893_4	asaññibhavañca vivajjaya pajahāti antevāsikaṃ ovadati. Taṃ samāpattisukhaṃ anaṅgaṇanti	2893	
PA_atk-s05_13a1:2893_5	taṃ nevasaññānāsaññāyatanasamāpattilābhino santaṭṭhena “sukha”nti saṅkhaṃ gataṃ jhānasukhaṃ	2893	
PA_atk-s05_13a1:2893_6	anaṅgaṇaṃ niddosaṃ balavacittekaggatāsabhāvenapi taṃ anaṅgaṇaṃ nāma jātaṃ.	2893	
PA_atk-s05_13a1:2894	Evaṃ bodhisatto dhammaṃ desetvā antevāsikassa guṇaṃ kathetvā brahmalokameva agamāsi. Tadā sesatāpasā jeṭṭhantevāsikassa saddahiṃsu.	289	
PA_atk-s05_13a1:2895	Satthā imaṃ dhammadesanaṃ āharitvā jātakaṃ samodhānesi – “tadā jeṭṭhantevāsiko sāriputto, mahābrahmā pana ahameva ahosi”nti.	289	
PA_atk-s05_13a1:2896	Jhānasodhanajātakavaṇṇanā catutthā.	289	
PA_atk-s05_13a1:2898	[135] 5. Candābhajātakavaṇṇanā	289	
PA_atk-s05_13a1:2899_0	Candābhanti idaṃ satthā jetavane viharanto saṅkassanagaradvāre therasseva pañhabyākaraṇaṃ	2899	
PA_atk-s05_13a1:2899_1	ārabbha kathesi. Atīte kira bārāṇasiyaṃ brahmadatte rajjaṃ kārente bodhisatto araññāyatane	2899	
PA_atk-s05_13a1:2899_2	kālaṃ karonto antevāsikehi pucchito “candābhaṃ sūriyābha”nti vatvā ābhassare nibbatto.	2899	
PA_atk-s05_13a1:2899_3	Tāpasā jeṭṭhantevāsikassa na saddahiṃsu. Bodhisatto ābhassarato āgantvā ākāse ṭhito imaṃ gāthamāha –	2899	
PA_atk-s05_13a1:2901	“Candābhaṃ sūriyābhañca, yodha paññāya gādhati;	290	
PA_atk-s05_13a1:2902	Avitakkena jhānena, hoti ābhassarūpago”ti.	290	
PA_atk-s05_13a1:2903_0	Tattha candābhanti odātakasiṇaṃ dasseti. Sūriyābhanti pītakasiṇaṃ. Yodha paññāya	2903	
PA_atk-s05_13a1:2903_1	gādhatīti yo puggalo idha sattaloke idaṃ kasiṇadvayaṃ paññāya gādhati, ārammaṇaṃ	2903	
PA_atk-s05_13a1:2903_2	katvā anupavisati, tattheva patiṭṭhahati. Atha vā candābhaṃ sūriyābhañca, yodha paññāya	2903	
PA_atk-s05_13a1:2903_3	gādhatīti yattakaṃ ṭhānaṃ candābhā ca sūriyābhā ca patthaṭā, tatthake ṭhāne paṭibhāgakasiṇaṃ	2903	
PA_atk-s05_13a1:2903_4	vaḍḍhetvā taṃ ārammaṇaṃ katvā jhānaṃ nibbattento ubhayampetaṃ ābhaṃ paññāya gādhati	2903	
PA_atk-s05_13a1:2903_5	nāma. Tasmā ayampettha atthoyeva. Avitakkena jhānena, hoti ābhassarūpagoti so puggalo	2903	
PA_atk-s05_13a1:2903_6	tathā katvā paṭiladdhena dutiyena jhānena ābhassarabrahmalokūpago hotīti.	2903	
PA_atk-s05_13a1:2904	Evaṃ bodhisatto tāpase bodhetvā jeṭṭhantevāsikassa guṇaṃ kathetvā brahmalokameva gato.	290	
PA_atk-s05_13a1:2905	Satthā imaṃ dhammadesanaṃ āharitvā jātakaṃ samodhānesi – “tadā jeṭṭhantevāsiko sāriputto, mahābrahmā pana ahameva ahosi”nti.	290	
PA_atk-s05_13a1:2906	Candābhajātakavaṇṇanā pañcamā.	290	
PA_atk-s05_13a1:2908	[136] 6. Suvaṇṇahaṃsajātakavaṇṇanā	290	
PA_atk-s05_13a1:2909_0	Yaṃ laddhaṃ tena tuṭṭhabbanti idaṃ satthā jetavane viharanto thullanandaṃ bhikkhuniṃ	2909	
PA_atk-s05_13a1:2909_1	ārabbha kathesi. Sāvatthiyañhi aññataro upāsako bhikkhunisaṅghaṃ lasuṇena pavāretvā	2909	
PA_atk-s05_13a1:2909_2	khettapālaṃ āṇāpesi “sace bhikkhuniyo āgacchanti, ekekāya bhikkhuniyā dve tayo bhaṇḍike	2909	
PA_atk-s05_13a1:2909_3	dehī”ti. Tato paṭṭhāya bhikkhuniyo tassa gehampi khettampi lasuṇatthāya gacchanti.	2909	
PA_atk-s05_13a1:2909_4	Athekasmiṃ ussavadivase tassa gehe lasuṇaṃ parikkhayaṃ agamāsi. Thullanandā bhikkhunī	2909	
PA_atk-s05_13a1:2909_5	saparivārā gehaṃ gantvā “lasuṇenāvuso attho”ti vatvā “natthayye, yathābhataṃ lasuṇaṃ	2909	
PA_atk-s05_13a1:2909_6	parikkhīṇaṃ, khettaṃ gacchathā”ti vuttā khettaṃ gantvā na mattaṃ jānitvā lasuṇaṃ	2909	
PA_atk-s05_13a1:2909_7	āharāpesi. Khettapālo ujjhāyi “kathañhi nāma bhikkhuniyo na mattaṃ jānitvā lasuṇaṃ	2909	
PA_atk-s05_13a1:2909_8	harāpessantī”ti? Tassa kathaṃ sutvā yā tā bhikkhuniyo appicchā, tāpi, tāsaṃ sutvā	2909	
PA_atk-s05_13a1:2909_9	bhikkhūpi, ujjhāyiṃsu. Ujjhāyitvā ca pana bhagavato etamatthaṃ ārocesuṃ. Bhagavā	2909	
PA_atk-s05_13a1:2909_10	thullanandaṃ bhikkhaniṃ garahitvā “bhikkhave, mahiccho puggalo nāma vijātamātuyāpi	29091	
PA_atk-s05_13a1:2909_11	appiyo hoti amanāpo, appasanne pasādetuṃ, pasannānaṃ vā bhiyyosomattāya pasādaṃ janetuṃ,	29091	
PA_atk-s05_13a1:2909_12	anuppannaṃ vā lābhaṃ uppādetuṃ, uppannaṃ vā pana lābhaṃ thiraṃ kātuṃ na sakkoti.	29091	
PA_atk-s05_13a1:2909_13	Appiccho pana puggalo appasanne pasādetuṃ, pasannānaṃ vā bhiyyosomattāya pasādaṃ	29091	
PA_atk-s05_13a1:2909_14	janetuṃ, anuppannaṃ vā lābhaṃ uppādetuṃ, uppannaṃ vā pana lābhaṃ thiraṃ kātuṃ sakkotī”tiādinā	29091	
PA_atk-s05_13a1:2909_15	nayena bhikkhūnaṃ tadanucchavikaṃ dhammaṃ kathetvā “na, bhikkhave, thullanandā idāneva	29091	
PA_atk-s05_13a1:2909_16	mahicchā, pubbepi mahicchāyevā”ti vatvā atītaṃ āhari.	29091	
PA_atk-s05_13a1:2910_0	Atīte bārāṇasiyaṃ brahmadatte rajjaṃ kārente bodhisatto aññatarasmiṃ brāhmaṇakule	2910	
PA_atk-s05_13a1:2910_1	nibbatti. Tassa vayappattassa samānajātikā kulā pajāpatiṃ āhariṃsu. Tassā nandā nandāvatī	2910	
PA_atk-s05_13a1:2910_2	sundarīnandāti tisso dhītaro ahesuṃ. Tāsu patikulaṃ agatāsuyeva bodhisatto kālaṃ	2910	
PA_atk-s05_13a1:2910_3	katvā suvaṇṇahaṃsayoniyaṃ nibbatti, jātissarañāṇañcassa uppajji. So vayappatto suvaṇṇasañchannaṃ	2910	
PA_atk-s05_13a1:2910_4	sobhaggappattaṃ mahantaṃ attabhāvaṃ disvā “kuto nu kho cavitvā ahaṃ idhūpapanno”ti	2910	
PA_atk-s05_13a1:2910_5	āvajjento “manussalokato”ti ñatvā puna “kathaṃ nu kho me brāhmaṇī ca dhītaro ca jīvantī”ti	2910	
PA_atk-s05_13a1:2910_6	upadhārento “paresaṃ bhatiṃ katvā kicchena jīvantī”ti ñatvā cintesi “mayhaṃ sarīre	2910	
PA_atk-s05_13a1:2910_7	sovaṇṇamayāni pattāni koṭṭanaghaṭṭanakhamāni, ito tāsaṃ ekekaṃ pattaṃ dassāmi, tena	2910	
PA_atk-s05_13a1:2910_8	me pajāpati ca dhītaro ca sukhaṃ jīvissantī”ti. So tattha gantvā piṭṭhivaṃsakoṭiyaṃ	2910	
PA_atk-s05_13a1:2910_9	nilīyi, brāhmaṇī ca dhītaro ca bodhisattaṃ disvā “kuto āgatosi, sāmī”ti pucchiṃsu.	2910	
PA_atk-s05_13a1:2910_10	“Ahaṃ tumhākaṃ pitā kālaṃ katvā suvaṇṇahaṃsayoniyaṃ nibbatto tumhe daṭṭhuṃ āgato.	29101	
PA_atk-s05_13a1:2910_11	Ito paṭṭhāya tumhākaṃ paresaṃ bhatiṃ katvā dukkhajīvikāya jīvanakiccaṃ natthi, ahaṃ	29101	
PA_atk-s05_13a1:2910_12	vo ekekaṃ pattaṃ dassāmi, taṃ vikkiṇitvā sukhena jīvathā”ti ekaṃ pattaṃ datvā agamāsi.	29101	
PA_atk-s05_13a1:2910_13	So eteneva niyāmena antarantarā āgantvā ekekaṃ pattaṃ deti, brāhmaṇī ca dhītaro ca	29101	
PA_atk-s05_13a1:2910_14	aḍḍhā sukhitā ahesuṃ.	29101	
PA_atk-s05_13a1:2911_0	Athekadivasaṃ sā brāhmaṇī dhītaro āmantesi “ammā, tiracchānānaṃ nāma cittaṃ dujjānaṃ.	2911	
PA_atk-s05_13a1:2911_1	Kadāci vo pitā idha nāgaccheyya, idānissa āgatakāle sabbāni pattānipi luñcitvā gaṇhāmā”ti.	2911	
PA_atk-s05_13a1:2911_2	Tā “evaṃ no pitā kilamissatī”ti na sampaṭicchiṃsu. Brāhmaṇī pana mahicchatāya puna	2911	
PA_atk-s05_13a1:2911_3	ekadivasaṃ suvaṇṇahaṃsarājassa āgatakāle “ehi tāva, sāmī”ti vatvā taṃ attano santikaṃ	2911	
PA_atk-s05_13a1:2911_4	upagataṃ ubhohi hatthehi gahetvā sabbapattāni luñci. Tāni pana bodhisattassa ruciṃ	2911	
PA_atk-s05_13a1:2911_5	vinā balakkārena gahitattā sabbāni bakapattasadisāni ahesuṃ. Bodhisatto pakkhe pasāretvā	2911	
PA_atk-s05_13a1:2911_6	gantuṃ nāsakkhi. Atha naṃ sā mahācāṭiyaṃ pakkhipitvā posesi. Tassa puna uṭṭhahantāni	2911	
PA_atk-s05_13a1:2911_7	pattāni setāni sampajjiṃsu. So sañjātapatto uppatitvā attano vasanaṭṭhānameva gantvā na puna āgamāsi.	2911	
PA_atk-s05_13a1:2912_0	Satthā imaṃ atītaṃ āharitvā “na, bhikkhave, thullanandā idāneva mahicchā, pubbepi	2912	
PA_atk-s05_13a1:2912_1	mahicchāyeva, mahicchatāya ca pana suvaṇṇamhā parihīnā. Idāni pana attano mahicchatāya	2912	
PA_atk-s05_13a1:2912_2	eva lasuṇamhāpi parihāyissati, tasmā ito paṭṭhāya lasuṇaṃ khādituṃ na labhissati.	2912	
PA_atk-s05_13a1:2912_3	Yathā ca thullanandā, evaṃ taṃ nissāya sesabhikkhuniyopi. Tasmā bahuṃ labhitvāpi	2912	
PA_atk-s05_13a1:2912_4	pamāṇameva jānitabbaṃ, appaṃ labhitvā pana yathāladdheneva santoso kātabbo, uttari	2912	
PA_atk-s05_13a1:2912_5	na patthetabba”nti vatvā imaṃ gāthamāha –	2912	
PA_atk-s05_13a1:2914	“Yaṃ laddhaṃ tena tuṭṭhabbaṃ, atilobho hi pāpako;	291	
PA_atk-s05_13a1:2915	Haṃsarājaṃ gahetvāna, suvaṇṇā parihāyathā”ti.	291	
PA_atk-s05_13a1:2916	Tattha tuṭṭhabbanti tussitabbaṃ.	291	
PA_atk-s05_13a1:2917_0	Idaṃ pana vatvā satthā anekapariyāyena garahitvā “yā pana bhikkhunī lasuṇaṃ khādeyya,	2917	
PA_atk-s05_13a1:2917_1	pācittiya”nti sikkhāpadaṃ paññāpetvā jātakaṃ samodhānesi – “tadā brāhmaṇī ayaṃ thullanandā	2917	
PA_atk-s05_13a1:2917_2	ahosi, tisso dhītaro idāni tissoyeva bhaginiyo, suvaṇṇahaṃsarājā pana ahameva ahosi”nti.	2917	
PA_atk-s05_13a1:2918	Suvaṇṇahaṃsajātakavaṇṇanā chaṭṭhā.	291	
PA_atk-s05_13a1:2920	[137] 7. Babbujātakavaṇṇanā	292	
PA_atk-s05_13a1:2921_0	Yattheko labhate babbūti idaṃ satthā jetavane viharanto kāṇamātusikkhāpadaṃ ārabbha	2921	
PA_atk-s05_13a1:2921_1	kathesi. Sāvatthiyañhi kāṇamātā nāma dhītuvasena pākaṭanāmā upāsikā ahosi sotāpannā	2921	
PA_atk-s05_13a1:2921_2	ariyasāvikā. Sā dhītaraṃ kāṇaṃ aññatarasmiṃ gāmake samānajātikassa purisassa adāsi.	2921	
PA_atk-s05_13a1:2921_3	Kāṇā kenacideva karaṇīyena mātu gharaṃ agamāsi. Athassā sāmiko katipāhaccayena dūtaṃ	2921	
PA_atk-s05_13a1:2921_4	pāhesi “āgacchatu kāṇā, icchāmi kāṇāya āgamana”nti. Kāṇā dūtassa vacanaṃ sutvā “amma,	2921	
PA_atk-s05_13a1:2921_5	gamissāmī”ti mātaraṃ āpucchi. Kāṇamātā “ettakaṃ kālaṃ vasitvā kathaṃ tucchahatthāva	2921	
PA_atk-s05_13a1:2921_6	gamissasī”ti pūvaṃ paci. Tasmiṃyeva khaṇe eko piṇḍacāriko bhikkhu tassā nivesanaṃ	2921	
PA_atk-s05_13a1:2921_7	agamāsi, upāsikā taṃ nisīdāpetvā pattapūraṃ pūvaṃ dāpesi. So bhikkhu nikkhamitvā	2921	
PA_atk-s05_13a1:2921_8	aññassa ācikkhi, tassapi tatheva dāpesi. Sopi nikkhamitvā aññassa ācikkhi, tassapi	2921	
PA_atk-s05_13a1:2921_9	tathevāti evaṃ catunnaṃ janānaṃ dāpesi. Yathāpaṭiyattaṃ pūvaṃ parikkhayaṃ agamāsi,	2921	
PA_atk-s05_13a1:2921_10	kāṇāya gamanaṃ na sampajji. Athassā sāmiko dutiyampi, tatiyampi dūtaṃ pāhesi. Tatiyaṃ	29211	
PA_atk-s05_13a1:2921_11	pāhento ca “sace kāṇā nāgacchissati, ahaṃ aññaṃ pajāpatiṃ ānessāmī”ti pāhesi. Tayopi	29211	
PA_atk-s05_13a1:2921_12	vāre teneva upāyena gamanaṃ na sampajji, kāṇāya sāmiko aññaṃ pajāpatiṃ ānesi. Kāṇā	29211	
PA_atk-s05_13a1:2921_13	taṃ pavattiṃ sutvā rodamānā aṭṭhāsi.	29211	
PA_atk-s05_13a1:2922_0	Satthā taṃ kāraṇaṃ ñatvā pubbaṇhasamayaṃ nivāsetvā pattacīvaramādāya kāṇamātāya nivesanaṃ	2922	
PA_atk-s05_13a1:2922_1	gantvā paññattāsane nisīditvā kāṇamātaraṃ pucchi “kissāyaṃ kāṇā rodatī”ti? “Iminā	2922	
PA_atk-s05_13a1:2922_2	nāma kāraṇenā”ti ca sutvā kāṇamātaraṃ samassāsetvā dhammiṃ kathaṃ kathetvā uṭṭhāyāsanā	2922	
PA_atk-s05_13a1:2922_3	vihāraṃ agamāsi. Atha tesaṃ catunnaṃ bhikkhūnaṃ tayo vāre yathāpaṭiyattapūvaṃ gahetvā	2922	
PA_atk-s05_13a1:2922_4	kāṇāya gamanassa upacchinnabhāvo bhikkhusaṅghe pākaṭo jāto. Athekadivasaṃ bhikkhū	2922	
PA_atk-s05_13a1:2922_5	dhammasabhāyaṃ kathaṃ samuṭṭhāpesuṃ “āvuso, catūhi nāma bhikkhūhi tayo vāre kāṇamātāya	2922	
PA_atk-s05_13a1:2922_6	pakkapūvaṃ khāditvā kāṇāya gamanantarāyaṃ katvā sāmikena pariccattaṃ dhītaraṃ nissāya	2922	
PA_atk-s05_13a1:2922_7	mahāupāsikāya domanassaṃ uppādita”nti. Satthā āgantvā “kāya nuttha, bhikkhave, etarahi	2922	
PA_atk-s05_13a1:2922_8	kathāya sannisinnā”ti pucchitvā “imāya nāmā”ti vutte “na, bhikkhave, idāneva te cattāro	2922	
PA_atk-s05_13a1:2922_9	bhikkhū kāṇamātāya santakaṃ khāditvā tassā domanassaṃ uppādesuṃ, pubbepi uppādesuṃyevā”ti vatvā atītaṃ āhari.	2922	
PA_atk-s05_13a1:2923_0	Atīte bārāṇasiyaṃ brahmadatte rajjaṃ kārente bodhisatto pāsāṇakoṭṭakakule nibbattitvā	2923	
PA_atk-s05_13a1:2923_1	vayappatto pariyodātasippo ahosi. Kāsiraṭṭhe ekasmiṃ nigame eko mahāvibhavo seṭṭhi	2923	
PA_atk-s05_13a1:2923_2	ahosi, tassa nidhānagatāyeva cattālīsa hiraññakoṭiyo ahesuṃ. Athassa bhariyā kālaṃ	2923	
PA_atk-s05_13a1:2923_3	katvā dhanasinehena gantvā dhanapiṭṭhiyaṃ mūsikā hutvā nibbatti. Evaṃ anukkamena	2923	
PA_atk-s05_13a1:2923_4	sabbampi taṃ kulaṃ abbhatthaṃ agamāsi, vaṃso upacchijji. So gāmopi chaḍḍito apaṇṇattikabhāvaṃ	2923	
PA_atk-s05_13a1:2923_5	agamāsi. Tadā bodhisatto tasmiṃ purāṇagāmaṭṭhāne pāsāṇe uppāṭetvā koṭṭeti. Atha sā	2923	
PA_atk-s05_13a1:2923_6	mūsikā gocarāya caramānā bodhisattaṃ punappunaṃ passantī uppannasinehā hutvā cintesi	2923	
PA_atk-s05_13a1:2923_7	“mayhaṃ dhanaṃ bahu nikkāraṇena nassissati, iminā saddhiṃ ekato hutvā idaṃ dhanaṃ	2923	
PA_atk-s05_13a1:2923_8	datvā maṃsaṃ vikkiṇāpetvā khādissāmī”ti. Sā ekadivasaṃ ekaṃ kahāpaṇaṃ mukhena ḍaṃsitvā	2923	
PA_atk-s05_13a1:2923_9	bodhisattassa santikaṃ agamāsi. So taṃ disvā piyavācāya samālapanto “kiṃ nu kho,	2923	
PA_atk-s05_13a1:2923_10	amma, kahāpaṇaṃ gahetvā āgatāsī”ti āha. Tāta, imaṃ gahetvā attanāpi paribhuñja, mayhampi	29231	
PA_atk-s05_13a1:2923_11	maṃsaṃ āharāti. So “sādhū”ti sampaṭicchitvā kahāpaṇaṃ ādāya gharaṃ gantvā ekena māsakena	29231	
PA_atk-s05_13a1:2923_12	maṃsaṃ kiṇitvā āharitvā tassā adāsi. Sā taṃ gahetvā attano nivāsaṭṭhānaṃ gantvā yathāruciyā	29231	
PA_atk-s05_13a1:2923_13	khādi. Tato paṭṭhāya imināva niyāmena divase divase bodhisattassa kahāpaṇaṃ deti,	29231	
PA_atk-s05_13a1:2923_14	sopissā maṃsaṃ āharati.	29231	
PA_atk-s05_13a1:2924_0	Athekadivasaṃ taṃ mūsikaṃ biḷāro aggahesi. Atha naṃ sā evamāha “mā, samma, maṃ māresī”ti.	2924	
PA_atk-s05_13a1:2924_1	Kiṃkāraṇā na māressāmi? Ahañhi chāto maṃsaṃ khāditukāmo, na sakkā mayā na māretunti.	2924	
PA_atk-s05_13a1:2924_2	Kiṃ pana ekadivasameva maṃsaṃ khāditukāmosi, udāhu niccakālanti? “Labhamāno niccakālampi	2924	
PA_atk-s05_13a1:2924_3	khāditukāmomhī”ti. “Yadi evaṃ ahaṃ te niccakālaṃ maṃsaṃ dassāmi, vissajjehi ma”nti.	2924	
PA_atk-s05_13a1:2924_4	Atha naṃ biḷāro “tena hi appamattā hohī”ti vissajjesi. Tato paṭṭhāya sā attano ābhataṃ	2924	
PA_atk-s05_13a1:2924_5	maṃsaṃ dve koṭṭhāse katvā ekaṃ biḷārassa deti, ekaṃ sayaṃ khādati. Atha naṃ ekadivasaṃ	2924	
PA_atk-s05_13a1:2924_6	aññopi biḷāro aggahesi, tampi tatheva saññāpetvā attānaṃ vissajjāpesi. Tato paṭṭhāya	2924	
PA_atk-s05_13a1:2924_7	tayo koṭṭhāse katvā khādanti. Puna añño aggahesi, tampi tatheva saññāpetvā attānaṃ	2924	
PA_atk-s05_13a1:2924_8	mocāpesi. Tato paṭṭhāya cattāro koṭṭhāse katvā khādanti. Puna añño aggahesi, tampi	2924	
PA_atk-s05_13a1:2924_9	tatheva saññāpetvā attānaṃ mocāpesi. Tato paṭṭhāya pañca koṭṭhāse katvā khādanti.	2924	
PA_atk-s05_13a1:2924_10	Sā pañcamaṃ koṭṭhāsaṃ khādamānā appāhāratāya kilantā kisā ahosi appamaṃsalohitā	29241	
PA_atk-s05_13a1:2925_0	Bodhisatto taṃ disvā “amma, kasmā milātāsī”ti vatvā “iminā nāma kāraṇenā”ti vutte	2925	
PA_atk-s05_13a1:2925_1	“tvaṃ ettakaṃ kālaṃ kasmā mayhaṃ nācikkhi, ahamettha kātabbaṃ jānissāmī”ti taṃ samassāsetvā	2925	
PA_atk-s05_13a1:2925_2	suddhaphalikapāsāṇena guhaṃ katvā āharitvā “amma, tvaṃ imaṃ guhaṃ pavisitvā nipajjitvā	2925	
PA_atk-s05_13a1:2925_3	āgatāgatānaṃ pharusāhi vācāhi santajjeyyāsī”ti āha. Sā guhaṃ pavisitvā nipajji. Atheko	2925	
PA_atk-s05_13a1:2925_4	biḷāro āgantvā “dehi, ajja me maṃsa”nti āha. Atha naṃ mūsikā “are, duṭṭhabiḷāra,	2925	
PA_atk-s05_13a1:2925_5	kiṃ te ahaṃ maṃsahārikā, attano puttānaṃ maṃsaṃ khādā”ti tajjesi. Biḷāro phalikaguhāya	2925	
PA_atk-s05_13a1:2925_6	nipannabhāvaṃ ajānanto kodhavasena mūsikaṃ gaṇhissāmī”ti sahasāva pakkhanditvā hadayena	2925	
PA_atk-s05_13a1:2925_7	phalikaguhāyaṃ pahari. Tāvadevassa hadayaṃ bhijji, akkhīni nikkhamanākārappattāni	2925	
PA_atk-s05_13a1:2925_8	jātāni. So tattheva jīvitakkhayaṃ patvā ekamantaṃ paṭicchannaṭṭhāne pati. Etenūpāyena	2925	
PA_atk-s05_13a1:2925_9	aparopi aparopīti cattāropi janā jīvitakkhayaṃ pāpuṇiṃsu. Tato paṭṭhāya mūsikā nibbhayā	2925	
PA_atk-s05_13a1:2925_10	hutvā bodhisattassa devasikaṃ dve tayo kahāpaṇe deti. Evaṃ anukkamena sabbampi dhanaṃ	29251	
PA_atk-s05_13a1:2925_11	bodhisattasseva adāsi. Te ubhopi yāvajīvaṃ mettiṃ abhinditvā yathākammaṃ gatā.	29251	
PA_atk-s05_13a1:2926	Satthā imaṃ atītaṃ āharitvā abhisambuddho hutvā imaṃ gāthamāha –	292	
PA_atk-s05_13a1:2928	“Yattheko labhate babbu, dutiyo tattha jāyati;	292	
PA_atk-s05_13a1:2929	Tatiyo ca catuttho ca, idaṃ te babbukā bila”nti.	292	
PA_atk-s05_13a1:2930_0	Tattha yatthāti yasmiṃ ṭhāne. Babbūti biḷāro. Dutiyo tattha jāyatīti yattha eko mūsikaṃ	2930	
PA_atk-s05_13a1:2930_1	vā maṃsaṃ vā labhati, dutiyopi tattha biḷāro jāyati uppajjati, tathā tatiyo ca catuttho	2930	
PA_atk-s05_13a1:2930_2	ca. Evaṃ te tadā cattāro biḷārā ahesuṃ. Hutvā ca pana divase divase maṃsaṃ khādantā	2930	
PA_atk-s05_13a1:2930_3	te babbukā idaṃ phalikamayaṃ bilaṃ urena paharitvā sabbepi jīvitakkhayaṃ pattāti.	2930	
PA_atk-s05_13a1:2931	Evaṃ satthā imaṃ dhammadesanaṃ āharitvā jātakaṃ samodhānesi – “tadā cattāro biḷārā cattāro bhikkhū ahesuṃ, mūsikā kāṇamātā, pāsāṇakoṭṭakamaṇikāro pana ahameva ahosi”nti.	293	
PA_atk-s05_13a1:2932	Babbujātakavaṇṇanā sattamā.	293	
PA_atk-s05_13a1:2934	[138] 8. Godhājātakavaṇṇanā	293	
PA_atk-s05_13a1:2935	Kiṃ te jaṭāhi dummedhāti idaṃ satthā jetavane viharanto ekaṃ kuhakabhikkhuṃ ārabbha kathesi. Paccuppannavatthu heṭṭhā kathitasadisameva.	293	
PA_atk-s05_13a1:2936_0	Atīte pana bārāṇasiyaṃ brahmadatte rajjaṃ kārente bodhisatto godhāyoniyaṃ paṭisandhiṃ	2936	
PA_atk-s05_13a1:2936_1	gaṇhi. Tadā eko pañcābhiñño uggatapo tāpaso ekaṃ paccantagāmaṃ nissāya araññāyatane	2936	
PA_atk-s05_13a1:2936_2	paṇṇasālāyaṃ vasati, gāmavāsino tāpasaṃ sakkaccaṃ upaṭṭhahanti. Bodhisatto tassa	2936	
PA_atk-s05_13a1:2936_3	caṅkamanakoṭiyaṃ ekasmiṃ vammike vasati, vasanto ca pana divase divase dve tayo vāre	2936	
PA_atk-s05_13a1:2936_4	tāpasaṃ upasaṅkamitvā dhammūpasaṃhitaṃ atthūpasaṃhitañca vacanaṃ sutvā tāpasaṃ vanditvā	2936	
PA_atk-s05_13a1:2936_5	vasanaṭṭhānameva gacchati. Aparabhāge tāpaso gāmavāsino āpucchitvā pakkāmi. Pakkamante	2936	
PA_atk-s05_13a1:2936_6	ca pana tasmiṃ sīlavatasampanne tāpase añño kūṭatāpaso āgantvā tasmiṃ assamapade	2936	
PA_atk-s05_13a1:2936_7	vāsaṃ kappesi. Bodhisatto “ayampi sīlavā”ti sallakkhetvā purimanayeneva tassa santikaṃ agamāsi.	2936	
PA_atk-s05_13a1:2937_0	Athekadivasaṃ nidāghasamaye akālameghe vuṭṭhe vammikehi makkhikā nikkhamiṃsu, tāsaṃ	2937	
PA_atk-s05_13a1:2937_1	khādanatthaṃ godhā āhiṇḍiṃsu. Gāmavāsino nikkhamitvā makkhikākhādakā godhā gahetvā	2937	
PA_atk-s05_13a1:2937_2	siniddhasambhārasaṃyuttaṃ ambilānambilaṃ godhāmaṃsaṃ sampādetvā tāpasassa adaṃsu.	2937	
PA_atk-s05_13a1:2937_3	Tāpaso godhāmaṃsaṃ khāditvā rasataṇhāya baddho “idaṃ maṃsaṃ atimadhuraṃ, kissa maṃsaṃ	2937	
PA_atk-s05_13a1:2937_4	nāmeta”nti pucchitvā “godhāmaṃsa”nti sutvā “mama santikaṃ mahāgodhā āgacchati, taṃ	2937	
PA_atk-s05_13a1:2937_5	māretvā maṃsaṃ khādissāmī”ti cintesi. Cintetvā ca pana bhājanañca sappiloṇādīni ca	2937	
PA_atk-s05_13a1:2937_6	āharāpetvā ekamante ṭhapetvā muggaramādāya kāsāvena paṭicchādetvā paṇṇasālādvāre	2937	
PA_atk-s05_13a1:2937_7	bodhisattassa āgamanaṃ olokayamāno upasantūpasanto viya hutvā nisīdi bodhisatto sāyanhasamaye	2937	
PA_atk-s05_13a1:2937_8	“tāpasassa santikaṃ gamissāmī”ti nikkhamitvā upasaṅkamantova tassa indriyavippakāraṃ	2937	
PA_atk-s05_13a1:2937_9	disvā cintesi “nāyaṃ tāpaso aññesu divasesu nisīdanākārena nisinno, ajjesa maṃ olokentopi	2937	
PA_atk-s05_13a1:2937_10	duṭṭhindriyo hutvā oloketi, pariggaṇhissāmi na”nti. So tāpasassa heṭṭhāvāte ṭhatvā	29371	
PA_atk-s05_13a1:2937_11	godhāmaṃsagandhaṃ ghāyitvā “iminā kūṭatāpasena ajja godhāmaṃsaṃ khāditaṃ bhavissati,	29371	
PA_atk-s05_13a1:2937_12	tenesa rasataṇhāya baddho ajja maṃ attano santikaṃ upasaṅkamantaṃ muggarena paharitvā	29371	
PA_atk-s05_13a1:2937_13	maṃsaṃ pacitvā khāditukāmo bhavissatī”ti tassa santikaṃ anupagantvāva paṭikkamitvā vicarati.	29371	
PA_atk-s05_13a1:2938_0	Tāpaso bodhisattassa anāgamanabhāvaṃ ñatvā “iminā ‘ayaṃ maṃ paharitukāmo’ti ñātaṃ	2938	
PA_atk-s05_13a1:2938_1	bhavissati, tena kāraṇena nāgacchati, anāgacchantassāpissa kuto muttī”ti muggaraṃ	2938	
PA_atk-s05_13a1:2938_2	nīharitvā khipi. So tassa agganaṅguṭṭhameva āsādesi. Bodhisatto vegena vammikaṃ pavisitvā	2938	
PA_atk-s05_13a1:2938_3	aññena chiddena sīsaṃ ukkhipitvā “ambho kūṭajaṭila, ahaṃ tava santikaṃ upasaṅkamanto	2938	
PA_atk-s05_13a1:2938_4	‘sīlavā’ti saññāya upasaṅkamiṃ, idāni pana te mayā kūṭabhāvo ñāto, tādisassa mahācorassa	2938	
PA_atk-s05_13a1:2938_5	kiṃ iminā pabbajjāliṅgenā”ti vatvā taṃ garahanto imaṃ gāthamāha –	2938	
PA_atk-s05_13a1:2940	“Kiṃ te jaṭāhi dummedha, kiṃ te ajinasāṭiyā;	294	
PA_atk-s05_13a1:2941	Abbhantaraṃ te gahanaṃ, bāhiraṃ parimajjasī”ti.	294	
PA_atk-s05_13a1:2942_0	Tattha kiṃ te jaṭāhi dummedhāti ambho dummedha, nippañña etā pabbajitena dhāretabbā	2942	
PA_atk-s05_13a1:2942_1	jaṭā, pabbajjāguṇarahitassa kiṃ te tāhi jaṭāhīti attho. Kiṃ te ajinasāṭiyāti ajinasāṭiyā	2942	
PA_atk-s05_13a1:2942_2	anucchavikassa saṃvarassa abhāvakālato paṭṭhāya kiṃ te ajinasāṭiyā. Abbhantaraṃ te	2942	
PA_atk-s05_13a1:2942_3	gahananti tava abbhantaraṃ hadayaṃ rāgadosamohagahanena gahanaṃ paṭicchannaṃ. Bāhiraṃ	2942	
PA_atk-s05_13a1:2942_4	parimajjasīti so tvaṃ abbhantare gahane nhānādīhi ceva liṅgagahanena ca bāhiraṃ parimajjasi,	2942	
PA_atk-s05_13a1:2942_5	taṃ parimajjanto kañjikapūritalābu viya visapūritacāṭi viya āsīvisapūritavammiko	2942	
PA_atk-s05_13a1:2942_6	viya gūthapūritacittaghaṭo viya ca bahimaṭṭhova hosi, kiṃ tayā corena idha vasantena,	2942	
PA_atk-s05_13a1:2942_7	sīghaṃ ito palāyāhi, no ce palāyasi, gāmavāsīnaṃ te ācikkhitvā niggahaṃ kārāpessāmīti.	2942	
PA_atk-s05_13a1:2943	Evaṃ bodhisatto kūṭatāpasaṃ tajjetvā vammikameva pāvisi, kūṭatāpasopi tato pakkāmi.	294	
PA_atk-s05_13a1:2944	Satthā imaṃ dhammadesanaṃ āharitvā jātakaṃ samodhānesi – “tadā kūṭatāpaso ayaṃ kuhako ahosi, purimo sīlavantatāpaso sāriputto, godhāpaṇḍito pana ahameva ahosi”nti.	294	
PA_atk-s05_13a1:2945	Godhājātakavaṇṇanā aṭṭhamā.	294	
PA_atk-s05_13a1:2947	[139] 9. Ubhatobhaṭṭhajātakavaṇṇanā	294	
PA_atk-s05_13a1:2948_0	Akkhī bhinnā paṭo naṭṭhoti idaṃ satthā veḷuvane viharanto devadattaṃ ārabbha kathesi.	2948	
PA_atk-s05_13a1:2948_1	Tadā kira dhammasabhāyaṃ bhikkhū kathaṃ samuṭṭhāpesuṃ “āvuso, seyyathāpi nāma chavālātaṃ	2948	
PA_atk-s05_13a1:2948_2	ubhatopadittaṃ majjhe gūthagataṃ nevāraññe kaṭṭhatthaṃ pharati, na gāme kaṭṭhatthaṃ	2948	
PA_atk-s05_13a1:2948_3	pharati, evameva devadatto evarūpe niyyānikasāsane pabbajitvā ubhato bhaṭṭho ubhato	2948	
PA_atk-s05_13a1:2948_4	paribāhiro jāto, gihiparibhogā ca parihīno, sāmaññatthañca na paripūretī”ti. Satthā	2948	
PA_atk-s05_13a1:2948_5	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	2948	
PA_atk-s05_13a1:2948_6	vutte “na, bhikkhave, devadatto idāneva ubhato bhaṭṭho hoti, atītepi ubhato bhaṭṭho	2948	
PA_atk-s05_13a1:2948_7	ahosiyevā”ti vatvā atītaṃ āhari.	2948	
PA_atk-s05_13a1:2949_0	Atīte bārāṇasiyaṃ brahmadatte rajjaṃ kārente bodhisatto rukkhadevatā hutvā nibbatti.	2949	
PA_atk-s05_13a1:2949_1	Tadā ekasmiṃ gāmake bāḷisikā vasanti. Atheko bāḷisiko baḷisaṃ ādāya daharena puttena	2949	
PA_atk-s05_13a1:2949_2	saddhiṃ yasmiṃ sobbhe pakatiyāpi bāḷisikā macche gaṇhanti, tattha gantvā baḷisaṃ	2949	
PA_atk-s05_13a1:2949_3	khipi. Baḷiso udakapaṭicchanne ekasmiṃ khāṇuke laggi. Bāḷisiko taṃ ākaḍḍhituṃ asakkonto	2949	
PA_atk-s05_13a1:2949_4	cintesi “ayaṃ baḷiso mahāmacche laggo bhavissati, puttakaṃ mātu santikaṃ pesetvā	2949	
PA_atk-s05_13a1:2949_5	paṭivissakehi saddhiṃ kalahaṃ kārāpemi, evaṃ ito na koci koṭṭhāsaṃ paccāsīsissatī”ti.	2949	
PA_atk-s05_13a1:2949_6	So puttaṃ āha “gaccha, tāta, amhehi mahāmacchassa laddhabhāvaṃ mātu ācikkhāhi, ‘paṭivissakehi	2949	
PA_atk-s05_13a1:2949_7	kira saddhiṃ kalahaṃ karohī’ti vadehī”ti. So puttaṃ pesetvā baḷisaṃ ākaḍḍhituṃ asakkonto	2949	
PA_atk-s05_13a1:2949_8	rajjucchedanabhayena uttarisāṭakaṃ thale ṭhapetvā udakaṃ otaritvā macchalobhena macchaṃ	2949	
PA_atk-s05_13a1:2949_9	upadhārento khāṇukehi paharitvā dvepi akkhīni bhindi. Thale ṭhapitasāṭakaṃpissa coro	2949	
PA_atk-s05_13a1:2949_10	hari. So vedanāppatto hutvā hatthena akkhīni uppīḷayamāno gahetvā udakā uttaritvā	29491	
PA_atk-s05_13a1:2949_11	kampamāno sāṭakaṃ pariyesati.	29491	
PA_atk-s05_13a1:2950_0	Sāpissa bhariyā “kalahaṃ katvā kassaci apaccāsīsanabhāvaṃ karissāmī”ti ekasmiṃyeva	2950	
PA_atk-s05_13a1:2950_1	kaṇṇe tālapaṇṇaṃ piḷandhitvā ekaṃ akkhiṃ ukkhalimasiyā añjetvā kukkuraṃ aṅkenādāya	2950	
PA_atk-s05_13a1:2950_2	paṭivissakagharaṃ agamāsi. Atha naṃ ekā sahāyikā evamāha “ekasmiṃyeva te kaṇṇe tālapaṇṇaṃ	2950	
PA_atk-s05_13a1:2950_3	piḷandhitaṃ, ekaṃ akkhi añjitaṃ, piyaputtaṃ viya kukkuraṃ aṅkenādāya gharato gharaṃ	2950	
PA_atk-s05_13a1:2950_4	gacchasi, kiṃ ummattikāsi jātā”ti. “Nāhaṃ ummattikā, tvaṃ pana maṃ akāraṇena akkosasi	2950	
PA_atk-s05_13a1:2950_5	paribhāsasi, idāni taṃ gāmabhojakassa santikaṃ gantvā aṭṭha kahāpaṇe daṇḍāpessāmī”ti	2950	
PA_atk-s05_13a1:2950_6	evaṃ kalahaṃ katvā ubhopi gāmabhojakassa santikaṃ agamaṃsu. Kalahe visodhiyamāne	2950	
PA_atk-s05_13a1:2950_7	tassāyeva matthake daṇḍo pati. Atha naṃ bandhitvā “daṇḍaṃ dehī”ti pothetuṃ ārabhiṃsu.	2950	
PA_atk-s05_13a1:2951_0	Rukkhadevatā gāme tassā imaṃ pavattiṃ, araññe cassā patino taṃ byasanaṃ disvā khandhantare	2951	
PA_atk-s05_13a1:2951_1	ṭhitā “bho purisa, tuyhaṃ udakepi kammanto paduṭṭho thalepi, ubhatobhaṭṭho jāto”ti	2951	
PA_atk-s05_13a1:2951_2	vatvā imaṃ gāthamāha –	2951	
PA_atk-s05_13a1:2953	“Akkhī bhinnā paṭo naṭṭho, sakhigehe ca bhaṇḍanaṃ;	295	
PA_atk-s05_13a1:2954	Ubhato paduṭṭhā kammantā, udakamhi thalamhi cā”ti.	295	
PA_atk-s05_13a1:2955_0	Tattha sakhigehe ca bhaṇḍananti sakhī nāma sahāyikā, tassā ca gehe tava bhariyāya	2955	
PA_atk-s05_13a1:2955_1	bhaṇḍanaṃ kataṃ, bhaṇḍanaṃ katvā bandhitvā pothetvā daṇḍaṃ dāpiyati. Ubhato paduṭṭhā	2955	
PA_atk-s05_13a1:2955_2	kammantāti evaṃ tava dvīsupi ṭhānesu kammantā paduṭṭhāyeva bhinnāyeva. Kataresu dvīsu?	2955	
PA_atk-s05_13a1:2955_3	Udakamhi thalamhi cāti, akkhibhedena paṭanāsena ca udake kammantā paduṭṭhā, sakhigehe	2955	
PA_atk-s05_13a1:2955_4	bhaṇḍanena thale kammantā paduṭṭhāti.	2955	
PA_atk-s05_13a1:2956	Satthā imaṃ dhammadesanaṃ āharitvā jātakaṃ samodhānesi “tadā bāḷisiko devadatto ahosi, rukkhadevatā pana ahameva ahosi”nti.	295	
PA_atk-s05_13a1:2957	Ubhatobhaṭṭhajātakavaṇṇanā navamā.	295	
PA_atk-s05_13a1:2959	[140] 10. Kākajātakavaṇṇanā	295	
PA_atk-s05_13a1:2960	Niccaṃ ubbiggahadayāti idaṃ satthā jetavane viharanto ñātatthacariyaṃ ārabbha kathesi. Paccuppannavatthu dvādasakanipāte bhaddasālajātake āvi bhavissati.	296	
PA_atk-s05_13a1:2961_0	Atīte bārāṇasiyaṃ brahmadatte rajjaṃ kārente bodhisatto kākayoniyaṃ nibbatti. Athekadivasaṃ	2961	
PA_atk-s05_13a1:2961_1	rañño purohito bahinagare nadiyaṃ nhāyitvā gandhe vilimpitvā mālaṃ piḷandhitvā varavatthanivattho	2961	
PA_atk-s05_13a1:2961_2	nagaraṃ pāvisi. Nagaradvāratoraṇe dve kākā nisinnā honti. Tesu eko ekaṃ āha – “samma,	2961	
PA_atk-s05_13a1:2961_3	ahaṃ imassa brāhmaṇassa matthake sarīravaḷañjaṃ pātessāmī”ti. Itaro “mā te etaṃ rucci,	2961	
PA_atk-s05_13a1:2961_4	ayaṃ brāhmaṇo issaro, issarajanena ca saddhiṃ veraṃ nāma pāpakaṃ. Ayañhi kuddho sabbepi	2961	
PA_atk-s05_13a1:2961_5	kāke vināseyyā”ti. “Na sakkā mayā na kātu”nti. “Tena hi paññāyissasī”ti vatvā itaro	2961	
PA_atk-s05_13a1:2961_6	kāko palāyi. So toraṇassa heṭṭhābhāgaṃ sampatte brāhmaṇe olambakaṃ cālento viya tassa	2961	
PA_atk-s05_13a1:2961_7	matthake vaccaṃ pātesi. Brāhmaṇo kujjhitvā kākesu veraṃ bandhi.	2961	
PA_atk-s05_13a1:2962_0	Tasmiṃ kāle ekā bhatiyā vīhikoṭṭikadāsī vīhiṃ gehadvāre ātape pattharitvā rakkhantī	2962	
PA_atk-s05_13a1:2962_1	nisinnāva niddaṃ okkami. Tassā pamādaṃ ñatvā eko dīghalomako eḷako āgantvā vīhiṃ	2962	
PA_atk-s05_13a1:2962_2	khādi, sā pabujjhitvā taṃ disvā palāpesi. Eḷako dutiyampi, tatiyampi tassā tatheva	2962	
PA_atk-s05_13a1:2962_3	niddāyanakāle āgantvā vīhiṃ khādi. Sāpi taṃ tikkhattuṃ palāpetvā cintesi “ayaṃ punappunaṃ	2962	
PA_atk-s05_13a1:2962_4	khādanto upaḍḍhavīhiṃ khādissati, bahu me chedo bhavissati, idānissa puna anāgamanakāraṇaṃ	2962	
PA_atk-s05_13a1:2962_5	karissāmī”ti. Sā alātaṃ gahetvā niddāyamānā viya nisīditvā vīhikhādanatthāya eḷake	2962	
PA_atk-s05_13a1:2962_6	sampatte uṭṭhāya alātena eḷakaṃ pahari, lomāni aggiṃ gaṇhiṃsu. So sarīre jhāyante	2962	
PA_atk-s05_13a1:2962_7	“aggiṃ nibbāpessāmī”ti vegena gantvā hatthisālāya samīpe ekissā tiṇakuṭiyā sarīraṃ	2962	
PA_atk-s05_13a1:2962_8	ghaṃsi, sā pajjali. Tato uṭṭhitā jālā hatthisālaṃ gaṇhi. Hatthisālāsu jhāyantīsu	2962	
PA_atk-s05_13a1:2962_9	hatthipiṭṭhāni jhāyiṃsu, bahū hatthī vaṇitasarīrā ahesuṃ. Vejjā hatthī aroge kātuṃ	2962	
PA_atk-s05_13a1:2962_10	asakkontā rañño ārocesuṃ. Rājā purohitaṃ āha “ācariya, hatthivejjā hatthī tikicchituṃ	29621	
PA_atk-s05_13a1:2962_11	na sakkonti, api kiñci bhesajjaṃ jānāsī”ti. “Jānāmi, mahārājā”ti. “Kiṃ laddhuṃ vaṭṭatī”ti?	29621	
PA_atk-s05_13a1:2962_12	“Kākavasā, mahārājā”ti. Rājā “tena hi kāke māretvā vasaṃ āharathā”ti āha. Tato paṭṭhāya	29621	
PA_atk-s05_13a1:2962_13	kāke māretvā vasaṃ alabhitvā tattha tattheva rāsiṃ karonti, kākānaṃ mahābhayaṃ uppajji.	29621	
PA_atk-s05_13a1:2963_0	Tadā bodhisatto asītikākasahassaparivāro mahāsusāne vasati. Atheko kāko gantvā kākānaṃ	2963	
PA_atk-s05_13a1:2963_1	uppannabhayaṃ bodhisattassa ārocesi. So cintesi “ṭhapetvā maṃ añño mayhaṃ ñātakānaṃ	2963	
PA_atk-s05_13a1:2963_2	uppannabhayaṃ harituṃ samattho nāma natthi, harissāmi na”nti dasa pāramiyo āvajjetvā	2963	
PA_atk-s05_13a1:2963_3	mettāpāramiṃ purecārikaṃ katvā ekavegena pakkhanditvā vivaṭamahāvātapānena pavisitvā	2963	
PA_atk-s05_13a1:2963_4	rañño āsanassa heṭṭhā pāvisi. Atha naṃ eko manusso gahitukāmo ahosi. Rājā “saraṇaṃ	2963	
PA_atk-s05_13a1:2963_5	paviṭṭho, mā gaṇhī”ti vāresi. Mahāsatto thokaṃ vissamitvā mettāpāramiṃ āvajjetvā	2963	
PA_atk-s05_13a1:2963_6	heṭṭhāsanā nikkhamitvā rājānaṃ āha – “mahārāja, raññā nāma chandādivasena agantvā	2963	
PA_atk-s05_13a1:2963_7	rajjaṃ kāretuṃ vaṭṭati. Yaṃ yaṃ kammaṃ kattabbaṃ hoti, sabbaṃ nisamma upadhāretvā	2963	
PA_atk-s05_13a1:2963_8	kātuṃ vaṭṭati. Yañca kayiramānaṃ nipphajjati, tadeva kātuṃ vaṭṭati, na itaraṃ. Sace	2963	
PA_atk-s05_13a1:2963_9	hi rājāno yaṃ kayiramānaṃ na nipphajjati, taṃ karonti, mahājanassa maraṇabhayapariyosānaṃ	2963	
PA_atk-s05_13a1:2963_10	mahābhayaṃ uppajjati. Purohito veravasiko hutvā musāvādaṃ abhāsi, kākānaṃ vasā nāma	29631	
PA_atk-s05_13a1:2963_11	natthī”ti. Taṃ sutvā rājā pasannacitto bodhisattassa kañcanabhaddapīṭhaṃ dāpetvā	29631	
PA_atk-s05_13a1:2963_12	tattha nisinnassa pakkhantarāni satapākasahassapākatelehi makkhāpetvā kañcanataṭṭake	29631	
PA_atk-s05_13a1:2963_13	rājārahaṃ subhojanaṃ bhojāpetvā pānīyaṃ pāyetvā suhitaṃ vigatadarathaṃ mahāsattaṃ	29631	
PA_atk-s05_13a1:2963_14	etadavoca “paṇḍita, tvaṃ ‘kākānaṃ vasā nāma natthī’ti vadesi, kena kāraṇena nesaṃ	29631	
PA_atk-s05_13a1:2963_15	vasā na hotī”ti bodhisatto “iminā ca iminā ca kāraṇenā”ti sakalanivesanaṃ ekaravaṃ	29631	
PA_atk-s05_13a1:2963_16	katvā dhammaṃ desento imaṃ gāthamāha –	29631	
PA_atk-s05_13a1:2965	“Niccaṃ ubbiggahadayā, sabbalokavihesakā;	296	
PA_atk-s05_13a1:2966	Tasmā nesaṃ vasā natthi, kākānamhāka ñātina”nti.	296	
PA_atk-s05_13a1:2967_0	Tatrāyaṃ saṅkhepattho – mahārāja, kākā nāma niccaṃ ubbiggamānasā bhayappattāva viharanti,	2967	
PA_atk-s05_13a1:2967_1	sabbalokassa ca vihesakā, khattiyādayo manussepi itthipurisepi kumārakumārikādayopi	2967	
PA_atk-s05_13a1:2967_2	viheṭhentā kilamentāva vicaranti, tasmā imehi dvīhi kāraṇehi nesaṃ amhākaṃ ñātīnaṃ	2967	
PA_atk-s05_13a1:2967_3	kākānaṃ vasā nāma natthi. Atītepi na bhūtapubbā, anāgatepi na bhavissatīti.	2967	
PA_atk-s05_13a1:2968_0	Evaṃ mahāsatto imaṃ kāraṇaṃ uttānaṃ katvā “mahārāja, raññā nāma anisamma anupadhāretvā	2968	
PA_atk-s05_13a1:2968_1	kammaṃ na kattabba”nti rājānaṃ bodhesi. Rājā tussitvā bodhisattaṃ rajjena pūjesi.	2968	
PA_atk-s05_13a1:2968_2	Bodhisatto rajjaṃ raññoyeva paṭidatvā rājānaṃ pañcasu sīlesu patiṭṭhāpetvā sabbasattānaṃ	2968	
PA_atk-s05_13a1:2968_3	abhayaṃ yāci. Rājā tassa dhammadesanaṃ sutvā sabbasattānaṃ abhayaṃ datvā kākānaṃ	2968	
PA_atk-s05_13a1:2968_4	nibaddhadānaṃ paṭṭhapesi. Divase divase taṇḍulambaṇassa bhattaṃ pacitvā nānaggarasehi	2968	
PA_atk-s05_13a1:2968_5	omadditvā kākānaṃ dīyati, mahāsattassa pana rājabhojanameva dīyittha.	2968	
PA_atk-s05_13a1:2969	Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ānando ahosi, kākarājā pana ahameva ahosi”nti.	296	
PA_atk-s05_13a1:2970	Kākajātakavaṇṇanā dasamā.	297	
PA_atk-s05_13a1:2971	Asampadānavaggo cuddasamo.	297	
PA_atk-s05_13a1:2972	Tassuddānaṃ –	297	
PA_atk-s05_13a1:2973	Asampadānabhīrukaṃ, ghatāsanajhānasodhaṃ;	297	
PA_atk-s05_13a1:2974	Candābhaṃ suvaṇṇahaṃsaṃ, babbugodhubhatobhaṭṭhaṃ;	297	
PA_atk-s05_13a1:2975	Kākarājāti te dasāti.	297	
PA_atk-s05_13a1:2976	15. Kakaṇṭakavaggo	297	
PA_atk-s05_13a1:2978	[141] 1. Godhājātakavaṇṇanā	297	
PA_atk-s05_13a1:2979	Na pāpajanasaṃsevīti idaṃ satthā veḷuvane viharanto ekaṃ vipakkhaseviṃ bhikkhuṃ ārabbha kathesi. Paccuppannavatthu mahiḷāmukhajātake kathitasadisameva.	297	
PA_atk-s05_13a1:2980_0	Atīte bārāṇasiyaṃ brahmadatte rajjaṃ kārente bodhisatto godhāyoniyaṃ paṭisandhiṃ	2980	
PA_atk-s05_13a1:2980_1	gaṇhi. So vayappatto nadītīre mahābile anekagodhāsataparivāro vāsaṃ kappesi. Tassa	2980	
PA_atk-s05_13a1:2980_2	putto godhāpillako ekena kakaṇṭakena saddhiṃ santhavaṃ katvā tena saddhiṃ sammodamāno	2980	
PA_atk-s05_13a1:2980_3	viharanto “kakaṇṭakaṃ parissajissāmī”ti avattharati. Tassa tena saddhiṃ vissāsaṃ	2980	
PA_atk-s05_13a1:2980_4	godhārājassa ārocesuṃ. Godhārājā puttaṃ pakkosāpetvā “tāta, tvaṃ aṭṭhāne vissāsaṃ	2980	
PA_atk-s05_13a1:2980_5	karosi, kakaṇṭakā nāma nīcajātikā, tehi saddhiṃ vissāso na kattabbo. Sace tvaṃ tena	2980	
PA_atk-s05_13a1:2980_6	saddhiṃ vissāsaṃ karissasi, taṃ kakaṇṭakaṃ nissāya sabbampetaṃ godhākulaṃ vināsaṃ	2980	
PA_atk-s05_13a1:2980_7	pāpuṇissati, ito paṭṭhāya etena saddhiṃ vissāsaṃ mā akāsī”ti āha. So karotiyeva.	2980	
PA_atk-s05_13a1:2980_8	Bodhisatto punappunaṃ kathentopi tassa tena saddhiṃ vissāsaṃ vāretuṃ asakkonto “avassaṃ	2980	
PA_atk-s05_13a1:2980_9	amhākaṃ etaṃ kakaṇṭakaṃ nissāya bhayaṃ uppajjissati, tasmiṃ uppanne palāyanamaggaṃ	2980	
PA_atk-s05_13a1:2980_10	sampādetuṃ vaṭṭatī”ti ekena passena vātabilaṃ kārāpesi.	29801	
PA_atk-s05_13a1:2981_0	Puttopissa anukkamena mahāsarīro ahosi, kakaṇṭako pana purimappamāṇoyeva. Itaro “kakaṇṭakaṃ	2981	
PA_atk-s05_13a1:2981_1	parissajissāmī”ti antarantarā avattharatiyeva, kakaṇṭakassa pabbatakūṭena avattharaṇakālo	2981	
PA_atk-s05_13a1:2981_2	viya hoti. So kilamanto cintesi “sace ayaṃ aññāni katipayāni divasāni maṃ evaṃ parissajissati,	2981	
PA_atk-s05_13a1:2981_3	jīvitaṃ me natthi, ekena luddakena saddhiṃ ekato hutvā imaṃ godhākulaṃ vināsessāmī”ti.	2981	
PA_atk-s05_13a1:2981_4	Athekadivasaṃ nidāghasamaye meghe vuṭṭhe vammikamakkhikā uṭṭhahiṃsu, tato tato godhā	2981	
PA_atk-s05_13a1:2981_5	nikkhamitvā makkhikāyo khādanti. Eko godhāluddako godhābilaṃ bhindanatthāya kuddālaṃ	2981	
PA_atk-s05_13a1:2981_6	gahetvā sunakhehi saddhiṃ araññaṃ pāvisi. Kakaṇṭako taṃ disvā “ajja attano manorathaṃ	2981	
PA_atk-s05_13a1:2981_7	pūressāmī”ti taṃ upasaṅkamitvā avidūre nipajjitvā “bho purisa, kasmā araññe vicarasī”ti	2981	
PA_atk-s05_13a1:2981_8	pucchi. So “godhānaṃ atthāyā”ti āha. “Ahaṃ anekasatānaṃ godhānaṃ āsayaṃ jānāmi, aggiñca	2981	
PA_atk-s05_13a1:2981_9	palālañca ādāya ehī”ti taṃ tattha netvā “imasmiṃ ṭhāne palālaṃ pakkhipitvā aggiṃ	2981	
PA_atk-s05_13a1:2981_10	datvā dhūmaṃ katvā samantā sunakhe ṭhapetvā sayaṃ mahāmuggaraṃ gahetvā nikkhantā	29811	
PA_atk-s05_13a1:2981_11	nikkhantā godhā paharitvā māretvā rāsiṃ katvā yāhī”ti evañca pana vatvā “ajja paccāmittassa	29811	
PA_atk-s05_13a1:2981_12	piṭṭhiṃ passissāmī”ti ekasmiṃ ṭhāne sīsaṃ ukkhipitvā nipajji. Luddakopi palāladhūmaṃ	29811	
PA_atk-s05_13a1:2981_13	akāsi, dhūmo bilaṃ pāvisi, godhā dhūmandhā maraṇabhayatajjitā nikkhamitvā palāyituṃ	29811	
PA_atk-s05_13a1:2981_14	āraddhā. Luddako nikkhantaṃ nikkhantaṃ paharitvā māresi, tassa hatthato muttā sunakhā	29811	
PA_atk-s05_13a1:2981_15	gaṇhiṃsu. Godhānaṃ mahāvināso uppajji.	29811	
PA_atk-s05_13a1:2982_0	Bodhisatto “kakaṇṭakaṃ nissāya bhayaṃ uppanna”nti ñatvā “pāpapurisasaṃsaggo nāma	2982	
PA_atk-s05_13a1:2982_1	na kattabbo, pāpe nissāya hitasukhaṃ nāma natthi, ekassa pāpakakaṇṭakassa vasena	2982	
PA_atk-s05_13a1:2982_2	ettakānaṃ godhānaṃ vināso jāto”ti vātabilena palāyanto imaṃ gāthamāha –	2982	
PA_atk-s05_13a1:2984	“Na pāpajanasaṃsevī, accantasukhamedhati;	298	
PA_atk-s05_13a1:2985	Godhākulaṃ kakaṇṭāva, kaliṃ pāpeti attāna”nti.	298	
PA_atk-s05_13a1:2986_0	Tatrāyaṃ saṅkhepattho – pāpajanasaṃsevī puggalo accantasukhaṃ ekantasukhaṃ nirantarasukhaṃ	2986	
PA_atk-s05_13a1:2986_1	nāma na edhati na vindati na paṭilabhati. Yathā kiṃ? Godhākulaṃ kakaṇṭāva. Yathā	2986	
PA_atk-s05_13a1:2986_2	kakaṇṭakato godhākulaṃ sukhaṃ na labhati, evaṃ pāpajanasaṃsevī puggalo sukhaṃ na	2986	
PA_atk-s05_13a1:2986_3	labhati. Pāpajanaṃ pana sevanto ekanteneva kaliṃ pāpeti attānaṃ, kali vuccati vināso,	2986	
PA_atk-s05_13a1:2986_4	ekanteneva pāpasevī attānañca aññe ca attanā saddhiṃ vasante vināsaṃ pāpeti. Pāḷiyaṃ	2986	
PA_atk-s05_13a1:2986_5	pana “phalaṃ pāpeyyā”ti likhanti. Taṃ byañjanaṃ aṭṭhakathāyaṃ natthi, atthopissa	2986	
PA_atk-s05_13a1:2986_6	na yujjati. Tasmā yathāvuttameva gahetabbaṃ.	2986	
PA_atk-s05_13a1:2987_0	Satthā imaṃ dhammadesanaṃ āharitvā jātakaṃ samodhānesi – “tadā kakaṇṭako devadatto	2987	
PA_atk-s05_13a1:2987_1	ahosi, bodhisattassa putto anovādako godhāpillako vipakkhasevī bhikkhu, godhārājā	2987	
PA_atk-s05_13a1:2987_2	pana ahameva ahosi”nti.	2987	
PA_atk-s05_13a1:2988	Godhājātakavaṇṇanā paṭhamā.	298	
PA_atk-s05_13a1:2990	[142] 2. Siṅgālajātakavaṇṇanā	299	
PA_atk-s05_13a1:2991_0	Etañhi te durājānanti idaṃ satthā veḷuvane viharanto devadattassa vadhāya parisakkanaṃ	2991	
PA_atk-s05_13a1:2991_1	ārabbha kathesi. Dhammasabhāyañhi bhikkhūnaṃ kathaṃ sutvā satthā “na, bhikkhave,	2991	
PA_atk-s05_13a1:2991_2	devadatto idāneva mayhaṃ vadhāya parisakkati, pubbepi parisakkiyeva, na ca maṃ māretuṃ	2991	
PA_atk-s05_13a1:2991_3	asakkhi, sayameva pana kilanto”ti vatvā atītaṃ āhari.	2991	
PA_atk-s05_13a1:2992_0	Atīte bārāṇasiyaṃ brahmadatte rajjaṃ kārente bodhisatto siṅgālayoniyaṃ nibbattitvā	2992	
PA_atk-s05_13a1:2992_1	siṅgālarājā hutvā siṅgālagaṇaparivuto susānavane vihāsi. Tena samayena rājagahe ussavo	2992	
PA_atk-s05_13a1:2992_2	ahosi, yebhuyyena manussā suraṃ pivanti, surāchaṇoyeva kireso. Athettha sambahulā	2992	
PA_atk-s05_13a1:2992_3	dhuttā bahuṃ surañca maṃsañca āharāpetvā maṇḍitapasādhitā gāyitvā gāyitvā surañca	2992	
PA_atk-s05_13a1:2992_4	pivanti, maṃsañca khādanti. Tesaṃ paṭhamayāmāvasāne maṃsaṃ khīyi, surā pana bahukāva.	2992	
PA_atk-s05_13a1:2992_5	Atheko dhutto “maṃsakhaṇḍaṃ dehī”ti āha. “Maṃsaṃ khīṇa”nti ca vutte “mayi ṭhite maṃsakkhayo	2992	
PA_atk-s05_13a1:2992_6	nāma natthī”ti vatvā “āmakasusāne matamanussamaṃsaṃ khādanatthāya āgate siṅgāle māretvā	2992	
PA_atk-s05_13a1:2992_7	maṃsaṃ āharissāmī”ti muggaraṃ gahetvā niddhamanamaggena nagarā nikkhamitvā susānaṃ	2992	
PA_atk-s05_13a1:2992_8	gantvā muggaraṃ gahetvā matako viya uttāno nipajji. Tasmiṃ khaṇe bodhisatto siṅgālagaṇaparivuto	2992	
PA_atk-s05_13a1:2992_9	tattha gato taṃ disvā “nāyaṃ matako”ti ñatvāpi “suṭṭhutaraṃ upaparikkhissāmī”ti tassa	2992	
PA_atk-s05_13a1:2992_10	adhovātena gantvā sarīragandhaṃ ghāyitvā tathatovassa amatakabhāvaṃ ñatvā “lajjāpetvā	29921	
PA_atk-s05_13a1:2992_11	naṃ uyyojessāmī”ti gantvā muggarakoṭiyaṃ ḍaṃsitvā ākaḍḍhi, dhutto muggaraṃ na vissaji,	29921	
PA_atk-s05_13a1:2992_12	upasaṅkamantampi na olokento naṃ gāḷhataraṃ aggahesi. Bodhisatto paṭikkamitvā “bho	29921	
PA_atk-s05_13a1:2992_13	purisa, sace tvaṃ matako bhaveyyāsi, na mayi muggaraṃ ākaḍḍhante gāḷhataraṃ gaṇheyyāsi,	29921	
PA_atk-s05_13a1:2992_14	iminā kāraṇena tava matakabhāvo vā amatakabhāvo vā dujjāno”ti vatvā imaṃ gāthamāha –	29921	
PA_atk-s05_13a1:2994	“Etañhi te durājānaṃ, yaṃ sesi matasāyikaṃ;	299	
PA_atk-s05_13a1:2995	Yassa te kaḍḍhamānassa, hatthā daṇḍo na muccatī”ti.	299	
PA_atk-s05_13a1:2996_0	Tattha etañhi te durājānanti etaṃ kāraṇaṃ tava duviññeyyaṃ. Yaṃ sesi matasāyikanti	2996	
PA_atk-s05_13a1:2996_1	yena kāraṇena tvaṃ matasāyikaṃ sesi, matako viya hutvā sayasi. Yassa te kaḍḍhamānassāti	2996	
PA_atk-s05_13a1:2996_2	yassa tava daṇḍakoṭiyaṃ gahetvā kaḍḍhiyamānassa hatthato daṇḍo na muccati, so tvaṃ	2996	
PA_atk-s05_13a1:2996_3	tathato matako nāma na hosīti.	2996	
PA_atk-s05_13a1:2997_0	Evaṃ vutte so dhutto “ayaṃ mama amatakabhāvaṃ jānātī”ti uṭṭhāya daṇḍaṃ khipi, daṇḍo	2997	
PA_atk-s05_13a1:2997_1	virajjhi. Dhutto “gaccha, viraddho dānisi mayā”ti āha. Bodhisatto nivattitvā “bho	2997	
PA_atk-s05_13a1:2997_2	purisa, maṃ virajjhantopi tvaṃ aṭṭha mahāniraye soḷasa ca ussadaniraye aviraddhoyevā”ti	2997	
PA_atk-s05_13a1:2997_3	vatvā pakkāmi. Dhutto kiñci alabhitvā susānā nikkhamitvā parikhāyaṃ nhāyitvā āgatamaggeneva nagaraṃ pāvisi.	2997	
PA_atk-s05_13a1:2998	Satthā imaṃ dhammadesanaṃ āharitvā jātakaṃ samodhānesi – “tadā dhutto devadatto ahosi, siṅgālarājā pana ahameva ahosi”nti.	299	
PA_atk-s05_13a1:2999	Siṅgālajātakavaṇṇanā dutiyā.	299	
PA_atk-s05_13a1:3001	[143] 3. Virocajātakavaṇṇanā	300	
PA_atk-s05_13a1:3002_0	Lasī ca te nipphalitāti idaṃ satthā veḷuvane viharanto devadattassa gayāsīse sugatālayassa	3002	
PA_atk-s05_13a1:3002_1	dassitabhāvaṃ ārabbha kathesi. Devadatto hi parihīnajjhāno lābhasakkāraparihīno “attheko	3002	
PA_atk-s05_13a1:3002_2	upāyo”ti cintetvā satthāraṃ pañca vatthūni yācitvā alabhamāno dvinnaṃ aggasāvakānaṃ	3002	
PA_atk-s05_13a1:3002_3	saddhivihārike adhunā pabbajite dhammavinayamhi akovide pañcasate bhikkhū gahetvā	3002	
PA_atk-s05_13a1:3002_4	gayāsīsaṃ gantvā saṅghaṃ bhinditvā ekasīmāyaṃ āveṇikaṃ saṅghakammaṃ akāsi. Satthā	3002	
PA_atk-s05_13a1:3002_5	tesaṃ bhikkhūnaṃ ñāṇaparipākakālaṃ ñatvā dve aggasāvake pesesi. Te disvā devadatto	3002	
PA_atk-s05_13a1:3002_6	tuṭṭhamānaso rattiṃ dhammaṃ desayamāno “buddhalīlaṃ karissāmī”ti sugatālayaṃ dassento	3002	
PA_atk-s05_13a1:3002_7	“vigatathinamiddho kho, āvuso sāriputta, bhikkhusaṅgho, paṭibhātu taṃ bhikkhūnaṃ	3002	
PA_atk-s05_13a1:3002_8	dhammīkathā, piṭṭhi me āgilāyati, tamahaṃ āyamissāmī”ti vatvā niddaṃ upagato. Dve	3002	
PA_atk-s05_13a1:3002_9	aggasāvakā tesaṃ bhikkhūnaṃ dhammaṃ desetvā maggaphalehi pabodhetvā sabbe ādāya veḷuvanameva paccāgamiṃsu.	3002	
PA_atk-s05_13a1:3003_0	Kokāliko vihāraṃ tucchaṃ disvā devadattassa santikaṃ gantvā “āvuso devadatta, parisaṃ	3003	
PA_atk-s05_13a1:3003_1	te bhinditvā dve aggasāvakā vihāraṃ tucchaṃ katvā gatā, tvaṃ pana niddāyasiyevā”ti	3003	
PA_atk-s05_13a1:3003_2	vatvā uttarāsaṅgamassa apanetvā bhittiyaṃ piṭṭhikaṇṭakaṃ phusanto viya paṇhiyā naṃ	3003	
PA_atk-s05_13a1:3003_3	hadaye pahari. Tāvadevassa mukhato lohitaṃ uggañchi. So tato paṭṭhāya gilāno ahosi.	3003	
PA_atk-s05_13a1:3003_4	Satthā theraṃ pucchi “sāriputta, tumhākaṃ gatakāle devadatto kiṃ akāsī”ti? Bhante,	3003	
PA_atk-s05_13a1:3003_5	devadatto amhe disvā “buddhalīlaṃ karissāmī”ti sugatālayaṃ dassetvā mahāvināsaṃ pattoti.	3003	
PA_atk-s05_13a1:3003_6	Satthā “na kho sāriputta, devadatto idāneva mama anukaronto vināsaṃ patto, pubbepi	3003	
PA_atk-s05_13a1:3003_7	pattoyevā”ti vatvā therena yācito atītaṃ āhari.	3003	
PA_atk-s05_13a1:3004_0	Atīte bārāṇasiyaṃ brahmadatte rajjaṃ kārente bodhisatto kesarasīho hutvā himavantappadese	3004	
PA_atk-s05_13a1:3004_1	kañcanaguhāyaṃ vāsaṃ kappesi. So ekadivasaṃ kañcanaguhāya nikkhamitvā vijambhitvā	3004	
PA_atk-s05_13a1:3004_2	catuddisaṃ oloketvā sīhanādaṃ naditvā gocarāya pakkanto mahāmahiṃsaṃ vadhitvā varamaṃsaṃ	3004	
PA_atk-s05_13a1:3004_3	khāditvā ekaṃ saraṃ otaritvā maṇivaṇṇassa udakassa kucchiṃ pūretvā guhaṃ sandhāya	3004	
PA_atk-s05_13a1:3004_4	pāyāsi. Atheko siṅgālo gocarappasuto sahasāva sīhaṃ disvā palāyituṃ asakkonto sīhassa	3004	
PA_atk-s05_13a1:3004_5	purato pādesu patitvā nipajji. “Kiṃ, jambukā”ti ca vutte “ahaṃ te, sāmi, pāde upaṭṭhātukāmo”ti	3004	
PA_atk-s05_13a1:3004_6	āha. Sīho “sādhu ehi, maṃ upaṭṭhaha, varamaṃsāni taṃ khādāpessāmī”ti vatvā siṅgālaṃ	3004	
PA_atk-s05_13a1:3004_7	ādāya kañcanaguhaṃ agamāsi. Siṅgālo tato paṭṭhāya sīhavighāsaṃ khādati. So katipāhaccayeneva thūlasarīro ahosi.	3004	
PA_atk-s05_13a1:3005_0	Atha naṃ ekadivasaṃ guhāya nipannakova sīho āha “gaccha jambuka, pabbatasikhare ṭhatvā	3005	
PA_atk-s05_13a1:3005_1	pabbatapāde sañcarantesu hatthiassamahiṃsādīsu yassa maṃsaṃ khāditukāmosi, taṃ oloketvā	3005	
PA_atk-s05_13a1:3005_2	āgantvā ‘asukamaṃsaṃ khāditukāmomhī’ti vatvā maṃ vanditvā ‘viroca, sāmī’ti vadāhi,	3005	
PA_atk-s05_13a1:3005_3	ahaṃ taṃ vadhitvā madhuramaṃsaṃ khāditvā tuyhampi dassāmī”ti. Siṅgālo pabbatasikharaṃ	3005	
PA_atk-s05_13a1:3005_4	abhiruhitvā nānappakāre mige oloketvā yasseva maṃsaṃ khāditukāmo hoti, kañcanaguhaṃ	3005	
PA_atk-s05_13a1:3005_5	pavisitvā tameva sīhassa ārocetvā pādesu patitvā “viroca, sāmī”ti vadati. Sīho vegena	3005	
PA_atk-s05_13a1:3005_6	pakkhanditvā sacepi mattavaravāraṇo hoti, tattheva naṃ jīvitakkhayaṃ pāpetvā sayampi	3005	
PA_atk-s05_13a1:3005_7	varamaṃsaṃ khādati, siṅgālassapi deti. Siṅgālo kucchipūraṃ maṃsaṃ khāditvā guhaṃ	3005	
PA_atk-s05_13a1:3005_8	pavisitvā niddāyati. So gacchante gacchante kāle mānaṃ vaḍḍhesi “ahampi catuppadova,	3005	
PA_atk-s05_13a1:3005_9	kiṃkāraṇā divase divase parehi posiyamāno viharāmi, ito paṭṭhāya ahampi hatthiādayo	3005	
PA_atk-s05_13a1:3005_10	hanitvā maṃsaṃ khādissāmi, sīhopi migarājā ‘viroca, sāmī’ti vuttameva padaṃ nissāya	30051	
PA_atk-s05_13a1:3005_11	varavāraṇe vadheti, ahampi sīhena ‘viroca, jambukā’ti maṃ vadāpetvā ekaṃ varavāraṇaṃ	30051	
PA_atk-s05_13a1:3005_12	vadhitvā maṃsaṃ khādissāmī”ti.	30051	
PA_atk-s05_13a1:3006_0	So sīhaṃ upasaṅkamitvā etadavoca “sāmi, mayā dīgharattaṃ tumhehi vadhitavaravāraṇānaṃ	3006	
PA_atk-s05_13a1:3006_1	maṃsaṃ khāditaṃ, ahampi ekaṃ varavāraṇaṃ māretvā maṃsaṃ khāditukāmo, tasmā tumhehi	3006	
PA_atk-s05_13a1:3006_2	nipannaṭṭhāne kañcanaguhāyaṃ nipajjissāmi, tumhe pabbatapāde vicarantaṃ varavāraṇaṃ	3006	
PA_atk-s05_13a1:3006_3	oloketvā mama santikaṃ āgantvā ‘viroca, jambukā’ti vadetha, ettakamattasmiṃ maccheraṃ	3006	
PA_atk-s05_13a1:3006_4	mā karitthā”ti. Atha naṃ sīho āha “na, tvaṃ jambuka, vāraṇe vadhituṃ samatthe sīhakule	3006	
PA_atk-s05_13a1:3006_5	uppanno, vāraṇaṃ vadhitvā maṃsaṃ khādanasamattho siṅgālo nāma loke natthi, mā te	3006	
PA_atk-s05_13a1:3006_6	etaṃ rucci, mayā vadhitavaravāraṇānaññeva maṃsaṃ khāditvā vasā”ti. So evaṃ vuttepi	3006	
PA_atk-s05_13a1:3006_7	viramituṃ na icchi, punappunaṃ yāciyeva. Sīho taṃ vāretuṃ asakkonto sampaṭicchitvā	3006	
PA_atk-s05_13a1:3006_8	“tena hi mama vasanaṭṭhānaṃ pavisitvā nipajjā”ti jambukaṃ kañcanaguhāyaṃ nipajjāpetvā	3006	
PA_atk-s05_13a1:3006_9	sayaṃ pabbatapāde mattavaravāraṇaṃ oloketvā guhādvāraṃ gantvā “viroca, jambukā”ti	3006	
PA_atk-s05_13a1:3006_10	āha. Siṅgālo kañcanaguhāya nikkhamitvā vijambhitvā catuddisaṃ oloketvā tikkhattuṃ	30061	
PA_atk-s05_13a1:3006_11	vassitvā “mattavaravāraṇassa kumbhe patissāmī”ti pakkhanditvā virajjhitvā pādamūle	30061	
PA_atk-s05_13a1:3006_12	pati. Vāraṇo dakkhiṇapādaṃ ukkhipitvā tassa sīsaṃ akkami, sīsaṭṭhīni cuṇṇavicuṇṇāni	30061	
PA_atk-s05_13a1:3006_13	ahesuṃ. Athassa sarīraṃ vāraṇo pādena saṅgharitvā rāsiṃ katvā upari laṇḍaṃ pātetvā	30061	
PA_atk-s05_13a1:3006_14	koñcanādaṃ nadanto araññaṃ pāvisi.	30061	
PA_atk-s05_13a1:3007	Bodhisatto imaṃ pavattiṃ disvā “idāni viroca, jambukā”ti vatvā imaṃ gāthamāha –	300	
PA_atk-s05_13a1:3009	“Lasī ca te nipphalitā, matthako ca padālito;	300	
PA_atk-s05_13a1:3010	Sabbā te phāsukā bhaggā, ajja kho tvaṃ virocasī”ti.	301	
PA_atk-s05_13a1:3011	Tattha lasīti matthaluṅgaṃ. Nipphalitāti nikkhantā. Evaṃ bodhisatto imaṃ gāthaṃ vatvā yāvatāyukaṃ ṭhatvā yathākammaṃ gato.	301	
PA_atk-s05_13a1:3012	Satthā imaṃ dhammadesanaṃ āharitvā jātakaṃ samodhānesi – “tadā siṅgālo devadatto ahosi, sīho pana ahameva ahosi”nti.	301	
PA_atk-s05_13a1:3013	Virocajātakavaṇṇanā tatiyā.	301	
PA_atk-s05_13a1:3015	[144] 4. Naṅguṭṭhajātakavaṇṇanā	301	
PA_atk-s05_13a1:3016_0	Bahumpetaṃ asabbhi jātavedāti idaṃ satthā jetavane viharanto ājīvakānaṃ micchātapaṃ	3016	
PA_atk-s05_13a1:3016_1	ārabbha kathesi. Tadā kira ājīvakā jetavanapiṭṭhiyaṃ nānappakāraṃ micchātapaṃ caranti.	3016	
PA_atk-s05_13a1:3016_2	Sambahulā bhikkhū tesaṃ ukkuṭikappadhānavaggulivatakaṇṭakāpassayapañcātapatapanādibhedaṃ	3016	
PA_atk-s05_13a1:3016_3	micchātapaṃ disvā bhagavantaṃ pucchiṃsu “atthi nu kho, bhante, imaṃ micchātapaṃ nissāya	3016	
PA_atk-s05_13a1:3016_4	kusalaṃ vā vuḍḍhi vā”ti. Satthā “na, bhikkhave, evarūpaṃ micchātapaṃ nissāya kusalaṃ	3016	
PA_atk-s05_13a1:3016_5	vā vuḍḍhi vā atthi, pubbe paṇḍitā ‘evarūpaṃ tapaṃ nissāya kusalaṃ vā vuḍḍhi vā bhavissatī’ti	3016	
PA_atk-s05_13a1:3016_6	saññāya jātaggiṃ gahetvā araññaṃ pavisitvā aggijuhanādivasena kiñci vuḍḍhiṃ apassantā	3016	
PA_atk-s05_13a1:3016_7	aggiṃ udakena nibbāpetvā kasiṇaparikammaṃ katvā abhiññā ca samāpattiyo ca nibbattetvā	3016	
PA_atk-s05_13a1:3016_8	brahmalokaparāyaṇā ahesu”nti vatvā atītaṃ āhari.	3016	
PA_atk-s05_13a1:3017_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbatti.	3017	
PA_atk-s05_13a1:3017_1	Tassa jātadivase mātāpitaro jātaggiṃ gahetvā ṭhapesuṃ. Atha naṃ soḷasavassakāle etadavocuṃ	3017	
PA_atk-s05_13a1:3017_2	“mayaṃ te, putta, jātadivase aggiṃ gaṇhimha. Sacesi agāraṃ ajjhāvasitukāmo, tayo	3017	
PA_atk-s05_13a1:3017_3	vede uggaṇha. Atha brahmalokaṃ gantukāmo, aggiṃ gahetvā araññaṃ pavisitvā aggiṃ paricaranto	3017	
PA_atk-s05_13a1:3017_4	mahābrahmānaṃ ārādhetvā brahmalokaparāyaṇo hohī”ti. So “na mayhaṃ agārena attho”ti	3017	
PA_atk-s05_13a1:3017_5	aggiṃ gahetvā araññaṃ pavisitvā assamapadaṃ māpetvā aggiṃ paricaranto araññe vihāsi.	3017	
PA_atk-s05_13a1:3017_6	So ekadivasaṃ paccantagāmake godakkhiṇaṃ labhitvā taṃ goṇaṃ assamapadaṃ netvā cintesi	3017	
PA_atk-s05_13a1:3017_7	“aggibhagavantaṃ gomaṃsaṃ khādāpessāmī”ti. Athassa etadahosi “idha loṇaṃ natthi,	3017	
PA_atk-s05_13a1:3017_8	aggibhagavā aloṇaṃ khādituṃ na sakkhissati, gāmato loṇaṃ āharitvā aggibhagavantaṃ	3017	
PA_atk-s05_13a1:3017_9	saloṇakaṃ khādāpessāmī”ti. So taṃ tattheva bandhitvā loṇatthāya gāmakaṃ agamāsi.	3017	
PA_atk-s05_13a1:3017_10	Tasmiṃ gate sambahulā luddakā taṃ ṭhānaṃ āgatā. Goṇaṃ disvā vadhitvā maṃsaṃ pacitvā	30171	
PA_atk-s05_13a1:3017_11	khāditvā naṅguṭṭhañca jaṅghañca cammañca tattheva chaḍḍetvā avasesamaṃsaṃ ādāya agamaṃsu.	30171	
PA_atk-s05_13a1:3018_0	Brāhmaṇo āgantvā naṅguṭṭhādimattameva disvā cintesi “ayaṃ aggibhagavā attano santakampi	3018	
PA_atk-s05_13a1:3018_1	rakkhituṃ na sakkoti, maṃ pana kadā rakkhissati. Iminā aggiparicaraṇena niratthakena	3018	
PA_atk-s05_13a1:3018_2	bhavitabbaṃ, natthi itonidānaṃ kusalaṃ vā vuḍḍhi vā”ti. So aggiparicariyāya vigatacchando	3018	
PA_atk-s05_13a1:3018_3	“hambho aggibhagavā, tvaṃ attanopi santakaṃ rakkhituṃ asakkonto maṃ kadā rakkhissasi,	3018	
PA_atk-s05_13a1:3018_4	maṃsaṃ natthi, ettakenapi tussāhī”ti naṅguṭṭhādīni aggimhi pakkhipanto imaṃ gāthamāha –	3018	
PA_atk-s05_13a1:3020	“Bahumpetaṃ asabbhi jātaveda, yaṃ taṃ vāladhinābhipūjayāma;	302	
PA_atk-s05_13a1:3021	Maṃsārahassa natthajja maṃsaṃ, naṅguṭṭhampi bhavaṃ paṭiggahātū”ti.	302	
PA_atk-s05_13a1:3022_0	Tattha bahumpetanti ettakampi bahuṃ. Asabbhīti asappurisa asādhujātika. Jātavedāti	3022	
PA_atk-s05_13a1:3022_1	aggiṃ ālapati. Aggi hi jātamattova vediyati paññāyati pākaṭo hoti, tasmā “jātavedo”ti	3022	
PA_atk-s05_13a1:3022_2	vuccati. Yaṃ taṃ vāladhinābhipūjayāmāti yaṃ ajja mayaṃ attanopi santakaṃ rakkhituṃ	3022	
PA_atk-s05_13a1:3022_3	asamatthaṃ bhagavantaṃ vāladhinā abhipūjayāma, etampi tava bahumevāti dasseti. Maṃsārahassāti	3022	
PA_atk-s05_13a1:3022_4	maṃsaṃ arahassa tuyhaṃ natthi ajja maṃsaṃ. Naṅguṭṭhampi bhavaṃ paṭiggahātūti attano	3022	
PA_atk-s05_13a1:3022_5	santakaṃ rakkhituṃ asakkonto bhavaṃ imaṃ sajaṅghacammaṃ naṅguṭṭhampi paṭiggaṇhātūti.	3022	
PA_atk-s05_13a1:3023	Evaṃ vatvā mahāsatto aggiṃ udakena nibbāpetvā isipabbajjaṃ pabbajitvā abhiññā ca samāpattiyo ca nibbattetvā brahmalokaparāyaṇo ahosi.	302	
PA_atk-s05_13a1:3024	Satthā imaṃ dhammadesanaṃ āharitvā jātakaṃ samodhānesi – “nibbutaggitāpaso ahameva tena samayenā”ti.	302	
PA_atk-s05_13a1:3025	Naṅguṭṭhajātakavaṇṇanā catutthā.	302	
PA_atk-s05_13a1:3027	[145] 5. Rādhajātakavaṇṇanā	302	
PA_atk-s05_13a1:3028_0	Na tvaṃ rādha vijānāsīti idaṃ satthā jetavane viharanto purāṇadutiyikāpalobhanaṃ	3028	
PA_atk-s05_13a1:3028_1	ārabbha kathesi. Paccuppannavatthu indriyajātake āvi bhavissati. Satthā pana taṃ	3028	
PA_atk-s05_13a1:3028_2	bhikkhuṃ āmantetvā “bhikkhu mātugāmo nāma arakkhiyo, ārakkhaṃ ṭhapetvā rakkhantāpi	3028	
PA_atk-s05_13a1:3028_3	rakkhituṃ na sakkonti. Tvampi pubbe etaṃ ārakkhaṃ ṭhapetvā rakkhantopi rakkhituṃ	3028	
PA_atk-s05_13a1:3028_4	nāsakkhi, idāni kathaṃ rakkhissasī”ti vatvā atītaṃ āhari.	3028	
PA_atk-s05_13a1:3029_0	Atīte bārāṇasiyaṃ brahmadatte rajjaṃ kārente bodhisatto sukayoniyaṃ nibbatti. Kāsiraṭṭhe	3029	
PA_atk-s05_13a1:3029_1	eko brāhmaṇo bodhisattañca kaniṭṭhabhātarañcassa puttaṭṭhāne ṭhapetvā posesi. Tesu	3029	
PA_atk-s05_13a1:3029_2	bodhisattassa “poṭṭhapādo”ti nāmaṃ ahosi, itarassa “rādho”ti. Tassa pana brāhmaṇassa	3029	
PA_atk-s05_13a1:3029_3	bhariyā anācārā hoti dussīlā. So vohāratthāya gacchanto ubhopi bhātaro āha – “tātā,	3029	
PA_atk-s05_13a1:3029_4	sace vo mātā brāhmaṇī anācāraṃ ācarati, vāreyyātha na”nti. Bodhisatto āha “sādhu,	3029	
PA_atk-s05_13a1:3029_5	tāta, vāretuṃ sakkontā vāreyyāma, asakkontā tuṇhī bhavissāmā”ti. Evaṃ brāhmaṇo brāhmaṇiṃ	3029	
PA_atk-s05_13a1:3029_6	sukānaṃ niyyādetvā vohāratthāya gato.	3029	
PA_atk-s05_13a1:3030_0	Tassa pana gatadivasato paṭṭhāya brāhmaṇī aticarituṃ āraddhā, pavisantānañca nikkhamantānañca	3030	
PA_atk-s05_13a1:3030_1	anto natthi, tassā kiriyaṃ disvā rādho bodhisattaṃ āha – “bhātika, amhākaṃ pitā ‘sace	3030	
PA_atk-s05_13a1:3030_2	vo mātā anācāraṃ ācarati, vāreyyāthā’ti vatvā gato, idāni cesā anācāraṃ ācarati,	3030	
PA_atk-s05_13a1:3030_3	vārema na”nti. Bodhisatto “tāta, tvaṃ attano abyattatāya bālabhāvena evaṃ vadesi,	3030	
PA_atk-s05_13a1:3030_4	mātugāmaṃ nāma ukkhipitvā carantāpi rakkhituṃ na sakkonti. Yaṃ kammaṃ kātuṃ na sakkā,	3030	
PA_atk-s05_13a1:3030_5	na taṃ kātuṃ vaṭṭatī”ti vatvā imaṃ gāthamāha –	3030	
PA_atk-s05_13a1:3032	“Na tvaṃ rādha vijānāsi, aḍḍharatte anāgate;	303	
PA_atk-s05_13a1:3033	Abyayataṃ vilapasi, virattā kosiyāyane”ti.	303	
PA_atk-s05_13a1:3034_0	Tattha na tvaṃ rādha vijānāsi, aḍḍharatte anāgateti tāta rādha, tvaṃ na jānāsi, aḍḍharatte	3034	
PA_atk-s05_13a1:3034_1	anāgate paṭhamayāmeyeva ettakā janā āgatā, idāni ko jānāti, kittakāpi āgamissanti.	3034	
PA_atk-s05_13a1:3034_2	Abyayataṃ vilapasīti tvaṃ abyattavilāpaṃ vilapasi. Virattā kosiyāyaneti mātā no kosiyāyanī	3034	
PA_atk-s05_13a1:3034_3	brāhmaṇī virattā amhākaṃ pitari nippemā jātā. Sacassā tasmiṃ sineho vā pemaṃ vā bhaveyya,	3034	
PA_atk-s05_13a1:3034_4	na evarūpaṃ anācāraṃ kareyyāti imamatthaṃ etehi byañjanehi pakāsesi.	3034	
PA_atk-s05_13a1:3035_0	Evaṃ pakāsetvā ca pana brāhmaṇiyā saddhiṃ rādhassa vattuṃ na adāsi. Sāpi yāva brāhmaṇassa	3035	
PA_atk-s05_13a1:3035_1	anāgamanā yathāruciyā vicari. Brāhmaṇo āgantvā poṭṭhapādaṃ pucchi – “tāta, kīdisī	3035	
PA_atk-s05_13a1:3035_2	vo mātā”ti. Bodhisatto brāhmaṇassa sabbaṃ yathābhūtaṃ kathetvā “kiṃ te, tāta, evarūpāya	3035	
PA_atk-s05_13a1:3035_3	dussīlāyā”ti vatvā “tāta, amhehi mātuyā dosassa kathitakālato paṭṭhāya na sakkā idha	3035	
PA_atk-s05_13a1:3035_4	vasitu”nti brāhmaṇassa pāde vanditvā saddhiṃ rādhena uppatitvā araññaṃ agamāsi.	3035	
PA_atk-s05_13a1:3036_0	Satthā imaṃ dhammadesanaṃ āharitvā saccāni pakāsesi, saccapariyosāne ukkaṇṭhitabhikkhu	3036	
PA_atk-s05_13a1:3036_1	sotāpattiphale patiṭṭhahi. “Tadā brāhmaṇo ca brāhmaṇī ca eteyeva dve janā ahesuṃ,	3036	
PA_atk-s05_13a1:3036_2	rādho ānando, poṭṭhapādo pana ahameva ahosi”nti.	3036	
PA_atk-s05_13a1:3037	Rādhajātakavaṇṇanā pañcamā.	303	
PA_atk-s05_13a1:3039	[146] 6. Samuddakākajātakavaṇṇanā	303	
PA_atk-s05_13a1:3040_0	Api nu hanukā santāti idaṃ satthā jetavane viharanto sambahule mahallake bhikkhū	3040	
PA_atk-s05_13a1:3040_1	ārabbha kathesi. Te kira gihikāle sāvatthiyaṃ kuṭumbikā aḍḍhā mahaddhanā aññamaññasahāyakā	3040	
PA_atk-s05_13a1:3040_2	ekato hutvā puññāni karontā satthu dhammadesanaṃ sutvā “mayaṃ mahallakā, kiṃ no gharāvāsena,	3040	
PA_atk-s05_13a1:3040_3	satthu santike ramaṇīye buddhasāsane pabbajitvā dukkhassantaṃ karissāmā”ti sabbaṃ	3040	
PA_atk-s05_13a1:3040_4	sāpateyyaṃ puttadhītādīnaṃ datvā assumukhaṃ ñātisaṅghaṃ pahāya satthāraṃ pabbajjaṃ	3040	
PA_atk-s05_13a1:3040_5	yācitvā pabbajiṃsu. Pabbajitvā pana pabbajjānurūpaṃ samaṇadhammaṃ na kariṃsu, mahallakabhāvena	3040	
PA_atk-s05_13a1:3040_6	dhammampi na pariyāpuṇiṃsu, gihikāle viya pabbajitakālepi vihārapariyante paṇṇasālaṃ	3040	
PA_atk-s05_13a1:3040_7	kāretvā ekatova vasiṃsu. Piṇḍāya carantāpi aññattha agantvā yebhuyyena attano puttadārasseva	3040	
PA_atk-s05_13a1:3040_8	gehaṃ gantvā bhuñjiṃsu. Tesu ekassa purāṇadutiyikā sabbesampi mahallakattherānaṃ	3040	
PA_atk-s05_13a1:3040_9	upakārā ahosi, tasmā sesāpi attanā laddhaṃ āhāraṃ gahetvā tassāyeva gehe nisīditvā	3040	
PA_atk-s05_13a1:3040_10	bhuñjanti. Sāpi tesaṃ yathāsannihitaṃ sūpabyañjanaṃ deti. Sā aññatarena rogena phuṭṭhā	30401	
PA_atk-s05_13a1:3040_11	kālamakāsi. Atha te mahallakattherā vihāraṃ gantvā aññamaññaṃ gīvāsu gahetvā “madhurahattharasā	30401	
PA_atk-s05_13a1:3040_12	upāsikā kālakatā”ti vihārapaccante rodantā vicariṃsu. Tesaṃ saddaṃ sutvā ito cito	30401	
PA_atk-s05_13a1:3040_13	ca bhikkhū sannipatitvā “āvuso, kasmā rodathā”ti pucchiṃsu. Te “amhākaṃ sahāyassa	30401	
PA_atk-s05_13a1:3040_14	purāṇadutiyikā madhurahattharasā kālakatā amhākaṃ ativiya upakārā, ‘idāni kuto tathārūpiṃ	30401	
PA_atk-s05_13a1:3040_15	labhissāmā’ti iminā kāraṇena rodimhā”ti āhaṃsu.	30401	
PA_atk-s05_13a1:3041_0	Tesaṃ taṃ vippakāraṃ disvā bhikkhū dhammasabhāyaṃ kathaṃ samuṭṭhāpesuṃ “āvuso, iminā	3041	
PA_atk-s05_13a1:3041_1	nāma kāraṇena mahallakattherā aññamaññaṃ gīvāsu gahetvā vihārapaccante rodantā vicarantī”ti.	3041	
PA_atk-s05_13a1:3041_2	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	3041	
PA_atk-s05_13a1:3041_3	nāmā”ti vutte “na, bhikkhave, idānevete tassā kālakiriyāya rodantā vicaranti, pubbepete	3041	
PA_atk-s05_13a1:3041_4	imaṃ kākayoniyaṃ nibbattitvā samudde mataṃ nissāya ‘samuddaudakaṃ ussiñcitvā etaṃ	3041	
PA_atk-s05_13a1:3041_5	nīharissāmā’ti vāyamantā paṇḍite nissāya jīvitaṃ labhiṃsū”ti vatvā atītaṃ āhari.	3041	
PA_atk-s05_13a1:3042_0	Atīte bārāṇasiyaṃ brahmadatte rajjaṃ kārente bodhisatto samuddadevatā hutvā nibbatti.	3042	
PA_atk-s05_13a1:3042_1	Atheko kāko attano bhariyaṃ kākiṃ ādāya gocaraṃ pariyesamāno samuddatīraṃ agamāsi.	3042	
PA_atk-s05_13a1:3042_2	Tasmiṃ kāle manussā samuddatīre khīrapāyāsamacchamaṃsasurādīhi nāgabalikammaṃ katvā	3042	
PA_atk-s05_13a1:3042_3	pakkamiṃsu. Atha so kāko balikammaṭṭhānaṃ gantvā khīrādīni disvā saddhiṃ kākiyā khīrapāyāsamacchamaṃsādīni	3042	
PA_atk-s05_13a1:3042_4	bhuñjitvā bahuṃ suraṃ pivi. Te ubhopi surāmadamattā “samuddakīḷaṃ kīḷissāmā”ti velante	3042	
PA_atk-s05_13a1:3042_5	nisīditvā nhāyituṃ ārabhiṃsu athekā ūmi āgantvā kākiṃ gahetvā samuddaṃ pavesesi.	3042	
PA_atk-s05_13a1:3042_6	Tameko maccho maṃsaṃ khāditvā ajjhohari. Kāko “bhariyā me matā”ti rodi paridevi.	3042	
PA_atk-s05_13a1:3042_7	Athassa paridevanasaddaṃ sutvā bahū kākā sannipatitvā “kiṃkāraṇā rodasī”ti pucchiṃsu.	3042	
PA_atk-s05_13a1:3042_8	“Sahāyikā vo velante nhāyamānā ūmiyā haṭā”ti. Te sabbepi ekaravaṃ ravantā rodiṃsu.	3042	
PA_atk-s05_13a1:3042_9	Atha nesaṃ etadahosi “idaṃ samuddaudakaṃ nāma amhākaṃ kiṃ pahosi, udakaṃ ussiñcitvā	3042	
PA_atk-s05_13a1:3042_10	samuddaṃ tucchaṃ katvā sahāyikaṃ nīharissāmā”ti. Te mukhaṃ pūretvā pūretvā udakaṃ	30421	
PA_atk-s05_13a1:3042_11	bahi chaḍḍenti, loṇūdakena ca gale sussamāne uṭṭhāyuṭṭhāya thalaṃ gantvā vissamanti.	30421	
PA_atk-s05_13a1:3043_0	Te hanūsu kilantesu mukhesu sukkhantesu akkhīsu rattesu dīnā kilantā hutvā aññamaññaṃ	3043	
PA_atk-s05_13a1:3043_1	āmantetvā “ambho, mayaṃ samuddaudakaṃ gahetvā bahi pātema, gahitagahitaṭṭhānaṃ puna	3043	
PA_atk-s05_13a1:3043_2	udakena pūrati, samuddaṃ tucchaṃ kātuṃ na sakkhissāmā”ti vatvā imaṃ gāthamāhaṃsu –	3043	
PA_atk-s05_13a1:3045	“Api nu hanukā santā, mukhañca parisussati;	304	
PA_atk-s05_13a1:3046	Oramāma na pārema, pūrateva mahodadhī”ti.	304	
PA_atk-s05_13a1:3047_0	Tattha api nu hanukā santāti api no hanukā santā, api amhākaṃ hanukā kilantā. Oramāma	3047	
PA_atk-s05_13a1:3047_1	na pāremāti mayaṃ attano balena mahāsamuddaudakaṃ ākaḍḍhāma osārema, tucchaṃ pana	3047	
PA_atk-s05_13a1:3047_2	naṃ kātuṃ na sakkoma. Ayañhi pūrateva mahodadhīti.	3047	
PA_atk-s05_13a1:3048_0	Evañca pana vatvā sabbepi te kākā “tassā kākiyā evarūpaṃ nāma tuṇḍaṃ ahosi, evarūpāni	3048	
PA_atk-s05_13a1:3048_1	vaṭṭakkhīni, evarūpaṃ chavisaṇṭhānaṃ, evarūpo madhurasaddo. Sā no imaṃ corasamuddaṃ	3048	
PA_atk-s05_13a1:3048_2	nissāya naṭṭhā”ti bahuṃ vippalapiṃsu. Te evaṃ vippalapamāne samuddadevatā bheravarūpaṃ	3048	
PA_atk-s05_13a1:3048_3	dassetvā palāpesi, evaṃ tesaṃ sotthi ahosi.	3048	
PA_atk-s05_13a1:3049_0	Satthā imaṃ dhammadesanaṃ āharitvā jātakaṃ samodhānesi – “tadā kākī ayaṃ purāṇadutiyikā	3049	
PA_atk-s05_13a1:3049_1	ahosi, kāko mahallakatthero, sesakākā sesamahallakattherā, samuddadevatā pana ahameva ahosi”nti.	3049	
PA_atk-s05_13a1:3050	Samuddakākajātakavaṇṇanā chaṭṭhā.	305	
PA_atk-s05_13a1:3052	[147] 7. Puppharattajātakavaṇṇanā	305	
PA_atk-s05_13a1:3053_0	Nayidaṃ dukkhaṃ aduṃ dukkhanti idaṃ satthā jetavane viharanto ekaṃ ukkaṇṭhitabhikkhuṃ	3053	
PA_atk-s05_13a1:3053_1	ārabbha kathesi. So hi bhagavatā “saccaṃ kira tvaṃ bhikkhu ukkaṇṭhito”ti vutte “sacca”nti	3053	
PA_atk-s05_13a1:3053_2	vatvā “kena ukkaṇṭhāpitosī”ti ca puṭṭho “purāṇadutiyikāyā”ti vatvā “madhurahattharasā,	3053	
PA_atk-s05_13a1:3053_3	bhante, sā itthī, na sakkomi taṃ vinā vasitu”nti āha. Atha naṃ satthā “esā te bhikkhu	3053	
PA_atk-s05_13a1:3053_4	anatthakārikā, pubbepi tvaṃ etaṃ nissāya sūle uttāsito etaññeva patthayamāno kālaṃ	3053	
PA_atk-s05_13a1:3053_5	katvā niraye nibbatto, idāni naṃ kasmā puna patthesī”ti vatvā atītaṃ āhari.	3053	
PA_atk-s05_13a1:3054_0	Atīte bārāṇasiyaṃ brahmadatte rajjaṃ kārente bodhisatto ākāsaṭṭhadevatā ahosi. Atha	3054	
PA_atk-s05_13a1:3054_1	bārāṇasiyaṃ kattikarattivārachaṇo sampatto hoti, nagaraṃ devanagaraṃ viya alaṅkariṃsu.	3054	
PA_atk-s05_13a1:3054_2	Sabbo jano khaṇakīḷānissito ahosi. Ekassa pana duggatamanussassa ekameva ghanasāṭakayugaṃ	3054	
PA_atk-s05_13a1:3054_3	ahosi. So taṃ sudhotaṃ dhovāpetvā obhañjāpetvā satavalikaṃ sahassavalikaṃ kāretvā	3054	
PA_atk-s05_13a1:3054_4	ṭhapesi. Atha naṃ bhariyā evamāha “icchāmahaṃ, sāmi, ekaṃ kusumbharattaṃ nivāsetvā	3054	
PA_atk-s05_13a1:3054_5	ekaṃ pārupitvā tava kaṇṭhe laggā kattikarattivāraṃ caritu”nti. “Bhadde, kuto amhākaṃ	3054	
PA_atk-s05_13a1:3054_6	daliddānaṃ kusumbhaṃ, suddhavatthaṃ nivāsetvā kīḷāhī”ti? “Kusumbharattaṃ alabhamānā	3054	
PA_atk-s05_13a1:3054_7	chaṇakīḷaṃ na kīḷissāmi, tvaṃ aññaṃ itthiṃ gahetvā kīḷassū”ti. “Bhadde, kiṃ maṃ pīḷesi,	3054	
PA_atk-s05_13a1:3054_8	kuto amhākaṃ kusumbha”nti? “Sāmi, purisassa icchāya sati kiṃ nāma natthi, nanu rañño	3054	
PA_atk-s05_13a1:3054_9	kusumbhavatthusmiṃ bahu kusumbha”nti. “Bhadde, taṃ ṭhānaṃ rakkhasapariggahitapokkharaṇisadisaṃ,	3054	
PA_atk-s05_13a1:3054_10	balavārakkhā, na sakkā upasaṅkamituṃ, mā te etaṃ rucci, yathāladdheneva tussassū”ti.	30541	
PA_atk-s05_13a1:3054_11	“Sāmi, rattibhāge andhakāre sati purisassa agamanīyaṭṭhānaṃ nāma natthī”ti. Iti so	30541	
PA_atk-s05_13a1:3054_12	tāya punappunaṃ kathentiyā kilesavasena tassā vacanaṃ gahetvā “hotu bhadde, mā cintayitthā”ti	30541	
PA_atk-s05_13a1:3054_13	taṃ samassāsetvā rattibhāge jīvitaṃ pariccajitvā nagarā nikkhamitvā rañño kusumbhavatthuṃ	30541	
PA_atk-s05_13a1:3054_14	gantvā vatiṃ madditvā antovatthuṃ pāvisi. Ārakkhamanussā vatisaddaṃ sutvā “coro coro”ti	30541	
PA_atk-s05_13a1:3054_15	parivāretvā gahetvā paribhāsitvā koṭṭetvā bandhitvā pabhātāya rattiyā rañño dassesuṃ.	30541	
PA_atk-s05_13a1:3054_16	Rājā “gacchatha, naṃ sūle uttāsethā”ti āha. Atha naṃ pacchābāhaṃ bandhitvā vajjhabheriyā	30541	
PA_atk-s05_13a1:3054_17	vajjamānāya nagarā nikkhamāpetvā sūle uttāsesuṃ. Balavavedanā pavattanti, kākā sīse	30541	
PA_atk-s05_13a1:3054_18	nilīyitvā kaṇayaggasadisehi tuṇhehi akkhīni vijjhanti.	30541	
PA_atk-s05_13a1:3055_0	So tathārūpampi dukkhaṃ amanasikaritvā tameva itthiṃ anussaritvā “tāya nāmamhi ghanapuppharattavatthanivatthāya	3055	
PA_atk-s05_13a1:3055_1	kaṇṭhe āsattabāhuyugaḷāya saddhiṃ kattikarattivārato parihīno”ti cintetvā imaṃ gāthamāha –	3055	
PA_atk-s05_13a1:3057	“Nayidaṃ dukkhaṃ aduṃ dukkhaṃ, yaṃ maṃ tudati vāyaso;	305	
PA_atk-s05_13a1:3058	Yaṃ sāmā puppharattena, kattikaṃ nānubhossatī”ti.	305	
PA_atk-s05_13a1:3059_0	Tattha nayidaṃ dukkhaṃ aduṃ dukkhaṃ, yaṃ maṃ tudati vāyasoti yañca idaṃ sūle lagganapaccayaṃ	3059	
PA_atk-s05_13a1:3059_1	kāyikacetasikadukkhaṃ, yañca lohamayehi viya tuṇḍehi vāyaso tudati, idaṃ sabbampi	3059	
PA_atk-s05_13a1:3059_2	mayhaṃ na dukkhaṃ, aduṃ dukkhaṃ etaṃyeva pana me dukkhanti attho. Kataraṃ? Yaṃ sāmā	3059	
PA_atk-s05_13a1:3059_3	puppharattena, kattikaṃ nānubhossatīti, yaṃ sā piyaṅgusāmā mama bhariyā ekaṃ kusumbharattaṃ	3059	
PA_atk-s05_13a1:3059_4	nivāsetvā ekaṃ pārupitvā evaṃ ghanapuppharattena vatthayugena acchannā mama kaṇṭhe	3059	
PA_atk-s05_13a1:3059_5	gahetvā kattikarattivāraṃ nānubhavissati, idaṃ mayhaṃ dukkhaṃ, etadeva hi maṃ bādhatīti?	3059	
PA_atk-s05_13a1:3059_6	So evaṃ mātugāmaṃ ārabbha vippalapantoyeva kālaṃ katvā niraye nibbatti.	3059	
PA_atk-s05_13a1:3060	Satthā imaṃ dhammadesanaṃ āharitvā jātakaṃ samodhānesi – “tadā jayampatikāva idāni jayampatikā, taṃ kāraṇaṃ paccakkhaṃ katvā ṭhitā ākāsaṭṭhadevatā pana ahameva ahosi”nti.	306	
PA_atk-s05_13a1:3061	Puppharattajātakavaṇṇanā sattamā.	306	
PA_atk-s05_13a1:3063	[148] 8. Siṅgālajātakavaṇṇanā	306	
PA_atk-s05_13a1:3064_0	Nāhaṃ punaṃ na ca punanti idaṃ satthā jetavane viharanto kilesaniggahaṃ ārabbha kathesi.	3064	
PA_atk-s05_13a1:3064_1	Sāvatthiyaṃ kira pañcasatamattā sahāyakā mahāvibhavā seṭṭhiputtā satthu dhammadesanaṃ	3064	
PA_atk-s05_13a1:3064_2	sutvā sāsane uraṃ datvā pabbajitvā jetavane antokoṭisanthāre vihariṃsu. Athekadivasaṃ	3064	
PA_atk-s05_13a1:3064_3	tesaṃ aḍḍharattasamaye kilesanissito saṅkappo uppajji. Te ukkaṇṭhitvā attanā jahitakilese	3064	
PA_atk-s05_13a1:3064_4	puna gaṇhituṃ cittaṃ uppādayiṃsu. Atha satthā aḍḍharattasamanantare sabbaññutaññāṇadaṇḍadīpakaṃ	3064	
PA_atk-s05_13a1:3064_5	ukkhipitvā “katarāya nu kho ratiyā jetavane bhikkhū viharantī”ti bhikkhūnaṃ ajjhāsayaṃ	3064	
PA_atk-s05_13a1:3064_6	olokento tesaṃ bhikkhūnaṃ abbhantare kāmarāgasaṅkappassa uppannabhāvaṃ aññāsi. Satthā	3064	
PA_atk-s05_13a1:3064_7	ca nāma ekaputtikā itthī attano puttaṃ viya, ekacakkhuko puriso cakkhuṃ viya attano	3064	
PA_atk-s05_13a1:3064_8	sāvake rakkhati. Pubbaṇhādīsu yasmiṃ yasmiṃ samaye tesaṃ kilesā uppajjanti, te tesaṃ	3064	
PA_atk-s05_13a1:3064_9	kilese tato paraṃ vaḍḍhituṃ adatvā tasmiṃ tasmiṃyeva samaye niggaṇhāti. Tenassa etadahosi	3064	
PA_atk-s05_13a1:3064_10	“ayaṃ cakkavattirañño antonagareyeva corānaṃ uppannakālo viya vattati, idāneva tesaṃ	30641	
PA_atk-s05_13a1:3064_11	dhammadesanaṃ katvā te kilese niggaṇhitvā arahattaṃ dassāmī”ti. So surabhigandhakuṭito	30641	
PA_atk-s05_13a1:3064_12	nikkhamitvā madhurassarena “ānandā”ti āyasmantaṃ dhammabhaṇḍāgārikaṃ ānandattheraṃ	30641	
PA_atk-s05_13a1:3064_13	āmantesi. Thero “kiṃ, bhante”ti āgantvā vanditvā aṭṭhāsi. “Ānanda, yattakā bhikkhū	30641	
PA_atk-s05_13a1:3064_14	antokoṭisanthāre viharanti, sabbeva gandhakuṭipariveṇe sannipātehī”ti. Evaṃ kirassa	30641	
PA_atk-s05_13a1:3064_15	ahosi “sacāhaṃ teyeva pañcasate bhikkhū pakkosāpessāmi. ‘Satthārā no abbhantare kilesānaṃ	30641	
PA_atk-s05_13a1:3064_16	uppannabhāvo ñāto’ti saṃviggamānasā dhammadesanaṃ sampaṭicchituṃ na sakkhissantī”ti.	30641	
PA_atk-s05_13a1:3064_17	Tasmā “sabbe sannipātehī”ti āha. Thero “sādhu, bhante”ti avāpuraṇaṃ ādāya pariveṇena	30641	
PA_atk-s05_13a1:3064_18	pariveṇaṃ āhiṇḍitvā sabbe bhikkhū gandhakuṭipariveṇe sannipātetvā buddhāsanaṃ paññapesi.	30641	
PA_atk-s05_13a1:3065_0	Satthā pallaṅkaṃ ābhujitvā ujuṃ kāyaṃ paṇidhāya silāpathaviyaṃ patiṭṭhahamāno sineru	3065	
PA_atk-s05_13a1:3065_1	viya paññatte buddhāsane nisīdi āveḷāveḷā yamakayamakā chabbaṇṇaghanabuddharasmiyo	3065	
PA_atk-s05_13a1:3065_2	vissajjento. Tāpi rasmiyo pātimattā chattamattā kūṭāgārakucchimattā chijjitvā chijjitvā	3065	
PA_atk-s05_13a1:3065_3	gaganatale vijjulatā viya sañcariṃsu, aṇṇavakucchiṃ khobhetvā bālasūriyuggamanakālo	3065	
PA_atk-s05_13a1:3065_4	viya ahosi. Bhikkhusaṅghopi satthāraṃ vanditvā garucittaṃ paccupaṭṭhapetvā rattakambalasāṇiyā	3065	
PA_atk-s05_13a1:3065_5	parikkhipanto viya parivāretvā nisīdi. Satthā brahmassaraṃ nicchārento bhikkhū āmantetvā	3065	
PA_atk-s05_13a1:3065_6	“na, bhikkhave, bhikkhunā nāma kāmavitakkaṃ byāpādavitakkaṃ vihiṃsāvitakkanti ime	3065	
PA_atk-s05_13a1:3065_7	tayo akusalavitakke vitakketuṃ vaṭṭati. Anto uppannakileso hi ‘parittako’ti avamaññituṃ	3065	
PA_atk-s05_13a1:3065_8	na vaṭṭati, kileso nāma paccāmittasadiso. Paccāmitto ca khuddako nāma natthi, okāsaṃ	3065	
PA_atk-s05_13a1:3065_9	labhitvā vināsameva pāpeti, evameva appamattakopi kileso uppajjitvā vaḍḍhituṃ labhanto	3065	
PA_atk-s05_13a1:3065_10	mahāvināsaṃ pāpeti. Kileso nāmesa halāhalavisūpamo uppāṭitacchavigaṇḍasadiso āsīvisapaṭibhāgo	30651	
PA_atk-s05_13a1:3065_11	asaniaggisadiso allīyituṃ na yutto āsaṅkitabbo. Uppannuppannakkhaṇeyeva paṭisaṅkhānabalena	30651	
PA_atk-s05_13a1:3065_12	bhāvanābalena yathā muhuttampi hadaye aṭṭhatvā paduminipattā udakabindu viya vivaṭṭati,	30651	
PA_atk-s05_13a1:3065_13	evaṃ pajahitabbo. Porāṇakapaṇḍi tāpi appamattakampi kilesaṃ garahitvā yathā puna	30651	
PA_atk-s05_13a1:3065_14	abbhantare nuppajjati, evaṃ niggaṇhiṃsū”ti vatvā atītaṃ āhari.	30651	
PA_atk-s05_13a1:3066_0	Atīte bārāṇasiyaṃ brahmadatte rajjaṃ kārente bodhisatto siṅgālayoniyaṃ paṭisandhiṃ	3066	
PA_atk-s05_13a1:3066_1	gahetvā araññe nadītīre nivāsaṃ kappesi. Atheko jarahatthī gaṅgātīre kālamakāsi.	3066	
PA_atk-s05_13a1:3066_2	Siṅgālo gocarappasuto taṃ matahatthisarīraṃ disvā “mahā me gocaro uppanno”ti gantvā	3066	
PA_atk-s05_13a1:3066_3	taṃ soṇḍe ḍaṃsi, naṅgalīsāya daṭṭhakālo viya ahosi. So “natthettha khāditabbayuttaka”nti	3066	
PA_atk-s05_13a1:3066_4	dantesu ḍaṃsi, thambhe daṭṭhakālo viya ahosi. Kaṇṇe ḍaṃsi, suppakoṭiyaṃ daṭṭhakālo	3066	
PA_atk-s05_13a1:3066_5	viya ahosi. Udare ḍaṃsi, kusūle daṭṭhakālo viya ahosi. Pāde ḍaṃsi, udukkhale daṭṭhakālo	3066	
PA_atk-s05_13a1:3066_6	viya ahosi. Naṅguṭṭhe ḍaṃsi, musale daṭṭhakālo viya ahosi. So “etthāpi natthi khāditabbayuttaka”nti	3066	
PA_atk-s05_13a1:3066_7	sabbattha assādaṃ alabhanto vaccamagge ḍaṃsi, mudupūve daṭṭhakālo viya ahosi. So	3066	
PA_atk-s05_13a1:3066_8	“laddhaṃ dāni me imasmiṃ sarīre mudu khāditabbayuttakaṭṭhāna”nti tato paṭṭhāya khādanto	3066	
PA_atk-s05_13a1:3066_9	antokucchiṃ pavisitvā vakkahadayādīni khāditvā pipāsitakāle lohitaṃ pivitvā nipajjitukāmakāle	3066	
PA_atk-s05_13a1:3066_10	udaraṃ pattharitvā nipajjati.	30661	
PA_atk-s05_13a1:3067_0	Athassa etadahosi – “idaṃ hatthisarīraṃ mayhaṃ nivāsasukhatāya gehasadisaṃ, khāditukāmatāya	3067	
PA_atk-s05_13a1:3067_1	sati pahūtamaṃsaṃ, kiṃ dāni me aññattha kamma”nti so aññattha agantvā hatthikucchiyaṃyeva	3067	
PA_atk-s05_13a1:3067_2	maṃsaṃ khāditvā vasati. Gacchante gacchante kāle nidāghe vātasamphassena ceva sūriyarasmisantāpena	3067	
PA_atk-s05_13a1:3067_3	ca taṃ kuṇapaṃ sussitvā valiyo gaṇhi, siṅgālassa paviṭṭhadvāraṃ pihitaṃ, antokucchiyaṃ	3067	
PA_atk-s05_13a1:3067_4	andhakāro ahosi. Siṅgālassa lokantarikanivāso viya jāto. Kuṇape sussante maṃsampi	3067	
PA_atk-s05_13a1:3067_5	sussi, lohitampi pacchijji. So nikkhamanadvāraṃ alabhanto bhayappatto hutvā sandhāvanto	3067	
PA_atk-s05_13a1:3067_6	ito cito ca paharitvā nikkhamanadvāraṃ pariyesamāno vicarati. Evaṃ tasmiṃ ukkhaliyaṃ	3067	
PA_atk-s05_13a1:3067_7	piṭṭhapiṇḍi viya antokucchiyaṃ paccamāne katipāhaccayena mahāmegho pāvassi. Atha	3067	
PA_atk-s05_13a1:3067_8	naṃ kuṇapaṃ temetvā uṭṭhāya pakatisaṇṭhānena aṭṭhāsi. Vaccamaggo vivaṭo hutvā tārakā	3067	
PA_atk-s05_13a1:3067_9	viya paññāyi. Siṅgālo taṃ chiddaṃ disvā “idāni me jīvitaṃ laddha”nti yāva hatthisīsā	3067	
PA_atk-s05_13a1:3067_10	paṭikkamitvā vegena pakkhanditvā vaccamaggaṃ sīsena paharitvā nikkhami. Tassa sañchannasarīrattā	30671	
PA_atk-s05_13a1:3067_11	sabbalomāni vaccamagge allīyiṃsu. So tālakkhandhasadisena nillomena sarīrena ubbiggacitto	30671	
PA_atk-s05_13a1:3067_12	muhuttaṃ dhāvitvā nivattitvā nisinno sarīraṃ oloketvā “idaṃ dukkhaṃ mayhaṃ na aññena	30671	
PA_atk-s05_13a1:3067_13	kataṃ, lobhahetu pana lobhakāraṇā lobhaṃ nissāya mayā etaṃ kataṃ, ito dāni paṭṭhāya	30671	
PA_atk-s05_13a1:3067_14	na lobhavasiko bhavissāmi, puna hatthisarīraṃ nāma na pavisissāmī”ti saṃviggahadayo	30671	
PA_atk-s05_13a1:3067_15	hutvā imaṃ gāthamāha –	30671	
PA_atk-s05_13a1:3069	“Nāhaṃ punaṃ na ca punaṃ, na cāpi apunappunaṃ;	306	
PA_atk-s05_13a1:3070	Hatthibondiṃ pavekkhāmi, tathā hi bhayatajjito”ti.	307	
PA_atk-s05_13a1:3071_0	Tattha na cāpi apunappunanti a-kāro nipātamatto. Ayaṃ panetissā sakalāyapi gāthāya	3071	
PA_atk-s05_13a1:3071_1	attho – ahañhi ito puna, tato ca punāti vuttavārato puna tatopi ca punappunaṃ vāraṇasarīrasaṅkhātaṃ	3071	
PA_atk-s05_13a1:3071_2	hatthibondiṃ na pavekkhāmi. Kiṃkāraṇā? Tathā hi bhayatajjito, tathā hi ahaṃ imasmiññeva	3071	
PA_atk-s05_13a1:3071_3	pavesane bhayatajjito maraṇabhayena santāsaṃ saṃvegaṃ āpāditoti.	3071	
PA_atk-s05_13a1:3072	Evañca pana vatvā tatova palāyitvā puna taṃ vā aññaṃ vā hatthisarīraṃ nivattitvāpi na olokesi. Tato paṭṭhāya na lobhavasiko ahosi.	307	
PA_atk-s05_13a1:3073_0	Satthā imaṃ dhammadesanaṃ āharitvā “bhikkhave, anto uppannakilesassa nāma vaḍḍhituṃ	3073	
PA_atk-s05_13a1:3073_1	adatvā tattha tattheva naṃ niggaṇhituṃ vaṭṭatī”ti vatvā saccāni pakāsetvā jātakaṃ	3073	
PA_atk-s05_13a1:3073_2	samodhānesi. Saccapariyosāne pañcasatāpi te bhikkhū arahatte patiṭṭhahiṃsu, avasesesu	3073	
PA_atk-s05_13a1:3073_3	keci sotāpannā, keci sakadāgāmino, keci anāgāmino ahesuṃ. Tadā siṅgālo ahameva ahosinti.	3073	
PA_atk-s05_13a1:3074	Siṅgālajātakavaṇṇanā aṭṭhamā.	307	
PA_atk-s05_13a1:3076	[149] 9. Ekapaṇṇajātakavaṇṇanā	307	
PA_atk-s05_13a1:3077_0	Ekapaṇṇo ayaṃ rukkhoti idaṃ satthā vesāliṃ upanissāya mahāvane kūṭāgārasālāyaṃ viharanto	3077	
PA_atk-s05_13a1:3077_1	vesālikaṃ duṭṭhalicchavikumāraṃ ārabbha kathesi. Tasmiñhi kāle vesālinagaraṃ gāvutagāvutantare	3077	
PA_atk-s05_13a1:3077_2	tīhi pākārehi parikkhittaṃ tīsu ṭhānesu gopuraṭṭālakayuttaṃ paramasobhaggappattaṃ.	3077	
PA_atk-s05_13a1:3077_3	Tattha niccakālaṃ rajjaṃ kāretvā vasantānaññeva rājūnaṃ satta sahassāni satta satāni	3077	
PA_atk-s05_13a1:3077_4	satta ca rājāno honti, tattakāyeva uparājāno, tattakā senāpatino, tattakā bhaṇḍāgārikā.	3077	
PA_atk-s05_13a1:3077_5	Tesaṃ rājakumārānaṃ antare eko duṭṭhalicchavikumāro nāma ahosi kodhano caṇḍo pharuso	3077	
PA_atk-s05_13a1:3077_6	sāhasiko, daṇḍena ghaṭṭitaāsīviso viya niccaṃ pajjalito kodhena. Tassa purato dve	3077	
PA_atk-s05_13a1:3077_7	tīṇi vacanāni kathetuṃ samattho nāma natthi. Taṃ neva mātāpitaro, na ñātayo, na mittasuhajjā	3077	
PA_atk-s05_13a1:3077_8	sikkhāpetuṃ sakkhiṃsu. Athassa mātāpitūnaṃ etadahosi “ayaṃ kumāro atipharuso sāhasiko,	3077	
PA_atk-s05_13a1:3077_9	ṭhapetvā sammāsambuddhaṃ añño imaṃ vinetuṃ samattho nāma natthi, buddhaveneyyena	3077	
PA_atk-s05_13a1:3077_10	bhavitabba”nti. Te taṃ ādāya satthu santikaṃ gantvā vanditvā āhaṃsu “bhante, ayaṃ	30771	
PA_atk-s05_13a1:3077_11	kumāro caṇḍo pharuso kodhena pajjalati, imassa ovādaṃ dethā”ti.	30771	
PA_atk-s05_13a1:3078_0	Satthā taṃ kumāraṃ ovadi – “kumāra, imesu nāma sattesu caṇḍena pharusena sāhasikena	3078	
PA_atk-s05_13a1:3078_1	viheṭhakajātikena na bhavitabbaṃ, pharusavāco ca nāma vijātamātuyāpi pitunopi puttadārassapi	3078	
PA_atk-s05_13a1:3078_2	bhātibhaginīnampi pajāpatiyāpi mittabandhavānampi appiyo hoti amanāpo, ḍaṃsituṃ āgacchanto	3078	
PA_atk-s05_13a1:3078_3	sappo viya, aṭaviyaṃ uṭṭhitacoro viya, khādituṃ āgacchanto yakkho viya ca ubbejanīyo	3078	
PA_atk-s05_13a1:3078_4	hutvā dutiyacittavāre nirayādīsu nibbattati. Diṭṭheyeva ca dhamme kodhano puggalo	3078	
PA_atk-s05_13a1:3078_5	maṇḍitapasādhitopi dubbaṇṇova hoti, puṇṇacandasassirikampissa mukhaṃ jālābhihatapadumaṃ	3078	
PA_atk-s05_13a1:3078_6	viya malaggahitakañcanādāsamaṇḍalaṃ viya ca virūpaṃ hoti duddasikaṃ. Kodhaṃ nissāya	3078	
PA_atk-s05_13a1:3078_7	hi sattā satthaṃ ādāya attanāva attānaṃ paharanti, visaṃ khādanti, rajjuyā ubbandhanti,	3078	
PA_atk-s05_13a1:3078_8	papātā papatanti. Evaṃ kodhavasena kālaṃ katvā nirayādīsu uppajjanti, viheṭhakajātikāpi	3078	
PA_atk-s05_13a1:3078_9	diṭṭheva dhamme garahaṃ patvā kāyassa bhedā nirayādīsu uppajjanti, puna manussattaṃ	3078	
PA_atk-s05_13a1:3078_10	labhitvā vijātakālato paṭṭhāya rogabahulāva honti. Cakkhurogo sotarogotiādīsu ca	30781	
PA_atk-s05_13a1:3078_11	rogesu ekato uṭṭhāya ekasmiṃ patanti, rogena aparimuttāva hutvā niccaṃ dukkhitāva	30781	
PA_atk-s05_13a1:3078_12	honti, tasmā sabbesu sattesu mettacittena hitacittena muducittena bhavitabbaṃ. Evarūpo	30781	
PA_atk-s05_13a1:3078_13	hi puggalo nirayādibhayehi na parimuccatī”ti. So kumāro satthu ovādaṃ sutvā ekovādeneva	30781	
PA_atk-s05_13a1:3078_14	nihatamāno danto nibbisevano mettacitto muducitto ahosi. Aññaṃ akkosantampi paharantampi	30781	
PA_atk-s05_13a1:3078_15	nivattitvā na olokesi, uddhaṭadāṭho viya sappo, aḷacchinno viya kakkaṭako, chinnavisāṇo	30781	
PA_atk-s05_13a1:3078_16	viya ca usabho ahosi.	30781	
PA_atk-s05_13a1:3079_0	Tassa taṃ pavattiṃ ñatvā bhikkhū dhammasabhāyaṃ kathaṃ samuṭṭhāpesuṃ “āvuso, duṭṭhalicchavikumāraṃ	3079	
PA_atk-s05_13a1:3079_1	sucirampi ovaditvā neva mātāpitaro, na ñātimittādayo dametuṃ sakkhiṃsu, sammāsambuddho	3079	
PA_atk-s05_13a1:3079_2	pana taṃ ekovādeneva dametvā nibbisevanaṃ katvā mattavaravāraṇaṃ viya samuggahitāneñjakāraṇaṃ	3079	
PA_atk-s05_13a1:3079_3	akāsi. Yāva subhāsitaṃ cidaṃ – ‘hatthidamakena, bhikkhave, hatthidammo sārito ekaṃyeva	3079	
PA_atk-s05_13a1:3079_4	disaṃ dhāvati puratthimaṃ vā pacchimaṃ vā uttaraṃ vā dakkhiṇaṃ vā. Assadamakena…pe…	3079	
PA_atk-s05_13a1:3079_5	godamakena…pe… dakkhiṇaṃ vā. Tathāgatena hi, bhikkhave, arahatā sammāsambuddhena	3079	
PA_atk-s05_13a1:3079_6	purisadammo sārito aṭṭha disā vidhāvati, rūpī rūpāni passati. Ayamekā disā…pe… so	3079	
PA_atk-s05_13a1:3079_7	vuccati ‘yoggācariyānaṃ anuttaro purisadammasārathī’ti. Na hi, āvuso, sammāsambuddhena	3079	
PA_atk-s05_13a1:3079_8	sadiso purisadammasārathī nāma atthī”ti. Satthā āgantvā “kāya nuttha, bhikkhave,	3079	
PA_atk-s05_13a1:3079_9	etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa	3079	
PA_atk-s05_13a1:3079_10	mayā ekovādeneva damito, pubbepāhaṃ imaṃ ekovādeneva damesi”nti vatvā atītaṃ āhari.	30791	
PA_atk-s05_13a1:3080_0	Atīte bārāṇasiyaṃ brahmadatte rajjaṃ kārente bodhisatto udiccabrāhmaṇakule nibbattitvā	3080	
PA_atk-s05_13a1:3080_1	vayappatto takkasilāyaṃ tayo vede sabbasippāni ca uggahetvā kiñci kālaṃ gharāvāsaṃ	3080	
PA_atk-s05_13a1:3080_2	vasitvā mātāpitūnaṃ accayena isipabbajjaṃ pabbajitvā abhiññā ca samāpattiyo ca nibbattetvā	3080	
PA_atk-s05_13a1:3080_3	himavante vāsaṃ kappesi. Tattha ciraṃ vasitvā loṇambilasevanatthāya janapadaṃ gantvā	3080	
PA_atk-s05_13a1:3080_4	bārāṇasiṃ patvā rājuyyāne vasitvā punadivase sunivattho supāruto tāpasākappasampanno	3080	
PA_atk-s05_13a1:3080_5	bhikkhāya nagaraṃ pavisitvā rājaṅgaṇaṃ pāpuṇi. Rājā sīhapañjarena olokento taṃ disvā	3080	
PA_atk-s05_13a1:3080_6	iriyāpathe pasīditvā “ayaṃ tāpaso santindriyo santamānaso yugamattadaso, padavāre	3080	
PA_atk-s05_13a1:3080_7	padavāre sahassatthavikaṃ ṭhapento viya sīhavijambhitena āgacchati. Sace santadhammo	3080	
PA_atk-s05_13a1:3080_8	nāmeko atthi, imassa tenabbhantare bhavitabba”nti cintetvā ekaṃ amaccaṃ olokesi.	3080	
PA_atk-s05_13a1:3080_9	So “kiṃ karomi, devā”ti āha. Etaṃ “tāpasaṃ ānehī”ti. So “sādhu, devā”ti bodhisattaṃ	3080	
PA_atk-s05_13a1:3080_10	upasaṅkamitvā vanditvā hatthato bhikkhābhājanaṃ gahetvā “kiṃ, mahāpuññā”ti vutte	30801	
PA_atk-s05_13a1:3080_11	“bhante, rājā taṃ pakkosatī”ti āha. Bodhisatto “na mayaṃ rājakulūpakā, hemavantikā	30801	
PA_atk-s05_13a1:3080_12	nāmamhā”ti āha. Amacco gantvā tamatthaṃ rañño ārocesi. Rājā “añño amhākaṃ kulūpako	30801	
PA_atk-s05_13a1:3080_13	natthi, ānehi na”nti āha. Amacco gantvā bodhisattaṃ vanditvā yācitvā rājanivesanaṃ pavesesi.	30801	
PA_atk-s05_13a1:3081_0	Rājā bodhisattaṃ vanditvā samussitasetacchatte kañcanapallaṅke nisīdāpetvā attano	3081	
PA_atk-s05_13a1:3081_1	paṭiyattaṃ nānaggarasabhojanaṃ bhojetvā “kahaṃ, bhante, vasathā”ti pucchi. “Hemavantikā	3081	
PA_atk-s05_13a1:3081_2	mayaṃ, mahārājā”ti. “Idāni kahaṃ gacchathā”ti? “Vassārattānurūpaṃ senāsanaṃ upadhārema,	3081	
PA_atk-s05_13a1:3081_3	mahārājā”ti. “Tena hi, bhante, amhākaññeva uyyāne vasathā”ti paṭiññaṃ gahetvā sayampi	3081	
PA_atk-s05_13a1:3081_4	bhuñjitvā bodhisattaṃ ādāya uyyānaṃ gantvā paṇṇasālaṃ māpetvā rattiṭṭhānadivāṭṭhānāpi	3081	
PA_atk-s05_13a1:3081_5	kāretvā pabbajitaparikkhāre datvā uyyānapālaṃ paṭicchāpetvā nagaraṃ pāvisi. Tato	3081	
PA_atk-s05_13a1:3081_6	paṭṭhāya bodhisatto uyyāne vasati. Rājāpissa divase divase dvattikkhattuṃ upaṭṭhānaṃ gacchati.	3081	
PA_atk-s05_13a1:3082_0	Tassa pana rañño duṭṭhakumāro nāma putto ahosi caṇḍo pharuso, neva naṃ rājā dametuṃ	3082	
PA_atk-s05_13a1:3082_1	asakkhi, na sesañātakā. Amaccāpi brāhmaṇagahapatikāpi ekato hutvā “sāmi, mā evaṃ	3082	
PA_atk-s05_13a1:3082_2	kari, evaṃ kātuṃ na labbhā”ti kujjhitvā kathentāpi kathaṃ gāhāpetuṃ nāsakkhiṃsu.	3082	
PA_atk-s05_13a1:3082_3	Rājā cintesi “ṭhapetvā mama ayyaṃ himavantatāpasaṃ añño imaṃ kumāraṃ dametuṃ samattho	3082	
PA_atk-s05_13a1:3082_4	nāma natthi, soyeva naṃ damessatī”ti. So kumāraṃ ādāya bodhisattassa santikaṃ gantvā	3082	
PA_atk-s05_13a1:3082_5	“bhante, ayaṃ kumāro caṇḍo pharuso, mayaṃ imaṃ dametuṃ na sakkoma, tumhe naṃ ekena	3082	
PA_atk-s05_13a1:3082_6	upāyena sikkhāpethā”ti kumāraṃ bodhisattassa niyyādetvā pakkāmi. Bodhisatto kumāraṃ	3082	
PA_atk-s05_13a1:3082_7	gahetvā uyyāne vicaranto ekato ekena, ekato ekenāti dvīhiyeva pattehi ekaṃ nimbapotakaṃ	3082	
PA_atk-s05_13a1:3082_8	disvā kumāraṃ āha – “kumāra, etassa tāva rukkhapotakassa paṇṇaṃ khāditvā rasaṃ jānāhī”ti?	3082	
PA_atk-s05_13a1:3082_9	So tassa ekaṃ pattaṃ khāditvā rasaṃ ñatvā “dhī”ti saha kheḷena bhūmiyaṃ nuṭṭhābhi.	3082	
PA_atk-s05_13a1:3082_10	“Kiṃ etaṃ, kumārā”ti vutte “bhante, idānevesa rukkho halāhalavisūpamo, vaḍḍhanto	30821	
PA_atk-s05_13a1:3082_11	pana bahū manusse māressatī”ti taṃ nimbapotakaṃ uppāṭetvā hatthehi parimadditvā imaṃ gāthamāha –	30821	
PA_atk-s05_13a1:3084	“Ekapaṇṇo ayaṃ rukkho, na bhūmyā caturaṅgulo;	308	
PA_atk-s05_13a1:3085	Phalena visakappena, mahāyaṃ kiṃ bhavissatī”ti.	308	
PA_atk-s05_13a1:3086_0	Tattha ekapaṇṇoti ubhosu passesu ekekapaṇṇo. Na bhūmyā caturaṅguloti bhūmito caturaṅgulamattampi	3086	
PA_atk-s05_13a1:3086_1	na vaḍḍhito. Phalenāti phalarasena. Visakappenāti halāhalavisasadisena. Evaṃ khuddakopi	3086	
PA_atk-s05_13a1:3086_2	samāno evarūpena tittakena paṇṇena samannāgatoti attho. Mahāyaṃ kiṃ bhavissatīti	3086	
PA_atk-s05_13a1:3086_3	yadā panāyaṃ vuddhippatto mahā bhavissati, tadā kiṃ nāma bhavissati, addhā manussamārako	3086	
PA_atk-s05_13a1:3086_4	bhavissatīti etaṃ uppāṭetvā madditvā chaḍḍesinti āha.	3086	
PA_atk-s05_13a1:3087_0	Atha naṃ bodhisatto etadavoca “kumāra, tvaṃ imaṃ nimbapotakaṃ ‘idāneva evaṃtittako,	3087	
PA_atk-s05_13a1:3087_1	mahallakakāle kiṃ bhavissati, kuto imaṃ nissāya vuḍḍhī’ti uppāṭetvā madditvā chaḍḍesi?	3087	
PA_atk-s05_13a1:3087_2	Yathā tvaṃ etasmiṃ paṭipajji, evameva tava raṭṭhavāsinopi ‘ayaṃ kumāro daharakāleyeva	3087	
PA_atk-s05_13a1:3087_3	evaṃ caṇḍo pharuso, mahallakakāle rajjaṃ patvā kiṃ nāma karissati, kuto amhākaṃ etaṃ	3087	
PA_atk-s05_13a1:3087_4	nissāya vuḍḍhī’ti tava kulasantakaṃ rajjaṃ adatvā nimbapotakaṃ viya taṃ uppāṭetvā	3087	
PA_atk-s05_13a1:3087_5	raṭṭhā pabbājanīyakammaṃ karissanti, tasmā nimbarukkhapaṭibhāgataṃ hitvā ito paṭṭhāya	3087	
PA_atk-s05_13a1:3087_6	khantimettānuddayasampanno hohī”ti. So tato paṭṭhāya nihatamāno nibbisevano khantimettānuddayasampanno	3087	
PA_atk-s05_13a1:3087_7	hutvā bodhisattassa ovāde ṭhatvā pitu accayena rajjaṃ patvā dānādīni puññāni katvā	3087	
PA_atk-s05_13a1:3087_8	yathākammaṃ agamāsi.	3087	
PA_atk-s05_13a1:3088_0	Satthā imaṃ dhammadesanaṃ āharitvā “na, bhikkhave, idānevesa duṭṭhalicchavikumāro	3088	
PA_atk-s05_13a1:3088_1	mayā damito, pubbepāhaṃ etaṃ damesiṃyevā”ti vatvā jātakaṃ samodhānesi – “tadā duṭṭhakumāro	3088	
PA_atk-s05_13a1:3088_2	ayaṃ licchavikumāro ahosi, rājā ānando, ovādadāyakatāpaso pana ahameva ahosi”nti.	3088	
PA_atk-s05_13a1:3089	Ekapaṇṇajātakavaṇṇanā navamā.	308	
PA_atk-s05_13a1:3091	[150] 10. Sañjīvajātakavaṇṇanā	309	
PA_atk-s05_13a1:3092_0	Asantaṃ yo paggaṇhātīti idaṃ satthā veḷuvane viharanto ajātasattussa rañño asantapaggahaṃ	3092	
PA_atk-s05_13a1:3092_1	ārabbha kathesi. So hi buddhānaṃ paṭikaṇṭakabhūte dussīle pāpadhamme devadatte pasīditvā	3092	
PA_atk-s05_13a1:3092_2	taṃ asantaṃ asappurisaṃ paggayha “tassa sakkāraṃ karissāmī”ti bahuṃ dhanaṃ pariccajitvā	3092	
PA_atk-s05_13a1:3092_3	gayāsīse vihāraṃ kāretvā tasseva vacanaṃ gahetvā pitaraṃ dhammarājānaṃ sotāpannaṃ	3092	
PA_atk-s05_13a1:3092_4	ariyasāvakaṃ ghātetvā attano sotāpattimaggassa upanissayaṃ bhinditvā mahāvināsaṃ	3092	
PA_atk-s05_13a1:3092_5	patto. So hi “devadatto pathaviyaṃ paviṭṭho”ti sutvā “kacci nu kho mampi pathavī	3092	
PA_atk-s05_13a1:3092_6	gileyyā”ti bhītatasito rajjasukhaṃ na labhati, sayane assādasukhaṃ na vindati, tibbakāraṇābhitunno	3092	
PA_atk-s05_13a1:3092_7	hatthipoto viya kampamāno vicarati. So pathaviṃ phalamānaṃ viya, avīcijālaṃ nikkhamantiṃ	3092	
PA_atk-s05_13a1:3092_8	viya, pathaviyā attānaṃ giliyamānaṃ viya, ādittāya lohapathaviyā uttānakaṃ nipajjāpetvā	3092	
PA_atk-s05_13a1:3092_9	ayasūlehi koṭiyamānaṃ viya ca samanupassi. Tenassa pahaṭakukkuṭasseva muhuttampi	3092	
PA_atk-s05_13a1:3092_10	kampamānassa avatthānaṃ nāma nāhosi. So sammāsambuddhaṃ passitukāmo khamāpetukāmo	30921	
PA_atk-s05_13a1:3092_11	pañhaṃ pucchitukāmo ahosi, attano pana aparādhamahantatāya upasaṅkamituṃ na sakkoti.	30921	
PA_atk-s05_13a1:3093_0	Athassa rājagahanagare kattikarattivāre sampatte devanagaraṃ viya nagare alaṅkate	3093	
PA_atk-s05_13a1:3093_1	mahātale amaccagaṇaparivutassa kañcanāsane nisinnassa jīvakaṃ komārabhaccaṃ avidūre	3093	
PA_atk-s05_13a1:3093_2	nisinnaṃ disvā etadahosi “jīvakaṃ gahetvā sammāsambuddhassa santikaṃ gamissāmi, na	3093	
PA_atk-s05_13a1:3093_3	kho pana sakkā mayā ujukameva vattuṃ ‘ahaṃ, samma jīvaka, sayaṃ gantuṃ na sakkomi,	3093	
PA_atk-s05_13a1:3093_4	ehi maṃ satthu santikaṃ nehī’ti, pariyāyena pana rattisampadaṃ vaṇṇetvā ‘kaṃ nu khvajja	3093	
PA_atk-s05_13a1:3093_5	mayaṃ samaṇaṃ vā brāhmaṇaṃ vā payirupāseyyāma, yaṃ no payirupāsataṃ cittaṃ pasīdeyyā’ti	3093	
PA_atk-s05_13a1:3093_6	vakkhāmi, taṃ sutvā amaccā attano attano satthārānaṃ vaṇṇaṃ kathessanti, jīvakopi	3093	
PA_atk-s05_13a1:3093_7	sammāsambuddhassa vaṇṇaṃ kathessati. Atha naṃ gahetvā satthu santikaṃ gamissāmī”ti.	3093	
PA_atk-s05_13a1:3093_8	So pañcahi padehi rattiṃ vaṇṇesi “lakkhaññā vata bho dosinā ratti, abhirūpā vata	3093	
PA_atk-s05_13a1:3093_9	bho dosinā ratti, dassanīyā vata bho dosinā ratti, pāsādikā vata bho dosinā ratti,	3093	
PA_atk-s05_13a1:3093_10	ramaṇīyā vata bho dosinā ratti, kaṃ nu khvajja mayaṃ samaṇaṃ vā brāhmaṇaṃ vā payirupāseyyāma,	30931	
PA_atk-s05_13a1:3093_11	yaṃ no payirupāsataṃ cittaṃ pasīdeyyā”ti.	30931	
PA_atk-s05_13a1:3094_0	Atheko amacco pūraṇakassapassa vaṇṇaṃ kathesi, eko makkhaligosālassa, eko ajitakesakambalassa,	3094	
PA_atk-s05_13a1:3094_1	eko pakudhakaccāyanassa, eko sañcayassa belaṭṭhaputtassa, eko nāṭaputtanigaṇṭhassāti.	3094	
PA_atk-s05_13a1:3094_2	Rājā tesaṃ kathaṃ sutvā tuṇhī ahosi. So hi jīvakasseva mahāamaccassa kathaṃ paccāsīsati.	3094	
PA_atk-s05_13a1:3094_3	Jīvakopi “raññā maṃ ārabbha kathiteyeva jānissāmī”ti avidūre tuṇhī nisīdi. Atha naṃ	3094	
PA_atk-s05_13a1:3094_4	rājā āha “tvaṃ pana, samma jīvaka, kiṃ tuṇhī”ti? Tasmiṃ khaṇe jīvako uṭṭhāyāsanā	3094	
PA_atk-s05_13a1:3094_5	yena bhagavā tenañjaliṃ paṇāmetvā “eso, deva, bhagavā arahaṃ sammāsambuddho amhākaṃ	3094	
PA_atk-s05_13a1:3094_6	ambavane viharati saddhiṃ aḍḍhateḷasehi bhikkhusatehi. Taṃ kho pana bhagavantaṃ evaṃ	3094	
PA_atk-s05_13a1:3094_7	kalyāṇo kittisaddo abbhuggato”ti nava arahādiguṇe vatvā jātito paṭṭhāya pubbanimittādibhedaṃ	3094	
PA_atk-s05_13a1:3094_8	bhagavato ānubhāvaṃ pakāsetvā “taṃ bhagavantaṃ devo payirupāsatu, dhammaṃ suṇātu,	3094	
PA_atk-s05_13a1:3094_9	pañhaṃ pucchatū”ti āha.	3094	
PA_atk-s05_13a1:3095_0	Rājā sampuṇṇamanoratho hutvā “tena hi, samma jīvaka, hatthiyānāni kappāpehī”ti yānāni	3095	
PA_atk-s05_13a1:3095_1	kappāpetvā mahantena rājānubhāvena jīvakambavanaṃ gantvā tattha maṇḍalamāḷe bhikkhusaṅghaparivutaṃ	3095	
PA_atk-s05_13a1:3095_2	tathāgataṃ disvā santavīcimajjhe mahānāvaṃ viya niccalaṃ bhikkhusaṅghaṃ ito cito	3095	
PA_atk-s05_13a1:3095_3	ca anuviloketvā “evarūpā nāma me parisā na diṭṭhapubbā”ti iriyāpatheyeva pasīditvā	3095	
PA_atk-s05_13a1:3095_4	saṅghassa añjaliṃ paggaṇhitvā thutiṃ katvā bhagavantaṃ vanditvā ekamantaṃ nisinno	3095	
PA_atk-s05_13a1:3095_5	sāmaññaphalapañhaṃ pucchi. Athassa bhagavā dvīhi bhāṇavārehi paṭimaṇḍitaṃ sāmaññaphalasuttaṃ	3095	
PA_atk-s05_13a1:3095_6	kathesi. So suttapariyosāne attamano bhagavantaṃ khamāpetvā uṭṭhāyāsanā padakkhiṇaṃ	3095	
PA_atk-s05_13a1:3095_7	katvā pakkāmi. Satthā acirapakkantassa rañño bhikkhū āmantetvā “khatāyaṃ, bhikkhave,	3095	
PA_atk-s05_13a1:3095_8	rājā, upahatāyaṃ, bhikkhave, rājā. Sacāyaṃ, bhikkhave, rājā issariyassa kāraṇā pitaraṃ	3095	
PA_atk-s05_13a1:3095_9	dhammikaṃ dhammarājānaṃ jīvitā na voropessatha, imasmiṃyeva āsane virajaṃ vītamalaṃ	3095	
PA_atk-s05_13a1:3095_10	dhammacakkhuṃ uppajjissatha. Devadattaṃ nissāya asantapaggahaṃ katvā sotāpattiphalā parihīno”ti āha.	30951	
PA_atk-s05_13a1:3096_0	Punadivase bhikkhū dhammasabhāyaṃ kathaṃ samuṭṭhāpesuṃ “āvuso, ajātasattu kira asantapaggahaṃ	3096	
PA_atk-s05_13a1:3096_1	katvā dussīlaṃ pāpadhammaṃ devadattaṃ nissāya pitughātakakammassa katattā sotāpattiphalā	3096	
PA_atk-s05_13a1:3096_2	parihīno, devadattena nāsito rājā”ti. Satthā āgantvā “kāya nuttha, bhikkhave, etarahi	3096	
PA_atk-s05_13a1:3096_3	kathāya sannisinnā”ti pucchitvā “imāya nāmā”ti vutte “na, bhikkhave, ajātasattu idāneva	3096	
PA_atk-s05_13a1:3096_4	asantapaggahaṃ katvā mahāvināsaṃ patto, pubbepesa asantapaggaheneva attānaṃ nāsesī”ti vatvā atītaṃ āhari.	3096	
PA_atk-s05_13a1:3097_0	Atīte bārāṇasiyaṃ brahmadatte rajjaṃ kārente bodhisatto mahāvibhave brāhmaṇakule	3097	
PA_atk-s05_13a1:3097_1	nibbattitvā vayappatto takkasilaṃ gantvā sabbasippāni uggaṇhitvā bārāṇasiyaṃ disāpāmokkho	3097	
PA_atk-s05_13a1:3097_2	ācariyo hutvā pañca māṇavakasatāni sippaṃ vācesi. Tesu māṇavesu eko sañjīvo nāma	3097	
PA_atk-s05_13a1:3097_3	māṇavo atthi, bodhisatto tassa matakuṭṭhāpanakamantaṃ adāsi. So uṭṭhāpanakamantameva	3097	
PA_atk-s05_13a1:3097_4	gahetvā paṭibāhanamantaṃ pana aggahetvāva ekadivasaṃ māṇavehi saddhiṃ dāruatthāya	3097	
PA_atk-s05_13a1:3097_5	araññaṃ gantvā ekaṃ matabyagghaṃ disvā māṇave āha “bho, imaṃ matabyagghaṃ uṭṭhāpessāmī”ti.	3097	
PA_atk-s05_13a1:3097_6	Māṇavā “na sakkhissasī”ti āhaṃsu. “Passantānaññeva vo taṃ uṭṭhāpessāmī”ti. “Sace,	3097	
PA_atk-s05_13a1:3097_7	māṇava, sakkosi, uṭṭhāpehī”ti. Evañca pana vatvā te māṇavā rukkhaṃ abhiruhiṃsu. Sañjīvo	3097	
PA_atk-s05_13a1:3097_8	mantaṃ parivattetvā matabyagghaṃ sakkharāhi pahari, byaggho uṭṭhāya vegenāgantvā	3097	
PA_atk-s05_13a1:3097_9	sañjīvaṃ galanāḷiyaṃ ḍaṃsitvā jīvitakkhayaṃ pāpetvā tattheva pati, sañjīvopi tattheva	3097	
PA_atk-s05_13a1:3097_10	pati. Ubhopi ekaṭṭhāneyeva matā nipajjiṃsu.	30971	
PA_atk-s05_13a1:3098_0	Māṇavā dārūni ādāya āgantvā taṃ pavattiṃ ācariyassa ārocesuṃ. Ācariyo māṇave āmantetvā	3098	
PA_atk-s05_13a1:3098_1	“tātā, asantapaggahakārā nāma ayuttaṭṭhāne sakkārasammānaṃ karontā evarūpaṃ dukkhaṃ	3098	
PA_atk-s05_13a1:3098_2	paṭilabhantiyevā”ti vatvā imaṃ gāthamāha –	3098	
PA_atk-s05_13a1:3100	“Asantaṃ yo paggaṇhāti, asantaṃ cūpasevati;	310	
PA_atk-s05_13a1:3101	Tameva ghāsaṃ kurute, byaggho sañjīviko yathā”ti.	310	
PA_atk-s05_13a1:3102_0	Tattha asantanti tīhi duccaritehi samannāgataṃ dussīlaṃ pāpadhammaṃ. Yo paggaṇhātīti	3102	
PA_atk-s05_13a1:3102_1	khattiyādīsu yo koci evarūpaṃ dussīlaṃ pabbajitaṃ vā cīvarādisampadānena, gahaṭṭhaṃ	3102	
PA_atk-s05_13a1:3102_2	vā uparajjasenāpatiṭṭhānādisampadānena paggaṇhāti, sakkārasammānaṃ karotīti attho.	3102	
PA_atk-s05_13a1:3102_3	Asantaṃ cūpasevatīti yo ca evarūpaṃ asantaṃ dussīlaṃ upasevati bhajati payirupāsati.	3102	
PA_atk-s05_13a1:3102_4	Tameva ghāsaṃ kuruteti tameva asantapaggaṇhakaṃ so dussīlo pāpapuggalo ghasati saṃkhādati	3102	
PA_atk-s05_13a1:3102_5	vināsaṃ pāpeti. Kathaṃ? Byaggho sañjīviko yathāti, yathā sañjīvena māṇavena mantaṃ	3102	
PA_atk-s05_13a1:3102_6	parivattetvā matabyaggho sañjīviko jīvitasampadānena sampaggahito attano jīvitadāyakaṃ	3102	
PA_atk-s05_13a1:3102_7	sañjīvameva jīvitā voropetvā tattheva pātesi, evaṃ aññopi yo asantapaggahaṃ karoti,	3102	
PA_atk-s05_13a1:3102_8	so dussīlo taṃ attano sampaggāhakameva vināseti. Evaṃ asantasampaggāhakā vināsaṃ pāpuṇantīti.	3102	
PA_atk-s05_13a1:3103	Bodhisatto imāya gāthāya māṇavānaṃ dhammaṃ desetvā dānādīni puññāni katvā yathākammaṃ gato.	310	
PA_atk-s05_13a1:3104	Satthā imaṃ dhammadesanaṃ āharitvā jātakaṃ samodhānesi – “tadā matabyagghuṭṭhāpanako māṇavo ajātasattu ahosi, disāpāmokkho ācariyo pana ahameva ahosi”nti.	310	
PA_atk-s05_13a1:3105	Sañjīvajātakavaṇṇanā dasamā.	310	
PA_atk-s05_13a1:3106	Kakaṇṭakavaggo pannarasamo.	310	
PA_atk-s05_13a1:3107	Tassuddānaṃ –	310	
PA_atk-s05_13a1:3108	Godhasiṅgālavirocaṃ, naṅguṭṭharādhakākañca;	310	
PA_atk-s05_13a1:3109	Puppharattañca siṅgālaṃ, ekapaṇṇañca sañjīvaṃ.	310	
PA_atk-s05_13a1:3110	Atha vagguddānaṃ –	311	
PA_atk-s05_13a1:3111	Apaṇṇako sīlavaggo, kuruṅgo ca kulāvako;	311	
PA_atk-s05_13a1:3112	Atthakāmo ca āsīso, itthīvaruṇapāyimhā.	311	
PA_atk-s05_13a1:3113	Litto parosataṃ haṃci, kusanāḷā sampadāno;	311	
PA_atk-s05_13a1:3114	Kakaṇṭako pannarasa, satapaṇṇāsa jātakāti.	311	
PA_atk-s05_13a1:3115	Ekakanipātavaṇṇanā niṭṭhitā.	311	
PA_atk-s05_13a1:3116	(Paṭhamo bhāgo niṭṭhito).	311	
