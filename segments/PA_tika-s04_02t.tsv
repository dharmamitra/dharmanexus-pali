segmentnr	original	folio	analyzed
PA_tika-s04_02t:0	. Namo tassa bhagavato arahato sammāsambuddhassa.	0	
PA_tika-s04_02t:1	Aṅguttaranikāye	0	
PA_tika-s04_02t:2	Dukanipāta-ṭīkā	0	
PA_tika-s04_02t:3	1. Paṭhamapaṇṇāsakaṃ	0	
PA_tika-s04_02t:4	1. Kammakāraṇavaggo	0	
PA_tika-s04_02t:5	1. Vajjasuttavaṇṇanā	0	
PA_tika-s04_02t:6_0	1. Dukanipātassa paṭhame pahārasādhanatthanti daṇḍappahārassa sukhasiddhi-atthaṃ.	6	
PA_tika-s04_02t:6_1	Kañjito nibbattaṃ kañjiyaṃ, āranālaṃ, yaṃ bilaṅgantipi vuccati, taṃ yattha siñcati,	6	
PA_tika-s04_02t:6_2	sā kañjiyaukkhalikā bilaṅgathālikā, taṃsadisaṃ kāraṇaṃ bilaṅgathālikaṃ. Sīsakaṭāhaṃ	6	
PA_tika-s04_02t:6_3	uppāṭetvāti ayoguḷappavesappamāṇaṃ chiddaṃ katvā. Saṅkhamuṇḍakammakāraṇanti saṅkhaṃ	6	
PA_tika-s04_02t:6_4	viya muṇḍakaraṇaṃ kammakāraṇaṃ. Rāhumukhakammakāraṇanti rāhumukhagatasūriyasadisakammakāraṇaṃ.	6	
PA_tika-s04_02t:7_0	Jotimālikanti jotimālavantaṃ kammakāraṇaṃ. Hatthapajjotikanti hatthassa pajjotanakammakāraṇaṃ.	7	
PA_tika-s04_02t:7_1	Erakavattakammakāraṇanti erakavattasadise sarīrato cammavatte uppāṭanakammakāraṇaṃ.	7	
PA_tika-s04_02t:7_2	Cīrakavāsikakammakāraṇanti sarīrato uppāṭitavattacīrakehi nivāsāpanakammakāraṇaṃ.	7	
PA_tika-s04_02t:7_3	Taṃ karontā yathā gīvato paṭṭhāya vaddhe kantitvā kaṭiyaṃ ṭhapenti, evaṃ gopphakato	7	
PA_tika-s04_02t:7_4	paṭṭhāya kantitvāpi kaṭiyameva ṭhapenti. Aṭṭhakathāyaṃ pana “kaṭito paṭṭhāya kantitvā	7	
PA_tika-s04_02t:7_5	gopphakesu ṭhapentī”ti vuttaṃ. Eṇeyyakakammakāraṇanti eṇimigasadisakammakāraṇaṃ.	7	
PA_tika-s04_02t:7_6	Ayavalayāni datvāti ayavalayāni paṭimuñcitvā. Ayasūlāni koṭṭentīti kapparajaṇṇukakoṭīsu	7	
PA_tika-s04_02t:7_7	ayasūlāni pavesenti. Tanti taṃ tathākatakammakāraṇaṃ sattaṃ.	7	
PA_tika-s04_02t:8_0	Baḷisamaṃsikanti balisehi maṃsuppāṭanakammakāraṇaṃ. Kahāpaṇikanti kahāpaṇamattaso	8	
PA_tika-s04_02t:8_1	chindanakammakāraṇaṃ. Koṭṭentīti chindanti. Khārāpatacchikanti tacchetvā khārāpasiñcanakammakāraṇaṃ.	8	
PA_tika-s04_02t:8_2	Palighaparivattikanti palighassa viya parivattanakammakāraṇaṃ. Ekābaddhaṃ karonti	8	
PA_tika-s04_02t:8_3	ayasūlassa koṭṭanena. Palālapīṭhakanti palālapīṭhassa viya sarīrassa saṃvellanakammakāraṇaṃ.	8	
PA_tika-s04_02t:8_4	Kāraṇikāti ghātanakārakā. Palālavaṭṭiṃ viya katvāti yathā palālapīṭhaṃ karontā palālaṃ	8	
PA_tika-s04_02t:8_5	vaṭṭiṃ katvā saṃvellanavasena puna veṭhenti, evaṃ karontīti attho. Chātakasunakhehīti	8	
PA_tika-s04_02t:8_6	khuddakehi koleyyakasunakhehi. Te hi balavantā javayogā sūrā ca honti. Sahassabhaṇḍikanti sahassatthavikaṃ.	8	
PA_tika-s04_02t:9	Yāhanti yaṃ ahaṃ. Yanti ca kāraṇavacanaṃ. Tenāha “yena aha”nti. Chinnamūlaketi taṇhāmūlassa ucchinnattā sañchinnamūlake.	0	
PA_tika-s04_02t:10	Vajjasuttavaṇṇanā niṭṭhitā.	1	
PA_tika-s04_02t:11	2. Padhānasuttavaṇṇanā	1	
PA_tika-s04_02t:12_0	2. Dutiye ubhatobyūḷhasaṅgāmappavesanasadisanti yuddhatthāya ubhatorāsikatacaturaṅginisenāmajjhappavesanasadisaṃ.	12	
PA_tika-s04_02t:12_1	Dānañca yuddhañca samānamāhūti ettha kathaṃ panīdamubhayaṃ samānaṃ? Jīvitavināsabhīruko	12	
PA_tika-s04_02t:12_2	hi yujjhituṃ na sakkoti, bhogakkhayabhīruko dānaṃ dātuṃ na sakkoti. “Jīvitañca rakkhissāmi,	12	
PA_tika-s04_02t:12_3	yujjhissāmī”ti hi vadanto na yujjhati, jīvite pana ālayaṃ vissajjetvā “hatthapādādicchedo	12	
PA_tika-s04_02t:12_4	vā hotu maraṇaṃ vā, gaṇhissāmetaṃ issariya”nti ussahantova yujjhati. “Bhoge ca rakkhissāmi,	12	
PA_tika-s04_02t:12_5	dānañca dassāmī”ti vadantopi na dadāti, bhogesu pana ālayaṃ pissajjetvā “mahādānaṃ	12	
PA_tika-s04_02t:12_6	dassāmī”ti ussahantova deti. Evaṃ dānañca yuddhañca samaṃ hoti. Kiñca bhiyyo – appāpi	12	
PA_tika-s04_02t:12_7	santā bahuke jinanti, yathā ca yuddhe appakāpi vīrapurisā bahuke bhīrupurise jinanti,	12	
PA_tika-s04_02t:12_8	evaṃ saddhādisampanno appakampi dānaṃ dadanto bahuvidhaṃ lobhadosaissāmacchariyadiṭṭhivicikicchādibhedaṃ	12	
PA_tika-s04_02t:12_9	tappaṭipakkhaṃ abhibhavati, bahuñca dānavipākaṃ adhigacchati. Evampi dānañca yuddhañca	12	
PA_tika-s04_02t:12_10	samānaṃ. Tenāha “appampi ce saddahāno dadāti, teneva so hoti sukhī paratthā”ti.	121	
PA_tika-s04_02t:13_0	Agārassa hitaṃ kasigorakkhādi agāriyaṃ, taṃ natthi etthāti anagāriyaṃ, pabbajjāti	13	
PA_tika-s04_02t:13_1	āha “agārassa…pe… anagāriyaṃ pabbajja”nti. Sabbūpadhipaṭinissaggatthāyāti ettha cattāro	13	
PA_tika-s04_02t:13_2	upadhī – kāmupadhi, khandhupadhi, kilesupadhi, abhisaṅkhārupadhīti. Kāmāpi hi “yaṃ	13	
PA_tika-s04_02t:13_3	pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti evaṃ vuttassa	13	
PA_tika-s04_02t:13_4	sukhassa, tadassādanimittassa vā dukkhassa adhiṭṭhānabhāvato upadhīyati ettha sukhanti	13	
PA_tika-s04_02t:13_5	iminā vacanatthena “upadhī”ti vuccanti. Khandhāpi khandhamūlakassa dukkhassa adhiṭṭhānabhāvato,	13	
PA_tika-s04_02t:13_6	kilesāpi apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvato	13	
PA_tika-s04_02t:13_7	“upadhī”ti vuccanti. Sabbesaṃ upadhīnaṃ paṭinissaggo pahānaṃ etthāti sabbūpadhipaṭinissaggaṃ,	13	
PA_tika-s04_02t:13_8	nibbānaṃ. Tenāha “sabbesaṃ khandhūpadhi…pe… nibbānassa atthāyā”ti.	13	
PA_tika-s04_02t:14	Padhānasuttavaṇṇanā niṭṭhitā.	1	
PA_tika-s04_02t:15	3. Tapanīyasuttavaṇṇanā	1	
PA_tika-s04_02t:16_0	3. Tatiye tapanīyāti ettha kattuatthe anīya-saddoti āha “tapantīti tapanīyā”ti. Tapantīti	16	
PA_tika-s04_02t:16_1	vibādhenti, viheṭhentīti attho. Tapanaṃ vā dukkhaṃ, diṭṭhe ceva dhamme abhisamparāyañca	16	
PA_tika-s04_02t:16_2	tassa uppādanena ceva anubalappadānena ca hitāti tapanīyā. Atha vā tapanti tenāti	16	
PA_tika-s04_02t:16_3	tapanaṃ, anutāpo, vippaṭisāroti attho. Tassa hetubhāvato hitāti tapanīyā. Anusocatīti	16	
PA_tika-s04_02t:16_4	vippaṭisārī hutvā katākataṃ anugamma socati. Socanañhi katattā ca hoti akatattā ca.	16	
PA_tika-s04_02t:16_5	Tathā ceva pāḷiyaṃ vibhattaṃ. Nandayakkhādīnaṃ vatthūni pākaṭānīti tāni adassetvā	16	
PA_tika-s04_02t:16_6	dvebhātikavatthuṃ dassento “te kirā”ti ādimāha. Tattha teti dve bhātaro. Puna kiṃ	16	
PA_tika-s04_02t:16_7	maggasīti puna kiṃ icchasi.	16	
PA_tika-s04_02t:17	Tapanīyasuttavaṇṇanā niṭṭhitā.	1	
PA_tika-s04_02t:18	5. Upaññātasuttavaṇṇanā	1	
PA_tika-s04_02t:19_0	5. Pañcame imañhi dhammadvayanti kusalesu dhammesu asantuṭṭhitā, padhānasmiṃ anosakkanasaṅkhātaṃ	19	
PA_tika-s04_02t:19_1	dhammadvayaṃ. Imināti “asantuṭṭhitā kusalesu dhammesū”ti vacanena. Imaṃ dīpetīti	19	
PA_tika-s04_02t:19_2	“yāva so uppajjati, na tāvāhaṃ santuṭṭho ahosi”nti etaṃ pariyantaṃ katvā vakkhamānatthaṃ	19	
PA_tika-s04_02t:19_3	dīpeti. Padhānasminti vīriyārambhe. Imamatthanti “padhānasmiñcā”tiādinā vuttamatthaṃ.	19	
PA_tika-s04_02t:19_4	Vīriyappavāhe vattamāne antarā eva paṭigamanaṃ nivattanaṃ paṭivānaṃ, tadassa atthīti	19	
PA_tika-s04_02t:19_5	paṭivānī, na paṭivānī appaṭivānī, tassa bhāvo appaṭivānitā, anosakkanāti āha “appaṭivānitāti	19	
PA_tika-s04_02t:19_6	appaṭikkamanā anosakkanā”ti. Tattha anosakkanāti appaṭinivatti.	19	
PA_tika-s04_02t:20_0	Āgamanīyapaṭipadāti samathavipassanāsaṅkhātā pubbabhāgapaṭipatti. Sā hi āgacchanti	20	
PA_tika-s04_02t:20_1	visesamadhigacchanti etāya, āgacchati vā visesādhigamo etāyāti āgamanīyā, sā eva	20	
PA_tika-s04_02t:20_2	paṭipajjitabbato paṭipadāti āgamanīyapaṭipadā. Appaṭivānapadhānanti osakkanārahitappadhānaṃ,	20	
PA_tika-s04_02t:20_3	antarā anosakkitvā katavīriyanti attho.	20	
PA_tika-s04_02t:21	Upaññātasuttavaṇṇanā niṭṭhitā.	2	
PA_tika-s04_02t:22	6. Saṃyojanasuttavaṇṇanā	2	
PA_tika-s04_02t:23_0	6. Chaṭṭhe saṃyojanānaṃ hitā paccayabhāvenāti saṃyojaniyā, tebhūmakā dhammā. Tenāha	23	
PA_tika-s04_02t:23_1	“dasannaṃ saṃyojanāna”ntiādi. Saṃyojaniye dhamme assādato anupassati sīlenāti assādānupassī,	23	
PA_tika-s04_02t:23_2	tassa bhāvo assādānupassitā. Nibbidānupassitāti etthāpi eseva nayo. Ukkaṇṭhanavasenāti	23	
PA_tika-s04_02t:23_3	saṃyojaniyesu tebhūmakadhammesu nibbindanavasena. Jananaṃ jāti, khandhānaṃ pātubhāvoti	23	
PA_tika-s04_02t:23_4	āha “jātiyāti khandhanibbattito”ti, khandhānaṃ tattha tattha bhave aparāparaṃ nibbattitoti	23	
PA_tika-s04_02t:23_5	attho. Khandhaparipāko ekabhavapariyāpannānaṃ khandhānaṃ purāṇabhāvo. Ekabhavapariyāpannajīvitindriyappabandhavicchedavasena	23	
PA_tika-s04_02t:23_6	khandhānaṃ bhedo idha maraṇanti āha “maraṇenāti khandhabhedato”ti. Antonijjhānaṃ	23	
PA_tika-s04_02t:23_7	cittasantāpo. Paridevo nāma ñātibyasanādīhi phuṭṭhassa vācāvippalāpo. So ca sokasamuṭṭhānoti	23	
PA_tika-s04_02t:23_8	āha “tannissitalālappitalakkhaṇehi paridevehī”ti. Lālappitaṃ vācāvippalāpo, so ca atthato saddoyeva.	23	
PA_tika-s04_02t:24_0	Dukkhanti idha kāyikaṃ dukkhaṃ adhippetanti āha “kāyapaṭipīḷanadukkhehī”ti. Manovighātadomanassehīti	24	
PA_tika-s04_02t:24_1	manaso vighātakarehi domanassehi. Byāpādasampayogena manaso vihananarasañhi domanassaṃ.	24	
PA_tika-s04_02t:24_2	Bhuso āyāso upāyāso yathā “bhusamādānaṃ upādāna”nti, so ca atthato ñātibyasanādīhi	24	
PA_tika-s04_02t:24_3	phuṭṭhassa adhimattacetodukkhappabhāvito dosoyeva. Kāyacittānañhi āyāsanavasena dosasseva	24	
PA_tika-s04_02t:24_4	pavattiākāro upāyāsoti vuccati saṅkhārakkhandhapariyāpanno. Taṃ cuddasahi akusalacetasikehi	24	
PA_tika-s04_02t:24_5	añño eko cetasikadhammoti eke. Yaṃ visādoti ca vadanti.	24	
PA_tika-s04_02t:25	Saṃyojanasuttavaṇṇanā niṭṭhitā.	2	
PA_tika-s04_02t:26	7. Kaṇhasuttavaṇṇanā	2	
PA_tika-s04_02t:27_0	7. Sattame yathā “kaṇhā gāvī”tiādīsu kāḷavaṇṇena samannāgatā “kaṇhā”ti vuccati, na	27	
PA_tika-s04_02t:27_1	evaṃ kāḷavaṇṇatāya dhammā “kaṇhā”ti vuccanti, atha kho kaṇhābhijātinibbattihetuto	27	
PA_tika-s04_02t:27_2	appabhassarabhāvakaraṇato vā “kaṇhā”ti vuccantīti dassento “na kāḷavaṇṇatāyā”tiādimāha.	27	
PA_tika-s04_02t:27_3	Kaṇhatāyāti kaṇhābhijātitāya. Kaṇhābhijātīti ca apāyā vuccanti manussesu ca dobhaggiyaṃ.	27	
PA_tika-s04_02t:27_4	Sarasenāti sabhāvena. Na hirīyati na lajjatīti ahiriko, puggalo, cittaṃ, taṃ sampayuttadhammasamudāyo	27	
PA_tika-s04_02t:27_5	vā. Tassa bhāvo ahirikkanti vattabbe ekassa ka-kārassa lopaṃ katvā ahirikanti vuttanti	27	
PA_tika-s04_02t:27_6	āha “ahirikanti ahirikabhāvo”ti. Na ottappatīti anottāpī, puggalo, yathāvuttadhammasamudāyo	27	
PA_tika-s04_02t:27_7	vā, tassa bhāvo anottappanti āha “anottāpibhāvo”ti.	27	
PA_tika-s04_02t:28	Kaṇhasuttavaṇṇanā niṭṭhitā.	2	
PA_tika-s04_02t:29	8. Sukkasuttavaṇṇanā	2	
PA_tika-s04_02t:30_0	8. Aṭṭhame “sukkaṃ vattha”ntiādīsu viya na vaṇṇasukkatāya dhammānaṃ sukkatā, atha	30	
PA_tika-s04_02t:30_1	kho sukkābhijātihetuto pabhassarabhāvakaraṇato cāti dassento “na vaṇṇasukkatāyā”tiādimāha.	30	
PA_tika-s04_02t:30_2	Sukkatāyāti sukkābhijātitāya. Hirī pāpadhamme gūthaṃ viya passantī jigucchatīti āha	30	
PA_tika-s04_02t:30_3	“pāpato jigucchanalakkhaṇā hirī”ti. Ottappaṃ te uṇhaṃ viya passantaṃ tato bhāyatīti	30	
PA_tika-s04_02t:30_4	vuttaṃ “bhāyanalakkhaṇaṃ otappa”nti. Idañca hirottappaṃ aññamaññavippayogī pāpato	30	
PA_tika-s04_02t:30_5	vimukhabhūtañca, tasmā nesaṃ idaṃ nānākaraṇaṃ – ajjhattasamuṭṭhānā hirī, bahiddhāsamuṭṭhānaṃ	30	
PA_tika-s04_02t:30_6	ottappaṃ. Attādhipati hirī, lokādhipati otappaṃ. Lajjāsabhāvasaṇṭhitā hirī, bhayasabhāvasaṇṭhitaṃ	30	
PA_tika-s04_02t:30_7	ottappaṃ. Sappatissavalakkhaṇā hirī, vajjabhīrukabhayadassāvilakkhaṇaṃ ottappanti.	30	
PA_tika-s04_02t:31_0	Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti jātiṃ paccavekkhitvā,	31	
PA_tika-s04_02t:31_1	vayaṃ, sūrabhāvaṃ, bāhusaccaṃ paccavekkhitvā. Kathaṃ? “Pāpakaraṇaṃ nāmetaṃ na jātisampannānaṃ	31	
PA_tika-s04_02t:31_2	kammaṃ, hīnajaccānaṃ kevaṭṭādīnaṃ kammaṃ, mādisassa jātisampannassa idaṃ kātuṃ na	31	
PA_tika-s04_02t:31_3	yutta”nti evaṃ tāva jātiṃ paccavekkhitvā pāpaṃ akaronto hiriṃ samuṭṭhāpeti. Tathā	31	
PA_tika-s04_02t:31_4	“pāpakaraṇaṃ nāmetaṃ daharehi kattabbaṃ kammaṃ, mādisassa vaye ṭhitassa idaṃ kātuṃ	31	
PA_tika-s04_02t:31_5	na yutta”nti evaṃ vayaṃ paccavekkhitvā pāpaṃ akaronto hiriṃ samuṭṭhāpeti. Tathā “pāpakaraṇaṃ	31	
PA_tika-s04_02t:31_6	nāmetaṃ dubbalajātikānaṃ kammaṃ, mādisassa sūrabhāvasampannassa idaṃ kātuṃ na yutta”nti	31	
PA_tika-s04_02t:31_7	evaṃ sūrabhāvaṃ paccavekkhitvā pāpaṃ akaronto hiriṃ samuṭṭhāpeti. Tathā “pāpakammaṃ	31	
PA_tika-s04_02t:31_8	nāmetaṃ andhabālānaṃ kammaṃ, na paṇḍitānaṃ, mādisassa paṇḍitassa bahussutassa idaṃ	31	
PA_tika-s04_02t:31_9	kātuṃ na yutta”nti evaṃ bāhusaccaṃ paccavekkhitvā pāpaṃ akaronto hiriṃ samuṭṭhāpeti.	31	
PA_tika-s04_02t:31_10	Evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti, samuṭṭhāpento ca hiriṃ	311	
PA_tika-s04_02t:31_11	nissāya pāpakammaṃ na karoti.	311	
PA_tika-s04_02t:32_0	Kathaṃ bahiddhāsamuṭṭhānaṃ ottappaṃ? “Sace tvaṃ pāpakammaṃ karissasi, catūsu parisāsu	32	
PA_tika-s04_02t:32_1	garahappatto bhavissasi, tato taṃ sīlavanto sabrahmacārī vivajjissantī”ti paccavekkhitvā	32	
PA_tika-s04_02t:32_2	bahiddhāsamuṭṭhānaṃ ottappaṃ nissāya pāpakammaṃ na karoti. Evaṃ bahiddhāsamuṭṭhānaṃ ottappaṃ.	32	
PA_tika-s04_02t:33_0	Kathaṃ attādhipati hirī? Idhekacco kulaputto attānaṃ adhipatiṃ jeṭṭhakaṃ katvā “mādisassa	33	
PA_tika-s04_02t:33_1	saddhāpabbajitassa bahussutassa dhutadharassa na yuttaṃ pāpakammaṃ kātu”nti pāpaṃ	33	
PA_tika-s04_02t:33_2	na karoti. Evaṃ attādhipati hirī. Tenāha bhagavā “so attānaṃyeva adhipatiṃ karitvā	33	
PA_tika-s04_02t:33_3	akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ	33	
PA_tika-s04_02t:33_4	attānaṃ pariharatī”ti.	33	
PA_tika-s04_02t:34_0	Kathaṃ lokādhipati ottappaṃ? Idhekacco kulaputto lokaṃ adhipatiṃ jeṭṭhakaṃ katvā	34	
PA_tika-s04_02t:34_1	“sace kho tvaṃ pāpakammaṃ kareyyāsi, sabrahmacārino tāva taṃ jānissanti, mahiddhikā	34	
PA_tika-s04_02t:34_2	mahānubhāvā loke ca samaṇabrāhmaṇā devatā ca, tasmā te na yuttaṃ pāpaṃ kātu”nti pāpakammaṃ	34	
PA_tika-s04_02t:34_3	na karoti. Yathāha – “mahā kho panāyaṃ lokasannivāso, mahantasmiṃ kho pana lokasannivāse	34	
PA_tika-s04_02t:34_4	santi samaṇabrāhmaṇā iddhimanto dibbacakkhukā paracittaviduno. Te dūratopi passanti,	34	
PA_tika-s04_02t:34_5	āsannāpi na dissanti, cetasāpi cittaṃ jānanti, tepi maṃ evaṃ jānissanti ‘passatha,	34	
PA_tika-s04_02t:34_6	bho, imaṃ kulaputtaṃ, saddhā agārasmā anagāriyaṃ pabbajito samāno vokiṇṇo viharati	34	
PA_tika-s04_02t:34_7	pāpakehi akusalehi dhammehī’ti. Santi devatā iddhimantiniyo dibbacakkhukā paracittaviduniyo,	34	
PA_tika-s04_02t:34_8	tā dūratopi passanti, āsannāpi na dissanti, cetasāpi cittaṃ jānanti, tāpi maṃ jānissanti	34	
PA_tika-s04_02t:34_9	‘passatha, bho, imaṃ kulaputtaṃ, saddhā agārasmā anagāriyaṃ pabbajito samāno vokiṇṇo	34	
PA_tika-s04_02t:34_10	viharati pāpakehi akusalehi dhammehī’ti…pe… so lokaṃyeva adhipatiṃ karitvā akusalaṃ…pe…	341	
PA_tika-s04_02t:34_11	pariharatī”ti. Evaṃ lokādhipati ottappaṃ.	341	
PA_tika-s04_02t:35_0	Lajjāsabhāvasaṇṭhitāti ettha lajjāti lajjanākāro, tena sabhāvena saṇṭhitā hirī. Bhayanti	35	
PA_tika-s04_02t:35_1	apāyabhayaṃ, tena sabhāvena saṇṭhitaṃ ottappaṃ. Tadubhayaṃ pāpaparivajjane pākaṭaṃ	35	
PA_tika-s04_02t:35_2	hoti. Tattha yathā dvīsu ayoguḷesu eko sītalo bhaveyya gūthamakkhito, eko uṇho āditto.	35	
PA_tika-s04_02t:35_3	Tesu yathā sītalaṃ gūthamakkhitattā jigucchanto viññujātiko na gaṇhāti, itaraṃ ḍāhabhayena.	35	
PA_tika-s04_02t:35_4	Evaṃ paṇḍito lajjāya jigucchanto pāpaṃ na karoti, ottappena apāyabhayabhīto pāpaṃ	35	
PA_tika-s04_02t:35_5	na karoti, evaṃ lajjāsabhāvasaṇṭhitā hirī, bhayasabhāvasaṇṭhitaṃ ottappaṃ.	35	
PA_tika-s04_02t:36_0	Kathaṃ sappatissavalakkhaṇā hirī, vajjabhīrukabhayadassāvilakkhaṇaṃ ottappaṃ? Ekacco	36	
PA_tika-s04_02t:36_1	hi jātimahattapaccavekkhaṇā, satthumahattapaccavekkhaṇā, dāyajjamahattapaccavekkhaṇā,	36	
PA_tika-s04_02t:36_2	sabrahmacārimahattapaccavekkhaṇāti evaṃ catūhi kāraṇehi tattha gāravena sappatissavalakkhaṇaṃ	36	
PA_tika-s04_02t:36_3	hiriṃ samuṭṭhāpetvā pāpaṃ na karoti. Ekacco attānuvādabhayaṃ, parānuvādabhayaṃ, daṇḍabhayaṃ,	36	
PA_tika-s04_02t:36_4	duggatibhayanti evaṃ catūhi kāraṇehi vajjato bhāyanto vajjabhīrukabhayadassāvilakkhaṇaṃ	36	
PA_tika-s04_02t:36_5	ottappaṃ paccupaṭṭhāpetvā pāpakammaṃ na karoti. Ettha ca ajjhattasamuṭṭhānāditā hirottappānaṃ	36	
PA_tika-s04_02t:36_6	tattha tattha pākaṭabhāvena vuttā, na pana nesaṃ kadāci aññamaññavippayogo. Na hi	36	
PA_tika-s04_02t:36_7	lajjanaṃ nibbhayaṃ, pāpabhayaṃ vā alajjanaṃ atthīti. Evamettha vitthārato atthavaṇṇanā veditabbā.	36	
PA_tika-s04_02t:37	Sukkasuttavaṇṇanā niṭṭhitā.	3	
PA_tika-s04_02t:38	9. Cariyasuttavaṇṇanā	3	
PA_tika-s04_02t:39_0	9. Navame lokanti sattalokaṃ. Sandhārentīti ācārasandhāraṇavasena dhārenti. Ṭhapentīti	39	
PA_tika-s04_02t:39_1	mariyādāyaṃ ṭhapenti. Rakkhantīti ācārasandhāraṇena mariyādāyaṃ ṭhapetvā rakkhanti.	39	
PA_tika-s04_02t:39_2	Garucittīkāravasena na paññāyethāti garuṃ katvā citte karaṇavasena na paññāyetha,	39	
PA_tika-s04_02t:39_3	ayamācāro na labbheyya. Mātucchāti vāti ettha iti-saddo ādyattho. Tena mātulānīti	39	
PA_tika-s04_02t:39_4	vā ācariyabhariyāti vā garūnaṃ dārāti vāti ime saṅgaṇhāti. Tattha mātu bhaginī mātucchā.	39	
PA_tika-s04_02t:39_5	Mātulabhariyā mātulānī. Garūnaṃ dārā mahāpitucūḷapitujeṭṭhabhātuādīnaṃ garuṭṭhāniyānaṃ	39	
PA_tika-s04_02t:39_6	bhariyā. Yathā ajeḷakātiādīsu ayaṃ saṅkhepattho – yathā ajeḷakādayo tiracchānā hirottapparahitā	39	
PA_tika-s04_02t:39_7	mātāti saññaṃ akatvā bhinnamariyādā sabbattha sambhedena vattanti, evamayaṃ manussaloko	39	
PA_tika-s04_02t:39_8	yadi lokapāladhammā na bhaveyyuṃ, sabbattha sambhedena vatteyya. Yasmā panime lokapālakadhammā	39	
PA_tika-s04_02t:39_9	lokaṃ pālenti, tasmā natthi sambhedoti.	39	
PA_tika-s04_02t:40	Cariyasuttavaṇṇanā niṭṭhitā.	4	
PA_tika-s04_02t:41	10. Vassūpanāyikasuttavaṇṇanā	4	
PA_tika-s04_02t:42_0	10. Dasame apaññattāti ananuññātā, avihitā vā. Vasseti vassārattaṃ sandhāya vadati,	42	
PA_tika-s04_02t:42_1	utuvasseti hemantaṃ sandhāya. Ekindriyaṃ jīvaṃ viheṭhentāti rukkhalatādīsu jīvasaññitāya	42	
PA_tika-s04_02t:42_2	evamāhaṃsu. Ekindriyanti ca kāyindriyaṃ atthīti maññamānā vadanti. Saṅghātaṃ āpādentāti	42	
PA_tika-s04_02t:42_3	vināsaṃ āpādentā. Saṃkasāyissantīti appossukkā nibaddhavāsaṃ vasissanti. Aparajjugatāya	42	
PA_tika-s04_02t:42_4	āsāḷhiyā upagantabbāti ettha aparajju gatāya assāti aparajjugatā, tassā aparajjugatāya	42	
PA_tika-s04_02t:42_5	atikkantāya, aparasmiṃ divaseti attho, tasmā āsāḷhipuṇṇamāya anantare pāṭipadadivase	42	
PA_tika-s04_02t:42_6	upagantabbāti evamettha attho daṭṭhabbo. Māsagatāya āsāḷhiyā upagantabbāti māso gatāya	42	
PA_tika-s04_02t:42_7	assāti māsagatā, tassā māsagatāya atikkantāya, māse paripuṇṇeti attho. Tasmā āsāḷhipuṇṇamato	42	
PA_tika-s04_02t:42_8	parāya puṇṇamāya anantare pāṭipadadivase upagantabbāti attho daṭṭhabbo.	42	
PA_tika-s04_02t:43	Vassūpanāyikasuttavaṇṇanā niṭṭhitā.	4	
PA_tika-s04_02t:44	Kammakāraṇavaggavaṇṇanāya līnatthappakāsanā niṭṭhitā.	4	
PA_tika-s04_02t:45	2. Adhikaraṇavaggavaṇṇanā	4	
PA_tika-s04_02t:46_0	11. Dutiyavaggassa paṭhame appaṭisaṅkhāne na kampatīti paṭisaṅkhānabalaṃ, upaparikkhanapaññāyetaṃ	46	
PA_tika-s04_02t:46_1	nāmaṃ. Vīriyasīsena satta bojjhaṅge bhāventassa uppannaṃ balaṃ bhāvanābalaṃ. Vīriyupatthambhena	46	
PA_tika-s04_02t:46_2	hi kusalabhāvanā balavatī thirā uppajjati, tathā uppannā balavatī kusalabhāvanā balavanto	46	
PA_tika-s04_02t:46_3	satta bojjhaṅgātipi vuccanti. Atthato vīriyasambojjhaṅgasīsena satta bojjhaṅgā honti.	46	
PA_tika-s04_02t:46_4	Vuttampi cetaṃ – “tattha katamaṃ bhāvanābalaṃ? Yā kusalānaṃ dhammānaṃ āsevanā bhāvanā	46	
PA_tika-s04_02t:46_5	bahulīkammaṃ, idaṃ vuccati bhāvanābalaṃ. Sattapi bojjhaṅgā bhāvanābala”nti.	46	
PA_tika-s04_02t:47_0	Akampiyaṭṭhenāti paṭipakkhehi akampanīyaṭṭhena. Durabhibhavanaṭṭhenāti durabhibhavanīyaṭṭhena.	47	
PA_tika-s04_02t:47_1	Anajjhomaddanaṭṭhenāti adhibhavitvā anavamaddanaṭṭhena. Etānīti etāni yathāvuttāni	47	
PA_tika-s04_02t:47_2	dvepi balāni. Etadaggaṃ nāgatanti “etadaggaṃ, bhikkhave, dvinnaṃ balānaṃ yadidaṃ	47	
PA_tika-s04_02t:47_3	bhāvanābala”nti evamettha etadaggaṃ nāgatanti attho.	47	
PA_tika-s04_02t:48_0	12. Dutiye vivekaṃ nissitanti vivekanissitaṃ, yathā vā vivekavasena pavattaṃ jhānaṃ	48	
PA_tika-s04_02t:48_1	“vivekaja”nti vuttaṃ, evaṃ vivekavasena pavatto satisambojjhaṅgo “vivekanissito”ti	48	
PA_tika-s04_02t:48_2	daṭṭhabbo. Nissayaṭṭho ca vipassanāmaggānaṃ vasena maggaphalānaṃ veditabbo, asatipi	48	
PA_tika-s04_02t:48_3	vā pubbāparabhāve “paṭiccasamuppādo”ti ettha paccayena samuppādanaṃ viya avinābhāvidhammabyāpārā	48	
PA_tika-s04_02t:48_4	nissayanabhāvanā sambhavantīti. “Tadaṅgasamucchedanissaraṇavivekanissita”nti vatvā	48	
PA_tika-s04_02t:48_5	paṭippassaddhivivekanissitassa avacanaṃ “satisambojjhaṅgaṃ bhāvetī”tiādinā idha bhāvetabbānaṃ	48	
PA_tika-s04_02t:48_6	sambojjhaṅgānaṃ vuttattā. Bhāvitabojjhaṅgassa hi sacchikātabbā balabojjhaṅgā, tesaṃ	48	
PA_tika-s04_02t:48_7	kiccaṃ paṭippassaddhiviveko. Ajjhāsayatoti “nibbānaṃ sacchikarissāmī”ti pavattaajjhāsayato.	48	
PA_tika-s04_02t:48_8	Yadipi hi vipassanākkhaṇe saṅkhārārammaṇaṃ cittaṃ, saṅkhāresu pana ādīnavaṃ disvā	48	
PA_tika-s04_02t:48_9	tappaṭipakkhe nibbāne ninnatāya ajjhāsayato nissaraṇavivekanissito hoti uṇhābhibhūtassa	48	
PA_tika-s04_02t:48_10	puggalassa sītaninnacittatā viya.	481	
PA_tika-s04_02t:49_0	“Pañcavidhavivekanissitampīti eke”ti vatvā tattha yathāvuttavivekattayato aññaṃ vivekadvayaṃ	49	
PA_tika-s04_02t:49_1	uddharitvā dassetuṃ “te hī”tiādi vuttaṃ. Tattha jhānakkhaṇe tāva kiccato vikkhambhanavivekanissitaṃ,	49	
PA_tika-s04_02t:49_2	vipassanākkhaṇe ajjhāsayato paṭippassaddhivivekanissitaṃ bhāvetīti vattabbaṃ “evāhaṃ	49	
PA_tika-s04_02t:49_3	anuttaraṃ vimokkhaṃ upasampajja viharissāmī”ti tattha ninnajjhāsayatāya. Tenāha “tasmā	49	
PA_tika-s04_02t:49_4	tesaṃ matenā”tiādi. Heṭṭhā kasiṇajjhānaggahaṇena āruppānampi gahaṇaṃ daṭṭhabbaṃ,	49	
PA_tika-s04_02t:49_5	tasmā “etesaṃ jhānāna”nti imināpi tesaṃ saṅgaho veditabbo. Yasmā pahānavinayo viya	49	
PA_tika-s04_02t:49_6	virāganirodhāpi idhādhippetavivekena atthato nibbisiṭṭhā, tasmā vuttaṃ “esa nayo	49	
PA_tika-s04_02t:49_7	virāganissitantiādīsū”ti. Tenāha “vivekatthā eva hi virāgādayo”ti.	49	
PA_tika-s04_02t:50_0	Vossagga-saddo pariccāgattho pakkhandanattho cāti vossaggassa duvidhatā vuttā. Vossajjanañhi	50	
PA_tika-s04_02t:50_1	pahānaṃ vissaṭṭhabhāvena nirodhanapakkhandanampi ca. Tasmā vipassanākkhaṇe tadaṅgavasena	50	
PA_tika-s04_02t:50_2	maggakkhaṇe samucchedavasena paṭipakkhassa pahānaṃ vossaggo, tathā vipassanākkhaṇe	50	
PA_tika-s04_02t:50_3	tanninnabhāvena, maggakkhaṇe ārammaṇakaraṇena vissaṭṭhasabhāvatā vossaggoti veditabbaṃ.	50	
PA_tika-s04_02t:50_4	Tenevāha “tattha pariccāgavossaggo”tiādi. Ayaṃ satisambojjhaṅgoti ayaṃ missakavasena	50	
PA_tika-s04_02t:50_5	vutto satisambojjhaṅgo. Yathāvuttena pakārenāti tadaṅgappahānasamucchedappahānappakārena	50	
PA_tika-s04_02t:50_6	tanninnatadārammaṇappakārena ca. Pubbe vossaggavacanasseva atthassa vuttattā āha	50	
PA_tika-s04_02t:50_7	“sakalena vacanenā”ti. Pariṇamantanti vipassanākkhaṇe tadaṅgatanninnappakārena pariṇamantaṃ.	50	
PA_tika-s04_02t:50_8	Pariṇatanti maggakkhaṇe samucchedatadārammaṇappakārena pariṇataṃ. Pariṇāmo nāma idha	50	
PA_tika-s04_02t:50_9	paripākoti āha “paripaccantaṃ paripakkañcā”ti. Paripāko ca āsevanalābhena laddhasāmatthiyassa	50	
PA_tika-s04_02t:50_10	kilese pariccajituṃ nibbānaṃ pakkhandituṃ tikkhavisadabhāvo. Tenāha “ayañhī”tiādi.	501	
PA_tika-s04_02t:50_11	Esa nayoti yvāyaṃ nayo “vivekanissita”ntiādinā satisambojjhaṅge vutto, sesesu dhammavicayasambojjhaṅgādīsupi	501	
PA_tika-s04_02t:50_12	eseva nayo, evaṃ tattha netabbanti attho.	501	
PA_tika-s04_02t:51_0	“Vivekanissita”ntiādīsu labbhamānamatthaṃ sāmaññato dassetvā idāni idhādhippetamatthaṃ	51	
PA_tika-s04_02t:51_1	dassento “idha panā”tiādimāha. Tattha sabbasaṅkhatehīti sabbehi paccayasamuppannadhammehi.	51	
PA_tika-s04_02t:51_2	Sabbesanti saṅkhatadhammānaṃ. Vivekaṃ ārammaṇaṃ katvāti nibbānasaṅkhātaṃ vivekaṃ	51	
PA_tika-s04_02t:51_3	ārammaṇaṃ katvā. Tañca khoti tadeva satisambojjhaṅgaṃ.	51	
PA_tika-s04_02t:52_0	13. Tatiye cittekaggatthāyāti cittasamādhānatthāya, diṭṭhadhamme sukhavihārāyāti	52	
PA_tika-s04_02t:52_1	attho. Cittekaggatāsīsena hi diṭṭhadhammasukhavihāro vutto. Sukkhavipassakakhīṇāsavānaṃ	52	
PA_tika-s04_02t:52_2	vasena hetaṃ vuttaṃ. Te hi samāpajjitvā “ekaggacittā sukhaṃ divasaṃ viharissāmā”ti	52	
PA_tika-s04_02t:52_3	icceva kasiṇaparikammaṃ katvā aṭṭha samāpattiyo nibbattenti. Vipassanāpādakatthāyātiādīsu	52	
PA_tika-s04_02t:52_4	pana sekkhaputhujjanā “samāpattito vuṭṭhāya samāhitena cittena vipassāmā”ti nibbattentā	52	
PA_tika-s04_02t:52_5	vipassanāpādakatthāya bhāventi.	52	
PA_tika-s04_02t:53_0	Ye pana aṭṭha samāpattiyo nibbattetvā abhiññāpādakajjhānaṃ samāpajjitvā samāpattito	53	
PA_tika-s04_02t:53_1	vuṭṭhāya “ekopi hutvā bahudhā hotī”ti vuttanayā abhiññāyo patthentā nibbattenti,	53	
PA_tika-s04_02t:53_2	te abhiññāpādakatthāya bhāventi. Ye aṭṭha samāpattiyo nibbattetvā nirodhasamāpattiṃ	53	
PA_tika-s04_02t:53_3	samāpajjitvā “sattāhaṃ acittā hutvā diṭṭheva dhamme nirodhaṃ nibbānaṃ patvā sukhaṃ	53	
PA_tika-s04_02t:53_4	viharissāmā”ti nibbattenti, te nirodhapādakatthāya bhāventi. Ye pana aṭṭha samāpattiyo	53	
PA_tika-s04_02t:53_5	nibbattetvā “aparihīnajjhānā brahmaloke uppajjissāmā”ti nibbattenti, te bhavavisesatthāya bhāventi.	53	
PA_tika-s04_02t:54_0	Yuttaṃ tāva cittekaggatāya bhavavisesatthatā viya vipassanāpādakatthatāpi catukkajjhānasādhāraṇāti	54	
PA_tika-s04_02t:54_1	tesaṃ vasena “cattāri jhānānī”ti vacanaṃ, abhiññāpādakatthatā pana nirodhapādakatthatā	54	
PA_tika-s04_02t:54_2	ca catutthasseva jhānassa āveṇikā, sā kathaṃ catukkajjhānasādhāraṇā vuttāti? Paramparādhiṭṭhānabhāvato.	54	
PA_tika-s04_02t:54_3	Padaṭṭhānapadaṭṭhānampi hi padaṭṭhānanti vuccati kāraṇakāraṇanti yathā “tiṇehi bhattaṃ siddha”nti.	54	
PA_tika-s04_02t:55_0	14. Catutthe sasakassa uppatanaṃ viya hotīti pathavijigucchanasasakassa uppatanaṃ	55	
PA_tika-s04_02t:55_1	viya hoti. Tatthāyaṃ atthasallāpikā upamā – pathavī kira sasakaṃ āha – “he sasakā”ti.	55	
PA_tika-s04_02t:55_2	Sasako āha – “ko eso”ti. Kasmā mameva upari sabbairiyāpathe kappento uccārapassāvaṃ	55	
PA_tika-s04_02t:55_3	karonto maṃ na jānāsīti? Suṭṭhu tayā ahaṃ diṭṭho, mayā akkantaṭṭhānañhi aṅgulaggehi	55	
PA_tika-s04_02t:55_4	phuṭṭhaṭṭhānaṃ viya hoti, vissaṭṭhaudakaṃ appamattakaṃ, karīsaṃ kaṭakaphalamattaṃ,	55	
PA_tika-s04_02t:55_5	hatthiassādīhi pana akkantaṭṭhānampi mahantaṃ, passāvopi nesaṃ ghaṭamatto, uccāropi	55	
PA_tika-s04_02t:55_6	pacchimatto hoti, alaṃ mayhaṃ tayāti uppatitvā aññasmiṃ ṭhāne patito. Tato naṃ pathavī	55	
PA_tika-s04_02t:55_7	āha – “aho dūraṃ gatopi nanu mayhaṃyeva upari patitosī”ti? So puna taṃ jigucchanto	55	
PA_tika-s04_02t:55_8	uppatitvā aññattha patito. Evaṃ vassasahassampi uppatitvā uppatitvā patamāno sasako	55	
PA_tika-s04_02t:55_9	neva pathaviyā antaṃ pāpuṇituṃ sakkoti. Na koṭinti na pubbakoṭiṃ. Itaresanti vipañcitaññuneyyapadaparamānaṃ.	55	
PA_tika-s04_02t:56_0	15. Pañcame samathehi adhikarīyati vūpasammatīti adhikaraṇaṃ, aṭṭhārasa bhedakaravatthūni	56	
PA_tika-s04_02t:56_1	nissāya uppanno vivādoyeva vivādādhikaraṇaṃ. “Idha bhikkhū bhikkhuṃ anuvadanti sīlavipattiyā	56	
PA_tika-s04_02t:56_2	vā”tiādinā catasso vipattiyo nissāya uppanno anuvādoyeva anuvādādhikaraṇaṃ. Pañcapi	56	
PA_tika-s04_02t:56_3	āpattikkhandhā āpattādhikaraṇaṃ. “Sattapi āpattikkhandhā āpattādhikaraṇa”nti vacanato	56	
PA_tika-s04_02t:56_4	āpattiyeva āpattādhikaraṇaṃ. “Yā saṅghassa kiccayatā karaṇīyatā apalokanakammaṃ ñattikammaṃ	56	
PA_tika-s04_02t:56_5	ñattidutiyakammaṃ ñatticatutthakamma”nti evamāgataṃ catubbidhaṃ saṅghakiccaṃ kiccādhikaraṇanti	56	
PA_tika-s04_02t:56_6	veditabbaṃ. Sesamettha uttānameva.	56	
PA_tika-s04_02t:57_0	16. Chaṭṭhe apākaṭanāmoti “selo, kūṭadanto”tiādinā anabhiññāto. Yena vā kāraṇenāti	57	
PA_tika-s04_02t:57_1	hetumhi idaṃ karaṇavacanaṃ. Hetuattho hi kiriyākāraṇaṃ, na karaṇaṃ viya kiriyattho,	57	
PA_tika-s04_02t:57_2	tasmā nānappakāraguṇavisesādhigamatthā idha upasaṅkamanakiriyāti “annena vasati,	57	
PA_tika-s04_02t:57_3	ajjhenena vasatī”tiādīsu viya hetuatthamevetaṃ karaṇavacanaṃ yuttaṃ, na karaṇatthaṃ	57	
PA_tika-s04_02t:57_4	tassa ayujjamānattāti vuttaṃ “yena vā kāraṇenā”ti. Avibhāgato satataṃ pavattitaniratisayasāduvipulāmatarasasaddhammaphalatāya	57	
PA_tika-s04_02t:57_5	sāduphalaniccaphalitamahārukkhena bhagavā upamito. Sāduphalūpabhogādhippāyaggahaṇeneva	57	
PA_tika-s04_02t:57_6	hi rukkhassa sāduphalatā gahitāti. Upasaṅkamīti upasaṅkanto. Sampattakāmatāya hi	57	
PA_tika-s04_02t:57_7	kiñci ṭhānaṃ gacchanto taṃtaṃpadesātikkamanena upasaṅkami, upasaṅkantoti ca vattabbataṃ	57	
PA_tika-s04_02t:57_8	labhati. Tenāha “gatoti vuttaṃ hotī”ti, upagatoti attho. Upasaṅkamitvāti pubbakālakiriyāniddesoti	57	
PA_tika-s04_02t:57_9	āha “upasaṅkamanapariyosānadīpana”nti. Tatoti yaṃ ṭhānaṃ patto “upasaṅkamī”ti vutto,	57	
PA_tika-s04_02t:57_10	tato upagataṭṭhānato.	571	
PA_tika-s04_02t:58_0	Yathā khamanīyādīni pucchantoti yathā bhagavā “kacci te, brāhmaṇa, khamanīyaṃ, kacci	58	
PA_tika-s04_02t:58_1	yāpanīya”ntiādinā khamanīyādīni pucchanto tena brāhmaṇena saddhiṃ samappavattamodo	58	
PA_tika-s04_02t:58_2	ahosi pubbabhāsitāya, evaṃ sopi brāhmaṇo tadanukaraṇena bhagavatā saddhiṃ samappavattamodo	58	
PA_tika-s04_02t:58_3	ahosīti yojanā. Taṃ pana samappavattamodataṃ upamāya dassetuṃ “sītodakaṃ viyā”tiādi	58	
PA_tika-s04_02t:58_4	vuttaṃ. Tattha sammoditanti saṃsanditaṃ. Ekībhāvanti sammodanakiriyāya samānataṃ.	58	
PA_tika-s04_02t:58_5	Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato	58	
PA_tika-s04_02t:58_6	dussahaṃ, kacci khamituṃ sakkuṇeyya”nti pucchati. Yāpanīyanti āhārādippaṭibaddhavuttikaṃ	58	
PA_tika-s04_02t:58_7	cirappabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena	58	
PA_tika-s04_02t:58_8	kacci appābādhaṃ. Dukkhajīvikābhāvena kacci appātaṅkaṃ. Taṃtaṃkiccakaraṇe uṭṭhānasukhatāya	58	
PA_tika-s04_02t:58_9	kacci lahuṭṭhānaṃ. Tadanurūpabalayogato kacci balaṃ. Sukhavihārasambhavena kacci	58	
PA_tika-s04_02t:58_10	phāsuvihāro atthīti sabbattha kacci-saddaṃ yojetvā attho veditabbo.	581	
PA_tika-s04_02t:59_0	Balappattā pīti pītiyeva. Taruṇapīti pāmojjaṃ. Sammodaṃ janeti karotīti sammodanīkaṃ,	59	
PA_tika-s04_02t:59_1	tadeva sammodanīyaṃ. Sammoditabbato sammodanīyanti imaṃ pana atthaṃ dassetuṃ “sammodituṃ	59	
PA_tika-s04_02t:59_2	yuttabhāvato”ti āha. Saritabbabhāvatoti anussaritabbabhāvato. “Saraṇīya”nti vattabbe	59	
PA_tika-s04_02t:59_3	dīghaṃ katvā “sāraṇīya”nti vuttaṃ. Suyyamānasukhatoti āpāthagatamadhurataṃ āha, anussariyamānasukhatoti	59	
PA_tika-s04_02t:59_4	vimaddaramaṇīyataṃ. Byañjanaparisuddhatāyāti sabhāvaniruttibhāvena tassā kathāya	59	
PA_tika-s04_02t:59_5	vacanacāturiyamāha. Atthaparisuddhatāyāti atthassa nirupakkilesataṃ. Anekehi pariyāyehīti anekehi kāraṇehi.	59	
PA_tika-s04_02t:60_0	Atidūraaccāsannappaṭikkhepena nātidūraṃ naccāsannaṃ nāma gahitaṃ, taṃ pana avakaṃsato	60	
PA_tika-s04_02t:60_1	ubhinnaṃ pasāritahatthāsaṅghaṭṭanena daṭṭhabbaṃ. Gīvaṃ pasāretvāti gīvaṃ parivaṭṭanavasena pasāretvā.	60	
PA_tika-s04_02t:61_0	Etadavocāti etaṃ “ko nu kho, bhante, hetū”tiādipucchāvacanaṃ avoca. Teneva “etadavocā”ti	61	
PA_tika-s04_02t:61_1	padaṃ uddharitvā duvidhā hi pucchātiādinā pucchāvibhāgaṃ dasseti. Tattha agāre niyutto	61	
PA_tika-s04_02t:61_2	agāriko, tassa pucchā agārikapucchā. Agārikato añño anagāriko pabbajjūpagato, tassa	61	
PA_tika-s04_02t:61_3	pucchā anagārikapucchā. Kiñcāpi aññattha “janako hetu, paggāhako paccayo. Asādhāraṇo	61	
PA_tika-s04_02t:61_4	hetu, sādhāraṇo paccayo. Sabhāgo hetu, asabhāgo paccayo. Pubbakāliko hetu, sahapavatto	61	
PA_tika-s04_02t:61_5	paccayo”tiādinā hetupaccayā vibhajja vuccanti. Idha pana “cattāro kho, bhikkhave,	61	
PA_tika-s04_02t:61_6	mahābhūtā hetu cattāro mahābhūtā paccayo rūpakkhandhassa paññāpanāyā”tiādīsu viya	61	
PA_tika-s04_02t:61_7	hetupaccayasaddā samānatthāti dassento “ubhayampetaṃ kāraṇavevacanamevā”ti āha. Visamacariyāti	61	
PA_tika-s04_02t:61_8	bhāvanapuṃsakaniddeso.	61	
PA_tika-s04_02t:62_0	Abhikkantāti atikkantā, vigatāti atthoti āha “khaye dissatī”ti. Tathā hi “nikkhanto	62	
PA_tika-s04_02t:62_1	paṭhamo yāmo”ti upari vuttaṃ. Abhikkantataroti ativiya kantataro manoramo, tādiso	62	
PA_tika-s04_02t:62_2	ca sundaro bhaddako nāma hotīti āha “sundare dissatī”ti. Koti devanāgayakkhagandhabbādīsu	62	
PA_tika-s04_02t:62_3	ko katamo? Meti mama. Pādānīti pāde. Iddhiyāti imāya evarūpāya deviddhiyā. Yasasāti	62	
PA_tika-s04_02t:62_4	iminā edisena parivārena paricchedena ca. Jalanti vijjotamāno. Abhikkantenāti ativiya	62	
PA_tika-s04_02t:62_5	kantena kamanīyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ	62	
PA_tika-s04_02t:62_6	disāti dasa disā pabhāsento, cando viya sūriyo viya ca ekobhāsaṃ ekālokaṃ karontoti	62	
PA_tika-s04_02t:62_7	gāthāya attho. Abhirūpeti uḷārarūpe sampannarūpe.	62	
PA_tika-s04_02t:63_0	“Coro, coro; sappo, sappo”tiādīsu bhaye āmeḍitaṃ. “Vijjha, vijjha; pahara, paharā”tiādīsu	63	
PA_tika-s04_02t:63_1	kodhe. “Sādhu, sādhū”tiādīsu pasaṃsāyaṃ. “Gaccha, gaccha; lunāhi, lunāhī”tiādīsu	63	
PA_tika-s04_02t:63_2	turite. “Āgaccha, āgacchā”tiādīsu kotūhale. “Buddho, buddhoti cintento”tiādīsu acchare.	63	
PA_tika-s04_02t:63_3	“Abhikkamathāyasmanto, abhikkamathāyasmanto”tiādīsu hāse. “Kahaṃ ekaputtaka, kahaṃ	63	
PA_tika-s04_02t:63_4	ekaputtakā”tiādīsu soke. “Aho sukhaṃ, aho sukha”ntiādīsu pasāde. Ca-saddo avuttasamuccayatto.	63	
PA_tika-s04_02t:63_5	Tena garahāasammānādīnaṃ saṅgaho daṭṭhabbo. Tattha “pāpo, pāpo”tiādīsu garahāyaṃ.	63	
PA_tika-s04_02t:63_6	“Abhirūpaka, abhirūpakā”tiādīsu asammāne daṭṭhabbaṃ.	63	
PA_tika-s04_02t:64_0	Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento “atha	64	
PA_tika-s04_02t:64_1	vā”tiādimāha. “Abhikkanta”nti vacanaṃ apekkhitvā napuṃsakavasena vuttaṃ, taṃ pana	64	
PA_tika-s04_02t:64_2	bhagavato vacanaṃ dhammassa desanāti katvā tathā vuttaṃ “bhoto gotamassa dhammadesanā”ti.	64	
PA_tika-s04_02t:64_3	Dutiyapadepi eseva nayo. Dosanāsanatoti rāgādikilesavidhamanato. Guṇādhigamanatoti	64	
PA_tika-s04_02t:64_4	sīlādiguṇānaṃ sampāpanato. Ye guṇe desanā adhigameti, tesu padhānabhūte tāva dassetuṃ	64	
PA_tika-s04_02t:64_5	“saddhājananato paññājananato”ti vuttaṃ. Saddhāpamukhā hi lokiyā guṇā, paññāpamukhā lokuttarā.	64	
PA_tika-s04_02t:65_0	Sīlādiatthasampattiyā sātthato, sabhāvaniruttisampattiyā sabyañjanato. Suviññeyyasaddappayogatāya	65	
PA_tika-s04_02t:65_1	uttānapadato, saṇhasukhumabhāvena duviññeyyatthatāya gambhīratthato. Siniddhamudumadhurasaddappayogatāya	65	
PA_tika-s04_02t:65_2	kaṇṇasukhato, vipulavisuddhapemanīyatthatāya hadayaṅgamato. Mānātimānavidhamanena	65	
PA_tika-s04_02t:65_3	anattukkaṃsanato, thambhasārambhanimmaddanena aparavambhanato. Hitādhippāyappavattiyā	65	
PA_tika-s04_02t:65_4	paresaṃ rāgapariḷāhādivūpasamanena karuṇāsītalato, kilesandhakāravidhamanena paññāvadātato.	65	
PA_tika-s04_02t:65_5	Karavīkarutamañjutāya āpātharamaṇīyato, pubbāparāviruddhasuvisuddhatthatāya vimaddakkhamato.	65	
PA_tika-s04_02t:65_6	Āpātharamaṇīyatāya evaṃ suyyamānasukhato, vimaddakkhamatāya hitajjhāsayappavattitatāya	65	
PA_tika-s04_02t:65_7	ca vīmaṃsiyamānahitato. Evamādīhīti ādi-saddena saṃsāracakkanivattanato, saddhammacakkappavattanato,	65	
PA_tika-s04_02t:65_8	micchāvādavigamanato, sammāvādapatiṭṭhāpanato, akusalamūlasamuddharaṇato, kusalamūlasaṃropanato,	65	
PA_tika-s04_02t:65_9	apāyadvārapidhānato, saggamokkhadvāravivaraṇato, pariyuṭṭhānavūpasamanato, anusayasamugghātanatoti	65	
PA_tika-s04_02t:65_10	evamādīnaṃ saṅgaho daṭṭhabbo.	651	
PA_tika-s04_02t:66_0	Adhomukhaṭṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhajātaṃ.	66	
PA_tika-s04_02t:66_1	Uparimukhanti uddhaṃmukhaṃ. Ugghāṭeyyāti vivaṭaṃ kareyya. Hatthe gahetvāti “puratthābhimukho	66	
PA_tika-s04_02t:66_2	uttarābhimukho vā gacchā”tiādīni avatvā hatthe gahetvā “nissandehaṃ esa maggo, evaṃ	66	
PA_tika-s04_02t:66_3	gaccheyyā”ti vadeyya. Kāḷapakkhacātuddasīti kāḷapakkhe cātuddasī.	66	
PA_tika-s04_02t:67_0	Nikkujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.	67	
PA_tika-s04_02t:67_1	Heṭṭhāmukhajātatāya saddhammavimukhaṃ, adhomukhaṭhapitatāya asaddhamme patitanti	67	
PA_tika-s04_02t:67_2	evaṃ padadvayaṃ yathārahaṃ yojetabbaṃ, na yathāsaṅkhyaṃ. Kāmaṃ kāmacchandādayopi	67	
PA_tika-s04_02t:67_3	paṭicchādakā nīvaraṇabhāvato, micchādiṭṭhi pana savisesaṃ paṭicchādikā satte micchābhinivesanavasenāti	67	
PA_tika-s04_02t:67_4	āha “micchādiṭṭhigahanapaṭicchanna”nti. Tenāha bhagavā “micchādiṭṭhiparamāhaṃ, bhikkhave,	67	
PA_tika-s04_02t:67_5	vajjaṃ vadāmī”ti. Sabbo apāyagāmimaggo kummaggo “kucchito maggo”ti katvā. Sammādiṭṭhiādīnaṃ	67	
PA_tika-s04_02t:67_6	ujupaṭipakkhatāya micchādiṭṭhiādayo aṭṭha micchattadhammā micchāmaggo. Teneva hi	67	
PA_tika-s04_02t:67_7	tadubhayappaṭipakkhataṃ sandhāya “saggamokkhamaggaṃ āvikarontenā”ti vuttaṃ. Sappiādisannissayo	67	
PA_tika-s04_02t:67_8	padīpo na tathā ujjalo, yathā telasannissayoti telapajjotaggahaṇaṃ. Etehi pariyāyehīti	67	
PA_tika-s04_02t:67_9	etehi nikkujjitukkujjanappaṭicchannavivaraṇādiupamopamitabbākārehi.	67	
PA_tika-s04_02t:68_0	Pasannakāranti pasannehi kātabbaṃ sakkāraṃ. Saraṇanti paṭisaraṇaṃ. Tenāha “parāyaṇa”nti.	68	
PA_tika-s04_02t:68_1	Parāyaṇabhāvo ca anatthanisedhanena atthasampaṭipādanena ca hotīti āha “aghassa,	68	
PA_tika-s04_02t:68_2	tātā, hitassa ca vidhātā”ti. Aghassāti dukkhatoti vadanti, pāpatoti pana attho yutto.	68	
PA_tika-s04_02t:68_3	Nissakke cetaṃ sāmivacanaṃ. Ettha ca nāyaṃ gami-saddo nī-saddādayo viya dvikammako,	68	
PA_tika-s04_02t:68_4	tasmā yathā “ajaṃ gāmaṃ netī”ti vuccati, evaṃ “bhagavantaṃ saraṇaṃ gacchāmī”ti vattuṃ	68	
PA_tika-s04_02t:68_5	na sakkā. “Saraṇanti gacchāmī”ti pana vattabbaṃ. Iti-saddo cettha luttaniddiṭṭho.	68	
PA_tika-s04_02t:68_6	Tassa cāyamattho – gamanañca tadadhippāyena bhajanaṃ jānanaṃ vāti dassento “iti iminā	68	
PA_tika-s04_02t:68_7	adhippāyenā”tiādimāha. Tattha bhajāmītiādīsu purimassa purimassa pacchimaṃ pacchimaṃ	68	
PA_tika-s04_02t:68_8	atthavacanaṃ. Bhajanaṃ vā saraṇādhippāyena upasaṅkamanaṃ. Sevanaṃ santikāvacaratā.	68	
PA_tika-s04_02t:68_9	Payirupāsanaṃ vattappaṭivattakaraṇena upaṭṭhānanti evaṃ sabbathāpi anaññasaraṇataṃyeva	68	
PA_tika-s04_02t:68_10	dīpeti. “Gacchāmī”ti padassa bujjhāmīti ayamattho kathaṃ labbhatīti āha “yesaṃ hī”tiādi.	681	
PA_tika-s04_02t:69_0	Adhigatamagge sacchikatanirodheti padadvayenapi phalaṭṭhā eva dassitā, na maggaṭṭhāti	69	
PA_tika-s04_02t:69_1	te dassento “yathānusiṭṭhaṃ paṭipajjamāne cā”ti āha. Nanu ca kalyāṇaputhujjanopi	69	
PA_tika-s04_02t:69_2	yathānusiṭṭhaṃ paṭipajjatīti vuccatīti? Kiñcāpi vuccati, nippariyāyena pana maggaṭṭhā	69	
PA_tika-s04_02t:69_3	eva tathā vattabbā, na itare sammattaniyāmokkamanābhāvato. Tathā hi te eva vuttā	69	
PA_tika-s04_02t:69_4	“apāyesu apatamāne dhāretī”ti. Sammattaniyāmokkamanena hi apāyavinimuttisambhavo.	69	
PA_tika-s04_02t:69_5	Akkhāyatīti ettha iti-saddo ādyattho, pakārattho vā. Tena “yāvatā, bhikkhave, dhammā	69	
PA_tika-s04_02t:69_6	saṅkhatā vā asaṅkhatā vā, virāgo tesaṃ aggamakkhāyatī”ti suttapadaṃ saṅgaṇhāti, “vitthāro”ti	69	
PA_tika-s04_02t:69_7	vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti	69	
PA_tika-s04_02t:69_8	ubhayameva nippariyāyena dhammoti vutto. Nibbānañhi ārammaṇapaccayabhūtaṃ labhitvā	69	
PA_tika-s04_02t:69_9	ariyamaggo tadatthasiddhiyā saṃvattati, tathāpi yasmā ariyaphalānaṃ “tāya saddhāya	69	
PA_tika-s04_02t:69_10	avūpasantāyā”tiādivacanato maggena samucchinnānaṃ kilesānaṃ paṭippassaddhippahānakiccatāya	691	
PA_tika-s04_02t:69_11	niyyānānuguṇatāya niyyānapariyosānatāya ca. Pariyattidhammassa pana niyyānikadhammasamadhigamahetutāyāti	691	
PA_tika-s04_02t:69_12	iminā pariyāyena vuttanayena dhammabhāvo labbhati eva. Svāyamattho pāṭhāruḷho evāti	691	
PA_tika-s04_02t:69_13	dassento “na kevala”ntiādimāha.	691	
PA_tika-s04_02t:70_0	Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti	70	
PA_tika-s04_02t:70_1	maggo kathito. Ejāsaṅkhātāya taṇhāya antonijjhānalakkhaṇassa sokassa ca taduppattiyaṃ	70	
PA_tika-s04_02t:70_2	sabbaso parikkhīṇattā anejamasokanti phalaṃ kathitaṃ. Appaṭikūlanti avirodhadīpanato	70	
PA_tika-s04_02t:70_3	kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato	70	
PA_tika-s04_02t:70_4	vā paguṇaṃ. Sabbadhammakkhandhā kathitāti yojanā.	70	
PA_tika-s04_02t:71_0	Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,	71	
PA_tika-s04_02t:71_1	tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā, “yāni tāni	71	
PA_tika-s04_02t:71_2	sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni	71	
PA_tika-s04_02t:71_3	samādhisaṃvattanikāni, tathārūpehi sīlehi sīlasāmaññagato viharatī”ti ca evaṃ vuttānaṃ	71	
PA_tika-s04_02t:71_4	sīlānañca saṃhatabhāvena, diṭṭhisīlasāmaññenāti attho. Saṃhatoti ghaṭito, sametoti	71	
PA_tika-s04_02t:71_5	attho. Ariyapuggalā hi yattha katthaci dūre ṭhitāpi attano guṇasāmaggiyā saṃhatā	71	
PA_tika-s04_02t:71_6	eva. Aṭṭha ca puggala dhammadasā teti te purisayugavasena cattāropi puggalavasena	71	
PA_tika-s04_02t:71_7	aṭṭheva ariyadhammassa paccakkhadassāvitāya dhammadasā. Tīṇi vatthūni saraṇanti gamanena	71	
PA_tika-s04_02t:71_8	tikkhattuṃ gamanena ca tīṇi saraṇagamanāni. Paṭivedesīti attano hadayagataṃ vācāya pavedesi.	71	
PA_tika-s04_02t:72_0	Saraṇagamanassa visayappabhedaphalasaṃkilesabhedānaṃ viya kattuvibhāvanā tattha kosallāya	72	
PA_tika-s04_02t:72_1	hotīti saraṇagamanesu atthakosallatthaṃ “saraṇaṃ, saraṇagamanaṃ, yo ca saraṇaṃ gacchati,	72	
PA_tika-s04_02t:72_2	saraṇagamanappabhedo, saraṇagamanaphalaṃ, saṃkileso, bhedoti ayaṃ vidhi veditabbo”ti	72	
PA_tika-s04_02t:72_3	vuttaṃ tena vinā saraṇagamanasseva asambhavato. Kasmā panettha vodānaṃ na gahitaṃ,	72	
PA_tika-s04_02t:72_4	nanu vodānavibhāvanāpi tattha kosallāya hotīti? Saccametaṃ, taṃ pana saṃkilesaggahaṇena	72	
PA_tika-s04_02t:72_5	atthato dīpitaṃ hotīti na gahitaṃ. Yāni hi nesaṃ saṃkilesakāraṇāni aññāṇādīni, tesaṃ	72	
PA_tika-s04_02t:72_6	sabbena sabbaṃ anuppannānaṃ anuppādanena, uppannānañca pahānena vodānaṃ hotīti.	72	
PA_tika-s04_02t:73_0	Hiṃsatthassa dhātusaddassa vasenetaṃ padaṃ daṭṭhabbanti “hiṃsatīti saraṇa”nti vatvā	73	
PA_tika-s04_02t:73_1	taṃ pana hiṃsanaṃ kesaṃ, kathaṃ, kassa vāti codanaṃ sodhento “saraṇagatāna”ntiādimāha.	73	
PA_tika-s04_02t:73_2	Tattha bhayanti vaṭṭabhayaṃ. Santāsanti cittutrāsaṃ. Teneva cetasikadukkhassa gahitattā	73	
PA_tika-s04_02t:73_3	dukkhanti kāyikaṃ dukkhaṃ. Duggatiparikilesanti duggatipariyāpannaṃ sabbampi dukkhaṃ.	73	
PA_tika-s04_02t:73_4	Tayidaṃ sabbaṃ parato phalakathāya āvi bhavissati. Etanti saraṇanti padaṃ. Evaṃ avisesato	73	
PA_tika-s04_02t:73_5	saraṇasaddassa padatthaṃ dassetvā idāni visesato dassetuṃ “atha vā”tiādi vuttaṃ.	73	
PA_tika-s04_02t:73_6	Hite pavattanenāti “sampannasīlā, bhikkhave, viharathā”tiādinā atthe niyojanena.	73	
PA_tika-s04_02t:73_7	Ahitā nivattanenāti “pāṇātipātassa kho pāpako vipāko abhisamparāya”ntiādinā ādīnavadassanādimukhena	73	
PA_tika-s04_02t:73_8	anatthato nivattanena. Bhayaṃ hiṃsatīti hitāhitesu appavattippavattihetukaṃ byasanaṃ	73	
PA_tika-s04_02t:73_9	appavattikaraṇena vināseti buddho. Bhavakantārā uttāraṇena maggasaṅkhāto dhammo.	73	
PA_tika-s04_02t:73_10	Itaro assāsadānena sattānaṃ bhayaṃ hiṃsatīti yojanā. Kārānanti dānavasena pūjāvasena	731	
PA_tika-s04_02t:73_11	ca upanītānaṃ sakkārānaṃ. Vipulaphalappaṭilābhakaraṇena sattānaṃ bhayaṃ hiṃsati saṅgho	731	
PA_tika-s04_02t:73_12	anuttaradakkhiṇeyyabhāvatoti adhippāyo. Imināpi pariyāyenāti imināpi vibhajitvā vuttena kāraṇena.	731	
PA_tika-s04_02t:74_0	“Sammāsambuddho bhagavā, svākkhāto dhammo, suppaṭipanno saṅgho”ti evaṃ pavatto tattha	74	
PA_tika-s04_02t:74_1	ratanattaye pasādo tappasādo, tadeva rattanattayaṃ garu etassāti taggaru, tabbhāvo	74	
PA_tika-s04_02t:74_2	taggarutā, tappasādo ca taggarutā ca tappasādataggarutā. Tāhi tappasādataggarutāhi.	74	
PA_tika-s04_02t:74_3	Vidhutadiṭṭhivicikicchāsammohaassaddhiyāditāya vihatakileso. Tadeva ratanattayaṃ	74	
PA_tika-s04_02t:74_4	parāyaṇaṃ gati tāṇaṃ leṇanti evaṃ pavattiyā tapparāyaṇatākārappavatto cittuppādo	74	
PA_tika-s04_02t:74_5	saraṇagamanaṃ saraṇanti gacchati etenāti. Taṃsamaṅgīti tena yathāvuttacittuppādena	74	
PA_tika-s04_02t:74_6	samannāgato. Evaṃ upetīti evaṃ bhajati sevati payirupāsati, evaṃ vā jānāti bujjhatīti	74	
PA_tika-s04_02t:74_7	evamattho veditabbo.	74	
PA_tika-s04_02t:75_0	Ettha ca pasādaggahaṇena lokiyasaraṇagamanamāha. Tañhi pasādappadhānaṃ. Garutāgahaṇena	75	
PA_tika-s04_02t:75_1	lokuttaraṃ. Ariyā hi ratanattayaguṇābhiññatāya pāsāṇacchattaṃ piya garuṃ katvā passanti,	75	
PA_tika-s04_02t:75_2	tasmā tappasādena vikkhambhanavasena vihatakileso, taggarutāya samucchedavasenāti	75	
PA_tika-s04_02t:75_3	yojetabbaṃ agāravakaraṇahetūnaṃ samucchindanato. Tapparāyaṇatā panettha taggatikatāti	75	
PA_tika-s04_02t:75_4	tāya catubbidhampi vakkhamānaṃ saraṇagamanaṃ gahitanti daṭṭhabbaṃ. Avisesena vā pasādagarutā	75	
PA_tika-s04_02t:75_5	jotitāti pasādaggahaṇena aveccappasādassa itarassa ca gahaṇaṃ, tathā garutāgahaṇenāti	75	
PA_tika-s04_02t:75_6	ubhayenapi ubhayaṃ saraṇagamanaṃ yojetabbaṃ.	75	
PA_tika-s04_02t:76_0	Maggakkhaṇe ijjhatīti yojanā. Nibbānārammaṇaṃ hutvāti etena atthato catusaccādhigamo	76	
PA_tika-s04_02t:76_1	eva lokuttarasaraṇagamananti dasseti. Tattha hi nibbānadhammo sacchikiriyābhisamayavasena,	76	
PA_tika-s04_02t:76_2	maggadhammo bhāvanābhisamayavasena paṭivijjhiyamānoyeva saraṇagamanattaṃ sādheti,	76	
PA_tika-s04_02t:76_3	buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā.	76	
PA_tika-s04_02t:76_4	Tenāha “kiccato sakalepi ratanattaye ijjhatī”ti. Ijjhantañca saheva ijjhati, na lokiyaṃ	76	
PA_tika-s04_02t:76_5	viya paṭipāṭiyā asammohappaṭivedhena paṭividdhattāti adhippāyo. Ye pana vadanti “na	76	
PA_tika-s04_02t:76_6	saraṇagamanaṃ nibbānārammaṇaṃ hutvā pavattati, maggassa adhigatattā pana adhigatameva	76	
PA_tika-s04_02t:76_7	hoti ekaccānaṃ tevijjādīnaṃ lokiyavijjādayo viyā”ti, tesaṃ lokiyameva saraṇagamanaṃ	76	
PA_tika-s04_02t:76_8	siyā, na lokuttaraṃ, tañca ayuttaṃ duvidhassapi icchitabbattā.	76	
PA_tika-s04_02t:77_0	Tanti lokiyasaraṇagamanaṃ. Saddhāpaṭilābho “sammāsambuddho bhagavā”tiādinā. Saddhāmūlikāti	77	
PA_tika-s04_02t:77_1	yathāvuttasaddhāpubbaṅgamā. Sammādiṭṭhi buddhasubuddhataṃ, dhammasudhammataṃ, saṅghasuppaṭipattiñca	77	
PA_tika-s04_02t:77_2	lokiyāvabodhavaseneva sammā ñāyena dassanato. Saddhāmūlikā ca sammādiṭṭhīti etena	77	
PA_tika-s04_02t:77_3	saddhūpanissayā yathāvuttalakkhaṇā paññā lokiyasaraṇagamananti dasseti. Tenāha “diṭṭhijukammanti	77	
PA_tika-s04_02t:77_4	vuccatī”ti. Diṭṭhiyeva attano paccayehi uju karīyatīti katvā, diṭṭhi vā uju karīyati	77	
PA_tika-s04_02t:77_5	etenāti diṭṭhijukammaṃ, tathāpavatto cittuppādo. Evañca katvā “tapparāyaṇatākārappavatto	77	
PA_tika-s04_02t:77_6	cittuppādo”ti idañca vacanaṃ samatthitaṃ hoti, saddhāpubbaṅgamasammādiṭṭhiggahaṇaṃ	77	
PA_tika-s04_02t:77_7	pana cittuppādassa tappadhānatāyāti daṭṭhabbaṃ. Saddhāpaṭilābhoti iminā mātādīhi	77	
PA_tika-s04_02t:77_8	ussāhitadārakādīnaṃ viya ñāṇavippayuttaṃ saraṇagamanaṃ dasseti, sammādiṭṭhīti iminā	77	
PA_tika-s04_02t:77_9	ñāṇasampayuttaṃ saraṇagamanaṃ.	77	
PA_tika-s04_02t:78_0	Tayidaṃ lokiyaṃ saraṇagamanaṃ. Attā sanniyyātīyati appīyati pariccajīyati etenāti	78	
PA_tika-s04_02t:78_1	attasanniyyātanaṃ, yathāvuttaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇaṃ	78	
PA_tika-s04_02t:78_2	etassāti tapparāyaṇo, puggalo cittuppādo vā, tassa bhāvo tapparāyaṇatā, yathāvuttaṃ	78	
PA_tika-s04_02t:78_3	diṭṭhijukammameva. Saraṇanti adhippāyena sissabhāvaṃ antevāsikabhāvaṃ upagacchati	78	
PA_tika-s04_02t:78_4	etenāti sissabhāvūpagamanaṃ. Saraṇagamanādhippāyeneva paṇipatati etenāti paṇipāto.	78	
PA_tika-s04_02t:78_5	Sabbattha yathāvuttadiṭṭhijukammavaseneva attho veditabbo. Attapariccajananti saṃsāradukkhanissaraṇatthaṃ	78	
PA_tika-s04_02t:78_6	attano atthabhāvassa pariccajanaṃ. Esa nayo sesesupi. Buddhādīnaṃyevāti avadhāraṇaṃ	78	
PA_tika-s04_02t:78_7	attasanniyyātanādīsupi tattha tattha vattabbaṃ. Evañhi tadaññanivattanaṃ kataṃ hoti.	78	
PA_tika-s04_02t:79_0	Evaṃ attasanniyyātanādīni ekena pakārena dassetvā idāni aparehipi pakārehi dassetuṃ	79	
PA_tika-s04_02t:79_1	“apicā”tiādi āraddhaṃ. Tena pariyāyantarehipi attasanniyyātanaṃ katameva hoti atthassa	79	
PA_tika-s04_02t:79_2	abhinnattāti dasseti. Āḷavakādīnanti ādi-saddena sātāgirihemavatādīnaṃ saṅgaho daṭṭhabbo.	79	
PA_tika-s04_02t:79_3	Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ	79	
PA_tika-s04_02t:79_4	vuttanti? Maggenāgatasaraṇagamanehipi “so ahaṃ vicarissāmi…pe… sudhammataṃ. Te mayaṃ	79	
PA_tika-s04_02t:79_5	vicarissāma, gāmā gāmaṃ nagā nagaṃ…pe… sudhammata”nti ca tehi tapparāyaṇatākārassa	79	
PA_tika-s04_02t:79_6	paveditattā tathā vuttaṃ.	79	
PA_tika-s04_02t:80_0	So panesa ñāti…pe… vasenāti ettha ñātivasena, bhayavasena, ācariyavasena, dakkhiṇeyyavasenāti	80	
PA_tika-s04_02t:80_1	paccekaṃ “vasenā”ti padaṃ yojetabbaṃ. Tattha ñātivasenāti ñātibhāvavasena. Evaṃ sesesupi.	80	
PA_tika-s04_02t:80_2	Dakkhiṇeyyapaṇipātenāti dakkhiṇeyyatāhetukena paṇipatanenāti attho. Itarehīti ñātibhāvādivasappavattehi	80	
PA_tika-s04_02t:80_3	tīhi paṇipātehi. Itarehītiādinā saṅkhepato vuttamatthaṃ vitthārato dassetuṃ “tasmā”tiādi	80	
PA_tika-s04_02t:80_4	vuttaṃ. Vandatīti paṇipātassa lakkhaṇavacanaṃ. Evarūpanti diṭṭhadhammikaṃ sandhāya	80	
PA_tika-s04_02t:80_5	vadati. Samparāyikañhi niyyānikaṃ vā aniyyānikaṃ vā anusāsaniṃ paccāsīsanto dakkhiṇeyyapaṇipātameva	80	
PA_tika-s04_02t:80_6	karotīti adhippāyo. Saraṇagamanappabhedoti saraṇagamanavibhāgo.	80	
PA_tika-s04_02t:81_0	Ariyamaggo eva lokuttaraṃ saraṇagamananti āha “cattāri sāmaññaphalāni vipākaphala”nti.	81	
PA_tika-s04_02t:81_1	Sabbadukkhakkhayoti sakalassa vaṭṭadukkhassa anuppādanirodho. Etanti “cattāri ariyasaccāni,	81	
PA_tika-s04_02t:81_2	sammappaññāya passatī”ti evaṃ vuttaṃ ariyasaccānaṃ dassanaṃ.	81	
PA_tika-s04_02t:82_0	Niccato anupagamanādivasenāti niccanti aggahaṇādivasena. Aṭṭhānanti hetuppaṭikkhepo.	82	
PA_tika-s04_02t:82_1	Anavakāsoti paccayappaṭikkhepo. Ubhayenapi kāraṇameva paṭikkhipati. Yanti yena kāraṇena.	82	
PA_tika-s04_02t:82_2	Diṭṭhisampannoti maggadiṭṭhiyā samannāgato sotāpanno. Kañci saṅkhāranti catubhūmakesu	82	
PA_tika-s04_02t:82_3	saṅkhatasaṅkhāresu ekasaṅkhārampi. Niccato upagaccheyyāti niccoti gaṇheyya. Sukhato	82	
PA_tika-s04_02t:82_4	upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena	82	
PA_tika-s04_02t:82_5	sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhavūpasamanatthaṃ	82	
PA_tika-s04_02t:82_6	mattahatthiparitāsito viya cokkhabrāhmaṇo ukkārabhūmiṃ kañci saṅkhāraṃ sukhato upagacchati.	82	
PA_tika-s04_02t:82_7	Attavāre kasiṇādipaññattisaṅgahatthaṃ “saṅkhāra”nti avatvā “kañci dhamma”nti vuttaṃ.	82	
PA_tika-s04_02t:82_8	Imesupi ṭhānesu catubhūmakavaseneva paricchedo veditabbo tebhūmakavaseneva vā. Yaṃ	82	
PA_tika-s04_02t:82_9	yañhi puthujjano gāhavasena gaṇhāti, tato tato ariyasāvako gāhaṃ viniveṭheti.	82	
PA_tika-s04_02t:83_0	Mātarantiādīsu janikā mātā, janako pitā, manussabhūto khīṇāsavo arahāti adhippeto.	83	
PA_tika-s04_02t:83_1	Kiṃ pana ariyasāvako aññaṃ jīvitā voropeyyāti? Etampi aṭṭhānaṃ, puthujjanabhāvassa	83	
PA_tika-s04_02t:83_2	pana mahāsāvajjabhāvadassanatthaṃ ariyabhāvassa ca phaladassanatthaṃ evaṃ vuttaṃ.	83	
PA_tika-s04_02t:83_3	Paduṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre	83	
PA_tika-s04_02t:83_4	khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ	83	
PA_tika-s04_02t:83_5	samānasīmāyaṃ ṭhitaṃ saṅghaṃ “kammena uddesena voharanto anussāvanena salākaggāhenā”ti	83	
PA_tika-s04_02t:83_6	evaṃ vuttehi pañcahi kāraṇehi bhindeyya. Aññaṃ satthāranti aññaṃ titthakaraṃ “ayaṃ	83	
PA_tika-s04_02t:83_7	me satthā”ti evaṃ gaṇheyyāti netaṃ ṭhānaṃ vijjatīti attho.	83	
PA_tika-s04_02t:84_0	Na te gamissanti apāyanti te buddhaṃ saraṇaṃ gatā tannimittaṃ apāyaṃ na gamissanti,	84	
PA_tika-s04_02t:84_1	devakāyaṃ pana paripūressantīti attho. Dasahi ṭhānehīti dasahi kāraṇehi. Adhigaṇhantīti adhibhavanti.	84	
PA_tika-s04_02t:85_0	Velāmasuttādivasenāti ettha “karīsassa catutthabhāgappamāṇānaṃ caturāsītisahassasaṅkhānaṃ	85	
PA_tika-s04_02t:85_1	suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇahiraññapūrānaṃ sabbālaṅkārappaṭimaṇḍitānaṃ	85	
PA_tika-s04_02t:85_2	caturāsītiyā hatthisahassānaṃ, caturāsītiyā assasahassānaṃ, caturāsītiyā rathasahassānaṃ,	85	
PA_tika-s04_02t:85_3	caturāsītiyā dhenusahassānaṃ, caturāsītiyā kaññāsahassānaṃ, caturāsītiyā pallaṅkasahassānaṃ,	85	
PA_tika-s04_02t:85_4	caturāsītiyā vatthakoṭisahassānaṃ, aparimāṇassa ca khajjabhojjādibhedassa āhārassa	85	
PA_tika-s04_02t:85_5	pariccajanavasena sattamāsādhikāni satta saṃvaccharāni nirantaraṃ pavattavelāmamahādānato	85	
PA_tika-s04_02t:85_6	ekassa sotāpannassa dinnadānaṃ mahapphalataraṃ. Tato sataṃ sotāpannānaṃ dinnadānato	85	
PA_tika-s04_02t:85_7	ekassa sakadāgāmino, tato ekassa anāgāmino, tato ekassa arahato, tato ekassa paccekabuddhassa,	85	
PA_tika-s04_02t:85_8	tato sammāsambuddhassa, tato buddhappamukhassa saṅghassa dinnadānaṃ mahapphalataraṃ,	85	
PA_tika-s04_02t:85_9	tato cātuddisaṃ saṅghaṃ uddissa vihārakaraṇaṃ, tato saraṇagamanaṃ mahapphalatara”nti	85	
PA_tika-s04_02t:85_10	imamatthaṃ pakāsentassa velāmasuttassa vasena. Vuttañhetaṃ “yaṃ, gahapati, velāmo	851	
PA_tika-s04_02t:85_11	brāhmaṇo dānaṃ adāsi mahādānaṃ, yo ekaṃ diṭṭhisampannaṃ bhojeyya, idaṃ tato mahapphalatara”ntiādi.	851	
PA_tika-s04_02t:85_12	Velāmasuttādīti ādi-saddena aggappasādasuttādīnaṃ saṅgaho daṭṭhabbo.	851	
PA_tika-s04_02t:86_0	Aññāṇaṃ vatthuttayassa guṇānaṃ ajānanaṃ tattha sammoho, “buddho nu kho, na nu kho”tiādinā	86	
PA_tika-s04_02t:86_1	vicikicchā saṃsayo. Micchāñāṇaṃ tassa guṇānaṃ aguṇabhāvaparikappanena viparītaggāho.	86	
PA_tika-s04_02t:86_2	Ādi-saddena anādarāgāravādīnaṃ saṅgaho. Na mahājutikanti na ujjalaṃ, aparisuddhaṃ	86	
PA_tika-s04_02t:86_3	apariyodātanti attho. Na mahāvipphāranti anuḷāraṃ. Sāvajjoti diṭṭhitaṇhādivasena	86	
PA_tika-s04_02t:86_4	sadoso. Lokiyaṃ saraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva	86	
PA_tika-s04_02t:86_5	hoti, tasmā tassa khandhabhedena bhedoti āha “anavajjo kālakiriyāyā”ti. Soti anavajjo	86	
PA_tika-s04_02t:86_6	saraṇagamanabhedo. Satipi anavajjatte iṭṭhaphalopi na hotīti āha “aphalo”ti. Kasmā?	86	
PA_tika-s04_02t:86_7	Avipākattā. Na hi taṃ akusalanti.	86	
PA_tika-s04_02t:87_0	Ko upāsakoti sarūpapucchā, tasmā “kiṃlakkhaṇo upāsako”ti vuttaṃ hoti. Kasmāti hetupucchā.	87	
PA_tika-s04_02t:87_1	Tena kena pavattinimittena upāsakasaddo tasmiṃ puggale niruḷhoti dasseti. Tenāha	87	
PA_tika-s04_02t:87_2	“kasmā upāsakoti vuccatī”ti. Saddassa abhidheyyo pavattinimittaṃ tadatthassa tabbhāvakāraṇaṃ.	87	
PA_tika-s04_02t:87_3	Kimassa sīlanti kīdisaṃ assa upāsakassa sīlaṃ, kittakena sīlenāyaṃ sīlasampanno nāma	87	
PA_tika-s04_02t:87_4	hotīti attho. Ko ājīvoti ko assa sammāājīvo? So pana micchājīvassa parivajjanena	87	
PA_tika-s04_02t:87_5	hotīti sopi vibhajīyatīti. Kā vipattīti kā sīlassa, ājīvassa vā vipatti. Anantarassa	87	
PA_tika-s04_02t:87_6	hi vidhi vā paṭisedho vāti. Kā sampatīti etthāpi eseva nayo.	87	
PA_tika-s04_02t:88_0	Yo kocīti khattiyādīsu yo koci. Tena saraṇagamanamevettha kāraṇaṃ, na jātiādivisesoti	88	
PA_tika-s04_02t:88_1	dasseti. Upāsanatoti teneva saraṇagamanena tattha ca sakkaccakiriyāya ādaragāravabahumānādiyogena	88	
PA_tika-s04_02t:88_2	payirupāsanato. Veramaṇiyoti veraṃ vuccati pāṇātipātādidussīlyaṃ, tassa maṇanato	88	
PA_tika-s04_02t:88_3	hananato vināsanato veramaṇiyo, pañca viratiyo viratippadhānattā tassa sīlassa. Tenevāha	88	
PA_tika-s04_02t:88_4	“paṭivirato hotī”ti.	88	
PA_tika-s04_02t:89_0	Micchāvaṇijjāti na sammāvaṇijjā ayuttavaṇijjā asāruppavaṇijjā. Pahāyāti akaraṇeneva	89	
PA_tika-s04_02t:89_1	pajahitvā. Dhammenāti dhammato anapetena. Tena aññampi adhammikaṃ jīvikaṃ paṭikkhipati.	89	
PA_tika-s04_02t:89_2	Samenāti avisamena. Tena kāyavisamādiduccaritaṃ vajjetvā kāyasamādinā sucaritena	89	
PA_tika-s04_02t:89_3	ājīvaṃ dasseti. Satthavaṇijjāti āyudhabhaṇḍaṃ katvā vā kāretvā vā yathākataṃ vā paṭilabhitvā	89	
PA_tika-s04_02t:89_4	tassa vikkayo. Sattavaṇijjāti manussavikkayo. Maṃsavaṇijjāti sūnakārādayo viya migasūkarādike	89	
PA_tika-s04_02t:89_5	posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ yojetvā tassa	89	
PA_tika-s04_02t:89_6	vikkayo. Visavaṇijjāti visaṃ yojetvā visaṃ gahetvā vā tassa vikkayo. Tattha satthavaṇijjā	89	
PA_tika-s04_02t:89_7	paroparodhanimittatāya akaraṇīyā vuttā. Sattavaṇijjā abhujissabhāvakaraṇato, maṃsavisavaṇijjā	89	
PA_tika-s04_02t:89_8	vadhahetuto, majjavaṇijjā pamādaṭṭhānato.	89	
PA_tika-s04_02t:90_0	Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa	90	
PA_tika-s04_02t:90_1	ca. Vipattīti bhedo pakopo ca. Yāyāti yāya paṭipattiyā. Caṇḍāloti upāsakacaṇḍālo.	90	
PA_tika-s04_02t:90_2	Malanti upāsakamalaṃ. Paṭikuṭṭhoti upāsakanihīno. Buddhādīsu kammakammaphalesu ca	90	
PA_tika-s04_02t:90_3	saddhāvipariyāyo assaddhiyaṃ micchādhimokkho, yathāvuttena assaddhiyena samannāgato	90	
PA_tika-s04_02t:90_4	assaddho. Yathāvuttasīlavipattiājīvavipattivasena dussīlo. “Iminā diṭṭhādinā idaṃ	90	
PA_tika-s04_02t:90_5	nāma maṅgalaṃ hotī”ti – evaṃ bālajanaparikappitakotūhalasaṅkhātena diṭṭhasutamutamaṅgalena	90	
PA_tika-s04_02t:90_6	samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ maṅgalameva	90	
PA_tika-s04_02t:90_7	pattiyāyati. No kammanti kammassakataṃ no pattiyāyati. Ito bahiddhāti ito sabbaññubuddhasāsanato	90	
PA_tika-s04_02t:90_8	bahiddhā bāhirakasamaye. Dakkhiṇeyyaṃ pariyesatīti duppaṭipannaṃ dakkhiṇārahasaññī	90	
PA_tika-s04_02t:90_9	gavesati. Pubbakāraṃ karotīti dānamānanādikaṃ kusalakiriyaṃ paṭhamataraṃ karoti.	90	
PA_tika-s04_02t:90_10	Ettha ca dakkhiṇeyyapariyesanapubbakāre ekaṃ katvā pañca dhammā veditabbā.	901	
PA_tika-s04_02t:91_0	Vipattiyaṃ vuttavipariyāyena sampatti veditabbā. Ayaṃ pana viseso – catunnampi parisānaṃ	91	
PA_tika-s04_02t:91_1	ratijananaṭṭhena upāsakova ratanaṃ upāsakaratanaṃ. Guṇasobhākittisaddasugandhatāhi	91	
PA_tika-s04_02t:91_2	upāsakova padumaṃ upāsakapadumaṃ. Tathā upāsakapuṇḍarīko.	91	
PA_tika-s04_02t:92_0	Ādimhīti ādiatthe. Koṭiyanti pariyantakoṭiyaṃ. Vihāraggenāti ovarakakoṭṭhāsena, “imasmiṃ	92	
PA_tika-s04_02t:92_1	gabbhe vasantānaṃ idaṃ nāma phalaṃ pāpuṇātī”tiādīnā taṃ taṃ vasanaṭṭhānakoṭṭhāsenāti	92	
PA_tika-s04_02t:92_2	attho. Ajjatanti ajja icceva attho.	92	
PA_tika-s04_02t:93_0	Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ	93	
PA_tika-s04_02t:93_1	pavattatī”tiādīni vatvā puna jīvitenapi taṃ vatthuttayaṃ paṭipūjento saraṇagamanaṃ	93	
PA_tika-s04_02t:93_2	rakkhāmīti uppannaṃ tassa brāhmaṇassa adhippāyaṃ vibhāvento “ahañhī”tiādimāha. Pāṇehi	93	
PA_tika-s04_02t:93_3	upetanti hi yāva me pāṇā dharanti, tāva saraṇaṃ upetaṃ. Upento ca na vācāmattena	93	
PA_tika-s04_02t:93_4	na ekavāraṃ cittuppādamattena, atha kho pāṇānaṃ pariccajanavasenapi yāvajīvaṃ upetanti	93	
PA_tika-s04_02t:93_5	evamettha attho veditabbo.	93	
PA_tika-s04_02t:94_0	17-19. Sattame jāṇussoṇīti netaṃ tassa mātāpitūhi kataṃ nāmaṃ, apica kho ṭhānantarappaṭilābhaladdhanti	94	
PA_tika-s04_02t:94_1	dassento āha “jāṇussoṇīti ṭhānantaraṃ kirā”tiādi. Ekaṃ ṭhānantaranti ekaṃ purohitaṭṭhānaṃ.	94	
PA_tika-s04_02t:94_2	Uṇhīsaādikakudhabhaṇḍehi saddhiṃ laddhaṃ tathā cassa raññā dinnanti vadanti. Tenāha	94	
PA_tika-s04_02t:94_3	“rañño santike ca laddhajāṇussoṇisakkārattā”ti. Sesamettha uttānameva. Aṭṭhamanavamesu natthi vattabbaṃ.	94	
PA_tika-s04_02t:95_0	20-21. Dasame dunnikkhittanti duṭṭhu nikkhittaṃ padapaccābhaṭṭhaṃ katvā manasi ṭhapitaṃ.	95	
PA_tika-s04_02t:95_1	Pajjati ñāyati attho etenāti padaṃ, atthaṃ byañjayati pakāsetīti byañjanaṃ, padameva.	95	
PA_tika-s04_02t:95_2	Tenevāha “uppaṭipāṭiyā…pe… byañjananti vuccatī”ti. Padasamudāyabyatirekena visuṃ	95	
PA_tika-s04_02t:95_3	pāḷi nāma natthīti āha “ubhayametaṃ pāḷiyāva nāma”nti. Pakaṭṭhānañhi vacanappabandhānaṃ	95	
PA_tika-s04_02t:95_4	āḷiyeva pāḷīti vuccati. Sesamettha ekādasamañca uttānatthameva.	95	
PA_tika-s04_02t:96	Adhikaraṇavaggavaṇṇanā niṭṭhitā.	9	
PA_tika-s04_02t:97	3. Bālavaggavaṇṇanā	9	
PA_tika-s04_02t:98	22-24. Tatiyassa paṭhamadutiyatatiyāni uttānatthāneva.	9	
PA_tika-s04_02t:99	25. Catutthe netabboti aññato āharitvā bodhetabbo, ñāpetabboti attho.	9	
PA_tika-s04_02t:100_0	27. Chaṭṭhe no cepi paṭicchādetvā karontīti pāṇātipātādīni karonto sacepi appaṭicchādetvā	100	
PA_tika-s04_02t:100_1	karonti. Paṭicchannamevāti viññūhi garahitabbabhāvato paṭicchādanārahattā paṭicchannamevāti	100	
PA_tika-s04_02t:100_2	vuccati. Avīciādayo padesavisesā tatthūpapannā sattā ca nirayaggahaṇena gahitāti	100	
PA_tika-s04_02t:100_3	āha “nirayoti sahokāsakā khandhā”ti. Tiracchānayoni nāma visuṃ padesaviseso natthīti	100	
PA_tika-s04_02t:100_4	āha “tiracchānayoniyaṃ khandhāva labbhantī”ti.	100	
PA_tika-s04_02t:101_0	31. Dasame attho phalaṃ tadadhīnavuttitāya vaso etassāti atthavaso, hetūti āha “atthavaseti	101	
PA_tika-s04_02t:101_1	kāraṇānī”ti. Araññavanapatthānīti araññalakkhaṇappattāni vanapatthāni. Vanapattha-saddo	101	
PA_tika-s04_02t:101_2	hi saṇḍabhūte rukkhasamūhepi vattatīti araññaggahaṇaṃ. Vanīyati vivekakāmehi bhajīyati,	101	
PA_tika-s04_02t:101_3	vanute vā te attasampattiyā vasanatthāya yācanto viya hotīti vanaṃ, patiṭṭhahanti	101	
PA_tika-s04_02t:101_4	ettha vivekakāmā yathādhippetavisesādhigamenāti patthaṃ, vanesu patthaṃ gahanaṭṭhāne	101	
PA_tika-s04_02t:101_5	senāsanaṃ vanapatthaṃ. Kiñcāpīti anujānanasambhāvanatthe nipāto. Kiṃ anujānāti? Nippariyāyato	101	
PA_tika-s04_02t:101_6	araññabhāvaṃ gāmato bahi araññanti. Tenāha “nippariyāyenā”tiādi. Kiṃ sambhāveti?	101	
PA_tika-s04_02t:101_7	Āraññakaṅganipphādakattaṃ. Yañhi āraññakaṅganipphādakaṃ, taṃ visesato araññanti vattabbanti.	101	
PA_tika-s04_02t:101_8	Tenāha “yaṃ taṃ pañcadhanusatika”ntiādi. Nikkhamitvā bahi indakhīlāti indakhīlato	101	
PA_tika-s04_02t:101_9	bahi nikkhamitvā, tato bahi paṭṭhāyāti attho. Bahi indakhīlāti vā yattha dve tīṇi	101	
PA_tika-s04_02t:101_10	indakhīlāni, tattha bahiddhā indakhīlato paṭṭhāya. Yattha taṃ natthi, tadarahaṭṭhānato	1011	
PA_tika-s04_02t:101_11	paṭṭhāyāti vadanti. Gāmantanti gāmasamīpaṃ. Anupacāraṭṭhānanti niccakiccavasena na	1011	
PA_tika-s04_02t:101_12	upacaritabbaṭṭhānaṃ. Tenāha “yattha na kasīyati na vapīyatī”ti.	1011	
PA_tika-s04_02t:102_0	Attano ca diṭṭhadhammasukhavihāranti etena satthā attano vivekābhiratiṃ pakāseti.	102	
PA_tika-s04_02t:102_1	Tattha diṭṭhadhammo nāma ayaṃ paccakkho attabhāvo, sukhavihāro nāma catunnaṃ iriyāpathavihārānaṃ	102	
PA_tika-s04_02t:102_2	phāsutā. Ekakassa hi araññe antamaso uccāravassāvakiccaṃ upādāya sabbe iriyāpathā	102	
PA_tika-s04_02t:102_3	phāsukā honti, tasmā diṭṭhadhamme sukhavihāraṃ diṭṭhadhammasukhavihāranti evaṃ vā	102	
PA_tika-s04_02t:102_4	ettha attho daṭṭhabbo.	102	
PA_tika-s04_02t:103_0	Pacchimañca janataṃ anukampamānoti kathaṃ araññavāsena pacchimā janatā anukampitā	103	
PA_tika-s04_02t:103_1	hoti? Saddhāpabbajitā hi kulaputtā bhagavato araññavāsaṃ disvā “bhagavāpi nāma araññasenāsanāni	103	
PA_tika-s04_02t:103_2	na muñcati, yassa nevatthi pariññātabbaṃ na pahātabbaṃ na bhāvetabbaṃ na sacchikātabbaṃ,	103	
PA_tika-s04_02t:103_3	kimaṅgaṃ pana maya”nti cintetvā tattha vasitabbameva maññissanti, evaṃ khippameva	103	
PA_tika-s04_02t:103_4	dukkhassantakarā bhavissanti. Evaṃ pacchimā janatā anukampitā hoti. Etamatthaṃ dassento	103	
PA_tika-s04_02t:103_5	āha “pacchime mama sāvake anukampanto”ti.	103	
PA_tika-s04_02t:104_0	32. Ekādasame vijjaṃ bhajantīti vijjābhāgiyā, vijjābhāge vijjākoṭṭhāse vattantītipi	104	
PA_tika-s04_02t:104_1	vijjābhāgiyā. Padaṃ pacchindatīti maggacittassa patiṭṭhaṃ upacchindati, maggacittaṃ	104	
PA_tika-s04_02t:104_2	patiṭṭhāpetuṃ na detīti attho. Ubbaṭṭetvāti samucchedavasena samūlaṃ uddharitvā.	104	
PA_tika-s04_02t:104_3	Aṭṭhasu ṭhānesūti buddhādīsu aṭṭhasu ṭhānesu. Rāgassa khayavirāgenāti rāgassa khayasaṅkhātena	104	
PA_tika-s04_02t:104_4	virāgena, rāgassa anuppattidhammatāpādanenāti vuttaṃ hoti.	104	
PA_tika-s04_02t:105	Bālavaggavaṇṇanā niṭṭhitā.	10	
PA_tika-s04_02t:106	4. Samacittavaggavaṇṇanā	10	
PA_tika-s04_02t:107_0	33. Catutthassa paṭhame bhavanti ettha patiṭṭhahantīti bhūmi, asappurisānaṃ bhūmi	107	
PA_tika-s04_02t:107_1	asappurisabhūmi. Sappurisabhūmiyampi eseva nayo. Kataṃ na jānātīti akataññū, asamatthasamāsoyaṃ	107	
PA_tika-s04_02t:107_2	gamakattā “asūriyapassā”tiādīsu viya. Tenāha “kataṃ na jānātī”ti. Akatavedīti etthāpi	107	
PA_tika-s04_02t:107_3	eseva nayo. Pākaṭaṃ katvā na jānātīti “idañcidañca mayhaṃ iminā kata”nti saṅghamajjhagaṇamajjhādīsu	107	
PA_tika-s04_02t:107_4	pākaṭaṃ katvā na jānāti, na pakāsetīti vuttaṃ hoti. Upaññātanti thomanāvasena upagantvā	107	
PA_tika-s04_02t:107_5	ñātaṃ. Tenāha “vaṇṇita”ntiādi.	107	
PA_tika-s04_02t:108_0	34. Dutiye vassasataparimāṇamāyu assāti vassasatāyuko, vassasatāyukatañca vassasatāyukakāle	108	
PA_tika-s04_02t:108_1	jātasseva hoti, nāññassāti āha “vassasatāyukakāle jāto”ti. Vassasataṃ jīvati sīlenāti	108	
PA_tika-s04_02t:108_2	vassasatajīvī. Vassasatanti ca accantasaṃyoge upayogavacanaṃ. Tenāha “sakalaṃ vassasataṃ	108	
PA_tika-s04_02t:108_3	jīvanto”ti. Mātāpitūnaṃ mātāva bahūpakāratarāti tassāyeva padhānabhāvena paṭikātabbattā	108	
PA_tika-s04_02t:108_4	dakkhiṇaṃ aṃsakūṭaṃ vadanti. Hadayalohitaṃ pāyetvāti khīraṃ sandhāya vadati. Lohitañhi	108	
PA_tika-s04_02t:108_5	khīrabhāvena pariṇāmaṃ gacchati. Tyāssāti te assa. Sesamettha uttānameva.	108	
PA_tika-s04_02t:109_0	35. Tatiye tenupasaṅkamīti ettha yenādhippāyena so brāhmaṇo bhagavantaṃ upasaṅkami,	109	
PA_tika-s04_02t:109_1	taṃ pākaṭaṃ katvā dassetuṃ “so hi brāhmaṇo”tiādimāha. Virajjhanapañhanti yaṃ pañhaṃ	109	
PA_tika-s04_02t:109_2	puṭṭho virajjhitvā kathesi, aviparītaṃ katvā sampādetuṃ na sakkoti, tādisaṃ pañhanti	109	
PA_tika-s04_02t:109_3	attho. Ubhatokoṭikaṃ pañhanti ubhohi koṭīhi yuttaṃ pañhaṃ. “Kiṃvādī bhavaṃ gotamo”ti	109	
PA_tika-s04_02t:109_4	hi puṭṭho “kiriyavādimhī”ti vā vadeyya “akiriyavādimhī”ti vā, tasmā imassa pañhassa	109	
PA_tika-s04_02t:109_5	vissajjane “kiriyavādimhī”ti ekā koṭi, “akiriyavādimhī”ti dutiyāti koṭidvayayutto	109	
PA_tika-s04_02t:109_6	ayaṃ pañho. Uggilitunti dve koṭiyo mocetvā kathetuṃ asakkonto bahi nīharituṃ atthato	109	
PA_tika-s04_02t:109_7	apanetuṃ na sakkhissati. Dve koṭiyo mocento hi taṃ bahi nīharati nāma. Niggilitunti	109	
PA_tika-s04_02t:109_8	pucchāya dosaṃ datvā hāretuṃ asakkonto pavesetuṃ na sakkhissati. Tattha dosaṃ datvā	109	
PA_tika-s04_02t:109_9	hārento hi gilitvā viya adassanaṃ gamento paveseti nāma. Kiṃladdhikoti kiṃddiṭṭhiko.	109	
PA_tika-s04_02t:109_10	Vadanti etenāti vādo, diṭṭhi. Ko vādo etassāti kiṃvādī. Kimakkhāyīti kimabhidhāyī,	1091	
PA_tika-s04_02t:109_11	kīdisī dhammakathā. Tenāha “kiṃ nāma…pe… pucchatī”ti. Sesamettha uttānameva.	1091	
PA_tika-s04_02t:110	36. Catutthe dakkhiṇaṃ arahantīti dakkhiṇeyyā. Āhunaṃ vuccati dānaṃ, taṃ arahantīti āhuneyyā.	11	
PA_tika-s04_02t:111_0	37. Pañcame kathamayaṃ migāramātā nāma jātāti āha “sā hī”tiādi. Sabbajeṭṭhakassa	111	
PA_tika-s04_02t:111_1	puttassāti attano puttesu sabbapaṭhamaṃ jātassa puttassa. Ayyakaseṭṭhinova samānanāmakattāti	111	
PA_tika-s04_02t:111_2	migāraseṭṭhinā eva sadisanāmakattā. Tassā kira sabbajeṭṭhassa puttassa nāmaggahaṇadivase	111	
PA_tika-s04_02t:111_3	ayyakassa migāraseṭṭhisseva nāmaṃ akaṃsu. Anibaddhavāso hutvāti ekasmiṃyeva vihāre	111	
PA_tika-s04_02t:111_4	nibaddhavāso ahutvā. Dhuvaparibhogānīti niyataparibhogāni. Nanu bhagavā kadāci cārikampi	111	
PA_tika-s04_02t:111_5	pakkamati, kathaṃ tāni senāsanāni dhuvaparibhogena paribhuñjīti āha “utuvassaṃ cārikaṃ	111	
PA_tika-s04_02t:111_6	caritvāpī”tiādi. Tattha utuvassanti hemantagimhe sandhāya vadati. Maggaṃ ṭhapetvāti	111	
PA_tika-s04_02t:111_7	therassa āgamanamaggaṃ ṭhapetvā. Uṇhavalāhakāti uṇhautuno paccayabhūtameghamālāsamuṭṭhāpakā	111	
PA_tika-s04_02t:111_8	devaputtā. Tesaṃ kira tathācittuppādasamakālameva yathicchitaṃ ṭhānaṃ uṇhaṃ pharamānā,	111	
PA_tika-s04_02t:111_9	valāhakamālā nātibahalā ito cito nabhaṃ chādentī vidhāvati. Esa nayo sītavalāhakavassavalāhakāsu.	111	
PA_tika-s04_02t:111_10	Abbhavalāhakā pana devatā sītuṇhavassehi vinā kevalaṃ abbhapaṭalasseva samuṭṭhāpakā	1111	
PA_tika-s04_02t:111_11	veditabbā. Kevalaṃ vā vātasseva, teneva devatā vātavalāhakā.	1111	
PA_tika-s04_02t:112_0	Ettha ca yaṃ vassāne ca sisire ca abbhaṃ uppajjati, taṃ utusamuṭṭhānaṃ pākatikameva.	112	
PA_tika-s04_02t:112_1	Yaṃ pana abbhamhiyeva atiabbhaṃ sattāhampi candasūriye chādetvā ekandhakāraṃ karoti,	112	
PA_tika-s04_02t:112_2	yañca cittavesākhamāsesu abbhaṃ, taṃ devatānubhāvena uppannaṃ abbhanti veditabbaṃ.	112	
PA_tika-s04_02t:112_3	Yo ca tasmiṃ tasmiṃ utumhi uttaradakkhiṇādipakativāto hoti, ayaṃ utusamuṭṭhāno. Vātepi	112	
PA_tika-s04_02t:112_4	vanarukkhakkhandhādippadālano ativāto nāma atthi. Ayañceva, yo ca aññopi akālavāto,	112	
PA_tika-s04_02t:112_5	ayañca devatānubhāvena nibbatto. Yaṃ gimhāne uṇhaṃ, taṃ utusamuṭṭhānikaṃ pākatimeva.	112	
PA_tika-s04_02t:112_6	Yaṃ pana uṇhepi atiuṇhaṃ sītakāle ca uppannaṃ uṇhaṃ, taṃ devatānubhāvena nibbattaṃ.	112	
PA_tika-s04_02t:112_7	Yaṃ vassāne ca hemante ca sītaṃ hoti, taṃ utusamuṭṭhānameva. Yaṃ pana sītepi atisītaṃ,	112	
PA_tika-s04_02t:112_8	gimhe ca uppannaṃ sītaṃ, taṃ devatānubhāvena nibbattaṃ. Yaṃ vassike cattāro māse	112	
PA_tika-s04_02t:112_9	vassaṃ, taṃ utusamuṭṭhānameva, yaṃ pana vasseyeva ativassaṃ, yañca cittavesākhamāsesu	112	
PA_tika-s04_02t:112_10	vassaṃ, taṃ devatānubhāvena nibbattaṃ.	1121	
PA_tika-s04_02t:113_0	Tatridaṃ vatthu – eko kira vassavalāhakadevaputto tagarakūṭavāsikhīṇāsavattherassa	113	
PA_tika-s04_02t:113_1	santikaṃ gantvā vanditvā aṭṭhāsi. Thero – “kosi tva”nti pucchi. Ahaṃ, bhante, vassavalāhako	113	
PA_tika-s04_02t:113_2	devaputtoti. Tumhākaṃ kira cittena devo vassatīti? Āma, bhanteti. Passitukāmā mayanti.	113	
PA_tika-s04_02t:113_3	Temissatha, bhanteti. Meghasīsaṃ vā gajjitaṃ vā na paññāyati, kathaṃ temissāmāti?	113	
PA_tika-s04_02t:113_4	Bhante, amhākaṃ cittena devo vassati, tumhe paṇṇasālaṃ pavisathāti. Sādhu devaputtāti	113	
PA_tika-s04_02t:113_5	pāde dhovitvā paṇṇasālaṃ pāvisi. Devaputto tasmiṃ pavisanteyeva ekaṃ gītaṃ gāyitvā	113	
PA_tika-s04_02t:113_6	hatthaṃ ukkhipi, samantā tiyojanaṭṭhānaṃ ekameghaṃ ahosi. Thero aḍḍhatinto paṇṇasālaṃ paviṭṭhoti.	113	
PA_tika-s04_02t:114_0	Kāmaṃ heṭṭhā vuttāpi devatā cātumahārājikāva, tā pana tena tena visesena vatvā idāni	114	
PA_tika-s04_02t:114_1	tadaññe paṭhamabhūmike kāmāvacaradeve sāmaññato gaṇhanto “cātumahārājikā”ti āha.	114	
PA_tika-s04_02t:114_2	Dhataraṭṭhavirūḷhakavirūpakkhakuverasaṅkhātā cattāro mahārājāno etesanti cātumahārājikā,	114	
PA_tika-s04_02t:114_3	te sinerussa pabbatassa vemajjhe honti. Tesu pabbataṭṭhakāpi atthi ākāsaṭṭhakāpi.	114	
PA_tika-s04_02t:114_4	Tesaṃ paramparā cakkavāḷapabbataṃ pattā. Khiḍḍāpadosikā manopadosikā candimā devaputto	114	
PA_tika-s04_02t:114_5	sūriyo devaputtoti ete sabbepi cātumahārājikadevalokaṭṭhā eva.	114	
PA_tika-s04_02t:115_0	Tāvatiṃsāti tāvatiṃsānaṃ devānaṃ nāmaṃ, tepi atthi pabbataṭṭhakā, atthi ākāsaṭṭhakā,	115	
PA_tika-s04_02t:115_1	tesaṃ paramparā cakkavāḷapabbataṃ pattā. Tathā yāmādīnaṃ. Ekadevalokepi hi devānaṃ	115	
PA_tika-s04_02t:115_2	paramparā cakkavāḷapabbataṃ appattā nāma natthi. Tattha maghena māṇavena saddhiṃ	115	
PA_tika-s04_02t:115_3	macalagāme kālaṃ katvā tettiṃsa sahapuññakārino ettha nibbattāti taṃ sahacāritaṃ	115	
PA_tika-s04_02t:115_4	ṭhānaṃ tettiṃsaṃ, tadeva tāvatiṃsaṃ, taṃ nivāso etesanti tāvatiṃsāti vadanti. Yasmā	115	
PA_tika-s04_02t:115_5	pana sesacakkavāḷesupi chakāmāvacaradevalokā atthi. Vuttampi cetaṃ “sahassaṃ cātumahārājikānaṃ	115	
PA_tika-s04_02t:115_6	sahassaṃ tāvatiṃsāna”nti. Tasmā nāmapaṇṇattiyevesā tassa devalokassāti veditabbā.	115	
PA_tika-s04_02t:115_7	Dukkhato yātā apayātāti yāmā. Attano sirisampattiyā tusaṃ itā gatāti tusitā. Nimmāne	115	
PA_tika-s04_02t:115_8	rati etesanti nimmānaratino. Vasavattī devatāti paranimmitavasavattino devā. Paranimmitesu	115	
PA_tika-s04_02t:115_9	bhogesu vasaṃ vattentīti paranimmitavasavattino.	115	
PA_tika-s04_02t:116_0	Brūhito parivuddho tehi tehi jhānādīhi visiṭṭhehi guṇehīti brahmā. Vaṇṇavantatāya	116	
PA_tika-s04_02t:116_1	ceva dīghāyukatāya ca brahmapārisajjādīhi mahanto brahmāti mahābrahmā. Tassa parisāyaṃ	116	
PA_tika-s04_02t:116_2	bhavā paricārikāti brahmapārisajjā. Tasseva purohitaṭṭhāne ṭhitāti brahmapurohitā.	116	
PA_tika-s04_02t:116_3	Ābhassarehi parittā ābhā etesanti parittābhā. Appamāṇā ābhā etesanti appamāṇābhā.	116	
PA_tika-s04_02t:116_4	Dīpikāya acci viya etesaṃ sarīrato ābhā chijjitvā chijjitvā patantī viya sarati vissaratīti	116	
PA_tika-s04_02t:116_5	ābhassarā, yathāvuttappabhāya ābhāsanasīlā vā ābhassarā. Subhāti sobhanā pabhā. Subhāti	116	
PA_tika-s04_02t:116_6	hi ekagghanā niccalā sarīrābhā vuccati, sā parittā subhā etesanti parittasubhā. Appamāṇā	116	
PA_tika-s04_02t:116_7	subhā etesanti appamāṇasubhā. Subhena okiṇṇā vikiṇṇā, subhena sarīrappabhāvaṇṇena	116	
PA_tika-s04_02t:116_8	ekagghanā suvaṇṇamañjūsāya ṭhapitasampajjalitakañcanapiṇḍasassirikāti subhakiṇṇā.	116	
PA_tika-s04_02t:116_9	Tattha sobhanāya pabhāya kiṇṇā subhākiṇṇāti vattabbe bhā-saddassa rassattaṃ antima	116	
PA_tika-s04_02t:116_10	ṇa-kārassa ha-kārañca katvā “subhakiṇhā”ti vuttaṃ. Vipulaphalā vehapphalā. Vipulaphalāti	1161	
PA_tika-s04_02t:116_11	ca vipulasantasukhavaṇṇādiphalā. Appakena kālena attano ṭhānaṃ na vijahantīti avihā.	1161	
PA_tika-s04_02t:116_12	Kenaci na tapanīyāti atappā. Akicchena sukhena passitabbā manuññarūpatāyāti sudassā.	1161	
PA_tika-s04_02t:116_13	Suparisuddhadassanatāya sammā passanti sīlenāti sudassī. Ukkaṭṭhasampattīhi yogato	1161	
PA_tika-s04_02t:116_14	natthi etesaṃ kaniṭṭhā sampattīti akaniṭṭhā.	1161	
PA_tika-s04_02t:117	Kāyasakkhīhīti nāmakāyena desanāya sampaṭicchanavasena sakkhibhūtehi. Halāhalanti kolāhalaṃ. Mahaggatacittenāti catutthajjhānapādakena abhiññācittena.	11	
PA_tika-s04_02t:118_0	Nanu ca “ajjhattanti kāmabhavo, bahiddhāti rūpārūpabhavo”ti ca ayuttametaṃ? Yasmiñhi	118	
PA_tika-s04_02t:118_1	bhave sattā bahutaraṃ kālaṃ vasanti, so nesaṃ ajjhattaṃ. Yasmiñca appataraṃ kālaṃ	118	
PA_tika-s04_02t:118_2	vasanti, so nesaṃ bahiddhāti vattuṃ yuttaṃ. Rūpārūpabhave ca sattā cirataraṃ vasanti,	118	
PA_tika-s04_02t:118_3	appataraṃ kāmabhave, tasmā “ajjhattanti kāmabhavo, bahiddhāti rūpārūpabhavo”ti kasmā	118	
PA_tika-s04_02t:118_4	vuttanti āha “kiñcāpī”tiādi. Catutthameva koṭṭhāsanti vivaṭṭaṭṭhāyisaṅkhātaṃ catutthaṃ	118	
PA_tika-s04_02t:118_5	asaṅkhyeyyakappaṃ. Itaresūti saṃvaṭṭasaṃvaṭṭaṭṭhāyivivaṭṭasaṅkhātesu tīsu asaṅkhyeyyakappesu.	118	
PA_tika-s04_02t:118_6	Ālayoti saṅgo. Patthanāti “kathaṃ nāma tatrūpapannā bhavissāmā”ti abhipatthanā. Abhilāsoti	118	
PA_tika-s04_02t:118_7	tatrūpapajjitukāmatā. Tasmātiādinā yathāvuttamatthaṃ nigameti.	118	
PA_tika-s04_02t:119_0	Etthāyaṃ adhippāyo – kassacipi kilesassa avikkhambhitattā kenacipi pakārena vikkhambhanamattenapi	119	
PA_tika-s04_02t:119_1	avimutto kāmabhavo ajjhattaggahaṇassa attānaṃ adhikicca uddissa pavattaggāhassa visesapaccayoti	119	
PA_tika-s04_02t:119_2	ajjhattaṃ nāma. Tattha bandhanaṃ ajjhattasaṃyojanaṃ, tena saṃyutto ajjhattasaṃyojano.	119	
PA_tika-s04_02t:119_3	Tabbipariyāyato bahiddhāsaṃyojanoti.	119	
PA_tika-s04_02t:120_0	Chandarāgavaseneva ajjhattasaṃyojanaṃ bahiddhāsaṃyojanañca puggalaṃ dassetvā idāni	120	
PA_tika-s04_02t:120_1	orambhāgiyauddhambhāgiyasaṃyojanavasenapi dassetuṃ “orambhāgiyāni vā”tiādimāha. Oraṃ	120	
PA_tika-s04_02t:120_2	vuccati kāmadhātu, paṭisandhiyā paccayabhāvena taṃ oraṃ bhajantīti orambhāgiyāni.	120	
PA_tika-s04_02t:120_3	Tattha ca kammunā vipākaṃ sattena ca dukkhaṃ saṃyojentīti saṃyojanāni, sakkāyadiṭṭhivicikicchāsīlabbataparāmāsakāmarāgapaṭighā.	120	
PA_tika-s04_02t:120_4	Uddhaṃ vuccati rūpārūpadhātu, vuttanayenetaṃ uddhaṃ bhajantīti uddhambhāgiyāni, saṃyojanāni.	120	
PA_tika-s04_02t:120_5	Rūparāgārūparāgamānuddhaccāvijjā. Atha vā orambhāgo vuccati kāmadhātu rūpārūpabhavato	120	
PA_tika-s04_02t:120_6	heṭṭhābhūtattā, tatrūpapattiyā paccayabhāvato orambhāgassa hitānīti orambhāgiyāni	120	
PA_tika-s04_02t:120_7	yathā “vacchāyogo duhako”ti. Uddhambhāgo nāma mahaggatabhāvo, tassa hitāni uddhambhāgiyāni.	120	
PA_tika-s04_02t:120_8	Pādesu baddhapāsāṇo viya pañcorambhāgiyasaṃyojanāni heṭṭhā ākaḍḍhamānākārāni honti.	120	
PA_tika-s04_02t:120_9	Hatthehi gahitarukkhasākhā viya pañcuddhambhāgiyasaṃyojanāni upari ākaḍḍhamānākārāni.	120	
PA_tika-s04_02t:120_10	Yesañhi sakkāyadiṭṭhiādīni appahīnāni, te bhavaggepi nibbatte etāni ākaḍḍhitvā kāmabhaveyeva	1201	
PA_tika-s04_02t:120_11	pātenti, tasmā etāni pañca gacchantaṃ vārenti, gataṃ puna ānenti. Rūparāgādīni pañca	1201	
PA_tika-s04_02t:120_12	gacchantaṃ na vārenti, āgantuṃ pana na denti.	1201	
PA_tika-s04_02t:121_0	Asamucchinnesu orambhāgiyasaṃyojanesu laddhapaccayesu uddhambhāgiyāni saṃyojanāni	121	
PA_tika-s04_02t:121_1	agaṇanūpagāni hontīti labbhamānānampi puthujjanānaṃ vasena avibhajitvā ariyānaṃ yogavasena	121	
PA_tika-s04_02t:121_2	vibhajitukāmo “ubhayampi ceta”ntiādimāha. Tattha vaṭṭanissitamahājanassāti puthujjane	121	
PA_tika-s04_02t:121_3	sandhāya vadati. Dvedhā paricchinnoti kāmasugatirūpārūpabhavavasena dvīhi pakārehi paricchinno.	121	
PA_tika-s04_02t:122_0	Vacchakasālopamaṃ uttānatthameva. Opammasaṃsandane pana kassaci kilesassa avikkhambhitattā,	122	
PA_tika-s04_02t:122_1	kathañcipi avimutto kāmabhavo ajjhattaggahaṇassa visesapaccayattā, imesaṃ sattānaṃ	122	
PA_tika-s04_02t:122_2	abbhantaraṭṭhena anto nāma. Rūpārūpabhavo tabbipariyāyato bahi nāma. Tathā hi yassa	122	
PA_tika-s04_02t:122_3	orambhāgiyāni saṃyojanāni appahīnāni, so ajjhattasaṃyojano vutto. Yassa tāni pahīnāni,	122	
PA_tika-s04_02t:122_4	so bahiddhāsaṃyojano. Tasmā anto asamucchinnabandhanatāya bahi ca pavattamānabhavaṅgasantānatāya	122	
PA_tika-s04_02t:122_5	antobaddho bahisayito nāma. Nirantarappavattabhavaṅgasantānavasena hi sayitavohāro.	122	
PA_tika-s04_02t:122_6	Kāmaṃ nesaṃ bahibandhanampi asamucchinnaṃ, antobandhanassa pana mūlatāya evaṃ vuttaṃ.	122	
PA_tika-s04_02t:122_7	Tenāha “saṃyojanaṃ pana tesaṃ kāmāvacarūpanibaddhamevā”ti. Iminā nayena sesattayepi attho veditabbo.	122	
PA_tika-s04_02t:123_0	Ettāvatā ca kirāti kira-saddo arucisaṃsūcanattho. Tenettha ācariyavādassa attano	123	
PA_tika-s04_02t:123_1	aruccanabhāvaṃ dīpeti. “Sīlavā”ti anāmaṭṭhavisesasāmaññato sīlasaṅkhepena gahitaṃ,	123	
PA_tika-s04_02t:123_2	tañca catubbidhanti ācariyatthero “catupārisuddhisīlaṃ uddisitvā”ti āha. Tatthāti	123	
PA_tika-s04_02t:123_3	catupārisuddhisīlesu. Jeṭṭhakasīlanti padhānasīlaṃ. Ubhayatthāti uddesaniddesesu,	123	
PA_tika-s04_02t:123_4	niddese viya uddesepi pātimokkhasaṃvarova therena vutto “sīlavā”ti vuttattāti adhippāyo.	123	
PA_tika-s04_02t:123_5	Sīlaggahaṇañhi pāḷiyaṃ pātimokkhasaṃvaravaseneva āgataṃ. Tenāha “pātimokkhasaṃvaroyevā”tiādi.	123	
PA_tika-s04_02t:123_6	Tattha avadhāraṇena itaresaṃ tiṇṇaṃ ekadesena pātimokkhantogadhabhāvaṃ dīpeti. Tathā	123	
PA_tika-s04_02t:123_7	hi anolokiyolokane ājīvahetu ca sikkhāpadavītikkame gilānapaccayassa apaccavekkhitaparibhoge	123	
PA_tika-s04_02t:123_8	ca āpatti vihitāti. Tīṇīti indriyasaṃvarasīlādīni. Sīlanti vuttaṭṭhānaṃ nāma atthīti	123	
PA_tika-s04_02t:123_9	sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā “pātimokkhasaṃvaro”ti?	123	
PA_tika-s04_02t:123_10	Ācariyassa sammukhatāya appaṭikkhipanto upacārena pucchanto viya vadati. Tenāha “ananujānanto”ti.	1231	
PA_tika-s04_02t:123_11	Chadvārarakkhāmattakamevāti tassa sallahukabhāvamāha cittādhiṭṭhānabhāvamattena paṭipākatikabhāvāpattito.	1231	
PA_tika-s04_02t:123_12	Itaradvayepi eseva nayo. Paccayuppattimattakanti phalena hetuṃ dasseti. Uppādanahetukā	1231	
PA_tika-s04_02t:123_13	hi paccayānaṃ uppatti. Idamatthanti idaṃ payojanaṃ imassa paccayassa paribhuñjaneti	1231	
PA_tika-s04_02t:123_14	adhippāyo. Nippariyāyenāti iminā indriyasaṃvarādīni tīṇi padhānassa sīlassa paripālanavasena	1231	
PA_tika-s04_02t:123_15	pavattiyā pariyāyasīlāni nāmāti dasseti. Idāni pātimokkhasaṃvarasseva padhānabhāvaṃ	1231	
PA_tika-s04_02t:123_16	byatirekato anvayato ca upamāya vibhāvetuṃ “yassā”tiādimāha. Tattha so pātimokkhasaṃvaro.	1231	
PA_tika-s04_02t:123_17	Sesāni indriyasaṃvarādīni.	1231	
PA_tika-s04_02t:124_0	Pātimokkhasaṃvarasaṃvutoti yo hi naṃ pāti rakkhati, taṃ mokkheti moceti āpāyikādīhi	124	
PA_tika-s04_02t:124_1	dukkhehīti pātimokkhanti laddhanāmena sikkhāpadasīlena pihitakāyavacīdvāro. So pana	124	
PA_tika-s04_02t:124_2	yasmā evaṃbhūto tena samannāgato nāma hoti, tasmā vuttaṃ “pātīmokkhasaṃvarena samannāgato”ti.	124	
PA_tika-s04_02t:125_0	Aparo nayo – kilesānaṃ balavabhāvato, pāpakiriyāya ca sukarabhāvato, puññakiriyāya	125	
PA_tika-s04_02t:125_1	ca dukkarabhāvato bahukkhattuṃ apāyesu patanasīloti pātī, puthujjano. Aniccatāya	125	
PA_tika-s04_02t:125_2	vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanato	125	
PA_tika-s04_02t:125_3	gamanasīloti pātī, maraṇavasena tamhi tamhi sattanikāye attabhāvassa pātanasīlo vā	125	
PA_tika-s04_02t:125_4	pātī, sattasantāno, cittameva vā. Taṃ pātiṃ saṃsāradukkhato mokkhetīti pātimokkhaṃ.	125	
PA_tika-s04_02t:125_5	Cittassa hi vimokkhena satto vimuttoti vuccati. Vuttañhi “cittavodānā visujjhantī”ti,	125	
PA_tika-s04_02t:125_6	“anupādāya āsavehi cittaṃ vimutta”nti ca.	125	
PA_tika-s04_02t:126_0	Atha vā avijjādinā hetunā saṃsāre patati gacchati pavattatīti pāti, “avijjānīvaraṇānaṃ	126	
PA_tika-s04_02t:126_1	sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ, tassa pātino sattassa	126	
PA_tika-s04_02t:126_2	taṇhādisaṃkilesattayato mokkho etenāti pātimokkho. “Kaṇṭhekāḷo”tiādīnaṃ viyassa samāsasiddhi veditabbā.	126	
PA_tika-s04_02t:127	Atha vā pāteti vinipāteti dukkheti pāti, cittaṃ. Vuttañhi –	12	
PA_tika-s04_02t:128	“Cittena nīyate loko, cittena parikassatī”ti; ;	12	
PA_tika-s04_02t:129	Tassa pātino mokkho etenāti pātimokkho. Patati vā etena apāyadukkhe saṃsāradukkhe cāti pāti, taṇhādisaṃkileso. Vuttañhi –	12	
PA_tika-s04_02t:130	“Taṇhā janehi purisaṃ, taṇhādutiyo puriso”ti ca ādi;	13	
PA_tika-s04_02t:131	Tato pātito mokkhoti pātimokkho.	13	
PA_tika-s04_02t:132	Atha vā patati etthāti pāti, cha ajjhattikabāhirāni āyatanāni. Vuttañhi –	13	
PA_tika-s04_02t:133	“Chasu loko samuppanno, chasu kubbati santhava”nti ;	13	
PA_tika-s04_02t:134	Tato chaajjhattikabāhirāyatanasaṅkhātato pātito mokkhoti pātimokkho.	13	
PA_tika-s04_02t:135	Atha vā pāto vinipāto assa atthīti pātī, saṃsāro. Tato mokkhoti pātimokkho.	13	
PA_tika-s04_02t:136_0	Atha vā sabbalokādhipatibhāvato dhammissaro bhagavā “patī”ti vuccati, muccati etenāti	136	
PA_tika-s04_02t:136_1	mokkho, patino mokkho patimokkho tena paññattattāti, patimokkho eva pātimokkho. Sabbaguṇānaṃ	136	
PA_tika-s04_02t:136_2	vā mūlabhāvato uttamaṭṭhena pati ca so yathāvuttaṭṭhena mokkho cāti patimokkho, patimokkho	136	
PA_tika-s04_02t:136_3	eva pātimokkho. Tathā hi vuttaṃ “pātimokkhanti ādimetaṃ mukhametaṃ pamukhameta”nti vitthāro.	136	
PA_tika-s04_02t:137_0	Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti	137	
PA_tika-s04_02t:137_1	pātimokkho. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena,	137	
PA_tika-s04_02t:137_2	samucchedavasena ca accantaṃ mokkheti mocetīti pātimokkho. Pati pati mokkhoti vā	137	
PA_tika-s04_02t:137_3	patimokkho, tamhā tamhā vītikkamadosato paccekaṃ mokkhoti attho. Patimokkho eva pātimokkho.	137	
PA_tika-s04_02t:137_4	Mokkho vā nibbānaṃ, tassa mokkhassa patibimbabhūtoti patimokkho. Sīlasaṃvaro hi sūriyassa	137	
PA_tika-s04_02t:137_5	aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato	137	
PA_tika-s04_02t:137_6	patimokkhaṃ, patimokkhaṃyeva pātimokkhaṃ.	137	
PA_tika-s04_02t:138	Atha vā mokkhaṃ pati vattati, mokkhābhimukhanti vā patimokkhaṃ, patimokkhameva pātimokkhanti evamettha pātimokkhasaddassa attho veditabbo.	13	
PA_tika-s04_02t:139_0	Ācāragocarasampannoti kāyikavācasikaavītikkamasaṅkhātena ācārena, navesiyādigocaratādisaṅkhātena	139	
PA_tika-s04_02t:139_1	gocarena sampanno, sampannaācāragocaroti attho. Appamattakesūti parittakesu anāpattigamanīyesu.	139	
PA_tika-s04_02t:139_2	“Dukkaṭadubbhāsitamattesū”ti apare. Vajjesūti gārayhesu. Te pana ekantato akusalasabhāvā	139	
PA_tika-s04_02t:139_3	hontīti āha “akusaladhammesū”ti. Bhayadassīti bhayato dassanasīlo, paramāṇumattampi	139	
PA_tika-s04_02t:139_4	vajjaṃ sineruppamāṇaṃ viya katvā bhāyanasīlo. Sammā ādiyitvāti sammadeva sakkaccaṃ	139	
PA_tika-s04_02t:139_5	sabbasova ādiyitvā. Sikkhāpadesūti niddhāraṇe bhummanti samudāyato avayavaniddhāraṇaṃ	139	
PA_tika-s04_02t:139_6	dassento “sikkhāpadesu taṃ taṃ sikkhāpadaṃ samādiyitvā sikkhatī”ti atthamāha, sikkhāpadameva	139	
PA_tika-s04_02t:139_7	hi samādātabbaṃ sikkhitabbañcāti adhippāyo. Yaṃ kiñci sikkhāpadesūti sikkhākoṭṭhāsesu	139	
PA_tika-s04_02t:139_8	mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ.	139	
PA_tika-s04_02t:139_9	Yaṃ paṭipajjitabbaṃ pūretabbaṃ sīlaṃ, taṃ pana dvāravasena duvidhamevāti āha “kāyikaṃ	139	
PA_tika-s04_02t:139_10	vā vācasikaṃ vā”ti. Imasmiṃ atthavikappe sikkhāpadesūti ādhāre bhummaṃ sikkhābhāgesu	1391	
PA_tika-s04_02t:139_11	kassaci visuṃ aggahaṇato. Tenāha “taṃ sabba”nti.	1391	
PA_tika-s04_02t:140	Aññataraṃ devaghaṭanti aññataraṃ devanikāyaṃ. Āgāmī hotīti paṭisandhivasena āgamanasīlo hoti. Āgantāti etthāpi eseva nayo. Iminā aṅgenāti iminā kāraṇena.	14	
PA_tika-s04_02t:141_0	Sukkhavipassako yebhuyyena catudhātuvavatthānamukhena kammaṭṭhānābhinivesī hotīti	141	
PA_tika-s04_02t:141_1	āha “sukkhavipassakassa dhātukammaṭṭhānikabhikkhuno”ti. Vuttamevatthaṃ sampiṇḍetvā	141	
PA_tika-s04_02t:141_2	nigamento “paṭhamena aṅgenā”tiādimāha.	141	
PA_tika-s04_02t:142_0	Cittassa sukhumabhāvo idha sukhamattabhāvamāpannena daṭṭhabboti āha “sabbāpi hi tā”tiādi.	142	
PA_tika-s04_02t:142_1	Tantivasenāti kevalaṃ tantiṭṭhapanavasena, na pana therassa kassaci maggassa vā phalassa	142	
PA_tika-s04_02t:142_2	vā uppādanatthāya, nāpi sammāpaṭipattiyaṃ yojanatthāyāti adhippāyo.	142	
PA_tika-s04_02t:143_0	38. Chaṭṭhe mahākaccānoti gihikāle ujjenirañño purohitaputto abhirūpo dassanīyo pāsādiko	143	
PA_tika-s04_02t:143_1	suvaṇṇavaṇṇo ca. Varaṇā nāma rukkho, tassa avidūre bhavattā nagarampi varaṇasaddena	143	
PA_tika-s04_02t:143_2	vuccatīti āha “varaṇā nāma ekaṃ nagara”nti. Dvandapadassa paccekaṃ abhisambandho	143	
PA_tika-s04_02t:143_3	hotīti hetusaddaṃ paccekaṃ yojetvā dassento “kāmarāgābhinivesahetū”tiādimāha. Hetusaddena	143	
PA_tika-s04_02t:143_4	sambandhe sati yo attho sambhavati, taṃ dassetuṃ “idaṃ vuttaṃ hotī”tiādimāha. Tattha	143	
PA_tika-s04_02t:143_5	kāmarāgena abhiniviṭṭhattāti etena kāmarāgābhinivesahetūti imassa atthaṃ dīpeti,	143	
PA_tika-s04_02t:143_6	tathā vinibaddhattātiādīhi kāmarāgavinibaddhahetūtiādīnaṃ. Tato mukhoti tadabhimukho.	143	
PA_tika-s04_02t:143_7	Mānanti āḷhakādimānabhaṇḍaṃ. Sesamettha uttānameva.	143	
PA_tika-s04_02t:144_0	39. Sattame madhurāyanti uttaramadhurāyaṃ. Gundāvaneti kaṇhagundāvane, kāḷapippalivaneti	144	
PA_tika-s04_02t:144_1	attho. Jarājiṇṇeti jarāya jiṇṇe, na byādhiādīnaṃ vasena jiṇṇasadise nāpi akālikena	144	
PA_tika-s04_02t:144_2	jarāya abhibhūte. Vayovuddheti jiṇṇattā eva cassa vayovuddhippattiyā vuddhena sīlādivuddhiyā.	144	
PA_tika-s04_02t:144_3	Jātimahallaketi jātiyā mahantatāya cirarattatāya mahallake, na bhogaparivārādīhīti	144	
PA_tika-s04_02t:144_4	attho. Addhagateti ettha addha-saddo dīghakālavācīti āha “dīghakāladdhānaṃ atikkante”ti.	144	
PA_tika-s04_02t:144_5	Vayoti purimapadalopenāyaṃ niddesoti āha “pacchimavaya”nti, vassasatassa tatiyakoṭṭhāsasaṅkhātaṃ	144	
PA_tika-s04_02t:144_6	pacchimavayaṃ anuppatteti attho.	144	
PA_tika-s04_02t:145_0	Bhavati ettha phalaṃ tadāyattavuttitāyāti bhūmi, kāraṇanti āha “yena kāraṇenā”tiādi.	145	
PA_tika-s04_02t:145_1	Paripakkoti pariṇato, vuddhibhāvaṃ pattoti attho. Moghajiṇṇoti anto thirakaraṇānaṃ	145	
PA_tika-s04_02t:145_2	dhammānaṃ abhāvena tucchajiṇṇo nāma. Bāladārakopi daharoti vuccatīti tato visesanatthaṃ	145	
PA_tika-s04_02t:145_3	“yuvā”ti vuttaṃ. Atikkantapaṭhamavayā eva sattā sabhāvena palitasirā hontīti paṭhamavaye	145	
PA_tika-s04_02t:145_4	ṭhitabhāvaṃ dassetuṃ “susukāḷakeso”ti vuttaṃ. Bhadrenāti laddhakena. Ekacco hi daharopi	145	
PA_tika-s04_02t:145_5	samāno kāṇo vā hoti kuṇiādīnaṃ vā aññataro, so na bhadrena yobbanena samannāgato	145	
PA_tika-s04_02t:145_6	nāma hoti. Yo pana abhirūpo hoti dassanīyo pāsādiko sabbasampattisampanno yaṃ yadeva	145	
PA_tika-s04_02t:145_7	alaṅkāraparihāraṃ icchati, tena tena alaṅkato devaputto viya carati, ayaṃ bhadrena	145	
PA_tika-s04_02t:145_8	yobbanena samannāgato nāma hoti. Tenevāha “yena yobbanena samannāgato”tiādi.	145	
PA_tika-s04_02t:146_0	Yamhi saccañca dhammo cāti yamhi puggale soḷasahākārehi paṭividdhattā catubbidhaṃ	146	
PA_tika-s04_02t:146_1	saccaṃ, ñāṇena sacchikatattā navavidhalokuttaradhammo ca atthi. Ahiṃsāti desanāmattametaṃ,	146	
PA_tika-s04_02t:146_2	yamhi pana catubbidhāpi appamaññābhāvanā atthīti attho. Saṃyamo damoti sīlañceva	146	
PA_tika-s04_02t:146_3	indriyasaṃvaro ca. Vantamaloti maggañāṇena nīhaṭamalo. Dhīroti dhitisampanno. Theroti	146	
PA_tika-s04_02t:146_4	so imehi thirabhāvakāraṇehi samannāgatattā theroti pavuccatīti attho.	146	
PA_tika-s04_02t:147_0	40. Aṭṭhame “corā balavanto hontī”ti padaṃ uddharitvā yehi kāraṇehi te balavanto	147	
PA_tika-s04_02t:147_1	honti, tesaṃ sabbhāvaṃ dassento “pakkhasampannā”tiādimāha. Tattha nivāsaṭṭhānasampannatā	147	
PA_tika-s04_02t:147_2	giriduggādisabbhāvato. Atiyātunti anto yātuṃ, gantuṃ pavisitunti attho. Taṃ pana	147	
PA_tika-s04_02t:147_3	antopavisanaṃ kenaci kāraṇena bahigatassa hotīti āha “bahiddhā janapadacārikaṃ caritvā”tiādi.	147	
PA_tika-s04_02t:147_4	Niyyātunti bahi nikkhamituṃ. Tañca bahinikkhamanaṃ bahiddhākaraṇīye sati sambhavatīti	147	
PA_tika-s04_02t:147_5	āha “corā janapadaṃ vilumpantī”tiādi. Anusaññātunti anusañcarituṃ. Sesamettha uttānameva.	147	
PA_tika-s04_02t:148_0	41. Navame micchāpaṭipattādhikaraṇahetūti ettha adhi-saddo anatthakoti āha “micchāpaṭipattiyā	148	
PA_tika-s04_02t:148_1	karaṇahetū”ti. Na ārādhakoti na sampādako na paripūrako. Ñāyati paṭivijjhanavasena	148	
PA_tika-s04_02t:148_2	nibbānaṃ gacchatīti ñāyo, so eva taṃsamaṅginaṃ vaṭṭadukkhapātato dhāraṇaṭṭhena dhammoti	148	
PA_tika-s04_02t:148_3	ñāyo dhammo, ariyamaggo. So panettha saha vipassanāya adhippetoti āha “sahavipassanakaṃ	148	
PA_tika-s04_02t:148_4	magga”nti. Ārādhanaṃ nāma saṃsiddhi, sā pana yasmā sampādanena paripūraṇena icchitā,	148	
PA_tika-s04_02t:148_5	tasmā vuttaṃ “sampādetuṃ pūretu”nti.	148	
PA_tika-s04_02t:149_0	42. Dasame duggahitehīti atthato byañjanato ca duṭṭhu gahitehi, ūnādhikaviparītapadapaccābhaṭṭhādivasena	149	
PA_tika-s04_02t:149_1	vilometvā gahitehīti attho. Uppaṭipāṭiyā gahitehīti idaṃ pana nidassanamattaṃ duggahassa	149	
PA_tika-s04_02t:149_2	ūnādhikādivasenapi sambhavato. Tenevāha “attano duggahitasuttantānaṃyeva atthañca	149	
PA_tika-s04_02t:149_3	pāḷiñca uttaritaraṃ katvā dassentī”ti.	149	
PA_tika-s04_02t:150	Samacittavaggavaṇṇanā niṭṭhitā.	15	
PA_tika-s04_02t:151	5. Parisavaggavaṇṇanā	15	
PA_tika-s04_02t:152_0	43. Pañcamassa paṭhame uddhaccena samannāgatāti akappiye kappiyasaññitāya, kappiye	152	
PA_tika-s04_02t:152_1	akappiyasaññitāya, avajje vajjasaññitāya, vajje avajjasaññitāya uddhaccappakatikā.	152	
PA_tika-s04_02t:152_2	Ye hi vinaye apakataññuno saṃkilesavodāniyesu dhammesu na kusalā sakiñcanakārino	152	
PA_tika-s04_02t:152_3	vippaṭisārabahulā, tesaṃ anuppannañca uddhaccaṃ uppajjati, uppannañca bhiyyobhāvaṃ	152	
PA_tika-s04_02t:152_4	vepullaṃ āpajjati. Sārābhāvena tucchattā naḷo viyāti naḷo, mānoti āha “unnaḷāti uggatanaḷā”ti.	152	
PA_tika-s04_02t:152_5	Tenāha “uṭṭhitatucchamānā”ti. Māno hi seyyassa seyyoti sadisoti ca pavattiyā visesato	152	
PA_tika-s04_02t:152_6	tuccho. Cāpallenāti capalabhāvena, taṇhāloluppenāti attho. Mukhakharāti mukhena pharusā,	152	
PA_tika-s04_02t:152_7	pharusavādinoti attho.	152	
PA_tika-s04_02t:153_0	Vikiṇṇavācāti vissaṭavacanā samphappalāpitāya apariyantavacanā. Tenāha “asaṃyatavacanā”tiādi.	153	
PA_tika-s04_02t:153_1	Vissaṭṭhasatinoti sativirahitā. Paccayavekallena vijjamānāyapi satiyā satikiccaṃ	153	
PA_tika-s04_02t:153_2	kātuṃ asamatthatāya evaṃ vuttā. Na sampajānantīti asampajānā, taṃyoganivattiyaṃ cāyaṃ	153	
PA_tika-s04_02t:153_3	akāro “ahetukā dhammā, abhikkhuko āvāso”tiādīsu viyāti āha “nippaññā”ti, paññārahitāti	153	
PA_tika-s04_02t:153_4	attho. Pāḷiyaṃ vibbhantacittāti ubbhantacittā. Samādhivirahena laddhokāsena uddhaccena	153	
PA_tika-s04_02t:153_5	tesaṃ samādhivirahānaṃ cittaṃ nānārammaṇesu paribbhamati vanamakkaṭo viya vanasākhāsu.	153	
PA_tika-s04_02t:153_6	Pākatindriyāti saṃvarābhāvena gihikāle viya vivaṭaindriyā. Tenāha “pakatiyā ṭhitehī”tiādi.	153	
PA_tika-s04_02t:153_7	Vivaṭehīti asaṃvutehi.	153	
PA_tika-s04_02t:154_0	44. Dutiye bhaṇḍanaṃ vuccati kalahassa pubbabhāgoti kalahassa hetubhūtā paribhāsā	154	
PA_tika-s04_02t:154_1	taṃsadisī ca aniṭṭhakiriyā bhaṇḍanaṃ nāma. Kalahajātāti hatthaparāmāsādivasena matthakappatto	154	
PA_tika-s04_02t:154_2	kalaho jāto etesanti kalahajātāti evamettha attho daṭṭhabbo. Viruddhavādanti “ayaṃ	154	
PA_tika-s04_02t:154_3	dhammo, nāyaṃ dhammo”tiādinā viruddhavādabhūtaṃ vivādaṃ. Mukhasannissitatāya vācā	154	
PA_tika-s04_02t:154_4	idha “mukha”nti adhippetāti āha “dubbhāsitā vācā mukhasattiyoti vuccantī”ti. Catubbidhampi	154	
PA_tika-s04_02t:154_5	saṅghakammaṃ sīmāparicchinnehi pakatattehi bhikkhūhi ekato kattabbattā ekakammaṃ	154	
PA_tika-s04_02t:154_6	nāma. Pañcavidhopi pātimokkhuddeso ekato uddisitabbattā ekuddeso nāma. Paññattaṃ	154	
PA_tika-s04_02t:154_7	pana sikkhāpadaṃ sabbehipi lajjīpuggalehi samaṃ sikkhitabbabhāvato samasikkhatā nāma.	154	
PA_tika-s04_02t:154_8	Pāḷiyaṃ khīrodakībhūtāti yathā khīrañca udakañca aññamaññaṃ saṃsandati, visuṃ na	154	
PA_tika-s04_02t:154_9	hoti, ekattaṃ viya upeti. Satipi hi ubhayesaṃ kalāpānaṃ paramatthato bhede pacurajanehi	154	
PA_tika-s04_02t:154_10	pana duviññeyyanānattaṃ khīrodakaṃ samoditaṃ accantameva saṃsaṭṭhaṃ viya hutvā tiṭṭhati,	1541	
PA_tika-s04_02t:154_11	evaṃ sāmaggivasena ekattūpagatacittuppādā viyāti khīrodakībhūtāti evamettha attho	1541	
PA_tika-s04_02t:154_12	daṭṭhabbo. Mettācakkhūhīti mettācittaṃ paccupaṭṭhapetvā olokanacakkhūhi. Tāni hi	1541	
PA_tika-s04_02t:154_13	piyabhāvadīpanato “piyacakkhūnī”ti vuccanti.	1541	
PA_tika-s04_02t:155_0	45. Tatiye aggavatīti ettha agga-saddo uttamapariyāyo, tena visiṭṭhassa puggalassa,	155	
PA_tika-s04_02t:155_1	visiṭṭhāya vā paṭipattiyā gahaṇaṃ idhādhippetanti āha “aggavatīti uttamapuggalavatī”tiādi.	155	
PA_tika-s04_02t:155_2	Avigatataṇhatāya taṃ taṃ parikkhārajātaṃ bahuṃ lanti ādiyantīti bahulā, bahulā eva	155	
PA_tika-s04_02t:155_3	bāhulikā yathā “venayiko”ti. Te pana yasmā paccayabahubhāvāya yuttappayuttā nāma	155	
PA_tika-s04_02t:155_4	honti, tasmā āha “cīvarādibāhullāya paṭipannā”ti. Sikkhāya ādaragāravābhāvato sithilaṃ	155	
PA_tika-s04_02t:155_5	adaḷhaṃ gaṇhantīti sāthalikāti vuttaṃ. Sithilanti ca bhāvanapuṃsakaniddeso, sithilasaddena	155	
PA_tika-s04_02t:155_6	vā samānatthassa sāthalasaddassa vasena sāthalikāti padasiddhi veditabbā. Avagamanaṭṭhenāti	155	
PA_tika-s04_02t:155_7	adhogamanaṭṭhena, orambhāgiyabhāvenāti attho. Upadhiviveketi sabbūpadhipaṭinissaggatāya	155	
PA_tika-s04_02t:155_8	upadhivivitte. Oropitadhurāti ujjhitussāhā. Duvidhampi vīriyanti kāyikaṃ cetasikañca vīriyaṃ.	155	
PA_tika-s04_02t:156_0	46. Catutthe idaṃ dukkhanti dukkhassa ariyasaccassa paccakkhato aggahitabhāvadassanatthaṃ	156	
PA_tika-s04_02t:156_1	vuttaṃ. Ettakameva dukkhanti tassa paricchijja aggahitabhāvadassanatthaṃ. Ito uddhaṃ	156	
PA_tika-s04_02t:156_2	dukkhaṃ natthīti anavasesetvā aggahitabhāvadassanatthaṃ. Yathāsabhāvato nappajānantīti	156	
PA_tika-s04_02t:156_3	sarasalakkhaṇappaṭivedhena asammohato nappaṭivijjhanti. Asammohapaṭivedho ca yathā	156	
PA_tika-s04_02t:156_4	tasmiṃ ñāṇe pavatte paccā dukkhassa rūpādiparicchede sammoho na hoti, tathā pavatti.	156	
PA_tika-s04_02t:156_5	Accantakkhayoti accantakkhayanimittaṃ nibbānaṃ. Asamuppattīti etthāpi eseva nayo.	156	
PA_tika-s04_02t:156_6	Yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma tadubhayampi nirujjhati,	156	
PA_tika-s04_02t:156_7	taṃ tesaṃ asamuppatti nibbānaṃ dukkhanirodhoti vuccati.	156	
PA_tika-s04_02t:157_0	47. Pañcame visesanassa paranipātena “parisākasaṭo”ti vuttanti āha “kasaṭaparisā”tiādi.	157	
PA_tika-s04_02t:157_1	“Kasaṭaparisā”ti hi vattabbe “parisākasaṭo”ti vuttaṃ. Parisāmaṇḍoti etthāpi eseva	157	
PA_tika-s04_02t:157_2	nayo. Sesamettha uttānameva.	157	
PA_tika-s04_02t:158_0	48. Chaṭṭhe gambhīrāti agādhā dukkhogāḷhā. Pāḷivasenāti iminā yo dhammapaṭisambhidāya	158	
PA_tika-s04_02t:158_1	visayo gambhīrabhāvo, tamāha. Dhammappaṭivedhassa hi dukkarabhāvato dhammassa pāḷiyā	158	
PA_tika-s04_02t:158_2	dukkhogāḷhatāya gambhīrabhāvo. “Pāḷivasena gambhīrā”ti vatvā “sallasuttasadisā”ti	158	
PA_tika-s04_02t:158_3	vuttaṃ tassa “animittamanaññāta”ntiādinā pāḷivasena gambhīratāya labbhanato. Tathā	158	
PA_tika-s04_02t:158_4	hi tattha tā gāthā duviññeyyarūpā tiṭṭhanti. Duviññeyyañhi ñāṇena dukkhogāḷhanti	158	
PA_tika-s04_02t:158_5	katvā “gambhīra”nti vuccati. Pubbāparampettha kāsañci gāthānaṃ duviññeyyatāya dukkhogāḷhameva,	158	
PA_tika-s04_02t:158_6	tasmā taṃ “pāḷivasena gambhīrā”ti vuttaṃ. Imināva nayena “atthavasena gambhīrā”ti	158	
PA_tika-s04_02t:158_7	etthāpi attho veditabbo. Mahāvedallasuttassa atthavasena gambhīratā suviññeyyāva.	158	
PA_tika-s04_02t:158_8	Lokaṃ uttaratīti lokuttaro, navavidho appamāṇadhammo. So atthabhūto etesaṃ atthīti	158	
PA_tika-s04_02t:158_9	lokuttarā. Tenāha “lokuttaraatthadīpakā”ti.	158	
PA_tika-s04_02t:159_0	Sattasuññaṃ dhammamattamevāti sattena attanā suññaṃ kevalaṃ dhammamattameva. Uggahetabbaṃ	159	
PA_tika-s04_02t:159_1	pariyāpuṇitabbanti liṅgavacanavipallāsena vuttanti āha “uggahetabbe ca pariyāpuṇitabbe	159	
PA_tika-s04_02t:159_2	cā”ti. Kavino kammaṃ kavitā. Yaṃ panassa kammaṃ, taṃ tena katanti vuccatīti āha “kavitāti	159	
PA_tika-s04_02t:159_3	kavīhi katā”ti. Itaranti kāveyyāti padaṃ, kābyanti vuttaṃ hoti. Kābyanti ca kavinā	159	
PA_tika-s04_02t:159_4	vuttanti attho. Tenāha “tasseva vevacana”nti. Vicitraakkharāti vicittākārakkharā	159	
PA_tika-s04_02t:159_5	viññāpanīyā. Sāsanato bahibhūtāti na sāsanāvacarā. Tesaṃ sāvakehīti buddhānaṃ sāvakāti	159	
PA_tika-s04_02t:159_6	apaññātānaṃ yesaṃ kesañci sāvakehi. Na ceva aññamaññaṃ paṭipucchantīti ye vācenti,	159	
PA_tika-s04_02t:159_7	ye ca suṇanti, te aññamaññaṃ atthādiṃ nappaṭipucchanti, kevalaṃ vācanasavanamatteneva	159	
PA_tika-s04_02t:159_8	parituṭṭhā honti. Cārikaṃ na vicarantīti asukasmiṃ ṭhāne atthādiṃ jānantā atthīti	159	
PA_tika-s04_02t:159_9	pucchanatthāya cārikaṃ na gacchanti tādisassa puggalassa abhāvato tassa ca pubbāparavirodhato.	159	
PA_tika-s04_02t:159_10	Kathaṃ ropetabbanti kena pakārena nikkhipitabbaṃ. Attho nāma sabhāvato anusandhito	1591	
PA_tika-s04_02t:159_11	sambandhato pubbāparato ādipariyosānato ca ñāto sammāñāto hotīti āha “ko attho”tiādi.	1591	
PA_tika-s04_02t:159_12	Anuttānīkatanti akkharasannivesādinā anuttānīkataṃ. Kaṅkhāyāti saṃsayassa.	1591	
PA_tika-s04_02t:160_0	49. Sattame kilesehī āmasitabbato āmisaṃ, cattāro paccayā. Tadeva garu garukātabbaṃ	160	
PA_tika-s04_02t:160_1	etesaṃ, na dhammoti āmisagarū. Tenāha “lokuttaradhammaṃ lāmakato gahetvā ṭhitaparisā”ti.	160	
PA_tika-s04_02t:160_2	Ubhato bhāgato vimuttoti ubhatobhāgavimutto. Dvīhi bhāgehi dve vāre vimutto. Paññāya	160	
PA_tika-s04_02t:160_3	vimuttoti samathasannissayena vinā aggamaggapaññāya vimutto. Tenāha “sukkhavipassakakhīṇāsavo”ti.	160	
PA_tika-s04_02t:160_4	Kāyenāti nāmakāyena. Jhānaphassaṃ phusitvāti aṭṭhasamāpattisaññitaṃ jhānaphassaṃ	160	
PA_tika-s04_02t:160_5	adhigamavasena phusitvā. Pacchā nirodhaṃ nibbānaṃ yathā ālocitaṃ nāmakāyena sacchikarotīti	160	
PA_tika-s04_02t:160_6	kāyasakkhī. Na tu vimutto ekaccānaṃ āsavānaṃ aparikkhīṇattā. Diṭṭhantaṃ pattoti diṭṭhassa	160	
PA_tika-s04_02t:160_7	anto anantaro kālo diṭṭhanto, dassanasaṅkhātassa sotāpattimaggañāṇassa anantaraṃ	160	
PA_tika-s04_02t:160_8	pattoti attho. Paṭhamaphalato paṭṭhāya hi yāva aggamaggā diṭṭhippatto. Tenāha “ime	160	
PA_tika-s04_02t:160_9	dvepi chasu ṭhānesu labbhantī”ti.	160	
PA_tika-s04_02t:161_0	Saddahanto vimuttoti etena sabbathā avimuttassa saddhāmattena vimuttabhāvadassanena	161	
PA_tika-s04_02t:161_1	saddhāvimuttassa sekkhabhāvameva vibhāveti. Saddhāvimuttoti vā saddhāya avimuttoti	161	
PA_tika-s04_02t:161_2	attho. Chasu ṭhānesūti paṭhamaphalato paṭṭhāya chasu ṭhānesu. Dhammaṃ anussaratīti	161	
PA_tika-s04_02t:161_3	paṭhamamaggapaññāsaṅkhātaṃ dhammaṃ anussarati. Saddhaṃ anussaratīti etthāpi eseva	161	
PA_tika-s04_02t:161_4	nayo. Ubhopi hete sotāpattimaggaṭṭhāyeva. Imaṃ kasmā gaṇhantīti evaṃ ekantapāsaṃsesu	161	
PA_tika-s04_02t:161_5	ariyesu gayhamānesu imaṃ ekantaninditaṃ lāmakaṃ dussīlaṃ kasmā gaṇhanti. Sabbesu	161	
PA_tika-s04_02t:161_6	sabbatā sadisesu labbhamānopi viseso na paññāyati, visabhāge pana sati eva paññāyati	161	
PA_tika-s04_02t:161_7	paṭabhāvena viya cittapaṭassāti āha “ekaccesu panā”tiādi. Ganthitāti avabaddhā. Mucchitāti	161	
PA_tika-s04_02t:161_8	mucchaṃ sammohaṃ āpannā. Chandarāgaapakaḍḍhanāyāti chandarāgassa apanayanatthaṃ.	161	
PA_tika-s04_02t:161_9	Nissaraṇapaññāyāti tato nissaraṇāvahāya paññāya virahitā.	161	
PA_tika-s04_02t:162_0	Paññādhurenāti vipassanābhinivesena. Abhiniviṭṭhoti vipassanāmaggaṃ otiṇṇo. Tasmiṃ	162	
PA_tika-s04_02t:162_1	khaṇeti sotāpattimaggakkhaṇe. Dhammānusārī nāma paññāsaṅkhātena dhammena ariyamaggasotassa	162	
PA_tika-s04_02t:162_2	anussaraṇato. Kāyasakkhī nāma nāmakāyena sacchikātabbassa nibbānassa sacchikaraṇato.	162	
PA_tika-s04_02t:162_3	Vikkhambhanasamucchedānaṃ vasena dvikkhattuṃ. Arūpajjhānehi rūpakāyato, aggamaggena	162	
PA_tika-s04_02t:162_4	sesakāyatoti dvīhi bhāgehi nissakkavacanañcetaṃ. Diṭṭhantaṃ patto, diṭṭhattā vā pattoti	162	
PA_tika-s04_02t:162_5	diṭṭhippatto. Tattha diṭṭhantaṃ pattoti dassanasaṅkhātassa sotāpattimaggañāṇassa	162	
PA_tika-s04_02t:162_6	anantaraṃ pattoti attho. Diṭṭhattāti catusaccadassanasaṅkhātāya paññāya nirodhassa	162	
PA_tika-s04_02t:162_7	diṭṭhattā. Jhānaphassarahitāya sātisayāya paññāya eva vimuttoti paññāvimutto. Sesaṃ	162	
PA_tika-s04_02t:162_8	vuttanayattā suviññeyyameva.	162	
PA_tika-s04_02t:163_0	50. Aṭṭhame na samāti visamā. Kāyakammādīnaṃ visamattā tato eva tattha pakkhalanaṃ	163	
PA_tika-s04_02t:163_1	sulabhanti āha “sapakkhalanaṭṭhenā”ti. Nippakkhalanaṭṭhenāti pakkhalanābhāvena. Uddhammānīti	163	
PA_tika-s04_02t:163_2	dhammato apetāni. Ubbinayānīti etthāpi eseva nayo.	163	
PA_tika-s04_02t:164	51. Navame adhammikāti adhamme niyuttā. Tenāha “niddhammā”ti, dhammarahitāti attho.	16	
PA_tika-s04_02t:165_0	52. Dasame gaṇhantīti pavattenti. Na ceva aññamaññaṃ saññāpentīti mūlato paṭṭhāya	165	
PA_tika-s04_02t:165_1	taṃ adhikaraṇaṃ yathā vūpasammati, evaṃ aññamaññaṃ itarītare na sammā jānāpenti.	165	
PA_tika-s04_02t:165_2	Saññāpanatthaṃ sannipāte sati tattha yuttapattakaraṇena saññattiyā bhavitabbaṃ, te	165	
PA_tika-s04_02t:165_3	pana saññāpanatthaṃ na sannipatanti. Na pekkhāpentīti taṃ adhikaraṇaṃ mūlato paṭṭhāya	165	
PA_tika-s04_02t:165_4	aññamaññaṃ na pekkhāpenti. Asaññattiyeva attanā gahitapakkhassa balaṃ etesanti asaññattibalā.	165	
PA_tika-s04_02t:165_5	Na tathā mantentīti sandiṭṭhiparāmāsiādhānaggāhiduppaṭinissaggibhāvena tathā na mantenti.	165	
PA_tika-s04_02t:165_6	Tenāha “thāmasā”tiādi. Uttānatthoyeva kaṇhapakkhe vuttappaṭipakkhena gahetabbattā.	165	
PA_tika-s04_02t:166	Parisavaggavaṇṇanā niṭṭhitā.	16	
PA_tika-s04_02t:167	Paṭhamapaṇṇāsakaṃ niṭṭhitaṃ.	16	
PA_tika-s04_02t:168	2. Dutiyapaṇṇāsakaṃ	16	
PA_tika-s04_02t:169	(6) 1. Puggalavaggavaṇṇanā	16	
PA_tika-s04_02t:170_0	53. Dutiyapaṇṇāsakassa paṭhame hitaggahaṇena mettā vuttā hoti, na karuṇā, anukampāgahaṇena	170	
PA_tika-s04_02t:170_1	pana karuṇāti cakkavattinā saddhiṃ gahitattā “lokānukampāyā”ti na vuttaṃ. Nippariyāyato	170	
PA_tika-s04_02t:170_2	lokānukampā nāma sammāsambuddhādhīnāti. Dveti manussadevasampattivasena dve sampattiyo.	170	
PA_tika-s04_02t:170_3	Tā dve, nibbānasampatti cāti tisso.	170	
PA_tika-s04_02t:171	54. Dutiye bahuso loke na ciṇṇā na pavattā manussāti āciṇṇamanussā. Kadācideva hi nesaṃ loke nibbatti abhūtapubbā bhūtāti abbhutamanussā.	17	
PA_tika-s04_02t:172	55. Tatiye dasasu cakkavāḷasahassesu anutāpaṃ karoti tassa ekabuddhakhettabhāvato.	17	
PA_tika-s04_02t:173	56. Catutthe thūpassa yuttāti dhātuyo pakkhipitvā thūpakaraṇassa yuttā.	17	
PA_tika-s04_02t:174	57. Pañcame attano ānubhāvenāti sayambhuñāṇena. Buddhāti buddhavanto.	17	
PA_tika-s04_02t:175_0	58. Chaṭṭhe pahīnattā na bhāyatīti attasinehābhāvato na bhāyati. Sakkāyadiṭṭhiggahaṇañcettha	175	
PA_tika-s04_02t:175_1	nidassanamattaṃ, attasinehassa paṭighassa tadekaṭṭhasammohassa ca vasena bhāyanaṃ	175	
PA_tika-s04_02t:175_2	hotīti tesampi pahīnattā na bhāyati, aññathā sotāpannādīnaṃ abhayena bhavitabbaṃ	175	
PA_tika-s04_02t:175_3	siyā. Sakkāyadiṭṭhiyā balavattāti ettha ahaṃkārasammohanatādīnampi balavattāti vattabbaṃ.	175	
PA_tika-s04_02t:176	59. Sattame assājānīyoti likhanti, usabhājānīyoti pana pāṭhoti.	17	
PA_tika-s04_02t:177_0	61. Navame tatthāti antarāpaṇe. Ekoti dvīsu kinnaresu eko. Ambilikāphalañca addasāti	177	
PA_tika-s04_02t:177_1	ānetvā sambandho. Ambilikāphalanti tintiṇīphalanti vadanti, caturambilanti apare.	177	
PA_tika-s04_02t:177_2	Dve attheti pāḷiyaṃ vutte dve atthe.	177	
PA_tika-s04_02t:178	62. Dasame yathāāraddhe kicce vattamāne antarā eva paṭigamanaṃ paṭivānaṃ, natthi etassa paṭivānanti appaṭivāno. Tattha asaṃkocappatto. Tenāha “anukkaṇṭhito”tiādi.	17	
PA_tika-s04_02t:179_0	63. Ekādasame sannivāsanti sahavāsaṃ. Yathā asappurisā saha vasantā aññamaññaṃ agāravena	179	
PA_tika-s04_02t:179_1	anādariyaṃ karonti, tappaṭikkhepena sappurisānaṃ sagāravappaṭipattidassanaparamidaṃ suttaṃ daṭṭhabbaṃ.	179	
PA_tika-s04_02t:180_0	64. Dvādasame dvīsupi pakkhesūti vivādāpannānaṃ bhikkhūnaṃ dvīsupi pakkhesu. Saṃsaramānāti	180	
PA_tika-s04_02t:180_1	pavattamānā. Diṭṭhipaḷāsoti diṭṭhisannissayo paḷāso yugaggāho. Āghātentoti āhananto	180	
PA_tika-s04_02t:180_2	bādhento. Anabhirādhanavasenāti yassa uppajjati, tassa tadaññesañca atthassa anabhirādhanavasena.	180	
PA_tika-s04_02t:180_3	Sabbampetanti vacīsaṃsāroti sabbampetaṃ. Attano citte parisāya ca citteti ānetvā sambandho.	180	
PA_tika-s04_02t:181	Puggalavaggavaṇṇanā niṭṭhitā.	18	
PA_tika-s04_02t:182	(7) 2. Sukhavaggavaṇṇanā	18	
PA_tika-s04_02t:183	65. Dutiyassa paṭhame sabbakāmanipphattimūlakaṃ sukhanti anavasesaupabhogaparibhogavatthunipphattihetukaṃ kāmasukhaṃ. Pabbajjāmūlakaṃ sukhanti pabbajjāhetukaṃ pavivekasukhaṃ.	18	
PA_tika-s04_02t:184_0	66. Dutiye kāmeti pañca kāmaguṇe, sabbepi vā tebhūmake dhamme. Vuttañhetaṃ “sabbepi	184	
PA_tika-s04_02t:184_1	tebhūmakā dhammā kamanīyaṭṭhena kāmā”ti. Nekkhammaṃ vuccati pabbajjā gharabandhanato	184	
PA_tika-s04_02t:184_2	nikkhantattā. Nibbānameva vā –	184	
PA_tika-s04_02t:185	“Pabbajjā paṭhamaṃ jhānaṃ, nibbānañca vipassanā;	18	
PA_tika-s04_02t:186	Sabbepi kusalā dhammā, nekkhammanti pavuccare”ti. –	18	
PA_tika-s04_02t:187	Hi vuttaṃ.	18	
PA_tika-s04_02t:188	67. Tatiye upadhī vuccanti pañcupādānakkhandhā, tannissitaṃ sukhaṃ upadhisukhaṃ. Tappaṭipakkhato nirupadhisukhaṃ lokuttarasukhaṃ.	18	
PA_tika-s04_02t:189	68. Catutthe vaṭṭapariyāpannaṃ sukhaṃ vaṭṭasukhaṃ. Nibbānārammaṇaṃ sukhaṃ vivaṭṭasukhaṃ.	18	
PA_tika-s04_02t:190	69. Pañcame saṃkilesanti saṃkiliṭṭhaṃ. Tenāha “vaṭṭagāmisukha”nti. Vivaṭṭasukhanti maggaphalasahagataṃ sukhaṃ.	19	
PA_tika-s04_02t:191	70. Chaṭṭhe ariyānameva sukhaṃ ariyasukhaṃ, ariyañca taṃ sukhañcātipi ariyasukhaṃ. Anariyānameva sukhaṃ anariyasukhaṃ. Anariyañca taṃ sukhañcātipi anariyasukhaṃ.	19	
PA_tika-s04_02t:192	71. Sattame tanti cetasikasukhaṃ.	19	
PA_tika-s04_02t:193_0	72. Aṭṭhame saha pītiyā vattatīti sappītikaṃ, pītisahagataṃ sukhaṃ. Sabhāvato virāgato	193	
PA_tika-s04_02t:193_1	ca natthi etassa pītīti nippītikaṃ sukhaṃ. Aṭṭhakathāyaṃ panettha jhānasukhameva	193	
PA_tika-s04_02t:193_2	uddhaṭaṃ, tathā ca “lokiyasappītikasukhato lokiyanippītikasukhaṃ agga”nti vuttaṃ.	193	
PA_tika-s04_02t:193_3	Lokiyanippītikampi hi aggaṃ labbhatevāti bhūmantaraṃ bhinditvā aggabhāvo veditabbo.	193	
PA_tika-s04_02t:194_0	73. Navame sātasabhāvameva sukhaṃ sātasukhaṃ, na upekkhāsukhaṃ viya asātasabhāvaṃ.	194	
PA_tika-s04_02t:194_1	Kāmañcettha kāyaviññāṇasahagatampi sātasukhameva, aṭṭhakathāyaṃ pana “tīsu jhānesu sukha”nteva vuttaṃ.	194	
PA_tika-s04_02t:195	74. Dasame samādhisampayuttaṃ sukhaṃ samādhisukhaṃ. Na samādhisampayuttaṃ sukhaṃ asamādhisukhaṃ.	19	
PA_tika-s04_02t:196	75. Ekādasame suttantakathā esāti “sappītikaṃ jhānadvaya”nti vuttaṃ.	19	
PA_tika-s04_02t:197_0	77. Terasame rūpajjhānaṃ rūpaṃ uttarapadalopena, taṃ ārammaṇaṃ etassāti rūpārammaṇaṃ.	197	
PA_tika-s04_02t:197_1	Catutthajjhānaggahaṇaṃ pana yadassa paṭiyogī, tena samānayogakkhamadassanaparaṃ.	197	
PA_tika-s04_02t:197_2	Yaṃ kiñci rūpanti yaṃ kiñci ruppanalakkhaṇaṃ rūpaṃ. Tappaṭikkhepena arūpaṃ veditabbaṃ.	197	
PA_tika-s04_02t:198	Sukhavaggavaṇṇanā niṭṭhitā.	19	
PA_tika-s04_02t:199	(8) 3. Sanimittavaggavaṇṇanā	19	
PA_tika-s04_02t:200_0	78-79. Tatiyassa paṭhame nimīyati ettha phalaṃ avasesapaccayehi pakkhipīyati viyāti	200	
PA_tika-s04_02t:200_1	nimittaṃ, kāraṇanti āha “sanimittāti sakāraṇā”ti. Dutiyādīsūti dutiyasuttādīsu. Eseva	200	
PA_tika-s04_02t:200_2	nayoti iminā nidānādipadānampi kāraṇapariyāyameva dīpeti. Nidadāti phalanti nidānaṃ,	200	
PA_tika-s04_02t:200_3	hinoti phalaṃ patiṭṭhāti etenāti hetu, saṅkharoti phalanti saṅkhāro, paṭicca etasmā	200	
PA_tika-s04_02t:200_4	phalaṃ etīti paccayo, ruppati niruppati phalaṃ etthāti rūpanti evaṃ nidānādipadānampi	200	
PA_tika-s04_02t:200_5	hetupariyāyatā veditabbā.	200	
PA_tika-s04_02t:201	84. Sattame paccayabhūtāyāti sahajātādipaccayabhūtāya.	20	
PA_tika-s04_02t:202_0	87. Dasame samecca sambhuyya paccayehi katoti saṅkhato, saṅkhato dhammo ārammaṇaṃ	202	
PA_tika-s04_02t:202_1	etesanti saṅkhatārammaṇā. Maggakkhaṇe na honti nāma pahīyantīti katvā. Nāhesunti	202	
PA_tika-s04_02t:202_2	ettha “vuccantī”ti ajjhāharitabbaṃ. Yāva arahattā desanā desitā taṃtaṃsuttapariyosāne	202	
PA_tika-s04_02t:202_3	“na hontī”ti vuttattā.	202	
PA_tika-s04_02t:203	Sanimittavaggavaṇṇanā niṭṭhitā.	20	
PA_tika-s04_02t:204	(9) 4. Dhammavaggavaṇṇanā	20	
PA_tika-s04_02t:205	88. Catutthassa paṭhame phalasamādhīti catūsupi ariyaphalesu samādhi. Tathā phalapaññā veditabbā.	20	
PA_tika-s04_02t:206	89. Dutiye sampayuttadhamme pariggaṇhātīti paggāho. Na vikkhipatīti avikkhepo.	20	
PA_tika-s04_02t:207	90. Tatiye namanaṭṭhena nāmaṃ. Ruppanaṭṭhena rūpaṃ. Sammasanacārassa adhippetattā “cattāro arūpakkhandhā”tveva vuttaṃ. Tenāha “dhamma-koṭṭhāsaparicchedañāṇaṃ nāma kathita”nti.	20	
PA_tika-s04_02t:208	91. Catutthe vijānanaṭṭhena vijjā. Vimuccanaṭṭhena vimutti.	20	
PA_tika-s04_02t:209_0	92. Pañcame bhavo nāma sassataṃ sadā bhāvato, sassatavasena uppajjanadiṭṭhi bhavadiṭṭhi.	209	
PA_tika-s04_02t:209_1	Vibhavo nāma ucchedo vināsanaṭṭhena, vibhavavasena uppajjanadiṭṭhi vibhavadiṭṭhi.	209	
PA_tika-s04_02t:209_2	Uttānatthāneva heṭṭhā vuttanayattā.	209	
PA_tika-s04_02t:210_0	95. Aṭṭhame dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti	210	
PA_tika-s04_02t:210_1	dubbaco, tassa kammaṃ dovacassaṃ, tassa dubbacassa puggalassa anādariyavasena pavattā	210	
PA_tika-s04_02t:210_2	cetanā. Tassa bhāvo dovacassatā. Tassa bhāvoti ca tassa yathāvuttassa dovacassassa	210	
PA_tika-s04_02t:210_3	atthibhāvo, atthato dovacassameva. Vitthārato panesā “tattha katamā dovacassatā?	210	
PA_tika-s04_02t:210_4	Sahadhammike vuccamāne dovacassāya”nti abhidhamme āgatā. Sā atthato saṅkhārakkhandho	210	
PA_tika-s04_02t:210_5	hoti. Catunnaṃ vā khandhānaṃ etenākārena pavattānaṃ etaṃ adhivacananti vadanti.	210	
PA_tika-s04_02t:211_0	Pāpayogato pāpā assaddhādayo puggalā etassa mittāti pāpamitto, tassa bhāvo pāpamittatā.	211	
PA_tika-s04_02t:211_1	Vitthārato panesā “tattha katamā pāpamittatā? Ye te puggalā assaddhā dussīlā appassutā	211	
PA_tika-s04_02t:211_2	maccharino duppaññā. Yā tesaṃ sevanā nisevanā saṃsevanā bhajanā sambhajanā bhatti	211	
PA_tika-s04_02t:211_3	sambhatti taṃsampavaṅkatā”ti evaṃ āgatā. Sāpi atthato dovacassatā viya daṭṭhabbā.	211	
PA_tika-s04_02t:211_4	Yāya hi cetanāya puggalo pāpasampavaṅko nāma hoti, sā cetanā cattāropi vā arūpino	211	
PA_tika-s04_02t:211_5	khandhā tadākārappavattā pāpamittatā.	211	
PA_tika-s04_02t:212_0	96. Navame sukhaṃ vaco etasmiṃ padakkhiṇagāhimhi anulomasāte sādare puggaleti subbacotiādinā,	212	
PA_tika-s04_02t:212_1	kalyāṇā saddhādayo puggalā etassa mittāti kalyāṇamittotiādinā vuttavipariyāyena attho veditabbo.	212	
PA_tika-s04_02t:213_0	97. Dasame pathavīdhātuādayo sukhadhātukāmadhātuādayo ca etāsveva antogadhāti etāsu	213	
PA_tika-s04_02t:213_1	kosalle dassite tāsupi kosallaṃ dassitameva hotīti “aṭṭhārasa dhātuyo”ti vuttaṃ.	213	
PA_tika-s04_02t:213_2	Dhātūti jānananti iminā aṭṭhārasannaṃ dhātūnaṃ sabhāvaparicchedikā savanadhāraṇasammasanappaṭivedhapaññā	213	
PA_tika-s04_02t:213_3	vuttā. Tattha dhātūnaṃ savanadhāraṇapaññā sutamayā, itarā bhāvanāmayā. Tatthāpi sammasanapaññā	213	
PA_tika-s04_02t:213_4	lokiyā. Vipassanā hi sā, itarā lokuttarā. Lakkhaṇādivasena aniccādivasena ca manasikaraṇaṃ	213	
PA_tika-s04_02t:213_5	manasikāro, tattha kosallaṃ manasikārakusalatā. Aṭṭhārasannaṃyeva dhātūnaṃ sammasanappaṭivedhapaccavekkhaṇapaññā	213	
PA_tika-s04_02t:213_6	manasikārakusalatā, sā ādimajjhapariyosānavasena tidhā bhinnā. Tathā hi sammasanapaññā	213	
PA_tika-s04_02t:213_7	tassā ādi, paṭivedhapaññā majjhe, paccavekkhaṇapaññā pariyosānaṃ.	213	
PA_tika-s04_02t:214_0	98. Ekādasame āpattiyova āpattikkhandhā. Tā pana antarāpattīnaṃ aggahaṇena pañca,	214	
PA_tika-s04_02t:214_1	tāsaṃ gahaṇena satta hontīti āha “pañcannañca sattannañca āpattikkhandhāna”nti. Jānananti	214	
PA_tika-s04_02t:214_2	“imā āpattiyo, ettakā āpattiyo, evañca tāsaṃ āpajjanaṃ hotī”ti jānanaṃ. Evaṃ tippakārena	214	
PA_tika-s04_02t:214_3	jānanapaññā hi āpattikusalatā nāma. Āpattito vuṭṭhāpanappayogatāya kammabhūtā vācā	214	
PA_tika-s04_02t:214_4	kammavācā, tathābhūtā anussāvanavācā. “Imāya kammavācāya ito āpattito vuṭṭhānaṃ hoti,	214	
PA_tika-s04_02t:214_5	hontañca paṭhame, tatiye vā anussāvane yya-kāraṃ patte, ‘saṃvarissāmī’ti vā pade	214	
PA_tika-s04_02t:214_6	pariyosite hotī”ti evaṃ taṃ taṃ āpattīhi vuṭṭhānaparicchedajānanapaññā āpattivuṭṭhānakusalatā.	214	
PA_tika-s04_02t:214_7	Vuṭṭhānanti ca yathāpannāya āpattiyā yathā tathā anantarāyatāpādanaṃ. Evaṃ vuṭṭhānaggahaṇeneva	214	
PA_tika-s04_02t:214_8	desanāyapi saṅgaho siddho hoti.	214	
PA_tika-s04_02t:215	Dhammavaggavaṇṇanā niṭṭhitā.	21	
PA_tika-s04_02t:216	(10) 5. Bālavaggavaṇṇanā	21	
PA_tika-s04_02t:217_0	99. Pañcamassa paṭhame anāgataṃ bhāraṃ vahatīti attano asampattaṃ bhāraṃ vahati.	217	
PA_tika-s04_02t:217_1	Atherova samāno therehi vahitabbaṃ bījanaggāhadhammajjhesanādibhāraṃ vahatīti evamettha	217	
PA_tika-s04_02t:217_2	attho daṭṭhabbo. Aṭṭhakathāyaṃ pana yasmā sammajjanādinavavidhaṃ pubbakiccaṃ āṇatteneva	217	
PA_tika-s04_02t:217_3	kātabbaṃ, pātimokkhañca āṇatteneva uddisitabbaṃ, tasmā taṃ sabbaṃ vinā āṇattiyā karonto	217	
PA_tika-s04_02t:217_4	anāgataṃ bhāraṃ vahati nāmāti dassetuṃ “sammajjanī padīpo”tiādi vuttaṃ. Yañhi “anujānāmi,	217	
PA_tika-s04_02t:217_5	bhikkhave, uposathāgāraṃ sammajjitu”ntiādinā nayena pāḷiyaṃ āgataṃ. Aṭṭhakathāsu ca –	217	
PA_tika-s04_02t:218	“Sammajjanī padīpo ca, udakaṃ āsanena ca;	21	
PA_tika-s04_02t:219	Uposathassa etāni, ‘pubbakaraṇa’nti vuccati.	21	
PA_tika-s04_02t:220	“Chandapārisuddhiutukkhānaṃ, bhikkhugaṇanā ca ovādo;	22	
PA_tika-s04_02t:221	Uposathassa etāni, ‘pubbakicca’nti vuccatī”ti. –	22	
PA_tika-s04_02t:222_0	Evaṃ dvīhi nāmehi navavidhaṃ pubbakiccaṃ dassitaṃ, taṃ akatvā uposathaṃ kātuṃ na	222	
PA_tika-s04_02t:222_1	vaṭṭati. Tasmā “anujānāmi, bhikkhave, therena bhikkhunā navaṃ bhikkhuṃ āṇāpetu”nti	222	
PA_tika-s04_02t:222_2	vacanato therena āṇattena agilānena bhikkhunā uposathāgāraṃ sammajjitabbaṃ, pānīyaṃ	222	
PA_tika-s04_02t:222_3	paribhojanīyaṃ upaṭṭhapetabbaṃ, āsanaṃ paññāpetabbaṃ, padīpo kātabbo, akaronto dukkaṭaṃ āpajjati.	222	
PA_tika-s04_02t:223_0	Therenapi patirūpaṃ ñatvā āṇāpetabbaṃ, āṇāpentenapi yaṃ kiñci kammaṃ karonto vā sadā	223	
PA_tika-s04_02t:223_1	kālameva eko vā bhāranittharaṇako vā sarabhāṇakadhammakathikādīsu vā aññataro na	223	
PA_tika-s04_02t:223_2	uposathāgārasammajjanatthaṃ āṇāpetabbo, avasesā pana vārena āṇāpetabbā. Sace āṇatto	223	
PA_tika-s04_02t:223_3	sammajjaniṃ tāvakālikampi na labhati, sākhābhaṅgaṃ kappiyaṃ kāretvā sammajjitabbaṃ,	223	
PA_tika-s04_02t:223_4	tampi alabhantassa laddhakappiyaṃ hoti. Padīpakaraṇepi vuttanayeneva āṇāpetabbo,	223	
PA_tika-s04_02t:223_5	āṇāpentena ca “amukasmiṃ nāma okāse telaṃ vā kapallikā vā atthi, taṃ gahetvā karohī”ti	223	
PA_tika-s04_02t:223_6	vattabbo. Sace telādīni natthi, pariyesitabbāni. Pariyesitvā alabhantassa laddhakappiyaṃ	223	
PA_tika-s04_02t:223_7	hoti. Api ca kapāle aggi jāletabbo. Āsanapaññāpanāṇattiyampi vuttanayeneva āṇāpetabbo,	223	
PA_tika-s04_02t:223_8	āṇattena ca sace uposathāgāre āsanāni natthi, saṅghikāvāsato āharitvā paññāpetvā	223	
PA_tika-s04_02t:223_9	puna āharitabbāni, āsanesu asati kaṭasārakepi taṭṭikāyopi paññāpetuṃ vaṭṭati, tāsupi	223	
PA_tika-s04_02t:223_10	asati sākhābhaṅgāni kappiyaṃ kāretvā paññāpetabbāni. Kappiyakārakaṃ alabhantassa	2231	
PA_tika-s04_02t:223_11	laddhakappiyaṃ hoti.	2231	
PA_tika-s04_02t:224_0	Chandapārisuddhīti ettha uposathakaraṇatthaṃ sannipatite saṅghe bahi uposathaṃ katvā	224	
PA_tika-s04_02t:224_1	āgatena sannipātaṭṭhānaṃ gantvā kāyasāmaggiṃ adentena chando dātabbo. Yopi gilāno	224	
PA_tika-s04_02t:224_2	vā kiccappasuto vā, tena pārisuddhiṃ dentena chando dātabbo. Kathaṃ dātabbo? Ekassa	224	
PA_tika-s04_02t:224_3	bhikkhuno santike “chandaṃ dammi, chandaṃ me hara, chandaṃ me ārocehī”ti ayamattho	224	
PA_tika-s04_02t:224_4	kāyena vā vācāya vā ubhayena vā viññāpetabbo. Evaṃ dinno hoti chando. Akatūposathena	224	
PA_tika-s04_02t:224_5	pana gilānena vā kiccappasutena vā pārisuddhi dātabbā. Kathaṃ dātabbā? Ekassa bhikkhuno	224	
PA_tika-s04_02t:224_6	santike “pārisuddhiṃ dammi, pārisuddhiṃ me hara, pārisuddhiṃ me ārocehī”ti ayamattho	224	
PA_tika-s04_02t:224_7	kāyena vā vācāya vā ubhayena vā viññāpetabbo. Evaṃ dinnā hoti pārisuddhi. Taṃ pana	224	
PA_tika-s04_02t:224_8	dentena chandopi dātabbo. Vuttañhetaṃ bhagavatā – “anujānāmi, bhikkhave, tadahuposathe	224	
PA_tika-s04_02t:224_9	pārisuddhiṃ dentena chandampi dātuṃ, santi saṅghassa karaṇīya”nti. Tattha pārisuddhidānaṃ	224	
PA_tika-s04_02t:224_10	saṅghassapi attanopi uposathakaraṇaṃ sampādeti, na avasesaṃ saṅghakiccaṃ. Chandadānaṃ	2241	
PA_tika-s04_02t:224_11	saṅghasseva uposathakaraṇañca sesakiccañca sampādeti, attano pana uposatho akatoyeva	2241	
PA_tika-s04_02t:224_12	hoti, tasmā pārisuddhiṃ dentena chandopi dātabbo.	2241	
PA_tika-s04_02t:225_0	Utukkhānanti “hemantādīnaṃ utūnaṃ ettakaṃ atikkantaṃ, ettakaṃ avasiṭṭha”nti evaṃ	225	
PA_tika-s04_02t:225_1	utūnaṃ ācikkhanaṃ. Bhikkhugaṇanāti “ettakā bhikkhū uposathagge sannipatitā”ti bhikkhūnaṃ	225	
PA_tika-s04_02t:225_2	gaṇanā. Idampi ubhayaṃ katvāva uposatho kātabbo. Ovādoti bhikkhunovādo. Na hi bhikkhūnīhi	225	
PA_tika-s04_02t:225_3	yācitaṃ ovādaṃ anārocetvā uposathaṃ kātuṃ vaṭṭati. Bhikkhuniyo hi “sve uposatho”ti	225	
PA_tika-s04_02t:225_4	āgantvā “ayaṃ uposatho cātuddaso, pannaraso”ti pucchitvā puna uposathadivase āgantvā	225	
PA_tika-s04_02t:225_5	“bhikkhunisaṅgho, ayya, bhikkhusaṅghassa pāde vandati, ovādūpasaṅkamanañca yācati,	225	
PA_tika-s04_02t:225_6	labhatu kira, ayya, bhikkhunisaṅgho ovādūpasaṅkamana”nti evaṃ ovādaṃ yācanti. Taṃ	225	
PA_tika-s04_02t:225_7	ṭhapetvā bālagilānagamiye añño sacepi āraññako hoti, appaṭiggahetuṃ na labhati, tasmā	225	
PA_tika-s04_02t:225_8	yena so paṭiggahito, tena bhikkhunā uposathagge pātimokkhuddesako bhikkhu evaṃ vattabbo	225	
PA_tika-s04_02t:225_9	“bhikkhunisaṅgho, bhante, bhikkhusaṅghassa pāde vandati, ovādūpasaṅkamanañca yācati,	225	
PA_tika-s04_02t:225_10	labhatu kira, bhante, bhikkhunisaṅgho ovādūpasaṅkamana”nti.	2251	
PA_tika-s04_02t:226_0	Pātimokkhuddesakena vattabbaṃ – “atthi koci bhikkhu bhikkhunovādako sammato”ti. Sace	226	
PA_tika-s04_02t:226_1	hoti koci bhikkhu bhikkhunovādako sammato, tato tena so vattabbo – “itthannāmako	226	
PA_tika-s04_02t:226_2	bhikkhu bhikkhunovādako sammato, taṃ bhikkhunisaṅgho upasaṅkamatū”ti. Sace natthi,	226	
PA_tika-s04_02t:226_3	tato tena pucchitabbaṃ – “ko āyasmā ussahati bhikkhuniyo ovaditu”nti. Sace koci ussahati,	226	
PA_tika-s04_02t:226_4	sopi ca aṭṭhahi aṅgehi samannāgato, taṃ tattheva sammannitvā ovādappaṭiggāhako vattabbo	226	
PA_tika-s04_02t:226_5	– “itthannāmo bhikkhu bhikkhunovādako sammato, taṃ bhikkhunisaṅgho upasaṅkamatū”ti.	226	
PA_tika-s04_02t:226_6	Sace pana na koci ussahati, pātimokkhuddesakena vattabbaṃ – “natthi koci bhikkhu	226	
PA_tika-s04_02t:226_7	bhikkhunovādako sammato, pāsādikena bhikkhunisaṅgho sampādetū”ti. Ettāvatā hi sikkhattayasaṅgahitaṃ	226	
PA_tika-s04_02t:226_8	sakalaṃ sāsanaṃ ārocitaṃ hoti. Tena bhikkhunā “sādhū”ti sampaṭicchitvā pāṭipade bhikkhunīnaṃ	226	
PA_tika-s04_02t:226_9	ārocetabbaṃ. Pātimokkhampi “na, bhikkhave, anajjhiṭṭhena pātimokkhaṃ uddisitabbaṃ,	226	
PA_tika-s04_02t:226_10	yo uddiseyya, āpatti dukkaṭassā”ti vacanato anāṇattena na uddisitabbaṃ. “Therādheyyaṃ	2261	
PA_tika-s04_02t:226_11	pātimokkha”nti hi vacanato saṅghatthero vā pātimokkhaṃ uddiseyya, “anujānāmi, bhikkhave,	2261	
PA_tika-s04_02t:226_12	yo tattha bhikkhu byatto paṭibalo, tassādheyyaṃ pātimokkha”nti vacanato navakataro	2261	
PA_tika-s04_02t:226_13	vā therena āṇatto. Dutiyādīni uttānatthāneva.	2261	
PA_tika-s04_02t:227_0	109. Ekādasame na kukkuccāyitabbaṃ kukkuccāyatīti na kukkuccāyituṃ yuttakaṃ kukkuccāyati.	227	
PA_tika-s04_02t:227_1	Sūkaramaṃsaṃ labhitvā “acchamaṃsa”nti kukkuccāyati, “sūkaramaṃsa”nti jānantopi “acchamaṃsa”nti	227	
PA_tika-s04_02t:227_2	kukkuccāyati, na paribhuñjatīti vuttaṃ hoti. Evaṃ migamaṃsaṃ “dīpimaṃsa”nti, kāle	227	
PA_tika-s04_02t:227_3	santeyeva “kālo natthī”ti, appavāretvā “pavāritomhī”ti, patte rajasmiṃ apatiteyeva	227	
PA_tika-s04_02t:227_4	“patita”nti, attānaṃ uddissa macchamaṃse akateyeva “maṃ uddissa kata”nti kukkuccāyati.	227	
PA_tika-s04_02t:227_5	Kukkuccāyitabbaṃ na kukkuccāyatīti kukkuccāyituṃ yuttaṃ na kukkuccāyati. Acchamaṃsaṃ	227	
PA_tika-s04_02t:227_6	labhitvā “sūkaramaṃsa”nti na kukkuccāyati, “acchamaṃsa”nti jānantopi “sūkaramaṃsa”nti	227	
PA_tika-s04_02t:227_7	na kukkuccāyati, madditvā vītikkamatīti vuttaṃ hoti. Evaṃ dīpimaṃsaṃ migamaṃsanti…pe…	227	
PA_tika-s04_02t:227_8	attānaṃ uddissa macchamaṃse kate “maṃ uddissa kata”nti na kukkuccāyatīti evamettha	227	
PA_tika-s04_02t:227_9	attho daṭṭhabbo. Aṭṭhakathāyaṃ pana “na kukkuccāyitabbanti saṅghabhogassa apaṭṭhapanaṃ	227	
PA_tika-s04_02t:227_10	avicāraṇaṃ na kukkuccāyitabbaṃ nāma, taṃ kukkuccāyati. Kukkuccāyitabbanti tasseva	2271	
PA_tika-s04_02t:227_11	paṭṭhapanaṃ vicāraṇaṃ, taṃ na kukkuccāyatī”ti ettakameva vuttaṃ. Tattha saṅghabhogassāti	2271	
PA_tika-s04_02t:227_12	saṅghassa catupaccayaparibhogatthāya dinnakhettavatthutaḷākādikassa, tato uppannadhaññahiraññādikassa	2271	
PA_tika-s04_02t:227_13	ca saṅghassa bhogassa. Apaṭṭhapananti asaṃvidahanaṃ. Tenāha “avicāraṇa”nti. Tassevāti	2271	
PA_tika-s04_02t:227_14	yathāvuttasseva saṅghabhogassa.	2271	
PA_tika-s04_02t:228	Bālavaggavaṇṇanā niṭṭhitā.	22	
PA_tika-s04_02t:229	Dutiyapaṇṇāsakaṃ niṭṭhitaṃ.	22	
PA_tika-s04_02t:230	3. Tatiyapaṇṇāsakaṃ	23	
PA_tika-s04_02t:231	(11) 1. Āsāduppajahavaggavaṇṇanā	23	
PA_tika-s04_02t:232_0	119. Tatiyapaṇṇāsakassa paṭhame dukkhena pajahitabbāti duppajahā. Duccajātiādīsupi	232	
PA_tika-s04_02t:232_1	eseva nayo. Dvinnaṃ āsānaṃ duccajabhāvo kathaṃ jānitabboti paṭhamaṃ tāva lābhāsāya	232	
PA_tika-s04_02t:232_2	duccajabhāvaṃ vibhāveti “lābhāsāyā”tiādinā. Ubhatobyūḷhanti yuddhatthāya ubhato sannipatitaṃ.	232	
PA_tika-s04_02t:232_3	Pakkhandantīti anuppavisanti. Jīvitāsāya duppajahattātiādinā jīvitāsāya duccajabhāvaṃ vibhāveti.	232	
PA_tika-s04_02t:233_0	120. Dutiye dullabhāti na sulabhā. Iṇaṃ demīti saññaṃ karotīti evaṃ saññaṃ karonto	233	
PA_tika-s04_02t:233_1	viya hotīti attho. Ettha ca “pubbakārīti paṭhamaṃ upakārassa kārako. Kataññū katavedīti	233	
PA_tika-s04_02t:233_2	tena kataṃ ñatvā pacchā kārako. Tesu pubbakārī ‘iṇaṃ demī’ti saññaṃ karoti, pacchā	233	
PA_tika-s04_02t:233_3	kārako ‘iṇaṃ jīrāpemī’ti saññaṃ karotī”ti ettakameva idha vuttaṃ. Puggalapaṇṇattisaṃvaṇṇanāyaṃ pana –	233	
PA_tika-s04_02t:234_0	“Pubbakārīti paṭhamameva kārako. Katavedīti kataṃ vedeti, viditaṃ pākaṭaṃ karoti.	234	
PA_tika-s04_02t:234_1	Te agāriyānagāriyehi dīpetabbā. Agārikesu hi mātāpitaro pubbakārino nāma, puttadhītaro	234	
PA_tika-s04_02t:234_2	pana mātāpitaro paṭijaggantā abhivādanādīni tesaṃ kurumānā katavedino nāma. Anagāriyesu	234	
PA_tika-s04_02t:234_3	ācariyupajjhāyā pubbakārino nāma, antevāsikasaddhivihārikā ācariyupajjhāye paṭijaggantā	234	
PA_tika-s04_02t:234_4	abhivādanādīni ca tesaṃ kurumānā katavedino nāma. Tesaṃ āvibhāvatthāya upajjhāyaposakasoṇattherādīnaṃ	234	
PA_tika-s04_02t:234_5	vatthūni kathetabbāni.	234	
PA_tika-s04_02t:235_0	“Aparo nayo – parena akateyeva upakāre attani kataṃ upakāraṃ anapekkhitvā kārako	235	
PA_tika-s04_02t:235_1	pubbakārī, seyyathāpi mātāpitaro ceva ācariyupajjhāyā ca. So dullabho sattānaṃ taṇhābhibhūtattā.	235	
PA_tika-s04_02t:235_2	Parena katassa upakārassa anurūpappavattiṃ attani kataṃ upakāraṃ upakārato jānanto	235	
PA_tika-s04_02t:235_3	vediyanto kataññukatavedī seyyathāpi mātāpituācariyupajjhāyesu sammāpaṭipanno. Sopi	235	
PA_tika-s04_02t:235_4	dullabho sattānaṃ avijjābhibhūtattā. Apica akāraṇavacchalo pubbakārī, sakāraṇavacchalo	235	
PA_tika-s04_02t:235_5	kataññukatavedī. ‘Karissati me’ti evamādikāraṇanirapekkhakiriyo pubbakārī, ‘karissati	235	
PA_tika-s04_02t:235_6	me’ti evamādikāraṇasāpekkhakiriyo kataññukatavedī. Tamojotiparāyaṇo pubbakārī, jotijotiparāyaṇo	235	
PA_tika-s04_02t:235_7	kataññukatavedī. Desetā pubbakārī, paṭipajjitā kataññukatavedī. Sadevake loke arahaṃ	235	
PA_tika-s04_02t:235_8	sammāsambuddho pubbakārī, ariyasāvako kataññukatavedī”ti vuttaṃ.	235	
PA_tika-s04_02t:236_0	Tattha kāraṇena vinā pavattahitacitto akāraṇavacchalo. Anāgatamhi payojanaṃ apekkhamāno	236	
PA_tika-s04_02t:236_1	“karissati me”tiādinā cittena paṭhamaṃ gahitaṃ tādisaṃ kataṃ upādāya kataññū eva	236	
PA_tika-s04_02t:236_2	nāma hoti, na pubbakārīti adhippāyena “karissati meti evamādikāraṇasāpekkhakiriyo	236	
PA_tika-s04_02t:236_3	kataññukatavedī”ti vuttaṃ. Tamojotiparāyaṇo puññaphalāni anupajīvanto eva puññāni	236	
PA_tika-s04_02t:236_4	karotīti “pubbakārī”ti vutto. Puññaphalaṃ upajīvanto hi kataññupakkhe tiṭṭhati.	236	
PA_tika-s04_02t:237_0	121. Tatiye tittoti suhito pariyosito niṭṭhitakiccatāya nirussukko. Guṇapāripūriyā	237	
PA_tika-s04_02t:237_1	hi paripuṇṇo yāvadattho idha titto vutto. Tappetāti aññesampi tittikaro. Paccekabuddho	237	
PA_tika-s04_02t:237_2	ca tathāgatasāvako ca khīṇāsavo tittoti ettha paccekabuddho navalokuttaradhammehi	237	
PA_tika-s04_02t:237_3	sayaṃ titto paripuṇṇo, aññaṃ pana tappetuṃ na sakkoti. Tassa hi dhammakathāya abhisamayo	237	
PA_tika-s04_02t:237_4	na hoti, sāvakānaṃ pana dhammakathāya aparimāṇānaṃ devamanussānaṃ abhisamayo hoti.	237	
PA_tika-s04_02t:237_5	Evaṃ santepi yasmā te dhammaṃ desentā na attano vacanaṃ katvā kathenti, buddhānaṃ	237	
PA_tika-s04_02t:237_6	vacanaṃ katvā kathenti, sotuṃ nisinnaparisāpi – “ayaṃ bhikkhu na attanā paṭividdhaṃ	237	
PA_tika-s04_02t:237_7	dhammaṃ kathetī”ti cittīkāraṃ karoti. Iti so cittīkāro buddhānaṃyeva hoti. Evaṃ tattha	237	
PA_tika-s04_02t:237_8	sammāsambuddhova tappetā nāma. Yathā hi “asukassa nāma idañcidañca dethā”ti raññā	237	
PA_tika-s04_02t:237_9	āṇatte kiñcāpi ānetvā denti, atha kho rājāva tattha dāyako. Yehipi laddhaṃ hoti,	237	
PA_tika-s04_02t:237_10	te “raññā amhākaṃ ṭhānantaraṃ dinnaṃ, issariyavibhavo dinno”tveva gaṇhanti, na “rājapurisehī”ti	2371	
PA_tika-s04_02t:237_11	evaṃsampadamidaṃ veditabbaṃ.	2371	
PA_tika-s04_02t:238_0	122. Catutthe duttappayāti atappayā, na sakkā kenaci tappetuṃ. Yo hi upaṭṭhākakulaṃ	238	
PA_tika-s04_02t:238_1	vā ñātikulaṃ vā nissāya vasamāno cīvare jiṇṇe tehi dinnaṃ cīvaraṃ nikkhipati, na	238	
PA_tika-s04_02t:238_2	paribhuñjati. Punappunaṃ dinnampi gahetvā nikkhipateva. Yo ca teneva nayena laddhaṃ	238	
PA_tika-s04_02t:238_3	laddhaṃ vissajjeti, parassa deti, punappunaṃ laddhampi tatheva karoti. Ime dve puggalā	238	
PA_tika-s04_02t:238_4	sakaṭehipi paccaye upanentena tappetuṃ na sakkāti duttappayā.	238	
PA_tika-s04_02t:239_0	123. Pañcame na vissajjetīti attano akatvā parassa na deti, atireke pana sati na	239	
PA_tika-s04_02t:239_1	nikkhipati, parassa deti. Tenevāha “sabbaṃyeva paresaṃ na detī”tiādi. Idaṃ vuttaṃ	239	
PA_tika-s04_02t:239_2	hoti “yo bhikkhu upaṭṭhākakulā vā ñātikulā vā jiṇṇacīvaro sāṭakaṃ labhitvā cīvaraṃ	239	
PA_tika-s04_02t:239_3	katvā paribhuñjati na nikkhipati, aggaḷaṃ datvā pārupantopi punapi diyyamāne sahasā	239	
PA_tika-s04_02t:239_4	nappaṭiggaṇhāti. Yo ca laddhaṃ laddhaṃ attanā paribhuñjati, paresaṃ na deti. Ime	239	
PA_tika-s04_02t:239_5	dvepi sukhena sakkā tappetunti sutappayā”ti.	239	
PA_tika-s04_02t:240	124-127. Chaṭṭhasattamādīni uttānatthāneva.	24	
PA_tika-s04_02t:241	Āsāduppajahavaggavaṇṇanā niṭṭhitā.	24	
PA_tika-s04_02t:242	(12) 2. Āyācanavaggavaṇṇanā	24	
PA_tika-s04_02t:243_0	131. Saddho bhikkhūti saddhāya samannāgato bhikkhu. Yo bhikkhu sāriputtamoggallānehi	243	
PA_tika-s04_02t:243_1	sadisabhāvaṃ pattheti, so yehi guṇehi sāriputtamoggallānā etadagge ṭhapitā, te guṇe	243	
PA_tika-s04_02t:243_2	attano abhikaṅkheyyāti āha “yādiso sāriputtatthero paññāyā”tiādi. Ito uttari patthento	243	
PA_tika-s04_02t:243_3	micchā pattheyyāti sāriputtamoggallānānaṃ ye paññādayo guṇā upalabbhanti, tato uttari	243	
PA_tika-s04_02t:243_4	patthento micchā pattheyya. Aggasāvakaguṇaparamā hi sāvakaguṇamariyādā. Tesaṃ sāvakaguṇānaṃ	243	
PA_tika-s04_02t:243_5	yadidaṃ aggasāvakaguṇā, na tato paraṃ sāvakaguṇā nāma atthi. Tenevāha “yaṃ natthi,	243	
PA_tika-s04_02t:243_6	tassa patthitattā”ti. Sesamettha uttānameva.	243	
PA_tika-s04_02t:244_0	135. Pañcame yassa guṇā khatā upahatā ca, so khato upahato nāma hotīti āha “guṇānaṃ	244	
PA_tika-s04_02t:244_1	khatattā”tiādi. Khatattāti chinnattā. Upahatattāti naṭṭhattā. Tenāha “chinnaguṇaṃ	244	
PA_tika-s04_02t:244_2	naṭṭhaguṇanti attho”ti. Apuññassa pasavo nāma atthato paṭilābhoti āha “pasavatīti	244	
PA_tika-s04_02t:244_3	paṭilabhatī”ti, attano santāne uppādetīti attho. Ananupavisitvāti ñāṇena anogāhetvā.	244	
PA_tika-s04_02t:244_4	Sesamettha chaṭṭhādīni ca suviññeyyāneva.	244	
PA_tika-s04_02t:245	Āyācanavaggavaṇṇanā niṭṭhitā.	24	
PA_tika-s04_02t:246	(13) 3. Dānavaggavaṇṇanā	24	
PA_tika-s04_02t:247_0	142. Tatiyassa paṭhame dīyatīti dānaṃ, deyyadhammassetaṃ adhivacanaṃ. Dīyati anenāti	247	
PA_tika-s04_02t:247_1	vā dānaṃ, pariccāgacetanāyetaṃ adhivacanaṃ. Ayaṃ duvidhopi attho idhādhippetoti āha	247	
PA_tika-s04_02t:247_2	“diyyanakavasena dānānī”tiādi. Tattha diyyanakavasenāti dātabbavasena. Amatapattipaṭipadanti	247	
PA_tika-s04_02t:247_3	amatappattihetubhūtaṃ sammāpaṭipadaṃ.	247	
PA_tika-s04_02t:248	143-151. Dutiyādīni ca suviññeyyāneva.	24	
PA_tika-s04_02t:249	Dānavaggavaṇṇanā niṭṭhitā.	24	
PA_tika-s04_02t:250	(14) 4. Santhāravaggavaṇṇanā	25	
PA_tika-s04_02t:251_0	152. Catutthassa paṭhame āmisassa ca dhammassa ca alābhena attano parassa ca antare	251	
PA_tika-s04_02t:251_1	sambhavantassa chiddassa vivarassa bhedassa santharaṇaṃ pidahanaṃ saṅgaṇhanaṃ santhāro.	251	
PA_tika-s04_02t:251_2	Ayañhi lokasannivāso alabbhamānena āmisena dhammena cāti dvīhi chiddo. Tassa taṃ	251	
PA_tika-s04_02t:251_3	chiddaṃ yathā na paññāyati, evaṃ pīṭhassa viya paccattharaṇena āmisena dhammena ca	251	
PA_tika-s04_02t:251_4	santharaṇaṃ saṅgaṇhanaṃ santhāroti vuccati. Ettha ca āmisena saṅgaho āmisasanthāro	251	
PA_tika-s04_02t:251_5	nāma. Taṃ karontena mātāpitūnaṃ bhikkhugatikassa veyyāvaccakarassa rañño corānañca	251	
PA_tika-s04_02t:251_6	aggaṃ aggahetvāpi dātuṃ vaṭṭati. Āmasitvā dinnehi rājāno ca corā ca anatthampi karonti,	251	
PA_tika-s04_02t:251_7	jīvitakkhayampi pāpenti. Anāmasitvā dinnena attamanā honti, coranāgavatthuādīni cettha	251	
PA_tika-s04_02t:251_8	vatthūni kathetabbāni. Tāni samantapāsādikāya vinayaṭṭhakathāyaṃ vitthāritāni. Sakkaccaṃ	251	
PA_tika-s04_02t:251_9	uddesadānaṃ pāḷivaṇṇanā dhammakathākathananti evaṃ dhammena saṅgaho dhammasanthāro nāma.	251	
PA_tika-s04_02t:252	153-163. Dutiyādīni uttānatthāneva.	25	
PA_tika-s04_02t:253	Santhāravaggavaṇṇanā niṭṭhitā.	25	
PA_tika-s04_02t:254	(15) 5. Samāpattivaggavaṇṇanā	25	
PA_tika-s04_02t:255_0	164. Pañcamassa paṭhame “ito pubbe parikammaṃ pavattaṃ, ito paraṃ bhavaṅgaṃ majjhe	255	
PA_tika-s04_02t:255_1	samāpattī”ti evaṃ saha parikammena appanāparicchedappajānanā paññā samāpattikusalatā.	255	
PA_tika-s04_02t:255_2	Vuṭṭhāne kusalabhāvo vuṭṭhānakusalatā. Pageva vuṭṭhānaparicchedakañāṇanti evamettha attho daṭṭhabbo.	255	
PA_tika-s04_02t:256_0	165. Dutiye ujuno bhāvo ajjavaṃ, ajimhatā akuṭilatā avaṅkatāti attho. Abhidhammepi	256	
PA_tika-s04_02t:256_1	vuttaṃ – “tattha katamo ajjavo? Yā ajjavatā ajimhatā akuṭilatā avaṅkatā, ayaṃ vuccati	256	
PA_tika-s04_02t:256_2	ajjavo”ti. Anajjavañca ajjavappaṭikkhepena veditabbaṃ. Gomuttavaṅkatā, candalekhāvaṅkatā,	256	
PA_tika-s04_02t:256_3	naṅgalakoṭivaṅkatāti hi tayo anajjavā. Ekacco hi bhikkhu paṭhamavaye majjhima-pacchimavaye	256	
PA_tika-s04_02t:256_4	ca ekavīsatiyā anesanāsu chasu ca agocaresu carati, ayaṃ gomuttavaṅkatā nāma, ādito	256	
PA_tika-s04_02t:256_5	paṭṭhāya yāva pariyosānā paṭipattiyā vaṅkabhāvato. Eko paṭhamavaye pacchimavaye ca	256	
PA_tika-s04_02t:256_6	catupārisuddhisīlaṃ pūreti, lajjī kukkuccako sikkhākāmo hoti, majjhimavaye purimasadiso,	256	
PA_tika-s04_02t:256_7	ayaṃ candalekhāvaṅkatā nāma, paṭipattiyā majjhaṭṭhāne vaṅkabhāvāpattito. Eko paṭhamavayepi	256	
PA_tika-s04_02t:256_8	majjhimavayepi catupārisuddhisīlaṃ pūreti, lajjī kukkuccako sikkhākāmo hoti, pacchimavaye	256	
PA_tika-s04_02t:256_9	purimasadiso, ayaṃ naṅgalakoṭivaṅkatā nāma, pariyosāne vaṅkabhāvāpattito. Eko sabbampetaṃ	256	
PA_tika-s04_02t:256_10	vaṅkataṃ pahāya tīsu vayesu pesalo lajjī kukkuccako sikkhākāmo hoti, tassa yo so	2561	
PA_tika-s04_02t:256_11	ujubhāvo, idaṃ ajjavaṃ nāma, sabbattha ujubhāvasiddhito.	2561	
PA_tika-s04_02t:257_0	Maddavanti ettha “lajjava”ntipi paṭhanti. Evaṃ panettha attho – “tattha katamo lajjavo?	257	
PA_tika-s04_02t:257_1	Yo hirīyati hirīyitabbena hirīyati pāpakānaṃ akusalānaṃ dhammānaṃ samāpattiyā, ayaṃ	257	
PA_tika-s04_02t:257_2	vuccati lajjavo”ti evaṃ vutto lajjibhāvo lajjavaṃ nāma. Idaṃ panettha nibbacanaṃ	257	
PA_tika-s04_02t:257_3	– lajjatīti lajjo, hirimā, tassa bhāvo lajjavaṃ, hirīti attho. Lajjā etassa atthīti	257	
PA_tika-s04_02t:257_4	lajjī yathā “mālī māyī”ti, tassa bhāvo lajjibhāvo, sā eva lajjā.	257	
PA_tika-s04_02t:258_0	166. Tatiye adhivāsanakhantīti ettha adhivāsanaṃ vuccati khamanaṃ. Tañhi paresaṃ	258	
PA_tika-s04_02t:258_1	dukkaṭaṃ duruttañca paṭivirodhākaraṇena attano upari āropetvā vāsanato “adhivāsana”nti	258	
PA_tika-s04_02t:258_2	vuccati. Adhivāsanalakkhaṇā khanti adhivāsanakhanti. Sucisīlatā soraccaṃ. Sā hi sobhanakammaratatā.	258	
PA_tika-s04_02t:258_3	Suṭṭhu vā pāpato oratabhāvo viratatāti āha “suratabhāvo”ti. Teneva abhidhammepi –	258	
PA_tika-s04_02t:259	“Tattha katamaṃ soraccaṃ? Yo kāyiko avītikkamo vācasiko avītikkamo kāyikavācasiko avītikkamo, idaṃ vuccati soraccaṃ, sabbopi sīlasaṃvaro soracca”nti – āgato.	25	
PA_tika-s04_02t:260_0	167. Catutthe sakhilo vuccati saṇhavāco, tassa bhāvo sākhalyaṃ, saṇhavācatā. Tenāha	260	
PA_tika-s04_02t:260_1	“saṇhavācāvasena sammodamānabhāvo”ti. Saṇhavācāvasena hi sammodamānassa puggalassa	260	
PA_tika-s04_02t:260_2	bhāvo nāma saṇhavācatā. Teneva abhidhamme –	260	
PA_tika-s04_02t:261_0	“Tattha katamaṃ sākhalyaṃ? Yā sā vācā aṇḍakā kakkasā parakaṭukā parābhisajjanī kodhasāmantā	261	
PA_tika-s04_02t:261_1	asamādhisaṃvattanikā, tathārūpiṃ vācaṃ pahāya yā sā vācā nelā kaṇṇasukhā pemanīyā	261	
PA_tika-s04_02t:261_2	hadayaṅgamā porī bahujanakantā bahujanamanāpā, tathārūpiṃ vācaṃ bhāsitā hoti, yā	261	
PA_tika-s04_02t:261_3	tattha saṇhavācatā sakhilavācatā apharusavācatā, idaṃ vuccati sākhalya”nti vuttaṃ.	261	
PA_tika-s04_02t:262_0	Tattha aṇḍakāti sadose savaṇe rukkhe niyyāsapiṇḍo, ahicchattādīni vā uṭṭhitāni aṇḍakānīti	262	
PA_tika-s04_02t:262_1	vadanti, pheggurukkhassa pana kuthitassa aṇḍāni viya uṭṭhitā cuṇṇapiṇḍiyo vā gaṇṭhiyo	262	
PA_tika-s04_02t:262_2	vā aṇḍakā. Idha pana byāpajjanakakkasādisabhāvato kaṇṭakappaṭibhāgena vācā aṇḍakāti	262	
PA_tika-s04_02t:262_3	vuttā. Padumanāḷaṃ viya sotaṃ ghaṃsayamānā pavisantī kakkasā daṭṭhabbā. Kodhena nibbattā	262	
PA_tika-s04_02t:262_4	tassa parivārabhūtā kodhasāmantā. Pure saṃvaddhanārī porī. Sā viya sukumārā mudukā	262	
PA_tika-s04_02t:262_5	vācā porī viyāti porī. Saṇhavācatātiādinā taṃ vācaṃ pavattamānaṃ dasseti.	262	
PA_tika-s04_02t:263_0	168. Pañcame “avihiṃsāti karuṇāpubbabhāgo”ti ettakameva idha vuttaṃ, dīghanikāyaṭṭhakathāya	263	
PA_tika-s04_02t:263_1	saṅgītisuttavaṇṇanāyaṃ pana “avihiṃsāti karuṇāpi karuṇāpubbabhāgopī”ti vuttaṃ. Abhidhammepi	263	
PA_tika-s04_02t:263_2	“tattha katamā avihiṃsā? Yā sattesu karuṇā karuṇāyanā karuṇāyitattaṃ karuṇācetovimutti,	263	
PA_tika-s04_02t:263_3	ayaṃ vuccati avihiṃsā”ti āgataṃ. Etthāpi hi yā kāci karuṇā “karuṇā”ti vuttā, karuṇācetovimutti	263	
PA_tika-s04_02t:263_4	pana appanāppattāva.	263	
PA_tika-s04_02t:264_0	Sucisaddato bhāve yakāraṃ ikārassa ca ukārādesaṃ katvā ayaṃ niddesoti āha “socabyaṃ	264	
PA_tika-s04_02t:264_1	sucibhāvo”ti. Ettha ca socabyanti sīlavasena sucibhāvoti vuttaṃ. Dīghanikāyaṭṭhakathāya	264	
PA_tika-s04_02t:264_2	saṅgītisuttavaṇṇanāyaṃ pana “soceyyanti mettāya ca mettāpubbabhāgassa ca vasena sucibhāvo”ti	264	
PA_tika-s04_02t:264_3	vuttaṃ. Teneva abhidhammepi “tattha katamaṃ socabyaṃ? Yā sattesu metti mettāyanā	264	
PA_tika-s04_02t:264_4	mettāyitattaṃ mettācetovimutti, idaṃ vuccati socabya”nti niddeso kato. Etthāpi hi	264	
PA_tika-s04_02t:264_5	“mettī”tiādinā yā kāci mettā vuttā, mettācetovimutti pana appanāppattāva.	264	
PA_tika-s04_02t:265	169-171. Chaṭṭhasattamaaṭṭhamāni heṭṭhā vuttanayāneva.	26	
PA_tika-s04_02t:266	172. Navame kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyataṃ sātisayaṃ balaṭṭhoti vuttaṃ “muṭṭhassacce akampanenā”tiādi.	26	
PA_tika-s04_02t:267_0	173. Dasame paccanīkadhammasamanato samatho, samādhīti āha “samathoti cittekaggatā”ti.	267	
PA_tika-s04_02t:267_1	Aniccādinā vividhenākārena dassanato passanato vipassanā, paññāti āha “saṅkhārapariggāhakañāṇa”nti.	267	
PA_tika-s04_02t:268_0	174. Ekādasame dussīlyanti samādinnassa sīlassa bhedakaro vītikkamo. Diṭṭhivipattīti	268	
PA_tika-s04_02t:268_1	“atthi dinna”ntiādinayappavattāya sammādiṭṭhiyā dūsikā micchādiṭṭhīti āha “diṭṭhivipattīti micchādiṭṭhī”ti.	268	
PA_tika-s04_02t:269_0	175. Dvādasame sīlasampadāti sabbabhāgato tassa anūnatāpatti paripuṇṇabhāvo sīlasampadā.	269	
PA_tika-s04_02t:269_1	Paripūraṇattho hettha sampadāsaddo. Tenevāha “paripuṇṇasīlatā”ti. Diṭṭhisampadāti	269	
PA_tika-s04_02t:269_2	atthikadiṭṭhiādisammādiṭṭhipāripūribhāvena pavattaṃ ñāṇaṃ. Tañca kammassakatāsammādiṭṭhiādivasena	269	
PA_tika-s04_02t:269_3	pañcavidhaṃ hotīti āha “tena kammassakatā”ti.	269	
PA_tika-s04_02t:270_0	176. Terasame sīlavisuddhīti visuddhiṃ pāpetuṃ samatthaṃ sīlaṃ, cittavisuddhiādiuparivisuddhiyā	270	
PA_tika-s04_02t:270_1	paccayo bhavituṃ samatthaṃ visuddhasīlanti vuttaṃ hoti. Suvisuddhameva hi sīlaṃ tassā	270	
PA_tika-s04_02t:270_2	padaṭṭhānaṃ hoti. Tenāha “sīlavisuddhīhi visuddhisampāpakaṃ sīla”nti. Etthāpi visuddhisampāpakanti	270	
PA_tika-s04_02t:270_3	cittavisuddhiādiuparivisuddhiyā sampāpakanti attho daṭṭhabbo. Abhidhamme panāyaṃ	270	
PA_tika-s04_02t:270_4	“tattha katamā sīlavisuddhi? Kāyiko avītikkamo vācasiko avītikkamo kāyikavācasiko	270	
PA_tika-s04_02t:270_5	avītikkamo, ayaṃ vuccati sīlavisuddhī”ti evaṃ vibhattā.	270	
PA_tika-s04_02t:271_0	Diṭṭhivisuddhīti visuddhiṃ pāpetuṃ samatthaṃ dassanañāṇaṃ dassanavisuddhi, paramatthavisuddhiṃ	271	
PA_tika-s04_02t:271_1	nibbānañca pāpetuṃ upanetuṃ samatthaṃ kammassakatañāṇādi sammādassananti attho. Tenāha	271	
PA_tika-s04_02t:271_2	“visuddhisampāpikā…pe… pañcavidhāpi vā sammādiṭṭhī”ti. Etthāpi visuddhisampāpikāti	271	
PA_tika-s04_02t:271_3	ñāṇadassanavisuddhiyā dassananibbānasaṅkhātāya paramatthavisuddhiyā ca sampāpikāti	271	
PA_tika-s04_02t:271_4	evamattho daṭṭhabbo. Abhidhamme panāyaṃ “tattha katamā diṭṭhivisuddhi? Kammassakatañāṇaṃ,	271	
PA_tika-s04_02t:271_5	saccānulomikaṃ ñāṇaṃ, maggassa maggasamaṅgissa ñāṇaṃ, phalasamaṅgissa ñāṇa”nti evaṃ vuttaṃ.	271	
PA_tika-s04_02t:272_0	Ettha ca idaṃ akusalakammaṃ no sakaṃ, idaṃ pana kammaṃ sakanti evaṃ byatirekato anvayato	272	
PA_tika-s04_02t:272_1	ca kammassakatajānanañāṇaṃ kammassakatañāṇaṃ. Tividhaduccaritañhi attanā katampi	272	
PA_tika-s04_02t:272_2	parena katampi no sakakammaṃ nāma hoti atthabhañjanato, sucaritaṃ sakakammaṃ nāma	272	
PA_tika-s04_02t:272_3	atthajananato. Vipassanāñāṇaṃ pana vacīsaccañca anulometi, paramatthasaccañca na	272	
PA_tika-s04_02t:272_4	vilometīti saccānulomikañāṇanti vuttaṃ. Vipassanāñāṇañhi lakkhaṇāni paṭivijjhanatthaṃ	272	
PA_tika-s04_02t:272_5	ārambhakāle “aniccaṃ dukkhaṃ anattā”ti pavattaṃ vacīsaccañca anulometi, tatheva paṭivijjhanato	272	
PA_tika-s04_02t:272_6	paramatthasaccaṃ nibbānañca na vilometi na virādheti ekanteneva sampāpanato.	272	
PA_tika-s04_02t:273_0	177. Cuddasame diṭṭhivisuddhīti paṭhamamaggasammādiṭṭhi vuttā. Yathādiṭṭhissa ca	273	
PA_tika-s04_02t:273_1	padhānanti taṃsampayuttameva vīriyaṃ. Teneva dīghanikāyaṭṭhakathāyaṃ “diṭṭhivisuddhīti	273	
PA_tika-s04_02t:273_2	ñāṇadassanaṃ kathitaṃ. Yathādiṭṭhissa ca padhānanti taṃsampayuttameva vīriya”nti	273	
PA_tika-s04_02t:273_3	vuttaṃ. Ettha hi ñāṇadassananti ñāṇabhūtaṃ dassanaṃ. Tena dassanamaggaṃ vadati. Taṃsampayuttameva	273	
PA_tika-s04_02t:273_4	vīriyanti paṭhamamaggasampayuttavīriyamāha. Apica diṭṭhivisuddhīti sabbāpi maggasammādiṭṭhi.	273	
PA_tika-s04_02t:273_5	Yathādiṭṭhissa ca padhānanti taṃsampayuttameva vīriyaṃ. Teneva dīghanikāyaṭṭhakathāyaṃ	273	
PA_tika-s04_02t:273_6	“apica purimapadena catumaggañāṇaṃ, pacchimapadena taṃsampayuttaṃ vīriya”nti vuttaṃ.	273	
PA_tika-s04_02t:274_0	Atha vā diṭṭhīvisuddhīti kammassakatañāṇādisaṅkhātā sabbāpi sammādiṭṭhi vuttā. Yathādiṭṭhissa	274	
PA_tika-s04_02t:274_1	ca padhānanti yo cetasiko vīriyārambho…pe… sammāvāyāmoti. Ayameva pāḷiyā sameti.	274	
PA_tika-s04_02t:274_2	Abhidhamme hi “diṭṭhivisuddhi kho panāti yā paññā pajānanā…pe… amoho dhammavicayo	274	
PA_tika-s04_02t:274_3	sammādiṭṭhi. Yathādiṭṭhissa ca padhānanti yo cetasiko vīriyārambho…pe… sammāvāyāmo”ti	274	
PA_tika-s04_02t:274_4	evamayaṃ duko vibhatto. Teneva abhidhammaṭṭhakathāyaṃ “yā paññā pajānanātiādīhi heṭṭhā	274	
PA_tika-s04_02t:274_5	vuttāni kammassakatañāṇādīneva cattāri ñāṇāni vibhattāni. ‘Yo cetasiko vīriyārambho’tiādīhi	274	
PA_tika-s04_02t:274_6	padehi niddiṭṭhaṃ vīriyaṃ gahitaṃ paññāya lokiyaṭṭhāne lokiyaṃ, lokuttaraṭṭhāne lokuttara”nti vuttaṃ.	274	
PA_tika-s04_02t:275_0	Idhāpi visuddhisampāpikā catumaggasammādiṭṭhi, pañcavidhāpi vā sammādiṭṭhi diṭṭhivisuddhīti	275	
PA_tika-s04_02t:275_1	adhippāyena “diṭṭhivisuddhīti visuddhisampāpikā sammādiṭṭhiyevā”ti vuttaṃ. Heṭṭhimamaggasampayuttaṃ	275	
PA_tika-s04_02t:275_2	vīriyanti idaṃ pana “yathādiṭṭhissa ca padhānanti paṭhamamaggasampayuttaṃ vīriyanti	275	
PA_tika-s04_02t:275_3	vutta”nti adhippāyena vadati. Ettha ca taṃtaṃbhāṇakānaṃ matabhedenāyaṃ vaṇṇanābhedoti	275	
PA_tika-s04_02t:275_4	na aṭṭhakathāvacanānaṃ aññamaññavirodho saṅkitabbo. Atha yathādiṭṭhissa ca padhānanti	275	
PA_tika-s04_02t:275_5	heṭṭhimamaggasampayuttameva vīriyaṃ kasmā vuttanti āha “tañhi tassā diṭṭhiyā anurūpattā”tiādi.	275	
PA_tika-s04_02t:275_6	Tattha tassā diṭṭhiyāti heṭṭhimamaggasampayuttāya diṭṭhiyā. Yathādiṭṭhissāti anurūpadiṭṭhissa	275	
PA_tika-s04_02t:275_7	kalyāṇadiṭṭhissa nibbattitappakāradiṭṭhissa vā nibbattetabbapadhānānurūpadiṭṭhissa	275	
PA_tika-s04_02t:275_8	yathādiṭṭhippavattakiriyassa vāti evampettha atthaṃ saṃvaṇṇayanti.	275	
PA_tika-s04_02t:276_0	178. Pannarasame samattaṃ tussanaṃ titti santuṭṭhi, natthi etassa santuṭṭhīti asantuṭṭhi,	276	
PA_tika-s04_02t:276_1	asantuṭṭhissa bhāvo asantuṭṭhitā. Yā kusalānaṃ dhammānaṃ bhāvanāya asantuṭṭhassa	276	
PA_tika-s04_02t:276_2	bhiyyokamyatā, tassā etaṃ adhivacanaṃ. Tāya hi samaṅgibhūto puggalo sīlaṃ pūretvā	276	
PA_tika-s04_02t:276_3	jhānaṃ uppādeti, jhānaṃ labhitvā vipassanaṃ ārabhati, āraddhavipassako arahattaṃ	276	
PA_tika-s04_02t:276_4	aggahetvā antarā vosānaṃ nāpajjati, “alamettāvatā katamettāvatā”ti saṅkocaṃ na pāpuṇāti.	276	
PA_tika-s04_02t:276_5	Tenāha “aññatra arahattamaggā kusalesu dhammesu asantuṭṭhibhāvo”ti. Tatra aññatra	276	
PA_tika-s04_02t:276_6	arahattamaggāti arahattamaggasampattaṃ vināti attho. “Appaṭivānitā ca padhānasmi”nti	276	
PA_tika-s04_02t:276_7	idaṃ heṭṭhā vuttanayattā uttānatthamevāti na vibhattaṃ.	276	
PA_tika-s04_02t:277_0	179. Soḷasame muṭṭhā naṭṭhā sati etassāti muṭṭhassati, tassa bhāvo muṭṭhassaccanti	277	
PA_tika-s04_02t:277_1	āha “muṭṭhassaccanti muṭṭhassatibhāvo”ti. Muṭṭhassatibhāvoti ca satippaṭipakkho dhammo,	277	
PA_tika-s04_02t:277_2	na satiyā abhāvamattaṃ. Asampajaññanti “tattha katamaṃ asampajaññaṃ? Yaṃ aññāṇaṃ	277	
PA_tika-s04_02t:277_3	adassanaṃ…pe… avijjālaṅghī moho akusalamūla”nti evaṃ vuttā avijjāyeva. Tathā hi vijjāpaṭipakkho	277	
PA_tika-s04_02t:277_4	avijjā vijjāya pahātabbato, evaṃ sampajaññappaṭipakkho asampajaññaṃ. Yasmā pana sampajaññappaṭipakkhe	277	
PA_tika-s04_02t:277_5	sati tassa vasena ñāṇassa abhāvo hoti, tasmā vuttaṃ “aññāṇabhāvo”ti.	277	
PA_tika-s04_02t:278_0	180. Sattarasame apilāpanalakkhaṇā satīti udake lābu viya yena cittaṃ ārammaṇe pilavitvā	278	
PA_tika-s04_02t:278_1	viya tiṭṭhati, na ogāhati, taṃ pilāpanaṃ. Na pilāpanaṃ apilāpanaṃ, taṃ lakkhaṇaṃ	278	
PA_tika-s04_02t:278_2	sabhāvo etissāti apilāpanalakkhaṇā.	278	
PA_tika-s04_02t:279	Samāpattivaggavaṇṇanā niṭṭhitā.	27	
PA_tika-s04_02t:280	Tatiyapaṇṇāsakaṃ niṭṭhitaṃ.	28	
PA_tika-s04_02t:281	1. Kodhapeyyālaṃ	28	
PA_tika-s04_02t:282_0	181. Ito paresu kodhavaggādīsu upanandhanalakkhaṇoti kujjhanavasena “akkocchi maṃ	282	
PA_tika-s04_02t:282_1	avadhi ma”ntiādinā cittapariyonandhanalakkhaṇo. Pubbakālikaṃ kodhaṃ upanayhati bandhati,	282	
PA_tika-s04_02t:282_2	kujjhanākāraṃ pabandhati ghaṭeti. Āghātavatthunā cittaṃ bandhantī viya hotīti aparakālo	282	
PA_tika-s04_02t:282_3	kodho upanāho. Suṭṭhu kataṃ kāraṇaṃ upakāro sukatakāraṇaṃ, tassa pubbakāritālakkhaṇassa	282	
PA_tika-s04_02t:282_4	guṇassa makkhanaṃ udakapuñchaniyā viya sarīrānugatassa udakassa puñchanaṃ vināsanaṃ	282	
PA_tika-s04_02t:282_5	lakkhaṇametassāti sukatakaraṇamakkhanalakkhaṇo. Tathā hi so paresaṃ guṇānaṃ makkhanaṭṭhena	282	
PA_tika-s04_02t:282_6	makkhoti vuccati. Bahussutepi puggale ajjhotthariṃsu, “īdisassa ca bahussutassa aniyatā	282	
PA_tika-s04_02t:282_7	gahitā, tava ca mama ca ko viseso”tiādinā nayena uppajjamāno yugaggāhī palāsoti āha	282	
PA_tika-s04_02t:282_8	“yugaggāhalakkhaṇo palāso”ti. Tattha yugaggāho nāma samadhuraggāho, asamampi attanā	282	
PA_tika-s04_02t:282_9	samaṃ katvā gaṇhanaṃ. Palāsatīti palāso, paresaṃ guṇe ḍaṃsitvā dantehi viya chinditvā	282	
PA_tika-s04_02t:282_10	attano guṇehi same karotīti attho.	2821	
PA_tika-s04_02t:283_0	Usūyanalakkhaṇāti paresaṃ sakkārādīni khiyyanalakkhaṇā. Maccherassa bhāvo macchariyaṃ.	283	
PA_tika-s04_02t:283_1	Tañca āvāsamacchariyādivasena pañcavidhanti āha “pañcamaccherabhāvo macchariya”nti.	283	
PA_tika-s04_02t:283_2	Maccharāyanalakkhaṇanti attano sampattiyā parehi sādhāraṇabhāve asahanalakkhaṇaṃ.	283	
PA_tika-s04_02t:283_3	Katappaṭicchādanalakkhaṇāti katapāpappaṭicchādanalakkhaṇā. Kerāṭikabhāvena uppajjamānaṃ	283	
PA_tika-s04_02t:283_4	sāṭheyyanti āha “kerāṭikalakkhaṇaṃ sāṭheyya”nti. Aññathā attano pavedanapuggalo kerāṭiko	283	
PA_tika-s04_02t:283_5	nekatikavāṇijoti vadanti. Kerāṭiko hi puggalo ānandamaccho viya hoti.	283	
PA_tika-s04_02t:284	187. Yathābhataṃ nikkhitto evaṃ nirayeti yathā ābhataṃ kañci āharitvā ṭhapito, evaṃ attano kammunā nikkhitto niraye ṭhapitoyevāti attho.	28	
PA_tika-s04_02t:285	2. Akusalapeyyālaṃ	28	
PA_tika-s04_02t:286	191-200. Dukkhassa vaḍḍhi etesanti dukkhavaḍḍhikā. Ye hi dukkhaṃ vaḍḍhenti, punappunaṃ uppādenti, dukkhassa vaḍḍhi tesaṃ atthīti evaṃ vuttaṃ. Sukhavaḍḍhikāti etthāpi eseva nayo.	28	
PA_tika-s04_02t:287	3. Vinayapeyyālaṃ	28	
PA_tika-s04_02t:288_0	201. Atthavaseti vuddhivisese ānisaṃsavisese. Tesaṃ pana sikkhāpadapaññattikāraṇattā	288	
PA_tika-s04_02t:288_1	āha “dve kāraṇāni sandhāyā”ti. Atthoyeva vā atthavaso, dve atthe dve kāraṇānīti vuttaṃ	288	
PA_tika-s04_02t:288_2	hoti. Atha vā attho phalaṃ tadadhīnavuttitāya vaso etassāti atthavaso, kāraṇanti	288	
PA_tika-s04_02t:288_3	evampettha attho daṭṭhabbo. Yathā “anabhijjhā dhammapada”nti vutte anabhijjhā eko	288	
PA_tika-s04_02t:288_4	dhammakoṭṭhāsoti attho hoti. Evamidhāpi sikkhāpadanti sikkhākoṭṭhāso sikkhāya eko	288	
PA_tika-s04_02t:288_5	padesoti ayamettha attho daṭṭhabboti āha “sikkhāpadaṃ paññattanti sikkhākoṭṭhāso ṭhapito”ti.	288	
PA_tika-s04_02t:289_0	Saṅghasuṭṭhu nāma saṅghassa suṭṭhubhāvo “suṭṭhu devā”ti āgataṭṭhāne viya “suṭṭhu,	289	
PA_tika-s04_02t:289_1	bhante”ti vacanasampaṭicchanabhāvo. Tenāha “saṅghasuṭṭhutāyāti saṅghassa suṭṭhubhāvāyā”tiādi.	289	
PA_tika-s04_02t:289_2	Dummaṅkūnaṃ puggalānaṃ niggahāyāti dummaṅkū nāma dussīlapuggalā. Ye maṅkutaṃ āpādiyamānāpi	289	
PA_tika-s04_02t:289_3	dukkhena āpajjanti, vītikkamaṃ karontā vā katvā vā na lajjanti, tesaṃ niggahatthāya.	289	
PA_tika-s04_02t:289_4	Te hi sikkhāpade asati “kiṃ tumhehi diṭṭhaṃ, kiṃ sutaṃ, kiṃ amhehi kataṃ, katarasmiṃ	289	
PA_tika-s04_02t:289_5	vatthusmiṃ katamaṃ āpattiṃ ropetvā amhe niggaṇhathā”ti saṅghaṃ viheṭhessanti, sikkhāpade	289	
PA_tika-s04_02t:289_6	pana sati tesaṃ saṅgho sikkhāpadaṃ dassetvā dhammena vinayena satthusāsanena niggahessati.	289	
PA_tika-s04_02t:289_7	Tena vuttaṃ “dummaṅkūnaṃ puggalānaṃ niggahāyā”ti.	289	
PA_tika-s04_02t:290_0	Pesalānaṃ bhikkhūnaṃ phāsuvihārāyāti pesalānaṃ piyasīlānaṃ bhikkhūnaṃ phāsuvihāratthāya.	290	
PA_tika-s04_02t:290_1	Piyasīlā hi bhikkhū kattabbākattabbaṃ sāvajjānavajjaṃ velaṃ mariyādaṃ ajānantā sikkhattayapāripūriyā	290	
PA_tika-s04_02t:290_2	ghaṭamānā kilamanti, ubbāḷhā honti, kattabbākattabbaṃ pana sāvajjānavajjaṃ velaṃ	290	
PA_tika-s04_02t:290_3	mariyādañca ñatvā sikkhattayapāripūriyā ghaṭentā na kilamanti, na ubbāḷhā honti.	290	
PA_tika-s04_02t:290_4	Tena tesaṃ sikkhāpadappaññāpanā phāsuvihārāya saṃvattati. Yo vā dummaṅkūnaṃ puggalānaṃ	290	
PA_tika-s04_02t:290_5	niggaho, sveva etesaṃ phāsuvihāro. Dussīlapuggale nissāya hi uposatho na tiṭṭhati,	290	
PA_tika-s04_02t:290_6	pavāraṇā na tiṭṭhati, saṅghakammāni nappavattanti, sāmaggī na hoti, bhikkhū anekaggā	290	
PA_tika-s04_02t:290_7	uddesaparipucchākammaṭṭhānādīni anuyuñjituṃ na sakkonti. Dussīlesu pana niggahitesu	290	
PA_tika-s04_02t:290_8	sabbopi ayaṃ upaddavo na hoti, tato pesalā bhikkhū phāsu viharanti. Evaṃ “pesalānaṃ	290	
PA_tika-s04_02t:290_9	bhikkhūnaṃ phāsuvihārāyā”ti ettha dvidhā attho veditabbo.	290	
PA_tika-s04_02t:291	“Na vo ahaṃ, cunda, diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.	29	
PA_tika-s04_02t:292	“Yena devūpapatyassa, gandhabbo vā vihaṅgamo;	29	
PA_tika-s04_02t:293	Yakkhattaṃ yena gaccheyyaṃ, manussattañca abbaje;	29	
PA_tika-s04_02t:294	Te mayhaṃ āsavā khīṇā, viddhastā vinaḷīkatā”ti. –	29	
PA_tika-s04_02t:295_0	Ettha tebhūmakaṃ kammaṃ avasesā ca akusalā dhammā. Idha pana parūpavādavippaṭisāravadhabandhanādayo	295	
PA_tika-s04_02t:295_1	ceva apāyadukkhabhūtā ca nānappakārā upaddavā āsavāti āha – “diṭṭhadhamme imasmiṃyeva	295	
PA_tika-s04_02t:295_2	attabhāve vītikkamapaccayā paṭiladdhabbāna”ntiādi. Yadi hi bhagavā sikkhāpadaṃ na	295	
PA_tika-s04_02t:295_3	paññāpeyya, tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo	295	
PA_tika-s04_02t:295_4	diṭṭhadhammikā nānappakārā anatthā, ye ca tannimittameva nirayādīsu nibbattassa paññavidhabandhanakammakāraṇādivasena	295	
PA_tika-s04_02t:295_5	mahādukkhānubhavanappakārā anatthā, te sandhāya idaṃ vuttaṃ “diṭṭhadhammikānaṃ āsavānaṃ	295	
PA_tika-s04_02t:295_6	saṃvarāya samparāyikānaṃ āsavānaṃ paṭighātāyā”ti. Diṭṭhadhammo vuccati paccakkho	295	
PA_tika-s04_02t:295_7	attabhāvo, tattha bhavā diṭṭhadhammikā. Samparetabbato pecca gantabbato samparāyo,	295	
PA_tika-s04_02t:295_8	paraloko, tattha bhavā samparāyikā.	295	
PA_tika-s04_02t:296_0	Akusalaverānanti pāṇātipātādipañcaduccaritānaṃ. Tāni verakāraṇattā “verānī”ti vuccanti,	296	
PA_tika-s04_02t:296_1	puggalesu pana uppajjamānāni verāni. Te eva vā dukkhadhammāti heṭṭhā vuttā vadhabandhanādayo.	296	
PA_tika-s04_02t:296_2	Tesaṃ pakkhupacchedanatthāyāti tesaṃ pāpicchānaṃ pakkhupacchedāya gaṇabhojanasadisaṃ	296	
PA_tika-s04_02t:296_3	sikkhāpadaṃ paññattaṃ. Paṇḍitamanussānanti lokiyaparikkhakajanānaṃ. Te hi sikkhāpadapaññattiyā	296	
PA_tika-s04_02t:296_4	sati sikkhāpadapaññattiṃ ñatvā vā yathāpaññattaṃ paṭipajjamāne bhikkhū disvā vā –	296	
PA_tika-s04_02t:296_5	“yāni vata loke mahājanassa rajjanadussanamuyhanaṭṭhānāni, tehi ime samaṇā sakyaputtiyā	296	
PA_tika-s04_02t:296_6	ārakā viharanti, dukkaraṃ vata karonti, bhāriyaṃ vata karontī”ti pasādaṃ āpajjanti	296	
PA_tika-s04_02t:296_7	vinayapiṭake potthakaṃ disvā micchādiṭṭhikatavedibrāhmaṇo viya. Uparūparipasādabhāvāyāti	296	
PA_tika-s04_02t:296_8	bhiyyo bhiyyo pasāduppādanatthaṃ. Yepi hi sāsane pasannā kulaputtā, tepi sikkhāpadapaññattiṃ	296	
PA_tika-s04_02t:296_9	vā ñatvā yathāpaññattaṃ paṭipajjamāne bhikkhū vā disvā “aho, ayyā, dukkarakārino,	296	
PA_tika-s04_02t:296_10	ye yāvajīvaṃ ekabhattaṃ brahmacariyaṃ vinayasaṃvaraṃ anupālentī”ti bhiyyo bhiyyo pasīdanti.	2961	
PA_tika-s04_02t:297_0	Saddhammassa ciraṭṭhitatthanti pariyattisaddhammo, paṭipattisaddhammo, adhigamasaddhammoti	297	
PA_tika-s04_02t:297_1	tividhassapi saddhammassa ciraṭṭhitatthaṃ. Tattha piṭakattayasaṅgahitaṃ sabbampi	297	
PA_tika-s04_02t:297_2	buddhavacanaṃ pariyattisaddhammo nāma. Terasa dhutaguṇā, cuddasa khandhakavattāni,	297	
PA_tika-s04_02t:297_3	dveasīti mahāvattāni, sīlasamādhivipassanāti ayaṃ paṭipattisaddhammo nāma. Cattāro	297	
PA_tika-s04_02t:297_4	ariyamaggā cattāri ca sāmaññaphalāni nibbānañcāti ayaṃ adhigamasaddhammo nāma. So	297	
PA_tika-s04_02t:297_5	sabbo yasmā sikkhāpadapaññattiyā sati bhikkhū sikkhāpadañca tassa vibhaṅgañca tadatthajotanatthaṃ	297	
PA_tika-s04_02t:297_6	aññañca buddhavacanaṃ pariyāpuṇanti, yathāpaññattañca paṭipajjamānā paṭipattiṃ pūretvā	297	
PA_tika-s04_02t:297_7	paṭipattiyā adhigantabbaṃ lokuttaradhammaṃ adhigacchanti, tasmā sikkhāpadapaññattiyā ciraṭṭhitiko hoti.	297	
PA_tika-s04_02t:298_0	Pañcavidhassapi vinayassāti tadaṅgavinayādivasena pañcappakārassa vinayassa. Vinayaṭṭhakathāyaṃ	298	
PA_tika-s04_02t:298_1	pana sikkhāpadapaññattiyā sati saṃvaravinayo ca pahānavinayo ca samathavinayo ca	298	
PA_tika-s04_02t:298_2	paññattivinayo cāti catubbidhopi vinayo anuggahito hoti upatthambhito supatthambhito.	298	
PA_tika-s04_02t:298_3	Tena vuttaṃ “vinayānuggahāyā”ti. Tattha saṃvaravinayoti sīlasaṃvaro, satisaṃvaro,	298	
PA_tika-s04_02t:298_4	ñāṇasaṃvaro, khantisaṃvaro, vīriyasaṃvaroti pañcavidhopi saṃvaro yathāsakaṃ saṃvaritabbānaṃ	298	
PA_tika-s04_02t:298_5	vinetabbānañca kāyaduccaritādīnaṃ saṃvaraṇato saṃvaro, vinayanato vinayoti vuccati.	298	
PA_tika-s04_02t:298_6	Pahānavinayoti tadaṅgappahānaṃ, vikkhambhanappahānaṃ, samucchedappahānaṃ, paṭippassaddhippahānaṃ,	298	
PA_tika-s04_02t:298_7	nissaraṇappahānanti pañcavidhampi pahānaṃ yasmā cāgaṭṭhena pahānaṃ, vinayanaṭṭhena	298	
PA_tika-s04_02t:298_8	vinayo, tasmā pahānavinayoti vuccati. Samathavinayoti satta adhikaraṇasamathā. Paññattivinayoti	298	
PA_tika-s04_02t:298_9	sikkhāpadameva. Sikkhāpadapaññattiyā hi vijjamānāya eva sikkhāpadasambhavato sikkhāpadasaṅkhāto	298	
PA_tika-s04_02t:298_10	paññattivinayoti sikkhāpadapaññattiyā anuggahito hoti.	2981	
PA_tika-s04_02t:299_0	202-230. Bhikkhūnaṃ pañcāti nidānapārājikasaṅghādisesāniyatavitthāruddesavasena pañca	299	
PA_tika-s04_02t:299_1	bhikkhūnaṃ uddesā. Bhikkhunīnaṃ cattāroti bhikkhūnaṃ vuttesu aniyatuddesaṃ ṭhapetvā avasesā cattāro.	299	
PA_tika-s04_02t:300_0	Ehibhikkhūpasampadāti “ehi bhikkhū”ti vacanamattena paññattaupasampadā. Bhagavā hi	300	
PA_tika-s04_02t:300_1	ehibhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ	300	
PA_tika-s04_02t:300_2	dakkhiṇahatthaṃ nīharitvā brahmaghosaṃ nicchārento “ehi bhikkhu, cara brahmacariyaṃ	300	
PA_tika-s04_02t:300_3	sammā dukkhassa antakiriyāyā”ti vadati. Tassa saheva bhagavato vacanena gihiliṅgaṃ	300	
PA_tika-s04_02t:300_4	antaradhāyati, pabbajjā ca upasampadā ca ruhati, bhaṇḍu kāsāvavasano hoti – ekaṃ	300	
PA_tika-s04_02t:300_5	nivāsetvā ekaṃ pārupitvā ekaṃ aṃse ṭhapetvā vāmaaṃsakūṭe āsattanīluppalavaṇṇamattikāpatto.	300	
PA_tika-s04_02t:301	“Ticīvarañca patto ca, vāsi sūci ca bandhanaṃ;	30	
PA_tika-s04_02t:302	Parissāvanena aṭṭhete, yuttayogassa bhikkhuno”ti. –	30	
PA_tika-s04_02t:303	Evaṃ vuttehi aṭṭhahi parikkhārehi sarīre paṭimukkehiyeva vassasatikatthero viya iriyāpathasampanno buddhācariyako buddhupajjhāyako sammāsambuddhaṃ vandamānoyeva tiṭṭhati.	30	
PA_tika-s04_02t:304_0	Saraṇagamanūpasampadāti “buddhaṃ saraṇaṃ gacchāmī”tiādinā nayena tikkhattuṃ vācaṃ	304	
PA_tika-s04_02t:304_1	bhinditvā vuttehi tīhi saraṇagamanehi anuññātaupasampadā. Ovādūpasampadāti ovādappaṭiggahaṇaupasampadā.	304	
PA_tika-s04_02t:304_2	Sā ca “tasmātiha te, kassapa, evaṃ sikkhitabbaṃ ‘tibbaṃ me hirottappaṃ, paccupaṭṭhitaṃ	304	
PA_tika-s04_02t:304_3	bhavissati theresu navesu majjhimesū’ti. Evañhi te, kassapa, sikkhitabbaṃ. Tasmātiha	304	
PA_tika-s04_02t:304_4	te, kassapa, evaṃ sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ, sabbaṃ	304	
PA_tika-s04_02t:304_5	taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,	304	
PA_tika-s04_02t:304_6	evañhi te, kassapa, sikkhitabbaṃ. Tasmātiha te, kassapa, evaṃ sikkhitabbaṃ ‘sātasahagatā	304	
PA_tika-s04_02t:304_7	ca me kāyagatāsati na vijahissatī’ti, evañhi te, kassapa, sikkhitabba”nti iminā ovādappaṭiggahaṇena	304	
PA_tika-s04_02t:304_8	mahākassapattherassa anuññātaupasampadā.	304	
PA_tika-s04_02t:305_0	Pañhabyākaraṇūpasampadā nāma sopākassa anuññātaupasampadā. Bhagavā kira pubbārāme	305	
PA_tika-s04_02t:305_1	anucaṅkamantaṃ sopākasāmaṇeraṃ “uddhumātakasaññāti vā, sopāka, rūpasaññāti vā ime	305	
PA_tika-s04_02t:305_2	dhammā nānatthā nānābyañjanā, udāhu ekatthā byañjanameva nāna”nti dasa asubhanissite	305	
PA_tika-s04_02t:305_3	pañhe pucchi. So byākāsi. Bhagavā tassa sādhukāraṃ datvā “kativassosi, tvaṃ sopākā”ti	305	
PA_tika-s04_02t:305_4	pucchi. Sattavassohaṃ bhagavāti. Sopāka, tvaṃ mama sabbaññutaññāṇena saddhiṃ saṃsanditvā	305	
PA_tika-s04_02t:305_5	pañhe byākāsīti āraddhacitto upasampadaṃ anujāni. Ayaṃ pañhabyākaraṇūpasampadā.	305	
PA_tika-s04_02t:306_0	Ñatticatutthaupasampadā nāma bhikkhūnaṃ etarahi upasampadā. Garudhammūpasampadāti	306	
PA_tika-s04_02t:306_1	garudhammappaṭiggahaṇena upasampadā. Sā ca mahāpajāpatiyā aṭṭhagarudhammappaṭiggahaṇena	306	
PA_tika-s04_02t:306_2	anuññātā. Ubhatosaṅghe upasampadā nāma bhikkhuniyā bhikkhunisaṅghato ñatticatutthena,	306	
PA_tika-s04_02t:306_3	bhikkhusaṅghato ñatticatutthenāti imehi dvīhi kammehi anuññātā aṭṭhavācikūpasampadā.	306	
PA_tika-s04_02t:306_4	Dūtena upasampadā nāma aḍḍhakāsiyā gaṇikāya anuññātā upasampadā.	306	
PA_tika-s04_02t:307_0	Ñattikammaṃ nava ṭhānāni gacchatīti katamāni nava ṭhānāni gacchati? Osāraṇaṃ, nissāraṇaṃ,	307	
PA_tika-s04_02t:307_1	uposatho, pavāraṇā, sammuti, dānaṃ, paṭiggahaṃ, paccukkaḍḍhanaṃ, kammalakkhaṇaññeva	307	
PA_tika-s04_02t:307_2	navamanti evaṃ vuttāni nava ṭhānāni gacchati. Tattha “suṇātu me, bhante, saṅgho,	307	
PA_tika-s04_02t:307_3	itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa	307	
PA_tika-s04_02t:307_4	pattakallaṃ, itthannāmo āgaccheyya, āgacchāhīti vattabbo”ti evaṃ upasampadāpekkhassa	307	
PA_tika-s04_02t:307_5	osāraṇā osāraṇā nāma.	307	
PA_tika-s04_02t:308_0	“Suṇantu me, āyasmantā, ayaṃ itthannāmo bhikkhu dhammakathiko, imassa neva suttaṃ	308	
PA_tika-s04_02t:308_1	āgacchati, no suttavibhaṅgo, so atthaṃ asallakkhetvā byañjanacchāyāya atthaṃ paṭibāhati.	308	
PA_tika-s04_02t:308_2	Yadāyasmantānaṃ pattakallaṃ, itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ	308	
PA_tika-s04_02t:308_3	vūpasameyyāmā”ti evaṃ ubbāhikavinicchaye dhammakathikassa bhikkhuno nissāraṇā nissāraṇā nāma.	308	
PA_tika-s04_02t:309	“Suṇātu me, bhante, saṅgho, ajjuposatho pannaraso. Yadi saṅghassa pattakallaṃ, saṅgho uposathaṃ kareyyā”ti evaṃ uposathakammavasena ṭhapitā ñatti uposatho nāma.	30	
PA_tika-s04_02t:310	“Suṇātu me, bhante, saṅgho, ajja pavāraṇā pannarasī. Yadi saṅghassa pattakallaṃ, saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.	31	
PA_tika-s04_02t:311_0	“Suṇātu me, bhante, saṅgho, itthannāmo itthannāmassa āyasmato upasampadāpekkho. Yadi	311	
PA_tika-s04_02t:311_1	saṅghassa pattakallaṃ, ahaṃ itthannāmaṃ anusāseyya”nti, “yadi saṅghassa pattakallaṃ,	311	
PA_tika-s04_02t:311_2	itthannāmo itthannāmaṃ anusāseyyā”ti, “yadi saṅghassa pattakallaṃ, ahaṃ itthannāmaṃ	311	
PA_tika-s04_02t:311_3	antarāyike dhamme puccheyya”nti, “yadi saṅghassa pattakallaṃ, itthannāmo itthannāmaṃ	311	
PA_tika-s04_02t:311_4	antarāyike dhamme puccheyyā”ti, “yadi saṅghassa pattakallaṃ, ahaṃ itthannāmaṃ vinayaṃ	311	
PA_tika-s04_02t:311_5	puccheyya”nti, “yadi saṅghassa pattakallaṃ, itthannāmo itthannāmaṃ vinayaṃ puccheyyā”ti,	311	
PA_tika-s04_02t:311_6	“yadi saṅghassa pattakallaṃ, ahaṃ itthannāmena vinayaṃ puṭṭho vissajjeyya”nti, “yadi	311	
PA_tika-s04_02t:311_7	saṅghassa pattakallaṃ, itthannāmo itthannāmena vinayaṃ puṭṭho vissajjeyyā”ti evaṃ	311	
PA_tika-s04_02t:311_8	attānaṃ vā paraṃ vā sammannituṃ ṭhapitā ñatti sammuti nāma.	311	
PA_tika-s04_02t:312_0	“Suṇātu me, bhante, saṅgho, idaṃ cīvaraṃ itthannāmassa bhikkhuno nissaggiyaṃ saṅghassa	312	
PA_tika-s04_02t:312_1	nissaṭṭhaṃ. Yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno	312	
PA_tika-s04_02t:312_2	dadeyyā”ti, “yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno	312	
PA_tika-s04_02t:312_3	dadeyyu”nti evaṃ nissaṭṭhacīvarapattādīnaṃ dānaṃ dānaṃ nāma.	312	
PA_tika-s04_02t:313_0	“Suṇātu me, bhante, saṅgho, ayaṃ itthannāmo bhikkhu āpattiṃ sarati vivarati uttāniṃ	313	
PA_tika-s04_02t:313_1	karoti deseti. Yadi saṅghassa pattakallaṃ, ahaṃ itthannāmassa bhikkhuno āpattiṃ paṭiggaṇheyya”nti,	313	
PA_tika-s04_02t:313_2	“yadāyasmantānaṃ pattakallaṃ, ahaṃ itthannāmassa bhikkhuno āpatiṃ paṭiggaṇheyya”nti,	313	
PA_tika-s04_02t:313_3	tena vattabbo “passasī”ti? Āma passāmīti. “Āyatiṃ saṃvareyyāsī”ti evaṃ āpattippaṭiggaho paṭiggaho nāma.	313	
PA_tika-s04_02t:314_0	“Suṇantu me, āyasmantā āvāsikā, yadāyasmantānaṃ pattakallaṃ, idāni uposathaṃ kareyyāma,	314	
PA_tika-s04_02t:314_1	pātimokkhaṃ uddiseyyāma, āgame kāle pavāreyyāmā”ti, te ce, bhikkhave, bhikkhū bhaṇḍanakārakā	314	
PA_tika-s04_02t:314_2	kalahakārakā saṅghe adhikaraṇakārakā taṃ kālaṃ anuvaseyyuṃ, āvāsikena bhikkhunā byattena	314	
PA_tika-s04_02t:314_3	paṭibalena āvāsikā bhikkhū ñāpetabbā “suṇantu me, āyasmantā āvāsikā, yadāyasmantānaṃ	314	
PA_tika-s04_02t:314_4	pattakallaṃ, idāni uposathaṃ kareyyāma, pātimokkhaṃ uddiseyyāma, āgame juṇhe pavāreyyāmā”ti	314	
PA_tika-s04_02t:314_5	evaṃ katā pavāraṇā paccukkaḍḍhanā nāma.	314	
PA_tika-s04_02t:315_0	Sabbeheva ekajjhaṃ sannipatitabbaṃ, sannipatitvā byattena bhikkhunā paṭibalena saṅgho	315	
PA_tika-s04_02t:315_1	ñāpetabbo “suṇātu me, bhante, saṅgho, amhākaṃ bhaṇḍanajātānaṃ kalahajātānaṃ vivādāpannānaṃ	315	
PA_tika-s04_02t:315_2	viharataṃ bahu assāmaṇakaṃ ajjhāciṇṇaṃ bhāsitaparikkantaṃ. Sace mayaṃ imāhi āpattīhi	315	
PA_tika-s04_02t:315_3	aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya.	315	
PA_tika-s04_02t:315_4	Yadi saṅghassa pattakallaṃ, saṅgho imaṃ adhikaraṇaṃ tiṇavatthārakena vūpasameyya	315	
PA_tika-s04_02t:315_5	ṭhapetvā thullavajjaṃ, ṭhapetvā gihipaṭisaṃyutta”nti evaṃ tiṇavatthārakasamathe katā	315	
PA_tika-s04_02t:315_6	sabbapaṭhamā sabbasaṅgāhikañatti kammalakkhaṇaṃ nāma.	315	
PA_tika-s04_02t:316_0	Ñattidutiyaṃ kammaṃ satta ṭhānāni gacchatīti katamāni satta ṭhānāni gacchati? Osāraṇaṃ,	316	
PA_tika-s04_02t:316_1	nissāraṇaṃ, sammuti, dānaṃ, uddharaṇaṃ, desanaṃ, kammalakkhaṇaññeva sattamanti evaṃ	316	
PA_tika-s04_02t:316_2	vuttāni satta ṭhānāni gacchati. Tattha vaḍḍhassa licchavino pattanikkujjanavasena	316	
PA_tika-s04_02t:316_3	khandhake vuttā nissāraṇā, tasseva pataukkujjanavasena vuttā osāraṇā ca veditabbā.	316	
PA_tika-s04_02t:316_4	Sīmāsammuti ticīvarena avippavāsasammuti santhatasammuti bhattuddesakasenāsanaggāhāpakabhaṇḍāgārika-	316	
PA_tika-s04_02t:316_5	cīvarappaṭiggāhaka-cīvarabhājaka-yāgubhājaka-phalabhājaka-khajjabhājaka-appamattakavissajjaka-	316	
PA_tika-s04_02t:316_6	sāṭiyaggāhāpaka-pattaggāhāpaka-ārāmikapesaka-sāmaṇerapesakasammutīti etāsaṃ sammutīnaṃ	316	
PA_tika-s04_02t:316_7	vasena sammuti veditabbā. Kaṭhinacīvaradānamatakacīvaradānavasena dānaṃ veditabbaṃ.	316	
PA_tika-s04_02t:316_8	Kaṭhinuddhāraṇavasena uddhāro veditabbo. Kuṭivatthuvihāravatthudesanāvasena desanā	316	
PA_tika-s04_02t:316_9	veditabbā. Yā pana tiṇavatthārakasamathe sabbasaṅgāhikañattiñca ekekasmiṃ pakkhe	316	
PA_tika-s04_02t:316_10	ekekaṃ ñattiñcāti tissopi ñattiyo ṭhapetvā puna ekasmiṃ pakkhe ekā, ekasmiṃ pakkhe	3161	
PA_tika-s04_02t:316_11	ekāti dvepi ñattidutiyakammavācā vuttā. Tāsaṃ vasena kammalakkhaṇaṃ veditabbaṃ.	3161	
PA_tika-s04_02t:317_0	Ñatticatutthakammaṃ satta ṭhānāni gacchatīti katamāni satta ṭhānāni gacchati? Osāraṇaṃ,	317	
PA_tika-s04_02t:317_1	nissāraṇaṃ, sammuti, dānaṃ, niggahaṃ, samanubhāsanaṃ, kammalakkhaṇaññeva sattamanti	317	
PA_tika-s04_02t:317_2	evaṃ vuttāni satta ṭhānāni gacchati. Tattha tajjanīyakammādīnaṃ sattannaṃ kammānaṃ	317	
PA_tika-s04_02t:317_3	vasena nissāraṇā, tesaṃyeva ca kammānaṃ paṭippassambhanavasena osāraṇā veditabbā.	317	
PA_tika-s04_02t:317_4	Bhikkhunovādakasammutivasena sammuti veditabbā. Parivāsadānamānattadānavasena dānaṃ	317	
PA_tika-s04_02t:317_5	veditabbaṃ. Mūlāyapaṭikassanakammavasena niggaho veditabbo. Ukkhittānuvattakā, aṭṭha	317	
PA_tika-s04_02t:317_6	yāvatatiyakā, ariṭṭho, caṇḍakāḷī ca imete yāvatatiyakāti imāsaṃ ekādasannaṃ samanubhāsanānaṃ	317	
PA_tika-s04_02t:317_7	vasena samanubhāsanā veditabbā. Upasampadakammaabbhānakammavasena kammalakkhaṇaṃ veditabbaṃ.	317	
PA_tika-s04_02t:318_0	Dhammasammukhatātiādīsu yena dhammena, yena vinayena, yena satthusāsanena saṅgho	318	
PA_tika-s04_02t:318_1	kammaṃ karoti, ayaṃ dhammasammukhatā, vinayasammukhatā, satthusāsanasammukhatā. Tattha	318	
PA_tika-s04_02t:318_2	dhammoti bhūtavatthu. Vinayoti codanā ceva sāraṇā ca. Satthusāsanaṃ nāma ñattisampadā	318	
PA_tika-s04_02t:318_3	ceva anusāvanasampadā ca. Yāvatikā bhikkhū kammappattā, te āgatā honti, chandārahānaṃ	318	
PA_tika-s04_02t:318_4	chando āhaṭo hoti, sammukhībhūtā nappaṭikkosanti, ayaṃ saṅghasammukhatā. Yassa saṅgho	318	
PA_tika-s04_02t:318_5	kammaṃ karoti, tassa sammukhībhāvo puggalasammukhatā. Sesamettha vuttanayattā uttānatthameva.	318	
PA_tika-s04_02t:319	Iti manorathapūraṇiyā aṅguttaranikāya-aṭṭhakathāya	31	
PA_tika-s04_02t:320	Dukanipātavaṇṇanāya anuttānatthadīpanā samattā.	32	
PA_tika-s04_02t:321	. Namo tassa bhagavato arahato sammāsambuddhassa.	32	
PA_tika-s04_02t:322	Aṅguttaranikāye	32	
PA_tika-s04_02t:323	Tikanipāta-ṭīkā	32	
PA_tika-s04_02t:324	1. Paṭhamapaṇṇāsakaṃ	32	
PA_tika-s04_02t:325	1. Bālavaggo	32	
PA_tika-s04_02t:326	1. Bhayasuttavaṇṇanā	32	
PA_tika-s04_02t:327_0	1. Tikanipātassa paṭhame bhayanti bhīti cetaso byadhoti āha “cittutrāso”ti. Upaddavoti	327	
PA_tika-s04_02t:327_1	antarāyo. Tassa pana vikkhepakāraṇattā vuttaṃ “anekaggatākāro”ti. Upasaggoti upasajjanaṃ,	327	
PA_tika-s04_02t:327_2	devatopapīḷādinā appaṭikāravighātāpatti. Sā pana yasmā paṭikārābhāvena vihaññamānassa	327	
PA_tika-s04_02t:327_3	kiñci kātuṃ asamatthassa osīdanakāraṇaṃ, tasmā vuttaṃ “tattha tattha lagganākāro”ti.	327	
PA_tika-s04_02t:327_4	Yathāvutte divase anāgacchantesūti vañcetvā āgantuṃ niyamitadivase anāgacchantesu.	327	
PA_tika-s04_02t:327_5	Dvāre aggiṃ datvāti bahi anikkhamanatthāya dvāre aggiṃ datvā.	327	
PA_tika-s04_02t:328_0	Naḷehi channapaṭicchannāti naḷehi tiṇacchadanasaṅkhepena upari chādetvā tehiyeva	328	
PA_tika-s04_02t:328_1	dārukuṭikaniyāmena paritopi chāditā. Eseva nayoti iminā tiṇehi channataṃ sesasambhārānaṃ	328	
PA_tika-s04_02t:328_2	rukkhamayatañca atidisati.	328	
PA_tika-s04_02t:329	Vidhavaputteti antabhāvopalakkhaṇaṃ. Te hi nippitikā avinītā asaṃyatā yaṃ kiñci kārino. Sesamettha uttānameva.	32	
PA_tika-s04_02t:330	Bhayasuttavaṇṇanā niṭṭhitā.	33	
PA_tika-s04_02t:331	2. Lakkhaṇasuttavaṇṇanā	33	
PA_tika-s04_02t:332_0	2. Dutiye lakkhīyati bālo ayanti ñāyati etenāti lakkhaṇaṃ, kammaṃ lakkhaṇametassāti	332	
PA_tika-s04_02t:332_1	kammalakkhaṇoti āha “kāyadvārādipavattaṃ kamma”ntiādi. Apadīyanti dosā etena rakkhīyanti,	332	
PA_tika-s04_02t:332_2	lūyanti chijjanti vāti apadānaṃ, sattānaṃ sammā, micchā vā pavattappayogo. Tena sobhatīti	332	
PA_tika-s04_02t:332_3	apadānasobhanī. Tenāha “paññā nāmā”tiādi. Attano caritenevāti attano cariyāya eva.	332	
PA_tika-s04_02t:332_4	Sesamettha uttānameva.	332	
PA_tika-s04_02t:333	Lakkhaṇasuttavaṇṇanā niṭṭhitā.	33	
PA_tika-s04_02t:334	3-4. Cintīsuttādivaṇṇanā	33	
PA_tika-s04_02t:335_0	3-4. Tatiye etehīti duccintitacintitādīhi. Etena lakkhaṇasaddassa saraṇatthatamāha.	335	
PA_tika-s04_02t:335_1	Tānevāti lakkhaṇāni eva. Assāti bālassa. Bālo ayanti nimīyati sañjānīyati etehīti	335	
PA_tika-s04_02t:335_2	bālanimittāni. Apadānaṃ vuccati, vikhyātaṃ kammaṃ, duccintitacintitādīni ca bāle	335	
PA_tika-s04_02t:335_3	vikhyātāni asādhāraṇabhāvena. Tasmā “bālassa apadānānī”ti. Abhijjhādīhi duṭṭhaṃ dūsitaṃ	335	
PA_tika-s04_02t:335_4	cintitaṃ duccintitaṃ, taṃ cintetīti duccintitacintī. Lobhādīhi duṭṭhaṃ bhāsitaṃ musāvādādiṃ	335	
PA_tika-s04_02t:335_5	bhāsatīti dubbhāsitabhāsī. Tesaṃyeva vasena kattabbato dukkaṭakammaṃ pāṇātipātādiṃ	335	
PA_tika-s04_02t:335_6	karotīti dukkaṭakammakārī. Tenāha “cintayanto”tiādi. Vuttānusārenāti “bālo aya”ntiādinā	335	
PA_tika-s04_02t:335_7	vuttassa atthavacanassa “paṇḍito ayanti etehi lakkhīyatī”tiādinā anussaraṇena. Manosucaritādīnaṃ	335	
PA_tika-s04_02t:335_8	vasenāti “cintayanto anabhijjhābyāpādasammādassanavasena sucintitameva cintetī”tiādinā	335	
PA_tika-s04_02t:335_9	manosucaritādīnaṃ tiṇṇaṃ sucaritānaṃ vasena yojetabbāni. Catutthaṃ vuttanayattā uttānatthameva.	335	
PA_tika-s04_02t:336	Cintīsuttādivaṇṇanā niṭṭhitā.	33	
PA_tika-s04_02t:337	5-10. Ayonisosuttādivaṇṇanā	33	
PA_tika-s04_02t:338_0	5-10. Pañcame kati nu kho anussatiṭṭhānānītiādi chakke āvi bhavissatīti. Evaṃ cintitanti	338	
PA_tika-s04_02t:338_1	ayoniso cintitaṃ. Apañhameva pañhanti kathesīti apañhameva pañho ayanti maññamāno	338	
PA_tika-s04_02t:338_2	vissajjesi. Dasavidhaṃ byañjanabuddhiṃ aparihāpetvāti –	338	
PA_tika-s04_02t:339	“Sithilaṃ dhanitañca dīgharassaṃ, garukaṃ lahukañca niggahītaṃ;	33	
PA_tika-s04_02t:340	Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –	34	
PA_tika-s04_02t:341	Evaṃ vuttaṃ dasavidhaṃ byañjanabuddhiṃ aparihāpetvā.	34	
PA_tika-s04_02t:342_0	Tattha ṭhānakaraṇāni sithilāni katvā uccāretabbaṃ akkharaṃ sithilaṃ, tāniyeva dhanitāni	342	
PA_tika-s04_02t:342_1	asithilāni katvā uccāretabbaṃ akkharaṃ dhanitaṃ. Dvimattakālaṃ dīghaṃ, ekamattakālaṃ	342	
PA_tika-s04_02t:342_2	rassaṃ. Garukanti dīghameva, yaṃ vā “āyasmato buddharakkhitattherassā”ti saṃyogaparaṃ	342	
PA_tika-s04_02t:342_3	katvā vuccati, lahukanti rassameva, yaṃ vā “āyasmato buddharakkhitatherassā”ti evaṃ	342	
PA_tika-s04_02t:342_4	visaṃyogaparaṃ katvā vuccati. Niggahītanti yaṃ karaṇāni niggahetvā avissajjetvā avivaṭena	342	
PA_tika-s04_02t:342_5	mukhena sānunāsikaṃ katvā vattabbaṃ. Sambandhanti yaṃ parapadena sambandhitvā “tuṇhassā”ti	342	
PA_tika-s04_02t:342_6	vuccati. Vavatthitanti yaṃ parapadena asambandhaṃ katvā vicchinditvā “tuṇhī assā”ti	342	
PA_tika-s04_02t:342_7	vuccati. Vimuttanti yaṃ karaṇāni aniggahetvā vissajjetvā vivaṭena mukhena sānunāsikaṃ	342	
PA_tika-s04_02t:342_8	akatvā vuccati. Dasadhā byañjanabuddhiyā pabhedoti evaṃ sithilādivasena byañjanabuddhiyā	342	
PA_tika-s04_02t:342_9	akkharuppādakacittassa dasappakārena pabhedo. Sabbāni hi akkharāni cittasamuṭṭhānāni	342	
PA_tika-s04_02t:342_10	yathādhippetatthabyañjanato byañjanāni ca.	3421	
PA_tika-s04_02t:343	“Aṭṭhānaṃ kho etaṃ, āvuso sāriputtā”tiādi pañcake āvi bhavissati. “Kati nu kho, ānanda, anussatiṭṭhānānī”tiādi pana chakke āvi bhavissati. Chaṭṭhādīsu natthi vattabbaṃ.	34	
PA_tika-s04_02t:344	Ayonisosuttādivaṇṇanā niṭṭhitā.	34	
PA_tika-s04_02t:345	Bālavaggavaṇṇanā niṭṭhitā.	34	
PA_tika-s04_02t:346	2. Rathakāravaggo	34	
PA_tika-s04_02t:347	1. Ñātasuttavaṇṇanā	34	
PA_tika-s04_02t:348_0	11. Dutiyassa paṭhame ñātoyeva paññātoti āha “ñāto paññāto”ti. Kassa ananulomiketi	348	
PA_tika-s04_02t:348_1	āha “sāsanassā”ti, sāsanassa ananulomike appatirūpeti attho. Idāni ananulomikasaddassa	348	
PA_tika-s04_02t:348_2	nibbacanaṃ dassento “na anulometīti ananulomika”nti āha. Sāsanassāti vā sāsananti	348	
PA_tika-s04_02t:348_3	attho. Sāsanaṃ na anulometīti ananulomikanti evamettha sambandho daṭṭhabbo. Sabhāgavisabhāganti	348	
PA_tika-s04_02t:348_4	liṅgato sabhāgavisabhāgaṃ. “Viyapuggale”ti āhāti liṅgasabhāgehi avisesetvā āha. Ummādaṃ	348	
PA_tika-s04_02t:348_5	pāpuṇīti so kira sīlaṃ adhiṭṭhāya pihitadvāragabbhe sayanapiṭṭhe nisīditvā bhariyaṃ	348	
PA_tika-s04_02t:348_6	ārabbha mettaṃ bhāvento mettāmukhena uppannena rāgena andhīkato bhariyāya santikaṃ	348	
PA_tika-s04_02t:348_7	gantukāmo dvāraṃ asallakkhetvā bhittiṃ bhinditvāpi nikkhamitukāmatāya bhittiṃ paharanto	348	
PA_tika-s04_02t:348_8	sabbarattiṃ bhittiyuddhamakāsi. Sesamettha suviññeyyameva.	348	
PA_tika-s04_02t:349	Ñātasuttavaṇṇanā niṭṭhitā.	34	
PA_tika-s04_02t:350	2. Sāraṇīyasuttavaṇṇanā	35	
PA_tika-s04_02t:351_0	12. Dutiye catupārisuddhisīlampi pabbajjānissitamevāti iminā pabbajjūpagatasamanantarameva	351	
PA_tika-s04_02t:351_1	catupārisuddhisīlampi samādinnameva hotīti dasseti. Maggasannissitāneva hontīti maggādhigamatthāya	351	
PA_tika-s04_02t:351_2	paṭipajjitabbattā kasiṇaparikammādīni maggasannissitāneva honti, tasmā maggaggahaṇeneva	351	
PA_tika-s04_02t:351_3	tesampi gahaṇaṃ veditabbaṃ, tehi vinā maggādhigamassa asambhavatoti adhippāyo.	351	
PA_tika-s04_02t:352_0	Aggamaggādhigamena asammohappaṭivedhassa sikhāpattattā maggadhammesu viya phaladhammesupi	352	
PA_tika-s04_02t:352_1	sātisayo asammohoti “sayaṃ abhiññā”ti vuttaṃ, sāmaṃ jānitvāti attho. Tathā jānanā	352	
PA_tika-s04_02t:352_2	panassa sacchikaraṇaṃ attapaccakkhakiriyāti “sacchikatvā”ti vuttaṃ. Tenāha “attanāva	352	
PA_tika-s04_02t:352_3	abhivisiṭṭhāya paññāya paccakkhaṃ katvā”ti. Tathā sacchikiriyā cassa attani paṭilābhoti	352	
PA_tika-s04_02t:352_4	“upasampajjā”ti vuttanti āha “paṭilabhitvā”ti.	352	
PA_tika-s04_02t:353	Sāraṇīyasuttavaṇṇanā niṭṭhitā.	35	
PA_tika-s04_02t:354	3. Āsaṃsasuttavaṇṇanā	35	
PA_tika-s04_02t:355_0	13. Tatiye santoti ettha santa-saddo “dīghaṃ santassa yojana”ntiādīsu kilantabhāve	355	
PA_tika-s04_02t:355_1	āgato. “Ayañca vitakko, ayañca vicāro santo honti samitā”tiādīsu niruddhabhāve. “Adhigato	355	
PA_tika-s04_02t:355_2	kho myāyaṃ dhammo, gambhīro duddaso duranubodho santo paṇīto”tiādīsu santañāṇagocaratāyaṃ.	355	
PA_tika-s04_02t:355_3	“Upasantassa sadā satimato”tiādīsu kilesavūpasame. “Santo have sabbhi pavedayantī”tiādīsu	355	
PA_tika-s04_02t:355_4	sādhūsu. “Pañcime, bhikkhave, mahācorā santo saṃvijjamānā”tiādīsu atthibhāve. Idhāpi	355	
PA_tika-s04_02t:355_5	atthibhāveyevāti āha “santoti atthi upalabbhantī”ti. Tattha atthīti lokasaṅketavasena	355	
PA_tika-s04_02t:355_6	saṃvijjanti. Atthibhāvo hettha puggalasambandhena vuttattā lokasamaññāvaseneva veditabbo,	355	
PA_tika-s04_02t:355_7	na paramatthavasena. Atthīti cetaṃ nipātapadaṃ daṭṭhabbaṃ “atthi imasmiṃ kāye kesā”tiādīsu viya.	355	
PA_tika-s04_02t:356_0	Saṃvijjamānāti upalabbhamānā. Yañhi saṃvijjati, taṃ upalabbhati. Tenāha “saṃvijjamānāti	356	
PA_tika-s04_02t:356_1	tasseva vevacana”nti. Anāsoti patthanārahito. Tenāha “apatthano”ti. Āsaṃsati patthetīti	356	
PA_tika-s04_02t:356_2	āsaṃso. Veṇuvettādivilīvehi suppādibhājanakārakā vilīvakārakā. Migamacchādīnaṃ nisādanato	356	
PA_tika-s04_02t:356_3	nesādā, māgavikamacchabandhādayo. Rathesu cammena nahanakaraṇato rathakārā, dhammakārā.	356	
PA_tika-s04_02t:356_4	Puiti karīsassa nāmaṃ, taṃ kusenti apanentīti pukkusā, pupphacchaḍḍakā.	356	
PA_tika-s04_02t:357_0	Dubbaṇṇoti virūpo. Okoṭimakoti ārohābhāvena heṭṭhimako, rassakāyoti attho. Tenāha	357	
PA_tika-s04_02t:357_1	“lakuṇḍako”ti. Laku viya ghaṭikā viya ḍeti pavattatīti hi lakuṇḍako, rasso. Kaṇati	357	
PA_tika-s04_02t:357_2	nimīlatīti kāṇo. Taṃ panassa nimīlanaṃ ekena akkhinā dvīhipi cāti āha “ekakkhikāṇo	357	
PA_tika-s04_02t:357_3	vā ubhayakkhikāṇo vā”ti. Kuṇanaṃ kuṇo, hatthavekallaṃ. Taṃ etassa atthīti kuṇī. Khañjo	357	
PA_tika-s04_02t:357_4	vuccati pādavikalo. Heṭṭhimakāyasaṅkhāto sarīrassa pakkho padeso hato assāti pakkhahato.	357	
PA_tika-s04_02t:357_5	Tenāha “pīṭhasappī”ti. Padīpe padīpane etabbaṃ netabbanti padīpeyyaṃ, telādiupakaraṇaṃ.	357	
PA_tika-s04_02t:358	Āsaṃ na karotīti rajjābhiseke kaniṭṭho patthanaṃ na karoti jeṭṭhe sati kaniṭṭhassa anadhikārattā. Abhisekaṃ arahatīti abhisekāraho, na abhisekāraho kāṇakuṇiādidosasamannāgato.	35	
PA_tika-s04_02t:359_0	Sīlassa duṭṭhu nāma natthi, tasmā abhāvattho idha du-saddoti āha “nissīlo”ti. “Pāpaṃ	359	
PA_tika-s04_02t:359_1	pāpena sukara”ntiādīsu viya pāpa-saddo nihīnapariyāyoti āha “lāmakadhammo”ti. Sīlavipattiyā	359	
PA_tika-s04_02t:359_2	vā dussīlo. Diṭṭhivipattiyā pāpadhammo. Kāyavācāsaṃvarabhedena vā dussīlo, manosaṃvarabhedena,	359	
PA_tika-s04_02t:359_3	satisaṃvarādibhedena vā pāpadhammo. Asuddhappayogatāya dussīlo, asuddhāsayatāya pāpadhammo.	359	
PA_tika-s04_02t:359_4	Kusalasīlavirahena dussīlo, akusalasīlasamannāgamena pāpadhammo. Asucīhīti aparisuddhehi.	359	
PA_tika-s04_02t:359_5	Saṅkāhi saritabbasamācāroti “imassa maññe idaṃ kamma”nti evaṃ parehi saṅkāya saritabbasamācāro.	359	
PA_tika-s04_02t:359_6	Tenāha “kiñcidevā”tiādi. Attanāyeva vā saṅkāhi saritabbasamācāroti etenapi kammasādhanataṃyeva	359	
PA_tika-s04_02t:359_7	saṅkassarasaddassa dasseti. Attano saṅkāya paresaṃ samācārakiriyaṃ sarati āsaṅkati	359	
PA_tika-s04_02t:359_8	vidhāvatītipi saṅkassarasamācāroti evamettha kattusādhanatāpi daṭṭhabbā. Tassa hi	359	
PA_tika-s04_02t:359_9	dve tayo jane kathente disvā “mama dosaṃ maññe kathentī”ti tesaṃ samācāraṃ saṅkāya sarati dhāvati.	359	
PA_tika-s04_02t:360_0	Evaṃpaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi	360	
PA_tika-s04_02t:360_1	samaṇo, ahampi samaṇo”ti paṭiññaṃ datvā salākaggahaṇādīni karotīti samaṇo ahanti	360	
PA_tika-s04_02t:360_2	evaṃsamaṇappaṭiñño. Sumbhakapattadhareti mattikāpattadhare. Pūtinā kammenāti saṃkiliṭṭhakammena,	360	
PA_tika-s04_02t:360_3	nigguṇatāya vā guṇasāravirahitattā antopūti. Kasambukacavaro jāto sañjāto assāti	360	
PA_tika-s04_02t:360_4	kasambujātoti āha “sañjātarāgādikacavaro”ti. Atha vā kasambu vuccati tintakuṇapakasaṭaṃ	360	
PA_tika-s04_02t:360_5	udakaṃ, imasmiñca sāsane dussīlo nāma jigucchanīyattā tintakuṇapaudakasadiso, tasmā	360	
PA_tika-s04_02t:360_6	kasambu viya jātoti kasambujāto. Lokuttaradhammaupanissayassa natthitāyāti yattha	360	
PA_tika-s04_02t:360_7	patiṭṭhitena sakkā bhaveyya arahattaṃ laddhuṃ, tassā patiṭṭhāya bhinnattā vuttaṃ.	360	
PA_tika-s04_02t:360_8	Mahāsīlasmiṃ paripūrakāritāyāti yattha patiṭṭhitena sakkā bhaveyya arahattaṃ pāpuṇituṃ,	360	
PA_tika-s04_02t:360_9	tasmiṃ paripūrakāritāya.	360	
PA_tika-s04_02t:361	Āsaṃsasuttavaṇṇanā niṭṭhitā.	36	
PA_tika-s04_02t:362	4. Cakkavattisuttavaṇṇanā	36	
PA_tika-s04_02t:363_0	14. Catutthe catūhi saṅgahavatthūhīti dānapiyavacanaatthacariyāsamānattatāsaṅkhātehi	363	
PA_tika-s04_02t:363_1	catūhi saṅgahakāraṇehi. Cakkaṃ vattetīti āṇācakkaṃ pavatteti. Cakkanti vā idha ratanacakkaṃ	363	
PA_tika-s04_02t:363_2	veditabbaṃ. Ayañhi cakkasaddo sampattiyaṃ, lakkhaṇe, rathaṅge, iriyāpathe, dāne,	363	
PA_tika-s04_02t:363_3	ratanadhammakhuracakkādīsu ca dissati. “Cattārimāni, bhikkhave, cakkāni, yehi samannāgatānaṃ	363	
PA_tika-s04_02t:363_4	devamanussāna”ntiādīsu hi sampattiyaṃ dissati. “Pādatalesu cakkāni jātānī”ti ettha	363	
PA_tika-s04_02t:363_5	lakkhaṇe. “Cakkaṃva vahato pada”nti ettha rathaṅge. “Catucakkaṃ navadvāra”nti ettha	363	
PA_tika-s04_02t:363_6	iriyāpathe. “Dadaṃ bhuñja mā ca pamādo, cakkaṃ vattaya sabbapāṇina”nti ettha dāne.	363	
PA_tika-s04_02t:363_7	“Dibbaṃ cakkaratanaṃ pāturahosī”ti ettha ratanacakke. “Mayā pavattitaṃ cakka”nti	363	
PA_tika-s04_02t:363_8	ettha dhammacakke. “Icchāhatassa posassa, cakkaṃ bhamati matthake”ti ettha khuracakke.	363	
PA_tika-s04_02t:363_9	“Khurapariyantena cakkenā”ti ettha paharaṇacakke. “Asanivicakka”nti ettha asanimaṇḍale.	363	
PA_tika-s04_02t:363_10	Idha panāyaṃ ratanacakke daṭṭhabbo.	3631	
PA_tika-s04_02t:364_0	Kittāvatā panāyaṃ cakkavattī nāma hoti? Ekaṅguladvaṅgulamattampi cakkaratanaṃ ākāsaṃ	364	
PA_tika-s04_02t:364_1	abbhuggantvā pavattati. Sabbacakkavattīnañhi nisinnāsanato uṭṭhahitvā cakkaratanasamīpaṃ	364	
PA_tika-s04_02t:364_2	gantvā hatthisoṇḍasadisapanāḷiṃ suvaṇṇabhiṅgāraṃ ukkhipitvā udakena abbhukkiritvā	364	
PA_tika-s04_02t:364_3	“abhivijinātu bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ	364	
PA_tika-s04_02t:364_4	pavattatīti. Yassa pavattisamakālameva, so rājā cakkavattī nāma hoti.	364	
PA_tika-s04_02t:365_0	Dhammoti dasakusalakammapathadhammo, dasavidhaṃ vā cakkavattivattaṃ. Dasavidhe vā	365	
PA_tika-s04_02t:365_1	kusaladhamme agarahite vā rājadhamme niyuttoti dhammiko. Tena ca dhammena sakalalokaṃ	365	
PA_tika-s04_02t:365_2	rañjetīti dhammarājā. Dhammena vā laddharajjattā dhammarājā. Cakkavattīhi dhammena	365	
PA_tika-s04_02t:365_3	ñāyena rajjaṃ adhigacchati, na adhammena. Dasavidhena cakkavattivattenāti dasappabhedena	365	
PA_tika-s04_02t:365_4	cakkavattīnaṃ vattena.	365	
PA_tika-s04_02t:366	Kiṃ pana taṃ dasavidhaṃ cakkavattivattanti? Vuccate –	36	
PA_tika-s04_02t:367_0	“Katamaṃ pana taṃ, deva, ariyaṃ cakkavattivattanti? Tena hi tvaṃ, tāta, dhammaṃyeva	367	
PA_tika-s04_02t:367_1	nissāya dhammaṃ sakkaronto dhammaṃ garuṃ karonto dhammaṃ mānento dhammaṃ pūjento	367	
PA_tika-s04_02t:367_2	dhammaṃ apacāyamāno dhammaddhajo dhammaketu dhammādhipateyyo dhammikaṃ rakkhāvaraṇaguttiṃ	367	
PA_tika-s04_02t:367_3	saṃvidahassu antojanasmiṃ balakāyasmiṃ khattiyesu anuyantesu brāhmaṇagahapatikesu	367	
PA_tika-s04_02t:367_4	negamajānapadesu samaṇabrāhmaṇesu migapakkhīsu. Mā ca te, tāta, vijite adhammakāro	367	
PA_tika-s04_02t:367_5	pavattittha. Ye ca te, tāta, vijite adhanā assu, tesañca dhanamanuppadeyyāsi. Ye	367	
PA_tika-s04_02t:367_6	ca te, tāta, vijite samaṇabrāhmaṇā madappamādā paṭiviratā khantisoracce niviṭṭhā	367	
PA_tika-s04_02t:367_7	ekamattānaṃ damenti, ekamattānaṃ samenti, ekamattānaṃ parinibbāpenti. Te kālena kālaṃ	367	
PA_tika-s04_02t:367_8	upasaṅkamitvā paripuccheyyāsi pariggaṇheyyāsi – ‘kiṃ, bhante, kusalaṃ kiṃ akusalaṃ,	367	
PA_tika-s04_02t:367_9	kiṃ sāvajjaṃ kiṃ anavajjaṃ, kiṃ sevitabbaṃ kiṃ na sevitabbaṃ, kiṃ me kariyamānaṃ	367	
PA_tika-s04_02t:367_10	dīgharattaṃ ahitāya dukkhāya assa, kiṃ vā pana me kariyamānaṃ dīgharattaṃ hitāya	3671	
PA_tika-s04_02t:367_11	sukhāya assā’ti. Tesaṃ sutvā yaṃ akusalaṃ, taṃ abhinivajjeyyāsi, yaṃ kusalaṃ, taṃ	3671	
PA_tika-s04_02t:367_12	samādāya vatteyyāsi. Idaṃ kho, tāta, taṃ ariyaṃ cakkavattivatta”nti –	3671	
PA_tika-s04_02t:368_0	Evaṃ cakkavattisutte āgatanayena antojanasmiṃ balakāye ekaṃ, khattiyesu ekaṃ, anuyantesu	368	
PA_tika-s04_02t:368_1	ekaṃ, brāhmaṇagahapatikesu ekaṃ, negamajānapadesu ekaṃ, samaṇabrāhmaṇesu ekaṃ, migapakkhīsu	368	
PA_tika-s04_02t:368_2	ekaṃ, adhammakārappaṭikkhepo ekaṃ, adhanānaṃ dhanānuppadānaṃ ekaṃ, samaṇabrāhmaṇe	368	
PA_tika-s04_02t:368_3	upasaṅkamitvā pañhapucchanaṃ ekanti evamevaṃ taṃ cakkavattivattaṃ dasavidhaṃ hoti.	368	
PA_tika-s04_02t:368_4	Gahapatike pana pakkhijāte ca visuṃ katvā gaṇhantassa dvādasavidhaṃ hoti.	368	
PA_tika-s04_02t:369_0	Aññathā vattituṃ adento so dhammo adhiṭṭhānaṃ etassāti tadadhiṭṭhānaṃ. Tena tadadhiṭṭhānena	369	
PA_tika-s04_02t:369_1	cetasā. Sakkarontoti ādarakiriyāvasena karonto. Tenāha “yathā”tiādi. Garuṃ karontoti	369	
PA_tika-s04_02t:369_2	pāsāṇacchattaṃ viya garukaraṇavasena garuṃ karonto. Tenevāha “tasmiṃ gāravuppattiyā”ti.	369	
PA_tika-s04_02t:369_3	Dhammādhipatibhūtāgatabhāvenāti iminā yathāvuttadhammassa jeṭṭhakabhāvena purimataraṃ	369	
PA_tika-s04_02t:369_4	attabhāvesu sakkaccaṃ samupacitabhāvaṃ dasseti. Dhammavaseneva ca sabbakiriyānaṃ	369	
PA_tika-s04_02t:369_5	karaṇenāti etena ṭhānanisajjādīsu yathāvuttadhammaninnapoṇapabbhārabhāvaṃ dasseti.	369	
PA_tika-s04_02t:369_6	Assāti rakkhāvaraṇaguttiyā. Paraṃ rakkhantoti aññaṃ diṭṭhadhammikādianatthato rakkhanto.	369	
PA_tika-s04_02t:369_7	Teneva pararakkhasādhanena khantiādiguṇena attānaṃ tato eva rakkhati. Mettacittatāti	369	
PA_tika-s04_02t:369_8	mettacittatāya. Nivāsanapārupanagehādīni sītuṇhādippaṭibāhanena āvaraṇaṃ.	369	
PA_tika-s04_02t:370_0	Antojanasminti abbhantarabhūte puttadārādijane. Sīlasaṃvare patiṭṭhāpentoti iminā	370	
PA_tika-s04_02t:370_1	rakkhaṃ dasseti. Vatthagandhamālādīni cassa dadamānoti iminā āvaraṇaṃ, itarena guttiṃ.	370	
PA_tika-s04_02t:370_2	Sampadānenapīti pi-saddena sīlasaṃvaresu patiṭṭhāpanādīnaṃ sampiṇḍeti. Esa nayo paresupi	370	
PA_tika-s04_02t:370_3	pi-saddaggahaṇe. Nigamo nivāso etesanti negamā. Evaṃ jānapadāti āha “tathā nigamavāsino”tiādinā.	370	
PA_tika-s04_02t:371_0	Rakkhāvaraṇaguttiyā kāyakammādīsu saṃvidahanaṃ ṭhapanaṃ nāma tadupadesoyevāti vuttaṃ	371	
PA_tika-s04_02t:371_1	“kathetvā”ti. Etesūti pāḷiyaṃ vuttesu samaṇādīsu. Paṭivattetuṃ na sakkā khīṇānaṃ	371	
PA_tika-s04_02t:371_2	kilesānaṃ puna anuppajjanato. Sesamettha suviññeyyameva.	371	
PA_tika-s04_02t:372	Cakkavattisuttavaṇṇanā niṭṭhitā.	37	
PA_tika-s04_02t:373	5. Sacetanasuttavaṇṇanā	37	
PA_tika-s04_02t:374_0	15. Pañcame isayo patanti sannipatanti etthāti isipatananti āha “buddhapaccekabuddhasaṅkhātāna”ntiādi.	374	
PA_tika-s04_02t:374_1	Sabbūpakaraṇāni sajjetvāti sabbāni rukkhassa chedanatacchanādisādhanāni upakaraṇāni	374	
PA_tika-s04_02t:374_2	raññā āṇattadivaseyeva sajjetvā. Nānā karīyati etenāti nānākaraṇaṃ, nānābhāvoti āha	374	
PA_tika-s04_02t:374_3	“nānatta”nti. Nesanti saralopenāyaṃ niddesoti āha “na esa”nti. Tathā atthesanti etthāpīti	374	
PA_tika-s04_02t:374_4	āha “atthi esa”nti. Pavattanatthaṃ abhisaṅkharaṇaṃ abhisaṅkhāro, tassa gati vegasā	374	
PA_tika-s04_02t:374_5	pavatti. Taṃ sandhāyāha “payogassa gamana”nti.	374	
PA_tika-s04_02t:375_0	Sagaṇḍāti khuddānukhuddakagaṇḍā. Tenāha “uṇṇatoṇataṭṭhānayuttā”ti. Sakasāvāti sakasaṭā.	375	
PA_tika-s04_02t:375_1	Tenāha “pūtisārenā”tiādi. Evaṃ guṇapatanena patitāti yathā taṃ cakkaṃ nābhiaranemīnaṃ	375	
PA_tika-s04_02t:375_2	sadosatāya na patiṭṭhāsi, evamekacce puggalā kāyavaṅkādivasena sadosatāya guṇapatanena	375	
PA_tika-s04_02t:375_3	patitā sakaṭṭhāne na tiṭṭhanti. Ettha ca pharusavācādayopi apāyagamanīyā sotāpattimaggeneva	375	
PA_tika-s04_02t:375_4	pahīyantīti daṭṭhabbā.	375	
PA_tika-s04_02t:376	Sacetanasuttavaṇṇanā niṭṭhitā.	37	
PA_tika-s04_02t:377	6. Apaṇṇakasuttavaṇṇanā	37	
PA_tika-s04_02t:378_0	16. Chaṭṭhe virajjhanakiriyā nāma pacchā samādātabbatāya apaṇṇakappayogasamādānā	378	
PA_tika-s04_02t:378_1	viya hoti, avirajjhanakiriyā pana pacchā asamādātabbatāya anūnāti taṃsamaṅgipuggalo	378	
PA_tika-s04_02t:378_2	apaṇṇako, tassa bhāvo apaṇṇakatāti āha “apaṇṇakapaṭipadanti aviraddhapaṭipada”ntiādi.	378	
PA_tika-s04_02t:378_3	Yasmā sā adhippetatthasādhanena ekaṃsikā vaṭṭato niyyānāvahā, tattha ca yuttiyuttā	378	
PA_tika-s04_02t:378_4	asārāpagatā aviruddhatāya apaccanīkā anulomikā anudhammabhūtā ca, tasmā vuttaṃ “ekaṃsapaṭipada”ntiādi.	378	
PA_tika-s04_02t:378_5	Na takkaggāhena vā nayaggāhena vāti takkaggāhena vā paṭipanno na hoti nayaggāhena	378	
PA_tika-s04_02t:378_6	vā apaṇṇakapaṭipadaṃ paṭipanno. Tattha takkaggāhena vāti ācariyaṃ alabhitvā “evaṃ	378	
PA_tika-s04_02t:378_7	me sugati, nibbānaṃ vā bhavissatī”ti attano takkaggahaṇamattena. Nayaggāhenāti paccakkhato	378	
PA_tika-s04_02t:378_8	adisvā nayato anumānato gahaṇena. Evaṃ gahetvā paṭipannoti takkamattena, nayaggāhena	378	
PA_tika-s04_02t:378_9	vā paṭipanno. Paṇḍitasatthavāho viya sampattīhi na parihāyatīti yojanā.	378	
PA_tika-s04_02t:379_0	Yaṃ sandhāya vuttanti parihānañca aparihānañca sandhāya jātake vuttaṃ. Ayaṃ panettha	379	
PA_tika-s04_02t:379_1	gāthāya atthayojanā – apaṇṇakaṃ ṭhānaṃ aviraddhakāraṇaṃ niyyānikakāraṇaṃ eke bodhisattappamukhā	379	
PA_tika-s04_02t:379_2	paṇḍitamanussā gaṇhiṃsu. Ye pana te bālasatthavāhaputtappamukhā takkikā āhu, te dutiyaṃ	379	
PA_tika-s04_02t:379_3	sāparādhaṃ anekaṃsikaṃ ṭhānaṃ aniyyānikaṃ kāraṇaṃ aggahesuṃ, te kaṇhapaṭipadaṃ paṭipannā.	379	
PA_tika-s04_02t:379_4	Tattha sukkapaṭipadā aparihānipaṭipadā, kaṇhapaṭipadā parihānipaṭipadā, tasmā ye	379	
PA_tika-s04_02t:379_5	sukkapaṭipadaṃ paṭipannā, te aparihīnā sotthibhāvaṃ pattā. Ye pana kaṇhapaṭipadaṃ	379	
PA_tika-s04_02t:379_6	paṭipannā, te parihīnā anayabyasanaṃ āpannāti imamatthaṃ bhagavā anāthapiṇḍikassa	379	
PA_tika-s04_02t:379_7	gahapatino vatvā uttari idamāha “etadaññāya medhāvī, taṃ gaṇhe yadapaṇṇaka”nti.	379	
PA_tika-s04_02t:380_0	Tattha etadaññāya medhāvīti medhāti laddhanāmāya visuddhāya uttamāya paññāya samannāgato	380	
PA_tika-s04_02t:380_1	kulaputto etaṃ apaṇṇakaṃ ṭhānaṃ dutiyañcāti dvīsu atakkaggāhatakkaggāhasaṅkhātesu	380	
PA_tika-s04_02t:380_2	ṭhānesu guṇadosaṃ vuddhihāniṃ atthānatthaṃ ñatvāti attho. Taṃ gaṇhe yadapaṇṇakanti	380	
PA_tika-s04_02t:380_3	yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ,	380	
PA_tika-s04_02t:380_4	tadeva gaṇheyya. Kasmā? Ekaṃsikādibhāvatoyeva. Itaraṃ pana na gaṇheyya. Kasmā? Anekaṃsikādibhāvatoyeva.	380	
PA_tika-s04_02t:381_0	Yavanti tāya sattā amissitāpi samānajātitāya missitā viya hontīti yoni. Sā pana atthato	381	
PA_tika-s04_02t:381_1	aṇḍādiuppattiṭṭhānavisiṭṭho khandhānaṃ bhāgaso pavattivisesoti āha “khandhakoṭṭhāso	381	
PA_tika-s04_02t:381_2	yoni nāmā”ti. Kāraṇaṃ yoni nāma, yonīti taṃ taṃ phalaṃ anupacitañāṇasambhārehi duravagādhabhedatāya	381	
PA_tika-s04_02t:381_3	missitaṃ viya hotīti. Yato ekattanayena so evāyanti bālānaṃ micchāgāho. Passāvamaggo	381	
PA_tika-s04_02t:381_4	yoni nāma yavanti tāya sattā yonisambandhena missitā hontīti. Paggahitā anuṭṭhānena,	381	
PA_tika-s04_02t:381_5	punappunaṃ āsevanāya paripuṇṇā.	381	
PA_tika-s04_02t:382_0	“Cakkhutopī”tiādimhi pana cakkhuviññāṇādivīthīsu tadanugatamanoviññāṇavīthīsu ca	382	
PA_tika-s04_02t:382_1	kiñcāpi kusalādīnaṃ pavatti atthi, kāmāsavādayo eva pana vaṇato yūsaṃ viya paggharanakaasucibhāvena	382	
PA_tika-s04_02t:382_2	sandanti, tasmā te eva “āsavā”ti vuccanti. Tattha hi paggharanakaasucimhi āsavasaddo	382	
PA_tika-s04_02t:382_3	niruḷhoti. Dhammato yāva gotrabhūti tato paraṃ maggaphalesu appavattanato vuttaṃ.	382	
PA_tika-s04_02t:382_4	Ete hi ārammaṇakaraṇavasena dhamme gacchantā tato paraṃ na gacchanti. Nanu tato paraṃ	382	
PA_tika-s04_02t:382_5	bhavaṅgādīnipi gacchantīti ce? Na, tesampi pubbe ālambitesu lokiyadhammesu sāsavabhāvena	382	
PA_tika-s04_02t:382_6	antogadhattā tato paratābhāvato. Ettha ca gotrabhuvacanena gotrabhuvodānaphalasamāpattipurecārikaparikammāni	382	
PA_tika-s04_02t:382_7	vuttānīti veditabbāni. Paṭhamamaggapurecārikameva vā gotrabhu avadhinidassanabhāvena	382	
PA_tika-s04_02t:382_8	gahitaṃ, tato paraṃ pana maggaphalasamānatāya aññesu maggesu maggavīthiyaṃ samāpattivīthīyaṃ	382	
PA_tika-s04_02t:382_9	nirodhānantarañca pavattamānesu phalesu nibbāne ca āsavānaṃ pavatti nivāritāti veditabbaṃ.	382	
PA_tika-s04_02t:382_10	Savantīti gacchanti, ārammaṇakaraṇavasena pavattantīti attho. Avadhiattho ā-kāro,	3821	
PA_tika-s04_02t:382_11	avadhi ca mariyādābhividhibhedato duvidho. Tattha mariyādaṃ kiriyaṃ bahi katvā pavattati	3821	
PA_tika-s04_02t:382_12	yathā “āpāṭalīputtaṃ vuṭṭho devo”ti. Abhividhi pana kiriyaṃ byāpetvā pavattati yathā	3821	
PA_tika-s04_02t:382_13	“ābhavaggaṃ bhagavato yaso pavattatī”ti. Abhividhiattho cāyamā-kāro idha gahitoti	3821	
PA_tika-s04_02t:382_14	vuttaṃ “antokaraṇattho”ti.	3821	
PA_tika-s04_02t:383_0	Madirādayoti ādi-saddena sindhavakādambarikāpotikādīnaṃ saṅgaho daṭṭhabbo. Cirapārivāsiyaṭṭho	383	
PA_tika-s04_02t:383_1	ciraparivuṭṭhatā purāṇabhāvo. Avijjā nāhosītiādīti ettha ādi-saddena “purimā, bhikkhave,	383	
PA_tika-s04_02t:383_2	koṭi na paññāyati bhavataṇhāyā”ti idaṃ suttaṃ saṅgahitaṃ. Avijjāsavabhavāsavānaṃ	383	
PA_tika-s04_02t:383_3	ciraparivuṭṭhatāya dassitāya tabbhāvabhāvino kāmāsavassa ciraparivuṭṭhatā dassitāva	383	
PA_tika-s04_02t:383_4	hoti. Aññesu ca yathāvutte dhamme okāsañca ārammaṇaṃ katvā pavattamānesu mānādīsu	383	
PA_tika-s04_02t:383_5	vijjamānesu attattaniyādiggāhavasena abhibyāpanaṃ madakaraṇavasena āsavasadisatā	383	
PA_tika-s04_02t:383_6	ca etesaṃyeva, na aññesanti etesveva āsavasaddo niruḷhoti daṭṭhabbo. Āyataṃ anādikālikattā.	383	
PA_tika-s04_02t:383_7	Pasavantīti phalanti. Na hi kiñci saṃsāradukkhaṃ atthi, yaṃ āsavehi vinā uppajjeyya.	383	
PA_tika-s04_02t:383_8	Purimāni cetthāti etesu catūsu atthavikappesu purimāni tīṇi. Yatthāti yesu suttābhidhammappadesesu.	383	
PA_tika-s04_02t:383_9	Tattha yujjanti kilesesuyeva yathāvuttassa atthattayassa sambhavato. Pacchimaṃ kammepīti	383	
PA_tika-s04_02t:383_10	pacchimaṃ “āyataṃ vā saṃsāradukkhaṃ savanti pasavantī”ti vuttanibbacanaṃ kammepi	3831	
PA_tika-s04_02t:383_11	yujjati dukkhappasavanassa kilesakammasādhāraṇattā.	3831	
PA_tika-s04_02t:384_0	Diṭṭhadhammā vuccanti paccakkhabhūtā khandhā, diṭṭhadhamme bhavā diṭṭhadhammikā.	384	
PA_tika-s04_02t:384_1	Vivādamūlabhūtāti vivādassa mūlakāraṇabhūtā kodhūpanāhamakkhapalāsaissāmacchariyamāyāsāṭheyyathambhasārambhamānātimānā.	384	
PA_tika-s04_02t:384_2	Yena devūpapatyassāti yena kammakilesappakārena āsavena devesu upapatti nibbatti	384	
PA_tika-s04_02t:384_3	assa mayhanti sambandho. Gandhabbo vā vihaṅgamo ākāsacārī assanti vibhattiṃ vipariṇāmetvā	384	
PA_tika-s04_02t:384_4	yojetabbaṃ. Ettha ca yakkhagandhabbavinimuttā sabbā devatā devaggahaṇena gahitā.	384	
PA_tika-s04_02t:384_5	Naḷo vuccati mūlaṃ, tasmā vinaḷīkatāti vigatanaḷā vigatamūlā katāti attho. Avasesā	384	
PA_tika-s04_02t:384_6	ca akusalā dhammāti akusalakammato avasesā akusalā dhammā āsavāti āgatāti sambandho.	384	
PA_tika-s04_02t:385_0	Paṭighātāyāti paṭisedhanāya. Parūpavāda…pe… upaddavāti idaṃ yadi bhagavā sikkhāpadaṃ	385	
PA_tika-s04_02t:385_1	na paññāpeyya, tato asaddhammappaṭisevanaadinnādānapāṇātipātādihetu ye uppajjeyyuṃ	385	
PA_tika-s04_02t:385_2	parūpavādādayo diṭṭhadhammikā nānappakārā anatthā, ye ca tannimittameva nirayādīsu	385	
PA_tika-s04_02t:385_3	nibbattassa pañcavidhabandhanakammakāraṇādivasena mahādukkhānubhavādippakārā anatthā, te sandhāya vuttaṃ.	385	
PA_tika-s04_02t:386_0	Te paneteti ete kāmarāgādikilesatebhūmakakammaparūpavādādiuppaddavappakārā āsavā.	386	
PA_tika-s04_02t:386_1	Yatthāti yasmiṃ vinayādipāḷippadese. Yathāti yena duvidhādippakārena avasesesu ca	386	
PA_tika-s04_02t:386_2	suttantesu tidhā āgatāti sambandho. Nirayaṃ gamentīti nirayagāminiyā. Chakkanipāteti	386	
PA_tika-s04_02t:386_3	chakkanipāte āhuneyyasutte. Tattha hi āsavā chadhā āgatā.	386	
PA_tika-s04_02t:387_0	Sarasabhedoti khaṇikanirodho. Khīṇākāroti accantāya khīṇatā. Āsavā khīyanti pahīyanti	387	
PA_tika-s04_02t:387_1	etenāti āsavakkhayo, maggo. Āsavānaṃ khayante uppajjanato āsavakkhayo, phalaṃ. Āsavakkhayena	387	
PA_tika-s04_02t:387_2	pattabbato āsavā khīyanti etthāti āsavakkhayo, nibbānaṃ. Visuddhimagge vitthārito,	387	
PA_tika-s04_02t:387_3	tasmā tattha, taṃ saṃvaṇṇanāya ca vuttanayena veditabbo.	387	
PA_tika-s04_02t:388_0	Tathāti iminā visuddhimagge vitthāritataṃ upasaṃharati. Kusalappavattiṃ āvaranti	388	
PA_tika-s04_02t:388_1	nivārentīti āvaraṇīyā. Purimappavattivasenāti niddokkamanato pubbe kammaṭṭhānassa	388	
PA_tika-s04_02t:388_2	pavattivasena. Ṭhapetvāti hatthagataṃ kiñci ṭhapento viya kammaṭṭhānaṃ satisampajaññavasena	388	
PA_tika-s04_02t:388_3	ṭhapetvā kammaṭṭhānameva manasikaronto niddaṃ okkamati, jhānasamāpanno viya yathāparicchinneneva	388	
PA_tika-s04_02t:388_4	kālena pabujjhamāno kammaṭṭhānaṃ ṭhapitaṭṭhāne gaṇhantoyeva pabujjhati nāma. Tena	388	
PA_tika-s04_02t:388_5	vuttaṃ “tasmā…pe… nāma hotī”ti. Mūlakammaṭṭhāneti ādito paṭṭhāya parihariyamānakammaṭṭhāne.	388	
PA_tika-s04_02t:388_6	Pariggahakammaṭṭhānavasenāti sayanaṃ upagacchantena pariggahamānakammaṭṭhānamanasikāravasena.	388	
PA_tika-s04_02t:388_7	So pana dhātumanasikāravasena icchitabboti dassetuṃ “ayaṃ hī”tiādi vuttaṃ.	388	
PA_tika-s04_02t:389	Apaṇṇakasuttavaṇṇanā niṭṭhitā.	38	
PA_tika-s04_02t:390	7. Attabyābādhasuttavaṇṇanā	39	
PA_tika-s04_02t:391	17. Sattame byābādhanaṃ dukkhāpananti āha “attabyābādhāyāti attadukkhāyā”ti. Maggaphalacittuppādāpi kāyasucaritādisaṅgaho evāti āha “avāritānevā”ti.	39	
PA_tika-s04_02t:392	Attabyābādhasuttavaṇṇanā niṭṭhitā.	39	
PA_tika-s04_02t:393	8. Devalokasuttavaṇṇanā	39	
PA_tika-s04_02t:394	18. Aṭṭhame itīti padasandhibyañjanasiliṭṭhatāti purimapadānaṃ pacchimapadehi atthato sahitatāya byañjanānaṃ vākyānaṃ siliṭṭhatāya dīpane nipāto.	39	
PA_tika-s04_02t:395	Devalokasuttavaṇṇanā niṭṭhitā.	39	
PA_tika-s04_02t:396	9. Paṭhamapāpaṇikasuttavaṇṇanā	39	
PA_tika-s04_02t:397_0	19. Navame ugghāṭetvāti āsanadvārañceva bhaṇḍapasibbake ca vivaritvā. Nādhiṭṭhātīti	397	
PA_tika-s04_02t:397_1	taṃtaṃkayavikkaye attanā voyogaṃ nāpajjati. Divākāleti majjhanhikasamaye. Assāmiko	397	
PA_tika-s04_02t:397_2	hoti tīsupi kālesu laddhabbalābhassa alabhanato. Apativātābādhaṃ rattiṭṭhānaṃ. Chāyudakasampannaṃ	397	
PA_tika-s04_02t:397_3	divāṭṭhānaṃ. Vipassanāpi vaṭṭati vipassanākammikoyeva. Tenapi hi navadhā indriyānaṃ	397	
PA_tika-s04_02t:397_4	tikkhattaṃ āpādentena samādhinimittaṃ gahetabbaṃ, vipassanānimittaṃ samāhitākārasallakkhaṇāya.	397	
PA_tika-s04_02t:398	Paṭhamapāpaṇikasuttavaṇṇanā niṭṭhitā.	39	
PA_tika-s04_02t:399	10. Dutiyapāpaṇikasuttavaṇṇanā	39	
PA_tika-s04_02t:400_0	20. Dasame visiṭṭhadhuroti visiṭṭhadhurasampaggāho vīriyasampanno. Ñāṇavīriyāyattā	400	
PA_tika-s04_02t:400_1	hi atthasiddhiyo. Tenāha “uttamadhuro”tiādi. Vikkāyikabhaṇḍanti vikkayetabbabhaṇḍaṃ.	400	
PA_tika-s04_02t:400_2	Nikkhittadhanenāti nidahitvā ṭhapitadhanavasena. Vaḷañjanakavasenāti divase divase	400	
PA_tika-s04_02t:400_3	dānūpabhogavasena vaḷañjitabbadhanavasena. Upabhogaparibhogabhaṇḍenāti upabhogaparibhogūpakaraṇena.	400	
PA_tika-s04_02t:400_4	Nipatantīti nipātenti, attano dhanaggahena nipātavuttike karonti. Tenāha “nimantentī”ti.	400	
PA_tika-s04_02t:401_0	Ñāṇathāmenāti ñāṇassa thirabhāvena. Ñāṇaparakkamenāti ñāṇasahitena vīriyena. Diṭṭhadhammikasamparāyikaparamatthabhedañhi	401	
PA_tika-s04_02t:401_1	yena sutena ijjhati, taṃ sutaṃ nāma. Ukkaṭṭhaniddesena dassento “ekanikāya…pe… bahussutā”ti	401	
PA_tika-s04_02t:401_2	āha. Āgatoti suppavattibhāvena svāgato. Tenāha “paguṇo pavattito”ti. Abhidhamme āgatā	401	
PA_tika-s04_02t:401_3	kusalādikkhandhādibhedabhinnā dhammā suttantapiṭakepi otarantīti “dhammadharāti suttantapiṭakadharā”icceva	401	
PA_tika-s04_02t:401_4	vuttaṃ. Na hi ābhidhammikabhāvena vinā nippariyāyato suttantapiṭakaññutā sambhavati.	401	
PA_tika-s04_02t:401_5	Dvemātikādharāti bhikkhubhikkhunimātikāvasena dvemātikādharāti vadanti, “vinayābhidhammamātikādharā”ti	401	
PA_tika-s04_02t:401_6	yuttaṃ. Paripucchatīti sabbabhāgena pucchitabbaṃ pucchati. Tenāha “atthānatthaṃ kāraṇākāraṇaṃ	401	
PA_tika-s04_02t:401_7	pucchatī”ti. Pariggaṇhātīti vicāreti.	401	
PA_tika-s04_02t:402_0	Na evaṃ attho daṭṭhabboti evaṃ desanānukkamena attho na gahetabbo. Añño hi desanākkamo	402	
PA_tika-s04_02t:402_1	veneyyajjhāsayavasena pavattanato, añño paṭipattikkamo. Heṭṭhimena vā paricchedoti	402	
PA_tika-s04_02t:402_2	sīlasamādhipaññāsaṅkhātesu tīsu bhāgesu katthaci heṭṭhimanayena desanāya paricchedaṃ	402	
PA_tika-s04_02t:402_3	veditabbaṃ sīlena, katthaci uparimena bhāgena paññāya, katthaci dvīhipi bhāgehi sīlapaññāvasena.	402	
PA_tika-s04_02t:402_4	Idha pana sutte uparimena bhāgena paricchedo veditabboti vatvā taṃ dassento “tasmā”tiādimāha.	402	
PA_tika-s04_02t:402_5	Yasmā vā bhagavā veneyyajjhāsayavasena paṭhamaṃ kalyāṇamittaṃ dassento arahattaṃ	402	
PA_tika-s04_02t:402_6	pavedetvā “tayidaṃ arahattaṃ imāya āraddhavīriyatāya hotī”ti dassento vīriyārambhaṃ	402	
PA_tika-s04_02t:402_7	pavedetvā “svāyaṃ vīriyārambho iminā kalyāṇamittasannissayena bhavatī”ti dassento	402	
PA_tika-s04_02t:402_8	nissayasampattiṃ pavedeti heṭṭhā dassitanidassanānurūpanti daṭṭhabbaṃ.	402	
PA_tika-s04_02t:403	Dutiyapāpaṇikasuttavaṇṇanā niṭṭhitā.	40	
PA_tika-s04_02t:404	Rathakāravaggavaṇṇanā niṭṭhitā.	40	
PA_tika-s04_02t:405	3. Puggalavaggo	40	
PA_tika-s04_02t:406	1. Samiddhasuttavaṇṇanā	40	
PA_tika-s04_02t:407_0	21. Tatiyassa paṭhame ruccatīti kāyasakkhiādīsu puggalesu ativiya sundaratarapaṇītatarabhāvena	407	
PA_tika-s04_02t:407_1	te cittassa abhiruciuppādako katamoti pucchati. Saddhindriyaṃ dhuraṃ ahosi saddhādhuraṃ	407	
PA_tika-s04_02t:407_2	maggavuṭṭhānanti katvā, sesindriyāni pana kathanti āha “sesānī”tiādi. Paṭividdhamaggovāti	407	
PA_tika-s04_02t:407_3	tīhipi therehi attano attano paṭividdhaarahattamaggo eva kathito, tasmā na sukaraṃ	407	
PA_tika-s04_02t:407_4	ekaṃsena byākātuṃ “ayaṃ…pe… paṇītataro cā”ti. Bhummantareneva kathesi “tīsupi puggalesu	407	
PA_tika-s04_02t:407_5	aggamaggaṭṭhova paṇītataro”ti.	407	
PA_tika-s04_02t:408	Samiddhasuttavaṇṇanā niṭṭhitā.	40	
PA_tika-s04_02t:409	2. Gilānasuttavaṇṇanā	40	
PA_tika-s04_02t:410_0	22. Dutiye hitānīti bhabyāni. Vuddhikarānīti ārogyādivuddhikarāni. Anucchavikanti	410	
PA_tika-s04_02t:410_1	upaṭṭhānakiriyāya anurūpaṃ. Vātāpamārarogenāti vātarogena ca apamārarogena ca, vātanidānena	410	
PA_tika-s04_02t:410_2	vā apamārarogena. Niṭṭhappattagilānoti “iminā rogena na cirasseva marissatī”ti niṭṭhaṃ	410	
PA_tika-s04_02t:410_3	patto gilāno. Khipitakaṃ nāma vamathurogo. Kacchūti thullakacchuābādho. Tiṇapupphakajaro	410	
PA_tika-s04_02t:410_4	visamavātasamphassajarogo. Yesanti yesaṃ rogānaṃ. Paṭijagganenāti paṭikāramattena.	410	
PA_tika-s04_02t:410_5	Phāsukanti byādhivūpasamanena sarīrassa phāsubhāvo. Byādhinidānasamuṭṭhānajānanena	410	
PA_tika-s04_02t:410_6	paṇḍito, paṭikārakiriyāya yuttakāritāya dakkho, uṭṭhānavīriyasampattiyā analaso.	410	
PA_tika-s04_02t:411_0	Padaparamo puggalo kathito sammattaniyāmokkamanassa ayoggabhāvato. Alabhantova tathāgatappaveditaṃ	411	
PA_tika-s04_02t:411_1	dhammavinayaṃ savanāya okkamati niyāmaṃ kusalesu dhammesu sammattaṃ paccekabodhiṃ.	411	
PA_tika-s04_02t:411_2	Yanti, yato. Ovādaṃ labhitvāti ābhisamācārikavattaṃ ovādamattaṃ. Ettakopi hi tassa	411	
PA_tika-s04_02t:411_3	hitāvahoti. Tannissitovāti vipañcitaññunissitova hoti. Punappunaṃ desetabbova sammattaniyāmokkamanassa yoggabhāvato.	411	
PA_tika-s04_02t:412	Gilānasuttavaṇṇanā niṭṭhitā.	41	
PA_tika-s04_02t:413	3. Saṅkhārasuttavaṇṇanā	41	
PA_tika-s04_02t:414_0	23. Tatiye vividhehi ākārehi ābādhanato byābādhova byābajjhaṃ, kāyikaṃ cetasikañca	414	
PA_tika-s04_02t:414_1	dukkhaṃ. Saha byābajjhena vattatīti sabyābajjhaṃ. Tenāha “sadukkha”nti. Cetanārāsinti	414	
PA_tika-s04_02t:414_2	pubbacetanādirāsiṃ. Cetanaṃ punappunaṃ pavattento “rāsiṃ karoti piṇḍaṃ karotī”ti	414	
PA_tika-s04_02t:414_3	ca vutto. Sadukkhanti nirantaradukkhaṃ. Tenāha “sābādhaṃ nirassāda”nti. Atthīti ujukaṃ	414	
PA_tika-s04_02t:414_4	dukkhavedanā natthīti avattabbattā vuttaṃ. Aniṭṭhasabhāvattā aniṭṭhārammaṇattā ca	414	
PA_tika-s04_02t:414_5	dukkhapakkhikāva sā daṭṭhabbā. Na hi akusalavipākā iṭṭhā nāma atthī, kusalavipākā	414	
PA_tika-s04_02t:414_6	pana upekkhāvedanā tattha appāvasarā. Aṭṭhakathāyaṃ pana nirayassa dukkhabahulattā	414	
PA_tika-s04_02t:414_7	dukkhassa ca tattha balavatāya sā abbohārikaṭṭhāne ṭhitāti vuttaṃ. Upamaṃ katvā āhaṭo	414	
PA_tika-s04_02t:414_8	viseso viya sāmaññassa yathā ayopiṇḍirohino viya rūpānanti. Paṭibhāgaupamāti paṭibimbaupamā.	414	
PA_tika-s04_02t:415_0	Te aggahetvāti heṭṭhimabrahmaloke aggahetvā. Vomissakasukhadukkhanti vimissakasukhadukkhaṃ	415	
PA_tika-s04_02t:415_1	pītimissakabhāvato. Kammanti pāpakammaṃ. Kammasīsena phalaṃ vadati. Kāmañcettha “abyābajjhaṃ	415	
PA_tika-s04_02t:415_2	lokaṃ upapajjatī”ti āgataṃ, “abyābajjhā phassā phusantī”ti pana vacanena lokuttaraphassāpi	415	
PA_tika-s04_02t:415_3	saṅgayhantīti “tīṇi sucaritāni lokiyalokuttaramissakāni kathitānī”ti vuttaṃ.	415	
PA_tika-s04_02t:416	Saṅkhārasuttavaṇṇanā niṭṭhitā.	41	
PA_tika-s04_02t:417	4. Bahukārasuttavaṇṇanā	41	
PA_tika-s04_02t:418_0	24. Catutthe avassayaṃ gatoti vaṭṭadukkhaparimuttiyā avassayo mayhanti saraṇagamanakkamena	418	
PA_tika-s04_02t:418_1	upagato hoti. Satantikanti sapariyattidhammaṃ. Aggahitasaraṇapubbassāti aggahitapubbasaraṇassa.	418	
PA_tika-s04_02t:418_2	Akatābhinivesassa vasena vuttanti tasmiṃ attabhāve na kato saraṇagamanābhiniveso	418	
PA_tika-s04_02t:418_3	yenāti akatābhiniveso, tassa vasena vuttaṃ. Kāmaṃ pubbepi saraṇadāyako ācariyo vutto,	418	
PA_tika-s04_02t:418_4	pabbajjādāyakopi saraṇadāyakova. Pubbe pana upāsakabhāvāpādakavasena saraṇadāyako	418	
PA_tika-s04_02t:418_5	adhippeto. Idaṃ pana gahitapabbajjassa saraṇagamanaṃ. Pabbajā hi savisesaṃ saraṇagamananti	418	
PA_tika-s04_02t:418_6	pabbajjādāyako puna vutto. Eteti pabbajjādāyakādayo. Duvidhena paricchinnāti lokiyadhammasampāpako	418	
PA_tika-s04_02t:418_7	lokuttaradhammasampāpakoti dvippakārena paricchinnā, katābhinivesaakatābhinivesavasena	418	
PA_tika-s04_02t:418_8	vā. Uparīti paṭhamamaggato upari. Neva sakkotīti ācariyena katassa upakārassa mahānubhāvattā	418	
PA_tika-s04_02t:418_9	tassa patikāraṃ nāma kātuṃ na sakkoti.	418	
PA_tika-s04_02t:419	Bahukārasuttavaṇṇanā niṭṭhitā.	41	
PA_tika-s04_02t:420	5. Vajirūpamasuttavaṇṇanā	42	
PA_tika-s04_02t:421_0	25. Pañcame aruiti purāṇaṃ duṭṭhavaṇaṃ vuccati. Ka-kāro padasandhikaroti arukūpamaṃ	421	
PA_tika-s04_02t:421_1	cittaṃ etassāti arukūpamacitto appamattakassapi dukkhassa asahanato. Sesapadadvayepi	421	
PA_tika-s04_02t:421_2	eseva nayo. Ittarakālobhāsenāti parittameva kālo ñāṇobhāsavirahena. Lagatīti kodhāsaṅgavasena	421	
PA_tika-s04_02t:421_3	kuppanto puggalo sammukhā, “kiṃ vadasī”tiādinā parammukhā ca upanayhanavasena lagati,	421	
PA_tika-s04_02t:421_4	na taṇhāsaṅgavasena. Kuppatīti kujjhati. Byāpajjatīti vipannacitto hoti. Thaddhabhāvaṃ	421	
PA_tika-s04_02t:421_5	āpajjati īsakampi muduttābhāvato. Duṭṭhārukoti maṃsalohitānaṃ duṭṭhabhāvena pakatibhāvaṃ	421	
PA_tika-s04_02t:421_6	jahitvā ṭhito duṭṭhavaṇo. “Duṭṭhārutā”tipi paṭhanti, tatthāpi tākāro padasandhikaro.	421	
PA_tika-s04_02t:422_0	Tassāti duṭṭhārukassa. Savananti asucivisandanaṃ. Uddhumātassa viyāti kodhena uddhaṃ	422	
PA_tika-s04_02t:422_1	uddhaṃ dhumātakassa viya kodhūpāyāsassa avissajjanato. Caṇḍikatassāti kupitassa.	422	
PA_tika-s04_02t:422_2	Ettha ca kiñcāpi heṭṭhimamaggavajjhāpi kilesā tehi anuppattidhammataṃ āpāditattā	422	
PA_tika-s04_02t:422_3	samucchinnā, tathāpi tasmiṃ santāne aggamaggassa anuppannattā tattha appahīnāpi kilesā	422	
PA_tika-s04_02t:422_4	atthevāti katvā tesaṃ ñāṇānaṃ vijjūpamatā vuttā, na tehi maggehi pahīnānaṃ kilesānaṃ	422	
PA_tika-s04_02t:422_5	atthibhāvatoti daṭṭhabbaṃ.	422	
PA_tika-s04_02t:423	Vajirūpamasuttavaṇṇanā niṭṭhitā.	42	
PA_tika-s04_02t:424	6. Sevitabbasuttavaṇṇanā	42	
PA_tika-s04_02t:425_0	26. Chaṭṭhe upasaṅkamitabboti kālena kālaṃ upasaṅkamitabbo. Allīyitabboti chāyāya	425	
PA_tika-s04_02t:425_1	viya vinā bhāvanāya nillīyitabbo. Punappunaṃ upāsitabboti abhiṇhaso upanisīditabbo.	425	
PA_tika-s04_02t:425_2	Anuddayāti mettāpubbabhāgo. Upasaṅkamituṃ vaṭṭatīti “etassa sīlena abhivuddhi bhavissatī”ti	425	
PA_tika-s04_02t:425_3	upakāratthaṃ upasevanādi vaṭṭati.	425	
PA_tika-s04_02t:426_0	Na paṭihaññissatīti “apehi, kiṃ etenā”ti paṭikkhepābhāvato piyasīlattā na paṭihaññissati.	426	
PA_tika-s04_02t:426_1	Phāsu bhavissatīti dvīsu hi sīlavantesu ekena sīlassa vaṇṇe kathite itaro anumodati.	426	
PA_tika-s04_02t:426_2	Tena tesaṃ kathā phāsu ceva hoti pavattinī ca. Ekasmiṃ pana dussīle sati dussīlassa	426	
PA_tika-s04_02t:426_3	sīlakathā dukkathā, neva sīlakathā hoti, na phāsu hoti, na pavattinī. Dussīlassa	426	
PA_tika-s04_02t:426_4	hi sīlakathā aphāsu bhavissati. Sīlakathāya vuttamatthaṃ samādhipaññākathāsupi atidisati	426	
PA_tika-s04_02t:426_5	“samādhipaññākathāsupi eseva nayo”ti. Dve hi samādhilābhino samādhikathaṃ sappaññā	426	
PA_tika-s04_02t:426_6	ca paññākathaṃ kathentā rattiṃ vā divasaṃ vā atikkamantampi na jānanti.	426	
PA_tika-s04_02t:427_0	Tattha tattha paññāya anuggahessāmīti tasmiṃ tasmiṃ anuggahetabbe paññāya sodhetabbe	427	
PA_tika-s04_02t:427_1	vaḍḍhetabbe ca adhikasīlaṃ nissāya uppannapaññāya anuggahessāmīti attho. Tañca anuggaṇhanaṃ	427	
PA_tika-s04_02t:427_2	sīlassa asappāyānupakāradhamme vajjetvā tappaṭipakkhasevanena hotīti āha “sīlassa	427	
PA_tika-s04_02t:427_3	asappāye”tiādi. Sīlassa asappāyānupakāradhammā nāma anācārāgocarādayo, tappaṭipakkhato	427	
PA_tika-s04_02t:427_4	upakāradhammā veditabbā. Tasmiṃ tasmiṃ ṭhāneti taṃtaṃsikkhākoṭṭhāsapadaṭṭhāne. Anuggaṇhāti	427	
PA_tika-s04_02t:427_5	nāmāti abhinnaṃ asaṃkiliṭṭhaṃ katvā anuggaṇhāti nāma. Khāraparissāvaneti rajakānaṃ	427	
PA_tika-s04_02t:427_6	ūsakhārādikhāraparissāvanapaṭe. Hāyatīti sīlādinā parihāyati. Seṭṭhaṃ puggalanti	427	
PA_tika-s04_02t:427_7	sīlādiguṇehi seṭṭhaṃ uttaritaraṃ uttamaṃ puggalaṃ.	427	
PA_tika-s04_02t:428	Sevitabbasuttavaṇṇanā niṭṭhitā.	42	
PA_tika-s04_02t:429	7. Jigucchitabbasuttavaṇṇanā	42	
PA_tika-s04_02t:430_0	27. Sattame abbhuggacchatīti ettha abhi-saddāpekkhāya “na”nti sāmiatthe upayogavacananti	430	
PA_tika-s04_02t:430_1	āha “assā”ti “taṃ kho pana bhavanta”ntiādīsu viya. Pāpako kittisaddoti lāmakabhāvena	430	
PA_tika-s04_02t:430_2	kathetabbasaddo. Gūthakūpo viya dussīlyanti etena dussīlassa gūthasadisattameva dasseti.	430	
PA_tika-s04_02t:430_3	Vacananti aniṭṭhavacanaṃ. Purimanayenevāti “gūthakūpo viya dussīlya”ntiādinā pubbe	430	
PA_tika-s04_02t:430_4	vuttanayena. Sucimittoti sīlācārasuddhiyā sucimitto. Saha ayanti pavattantīti sahāyāti āha “sahagāmino”ti.	430	
PA_tika-s04_02t:431	Jigucchitabbasuttavaṇṇanā niṭṭhitā.	43	
PA_tika-s04_02t:432	8. Gūthabhāṇīsuttavaṇṇanā	43	
PA_tika-s04_02t:433_0	28. Aṭṭhame gūthabhāṇīti gūthasadisavacanattā gūthabhāṇī. Yathā hi gūthaṃ nāma mahājanassa	433	
PA_tika-s04_02t:433_1	aniṭṭhaṃ hoti, evameva imassa puggalassa vacanaṃ devamanussānaṃ aniṭṭhaṃ hoti. Duggandhakathanti	433	
PA_tika-s04_02t:433_2	kilesāsucisaṃkiliṭṭhatāya gūthaṃ viya duggandhavāyanakathaṃ. Pupphabhāṇīti supupphasadisavacanattā	433	
PA_tika-s04_02t:433_3	pupphabhāṇī. Yathā hi phullāni vassikāni vā adhimuttikāni vā mahājanassa iṭṭhāni	433	
PA_tika-s04_02t:433_4	kantāni honti, evameva imassa puggalassa vacanaṃ devamanussānaṃ iṭṭhaṃ hoti kantaṃ.	433	
PA_tika-s04_02t:433_5	Pupphāni viyāti campakasumanādisugandhapupphāni viya. Sugandhakathanti sucigandhavāyanakathaṃ	433	
PA_tika-s04_02t:433_6	kilesaduggandhābhāvato. Madhubhāṇīti ettha “mudubhāṇī”tipi paṭhanti. Ubhayatthāpi	433	
PA_tika-s04_02t:433_7	hi madhuravacanoti attho. Yathā hi catumadhuraṃ nāma madhuraṃ paṇītaṃ, evameva imassa	433	
PA_tika-s04_02t:433_8	puggalassa vacanaṃ devamanussānaṃ madhuraṃ hoti. Madhurakathanti kaṇṇasukhatāya pemanīyatāya	433	
PA_tika-s04_02t:433_9	ca saddato atthato ca madhurasabhāvakathaṃ. Attahetu vāti attano vā hatthapādādicchedanaharaṇahetu.	433	
PA_tika-s04_02t:433_10	Parahetu vāti etthāpi eseva nayo. Tenāha “attano vā”tiādi.	4331	
PA_tika-s04_02t:434_0	“Nelaṅgoti kho, bhante, sīlānametaṃ adhivacana”nti sutte āgatattā vuttaṃ “ettha vuttasīlaṃ	434	
PA_tika-s04_02t:434_1	viyā”ti. Pūreti guṇānaṃ pāripūriyaṃ. Sukumārāti apharusatāya mudukā komalā. Purassāti	434	
PA_tika-s04_02t:434_2	ettha pura-saddo tannivāsivācako daṭṭhabbo “gāmo āgato”tiādīsu viya. Tenāha “nagaravāsīna”nti.	434	
PA_tika-s04_02t:434_3	Manaṃ appāyati vaḍḍhetīti manāpā. Tenāha “cittavuddhikarā”ti.	434	
PA_tika-s04_02t:435	Gūthabhāṇīsuttavaṇṇanā niṭṭhitā.	43	
PA_tika-s04_02t:436	9. Andhasuttavaṇṇanā	43	
PA_tika-s04_02t:437_0	29. Navame andhotiādīsu pāḷipadesu paṭhamo diṭṭhadhammikabhogasaṃharaṇapaññācakkhuno	437	
PA_tika-s04_02t:437_1	ca samparāyikatthasādhanapaññācakkhuno ca abhāvā “andho”ti vuccati dutiyopi, tatiyo	437	
PA_tika-s04_02t:437_2	pana dvinnampi bhāvā “dvicakkhū”ti vuccati. Paññācakkhūti āyakosallabhūtā paññācakkhu.	437	
PA_tika-s04_02t:437_3	Tenāha “phātiṃ kareyyā”ti. Adhamuttameti adhame ceva uttame ca. Paṭipakkhavasenāti	437	
PA_tika-s04_02t:437_4	paṭipakkhassa atthitāvasena. Sukkasappaṭibhāgāti sukkadhammehi pahāyakehi sappaṭibhāgāti	437	
PA_tika-s04_02t:437_5	jāneyya. Kaṇhasappaṭibhāgāti kaṇhadhammehi pahātabbehi sappaṭibhāgāti jāneyya.	437	
PA_tika-s04_02t:438_0	Tathājātikāti yādisehi saputtadāraparijanasañātimittabandhavaggaṃ attānaṃ sukheti	438	
PA_tika-s04_02t:438_1	pīṇeti, tādisā bhogāpi na santi. Puññāni ca na karotīti samaṇabrāhmaṇakapaṇaddhikayācakānaṃ	438	
PA_tika-s04_02t:438_2	santappanavasena puññāni na karoti. Ubhayatthāti ubhayasmiṃ loke, ubhayasmiṃ vā attheti	438	
PA_tika-s04_02t:438_3	viggahoti dassento “idhaloke”tiādimāha. Ubhayenāti vuttamatthaṃ yojetvā dassetuṃ	438	
PA_tika-s04_02t:438_4	“katha”ntiādi vuttaṃ. Yasmiṃ ṭhāneti yasmiṃyeva ṭhāne. Na socatīti sokahetūnaṃ tattha abhāvato na socati.	438	
PA_tika-s04_02t:439	Andhasuttavaṇṇanā niṭṭhitā.	43	
PA_tika-s04_02t:440	10. Avakujjasuttavaṇṇanā	44	
PA_tika-s04_02t:441_0	30. Dasame avakujjapaññoti nikkujjapañño. Tenāha “adhomukhapañño”ti. Pubbapaṭṭhapanāti	441	
PA_tika-s04_02t:441_1	paṭhamārambho. Sanniṭṭhānanti kathāpariyosānaṃ. Appanāti desanāya niṭṭhāpanaṃ. Aneke	441	
PA_tika-s04_02t:441_2	vā anusandhiyoti yojetabbaṃ. Samādhi vātiādīsu lokuttaradhammā paramatthato sāsananti	441	
PA_tika-s04_02t:441_3	tadatthopādakasamādhi tassa ādīti vutto, tadāsannattā vipassanā, tassa mūlabhāvena ekadesattā maggo.	441	
PA_tika-s04_02t:442_0	Sāsanassa pāripūrisuddhiyo nāma satthārā desitaniyāmeneva siddhā, tā panettha kathentassa	442	
PA_tika-s04_02t:442_1	vasena gahetabbāti dassetuṃ “anūnaṃ katvā desentī”ti, “niggaṇṭhiṃ katvā desentī”ti	442	
PA_tika-s04_02t:442_2	ca vuttaṃ. Tattha nijjaṭanti niggumbaṃ anākulaṃ. Niggaṇṭhinti gaṇṭhiṭṭhānarahitaṃ suviññeyyaṃ katvā.	442	
PA_tika-s04_02t:443_0	Ākiṇṇānīti ākiritvā saṃkiritvā ṭhapitānīti attho. Tenāha “pakkhittānī”ti. Ucchaṅgo	443	
PA_tika-s04_02t:443_1	viya ucchaṅgapañño puggalo daṭṭhabboti ucchaṅgasadisapaññatāya ucchaṅgapañño. Evaṃ	443	
PA_tika-s04_02t:443_2	paññā viya puggalopi ucchaṅgo viya hoti, tasmiṃ dhammānaṃ aciraṭṭhānatoti adhippāyena	443	
PA_tika-s04_02t:443_3	vuttaṃ. Yathā ca ucchaṅgasadisā paññā, evaṃ nikkujjakumbhasadisā paññā evāti daṭṭhabbā.	443	
PA_tika-s04_02t:444_0	Saṃvidahanapaññāyāti “evaṃ kate idaṃ nāma bhavissatī”ti evaṃ taṃtaṃatthakiccaṃ saṃvidhātuṃ	444	
PA_tika-s04_02t:444_1	samatthatāya vicāraṇapaññāya rahito. Seyyoti seṭṭho pāsaṃso. Pubbabhāgapaṭipadanti	444	
PA_tika-s04_02t:444_2	cittavisuddhiādikaṃ ariyamaggassa adhigamāya pubbabhāgapaṭipattiṃ.	444	
PA_tika-s04_02t:445	Avakujjasuttavaṇṇanā niṭṭhitā.	44	
PA_tika-s04_02t:446	Puggalavaggavaṇṇanā niṭṭhitā.	44	
PA_tika-s04_02t:447	4. Devadūtavaggo	44	
PA_tika-s04_02t:448	1. Sabrahmakasuttavaṇṇanā	44	
PA_tika-s04_02t:449_0	31. Catutthassa paṭhame sabrahmakānīti saseṭṭhakāni. Yesanti yesaṃ kulānaṃ. Puttānanti	449	
PA_tika-s04_02t:449_1	puttehi. Pūjitasaddayogena hi idaṃ karaṇatthe sāmivacanaṃ. Tenāti āhārādinā. Paṭijaggitā	449	
PA_tika-s04_02t:449_2	gopitāti yathākālaṃ tassa tassa dātabbassa dānena veyyāvaccassa ca karaṇena paṭijaggitā	449	
PA_tika-s04_02t:449_3	ceva uppannānatthappaharaṇena gopitā ca honti. Tesanti mātāpitūnaṃ. Brahmādibhāvasādhanatthanti	449	
PA_tika-s04_02t:449_4	tesaṃ guṇānaṃ atthitāya loke brahmā nāma vuccati, ācariyo nāma vuccati, āhuneyyo	449	
PA_tika-s04_02t:449_5	nāma vuccati, te mātāpitūnaṃ puttakaṃ paṭilabhantīti dassanavasena nesaṃ brahmādibhāvasādhanatthaṃ	449	
PA_tika-s04_02t:449_6	“bahukārā”ti, vatvā taṃ tesaṃ bahukārataṃ nānākārato dassetuṃ “āpādakā”tiādi vuttaṃ.	449	
PA_tika-s04_02t:449_7	Mātāpitaro hi puttānaṃ jīvitassa āpādakā, sarīrassa posakā, ācārasamācārānaṃ sikkhāpakā	449	
PA_tika-s04_02t:449_8	sakalassapi imassa lokassa dassetāro. Tenāha “puttānaṃ hī”tiādi. Iṭṭhārammaṇaṃ tāva	449	
PA_tika-s04_02t:449_9	te dassentu, aniṭṭhārammaṇaṃ kathanti? Tampi dassetabbameva vajjanīyabhāvajānāpanatthaṃ.	449	
PA_tika-s04_02t:450_0	Avijahitā hontīti tāsaṃ bhāvanāya brahmānaṃ brahmaloke uppannattā avijahitā honti	450	
PA_tika-s04_02t:450_1	bhāvanā. Lobhanīyavayasmiṃ paṭhamayobbane ativiya mudubhāvappattadassanatthaṃ satavihataggahaṇaṃ.	450	
PA_tika-s04_02t:450_2	Pāṭiyekkanti visuṃ. Iminā kāraṇenāti iminā yathāvuttena puttesu pavattitehi atikkamena	450	
PA_tika-s04_02t:450_3	mettādisamuppattisaṅkhātena kāraṇena.	450	
PA_tika-s04_02t:451_0	Tharusippanti asisattikuntakalāpādiāyudhasippaṃ. Muddāgaṇanāti aṅgulisaṃkocanādinā	451	
PA_tika-s04_02t:451_1	hatthamuddāya gaṇanā. Ādisaddena pāṇādīnaṃ saṅgaho. Pacchācariyā nāma mātāpitūnaṃ	451	
PA_tika-s04_02t:451_2	santike uggahitagahaṭṭhavattasseva puggalassa yathāsakaṃ hatthācariyādīnaṃ sippaggāhāpananti	451	
PA_tika-s04_02t:451_3	katvā sabbapaṭhamaṃ ācariyā nāmāti yojetabbaṃ. Ānīya hutaṃ āhutaṃ. Pakārehi hutaṃ	451	
PA_tika-s04_02t:451_4	pāhutaṃ. Abhisaṅkhatanti tasseva vevacanaṃ.	451	
PA_tika-s04_02t:452_0	Namo kareyyāti sāyaṃ pātaṃ upaṭṭhānaṃ gantvā “idaṃ mayhaṃ uttamapuññakkhetta”nti	452	
PA_tika-s04_02t:452_1	namakkāraṃ kareyya. Tāya naṃ pāricariyāyāti ettha nanti nipātamattaṃ, yathāvuttaparicaraṇenāti	452	
PA_tika-s04_02t:452_2	attho. Atha vā pāricariyāyāti bharaṇakiccakaraṇakulavaṃsappatiṭṭhānāpanādinā pañcavidhaupaṭṭhānena. Vuttañhetaṃ –	452	
PA_tika-s04_02t:453_0	“Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā	453	
PA_tika-s04_02t:453_1	– ‘bhato nesaṃ bharissāmi, kiccaṃ nesaṃ karissāmi, kulavaṃsaṃ ṭhapessāmi, dāyajjaṃ	453	
PA_tika-s04_02t:453_2	paṭipajjāmi, atha vā pana petānaṃ kālakatānaṃ dakkhiṇaṃ anuppadassāmī’ti. Imehi kho,	453	
PA_tika-s04_02t:453_3	gahapatiputta, pañcahi ṭhānehi puttena puratthimā disā mātāpitaro paccupaṭṭhitā pañcahi	453	
PA_tika-s04_02t:453_4	ṭhānehi puttaṃ anukampanti, pāpā nivārenti, kalyāṇe nivesenti, sippaṃ sikkhāpenti,	453	
PA_tika-s04_02t:453_5	patirūpena dārena saṃyojenti, samaye dāyajjaṃ niyyādentī”ti.	453	
PA_tika-s04_02t:454_0	Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya	454	
PA_tika-s04_02t:454_1	vā niyojetvā upaṭṭhahati, ayaṃ mātāpitūpaṭṭhākānaṃ aggoti veditabbo. Sā panāyaṃ pāricariyā	454	
PA_tika-s04_02t:454_2	puttassa ubhayalokahitasukhāvahāti taṃ dassetuṃ “idheva naṃ pasaṃsanti, pecca sagge	454	
PA_tika-s04_02t:454_3	pamodatī”ti vuttaṃ. Pasaṃsantīti “ayaṃ puggalo matteyyo petteyyo saggasaṃvattaniyaṃ	454	
PA_tika-s04_02t:454_4	paṭipadaṃ pūretī”ti idheva naṃ pasaṃsanti. Āmodati ādito paṭṭhāya modappattiyā. Pamodati	454	
PA_tika-s04_02t:454_5	nānappakāramodasampavattiyā.	454	
PA_tika-s04_02t:455	Sabrahmakasuttavaṇṇanā niṭṭhitā.	45	
PA_tika-s04_02t:456	2. Ānandasuttavaṇṇanā	45	
PA_tika-s04_02t:457_0	32. Dutiye tathājātikoti tathāsabhāvo. Cittekaggatālābhoti cittekaggatāya adhigamo.	457	
PA_tika-s04_02t:457_1	Rūpameva kilesuppattiyā kāraṇabhāvato rūpanimittaṃ. Esa nayo sesesupi. Sassatādinimittanti	457	
PA_tika-s04_02t:457_2	sassatucchedabhāvanimittaṃ. Puggalanimittanti puggalābhinivesananimittaṃ. Dhammanimittanti	457	
PA_tika-s04_02t:457_3	dhammārammaṇasaṅkhātaṃ nimittaṃ. “Siyā nu kho, bhante”ti therena puṭṭho bhagavā “siyā”ti	457	
PA_tika-s04_02t:457_4	avoca lokuttarasamādhippaṭilābhaṃ sandhāya. So hi nibbānaṃ santaṃ paṇītanti ca passati.	457	
PA_tika-s04_02t:457_5	Tenāha “idhānandā”tiādi.	457	
PA_tika-s04_02t:458_0	Nibbānaṃ santanti samāpattiṃ appetvāti nibbānaṃ santanti ābhujitvā phalasamāpattiṃ	458	
PA_tika-s04_02t:458_1	appetvā. Divasampītiādinā asaṅkhatāya dhātuyā accantasantapaṇītādibhāvaṃ dasseti.	458	
PA_tika-s04_02t:458_2	Aṭṭhavidheti “santaṃ paṇītaṃ sabbasaṅkhārasamatho sabbūpadhipaṭinissaggo taṇhākkhayo	458	
PA_tika-s04_02t:458_3	virāgo nirodho nibbāna”nti evaṃ aṭṭhavidhe ābhogasaññite samannāhāre. Niddhāraṇe	458	
PA_tika-s04_02t:458_4	cetaṃ bhummaṃ. Imasmiṃ ṭhāne…pe… labbhantevāti “idhānanda, bhikkhuno evaṃ hotī”ti	458	
PA_tika-s04_02t:458_5	āgate imasmiṃ suttappadese ekopi ābhogasamannāhāro cepi sabbe aṭṭhapi ābhogasamannāhārā	458	
PA_tika-s04_02t:458_6	labbhanteva samannāharataṃ atthāvahattā.	458	
PA_tika-s04_02t:459_0	Ñāṇena jānitvāti vipassanāñāṇasahitena maggañāṇena jānitvā. Parāni ca oparāni ca	459	
PA_tika-s04_02t:459_1	cakkhādīni āyatanāni. Santatāyāti paṭippassaddhitāya. Kāyaduccaritādidhūmavirahitoti	459	
PA_tika-s04_02t:459_2	kāyaduccaritādi eva santāpanaṭṭhena dhūmo, tena virahito. Anīghoti apāpo. Jātijarāgahaṇeneva	459	
PA_tika-s04_02t:459_3	byādhimaraṇampi gahitamevāti tabbhāvabhāvatoti vuttaṃ.	459	
PA_tika-s04_02t:460	Ānandasuttavaṇṇanā niṭṭhitā.	46	
PA_tika-s04_02t:461	3. Sāriputtasuttavaṇṇanā	46	
PA_tika-s04_02t:462_0	33. Tatiye, “sāriputta, mayā saṃkhittena desitaṃ dhammaṃ tādisenapi na sukaraṃ viññātu”nti	462	
PA_tika-s04_02t:462_1	iminā adhippāyeneva vadanto therassa ñāṇaṃ sabbamatikkamaṃ. Aññātāro ca dullabhāti	462	
PA_tika-s04_02t:462_2	hi iminā sāmaññavacanena sāriputtattherampi antogadhaṃ katvā dassento tenapi attano	462	
PA_tika-s04_02t:462_3	desanāya duppaṭividdhabhāvaṃ dasseti.	462	
PA_tika-s04_02t:463_0	Sammāti hetunā kāraṇena. Tenāha “upāyenā”tiādi. Mānābhisamayāti mānassa dassanābhisamayā.	463	
PA_tika-s04_02t:463_1	Pahānābhisamayoti ca dassanābhisamayoti ca pariññābhisamayo vutto. Arahattamaggo	463	
PA_tika-s04_02t:463_2	hi pariññākiccasiddhiyā kiccavasena mānaṃ passati, asammohappaṭivedhavasenāti vuttaṃ	463	
PA_tika-s04_02t:463_3	hoti, ayamassa dassanābhisamayo. Tena diṭṭho pana pahānābhisamayo ca. Dassanābhisamayena	463	
PA_tika-s04_02t:463_4	hi pariññābhisamayameva pahīyati. Diṭṭhavisena diṭṭhasattānaṃ jīvitaṃ viya ayamassa	463	
PA_tika-s04_02t:463_5	pahānābhisamayo. Aṭṭhakathāyaṃ pana pahānābhisamayassa dassanābhisamayanānantariyakattā	463	
PA_tika-s04_02t:463_6	“pahānābhisamayena”icceva vuttaṃ. Pahānābhisamaye hi gahite dassanābhisamayo gahitova hoti.	463	
PA_tika-s04_02t:464_0	Antamakāsi dukkhassāti arahattamaggena mānassa pahīnattā ye ime “kāyabandhanassa	464	
PA_tika-s04_02t:464_1	anto jīrati, haritantaṃ vā”ti evaṃ vuttaantimamariyādanto ca “antamidaṃ, bhikkhave,	464	
PA_tika-s04_02t:464_2	jīvikāna”nti evaṃ vuttalāmakanto ca “sakkāyo eko anto”ti evaṃ vuttakoṭṭhāsanto ca	464	
PA_tika-s04_02t:464_3	“esevanto dukkhassa sapaccayasaṅkhayā”ti evaṃ vuttakoṭṭhāsanto cāti cattāro antā,	464	
PA_tika-s04_02t:464_4	tesu sabbasseva vaṭṭadukkhassa aduṃ catutthakoṭisaṅkhātaṃ antamakāsi, paricchedaṃ	464	
PA_tika-s04_02t:464_5	parivaṭumaṃ akāsi, antimasamudayamattāvasesaṃ dukkhamakāsīti vuttaṃ hoti. Tenāha	464	
PA_tika-s04_02t:464_6	“vaṭṭadukkhassa antamakāsī”ti.	464	
PA_tika-s04_02t:465_0	Nanu ca “pahāna”nti imassa niddese nibbānaṃ āgataṃ? Idha paṭippassaddhippahānasaṅkhātaṃ	465	
PA_tika-s04_02t:465_1	arahattaphalaṃ vuttaṃ, tasmā niddesenāyaṃ vaṇṇanā virujjhatīti āha “niddese panā”tiādi.	465	
PA_tika-s04_02t:465_2	Tattha tāni padāni āgatānīti tasmiṃ niddese “pahānaṃ vūpasamaṃ paṭinissagga”ntiādīni padāni āgatāni.	465	
PA_tika-s04_02t:466_0	Dhammatakkapurejavanti iminā tasmiṃ catutthajjhānavimokkhe ṭhatvā jhānaṅgāni vipassitvā	466	
PA_tika-s04_02t:466_1	adhigataṃ arahattavimokkhaṃ vadati. Arahattavimokkhassa hi maggasampayuttasammāsaṅkappasaṅkhāto	466	
PA_tika-s04_02t:466_2	dhammatakko purejavo hoti.	466	
PA_tika-s04_02t:467	Sāriputtasuttavaṇṇanā niṭṭhitā.	46	
PA_tika-s04_02t:468	4. Nidānasuttavaṇṇanā	46	
PA_tika-s04_02t:469_0	34. Catutthe piṇḍakaraṇatthāyāti āyūhanavasena rāsikaraṇatthāya. Abhinnānīti ekadesenapi	469	
PA_tika-s04_02t:469_1	akhaṇḍitāni. Bhinnakālato paṭṭhāya hi bījaṃ bījakiccāya na upakappati. Apūtīnīti	469	
PA_tika-s04_02t:469_2	udakatemanena pūtibhāvaṃ na upagatāni. Pūtibījañhi bījatthāya na upakappati. Tenāha	469	
PA_tika-s04_02t:469_3	“pūtibhāvena abījattaṃ appattānī”ti. Na vātena na ca ātapena hatānīti vātena ca ātapena	469	
PA_tika-s04_02t:469_4	ca na hatāni, nirojataṃ na pāpitāni. Nirojañhi kasaṭabījaṃ bījatthāya na upakappati.	469	
PA_tika-s04_02t:469_5	Sārādānīti taṇḍulasārassa ādānato sārādāni. Nissārañhi bījaṃ bījatthāya na upakappati.	469	
PA_tika-s04_02t:469_6	Tenāha “gahitasārānī”ti, patiṭṭhitasārānīti attho. Sannicayabhāvena sukhaṃ sayitānīti	469	
PA_tika-s04_02t:469_7	cattāro māse koṭṭhapakkhittaniyāmeneva sukhasayitāni.	469	
PA_tika-s04_02t:470_0	Kammavibhattīti kammavibhāgo. Diṭṭhadhammo vuccati paccakkhabhūto paccuppanno attabhāvo,	470	
PA_tika-s04_02t:470_1	tattha veditabbaphalaṃ kammaṃ diṭṭhadhammavedanīyaṃ. Paccupannabhavato anantaraṃ	470	
PA_tika-s04_02t:470_2	veditabbaphalaṃ kammaṃ upapajjavedanīyaṃ. Aparapariyāyavedanīyanti diṭṭhadhammānantarabhavato	470	
PA_tika-s04_02t:470_3	aññasmiṃ attabhāvapariyāye attabhāvaparivatte veditabbaphalaṃ kammaṃ. Paṭipakkhehi	470	
PA_tika-s04_02t:470_4	anabhibhūtatāya paccayavisesena paṭiladdhavisesatāya ca balavabhāvappattā tādisassa	470	
PA_tika-s04_02t:470_5	pubbābhisaṅkhārassa vasena sātisayā hutvā pavattā paṭhamajavanacetanā tasmiṃyeva	470	
PA_tika-s04_02t:470_6	attabhāve phaladāyinī diṭṭhadhammavedanīyakammaṃ nāma. Sā hi vuttākārena balavatī	470	
PA_tika-s04_02t:470_7	javanasantāne guṇavisesayuttesu upakārānupakāravasappavattiyā āsevanālābhena appavipākatāya	470	
PA_tika-s04_02t:470_8	ca paṭhamajavanacetanā itaradvayaṃ viya pavattasantānuparamāpekkhaṃ okāsalābhāpekkhañca	470	
PA_tika-s04_02t:470_9	kammaṃ na hotīti idheva pupphamattaṃ viya pavattivipākamattaṃ phalaṃ deti. Tathā	470	
PA_tika-s04_02t:470_10	asakkontanti kammassa vipākadānaṃ nāma upadhippayogādipaccayantarasamavāyeneva hotīti	4701	
PA_tika-s04_02t:470_11	tadabhāvato tasmiṃyeva attabhāve vipākaṃ dātuṃ asakkontaṃ. Ahosikammanti ahosi eva	4701	
PA_tika-s04_02t:470_12	kammaṃ, na tassa vipāko ahosi atthi bhavissati cāti evaṃ veditabbaṃ kammaṃ.	4701	
PA_tika-s04_02t:471_0	Atthasādhikāti dānādipāṇātipātādiatthassa nipphādikā. Kā pana sāti āha “sattamajavanacetanā”ti.	471	
PA_tika-s04_02t:471_1	Sā hi sanniṭṭhāpakacetanā vuttanayena paṭiladdhavisesā purimajavanacetanāhi laddhāsevanā	471	
PA_tika-s04_02t:471_2	ca samānā anantarattabhāve vipākadāyinī upapajjavedanīyakammaṃ nāma. Purimaupamāyayevāti	471	
PA_tika-s04_02t:471_3	migaluddakopamāyayeva.	471	
PA_tika-s04_02t:472_0	Sati saṃsārappavattiyāti iminā asati saṃsārappavattiyaṃ ahosikammapakkhe tiṭṭhati	472	
PA_tika-s04_02t:472_1	vipaccanokāsassa abhāvatoti dīpeti. Yaṃ garukanti yaṃ akusalaṃ mahāsāvajjaṃ, kusalañca	472	
PA_tika-s04_02t:472_2	mahānubhāvaṃ kammaṃ. Kusalaṃ vā hi hotu akusalaṃ vā, yaṃ garukaṃ mātughātādikammaṃ	472	
PA_tika-s04_02t:472_3	vā mahaggatakammaṃ vā, tadeva paṭhamaṃ vipaccati. Tenāha “kusalākusalesu panā”tiādi.	472	
PA_tika-s04_02t:472_4	Yaṃ bahulanti yaṃ bahulaṃ abhiṇhaso kataṃ samāsevitaṃ. Tenāha “kusalākusalesu pana	472	
PA_tika-s04_02t:472_5	yaṃ bahulaṃ hotī”tiādi. Yadāsannaṃ nāma maraṇakāle anussaritaṃ kammaṃ, āsannakāle	472	
PA_tika-s04_02t:472_6	kate pana vattabbameva natthīti āha “yaṃ pana kusalākusalesu āsannamaraṇe”tiādi.	472	
PA_tika-s04_02t:472_7	Anussaritunti paribyattabhāvena anussarituṃ.	472	
PA_tika-s04_02t:473_0	Tesaṃ abhāveti tesaṃ yaṃgarukādīnaṃ tiṇṇaṃ kammānaṃ abhāve. Yattha katthaci vipākaṃ	473	
PA_tika-s04_02t:473_1	detīti paṭisandhijanakavasena vipākaṃ deti. Paṭisandhijanakavasena hi garukādikammacatukkaṃ	473	
PA_tika-s04_02t:473_2	vuttaṃ. Tattha garukaṃ sabbapaṭhamaṃ vipaccati, garuke asati bahulīkataṃ, tasmiṃ	473	
PA_tika-s04_02t:473_3	asati yadāsannaṃ, tasmiṃ asati “kaṭattā vā panā”ti vuttaṃ purimajātīsu katakammaṃ	473	
PA_tika-s04_02t:473_4	vipaccati. Bahulāsannapubbakatesu ca balābalaṃ jānitabbaṃ. Pāpato pāpantaraṃ kalyāṇañca,	473	
PA_tika-s04_02t:473_5	kalyāṇato kalyāṇantaraṃ pāpañca bahulīkataṃ. Tato mahatova pubbakatādi appañca bahulānussaraṇena	473	
PA_tika-s04_02t:473_6	vippaṭisārādijananato, paṭipakkhassa aparipuṇṇatāya āraddhavipākassa kammassa kammasesassa	473	
PA_tika-s04_02t:473_7	vā aparapariyāyavedanīyassa aparikkhīṇatāya santatiyā pariṇāmavisesatoti tehi tehi	473	
PA_tika-s04_02t:473_8	kāraṇehi āyūhitaphalaṃ paṭhamaṃ vipaccati. Mahānāradakassapajātake videharañño senāpati	473	
PA_tika-s04_02t:473_9	alāto, bījako dāso, rājakaññā rucā ca ettha nidassanaṃ. Tathā hi vuttaṃ bhagavatā –	473	
PA_tika-s04_02t:474_0	“Tatrānanda, yvāyaṃ puggalo idha pāṇātipātī…pe… micchādiṭṭhi. Kāyassa bhedā paraṃ	474	
PA_tika-s04_02t:474_1	maraṇā apāyaṃ duggatiṃ vinipātaṃ nirayaṃ upapajjati, pubbe vāssa taṃ kataṃ hoti pāpakammaṃ	474	
PA_tika-s04_02t:474_2	dukkhavedanīyaṃ, pacchā vāssa taṃ kataṃ hoti pāpakammaṃ dukkhavedanīyaṃ, maraṇakāle	474	
PA_tika-s04_02t:474_3	vāssa hoti micchādiṭṭhi samattā samādinnā, tena so kāyassa bhedā paraṃ maraṇā apāyaṃ	474	
PA_tika-s04_02t:474_4	duggatiṃ vinipātaṃ nirayaṃ upapajjatī”ti –	474	
PA_tika-s04_02t:475_0	Ādi. Sabbaṃ mahākammavibhaṅgasuttaṃ vitthāretabbaṃ. Kiṃ bahunā. Yaṃ taṃ tathāgatassa	475	
PA_tika-s04_02t:475_1	mahākammavibhaṅgañāṇaṃ, tassevāyaṃ visayo, yadidaṃ tassa tassa kammassa tena tena	475	
PA_tika-s04_02t:475_2	kāraṇena pubbāparavipākatā samatthīyati.	475	
PA_tika-s04_02t:476_0	Idāni janakādikammacatukkaṃ vibhajanto “janakaṃ nāmā”tiādimāha. Pavattiṃ na janetīti	476	
PA_tika-s04_02t:476_1	pavattivipākaṃ na janeti. Paṭhamanaye janakakammassa paṭisandhivipākamattasseva vuttattā	476	
PA_tika-s04_02t:476_2	tassa pavattivipākadāyakattampi anujānanto “aparo nayo”tiādimāha. Tattha paṭisandhidānādivasena	476	
PA_tika-s04_02t:476_3	vipākasantānassa nibbattakaṃ janakaṃ. Sukhadukkhasantānassa nāmarūpappabandhassa	476	
PA_tika-s04_02t:476_4	vā cirataraṃ pavattihetubhūtaṃ upatthambhakaṃ. Tenāha “sukhadukkhaṃ upatthambheti,	476	
PA_tika-s04_02t:476_5	addhānaṃ pavattetī”ti. Upapīḷakaṃ sukhadukkhappabandhe pavattamāne saṇikaṃ saṇikaṃ	476	
PA_tika-s04_02t:476_6	hāpeti. Tenāha “sukhadukkhaṃ pīḷeti bādheti, addhānaṃ pavattituṃ na detī”ti.	476	
PA_tika-s04_02t:477_0	Vātakāḷako mahallako core ghātetuṃ na sakkotīti so kira mahallakakāle ekappahārena	477	
PA_tika-s04_02t:477_1	sīsaṃ chindituṃ na sakkoti, dve tayo vāre paharanto manusse kilameti, tasmā te evamāhaṃsu.	477	
PA_tika-s04_02t:477_2	Anulomikaṃ khantiṃ paṭilabhitvāti sotāpattimaggassa orato anulomikaṃ khantiṃ labhitvā.	477	
PA_tika-s04_02t:477_3	Taruṇavacchāya gāviyā madditvā jīvitakkhayaṃ pāpitoti ekā kira yakkhinī dhenuvesena	477	
PA_tika-s04_02t:477_4	āgantvā ure paharitvā māresi, taṃ sandhāyetaṃ vuttaṃ. Nagare bhavo nāgariyo.	477	
PA_tika-s04_02t:478_0	Ghātetvāti upacchinditvā. Kammassa upacchindanaṃ nāma tassa vipākappaṭibāhanamevāti	478	
PA_tika-s04_02t:478_1	āha “tassa vipākaṃ paṭibāhitvā”ti. Tañca attano vipākuppattiyā okāsakaraṇanti vuttaṃ	478	
PA_tika-s04_02t:478_2	“attano vipākassa okāsaṃ karotī”ti. Vipaccanāya katokāsaṃ kammaṃ vipakkammeva nāma	478	
PA_tika-s04_02t:478_3	hotīti āha “evaṃ pana kammena kate okāse taṃ vipākaṃ uppannaṃ nāma vuccatī”ti. Upapīḷakaṃ	478	
PA_tika-s04_02t:478_4	aññassa vipākaṃ upacchindati, na sayaṃ attano vipākaṃ deti. Upaghātakaṃ pana dubbalakammaṃ	478	
PA_tika-s04_02t:478_5	upacchinditvā attano vipākaṃ uppādetīti ayametesaṃ viseso. Kiñci bahvābādhatādipaccayūpasannipātena	478	
PA_tika-s04_02t:478_6	vipākassa vibādhakaṃ upapīḷakaṃ, tathā vipākasseva upacchedakaṃ. Upaghātakakammaṃ	478	
PA_tika-s04_02t:478_7	pana upaghātetvā attano vipākassa okāsakaraṇena vipaccane sati janakameva siyā. Janakādibhāvo	478	
PA_tika-s04_02t:478_8	nāma vipākaṃ pati icchitabbo, na kammaṃ patīti vipākasseva upaghātakatā yuttā viya	478	
PA_tika-s04_02t:478_9	dissati, vīmaṃsitabbaṃ.	478	
PA_tika-s04_02t:479_0	Aparo nayo – yasmiṃ kamme kate paṭisandhiyaṃ pavatte ca vipākakaṭattārūpānaṃ uppatti	479	
PA_tika-s04_02t:479_1	hoti, taṃ janakaṃ. Yasmiṃ pana kate aññena janitassa iṭṭhassa vā aniṭṭhassa vā phalassa	479	
PA_tika-s04_02t:479_2	vibādhakavicchedakapaccayānuppattiyā upabrūhanapaccayuppattiyā janakasāmatthiyānurūpaṃ	479	
PA_tika-s04_02t:479_3	parisuddhiciratarappabandhā hoti, taṃ upatthambhakaṃ. Janakena nibbattitaṃ kusalaphalaṃ	479	
PA_tika-s04_02t:479_4	vā akusalaphalaṃ vā yena paccanīkabhūtena rogadhātuvisamatādinimittatāya vibādhayati,	479	
PA_tika-s04_02t:479_5	taṃ upapīḷakaṃ. Yena pana kammunā janakasāmatthiyavasena ciratarappabandhārahampi	479	
PA_tika-s04_02t:479_6	samānaṃ phalaṃ vicchedakapaccayuppattiyā upahaññati vicchijjati, taṃ upaghātakanti ayamettha sāro.	479	
PA_tika-s04_02t:480_0	Tattha keci dutiyassa kusalabhāvaṃ itthattamāgatassa appābādhadīghāyukatāsaṃvattanavasena,	480	
PA_tika-s04_02t:480_1	pacchimānaṃ dvinnaṃ akusalabhāvaṃ bahvābādhaappāyukatāsaṃvattanavasena vaṇṇenti.	480	
PA_tika-s04_02t:480_2	Tathā ca vuttaṃ majjhimanikāye cūḷakammavibhaṅgasuttavaṇṇanāyaṃ –	480	
PA_tika-s04_02t:481_0	“Cattāri hi kammāni – upapīḷakaṃ, upacchedakaṃ, janakaṃ, upatthambhakanti. Balavakammena	481	
PA_tika-s04_02t:481_1	hi nibbattaṃ pavatte upapīḷakaṃ āgantvā atthato evaṃ vadati nāma ‘sacāhaṃ paṭhamataraṃ	481	
PA_tika-s04_02t:481_2	jāneyyaṃ, na te idha nibbattituṃ dadeyyaṃ, catūsuyeva taṃ apāyesu nibbattāpeyyaṃ.	481	
PA_tika-s04_02t:481_3	Hotu, tvaṃ yattha katthaci nibbatta, ahaṃ upapīḷakakammaṃ nāma taṃ pīḷetvā nirojaṃ	481	
PA_tika-s04_02t:481_4	niyūsaṃ kasaṭaṃ karissāmī’ti. Tato paṭṭhāya taṃ tādisaṃ karoti. Kiṃ karoti? Parissayaṃ	481	
PA_tika-s04_02t:481_5	upaneti, bhoge vināseti.	481	
PA_tika-s04_02t:482_0	“Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā	482	
PA_tika-s04_02t:482_1	na hoti, mātāpitūnaṃ pīḷāva uppajjati. Evaṃ parissayaṃ upaneti. Dārakassa pana mātukucchimhi	482	
PA_tika-s04_02t:482_2	nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti,	482	
PA_tika-s04_02t:482_3	kumbhadohanadhenuyo khīraṃ na denti, sūratā goṇā caṇḍā honti, kāṇā honti, khañjā	482	
PA_tika-s04_02t:482_4	honti, gomaṇḍale rogo patati, dāsādayo vacanaṃ na karonti, vāpitaṃ sassaṃ na jāyati,	482	
PA_tika-s04_02t:482_5	gehagataṃ gehe, araññagataṃ araññe nassati, anupubbena ghāsacchādanamattaṃ dullabhaṃ	482	
PA_tika-s04_02t:482_6	hoti, gabbhaparihāro na hoti, vijātakāle mātu thaññaṃ chijjati, dārako parihāraṃ	482	
PA_tika-s04_02t:482_7	alabhanto pīḷito nirojo niyūso kasaṭo hoti. Idaṃ upapīḷakakammaṃ nāma.	482	
PA_tika-s04_02t:483_0	“Dīghāyukakammena pana nibbattassa upacchedakakammaṃ āgantvā āyuṃ chindati. Yathā	483	
PA_tika-s04_02t:483_1	hi puriso aṭṭhusabhagamanaṃ katvā saraṃ khipeyya, tamañño dhanuto muttamattaṃ muggarena	483	
PA_tika-s04_02t:483_2	paharitvā tattheva pāteyya, evaṃ dīghāyukakammena nibbattassa upacchedakakammaṃ āyuṃ	483	
PA_tika-s04_02t:483_3	chindati. Kiṃ karoti? Corānaṃ aṭaviṃ paveseti, vāḷamacchodakaṃ otāreti, aññataraṃ	483	
PA_tika-s04_02t:483_4	vā pana saparissayaṭhānaṃ upaneti. Idaṃ upacchedakakammaṃ nāma. ‘Upaghātaka’ntipi	483	
PA_tika-s04_02t:483_5	etasseva nāmaṃ. Paṭisandhinibbattakaṃ pana kammaṃ janakakammaṃ nāma. Appabhogakulādīsu	483	
PA_tika-s04_02t:483_6	nibbattassa bhogasampadādikaraṇena upatthambhakakammaṃ upatthambhakakammaṃ nāma.	483	
PA_tika-s04_02t:484_0	“Parittakammenapi nibbattaṃ etaṃ pavatte pāṇātipātādiviratikammaṃ āgantvā atthato	484	
PA_tika-s04_02t:484_1	evaṃ vadati nāma ‘sacāhaṃ paṭhamataraṃ jāneyyaṃ, na te idha nibbattituṃ dadeyyaṃ,	484	
PA_tika-s04_02t:484_2	devalokeyeva taṃ nibbattāpeyyaṃ, hotu, tvaṃ yattha katthaci nibbatta, ahaṃ upatthambhakakammaṃ	484	
PA_tika-s04_02t:484_3	nāma upatthambhaṃ te karissāmī’ti upatthambhaṃ karoti. Kiṃ karoti? Parissayaṃ nāseti, bhoge uppādeti.	484	
PA_tika-s04_02t:485_0	“Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva	485	
PA_tika-s04_02t:485_1	hoti. Yepi pakatiyā manussāmanussaparissayā honti, te sabbe apagacchanti. Evaṃ parissayaṃ	485	
PA_tika-s04_02t:485_2	nāseti. Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ	485	
PA_tika-s04_02t:485_3	na hoti, nidhikumbhiyo puratopi pacchatopi gehaṃ parivaṭṭamānā pavisanti. Mātāpitaro	485	
PA_tika-s04_02t:485_4	parehi ṭhapitadhanassapi sammukhībhāvaṃ gacchanti, dhenuyo bahukhīrā honti, goṇā	485	
PA_tika-s04_02t:485_5	sukhasīlā honti, vappaṭṭhāne sassāni sampajjanti, vaḍḍhiyā vā sampayuttaṃ, tāvakālikaṃ	485	
PA_tika-s04_02t:485_6	vā dinnaṃ dhanaṃ acoditā sayameva āharitvā denti, dāsādayo subbacā honti, kammantā	485	
PA_tika-s04_02t:485_7	na parihāyanti, dārako gabbhato paṭṭhāya parihāraṃ labhati, komārikavejjā sannihitāva	485	
PA_tika-s04_02t:485_8	honti. Gahapatikule jāto seṭṭhiṭṭhānaṃ, amaccakulādīsu jāto senāpatiṭṭhānādīni labhati.	485	
PA_tika-s04_02t:485_9	Evaṃ bhoge uppādeti. So aparissayo sabhogo ciraṃ jīvati. Idaṃ upatthambhakakammaṃ	485	
PA_tika-s04_02t:485_10	nāma. Imesu catūsu purimāni dve akusalāneva, janakaṃ kusalampi akusalampi, upatthambhakaṃ kusalamevā”ti.	4851	
PA_tika-s04_02t:486_0	Ettha vibādhūpaghātā nāma kusalavipākamhi na yuttāti adhippāyena “dve akusalānevā”ti	486	
PA_tika-s04_02t:486_1	vuttaṃ. Devadattādīnaṃ pana nāgādīnaṃ ito anuppadinnayāpanakapetānañca narakādīsu	486	
PA_tika-s04_02t:486_2	akusalavipākūpatthambhanūpapīḷanūpaghātakāni santīti catunnampi kusalākusalabhāvo	486	
PA_tika-s04_02t:486_3	na virujjhati. Evañca katvā yā bahūsu ānantariyesu katesu ekena gahitappaṭisandhikassa	486	
PA_tika-s04_02t:486_4	itaresaṃ tassa anubalappadāyitā vuttā, sāpi samatthitā hoti.	486	
PA_tika-s04_02t:487_0	Suttantapariyāyena ekādasa kammāni vibhajitvā idāni abhidhammapariyāpannaṃ dassento	487	
PA_tika-s04_02t:487_1	“atthekaccāni pāpakāni kammasamādānānī”tiādinā vibhaṅgapāḷiṃ dasseti. Tattha gatisampattipaṭibāḷhānīti	487	
PA_tika-s04_02t:487_2	gatisampattiyā paṭibāhitāni nivāritāni paṭisedhitāni. Sesapadesupi eseva nayo. Tattha	487	
PA_tika-s04_02t:487_3	ca gatisampattīti sampannagati devaloko ca manussaloko ca. Gativipattīti vipannagati	487	
PA_tika-s04_02t:487_4	cattāro apāyā. Upadhisampattīti attabhāvasamiddhi. Upadhivipattīti hīnaattabhāvatā.	487	
PA_tika-s04_02t:487_5	Kālasampattīti surājasumanussakālasaṅkhāto sampannakālo. Kālavipattīti durājadummanussakālasaṅkhāto	487	
PA_tika-s04_02t:487_6	vipannakālo. Payogasampattīti sammāpayogo. Payogavipattīti micchāpayogo.	487	
PA_tika-s04_02t:488_0	Idāni yathāvuttapāḷiyā atthaṃ dassento “tatthā”tiādimāha. Tattha aniṭṭhārammaṇānubhavanārahe	488	
PA_tika-s04_02t:488_1	kamme vijjamāneyevāti iminā aniṭṭhārammaṇānubhavananimmittakassa pāpakammassa sabbhāvaṃ	488	
PA_tika-s04_02t:488_2	dasseti. Taṃ kammanti taṃ pāpakaṃ kammaṃ. Ekaccassa hi aniṭṭhārammaṇānubhavananimittaṃ	488	
PA_tika-s04_02t:488_3	bahupāpakammaṃ vijjamānampi gativipattiyaṃ ṭhitasseva vipaccati. Yadi pana so ekena	488	
PA_tika-s04_02t:488_4	kalyāṇakammena gatisampattiyaṃ devesu vā manussesu vā nibbatteyya, tādise ṭhāne akusalassa	488	
PA_tika-s04_02t:488_5	vāro natthi, ekantaṃ kusalassevāti taṃ kammaṃ gatisampattipaṭibāḷhaṃ na vipaccati.	488	
PA_tika-s04_02t:488_6	Patibāhitaṃ hutvāti bādhitaṃ hutvā. Attabhāvasamiddhiyanti sarīrasampattiyaṃ. Kiliṭṭhakammassāti	488	
PA_tika-s04_02t:488_7	hatthimeṇḍaassabandhakagopālakādikammassa. Palāyitabbayuttakāleti hatthiādipaccatthikasamāgamakāle.	488	
PA_tika-s04_02t:488_8	Lañjaṃ detīti evaṃ me bādhataṃ paresaṃ vase na hotīti deti. Corikayuttakāleti pakkhabalādīnaṃ	488	
PA_tika-s04_02t:488_9	labbhamānakāle. Antarakappeti pariyosānappatte antarakappe.	488	
PA_tika-s04_02t:489_0	Abhidhammanayena soḷasa kammāni vibhajitvā paṭisambhidāmaggapariyāyena dvādasa kammāni	489	
PA_tika-s04_02t:489_1	vibhajitvā dassetuṃ “aparānipī”tiādimāha. Tattha atītabhavesu katassa kammassa atītabhavesuyeva	489	
PA_tika-s04_02t:489_2	vipakkavipākaṃ gahetvā “ahosi kammaṃ ahosi kammavipāko”ti vuttanti āha “yaṃ kammaṃ	489	
PA_tika-s04_02t:489_3	atīte āyūhita”ntiādi. Vipākavāranti vipaccanāvasaraṃ vipākavāraṃ. “Vipākavāraṃ labhatī”ti	489	
PA_tika-s04_02t:489_4	iminā vuttamevatthaṃ “paṭisandhiṃ janesī”tiādinā vibhāveti. Tattha paṭisandhiṃ janesīti	489	
PA_tika-s04_02t:489_5	iminā ca paṭisandhidāyakassa kammassa pavattivipākadāyitāpi vuttā hoti. Pavattivipākasseva	489	
PA_tika-s04_02t:489_6	pana dāyakaṃ rūpajanakasīsena vadati. Tasseva atītassa kammassa diṭṭhadhammavedanīyassa	489	
PA_tika-s04_02t:489_7	upapajjavedanīyassa ca paccayavekallena atītabhavesuyeva avipakkavipākañca, atīteyeva	489	
PA_tika-s04_02t:489_8	parinibbutassa diṭṭhadhammavedanīyaupapajjavedanīyaaparapariyāyavedanīyassa kammassa	489	
PA_tika-s04_02t:489_9	avipakkavipākañca gahetvā “ahosi kammaṃ nāhosi kammavipāko”tipi vuttanti āha “yaṃ	489	
PA_tika-s04_02t:489_10	pana vipākavāraṃ na labhī”tiādi.	4891	
PA_tika-s04_02t:490_0	Atītasseva kammassa avipakkavipākassa paccuppannabhave paccayasampattiyā vipaccamānaṃ	490	
PA_tika-s04_02t:490_1	vipākaṃ gahetvā “ahosi kammaṃ atthi kammavipāko”ti vuttanti āha “yaṃ pana atīte āyūhita”ntiādimāha.	490	
PA_tika-s04_02t:490_2	Atītasseva kammassa atikkantavipākakālassa ca paccuppannabhave parinibbāyantassa	490	
PA_tika-s04_02t:490_3	ca avipaccamānavipākaṃ gahetvā “ahosi kammaṃ natthi kammavipāko”ti vuttanti āha “aladdhavipākavāra”ntiādi.	490	
PA_tika-s04_02t:490_4	Atītasseva kammassa vipākārahassa avipakkavipākassa anāgatabhave paccayasampattiyā	490	
PA_tika-s04_02t:490_5	vipaccitabbaṃ vipākaṃ gahetvā “ahosi kammaṃ bhavissati kammavipāko”ti vuttanti dassento	490	
PA_tika-s04_02t:490_6	“yaṃ pana atīte āyūhita”ntiādimāha. Atītasseva kammassa atikkantavipākakālassa ca	490	
PA_tika-s04_02t:490_7	anāgatabhave parinibbāyitabbassa avipaccitabbavipākañca gahetvā “ahosi kammaṃ na	490	
PA_tika-s04_02t:490_8	bhavissati kammavipāko”ti vuttanti āha “yaṃ anāgate vipākavāraṃ na labhissatī”tiādi.	490	
PA_tika-s04_02t:490_9	Evaṃ tāva atītakammaṃ atītapaccuppannānāgatavipākāvipākavasena chadhā dassitaṃ.	490	
PA_tika-s04_02t:491_0	Idāni paccuppannabhave katassa diṭṭhadhammavedanīyassa idheva vipaccamānaṃ vipākaṃ	491	
PA_tika-s04_02t:491_1	gahetvā “atthi kammaṃ atthi kammavipāko”ti vuttanti dassento “yaṃ pana etarahi āyūhita”ntiādimāha.	491	
PA_tika-s04_02t:491_2	Yaṃ pana etarahi vipākavāraṃ na labhatītiādinā tasseva paccuppannassa kammassa paccayavekallena	491	
PA_tika-s04_02t:491_3	idha avipaccamānañca diṭṭheva dhamme parinibbāyantassa idha avipaccamānañca vipākaṃ	491	
PA_tika-s04_02t:491_4	gahetvā “atthi kammaṃ natthi kammavipāko”ti vuttanti dasseti. Paccuppannasseva kammassa	491	
PA_tika-s04_02t:491_5	upapajjavedanīyassa aparapariyāyavedanīyassa ca anāgatabhave vipaccitabbavipākaṃ	491	
PA_tika-s04_02t:491_6	gahetvā “atthi kammaṃ bhavissati kammavipāko”ti vuttanti āha “yaṃ pana etarahi āyūhitaṃ	491	
PA_tika-s04_02t:491_7	anāgate vipākavāraṃ labhissatī”tiādi. Paccuppannasseva kammassa upapajjavedanīyassa	491	
PA_tika-s04_02t:491_8	paccayavekallena anāgatabhave avipaccitabbañca anāgatabhave parinibbāyitabbassa aparapariyāyavedanīyassa	491	
PA_tika-s04_02t:491_9	avipaccitabbañca vipākaṃ gahetvā “atthi kammaṃ na bhavissati kammavipāko”ti vuttanti	491	
PA_tika-s04_02t:491_10	āha “yaṃ pana vipākavāraṃ na labhissatī”tiādi.	4911	
PA_tika-s04_02t:492_0	Evañca paccuppannakammaṃ paccuppannānāgatavipākāvipākavasena catudhā dassetvā idāni	492	
PA_tika-s04_02t:492_1	anāgatabhave katassa kammassa anāgate vipaccitabbavipākaṃ gahetvā “bhavissati kammaṃ	492	
PA_tika-s04_02t:492_2	bhavissati kammavipāko”ti vuttanti dassento “yaṃ panānāgate āyūhissatī”tiādimāha.	492	
PA_tika-s04_02t:492_3	Tasseva anāgatassa kammassa paccayavekallena avipaccitabbañca anāgatabhave parinibbāyitabbassa	492	
PA_tika-s04_02t:492_4	avipaccitabbañca vipākaṃ gahetvā “bhavissati kammaṃ na bhavissati kammavipāko”ti	492	
PA_tika-s04_02t:492_5	vuttanti āha “yaṃ pana vipākavāraṃ na labhissatī”tiādi. Evaṃ anāgatakammaṃ anāgatavipākāvipākavasena	492	
PA_tika-s04_02t:492_6	dvidhā dassitaṃ. Evantiādinā yathāvuttadvādasakammāni nigameti.	492	
PA_tika-s04_02t:493_0	Idāni sabbesu yathāvuttappabhedesu kammesu yāni abhidhammanayena vibhattāni soḷasa	493	
PA_tika-s04_02t:493_1	kammāni, yāni ca paṭisambhidāmaggapariyāyena vibhattāni dvādasa kammāni, tāni sabbāni	493	
PA_tika-s04_02t:493_2	suttantikapariyāyena vibhattesu ekādasavidhesuyeva kammesu antogadhāni, tāni ca diṭṭhadhammavedanīyaupapajjavedanīyaaparapariyāyavedanīyesu	493	
PA_tika-s04_02t:493_3	tīsuyeva antogadhānīti dassento “iti imāni cevā”tiādimāha. Tattha attano ṭhānā osakkitvāti	493	
PA_tika-s04_02t:493_4	attano yathāvuttadvādasasoḷasappabhedasaṅkhātaṭṭhānato parihāpetvā, taṃ taṃ pabhedaṃ	493	
PA_tika-s04_02t:493_5	hitvāti vuttaṃ hoti. Ekādasa kammāniyeva bhavantīti taṃsabhāvānaṃyeva kammānaṃ dvādasadhā	493	
PA_tika-s04_02t:493_6	soḷasadhā ca vibhajitvā vuttattā evamāha. Yasmā ekādasadhā vuttakammāni diṭṭhadhammavedanīyāni	493	
PA_tika-s04_02t:493_7	vā siyuṃ upapajjavedanīyāni vā aparapariyāyavedanīyāni vā, tasmā vuttaṃ “tīṇiyeva kammāni hontī”ti.	493	
PA_tika-s04_02t:494_0	Tesaṃ saṅkamanaṃ natthīti tesaṃ diṭṭhadhammavedanīyādīnaṃ saṅkamanaṃ natthi, saṅkamanaṃ	494	
PA_tika-s04_02t:494_1	upapajjavedanīyādibhāvāpatti. Tenāha “yathāṭhāneyeva tiṭṭhantī”ti, attano diṭṭhadhammavedanīyādiṭṭhāneyeva	494	
PA_tika-s04_02t:494_2	tiṭṭhantīti attho. Diṭṭhadhammavedanīyameva hi paṭhamajavanacetanā, upapajjavedanīyameva	494	
PA_tika-s04_02t:494_3	sattamajavanacetanā, majjhe pañca aparapariyāyavedanīyamevāti natthi tesaṃ aññamaññaṃ	494	
PA_tika-s04_02t:494_4	saṅgaho, tasmā attano attano diṭṭhadhammavedanīyādisabhāveyeva tiṭṭhanti. Teneva	494	
PA_tika-s04_02t:494_5	bhagavatā – “diṭṭhe vā dhamme, upapajja vā, apare vā pariyāye”ti tayo vikappā dassitā.	494	
PA_tika-s04_02t:494_6	Tenevāha “diṭṭhadhammavedanīyaṃ kamma”ntiādi. Tattha “diṭṭhe vā dhamme”ti satthā	494	
PA_tika-s04_02t:494_7	na vadeyyāti asati niyāme na vadeyya. Yasmā pana tesaṃ saṅkamanaṃ natthi, niyatasabhāvā	494	
PA_tika-s04_02t:494_8	hi tāni, tasmā satthā “diṭṭhe vā dhamme”tiādimavoca.	494	
PA_tika-s04_02t:495_0	Sukkapakkheti “alobho nidānaṃ kammānaṃ samudayāyā”tiādinā āgate kusalapakkhe. Niruddheti	495	
PA_tika-s04_02t:495_1	ariyamaggādhigamena anuppādanirodhena niruddhe. Tālavatthu viya katanti yathā tāle	495	
PA_tika-s04_02t:495_2	chinne ṭhitaṭṭhāne kiñci na hoti, evaṃ kamme pahīne kiñci na hotīti attho. Tālavatthūti	495	
PA_tika-s04_02t:495_3	vā matthakacchinno tālo vutto pattaphalamakulasūciādīnaṃ abhāvato. Tato eva so aviruḷhidhammo.	495	
PA_tika-s04_02t:495_4	Evaṃ pahīnakammo sattasantāno. Tenāha “matthakacchinnatālo viyā”ti. Anuabhāvaṃ kataṃ	495	
PA_tika-s04_02t:495_5	pacchato dhammappavattiyā abhāvato. Tenāha “yathā”tiādi. Appavattikatakālo viyāti	495	
PA_tika-s04_02t:495_6	bījānaṃ sabbaso appavattiyā katakālo viya. Chinnamūlakānanti kilesamūlassa sabbaso	495	
PA_tika-s04_02t:495_7	chinnattā chinnamūlakānaṃ. Kilesā hi khandhānaṃ mūlāni.	495	
PA_tika-s04_02t:496_0	Vedanīyanti veditabbaṃ. Aññaṃ vatthu natthīti aññaṃ adhiṭṭhānaṃ natthi. Sugatisaññitāpi	496	
PA_tika-s04_02t:496_1	heṭṭhimantena saṅkhāradukkhato anapagatattā duggatiyo evāti vuttaṃ “sabbā duggatiyo”ti,	496	
PA_tika-s04_02t:496_2	evaṃ vā ettha attho daṭṭhabbo. Lobho etassa kāraṇabhūto atthīti lobhaṃ, lobhanimittaṃ	496	
PA_tika-s04_02t:496_3	kammaṃ. Tathā dosanti etthāpi. Tenāha “lobhadosasīsena lobhajañca dosajañca kammameva	496	
PA_tika-s04_02t:496_4	niddiṭṭha”nti. Vaṭṭavivaṭṭanti vaṭṭañca vivaṭṭañca.	496	
PA_tika-s04_02t:497	Nidānasuttavaṇṇanā niṭṭhitā.	49	
PA_tika-s04_02t:498	5. Hatthakasuttavaṇṇanā	49	
PA_tika-s04_02t:499_0	35. Pañcame āḷaviyanti āḷaviraṭṭhe, na āḷavinagare. Tenāha “āḷaviyanti āḷaviraṭṭhe”ti.	499	
PA_tika-s04_02t:499_1	Athāti avicchedatthe nipāto. Tattha bhagavato nisajjāya avicchinnāya evāti attho.	499	
PA_tika-s04_02t:499_2	Tenāha “eva”ntiādi. Hatthato hatthaṃ gatattāti āḷavakassa yakkhassa hatthato sammāsambuddhassa	499	
PA_tika-s04_02t:499_3	hatthaṃ, tato rājapurisānaṃ hatthaṃ gatattā.	499	
PA_tika-s04_02t:500_0	Māghassāti māghamāsassa. Evaṃ phaggunassāti etthāpi. Khurantarehi kaddamo uggantvā	500	
PA_tika-s04_02t:500_1	tiṭṭhatīti kaddamo khurantarehi uggantvā tiṭṭhati. Catūhi disāhi vāyanto vāto verambhoti	500	
PA_tika-s04_02t:500_2	vuccati verambhavātasadisattā.	500	
PA_tika-s04_02t:501_0	Pañcadvārakāyanti pañcadvārānusārena pavattaṃ viññāṇakāyaṃ. Khobhayamānāti kilesakhobhavasena	501	
PA_tika-s04_02t:501_1	khobhayamānā cittaṃ saṅkhobhaṃ karontā. Cetasikāti manodvārikacittasannissitā. Tenāha	501	
PA_tika-s04_02t:501_2	“manodvāraṃ khobhayamānā”ti. So rāgoti taṃsadiso rāgo. Bhavati hi taṃsadise tabbohāro	501	
PA_tika-s04_02t:501_3	yathā “sā eva tittirikā, tāni eva osadhānī”ti. Yādiso hi ekassa puggalassa uppajjanakarāgo,	501	
PA_tika-s04_02t:501_4	tādiso eva tato aññassa rāgabhāvasāmaññato. Tena vuttaṃ “tathārūpo rāgo”tiādi. Icchitālābhena	501	
PA_tika-s04_02t:501_5	rajanīyesu vā niruddhesu vatthūsu domanassuppattiyā dosapariḷāhānaṃ sambhavo veditabbo.	501	
PA_tika-s04_02t:502	Na limpati anupalittacittattā. Sītibhūto nibbutasabbapariḷāhattā. Āsattiyo vuccanti taṇhāyo tattha tattha āsañjanaṭṭhena. Darathanti pariḷāhajātaṃ. Cetasoti sāmivacanaṃ.	50	
PA_tika-s04_02t:503	Hatthakasuttavaṇṇanā niṭṭhitā.	50	
PA_tika-s04_02t:504	6. Devadūtasuttavaṇṇanā	50	
PA_tika-s04_02t:505_0	36. Chaṭṭhe devadūtānīti liṅgavipallāsaṃ katvā vuttanti āha “devadūtā”ti, ubhayaliṅgaṃ	505	
PA_tika-s04_02t:505_1	vā etaṃ padaṃ, tasmā napuṃsakaliṅgavasena pāḷiyaṃ vuttassa pulliṅgavasena atthadassanaṃ	505	
PA_tika-s04_02t:505_2	kataṃ. Devoti maccūti abhibhavanaṭṭhena sattānaṃ attano vase vattāpanato maccurājā	505	
PA_tika-s04_02t:505_3	“devo”ti vuccati. Yathā hi devo pakatisatte abhibhavati, evaṃ maccu sabbasatte abhibhavati,	505	
PA_tika-s04_02t:505_4	tasmā devo viyāti devo. “Tassa dūtā”ti vatvā idānissa dūte tesaṃ dūtabhāvañca vibhāvetuṃ	505	
PA_tika-s04_02t:505_5	“jiṇṇabyādhimatā hī”tiādi vuttaṃ. Tena codanatthena devassa dūtā viyāti devadūtāti	505	
PA_tika-s04_02t:505_6	dasseti. “Ahaṃ asukaṃ pamaddituṃ āgamissāmi, tuvaṃ tassa kese gahetvā mā vissajjehī”ti	505	
PA_tika-s04_02t:505_7	maccudevassa āṇākarā dūtā viyāti hi dūtāti vuccanti.	505	
PA_tika-s04_02t:506_0	Idāni saddhātabbaṭṭhena devā viya dūtāti devadūtāti dassento “devā viya dūtā”tiādimāha.	506	
PA_tika-s04_02t:506_1	Tattha alaṅkatappaṭiyattāyāti idaṃ attano dibbānubhāvaṃ āvikatvā ṭhitāyāti dassanatthaṃ	506	
PA_tika-s04_02t:506_2	vuttaṃ. Devatāya byākaraṇasadisameva hoti na cirasseva jarābyādhimaraṇassa sambhavato.	506	
PA_tika-s04_02t:506_3	Visuddhidevānanti khīṇāsavabrahmānaṃ. Te hi carimabhave bodhisattānaṃ jiṇṇādibhedaṃ	506	
PA_tika-s04_02t:506_4	dassenti, tasmā antimabhavikabodhisattānaṃ visuddhidevehi upaṭṭhāpitabhāvaṃ upādāya	506	
PA_tika-s04_02t:506_5	tadaññesampi tehi anupaṭṭhāpitānampi tathā voharitabbatā pariyāyasiddhāti veditabbā.	506	
PA_tika-s04_02t:506_6	Disvāvāti visuddhidevehi dassite disvāva. Tatoyeva hi te visuddhidevānaṃ dūtā vuttā.	506	
PA_tika-s04_02t:507_0	Kasmā āraddhanti kevalaṃ devadūte eva sarūpato adassetvāti adhippāyo. Devānaṃ dūtānaṃ	507	
PA_tika-s04_02t:507_1	dassanūpāyattā tathā vuttanti dassento “devadūtā…pe… samanuyuñjatī”ti āha. Tattha	507	
PA_tika-s04_02t:507_2	devadūtā…pe… dassanatthanti devadūtānaṃ anuyuñjanaṭṭhānūpagassa kammassa dassanatthaṃ.	507	
PA_tika-s04_02t:508_0	Ekacce therāti andhakādike viññāṇavādino ca sandhāya vadati. Nerayike niraye pālenti	508	
PA_tika-s04_02t:508_1	tato niggantuṃ appadānavasena rakkhantīti nirayapālā. Atha vā nirayapālatāya nerayikānaṃ	508	
PA_tika-s04_02t:508_2	nirayadukkhena pariyonaddhāya alaṃ samatthāti nirayapālā. Tanti “natthi nirayapālā”ti	508	
PA_tika-s04_02t:508_3	vacanaṃ. Paṭisedhitamevāti “atthi nirayesu nirayapālā atthi ca kāraṇikā”tiādinā nayena	508	
PA_tika-s04_02t:508_4	abhidhamme paṭisedhitameva. Yadi nirayapālā nāma na siyuṃ, kammakāraṇāpi na bhaveyya.	508	
PA_tika-s04_02t:508_5	Sati hi kāraṇike kammakāraṇāya bhavitabbanti adhippāyo. Tenāha “yathā hī”tiādi. Etthāha	508	
PA_tika-s04_02t:508_6	– “kiṃ panete nirayapālā nerayikā, udāhu anerayikā”ti. Kiñcettha – yadi tāva nerayikā	508	
PA_tika-s04_02t:508_7	nirayasaṃvattaniyena kammena nibbattā, sayampi nirayadukkhaṃ paccanubhaveyyuṃ, tathā	508	
PA_tika-s04_02t:508_8	sati aññesaṃ nerayikānaṃ ghātanāya asamatthā siyuṃ, “ime nerayikā ime nirayapālā”ti	508	
PA_tika-s04_02t:508_9	vavatthānañca na siyā. Ye ca ye ghātenti, tehi samānarūpabalappamāṇehi itaresaṃ bhayasantāsā	508	
PA_tika-s04_02t:508_10	na siyuṃ. Atha anerayikā, nesaṃ tattha kathaṃ sambhavoti? Vuccate – anerayikā nirayapālā	5081	
PA_tika-s04_02t:508_11	anirayagatisaṃvattaniyakammanibbattito. Nirayūpapattisaṃvattaniyakammato hi aññeneva	5081	
PA_tika-s04_02t:508_12	kammunā te nibbattanti rakkhasajātikattā. Tathā hi vadanti sabbatthivādino –	5081	
PA_tika-s04_02t:509	“Kodhā kurūrakammantā, pāpābhirucino tathā;	50	
PA_tika-s04_02t:510	Dukkhitesu ca nandanti, jāyanti yamarakkhasā”ti.	51	
PA_tika-s04_02t:511_0	Tattha yadeke vadanti “yātanādukkhaṃ paṭisaṃvedeyyuṃ, atha vā aññamaññaṃ ghāteyyu”ntiādi,	511	
PA_tika-s04_02t:511_1	tayidaṃ asāraṃ nirayapālānaṃ nerayikabhāvasseva abhāvato. Yadipi anerayikā nirayapālā,	511	
PA_tika-s04_02t:511_2	ayomayāya pana ādittāya sampajjalitāya sajotibhūtāya nirayabhūmiyā parikkamamānā	511	
PA_tika-s04_02t:511_3	kathaṃ dāhadukkhaṃ nānubhavantīti? Kammānubhāvato. Yathā hi iddhimanto cetovasippattā	511	
PA_tika-s04_02t:511_4	mahāmoggallānādayo nerayike anukampantā iddhibalena nirayabhūmiṃ upagatā dāhadukkhena	511	
PA_tika-s04_02t:511_5	na bādhīyanti, evaṃ sampadamidaṃ daṭṭhabbaṃ.	511	
PA_tika-s04_02t:512_0	Iddhivisayassa acinteyyabhāvatoti ce? Idampi taṃsamānaṃ kammavipākassa acinteyyabhāvato.	512	
PA_tika-s04_02t:512_1	Tathārūpena hi kammunā te nibbattā yathā nirayadukkhena abādhitā eva hutvā nerayike	512	
PA_tika-s04_02t:512_2	ghātenti, na cettakena bāhiravisayābhāvo yujjati iṭṭhāniṭṭhatāya paccekaṃ dvārapurisesupi	512	
PA_tika-s04_02t:512_3	vibhattasabhāvattā. Tathā hi ekaccassa dvārassa purisassa ca iṭṭhaṃ ekaccassa aniṭṭhaṃ,	512	
PA_tika-s04_02t:512_4	ekaccassa ca aniṭṭhaṃ ekaccassa iṭṭhaṃ hoti. Evañca katvā yadeke vadanti “natthi	512	
PA_tika-s04_02t:512_5	kammavasena tejasā parūpatāpana”ntiādi, tadapāhataṃ hoti. Yaṃ pana vadanti “anerayikānaṃ	512	
PA_tika-s04_02t:512_6	tesaṃ kathaṃ tattha sambhavo”ti niraye nerayikānaṃ yātanāsabbhāvabhāvato. Nerayikasattayātanāyoggañhi	512	
PA_tika-s04_02t:512_7	attabhāvaṃ nibbattentaṃ kammaṃ tādisanikanti vināmitaṃ nirayaṭṭhāne eva nibbatteti.	512	
PA_tika-s04_02t:512_8	Te hi nerayikehi adhikatarabalārohapariṇāhā ativiya bhayānakadassanā kurūratarapayogā	512	
PA_tika-s04_02t:512_9	ca honti. Eteneva tattha nerayikānaṃ vibādhakakākasunakhādīnampi nibbattiyā atthibhāvo	512	
PA_tika-s04_02t:512_10	saṃvaṇṇitoti daṭṭhabbo.	5121	
PA_tika-s04_02t:513_0	Kathamaññagatikehi aññagatikabādhananti ca na vattabbaṃ aññatthāpi tathā dassanato.	513	
PA_tika-s04_02t:513_1	Yaṃ paneke vadanti “asattasabhāvā eva niraye nirayapālā niraye sunakhādayo cā”ti,	513	
PA_tika-s04_02t:513_2	tampetesaṃ matimattaṃ aññattha tathā adassanato. Na hi kāci atthi tādisī dhammappavatti,	513	
PA_tika-s04_02t:513_3	yā asattasabhāvā, sampatisattehi appayojitā ca atthakiccaṃ sādhentī diṭṭhapubbā.	513	
PA_tika-s04_02t:513_4	Petānaṃ pānīyanivārakānaṃ daṇḍādihatthānañca purisānaṃ sabbhāve asattabhāve ca visesakāraṇaṃ	513	
PA_tika-s04_02t:513_5	natthīti tādisānaṃ sabbhāve kiṃ pāpakānaṃ vattabbaṃ. Supinopaghātopi atthakiccasamatthatāya	513	
PA_tika-s04_02t:513_6	appamāṇaṃ dassanādimattenapi tadatthasiddhito. Tathā hi supine āhārūpabhogādinā na	513	
PA_tika-s04_02t:513_7	atthasiddhi, iddhinimmānarūpaṃ panettha laddhaparihāraṃ iddhivisayassa acinteyyabhāvato.	513	
PA_tika-s04_02t:513_8	Idhāpi kammavipākassa acinteyyabhāvatoti ce? Taṃ na, asiddhattā. Nerayikānaṃ kammavipāko	513	
PA_tika-s04_02t:513_9	nirayapālāti siddhamettaṃ, vuttanayena pāḷito ca tesaṃ sattabhāvo eva siddho. Sakkā	513	
PA_tika-s04_02t:513_10	hi vattuṃ sattasaṅkhātā nirayapālasaññitā dhammappavatti sābhisandhikaparūpaghāti	5131	
PA_tika-s04_02t:513_11	atthakiccasabbhāvato ojāhārādi rakkhasasantati viya. Abhisandhipubbakatā cettha na	5131	
PA_tika-s04_02t:513_12	sakkā paṭikkhipituṃ tathā tathā abhisandhiyā ghātanato. Tato eva na saṅghātapabbatehi	5131	
PA_tika-s04_02t:513_13	anekantikatā. Ye pana vadanti “bhūtavisesā eva te vaṇṇasaṇṭhānādivisesavanto bheravākārā	5131	
PA_tika-s04_02t:513_14	narakapālāti samaññaṃ labhantī”ti, tadasiddhaṃ ujukameva pāḷiyaṃ “atthi niraye nirayapālā”ti	5131	
PA_tika-s04_02t:513_15	vādassa patiṭṭhāpitattā.	5131	
PA_tika-s04_02t:514_0	Apica yathā ariyavinaye narakapālānaṃ bhūtamattatā asiddhā, tathā paññattimattavādinopi	514	
PA_tika-s04_02t:514_1	bhūtamattatā asiddhā sabbaso rūpadhammānaṃ atthibhāvasseva appaṭijānanato. Na hi	514	
PA_tika-s04_02t:514_2	tassa bhūtāni nāma paramatthato santi. Yadi paramatthaṃ gahetvā voharati, atha kasmā	514	
PA_tika-s04_02t:514_3	cakkhurūpādīni paṭikkhipatīti? Tiṭṭhatesā anavaṭṭhitatakkānaṃ appahīnavipallāsānaṃ	514	
PA_tika-s04_02t:514_4	vādavīmaṃsā. Evaṃ attheva niraye nirayapālāti niṭṭhamettha gantabbaṃ. Sati ca nesaṃ	514	
PA_tika-s04_02t:514_5	sabbhāve asatipi bāhire visaye narake viya desādiniyamo hotīti vādo na sijjhati,	514	
PA_tika-s04_02t:514_6	sati eva pana bāhire visaye desādiniyamoti daṭṭhabbaṃ.	514	
PA_tika-s04_02t:515_0	Devadūtasarāpanavasena satte yathūpacite puññakamme yameti niyametīti yamo. Tassa	515	
PA_tika-s04_02t:515_1	yamassa vemānikapetānaṃ rājabhāvato rañño. Tenāha “yamarājā nāma vemānikapetarājā”ti.	515	
PA_tika-s04_02t:515_2	Kammavipākanti akusalakammavipākaṃ. Vemānikapetā hi kaṇhasukkavasena missakaṃ kammaṃ	515	
PA_tika-s04_02t:515_3	katvā vinipātikadevatā viya sukkena kammunā paṭisandhiṃ gaṇhanti. Tathā hi maggaphalabhāginopi	515	
PA_tika-s04_02t:515_4	honti, pavattiyaṃ pana kammānurūpaṃ kadāci puññaphalaṃ, kadāci apuññaphalaṃ paccanubhavanti.	515	
PA_tika-s04_02t:515_5	Yesaṃ pana ariyamaggo uppajjati, tesaṃ maggādhigamato paṭṭhāya puññaphalameva uppajjatīti	515	
PA_tika-s04_02t:515_6	daṭṭhabbaṃ. Apuññaphalaṃ pubbe viya kaṭukaṃ na hoti, manussattabhāve ṭhitānaṃ viya	515	
PA_tika-s04_02t:515_7	mudukameva hotīti apare. Dhammiko rājāti ettha tassa dhammikabhāvo dhammadevaputtassa	515	
PA_tika-s04_02t:515_8	viya uppattiniyato dhammatāvasena veditabbo. Dvāresūti avīcimahānarakassa catūsu	515	
PA_tika-s04_02t:515_9	dvāresu. Khīṇāsavā brāhmaṇā nāma ukkaṭṭhaniddesena.	515	
PA_tika-s04_02t:516_0	Anuyogavattanti anuyoge kate vattitabbavattaṃ. Āropentoti kārāpento, attano pucchaṃ	516	
PA_tika-s04_02t:516_1	uddissa paṭivacanaṃ dāpento pucchati. Parassa hi adhippāyaṃ ñātuṃ icchanto tadupagaṃ	516	
PA_tika-s04_02t:516_2	payogaṃ karonto pucchati nāma. Laddhinti gāhaṃ. Patiṭṭhāpentoti tattha niccakālaṃ	516	
PA_tika-s04_02t:516_3	kārāpento. Kāraṇaṃ pucchantoti yuttiṃ pucchanto. Samanubhāsatīti yathānuyuttamatthaṃ	516	
PA_tika-s04_02t:516_4	vibhūtaṃ katvā katheti.	516	
PA_tika-s04_02t:517_0	Jiṇṇanti jarāpattiyā jiṇṇaṃ. Ekacco daharakālato paṭṭhāya paṇḍurogādinā abhibhūtakāyatāya	517	
PA_tika-s04_02t:517_1	jiṇṇasadiso hoti, ayaṃ na tathā jarāpattiyā jiṇṇoti dasseti. Gopānasī viya vaṅkanti	517	
PA_tika-s04_02t:517_2	vaṅkagopānasī viya vaṅkaṃ. Na hi vaṅkabhāvassa nidassanatthaṃ avaṅkagopānasī gayhati.	517	
PA_tika-s04_02t:517_3	Bhagganti bhaggasarīraṃ kaṭiyaṃ bhaggakāyattā. Tenāha “imināpissa vaṅkabhāvameva	517	
PA_tika-s04_02t:517_4	dīpetī”ti. Daṇḍapaṭisaraṇanti ṭhānagamanesu daṇḍo paṭisaraṇaṃ etassāti daṇḍapaṭisaraṇaṃ	517	
PA_tika-s04_02t:517_5	tena vinā vattituṃ asamatthattā. Tenāha “daṇḍadutiya”nti. Jarāturanti jarāya patthatasaṃkilantakāyaṃ.	517	
PA_tika-s04_02t:517_6	Sabbaso kimihataṃ viya mahākhallāṭaṃ sīsamassāti mahākhallāṭasīsaṃ. Sañjātavalinti	517	
PA_tika-s04_02t:517_7	samantato jātavalikaṃ. Jarādhammoti jarāpakatiko. Tenāha “jarāsabhāvo”ti. Sabhāvo	517	
PA_tika-s04_02t:517_8	ca nāma tejodhātuyā uṇhatā viya na kadāci vigacchatīti āha “aparimutto jarāyā”tiādi.	517	
PA_tika-s04_02t:518_0	Atthato evaṃ vadati nāma, vācāya avadantopi atthāpattito evaṃ vadanto viya hoti viññūnanti	518	
PA_tika-s04_02t:518_1	attho. Taruṇo ahosiṃ yobbanena samannāgato. Ūrūnaṃ balaṃ etassa atthīti ūrubalī.	518	
PA_tika-s04_02t:518_2	Tena dūrepi gamanāgamanalaṅghanādisamatthataṃ dasseti, bāhubalīti pana iminā hatthehi	518	
PA_tika-s04_02t:518_3	kātabbakiccasamatthataṃ, javaggahaṇena vegasā pavattisamatthataṃ. Antarahitāti naṭṭhā.	518	
PA_tika-s04_02t:518_4	Ettha ca na kho panāhantiādi jarāya devadūtabhāvadassanaṃ. Tenāha “tenesa devadūto	518	
PA_tika-s04_02t:518_5	nāma jāto”ti. Ābādhassa atthitāya ābādhikaṃ. Vividhaṃ dukkhaṃ ādahatīti byādhi, visesena	518	
PA_tika-s04_02t:518_6	vā ādhiyati etenāti byādhi, byādhi saṃjāto etassāti byādhitaṃ. Esa nayo dukkhitanti etthāpi.	518	
PA_tika-s04_02t:519	Dutiyaṃ devadūtanti etthāpi vuttanayeneva attho veditabbo. Byādhinā abhihatoti byādhinā bādhito, upaddutoti attho.	51	
PA_tika-s04_02t:520_0	Viparibhinnavaṇṇoti viparibhinnanīlavaṇṇo. Tañhi yattha yattha gahitapubbakaṃ, tattha	520	
PA_tika-s04_02t:520_1	tattha paṇḍuvaṇṇaṃ, maṃsussadaṭṭhāne rattavaṇṇaṃ, yebhuyyena ca nīlasāṭakapārutaṃ	520	
PA_tika-s04_02t:520_2	viya hoti. Tena vuttaṃ “viparibhinnanīlavaṇṇo”ti.	520	
PA_tika-s04_02t:521_0	“Ko labhati, ko na labhatī”ti nirayupagasseva vasenāyaṃ vicāraṇāti “yena tāva bahu	521	
PA_tika-s04_02t:521_1	pāpaṃ kata”ntiādi āraddhaṃ. Bahu pāpaṃ katanti bahuso pāpaṃ kataṃ. Tena pāpassa bahulīkaraṇamāha.	521	
PA_tika-s04_02t:521_2	Bahūti vā mahantaṃ. Mahatthopi hi bahusaddo dissati “bahu vata kataṃ assā”tiādīsu,	521	
PA_tika-s04_02t:521_3	garukanti vuttaṃ hoti. So garukaṃ bahulaṃ vā pāpaṃ katvā ṭhito niraye nibbattatiyeva,	521	
PA_tika-s04_02t:521_4	na yamapurisehi yamassa santikaṃ nīyatīti. Parittanti pamāṇaparittatāya kālaparittatāya	521	
PA_tika-s04_02t:521_5	ca parittaṃ. Purimasmiṃ atthe agarūti attho, dutiyasmiṃ abahulanti. Yathāvuttamatthaṃ	521	
PA_tika-s04_02t:521_6	upamāya vibhāvetuṃ “yathā hī”tiādi vuttaṃ. Kattabbameva karontīti daṇḍameva karonti.	521	
PA_tika-s04_02t:521_7	Anuvijjitvāti vīmaṃsitvā. Vinicchayaṭṭhānanti aṭṭakaraṇaṭṭhānaṃ. Parittapāpakammāti	521	
PA_tika-s04_02t:521_8	dubbalapāpakammā. Attano dhammatāyāti parehi asāriyamānepi attano dhammatāya saranti.	521	
PA_tika-s04_02t:521_9	Te hi pāpakammassa dubbalabhāvato katūpacitassa ca okāsārahakusalakammassa balavabhāvato	521	
PA_tika-s04_02t:521_10	attano dhammatāyapi saranti. Sāriyamānāpīti “idaṃ nāma tayā kataṃ puññakamma”nti	5211	
PA_tika-s04_02t:521_11	parehi sāriyamānāpi.	5211	
PA_tika-s04_02t:522_0	Ākāsacetiyanti girisikhare abbhokāse vivaṭaṅgaṇe katacetiyaṃ. Rattapaṭenāti rattavaṇṇena	522	
PA_tika-s04_02t:522_1	paṭena pūjesi paṭākaṃ katvā. Aggijālasaddanti paṭapaṭāyantaṃ narake aggijālasaddaṃ	522	
PA_tika-s04_02t:522_2	sutvāva. Attanā pūjitapaṭaṃ anussarīti tadā paṭākāya vātappahārasadde nimittassa	522	
PA_tika-s04_02t:522_3	gahitattā “mayā tadā ākāsacetiye pūjitarattapaṭasaddo viyā”ti attanā pūjitapaṭaṃ anussari.	522	
PA_tika-s04_02t:523_0	Sumanapupphakumbhenāti kumbhaparimāṇena sumanapuppharāsinā. “Dasādhikaṃ nāḷisahassakumbha”nti	523	
PA_tika-s04_02t:523_1	keci, “pañcaambaṇa”nti apare. Tīhipi na sarati balavato pāpakammena byāmohito. Tuṇhī	523	
PA_tika-s04_02t:523_2	ahosīti “kammāraho aya”nti tattha paṭikāraṃ apassanto tuṇhī ahosi.	523	
PA_tika-s04_02t:524_0	Ekapakkhacchadanamattāhīti majjhimappamāṇassa gehassa ekacchadanappamāṇehi. Suttāhataṃ	524	
PA_tika-s04_02t:524_1	karitvāti kāḷasuttaṃ pātetvā. Yathā ratho sabbaso pajjalito hoti ayomayo, evaṃ yugādayopissa	524	
PA_tika-s04_02t:524_2	pajjalitā sajotibhūtā eva hontīti āha “saddhiṃ…pe… rathe yojetvā”ti. Mahākūṭāgārappamāṇanti	524	
PA_tika-s04_02t:524_3	sattabhūmakamahākūṭāgārappamāṇaṃ.	524	
PA_tika-s04_02t:525_0	Vibhattoti sattānaṃ sādhāraṇena pāpakammunā vibhatto. Hīnaṃ kāyanti hīnaṃ sattanikāyaṃ,	525	
PA_tika-s04_02t:525_1	hīnaṃ vā attabhāvaṃ. Upādāneti catubbidhe upādāne. Atthato pana taṇhādiṭṭhiggāhoti	525	
PA_tika-s04_02t:525_2	āha “taṇhādiṭṭhiggahaṇe”ti. Sambhavati jarāmaraṇaṃ etenāti sambhavo, upādānanti āha	525	
PA_tika-s04_02t:525_3	“jātiyā ca maraṇassa cha kāraṇabhūte”ti. Anupādāti anupādāya. Tenāha “anupādiyitvā”ti.	525	
PA_tika-s04_02t:525_4	Sakalavaṭṭadukkhaṃ atikkantāti carimacittanirodhena vaṭṭadukkhassa kilesānampi asambhavato	525	
PA_tika-s04_02t:525_5	sabbaṃ vaṭṭadukkhaṃ atikkantā.	525	
PA_tika-s04_02t:526	Devadūtasuttavaṇṇanā niṭṭhitā.	52	
PA_tika-s04_02t:527	7. Catumahārājasuttavaṇṇanā	52	
PA_tika-s04_02t:528_0	37. Sattame amā saha vattanti tasmiṃ tasmiṃ kicceti amaccā, sahitā. Parisati bhavāti	528	
PA_tika-s04_02t:528_1	pārisajjā, parivāraṭṭhāniyā parisāpariyāpannā. Tenāha “paricārikadevatā”ti. Tātāti	528	
PA_tika-s04_02t:528_2	ālapanaṃ. Evanti “kacci bahū manussā”tiādinā vuttākārena. Aṭṭha vāreti ekasmiṃ aḍḍhamāse	528	
PA_tika-s04_02t:528_3	catukkhattuṃ tathā itarasminti evaṃ aṭṭha vāre. Adhiṭṭhahantīti adhitiṭṭhanti. Paṭijāgarontīti	528	
PA_tika-s04_02t:528_4	paṭi paṭi jāgaronti. Puññaṃ karontā hi sattā jāgaronti nāma kātabbakiccappasutattā,	528	
PA_tika-s04_02t:528_5	itare pana supanti nāma sahitaparahitavimuttattā. Cātuddasiuposathassa anugamanaṃ	528	
PA_tika-s04_02t:528_6	viya pannarasiuposathassa paccuggamanaṃ na labbhati divasābhāvato.	528	
PA_tika-s04_02t:529_0	Tatoti tato tato. Taṃ upanissāyāti tā tā gāmanigamarājadhāniyo upanissāya. Adhivatthāti	529	
PA_tika-s04_02t:529_1	ārāmavanarukkhādīsu adhivatthā devatā. Teti te devā. Sandhāya kathetīti bhagavā katheti.	529	
PA_tika-s04_02t:529_2	Vuttanti aṭṭhakathāyaṃ vuttaṃ.	529	
PA_tika-s04_02t:530	Niccaṃ nibaddhaṃ uposatho saṃvacchare saṃvacchare paṭi paṭi haritabbato pavattetabbato pāṭihāriyapakkho nāma. Guṇaṅgehīti uposathaṅgehi.	53	
PA_tika-s04_02t:531_0	Vutthavāsoti vusitabrahmacariyavāso. Kattabbakiccanti dukkhādīsu pariññātādikiccaṃ.	531	
PA_tika-s04_02t:531_1	Otāretvāti chaḍḍetvā. Parikkhīṇabhavasaṃyojanoti sabbaso khīṇabhavabandhano. Kāraṇena	531	
PA_tika-s04_02t:531_2	jānitvāti vipassanāpaññāsahitāya maggapaññāya cattāri ariyasaccāni jānitvā.	531	
PA_tika-s04_02t:532_0	Jānantoti “arahantānaṃ anukaraṇappaṭipatti esā, yadidaṃ sammadeva uposathānuṭṭhāna”nti	532	
PA_tika-s04_02t:532_1	evaṃ uposathakammassa guṇaṃ jānanto. Evarūpenāti yādiso bhagavato uposathabhāvo vihito,	532	
PA_tika-s04_02t:532_2	evarūpena arahantānukaraṇena uposathakammena. Sakkā pahitatto vipassanaṃ ussukkāpetvā	532	
PA_tika-s04_02t:532_3	khīṇāsavasampattiṃ pāpuṇituṃ. Aṭṭhamaṃ uttānatthameva sattame vuttanayattā.	532	
PA_tika-s04_02t:533	Catumahārājasuttavaṇṇanā niṭṭhitā.	53	
PA_tika-s04_02t:534	9. Sukhumālasuttavaṇṇanā	53	
PA_tika-s04_02t:535_0	39. Navame niddukkhoti kāyikacetasikadukkhavirahito. Sadukkhe hi savighāte sukhumālattā	535	
PA_tika-s04_02t:535_1	anavasarā, tasmā sukhito niddukkhatāya sukhumālo nāma. Yāvassa sukhumālattā paramukkaṃsagatāti	535	
PA_tika-s04_02t:535_2	āha “paramasukhumālo”ti. Ativiya sukhumāloti attho. Antamatītaṃ accantaṃ. Sabbadā	535	
PA_tika-s04_02t:535_3	sukhumāloti āha “satataniddukkho”ti. Cariyakāleti bodhicariyāya caraṇakāle. Tenāti	535	
PA_tika-s04_02t:535_4	bodhisattena. Aññattha pana padumanti rattaṃ kamalaṃ. Puṇḍarīkanti setaṃ vuccati.	535	
PA_tika-s04_02t:535_5	Itarāti itarapokkharaṇiyo. “Bodhisattassa kirā”tiādikaṃ pokkharaṇīnaṃ uppattidassanaṃ.	535	
PA_tika-s04_02t:535_6	Kuddālakammakāreti khaṇake. Pokkharaṇiṭṭhānānīti pokkharaṇikhaṇanayoggaṭṭhānāni.	535	
PA_tika-s04_02t:535_7	Gaṇhāpesīti khaṇāpesi. Pokkharaṇisaddo cettha tādise jalāsaye niruḷho daṭṭhabbo paṅkajādisaddā	535	
PA_tika-s04_02t:535_8	viya. Sopānabāhukānaṃ matthakaṭṭhānaṃ uṇhīsanti adhippetaṃ. Udakasecananāḷikāti udakacchaṭāvissajjananāḷiyantāni.	535	
PA_tika-s04_02t:535_9	Pañcavidhāti vaṇṇavasena jātivasena ca.	535	
PA_tika-s04_02t:536_0	Kho panassāti nipātamattaṃ. Kāsika-saddo ativiya saṇhe sukhume mahagghavatthe niruḷho,	536	
PA_tika-s04_02t:536_1	aññasmimpi tathājātike ruḷhivasena pavattatīti daṭṭhabbaṃ. Tenāha “akāsikaṃ candana”nti.	536	
PA_tika-s04_02t:536_2	Hemante vāso hemantaṃ, hemantaṃ arahatīti hemantiko, pāsādo. “Itaresupi eseva nayo”ti	536	
PA_tika-s04_02t:536_3	vatvā tadeva nesaṃ arahataṃ dassetuṃ “tattha hemantiko”tiādi vuttaṃ. Sajālānīti sajālavātapānāni,	536	
PA_tika-s04_02t:536_4	udakayantānīti udakadhārāvissandanakayantāni. Pāsādamatthaketi pāsādassa upariākāsatale.	536	
PA_tika-s04_02t:536_5	Bandhitvāti payojitayante sukkhamahiṃsacammaṃ bandhitvā. Yantaṃ parivattetvāti yathāpayojitaṃ	536	
PA_tika-s04_02t:536_6	yantaṃ pāsāṇāropanatthañceva puna tesaṃ vissajjanatthañca parivattetvā. Tasmiṃ vissajjentīti	536	
PA_tika-s04_02t:536_7	chadanapiṭṭhe baddhasukkhamahiṃsacamme vissajjenti.	536	
PA_tika-s04_02t:537_0	Sahassathāmanti purisasahassabalaṃ, purisasahassena vahitabbabhāravahaṃ. Pallaṅke	537	
PA_tika-s04_02t:537_1	nisinnovāti ratanamayapallaṅke yathānisinno eva. Uppatanākārapattanti uppatitvā ṭhitaṃ	537	
PA_tika-s04_02t:537_2	viya. Jiyaṃ pothentassāti jiyāghātaṃ karontassa. Jiyappahārasaddoti jiyāghātasaddo.	537	
PA_tika-s04_02t:537_3	Yante baddhanti yantabaddhaṃ katvā ṭhapitaṃ. Saddantareti thāmamajjhimassa purisassa	537	
PA_tika-s04_02t:537_4	saddasavanaṭṭhāne. Gāvutassa catuttho bhāgo kosotipi vuccati dvisahassadaṇḍappamāṇaṭṭhānaṃ.	537	
PA_tika-s04_02t:538_0	Sabbaṭṭhānānīti mahāpurisassa tāni tāni sabbāni vasanaṭṭhānāni. Sikhābaddhoti purisasabhāvasseva	538	
PA_tika-s04_02t:538_1	visesato dassanametaṃ. Na uppilāvitabhāvatthanti uppilāvitabhāvasaṅkhātaṃ atthaṃ	538	
PA_tika-s04_02t:538_2	na kathesīti attho. Tassa hi bodhimūleyeva setughāto. Tenevāti appamādalakkhaṇassa	538	
PA_tika-s04_02t:538_3	dīpanato eva. Attānaṃ atikkamitvāti attano jarāpattiṃ acintetvā aṭṭīyati. Na panesa	538	
PA_tika-s04_02t:538_4	maggena pahīno tadā maggassa anadhigatattā. Sikkhaṃ paṭikkhipitvāti yathāsamādinnasikkhaṃ pahāya.	538	
PA_tika-s04_02t:539_0	Aviparītabyādhiādisabhāvāvāti ekantena byādhiādisabhāvā eva. Evaṃ jigucchāvihārenāti	539	
PA_tika-s04_02t:539_1	evaṃ sakalasseva vaṭṭadukkhassa jigucchanavihārena viharantassa. Evaṃ jigucchananti	539	
PA_tika-s04_02t:539_2	evaṃ parassa jigucchanaṃ. Paraṃ ajigucchamānoti karuṇāyanena evaṃ paraṃ ajigucchanto.	539	
PA_tika-s04_02t:539_3	Abhibhosmīti abhibhavitā asmi. Ussāho ahūti caturaṅgasamannāgataṃ vīriyameva catubbidhasammappadhānavīriyañca	539	
PA_tika-s04_02t:539_4	ahosi, yena maggabrahmacariyaparāyaṇo jāto.	539	
PA_tika-s04_02t:540	Sukhumālasuttavaṇṇanā niṭṭhitā.	54	
PA_tika-s04_02t:541	10. Ādhipateyyasuttavaṇṇanā	54	
PA_tika-s04_02t:542_0	40. Dasame abhibhavitvā pavattanaṭṭhena adhipati yaṃ kiñci jeṭṭhakaṃ na kārakaṃ attānaṃ	542	
PA_tika-s04_02t:542_1	adhipatīti katvā attā eva adhipati, tato āgataṃ attādhipateyyaṃ. Tenāha “attāna”ntiādi.	542	
PA_tika-s04_02t:542_2	Lokanti sattalokaṃ. So ca kho iddhividhādiguṇavisesayutto adhippeto adhipatibhāvassa	542	
PA_tika-s04_02t:542_3	adhippetattā. Navavidhaṃ lokuttaradhammanti ukkaṭṭhaniddesena vuttaṃ. Iti bhavoti	542	
PA_tika-s04_02t:542_4	evaṃ sampattibhavo, tattha evaṃ abhivuddhīti. Sampattibhavassa hetūti taṃtaṃsampattibhavassa	542	
PA_tika-s04_02t:542_5	tattha ca abhivuddhiyā hetu. Jātinimittassa kammabhavassa katūpacitattā jāti antopaviṭṭhā.	542	
PA_tika-s04_02t:542_6	Jarādīsupi eseva nayo hetusiddhiyā phalasiddhito.	542	
PA_tika-s04_02t:543_0	Asallīnanti na saṅkocappattaṃ. Upaṭṭhitāti kāyādisabhāvasallakkhaṇavasena upaṭṭhitā.	543	
PA_tika-s04_02t:543_1	Asammuṭṭhā sammosābhāvato. Asāraddhoti sārambhassa sārambhahetūnañca vikkhambhanena	543	
PA_tika-s04_02t:543_2	asāraddho. Ekaggaṃ anekaggabhāvassa dūrasamussāpitattā. Nimmalaṃ katvāti rāgādimalānaṃ	543	
PA_tika-s04_02t:543_3	apanayanena malarahitaṃ katvā. Gopāyatīti saṃkilesānatthato rakkhati. Ayanti evaṃpaṭipanno	543	
PA_tika-s04_02t:543_4	bhikkhu. Suddhamattānaṃ pariharati asuddhabhāvassa kilesassapi abhāvato.	543	
PA_tika-s04_02t:544	Atikkamitvā maññasīti asakkhiṃ katvā maññasi. Tāya taṇhāya nibbattoti tammayo, taṇhāvasiko. Tassa bhāvo tammayatā, tassā tammayatāya abhāvena. Na hāyati paññādiguṇavepullappattiyā.	54	
PA_tika-s04_02t:545	Ādhipateyyasuttavaṇṇanā niṭṭhitā.	54	
PA_tika-s04_02t:546	Devadūtavaggavaṇṇanā niṭṭhitā.	54	
PA_tika-s04_02t:547	5. Cūḷavaggo	54	
PA_tika-s04_02t:548	1. Sammukhībhāvasuttavaṇṇanā	54	
PA_tika-s04_02t:549_0	41. Pañcamassa paṭhame sammukho bhavati yena so sammukhībhāvo, purato vijjamānatā,	549	
PA_tika-s04_02t:549_1	tasmā sammukhībhāvā. Puññakammanti dānasaṅkhātaṃ puññakammaṃ. Dve dhammā sulabhā	549	
PA_tika-s04_02t:549_2	bāhirattā yathāsakaṃ paccayasamavāyena labbhanato. Saddhā pana dullabhā pacurajanassa	549	
PA_tika-s04_02t:549_3	anavaṭṭhitakiccattā. Tenevāha “puthujjanassā”tiādi.	549	
PA_tika-s04_02t:550	Sammukhībhāvasuttavaṇṇanā niṭṭhitā.	55	
PA_tika-s04_02t:551	2. Tiṭhānasuttavaṇṇanā	55	
PA_tika-s04_02t:552_0	42. Dutiye macchariyameva malaṃ macchariyamalaṃ, cittassa malīnasabhāvāpādanato vigataṃ	552	
PA_tika-s04_02t:552_1	macchariyamalaṃ etthāti vigatamacchariyamalaṃ. Gedhābhāvena koci kiñci dentopi tattha	552	
PA_tika-s04_02t:552_2	āsattiṃ na vissajjeti, ayaṃ pana na tādisoti āha “vissaṭṭhacāgo”ti. Malīnahatthova	552	
PA_tika-s04_02t:552_3	cittavisuddhiyā abhāvato. Dhotahatthova dhotahatthena kātabbakiccasādhanato. Tena	552	
PA_tika-s04_02t:552_4	vuttaṃ – “citte suddhe visujjhanti, iti vuttaṃ mahesinā”ti. Yācituṃ yutto yācakānaṃ	552	
PA_tika-s04_02t:552_5	manorathapūraṇato. Yācayogo payogāsahehi yācakehi suṭṭhu yuttabhāvato. Taṃsamaṅgī	552	
PA_tika-s04_02t:552_6	eva tattha rato nāma, na cittamattenevāti āha “dānaṃ…pe… rato nāma hotī”ti.	552	
PA_tika-s04_02t:553_0	“Uccā, bhante”ti vatvā ayaṃ maṃ uccato vadatīti cinteyyāti puna “nātiuccā tumhe”ti	553	
PA_tika-s04_02t:553_1	āha, sarīrenāti adhippāyo. Mecakavaṇṇassāti nīlobhāsassa. Pucchīti bhikkhū pucchi.	553	
PA_tika-s04_02t:553_2	Bhūmiyaṃ lekhaṃ likhanto acchīti paṭhamaṃ mañce nipajjitvā uṭṭhāya bhūmiyaṃ lekhaṃ	553	
PA_tika-s04_02t:553_3	likhanto acchi “akhīṇāsavoti maññanā hotū”ti. Tathā hi rājā khīṇāsavassa nāma…pe…	553	
PA_tika-s04_02t:553_4	nivatti. Dhajapaggahitāvāti paggahitadhajāva. Silācetiyaṭṭhānanti thūpārāmassa ca	553	
PA_tika-s04_02t:553_5	mahācetiyassa ca antare silāya katacetiyaṭṭhānaṃ. Cetiyaṃ…pe… aṭṭhāsi sāvakassa taṃ kūṭāgāranti katvā.	553	
PA_tika-s04_02t:554_0	Pacchābhāgenāti dhammakathikassa therassa piṭṭhipassena. Gonasoti maṇḍalasappo. Dhammassavanantarāya	554	
PA_tika-s04_02t:554_1	bahūnaṃ saggamaggappaṭilābhantarāyo bhaveyyāti adhippāyena “dhammassavanantarāyaṃ	554	
PA_tika-s04_02t:554_2	na karissāmī”ti cintesi. Visaṃ vikkhambhetvāti vipassanātejena visavegaṃ vikkhambhetvā.	554	
PA_tika-s04_02t:554_3	Gāthāsahassanti gāthāsahassavantaṃ. Paṭṭhānagāthāyāti paṭṭhāpanagāthāya, ādigāthāyāti	554	
PA_tika-s04_02t:554_4	attho. Paṭṭhāna…pe… avasānagāthaṃ eva vavatthapesi, na dvinnaṃ antare vuttaṃ kilantakāyattā.	554	
PA_tika-s04_02t:554_5	Sarabhāṇaṃ sāyanhadhammakathā. Paggaṇhātīti paccakkhaṃ karontī gaṇhāti, sakkaccaṃ	554	
PA_tika-s04_02t:554_6	suṇātīti attho. Dhammakathanadivase dhammakathikānaṃ akilamanatthaṃ saddhā upāsakā	554	
PA_tika-s04_02t:554_7	siniddhabhojanaṃ madhupānakañca denti sarassa madhurabhāvāya sappimadhukatelādiñca	554	
PA_tika-s04_02t:554_8	bhesajjaṃ. Tenāha “ariyavaṃsaṃ kathessāmī”tiādi. Catūhi dāṭhāhi ḍaṃsitvāti daḷhadaṭṭhabhāvadassanaṃ.	554	
PA_tika-s04_02t:554_9	Carissāmīti sammānessāmi, sakkaccaṃ suṇissāmīti attho. Nimmathetvāti nimmadditvā, apanetvāti attho.	554	
PA_tika-s04_02t:555	Tiṭhānasuttavaṇṇanā niṭṭhitā.	55	
PA_tika-s04_02t:556	3. Atthavasasuttavaṇṇanā	55	
PA_tika-s04_02t:557_0	43. Tatiye attho nāma phalaṃ, taṃ etassa vasoti atthavaso. Hetu, attho etassa atthīti	557	
PA_tika-s04_02t:557_1	attho, so evāti āha “tayo atthe tīṇi kāraṇānī”ti. Dhammadesanā nāma ukkaṭṭhaniddesena	557	
PA_tika-s04_02t:557_2	catunnaṃ ariyasaccānaṃ pakāsanāti āha “catusaccadhammaṃ pakāsetī”ti. Aṭṭhakathaṃ	557	
PA_tika-s04_02t:557_3	ñāṇena paṭisaṃvedīti pāḷipadānaṃ atthaṃ vivaraṇañāṇena paṭi paṭi saṃvedanasīlo “ayaṃ	557	
PA_tika-s04_02t:557_4	imassa bhāsitassa attho”ti. Etena atthapaṭisambhidābyāpāramāha. Pāḷidhammaṃ paṭisaṃvedīti	557	
PA_tika-s04_02t:557_5	pāḷigatiṃ pāḷiṃ padavivaraṇaṃ paṭi paṭi saṃvedanasīlo. Etena dhammapaṭisambhidābyāpāramāha.	557	
PA_tika-s04_02t:558	Atthavasasuttavaṇṇanā niṭṭhitā.	55	
PA_tika-s04_02t:559	4. Kathāpavattisuttavaṇṇanā	55	
PA_tika-s04_02t:560	44. Catutthe pavattinīti yāva adhippetatthanigamanā avicchedena pavattinī. Paṭighātābhāvena appaṭihatā. Niyyānikā sappāṭihīrakā.	56	
PA_tika-s04_02t:561	Kathāpavattisuttavaṇṇanā niṭṭhitā.	56	
PA_tika-s04_02t:562	5. Paṇḍitasuttavaṇṇanā	56	
PA_tika-s04_02t:563_0	45. Pañcame paṇḍitapaññattānīti paṇḍitehi paṭhamaṃ paññattāni. Kathitānīti seyyaso	563	
PA_tika-s04_02t:563_1	kathitāni. Mahāpurisehīti buddhabodhisattehi. Karuṇāti karuṇācetovimutti vuttā. Pubbabhāgoti	563	
PA_tika-s04_02t:563_2	tassa upacāro. Damoti indriyasaṃvaro “manacchaṭṭhānaṃ indriyānaṃ damana”nti katvā.	563	
PA_tika-s04_02t:563_3	Attadamananti cittadamanaṃ. Puṇṇovāde “sakkhissasi kho, tvaṃ puṇṇa, iminā damūpasamenā”ti	563	
PA_tika-s04_02t:563_4	āgatattā damoti vuttā khantipi. Āḷavake āḷavakasutte “saccā damā cāgā”ti evaṃ vuttā	563	
PA_tika-s04_02t:563_5	paññāpi imasmiṃ sutte “damo”ti vattuṃ vaṭṭati. Rakkhanaṃ gopanaṃ paṭijaggananti mātāpitūnaṃ	563	
PA_tika-s04_02t:563_6	manussāmanussakatūpaddavato rakkhanaṃ, byādhiādianatthato gopanaṃ, ghāsacchādanādīhi	563	
PA_tika-s04_02t:563_7	veyyāvaccakaraṇena paṭijagganaṃ. Santo nāma sabbakilesadarathapariḷāhūpasamena upasantakāyavacīsamācāratāya	563	
PA_tika-s04_02t:563_8	ca. Uttamaṭṭhena santānanti matteyyatādīhi seṭṭhaṭṭhena santānaṃ.	563	
PA_tika-s04_02t:564_0	Idha imesaṃyeva tiṇṇaṃ ṭhānānaṃ karaṇenāti imasmiṃ sutte āgatānaṃ tiṇṇaṃ ṭhānānaṃ	564	
PA_tika-s04_02t:564_1	karaṇena nibbattanena. Etāni…pe… kāraṇānīti mātupaṭṭhānaṃ pitupaṭṭhānanti etāni dve	564	
PA_tika-s04_02t:564_2	uttamapurisānaṃ kāraṇāni. Uttamakiccakaraṇena hi mātāpituupaṭṭhākā “uttamapurisā”ti	564	
PA_tika-s04_02t:564_3	vuttā. Tenāha “mātāpitu…pe… vutto”ti. Anupaddavabhāvena khemaṃ.	564	
PA_tika-s04_02t:565	Paṇḍitasuttavaṇṇanā niṭṭhitā.	56	
PA_tika-s04_02t:566	6. Sīlavantasuttavaṇṇanā	56	
PA_tika-s04_02t:567	46. Chaṭṭhe lokiyalokuttaramissakanti ettha “manussā puññaṃ pasavantī”ti avisesena vuttattā bhāvanāmayassapi puññassa saṅgaṇhanato lokuttarassapi sambhavo daṭṭhabbo.	56	
PA_tika-s04_02t:568	Sīlavantasuttavaṇṇanā niṭṭhitā.	56	
PA_tika-s04_02t:569	7. Saṅkhatalakkhaṇasuttavaṇṇanā	56	
PA_tika-s04_02t:570_0	47. Sattame samecca sambhūya paccayehi kataṃ saṅkhataṃ. Nimittānīti sañjānanassa	570	
PA_tika-s04_02t:570_1	nimittāni. Hetupaccayasamavāye uppajjanaṃ uppādo, attalābho. Vayoti bhaṅgo. Ṭhitassāti	570	
PA_tika-s04_02t:570_2	uppādakkhaṇato uddhaṃ ṭhitikkhaṇapattassa. Sā panassa avatthā uppādāvatthāya bhinnāti	570	
PA_tika-s04_02t:570_3	katvā aññathattaṃ jarāti ca vuttā. Yasmā dhammo uppajjamāno eva bhijjati, tathā sati	570	
PA_tika-s04_02t:570_4	uppādabhaṅgā samānakkhaṇā siyuṃ, na ca taṃ yujjati, tasmā uppādāvatthāya bhinnā bhaṅgābhimukhāvatthā	570	
PA_tika-s04_02t:570_5	jarāti veditabbā. Ye pana “saṅkhārānaṃ ṭhiti natthī”ti vadanti, tesaṃ taṃ micchā.	570	
PA_tika-s04_02t:570_6	Yathā hi tasseva dhammassa uppādāvatthāya bhinnā bhaṅgāvatthā icchitā, aññathā “aññaṃ	570	
PA_tika-s04_02t:570_7	uppajjati, aññaṃ nirujjhatī”ti āpajjati, evaṃ uppajjamānassa bhaṅgābhimukhā dhammā	570	
PA_tika-s04_02t:570_8	icchitabbā. Sā ca ṭhitikkhaṇo. Na hi uppajjamāno bhijjatīti sakkā viññātunti.	570	
PA_tika-s04_02t:571_0	Saṅkhatanti tebhūmakā dhammā paccayasamuppannattā. Yadi evaṃ maggaphaladhammā kathanti	571	
PA_tika-s04_02t:571_1	āha “maggaphalāni panā”tiādi. Lakkhaṇakathā hi yāvadeva sammasanatthā. Uppādakkhaṇe	571	
PA_tika-s04_02t:571_2	uppādo, na ṭhānabhaṅgakkhaṇesu. Kasmā? Uppādauppādakkhaṇānaṃ aññamaññaṃ paricchinnattā.	571	
PA_tika-s04_02t:571_3	Yathā hi uppādasaṅkhātena vikārena uppādakkhaṇo paricchinno, evaṃ uppādakkhaṇenapi	571	
PA_tika-s04_02t:571_4	uppādo paricchinno. Sesadvayepi eseva nayo. Dhammappavattimattatāyapi kālassa lokasamaññāvaseneva	571	
PA_tika-s04_02t:571_5	vuttaṃ. Lakkhaṇaṃ na saṅkhataṃ, saṅkhataṃ na lakkhaṇanti nesaṃ bhedadassanaṃ. Avatthāvato	571	
PA_tika-s04_02t:571_6	hi avatthā bhinnāvāti. Paricchinnanti ettha uppādavayehi tāva saṅkhataṃ paricchinnaṃ	571	
PA_tika-s04_02t:571_7	hotu, jarāya pana taṃ kathaṃ paricchinnanti vuccati? Na vuccati paricchedo pubbantāparantamattena,	571	
PA_tika-s04_02t:571_8	atha kho sabhāvabhedenāti nāyaṃ doso. Saṅkhataṃ dhammajātaṃ paricchinnaṃ tabbantaṃ	571	
PA_tika-s04_02t:571_9	dhammajātaṃ saṅkhatanti paññāyati evaṃ tesaṃ abhāvena nibbānametanti lakkhitabbato	571	
PA_tika-s04_02t:571_10	sañjānitabbato. Idāni “yathā hī”tiādinā yathāvuttamattaṃ upamāhi vibhāveti.	5711	
PA_tika-s04_02t:572	Saṅkhatalakkhaṇasuttavaṇṇanā niṭṭhitā.	57	
PA_tika-s04_02t:573	8. Asaṅkhatalakkhaṇasuttavaṇṇanā	57	
PA_tika-s04_02t:574_0	48. Aṭṭhame asaṅkhatassāti vuttanayena na saṅkhatassa. Tenāha “paccayehī”tiādi. Yathā	574	
PA_tika-s04_02t:574_1	uppādādīnaṃ bhāvena saṅkhatadhammajātaṃ saṅkhatanti paññāyati, evaṃ tesaṃ abhāvena	574	
PA_tika-s04_02t:574_2	nibbānaṃ asaṅkhatanti paññāyati.	574	
PA_tika-s04_02t:575	Asaṅkhatalakkhaṇasuttavaṇṇanā niṭṭhitā.	57	
PA_tika-s04_02t:576	9. Pabbatarājasuttavaṇṇanā	57	
PA_tika-s04_02t:577_0	49. Navame idha sāla-saddo rukkhasāmaññapariyāyo, na rukkhavisesapariyāyoti āha “mahāsālāti	577	
PA_tika-s04_02t:577_1	mahārukkhā”ti. Kulajeṭṭhakanti tasmiṃ kule jeṭṭhabhūtaṃ sāmibhūtaṃ. Silāmayo na paṃsumayo	577	
PA_tika-s04_02t:577_2	missako ca. Gāmaṃ gāmūpacārañca ṭhapetvā sabbaṃ araññanti āha “araññasminti agāmakaṭṭhāne”ti.	577	
PA_tika-s04_02t:577_3	Mahanto pabbato seloti yojanā.	577	
PA_tika-s04_02t:578	Pabbatarājasuttavaṇṇanā niṭṭhitā.	57	
PA_tika-s04_02t:579	10. Ātappakaraṇīyasuttavaṇṇanā	57	
PA_tika-s04_02t:580_0	50. Dasame sarīrasambhavānanti sarīre sambhūtānaṃ. Dukkhānanti aniṭṭhānaṃ. Bahalānanti	580	
PA_tika-s04_02t:580_1	nirantarappavattiyā aviraḷānaṃ. Tāpanavasenāti dukkhāpanavasena. Tibbānanti kurūrānaṃ.	580	
PA_tika-s04_02t:580_2	Tāsaṃ yathāvuttānaṃ adhivāsanāya pahātabbadukkhavedanānaṃ pajahanaṃ nāma khamanamevāti	580	
PA_tika-s04_02t:580_3	āha “khamanatthāyā”ti. Āṇāpetvāti “ātappaṃ karaṇīya”nti buddhāṇaṃ vidhāya. Lokiyalokuttaramissakā	580	
PA_tika-s04_02t:580_4	kathitā sasambhārānaṃ maggadhammānaṃ kathitattā.	580	
PA_tika-s04_02t:581	Ātappakaraṇīyasuttavaṇṇanā niṭṭhitā.	58	
PA_tika-s04_02t:582	11. Mahācorasuttavaṇṇanā	58	
PA_tika-s04_02t:583_0	51. Ekādasame mahābalavacoro mahācoroti āha “mahanto balavacoro”ti. Balavacoroti	583	
PA_tika-s04_02t:583_1	ca mahāthāmatāya mahāparivāratāya mahācoriyakammasamatthatāya ca veditabbo. Mahataṃ	583	
PA_tika-s04_02t:583_2	gāmanigamānaṃ viluppanaṃ mahāvilopo. Taṃ taṃ kāraṇaṃ pakkhipitvāti taṃ taṃ akaraṇameva	583	
PA_tika-s04_02t:583_3	kāraṇaṃ katvā tappaṭibaddhāya kathāya pakkhipitvā. Atthaṃ kathayissantīti tassa tassa	583	
PA_tika-s04_02t:583_4	atthañca kathayissanti. Harantāti apanentā pariharantā. Dasavatthukāyāti “sassato	583	
PA_tika-s04_02t:583_5	loko”ti ādidasavatthusannissitāya. Antaṃ gahetvā ṭhitadiṭṭhiyāti tameva sassatādiantaṃ	583	
PA_tika-s04_02t:583_6	gahetvā avissajjetvā ṭhitadiṭṭhiyā.	583	
PA_tika-s04_02t:584	Mahācorasuttavaṇṇanā niṭṭhitā.	58	
PA_tika-s04_02t:585	Cūḷavaggavaṇṇanā niṭṭhitā.	58	
PA_tika-s04_02t:586	Paṭhamapaṇṇāsakaṃ niṭṭhitaṃ.	58	
PA_tika-s04_02t:587	2. Dutiyapaṇṇāsakaṃ	58	
PA_tika-s04_02t:588	(6) 1. Brāhmaṇavaggo	58	
PA_tika-s04_02t:589	1. Paṭhamadvebrāhmaṇasuttavaṇṇanā	58	
PA_tika-s04_02t:590_0	52. Brāhmaṇavaggassa paṭhame jarājiṇṇāti jarāvasena jiṇṇā, na byādhiādīnaṃ vasena	590	
PA_tika-s04_02t:590_1	jiṇṇasadisattā jiṇṇā. Vayovuddhāti vayaso vuddhippattiyā vuddhā, na sīlādivuddhiyā.	590	
PA_tika-s04_02t:590_2	Jātimahallakāti jātiyā mahantatāya cirarattaññutāya jātimahallakā. Tayo addhe atikkantāti	590	
PA_tika-s04_02t:590_3	paṭhamo, majjhimo, pacchimoti tayo addhe atītā. Tatiyaṃ vayaṃ anuppattāti tato eva	590	
PA_tika-s04_02t:590_4	pacchimaṃ vayaṃ anuppattā. Akatabhayaparittāṇāti ettha bhayaparittāṇanti duggatibhayato	590	
PA_tika-s04_02t:590_5	parittāyakaṃ puññaṃ, taṃ akataṃ etehīti akatabhayaparittāṇā. Patiṭṭhākammanti sugatisaṅkhātappatiṭṭhāvahaṃ	590	
PA_tika-s04_02t:590_6	kammaṃ. Upasaṃharīyatīti sampāpīyati. “Upanīyatī”ti vuttaṃ, kiṃ kena upanīyatīti	590	
PA_tika-s04_02t:590_7	āha “ayañhi jātiyā jaraṃ upanīyatī”tiādi. Ayanti loko. Jāto na jātabhāveneva tiṭṭhati,	590	
PA_tika-s04_02t:590_8	atha kho tato paraṃ jaraṃ pāpīyati, jarāya byādhiṃ pāpīyati. Evaṃ parato paraṃ dukkhameva upanīyati.	590	
PA_tika-s04_02t:591_0	Tāyanaṭṭhenāti rakkhanaṭṭhena. Nilīyanaṭṭhenāti nilīnaṭṭhānabhāvena. Patiṭṭhānaṭṭhenāti	591	
PA_tika-s04_02t:591_1	patiṭṭhānabhāvena. Avassayanaṭṭhenāti avassayitabbabhāvena. Uttamagativasenāti paramagatibhāvena.	591	
PA_tika-s04_02t:592	Paṭhamadvebrāhmaṇasuttavaṇṇanā niṭṭhitā.	59	
PA_tika-s04_02t:593	2. Dutiyadvebrāhmaṇasuttavaṇṇanā	59	
PA_tika-s04_02t:594	53. Dutiye bhajitabbaṭṭhena paresaṃ bhājitabbaṭṭhena bhājanaṃ, bhaṇḍakaṃ.	59	
PA_tika-s04_02t:595	Dutiyadvebrāhmaṇasuttavaṇṇanā niṭṭhitā.	59	
PA_tika-s04_02t:596	3-4. Aññatarabrāhmaṇasuttādivaṇṇanā	59	
PA_tika-s04_02t:597_0	54-55. Tatiye yesaṃ rāgādīnaṃ appahānena purisassa attabyābādhādīnaṃ sambhavo, pahānena	597	
PA_tika-s04_02t:597_1	asambhavoti evaṃ rāgādīnaṃ pahāyako ariyadhammo mahānubhāvatāya mahānisaṃsatāya ca	597	
PA_tika-s04_02t:597_2	sāmaṃ passitabboti sandiṭṭhiko. Iminā nayena sesesu padesupi yathārahaṃ nīharitvā	597	
PA_tika-s04_02t:597_3	vattabbo. Saddattho pana visuddhimaggasaṃvaṇṇanāsu vuttanayena veditabbo. Catutthaṃ uttānatthameva.	597	
PA_tika-s04_02t:598	Aññatarabrāhmaṇasuttādivaṇṇanā niṭṭhitā.	59	
PA_tika-s04_02t:599	5. Nibbutasuttavaṇṇanā	59	
PA_tika-s04_02t:600_0	56. Pañcame na kālantare pattabbanti yadā saccappaṭivedho, tadā eva laddhabbattā	600	
PA_tika-s04_02t:600_1	na kālantare pattabbaṃ. Maggañāṇena upanetabbattā upaneyyaṃ. Upaneyyameva opaneyyikanti	600	
PA_tika-s04_02t:600_2	āha “paṭipattiyā upagantabba”nti.	600	
PA_tika-s04_02t:601	Nibbutasuttavaṇṇanā niṭṭhitā.	60	
PA_tika-s04_02t:602	6. Palokasuttavaṇṇanā	60	
PA_tika-s04_02t:603_0	57. Chaṭṭhe ācariyapācariyānanti ācariyānampi ācariyānaṃ. Nirantaraphuṭo nerayikasattehi	603	
PA_tika-s04_02t:603_1	nirayagāmikammassa kārakānaṃ bahubhāvā. Ubhayampetanti yathāvuttaṃ atthadvayaṃ. Ghananivāsatanti	603	
PA_tika-s04_02t:603_2	gāmānaṃ ghanasannivāsataṃ. Ekanteneva adhammoti ayonisomanasikārahetukattā anatthahetutāya	603	
PA_tika-s04_02t:603_3	ca niyameneva adhammo. Na adhammarāgoti adhippetoti paraparikkhāresu rāgo viya na	603	
PA_tika-s04_02t:603_4	mahāsāvajjoti katvā vuttaṃ. Tathā hi sakasakaparikkhāravisayo rāgo visamalobho viya	603	
PA_tika-s04_02t:603_5	na ekantato apāyuppattijanako. Paraparikkhāresu uppajjamānassa mahāsāvajjatāya adhammarāgatā.	603	
PA_tika-s04_02t:603_6	Lobhassa samakālo nāma natthi kāyaduccaritādīnaṃ viya ayonisomanasikārasamuṭṭhānattā.	603	
PA_tika-s04_02t:603_7	Esāti eso pāpadhammo. Samalobho visamalakkhaṇābhāvato. Tathā hi taṃsamuṭṭhāno payogo	603	
PA_tika-s04_02t:603_8	micchācāroti na vuccati. Avatthupaṭisevanasaṅkhātenāti yaṃ lokiyasādhusamanuññātaṃ	603	
PA_tika-s04_02t:603_9	rāgassa vatthuṭṭhānaṃ, tato aññasmiṃ vatthusmiṃ paṭisevanasaṅkhātena.	603	
PA_tika-s04_02t:604_0	Vividhasassānanti sālivīhiādinānappakārasassānaṃ. Dussassanti paccayadūsena dūsitaṃ	604	
PA_tika-s04_02t:604_1	sassaṃ. Sampajjamāneti nipphajjanato pageva gabbhaparivuddhikāle. Pāṇakāti salabhādipāṇakā.	604	
PA_tika-s04_02t:604_2	Patantīti sassānaṃ matthake patanti. Salākāmattameva sampajjatīti vaḍḍhitvā gabbhaṃ	604	
PA_tika-s04_02t:604_3	gahetuṃ asamatthaṃ sampajjati. Teti vāḷaamanussā. Laddhokāsāti yakkhādhipatīhi anuññātattā laddhokāsā.	604	
PA_tika-s04_02t:605	Palokasuttavaṇṇanā niṭṭhitā.	60	
PA_tika-s04_02t:606	7. Vacchagottasuttavaṇṇanā	60	
PA_tika-s04_02t:607_0	58. Sattame mahāvipākanti uḷāraphalaṃ bahuvipākaṃ. Dhammo nāma kathitakathā “atthaṃ	607	
PA_tika-s04_02t:607_1	dahati vidahatī”ti katvā. Anudhammo nāma paṭikathanaṃ “taṃ anugato dhammo”ti katvā.	607	
PA_tika-s04_02t:607_2	Saha dhammenāti sahadhammo, so eva sahadhammiko. Dhammasaddo cettha kāraṇapariyāyoti	607	
PA_tika-s04_02t:607_3	āha “sakāraṇo”ti. Vādassāti vacanassa. Anupāto anupacchā pavatti.	607	
PA_tika-s04_02t:608_0	Paripanthe tiṭṭhatīti pāripanthiko. Panthe ṭhatvā paresaṃ sāpateyyaṃ chindanato panthadūhanacoro.	608	
PA_tika-s04_02t:608_1	Yadi paccavekkhaṇañāṇaṃ, kathaṃ taṃ asekkhanti āha “asekkhassa pavattattā”ti. Itarānīti	608	
PA_tika-s04_02t:608_2	sīlakkhandhādīni. Sayampīti pi-saddo “asekkhassa pavattā cā”ti imamatthaṃ sampiṇḍeti.	608	
PA_tika-s04_02t:609	Nibbisevanoti visevanarahito vigatavilomabhāvo. Na upaparikkhantīti na vicārenti. Jātiṃ nibbattiṃ yāti upagacchatīti jātiyo, jātoti attho. Tenāha “yattha katthaci kulajāte”ti.	60	
PA_tika-s04_02t:610_0	Kevalīti kevalavā, pāripūrimāti attho. Tenāha “paripuṇṇabhāvena yutto”ti. Etaṃ kevalīti	610	
PA_tika-s04_02t:610_1	padaṃ. Abhiññāpāranti abhijānassa pāraṃ. Pariyantaṃ gatattā pāragū. Esa nayo sesapadesupi.	610	
PA_tika-s04_02t:610_2	Khettavinicchayasavanenāti “imehi sīlādiguṇasampannā sadevake loke puññassa khettaṃ,	610	
PA_tika-s04_02t:610_3	tadañño na khetta”nti evaṃ khettavinicchayasavanena rahitā.	610	
PA_tika-s04_02t:611	Vacchagottasuttavaṇṇanā niṭṭhitā.	61	
PA_tika-s04_02t:612	8. Tikaṇṇasuttavaṇṇanā	61	
PA_tika-s04_02t:613_0	59. Aṭṭhame durāsadāti durupasaṅkamanā. Garahā muccissatīti mayi evaṃ kathente samaṇo	613	
PA_tika-s04_02t:613_1	gotamo kiñci kathessati, evaṃ me vacanamattampi na laddhanti ayaṃ garahā muccissatīti.	613	
PA_tika-s04_02t:613_2	Paṇḍitāti paṇḍiccena samannāgatā. Dhīrāti dhitisampannā. Byattāti paravādamaddanasamatthena	613	
PA_tika-s04_02t:613_3	veyyattiyena samannāgatā. Bahussutāti bāhusaccavanto. Vādinoti vādimaggakusalā. Sammatāti	613	
PA_tika-s04_02t:613_4	bahuno janassa sādhusammatā. Paṇḍitādiākāraparicchedanti tesaṃ tevijjānaṃ paṇḍitākārādiākāraparicchedaṃ.	613	
PA_tika-s04_02t:613_5	Ākārasaddo kāraṇapariyāyo, paricchedasaddo parimāṇatthoti āha “ettakena kāraṇenā”ti.	613	
PA_tika-s04_02t:614_0	Yathāti yenākārena, yena kāraṇenāti attho. Tenāha “yathāti kāraṇavacana”nti. “Dvīhipi	614	
PA_tika-s04_02t:614_1	pakkhehī”ti vatvā te pakkhe sarūpato dassento “mātito ca pitito cā”ti āha. Tesaṃ	614	
PA_tika-s04_02t:614_2	pakkhānaṃ vasenassa sujātataṃ dassetuṃ “yassa mātā”tiādi vuttaṃ. Janakajanikābhāvena	614	
PA_tika-s04_02t:614_3	vināpi loke mātāpitusamaññā dissati, idha pana sā orasaputtavaseneva icchitāti dassetuṃ	614	
PA_tika-s04_02t:614_4	“saṃsuddhagahaṇiko”ti vuttaṃ. Gabbhaṃ gaṇhāti dhāretīti gahaṇī, gabbhāsayasaññito	614	
PA_tika-s04_02t:614_5	mātukucchippadeso. Yathābhuttassa āhārassa vipācanavasena gaṇhanato achaḍḍanato gahaṇī, kammajatejodhātu.	614	
PA_tika-s04_02t:615_0	Pitā ca mātā ca pitaro, pitūnaṃ pitaro pitāmahā, tesaṃ yugo pitāmahayugo, tasmā “yāva	615	
PA_tika-s04_02t:615_1	sattamā pitāmahayugā pitāmahadvandā”ti evamettha attho daṭṭhabbo. Aṭṭhakathāyaṃ pana	615	
PA_tika-s04_02t:615_2	dvandaṃ aggahetvā “yuganti āyuppamāṇaṃ vuccatī”ti vuttaṃ. Yuga-saddassa ca atthakathā	615	
PA_tika-s04_02t:615_3	dassitā “pitāmahoyeva pitāmahayuga”nti. Pubbapurisāti purisaggahaṇañcettha ukkaṭṭhaniddesavasena	615	
PA_tika-s04_02t:615_4	katanti daṭṭhabbaṃ. Evañhi “mātito”ti pāḷivacanaṃ samatthitaṃ hoti. Akkhittoti akkhepo.	615	
PA_tika-s04_02t:615_5	Anavakkhittoti saddhathālipākādīsu anavakkhitto na chaḍḍito. Jātivādenāti hetumhi	615	
PA_tika-s04_02t:615_6	karaṇavacananti dassetuṃ “kena kāraṇenā”tiādi vuttaṃ. Ettha ca “ubhato…pe… pitāmahayugā”ti	615	
PA_tika-s04_02t:615_7	etena brāhmaṇassa yonidosābhāvo dassito saṃsuddhagahaṇikatākittanato. “Akkhitto”ti	615	
PA_tika-s04_02t:615_8	iminā kiriyāparādhābhāvo. Saṃsuddhajātikāpi hi sattā kiriyāparādhena khepaṃ pāpuṇanti.	615	
PA_tika-s04_02t:615_9	“Anupakkuṭṭho”ti iminā ayuttasaṃsaggābhāvo. Ayuttasaṃsaggañhi paṭicca sattā suddhajātikā	615	
PA_tika-s04_02t:615_10	kiriyāparādharahitāpi akkosaṃ labhanti.	6151	
PA_tika-s04_02t:616	Tanti garahāvacanaṃ. Mante parivattetīti vede sajjhāyati, pariyāpuṇātīti attho. Mante dhāretīti yathāadhīte mante asammuṭṭhe katvā hadaye ṭhapeti.	61	
PA_tika-s04_02t:617_0	Oṭṭhapahatakaraṇavasenāti atthāvadhāraṇavasena. Sanighaṇḍukeṭubhānanti ettha vacanīyavācakabhāvena	617	
PA_tika-s04_02t:617_1	atthaṃ saddañca khaṇḍati bhindati vibhajja dassetīti nikhaṇḍu, so eva idha kha-kārassa	617	
PA_tika-s04_02t:617_2	gha-kāraṃ katvā “nighaṇḍū”ti vutto. Kiṭati gameti kiriyādivibhāgaṃ, taṃ vā anavasesapariyādānato	617	
PA_tika-s04_02t:617_3	gamento pūretīti keṭubhaṃ. Vevacanappakāsakanti pariyāyasaddadīpakaṃ, ekekassa atthassa	617	
PA_tika-s04_02t:617_4	anekapariyāyavacanavibhāvakanti attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi	617	
PA_tika-s04_02t:617_5	tassa ganthassa pavattattā. Vacībhedādilakkhaṇā kiriyā kappīyati vikappīyati etenāti	617	
PA_tika-s04_02t:617_6	kiriyākappo, so pana vaṇṇapadasambandhapadatthādivibhāgato bahukappoti āha “kiriyākappavikappo”ti.	617	
PA_tika-s04_02t:617_7	Idañca mūlakiriyākappaganthaṃ sandhāya vuttaṃ. So hi mahāvisayo satasahassaparimāṇo	617	
PA_tika-s04_02t:617_8	namācariyādippakaraṇaṃ. Ṭhānakaraṇādivibhāgato nibbacanavibhāgato ca akkharā pabhedīyanti	617	
PA_tika-s04_02t:617_9	etehīti akkharappabhedā, sikkhāniruttiyo. Etesanti catunnaṃ vedānaṃ.	617	
PA_tika-s04_02t:618_0	Padanti catubbidhaṃ, pañcavidhaṃ vā padaṃ, taṃ padaṃ kāyatīti padako, teyeva vā vede	618	
PA_tika-s04_02t:618_1	padaso kāyatīti padako. Tadavasesanti vuttāvasesaṃ vākyaṃ. Ettāvatā saddabyākaraṇaṃ	618	
PA_tika-s04_02t:618_2	vatvā puna “byākaraṇa”nti atthabyākaraṇamāha. Taṃ taṃ saddaṃ tadatthañca byākaroti	618	
PA_tika-s04_02t:618_3	byācikkhati etenāti byākaraṇaṃ, saddasatthaṃ. Āyatiṃ hitaṃ tena loko na yatati na	618	
PA_tika-s04_02t:618_4	īhatīti lokāyataṃ. Tañhi ganthaṃ nissāya sattā puññakiriyāya cittampi na uppādenti.	618	
PA_tika-s04_02t:619_0	Asīti mahāsāvakāti aññāsikoṇḍañño, vappo, bhaddiyo, mahānāmo, assaji, nāḷako, yaso,	619	
PA_tika-s04_02t:619_1	vimalo, subāhu, puṇṇaji, gavampati, uruvelakassapo, nadīkassapo, gayākassapo, sāriputto,	619	
PA_tika-s04_02t:619_2	mahāmoggallāno, mahākassapo, mahākaccāno, mahākoṭṭhiko, mahākappino, mahācundo, anuruddho,	619	
PA_tika-s04_02t:619_3	kaṅkhārevato, ānando, nandako, bhagu, nandiyo, kimilo, bhaddiyo, rāhulo, sīvali,	619	
PA_tika-s04_02t:619_4	upāli, dabbo, upaseno, khadiravaniyarevato, puṇṇo mantāniputto, puṇṇo sunāparantako,	619	
PA_tika-s04_02t:619_5	soṇo kuṭikaṇṇo, soṇo koḷiviso, rādho, subhūti, aṅgulimālo, vakkali, kāḷudāyī, mahāudāyī,	619	
PA_tika-s04_02t:619_6	pilindavaccho, sobhito, kumārakassapo, raṭṭhapālo, vaṅgīso, sabhiyo, selo, upavāṇo,	619	
PA_tika-s04_02t:619_7	meghiyo, sāgato, nāgito, lakuṇḍakabhaddiyo, piṇḍolo bhāradvājo, mahāpanthako, cūḷapanthako,	619	
PA_tika-s04_02t:619_8	bākulo, kuṇḍadhāno, dārucīriyo, yasojo, ajito, tissametteyyo, puṇṇako, mettagu, dhotako,	619	
PA_tika-s04_02t:619_9	upasīvo, nando, hemako, todeyyo, kappo, jatukaṇṇī, bhadrāvudho, udayo, posalo, mogharājā,	619	
PA_tika-s04_02t:619_10	piṅgiyoti ete asīti mahāsāvakā nāma.	6191	
PA_tika-s04_02t:620_0	Kasmā panete eva therā “mahāsāvakā”ti vuccantīti? Abhinīhārassa mahantabhāvato. Tathā	620	
PA_tika-s04_02t:620_1	hi dve aggasāvakāpi mahāsāvakesu antogadhā. Te hi sāvakapāramiñāṇassa matthakappattiyā	620	
PA_tika-s04_02t:620_2	sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena “mahāsāvakā”tipi	620	
PA_tika-s04_02t:620_3	vuccanti, itare pana pakatisāvakehi sātisayaṃ mahābhinīhārā. Tathā hi te padumuttarassa	620	
PA_tika-s04_02t:620_4	bhagavato kāle katapaṇidhānā, tato eva sātisayaṃ abhiññāsamāpattīsu vasino pabhinnappaṭisambhidā	620	
PA_tika-s04_02t:620_5	ca. Kāmaṃ sabbepi arahanto sīlavisuddhiādike sampādetvā catūsu satipaṭṭhānesu suppatiṭṭhitacittā	620	
PA_tika-s04_02t:620_6	satta bojjhaṅge yathābhūtaṃ bhāvetvā maggappaṭipāṭiyā anavasesato kilese khepetvā	620	
PA_tika-s04_02t:620_7	aggaphale patiṭṭhahanti, tathāpi yathā saddhāvimuttato diṭṭhippattassa, paññāvimuttato	620	
PA_tika-s04_02t:620_8	ca ubhatobhāgavimuttassa pubbabhāgabhāvanāvisesasiddho maggabhāvanāviseso, evaṃ abhinīhāramahantattapubbayogamahantattā	620	
PA_tika-s04_02t:620_9	hi sasantāne sātisayassa guṇavisesassa nipphāditattā sīlādīhi guṇehi mahantā sāvakāti	620	
PA_tika-s04_02t:620_10	mahāsāvakā. Tesuyeva pana ye bodhipakkhiyadhammesu pāmokkhabhāvena dhurabhūtānaṃ	6201	
PA_tika-s04_02t:620_11	sammādiṭṭhisaṅkappādīnaṃ sātisayaṃ kiccānubhāvanipphattiyā kāraṇabhūtāya tajjābhinīhārābhinīhaṭāya	6201	
PA_tika-s04_02t:620_12	sakkaccaṃ nirantaraṃ cirakālasambhāvitāya sammāpaṭipattiyā yathākkamaṃ paññāya samādhismiñca	6201	
PA_tika-s04_02t:620_13	ukkaṭṭhapāramippattiyā savisesaṃ sabbaguṇehi aggabhāve ṭhitā, te sāriputtamoggallānā.	6201	
PA_tika-s04_02t:620_14	Itare aṭṭhasattati therā sāvakapāramiyā matthake sabbasāvakānaṃ aggabhāvena aṭṭhitattā	6201	
PA_tika-s04_02t:620_15	“mahāsāvakā”icceva vuccanti. Pakatisāvakā pana abhinīhāramahantattābhāvato pubbayogamahantattābhāvato	6201	
PA_tika-s04_02t:620_16	ca “satthusāvakā”icceva vuccanti. Te pana aggasāvakā viya mahāsāvakā viya ca na parimitā,	6201	
PA_tika-s04_02t:620_17	atha kho anekasatā anekasahassā.	6201	
PA_tika-s04_02t:621_0	Vayatīti vayo, ādimajjhapariyosānesu katthaci aparikilamanto avitthāyanto te ganthe	621	
PA_tika-s04_02t:621_1	santāneti paṇetīti attho. Dve paṭisedhā pakatiṃ gamentīti dassetuṃ “avayo na hotī”ti	621	
PA_tika-s04_02t:621_2	vatvā tattha avayaṃ dassetuṃ “avayo nāma…pe… na sakkotī”ti vuttaṃ.	621	
PA_tika-s04_02t:622_0	Idhāti imasmiṃ sutte. Etanti “vivicceva kāmehī”tiādivacanaṃ. Tatiyavijjādhigamāya	622	
PA_tika-s04_02t:622_1	paṭipattikkamo visuddhimagge sātisayaṃ vitthārito, tathā idha avattukāmatāya bhayabheravasuttādīsu	622	
PA_tika-s04_02t:622_2	viya saṅkhepato ca vattukāmatāya “dvinnaṃ vijjāna”micceva vuttaṃ.	622	
PA_tika-s04_02t:623_0	Vijjāti pubbenivāsappaṭicchādakassa mohakkhandhassa vijjanaṭṭhenapi vijjā. Moho paṭicchādakaṭṭhena	623	
PA_tika-s04_02t:623_1	tamoti vuccati tamo viyāti katvā. Kātabbato karaṇaṃ, obhāsova karaṇaṃ obhāsakaraṇaṃ,	623	
PA_tika-s04_02t:623_2	attano paccayehi obhāsabhāvena nibbattetabbaṭṭhenāti attho. Ayaṃ atthoti ayameva	623	
PA_tika-s04_02t:623_3	adhippetattho. Pasaṃsāvacananti tasseva atthassa thomanāvacanaṃ paṭipakkhavidhamanapavattivisesānaṃ	623	
PA_tika-s04_02t:623_4	bodhanato. Yojanāti pasaṃsāvasena vuttapadānaṃ atthadassanavasena vuttapadassa ca	623	
PA_tika-s04_02t:623_5	yojanā. Avijjā vihatāti etena vijjanaṭṭhena vijjāti ayampi attho dīpitoti daṭṭhabbaṃ.	623	
PA_tika-s04_02t:623_6	Yasmā vijjā uppannāti etena vijjāpaṭipakkhā avijjā, paṭipakkhatā cassā pahātabbabhāvena	623	
PA_tika-s04_02t:623_7	vijjāya ca pahāyakabhāvenāti dasseti. Itarasmimpi padadvayeti “tamo vihato, āloko	623	
PA_tika-s04_02t:623_8	uppanno”ti padadvayepi. Eseva nayoti yathāvuttayojanaṃ atidisati. Tatthāyaṃ yojanā	623	
PA_tika-s04_02t:623_9	– evaṃ adhigatavijjassa tamo vihato viddhasto. Kasmā? Yasmā āloko uppanno ñāṇāloko	623	
PA_tika-s04_02t:623_10	pātubhūtoti. Pesitattassāti yathādhippetatthasiddhippattiṃ vissaṭṭhacittassa, paṭhamavijjādhigamāya	6231	
PA_tika-s04_02t:623_11	pesitacittassāti vuttaṃ hoti.	6231	
PA_tika-s04_02t:624_0	Vipassanāpādakanti iminā tassa jhānacittassa nibbedhabhāgiyatamāha. Vipassanā tividhā	624	
PA_tika-s04_02t:624_1	vipassakapuggalabhedena. Mahābodhisattānañhi paccekabodhisattānañca vipassanā cintāmayañāṇasaṃvaḍḍhitattā	624	
PA_tika-s04_02t:624_2	sayambhuñāṇabhūtā, itaresaṃ sutamayañāṇasaṃvaḍḍhitattā paropadesasambhūtā. Sā “ṭhapetvā	624	
PA_tika-s04_02t:624_3	nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā	624	
PA_tika-s04_02t:624_4	arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānaṃ	624	
PA_tika-s04_02t:624_5	aññataramukhavasena ca anekadhāva visuddhimagge nānānayato vibhāvitā. Mahābodhisattānaṃ	624	
PA_tika-s04_02t:624_6	pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa	624	
PA_tika-s04_02t:624_7	ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ	624	
PA_tika-s04_02t:624_8	paramagambhīraṃ saṇhasukhumataraṃ anaññasādhāraṇaṃ vipassanāñāṇaṃ hoti, yaṃ aṭṭhakathāsu	624	
PA_tika-s04_02t:624_9	“mahāvajirañāṇa”nti vuccati. Yassa ca pavattivibhāgena catuvīsatikoṭisatasahassappabhedassa	624	
PA_tika-s04_02t:624_10	pādakabhāvena samāpajjiyamānā catuvīsatikoṭisatasahassasaṅkhā devasikaṃ satthu vaḷañjanakasamāpattiyo	6241	
PA_tika-s04_02t:624_11	vuccanti, svāyaṃ buddhānaṃ vipassanācāro paramatthamañjūsāyaṃ visuddhimaggasaṃvaṇṇanāyaṃ	6241	
PA_tika-s04_02t:624_12	dassito, atthikehi tato gahetabboti. Idha pana sāvakānaṃ vipassanācāraṃ sandhāya	6241	
PA_tika-s04_02t:624_13	“vipassanāpādaka”nti vuttaṃ.	6241	
PA_tika-s04_02t:625_0	Kāmaṃ heṭṭhimamaggañāṇānipi āsavānaṃ khepanañāṇāni eva, anavasesato pana tesaṃ khepanaṃ	625	
PA_tika-s04_02t:625_1	aggamaggañāṇenevāti āha “arahattamaggañāṇatthāyā”ti. Āsavavināsanatoti āsavānaṃ nissesaṃ	625	
PA_tika-s04_02t:625_2	samucchindanato. Āsavānaṃ khaye ñāṇaṃ āsavakkhayañāṇanti dassento “tatra cetaṃ ñāṇa”nti	625	
PA_tika-s04_02t:625_3	vatvā “khaye”ti ādhāre bhummaṃ, na visayeti dassento “tattha pariyāpannattā”ti āha.	625	
PA_tika-s04_02t:625_4	Abhinīharatīti abhimukhaṃ nīharati, yathā maggābhisamayo hoti, savanaṃ tadabhimukhaṃ	625	
PA_tika-s04_02t:625_5	pavatteti. Idaṃ dukkhanti dukkhassa ariyasaccassa tadā bhikkhunā paccakkhato gahitabhāvadassanaṃ.	625	
PA_tika-s04_02t:625_6	Ettakaṃ dukkhanti tassa paricchijja gahitabhāvadassanaṃ. Na ito bhiyyoti tassa anavasesato	625	
PA_tika-s04_02t:625_7	gahitabhāvadassanaṃ. Tenāha “sabbampi dukkhasacca”ntiādi. Sarasalakkhaṇapaṭivedhenāti	625	
PA_tika-s04_02t:625_8	sabhāvasaṅkhātassa lakkhaṇassa asammohato paṭivijjhanena. Asammohapaṭivedhoti ca	625	
PA_tika-s04_02t:625_9	yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti,	625	
PA_tika-s04_02t:625_10	tathā pavatti. Tenevāha “yathābhūtaṃ pajānātī”ti. Dukkhaṃ samudeti etasmāti dukkhasamudayo.	6251	
PA_tika-s04_02t:625_11	Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma.	6251	
PA_tika-s04_02t:625_12	Patvāti ca tadubhayavato puggalassa pavattiyāti katvā vuttaṃ. Patvāti vā pāpuṇanahetu.	6251	
PA_tika-s04_02t:625_13	Appavattinti appavattinimittaṃ. Te vā na pavattanti etthāti appavatti, nibbānaṃ.	6251	
PA_tika-s04_02t:625_14	Tassāti dukkhanirodhassa. Sampāpakanti sacchikiriyāvasena sammadeva pāpakaṃ.	6251	
PA_tika-s04_02t:626_0	Kilesavasenāti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā	626	
PA_tika-s04_02t:626_1	sesasaccānañca taṃsamudayādipariyāyo atthi, tasmā vuttaṃ “pariyāyato”ti. Dassento	626	
PA_tika-s04_02t:626_2	saccānīti yojanā. Āsavānañcettha gahaṇaṃ “āsavānaṃ khayañāṇāyā”ti āraddhattā. Tathā	626	
PA_tika-s04_02t:626_3	hi “kāmāsavāpi cittaṃ vimuccatī”tiādinā āsavavimuttisīseneva sabbakilesavimutti vuttā.	626	
PA_tika-s04_02t:626_4	“Idaṃ dukkhanti yathābhūtaṃ pajānātī”tiādinā missakamaggo idha kathitoti “saha vipassanāya	626	
PA_tika-s04_02t:626_5	koṭippattaṃ maggaṃ kathesī”ti vuttaṃ. Jānato passatoti iminā pariññāsacchikiriyābhāvanābhisamayā	626	
PA_tika-s04_02t:626_6	vuttā. Vimuccatīti iminā pahānābhisamayo vuttoti āha “iminā maggakkhaṇaṃ dassetī”ti.	626	
PA_tika-s04_02t:626_7	Jānato passatoti vā hetuniddeso. Yaṃ jānanahetu kāmāsavāpi cittaṃ vimuccatīti yojanā.	626	
PA_tika-s04_02t:626_8	Dhammānañhi samānakālikānampi paccayapaccayuppannatā sahajātakoṭiyā labbhati. Bhavāsavaggahaṇeneva	626	
PA_tika-s04_02t:626_9	ettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.	626	
PA_tika-s04_02t:627_0	Khīṇā jātītiādīhi padehi. Tassāti paccavekkhaṇañāṇassa. Bhūminti pavattiṭṭhānaṃ.	627	
PA_tika-s04_02t:627_1	Yenādhippāyena “katamā panassā”tiādinā codanā katā, taṃ vivaranto “na tāvassā”tiādimāha.	627	
PA_tika-s04_02t:627_2	Tattha na tāvassa atītā jāti khīṇā maggabhāvanāyāti adhippāyo. Tattha kāraṇamāha	627	
PA_tika-s04_02t:627_3	“pubbeva khīṇattā”ti. Na anāgatā assa jāti khīṇāti yojanā. Na anāgatāti ca anāgatabhāvasāmaññaṃ	627	
PA_tika-s04_02t:627_4	gahetvā lesena codeti. Tenāha “anāgate vāyāmābhāvato”ti. Anāgataviseso panettha adhippeto,	627	
PA_tika-s04_02t:627_5	tassa khepane vāyāmo labbhateva. Tenāha “yā pana maggassā”tiādi. Ekacatupañcavokārabhavesūti	627	
PA_tika-s04_02t:627_6	bhavattayaggahaṇaṃ vuttanayena anavasesato jātiyā khīṇabhāvadassanatthaṃ. Tanti yathāvuttaṃ	627	
PA_tika-s04_02t:627_7	jātiṃ. Soti khīṇāsavo bhikkhu.	627	
PA_tika-s04_02t:628_0	Brahmacariyavāso nāma idha maggabrahmacariyassa nibbattanamevāti āha “parivuttha”nti.	628	
PA_tika-s04_02t:628_1	Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi	628	
PA_tika-s04_02t:628_2	dukkhasacce pariññābhisamayānuguṇā pavatti, itaresu ca saccesu nesaṃ pahānābhisamayādivasena	628	
PA_tika-s04_02t:628_3	pavatti pākaṭā eva. Tena vuttaṃ “catūsu saccesu catūhi maggehi pariññāpahānasacchikiriyābhāvanābhisamayavasenā”ti.	628	
PA_tika-s04_02t:628_4	Puthujjanakalyāṇakādayoti ādi-saddena sattasekhaṃ saṅgaṇhāti.	628	
PA_tika-s04_02t:629_0	Itthattāyāti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana	629	
PA_tika-s04_02t:629_1	pakārā ariyamaggabyāpārabhūtā pariññādayo idhādhippetāti āha “evaṃsoḷasavidhakiccabhāvāyā”ti.	629	
PA_tika-s04_02t:629_2	Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu	629	
PA_tika-s04_02t:629_3	ca pahānameva padhānaṃ tadatthattā itaresanti āha “kilesakkhayāya vā”ti. Pahīnakilesapaccavekkhaṇavasena	629	
PA_tika-s04_02t:629_4	vā etaṃ vuttaṃ. Dutiyavikappe itthattāyāti nissakke sampadānavacananti āha “itthabhāvato”ti.	629	
PA_tika-s04_02t:629_5	Aparanti anāgataṃ. Ime pana carimakattabhāvasaṅkhātā pañcakkhandhā. Pariññātā tiṭṭhantīti	629	
PA_tika-s04_02t:629_6	etena tesaṃ appatiṭṭhataṃ dasseti. Apariññāmūlakā hi patiṭṭhā. Yathāha “kabaḷīkāre	629	
PA_tika-s04_02t:629_7	ce, bhikkhave, āhāre atthi rāgo, atthi nandī, atthi taṇhā, patiṭṭhitaṃ tattha viññāṇaṃ	629	
PA_tika-s04_02t:629_8	viruḷha”ntiādi. Tenevāha – “chinnamūlakā rukkhā viyā”tiādi.	629	
PA_tika-s04_02t:630_0	Yassāti puthujjanassa. Tassa hi sīlaṃ kadāci vaḍḍhati, kadāci hāyati. Sekkhāpi pana	630	
PA_tika-s04_02t:630_1	sīlesu paripūrakārinova, asekkhesu vattabbameva natthi. Tenāha “khīṇāsavassā”tiādi.	630	
PA_tika-s04_02t:630_2	Vasippattanti vasībhāvappattaṃ. Suṭṭhu samāhitanti aggaphalasamādhinā sammadeva samāhitaṃ.	630	
PA_tika-s04_02t:630_3	Dhitisampannanti aggaphaladhitiyā samannāgataṃ. Maccuṃ jahitvā ṭhitanti āyatiṃ punabbhavābhāvato	630	
PA_tika-s04_02t:630_4	vuttaṃ. Kathaṃ punabbhavābhāvoti āha “sabbe pāpadhamme pajahitvā ṭhita”nti. Sabbassapi	630	
PA_tika-s04_02t:630_5	ñeyyadhammassa catusaccantogadhattā vuttaṃ “buddhanti catusaccabuddha”nti. Buddhasāvakāti	630	
PA_tika-s04_02t:630_6	sāvakabuddhā namassanti, pageva itarā pajā. Itarā hi pajā sāvakepi namassanti. Iti	630	
PA_tika-s04_02t:630_7	ettakena ṭhānena sammāsambuddhassa vasena gāthānaṃ atthaṃ vatvā idāni sāvakassapi	630	
PA_tika-s04_02t:630_8	vasena atthaṃ yojetvā dassetuṃ “atha vā”tiādi vuttaṃ. Sāvakopi gotamo mukhanibbattena	630	
PA_tika-s04_02t:630_9	sampattena sambandhena, yato sabbepi ariyasāvakā bhagavato orasaputtāti vuccantīti.	630	
PA_tika-s04_02t:631_0	Nivussatīti nivāso, nivuttho khandhasantānoti āha “nivutthakkhandhaparampara”nti.	631	
PA_tika-s04_02t:631_1	Aveti, avedīti pāṭhadvayenapi pubbenivāsañāṇassa kiccasiddhiṃyeva dasseti. Ekattakāyaekattasaññibhāvasāmaññato	631	
PA_tika-s04_02t:631_2	vehapphalāpi ettheva saṅgahaṃ gacchantīti “cha kāmāvacare, nava brahmaloke”icceva	631	
PA_tika-s04_02t:631_3	vuttaṃ. Itare pana apacurabhāvato na vuttā. Ekaccānaṃ avisayabhāvato ca avacanaṃ	631	
PA_tika-s04_02t:631_4	daṭṭhabbaṃ. Jāti khīyati etenāti jātikkhayo, arahattanti āha “arahattaṃ patto”ti.	631	
PA_tika-s04_02t:631_5	“Abhiññāyā”ti vattabbe yakāralopena “abhiññā”ti niddeso katoti āha “jānitvā”ti. Kiccavosānenāti	631	
PA_tika-s04_02t:631_6	catūhi maggehi kattabbassa soḷasavidhassa kiccassa pariyosānena. Vositoti pariyosito,	631	
PA_tika-s04_02t:631_7	niṭṭhitoti attho. Moneyyena samannāgatoti kāyamoneyyādīhi samannāgato. Lapitaṃ lapatīti	631	
PA_tika-s04_02t:631_8	lapitalāpano. Attapaccakkhato ñatvāti iminā tesaṃ vijjānaṃ paṭiladdhabhāvaṃ dīpeti.	631	
PA_tika-s04_02t:632	Tikaṇṇasuttavaṇṇanā niṭṭhitā.	63	
PA_tika-s04_02t:633	9. Jāṇussoṇisuttavaṇṇanā	63	
PA_tika-s04_02t:634_0	60. Navame deyyadhammassetaṃ nāmanti yāgaṃ karontena dātabbadeyyadhammaṃ sandhāya	634	
PA_tika-s04_02t:634_1	vadati tadaññassa pāḷiyaṃ deyyadhammaggahaṇeneva gahitattā. Matakabhattanti matake	634	
PA_tika-s04_02t:634_2	uddissa dātabbabhattaṃ, pitupiṇḍanti vuttaṃ hoti. Varapurisānanti visiṭṭhapurisānaṃ,	634	
PA_tika-s04_02t:634_3	uttamapurisānanti attho. Sabbametaṃ dānanti yathāvuttabhedaṃ yaññasaddhādidānaṃ.	634	
PA_tika-s04_02t:635	Jāṇussoṇisuttavaṇṇanā niṭṭhitā.	63	
PA_tika-s04_02t:636	10. Saṅgāravasuttavaṇṇanā	63	
PA_tika-s04_02t:637_0	61. Dasame jiṇṇānaṃ hatthisālādīnaṃ paṭisaṅkharaṇaṃ puna pākatikakaraṇaṃ jiṇṇapaṭisaṅkharaṇaṃ,	637	
PA_tika-s04_02t:637_1	tassa kārako jiṇṇapaṭisaṅkharaṇakārako. Bāhirasamayeti satthusāsanato bāhire aññatitthiyasamaye.	637	
PA_tika-s04_02t:637_2	Sabbacatukkenātiādīsu sabbesu dvipadacatuppadādibhedesu pāṇesu ekekasmiṃ cattāro	637	
PA_tika-s04_02t:637_3	cattāro pāṇe vadhitvā yajitabbaṃ yaññaṃ sabbacatukkaṃ nāma. Sesesupi iminā nayena	637	
PA_tika-s04_02t:637_4	attho veditabbo. Yassa vā tassa vāti nissakke sāmivacananti āha “yasmā vā tasmā vā”ti.	637	
PA_tika-s04_02t:637_5	Evamassāyanti ettha assūti nipātamattanti āha “evaṃ santepi aya”nti.	637	
PA_tika-s04_02t:638_0	Vaḍḍhentoti paṭṭhapento. Maggabrahmacariyassa ogadhaṃ mūlaṃ patiṭṭhābhūtaṃ brahmacariyogadhaṃ.	638	
PA_tika-s04_02t:638_1	Tenāha “arahattamaggasaṅkhātassā”tiādi. Ukkaṭṭhaniddesena cettha arahattamaggasseva	638	
PA_tika-s04_02t:638_2	gahaṇaṃ katanti daṭṭhabbaṃ. Uttamaṃ patiṭṭhābhūtaṃ ārammaṇūpanissayabhāvena.	638	
PA_tika-s04_02t:639_0	Appehi veyyāvaccakarādīhi attho etissāti appaṭṭhā ttha-kārassa ṭṭha-kāraṃ katvā.	639	
PA_tika-s04_02t:639_1	Tenāha “yattha bahū”tiādi. Yatthāti yassaṃ paṭipadāyaṃ. Appo samārambho etassāti	639	
PA_tika-s04_02t:639_2	appasamārambho. Pāsaṃsāti pasaṃsārahā. Etaṃ yeva kathāpessāmīti eteneva brāhmaṇena kathāpessāmi.	639	
PA_tika-s04_02t:640_0	Soppenāti niddāya. Pamādenāti jāgariyādīsu ananuyuñjanato sativippavāsalakkhaṇena	640	
PA_tika-s04_02t:640_1	pamādena. Paccanīkapaṭiharaṇavasenāti paṭipakkhāpanayanavasena. Tathā hi bhagavato	640	
PA_tika-s04_02t:640_2	ca sāsanassa ca paṭipakkhā titthiyā, tesaṃ haraṇato paṭihāriyaṃ. Te hi diṭṭhiharaṇavasena	640	
PA_tika-s04_02t:640_3	diṭṭhippakāsane asamatthabhāvena ca iddhiādesanānusāsanīhi haritā apanītā hontīti.	640	
PA_tika-s04_02t:640_4	“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhasmiṃ,	640	
PA_tika-s04_02t:640_5	añño āgañchi brāhmaṇo”tiādīsu viya, tasmā samāhite citte vigatūpakkilese katakiccena	640	
PA_tika-s04_02t:640_6	pacchā haritabbaṃ pavattetabbanti paṭihāriyaṃ, attano vā upakkilesesu catutthajjhānamaggehi	640	
PA_tika-s04_02t:640_7	haritesu pacchāharaṇaṃ paṭihāriyaṃ, iddhiādesanānusāsaniyo ca vigatūpakkilesena katakiccena	640	
PA_tika-s04_02t:640_8	ca sattahitatthaṃ puna pavattetabbā, haritesu ca attano upakkilesesu parasattānaṃ	640	
PA_tika-s04_02t:640_9	upakkilesaharaṇāni hontīti paṭihāriyāni bhavanti, paṭihāriyameva pāṭihāriyaṃ. Paṭihāriye	640	
PA_tika-s04_02t:640_10	vā iddhiādesanānusāsanisamudāye bhavaṃ ekekaṃ pāṭihāriyanti vuccati. Paṭihāriyaṃ	6401	
PA_tika-s04_02t:640_11	vā catutthajjhānaṃ maggo ca paṭipakkhaharaṇato, tattha jātaṃ nimittabhūte, tato vā	6401	
PA_tika-s04_02t:640_12	āgatanti pāṭihāriyaṃ.	6401	
PA_tika-s04_02t:641_0	Āgatanimittenāti āgatākārasallakkhaṇavasena. Esa nayo sesesupi. Eko rājāti dakkhiṇamadhurādhipati	641	
PA_tika-s04_02t:641_1	eko paṇḍurājā. Evampi te manoti iminā ākārena tava mano pavattoti attho. Tena pakārena	641	
PA_tika-s04_02t:641_2	pavattoti āha “somanassito vā”tiādi. Sāmaññajotanā visese avatiṭṭhatīti adhippāyenevaṃ	641	
PA_tika-s04_02t:641_3	vuttaṃ. “Evaṃ tava mano”ti idañca manaso somanassitatādimattadassanaṃ, na pana yena	641	
PA_tika-s04_02t:641_4	so somanassito vā domanassito vā, taṃdassanaṃ. Somanassaggahaṇena cettha tadekaṭṭhā	641	
PA_tika-s04_02t:641_5	rāgādayo saddhādayo ca dassitā honti, domanassaggahaṇena dosādayo. Dutiyanti “itthampi	641	
PA_tika-s04_02t:641_6	te mano”ti padaṃ. Itipīti ettha iti-saddo nidassanattho “atthīti kho, kaccāna, ayameko	641	
PA_tika-s04_02t:641_7	anto”tiādīsu viya. Tenāha “imañca imañca atthaṃ cintayamāna”nti. Pi-saddo vuttatthasampiṇḍanattho.	641	
PA_tika-s04_02t:642	Kathentānaṃ sutvāti kathentānaṃ saddaṃ sutvā. Tassa vasenāti tassa vitakkitassa vasena. Aṭṭakārakenāti vinicchayakārakena.	64	
PA_tika-s04_02t:643_0	Na ariyānanti ariyānaṃ maggaphalacittaṃ na jānātīti attho. Tañhi tena anadhigatattā	643	
PA_tika-s04_02t:643_1	cetopariyañāṇenapi na sakkā viññātuṃ, aññaṃ pana cittaṃ jānātiyeva. Heṭṭhimo uparimassa	643	
PA_tika-s04_02t:643_2	cittaṃ na jānātītiādīnipi maggaphalacittameva sandhāya vuttānīti veditabbāni. Sotāpannādayopi	643	
PA_tika-s04_02t:643_3	hi attanā adhigatameva maggaphalaṃ parehi uppāditaṃ sammā cetopariyañāṇena jānituṃ	643	
PA_tika-s04_02t:643_4	sakkonti, na attanā anadhigataṃ. Sabbepi ariyā attano phalaṃ samāpajjanti adhigatattāti	643	
PA_tika-s04_02t:643_5	dassento “etesu cā”tiādimāha. Yadi ariyā attanā adhigataphalaṃ samāpajjanti, uparimāpi	643	
PA_tika-s04_02t:643_6	heṭṭhimaṃ phalaṃ samāpajjanti adhigatattā lokiyasamāpattiyo viyāti kassaci āsaṅkā	643	
PA_tika-s04_02t:643_7	siyā, tannivattanatthamāha “uparimo heṭṭhimaṃ na samāpajjatī”ti.	643	
PA_tika-s04_02t:644_0	Uparimoti sakadāgāmiādiariyapuggalo. Heṭṭhimanti sotāpattiphalādiṃ. Na samāpajjatīti	644	
PA_tika-s04_02t:644_1	satipi adhigatatte na samāpajjati. Kasmāti ce? Kāraṇamāha “tesañhī”tiādi, tesaṃ sakadāgāmiādīnaṃ	644	
PA_tika-s04_02t:644_2	heṭṭhimā heṭṭhimā phalasamāpatti tesu tesuyeva heṭṭhimesu ariyapuggalesu pavattati,	644	
PA_tika-s04_02t:644_3	na uparimesūti attho. Iminā heṭṭhimaṃ phalacittaṃ uparimassa na uppajjatīti dasseti.	644	
PA_tika-s04_02t:644_4	Kasmāti ce? Puggalantarabhāvūpagamanena paṭippassaddhattā. Etena uparimo ariyo heṭṭhimaṃ	644	
PA_tika-s04_02t:644_5	phalasamāpattiṃ samāpajjati attanā adhigatattā yathā taṃ lokiyasamāpattinti evaṃ	644	
PA_tika-s04_02t:644_6	pavatto hetu byabhicāritoti daṭṭhabbaṃ. Na hi lokiyajjhānesu puggalantarabhāvūpagamanaṃ	644	
PA_tika-s04_02t:644_7	nāma atthi visesābhāvato, idha pana asamugghāṭitakammakilesanirodhanena puthujjanehi	644	
PA_tika-s04_02t:644_8	viya sotāpannassa sotāpannādīhi sakadāgāmiādīnaṃ puggalantarabhāvūpagamanaṃ atthi.	644	
PA_tika-s04_02t:644_9	Yato heṭṭhimā heṭṭhimā phaladhammā uparūparimaggadhammehi nivattitā paṭipakkhehi	644	
PA_tika-s04_02t:644_10	viya abhibhūtā appavattidhammataṃyeva āpannā. Teneva vuttaṃ “paṭippassaddhattā”ti.	6441	
PA_tika-s04_02t:645_0	Apica kusalakiriyappavatti nāma aññā, vipākappavatti ca aññāti anantaraphalattā ca	645	
PA_tika-s04_02t:645_1	lokuttarakusalānaṃ heṭṭhimato uparimo bhavantaragato viya hoti. Taṃtaṃphalavaseneva	645	
PA_tika-s04_02t:645_2	hi ariyānaṃ sotāpannādināmalābho. Te sace aññaphalasamaṅginopi honti, sotāpannādināmampi	645	
PA_tika-s04_02t:645_3	tesaṃ avavatthitaṃ siyā. Tassa tassa vā ariyassa taṃ taṃ phalaṃ sadisanti katvā na	645	
PA_tika-s04_02t:645_4	uparimassa heṭṭhimaphalasamaṅgitāya lesopi sambhavati, kuto tassā samāpajjananti	645	
PA_tika-s04_02t:645_5	daṭṭhabbaṃ. Heṭṭhimā ca sotāpannādayo uparimaṃ sakadāgāmiphalādiṃ na samāpajjanti	645	
PA_tika-s04_02t:645_6	anadhigatattā. Na hi anadhigataṃ samāpattiṃ samāpajjituṃ sakkā, tasmā sabbepi ariyā	645	
PA_tika-s04_02t:645_7	attanoyeva phalaṃ samāpajjantīti niṭṭhamettha gantabbaṃ.	645	
PA_tika-s04_02t:646_0	Pavattentāti pavattakā hutvā, pavattanavasenāti attho. Evanti yathānusiṭṭhāya anusāsaniyā	646	
PA_tika-s04_02t:646_1	vidhivasena paṭisedhavasena ca pavattitākāraparāmasanaṃ. Sā ca sammāvitakkā nāma	646	
PA_tika-s04_02t:646_2	micchāvitakkānañca pavattiākāradassanavasena pavattati. Tattha ānisaṃsassa ādīnavassa	646	
PA_tika-s04_02t:646_3	ca vibhāvanatthaṃ aniccasaññameva, na niccasaññanti attho. Paṭiyoginivattanatthañhi	646	
PA_tika-s04_02t:646_4	eva-kāraggahaṇaṃ. Idhāpi evasaddaggahaṇassa attho payojanañca vuttanayeneva veditabbaṃ.	646	
PA_tika-s04_02t:646_5	Idaṃ-gahaṇepi eseva nayo. Pañcakāmaguṇarāganti nidassanamattaṃ daṭṭhabbaṃ tadaññarāgassa	646	
PA_tika-s04_02t:646_6	dosādīnañca pahānassa icchitattā tappahānassa ca tadaññarāgādikhepassa upāyabhāvato.	646	
PA_tika-s04_02t:646_7	Tathā vuttaṃ duṭṭhalohitavimocanassa pubbaduṭṭhamaṃsakhepanūpāyatā viya. Lokuttaradhammamevāti	646	
PA_tika-s04_02t:646_8	avadhāraṇaṃ paṭikkhepabhāvato sāvajjadhammanivattanaparaṃ daṭṭhabbaṃ, tassa adhigamūpāyānisaṃsabhūtānaṃ	646	
PA_tika-s04_02t:646_9	tadaññesaṃ anavajjadhammānaṃ nānantariyabhāvato.	646	
PA_tika-s04_02t:647_0	Cintāmaṇikavijjāsarikkhakatanti iminā “cintāmaṇī”ti evaṃ laddhanāmā loke ekā vijjā	647	
PA_tika-s04_02t:647_1	atthi, yāya paresaṃ cittaṃ vijānantīti dīpeti. “Tassā kira vijjāya sādhako puggalo	647	
PA_tika-s04_02t:647_2	tādise desakāle mantaṃ parijappitvā yassa cittaṃ jānitukāmo, tassa diṭṭhahatthādivisesasañjānanamukhena	647	
PA_tika-s04_02t:647_3	cittācāraṃ anuminanto kathetī”ti keci. Apare “vācaṃ niccharāpetvā tattha akkharasallakkhaṇavasenā”ti vadanti.	647	
PA_tika-s04_02t:648	Idañca pana sabbanti “bhavaṃ gotamo anekavihitaṃ iddhividhaṃ paccanubhotī”tiādinayappavattaṃ sabbampi.	64	
PA_tika-s04_02t:649	Saṅgāravasuttavaṇṇanā niṭṭhitā.	64	
PA_tika-s04_02t:650	Brāhmaṇavaggavaṇṇanā niṭṭhitā.	65	
PA_tika-s04_02t:651	(7) 2. Mahāvaggo	65	
PA_tika-s04_02t:652	1. Titthāyatanasuttavaṇṇanā	65	
PA_tika-s04_02t:653_0	62. Dutiyassa paṭhame titthaṃ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa	653	
PA_tika-s04_02t:653_1	abhāvato. Ettha hi sattā taranti uppilavanti ummujjanimujjaṃ karonti, tasmā “tittha”nti	653	
PA_tika-s04_02t:653_2	vuccati. Pāragamanasaṅkhātañhi taraṇaṃ diṭṭhigatikānaṃ natthi, tattheva aparāparaṃ	653	
PA_tika-s04_02t:653_3	nimujjanummujjanavasena pilavanameva tesaṃ taraṇaṃ nāma. Uppādakāti pūraṇakassapādayo.	653	
PA_tika-s04_02t:653_4	Titthe jātā titthiyā, yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,	653	
PA_tika-s04_02t:653_5	titthikā eva titthiyā. Manorameti sāduphalabharitatāya abhayadisatāya ca manorame.	653	
PA_tika-s04_02t:653_6	Imesuyeva tīsu ṭhānesūti yathāvuttesu titthāyatanesu.	653	
PA_tika-s04_02t:654_0	Yo yathā jānāti, tassa tathā vuccatīti iminā puggalajjhāsayavasena tathā vuttanti	654	
PA_tika-s04_02t:654_1	dasseti. Puggala-saddo ca tissannampi pakatīnaṃ sādhāraṇo, tasmā purisaggahaṇena	654	
PA_tika-s04_02t:654_2	tato visesanaṃ yathā “aṭṭha purisapuggalā”ti. Paṭisaṃviditaṃ karotīti kevalaṃ jānanavasena	654	
PA_tika-s04_02t:654_3	viditaṃ karoti. Anubhavati vāti vipākalakkhaṇappattaṃ anubhavati. Pubbekatahetūti	654	
PA_tika-s04_02t:654_4	antogadhāvadhāraṇaṃ padanti āha “pubbekatakammapaccayenevā”ti. Imināti “sabbaṃ taṃ	654	
PA_tika-s04_02t:654_5	pubbekatahetū”ti iminā vacanena. Kammavedananti kusalākusalakammasahajaṃ vedanaṃ.	654	
PA_tika-s04_02t:654_6	Kiriyavedananti “neva kusalākusalā na ca kammavipākā”ti evaṃ vuttaṃ kiriyacittasahajaṃ	654	
PA_tika-s04_02t:654_7	vedanaṃ. Na kevalañca te kammakiriyavedanā eva paṭikkhipanti, atha kho sāsane loke	654	
PA_tika-s04_02t:654_8	ca pākaṭe vātābādhādiroge ca paṭikkhipanti evāti dassetuṃ “ye vā ime”tiādimāha. Tattha	654	
PA_tika-s04_02t:654_9	pittasamuṭṭhānāti pittavikārādhikasambhūtā. Anantaradvayepi eseva nayo. Sannipātikāti	654	
PA_tika-s04_02t:654_10	pittādīnaṃ tiṇṇampi vikārānaṃ sannipātato jātā. Utupariṇāmajāti sītādiutuno vipariṇāmato	6541	
PA_tika-s04_02t:654_11	visamaparivuttito jātā. Visamaparihārajāti asappāyāhārayogapaṭisevanavasena kāyassa	6541	
PA_tika-s04_02t:654_12	visamaṃ pariharaṇato jātā. Opakkamikāti upakkamato nibbattā. Kammavipākajāti kammassa	6541	
PA_tika-s04_02t:654_13	vipākabhūtakkhandhato jātā. Virodhipaccayasamuṭṭhānā dhātūnaṃ vikārāvatthā, tappaccayā	6541	
PA_tika-s04_02t:654_14	vā dukkhā vedanā ābādhanaṭṭhena ābādho, so eva rujjanaṭṭhena rogo. Tattha “yo yāpyalakkhaṇo,	6541	
PA_tika-s04_02t:654_15	so rogo, itaro ābādho”ti vadanti. Sabbesañca nesaṃ taṃtaṃdhātūnaṃ visamaṃ āsannakāraṇaṃ,	6541	
PA_tika-s04_02t:654_16	na tathā itarāni. Tatthāpi ca pakopāvatthā dhātuyo āsannakāraṇaṃ, na tathā parapaccayāvatthāti	6541	
PA_tika-s04_02t:654_17	daṭṭhabbaṃ. Aṭṭhamaṃyeva kammavipākajaṃ ābādhaṃ sampaṭicchanti “sabbaṃ taṃ pubbekatahetū”ti	6541	
PA_tika-s04_02t:654_18	vipallāsaggāhena. “Pubbe”ti purātanasseva kammassa gahitattā upapajjavedanīyampi	6541	
PA_tika-s04_02t:654_19	te paṭikkhipantīti vuttaṃ “dve paṭibāhitvā”ti. Sampaṭicchantīti anujānanti.	6541	
PA_tika-s04_02t:655_0	Attanā katamūlakenāti sāhatthikakammahetu. Āṇattimūlakenāti parassa āṇāpanavasena	655	
PA_tika-s04_02t:655_1	katakammahetu. Imāti tisso vedanā. Sabbe paṭibāhantīti sabbe roge paṭisedhenti sabbesampi	655	
PA_tika-s04_02t:655_2	tesaṃ ekena issareneva nimmitattā tabbhāvībhāvāsambhavato. Esa nayo sesesupi. Sabbaṃ	655	
PA_tika-s04_02t:655_3	paṭibāhantīti hetupaccayapaṭisedhanato sabbaṃ nisedhenti.	655	
PA_tika-s04_02t:656_0	Mātikaṃ nikkhipitvāti tiṇṇampi vedānaṃ asārabhāvadassanatthaṃ uddesaṃ katvā. Tanti	656	
PA_tika-s04_02t:656_1	taṃ mātikaṃ. Vibhajitvā dassetunti dosadassanavaseneva vibhāgato dassetuṃ. Laddhipatiṭṭhāpanatthanti	656	
PA_tika-s04_02t:656_2	attano laddhiyā paṭijānāpanatthaṃ. Laddhito laddhiṃ saṅkamantīti mūlaladdhito aññaladdhiṃ	656	
PA_tika-s04_02t:656_3	upagacchanti paṭijānanti. Pubbekatahetuyeva paṭisaṃvedetīti kammavedanampi vipākavedanaṃ	656	
PA_tika-s04_02t:656_4	katvā vadanti. Diṭṭhigatikā hi byāmūḷhacittā kammantaravipākantarādīni āloḷenti,	656	
PA_tika-s04_02t:656_5	asaṅkarato saññāpetuṃ na sakkonti. Yathā ca akusalakamme, evaṃ kusalakammepīti dassetuṃ	656	
PA_tika-s04_02t:656_6	“evaṃ pāṇātipātā”tiādi vuttaṃ. Tattha evanti yathā pubbekatahetu eva pāṇātipātino	656	
PA_tika-s04_02t:656_7	nāma honti, na idāni sayaṃkatakāraṇā, evaṃ pāṇātipātā viramaṇampi pubbekatahetu evāti	656	
PA_tika-s04_02t:656_8	vicāriyamāno pubbekatavādo akiriyavādo eva sampajjati.	656	
PA_tika-s04_02t:657_0	Kattukamyatāchando na taṇhāchando. Kattukamyatāti kātumicchā. Paccattapurisakāroti	657	
PA_tika-s04_02t:657_1	tena tena purisena kattabbakiccaṃ na hoti pubbekatahetu eva sijjhanato. Ubhayampi	657	
PA_tika-s04_02t:657_2	taṃ esa na labbhatīti kattabbakaraṇaṃ sucaritapūraṇaṃ, akattabbaakaraṇaṃ duccaritaviratīti	657	
PA_tika-s04_02t:657_3	idaṃ ubhayampi esa na labhati. Samaṇāpi hi pubbekatakāraṇāyeva hontīti pubbekatakāraṇāyeva	657	
PA_tika-s04_02t:657_4	samaṇāpi honti, na idāni saṃvarasamādānādinā. Assamaṇāpi pubbekatakāraṇāyevāti pubbekatakāraṇāyeva	657	
PA_tika-s04_02t:657_5	assamaṇāpi honti, na saṃvarabhedena.	657	
PA_tika-s04_02t:658_0	Yathā pubbekatavāde chandavāyāmānaṃ asambhavato paccattapurisakārānaṃ abhāvo, evaṃ	658	
PA_tika-s04_02t:658_1	issaranimmānavādepi issareneva sabbassa nimmitabhāvānujānanatoti vuttaṃ “pubbekatavāde	658	
PA_tika-s04_02t:658_2	vuttanayeneva veditabbo”ti. Esa nayo ahetukavādepīti āha “tathā ahetukavādepī”ti.	658	
PA_tika-s04_02t:659_0	Imesantiādinā imesaṃ titthāyatanānaṃ tucchāsāratāya thusakoṭṭanena kuṇḍakamattassapi	659	
PA_tika-s04_02t:659_1	alābho viya paramatthalesassapi abhāvo, tathā khajjopanakobhāsato tejaso phuliṅgamattassapi	659	
PA_tika-s04_02t:659_2	abhāvo viya andhaveṇikassapi maggassa appaṭilābho viya saddamattaṃ nissāya micchābhāgena	659	
PA_tika-s04_02t:659_3	vipallatthatāya daddarajātake sasakasadisatā ca vibhāvitā hoti. Sārabhāvanti sīlasārādisampattiyā	659	
PA_tika-s04_02t:659_4	sārasabbhāvaṃ. Niyyānikabhāvanti ekanteneva vaṭṭato niyyānāvahabhāvaṃ. Aniggahitoti	659	
PA_tika-s04_02t:659_5	na niggahetabbo. Tenāha “niggahetuṃ asakkuṇeyyo”ti. Asaṃkiliṭṭhoti saṃkilesavirahito.	659	
PA_tika-s04_02t:659_6	Tenāha “nikkileso”tiādi. Anupavajjoti dhammato na upavaditabbo. Appaṭikuṭṭho nāma	659	
PA_tika-s04_02t:659_7	appaṭisedhanaṃ vā siyā anakkosanaṃ vāti tadubhayaṃ dassento “appaṭibāhito anupakkuṭṭho”ti āha.	659	
PA_tika-s04_02t:660_0	Tassa dhammassāti “ayaṃ kho pana, bhikkhave”tiādinā uddhaṭassa dhammassa. Pañhaṃ	660	
PA_tika-s04_02t:660_1	pucchitvāti kathetukamyatāvasena pañhaṃ pucchitvā. Yathāpaṭipāṭiyāti mātikāya yathānikkhittappaṭipāṭiyā.	660	
PA_tika-s04_02t:660_2	Dhātuyoti sabhāvadhāraṇaṭṭhena dhātuyo. Tā pana yasmā taṇhādiṭṭhikappanāparikappitaattasubhasukhasassatādipakatiādidhuvādijīvādikāyādikā	660	
PA_tika-s04_02t:660_3	viya na icchāsabhāvā diṭṭhiādirahitehi vimuccamānaudumbarapupphādilokavohāravatthūni	660	
PA_tika-s04_02t:660_4	viya ca vācāvatthumattā, atha kho saccaparamatthabhūtāti āha “sabhāvā”ti, saccasabhāvāti	660	
PA_tika-s04_02t:660_5	attho. Attano sabhāvaṃ dhārentīti hi dhātuyo. Nijjīvanissattabhāvappakāsakoti bāhiraparikappitajīvābhāvappakāsako	660	
PA_tika-s04_02t:660_6	lokiyamahājanasaṃkappitasattābhāvappakāsako ca. Ākaraṭṭhenāti uppajjanaṭṭhānabhāvena.	660	
PA_tika-s04_02t:660_7	Uppattiṭṭhānampi hi ākaro āyatananti vuccati yathā “kambojo assānaṃ āyatana”nti.	660	
PA_tika-s04_02t:660_8	Manopavicārāti taṃ taṃ ārammaṇaṃ upecca manaso vividhacaraṇākāro. Kehi katthāti āha	660	
PA_tika-s04_02t:660_9	“vitakkavicārapādehī”tiādi. Aṭṭhārasasu ṭhānesūti cha somanassaṭṭhāniyāni, cha domanassaṭṭhāniyāni,	660	
PA_tika-s04_02t:660_10	cha upekkhāṭṭhāniyānīti evaṃ aṭṭhārasasu ṭhānesu.	6601	
PA_tika-s04_02t:661_0	Patiṭṭhādhātūti sesabhūtattayassa ceva sabbūpādārūpānañca patiṭṭhāsabhāvā dhātu.	661	
PA_tika-s04_02t:661_1	Iminā nayena ābandhanadhātūtiādīsupi attho veditabbo. Apica kakkhaḷabhāvasiddho sahajātadhammānaṃ	661	
PA_tika-s04_02t:661_2	ādhārabhāvo patiṭṭhābhāvo. Dravabhāvasiddhaṃ sampiṇḍanaṃ ābandhanaṃ. Uṇhabhāvasiddhaṃ	661	
PA_tika-s04_02t:661_3	mudutāpakkatāvahaṃ paripācanaṃ. Thaddhabhāvāvahaṃ uddhumātanaṃ vitthambhanaṃ. Rūpavivitto	661	
PA_tika-s04_02t:661_4	rūpapariyanto ākāsoti yesaṃ so paricchedo, tehi so asamphuṭṭhovāti vuttaṃ “ākāsadhātūti	661	
PA_tika-s04_02t:661_5	asamphuṭṭhadhātū”ti. Sañjānanavidhurā ārammaṇūpaladdhi vijānanadhātu. Vitthāratopi	661	
PA_tika-s04_02t:661_6	kathetuṃ vaṭṭati saṅkhepantogadhattā vitthārassa. Saṅkhepato kathetuṃ na vaṭṭati	661	
PA_tika-s04_02t:661_7	kathetabbassa atthassa anavasesapariyādānābhāvato. Tenāha “vitthāratova vaṭṭatī”ti.	661	
PA_tika-s04_02t:661_8	Ubhayathāti saṅkhepato vitthārato ca.	661	
PA_tika-s04_02t:662_0	Anipphannāpi ākāsadhātu bhūtāni upādāya gahetabbatāmattena “upādārūpa”nteva vuccati.	662	
PA_tika-s04_02t:662_1	Diṭṭhānevāti sallakkhetabbāni upādārūpabhāvasāmaññato. Tena sahajātā vedanā vedanākkhandho	662	
PA_tika-s04_02t:662_2	samudāye pavattavohārassa avayavepi dissanato yathā “vatthekadese daḍḍhe vatthaṃ	662	
PA_tika-s04_02t:662_3	daḍḍha”nti. “Phasso ca cetanā ca saṅkhārakkhandho”ti vuttaṃ mahābhūmakattā tesaṃ	662	
PA_tika-s04_02t:662_4	tappadhānattā ca saṅkhārakkhandhassa. Arūpakkhandhā nāmaṃ ārammaṇābhimukhaṃ namanato	662	
PA_tika-s04_02t:662_5	nāmādhīnaggahaṇato ca. Rūpakkhandho rūpaṃ paribyattaṃ ruppanaṭṭhena. Paccayanti nissayabhūtaṃ	662	
PA_tika-s04_02t:662_6	paccayaṃ. Vibhāgena dvācattālīsa. Ekāsīti cittāni “sammasanacāroya”nti katvā. Anukkamena	662	
PA_tika-s04_02t:662_7	paṭipajjamānoti evaṃ kaṅkhāvitaraṇavisuddhiyaṃ ṭhito uparimena tissannaṃ visuddhīnaṃ	662	
PA_tika-s04_02t:662_8	sampādanavasena visuddhibhāvanaṃ ussukkāpento.	662	
PA_tika-s04_02t:663_0	Phassāyatananti phassassa uppattiṭṭhānaṃ. Suvaṇṇādīnanti suvaṇṇamaṇivajirādīnaṃ.	663	
PA_tika-s04_02t:663_1	Ākiṇṇaṃ viya hutvā uppajjanti etthāti ākaro. Yathā cakkhu vipākaphassassa visesapaccayo,	663	
PA_tika-s04_02t:663_2	na tathā itaresanti katvā vuttaṃ “dve cakkhuviññāṇānī”tiādi. Esa nayo sesavāresupi.	663	
PA_tika-s04_02t:663_3	Dvattiṃsāya vipākaphassesu dvipañcaviññāṇasahagataphasse ṭhapetvā sesā dvāvīsati	663	
PA_tika-s04_02t:663_4	vipākaphassā veditabbā. Diṭṭhameva hoti tena samānayogakkhamattā. “Saṅkhepato tāvā”ti	663	
PA_tika-s04_02t:663_5	saṅkhepakathaṃ ārabhitvāpi vitthārakathāpettha vuttanayattā suviññeyyāvāti vuttaṃ	663	
PA_tika-s04_02t:663_6	“heṭṭhā…pe… veditabba”nti.	663	
PA_tika-s04_02t:664_0	Somanassassa uppattiṭṭhānabhūtaṃ somanassaṭṭhāniyaṃ. Tenāha “somanassassa kāraṇabhūta”nti.	664	
PA_tika-s04_02t:664_1	Upavicaratīti upecca pavattati. Sabhāvato saṅkappato ca somanassādiuppattihetukā	664	
PA_tika-s04_02t:664_2	somanassaṭṭhāniyāditāti āha “iṭṭhaṃ vā hotū”tiādi. Catutthaṃ diṭṭhameva hoti tadavinābhāvato.	664	
PA_tika-s04_02t:665_0	Ariyasaccānīti purimapade uttarapadalopenāyaṃ niddesoti āha “ariyabhāvakarānī”tiādi.	665	
PA_tika-s04_02t:665_1	Visuddhimagge pakāsitaṃ, tasmā na idha pakāsetabbanti adhippāyo. Sukhāvabodhanatthanti	665	
PA_tika-s04_02t:665_2	desiyamānāya vaṭṭakathāya sukhena avabodhanatthaṃ. Tenāha “yassa hī”tiādi. Dvādasapadanti	665	
PA_tika-s04_02t:665_3	avijjādīhi padehi dvādasapadaṃ. Paccayavaṭṭanti paccayappabandhaṃ. Kathetukāmo hoti	665	
PA_tika-s04_02t:665_4	paccayākāramukhena saccāni dassetukāmatāya. Gabbhāvakkantivaṭṭanti gabbhokkantimukhena	665	
PA_tika-s04_02t:665_5	vipākavaṭṭaṃ dasseti “gabbhassāvakkanti hotī”tiādinā. Tasmā panettha gabbhāvakkantivaseneva	665	
PA_tika-s04_02t:665_6	vaṭṭaṃ dassitanti āha “gabbhāvakkantivaṭṭasmiṃ hī”tiādi. Gabbhāvakkantivaṭṭasminti	665	
PA_tika-s04_02t:665_7	mātukucchimhi nibbattanavasena pavattadhammappabandhe. Dassiteti desanāvasena dassite.	665	
PA_tika-s04_02t:665_8	Purimā dve yoniyo itarāhi oḷārikatāya paribyattatarāti vuttaṃ “gabbhāvakkanti…pe… avabodhetumpī”ti.	665	
PA_tika-s04_02t:666_0	Paccayamattanti channaṃ dhātūnaṃ sādhāraṇaṃ paccayabhāvamattaṃ, na tehi bhāgaso nipphādiyamānaṃ	666	
PA_tika-s04_02t:666_1	paccayavisesaṃ “kuto panetaṃ channaṃ dhātūna”nti avibhāgena vuttattā. Tenāha “idaṃ	666	
PA_tika-s04_02t:666_2	vuttaṃ hotī”tiādi. Na mātu na pitu tāsaṃ dhātūnaṃ imassa sattassa bāhirabhāvato.	666	
PA_tika-s04_02t:666_3	Gabbhassāti ettha gabbhati attabhāvabhāvena vattatīti gabbho, kalalādiavattho dhammappabandho.	666	
PA_tika-s04_02t:666_4	Tannissitattā pana sattasantāno gabbhoti vutto yathā mañcanissitā “mañcā ukkuṭṭhiṃ	666	
PA_tika-s04_02t:666_5	karontī”ti. Tannissayabhāvato mātukucchi gabbhoti vuccati “gabbhe vasati māṇavo”tiādīsu.	666	
PA_tika-s04_02t:666_6	Gabbho viyāti vā gabbho. Yathā hi nivāsaṭṭhānatāya sattānaṃ ovarako “gabbho”ti vuccati,	666	
PA_tika-s04_02t:666_7	evaṃ gabbhaseyyakānaṃ sattānaṃ yāva abhijāti nivāsaṭṭhānatāya mātukucchi “gabbho”ti	666	
PA_tika-s04_02t:666_8	vuccati. Idha pana paṭhamaṃ vuttaattheneva gabbhoti veditabbo. Tenāha “gabbho ca nāmā”tiādi.	666	
PA_tika-s04_02t:667_0	Niratiatthena nirayo ca so yathāvuttena atthena gabbho cāti nirayagabbho. Esa nayo	667	
PA_tika-s04_02t:667_1	sesapadesupi. Ayaṃ pana viseso – devamanujādayo viya uddhaṃ dīghā ahutvā tiriyaṃ	667	
PA_tika-s04_02t:667_2	añcitā dīghāti tiracchānā. Te eva khandhakoṭṭhāsabhāvena yoni ca so vuttanayena gabbho	667	
PA_tika-s04_02t:667_3	cāti tiracchānayonigabbho. Pakaṭṭhato sukhato apetaṃ apagamo petabhāvo, taṃ pattānaṃ	667	
PA_tika-s04_02t:667_4	visayoti pettivisayo, petayoni. Manassa ussannatāya sūrabhāvādiguṇehi upacitamānasatāya	667	
PA_tika-s04_02t:667_5	ukkaṭṭhaguṇacittatāya manussā. Dibbanti kāmaguṇādīhi kīḷanti laḷanti jotantīti devā.	667	
PA_tika-s04_02t:667_6	Gabbhasaddo vuttanayo eva. Nānappakāroti yathāvuttena tadanantarabhedena ca nānappakārako.	667	
PA_tika-s04_02t:667_7	Manussagabbho adhippeto supākaṭatāya paccakkhabhāvato. Okkanti mātukucchiṃ okkamitvā	667	
PA_tika-s04_02t:667_8	viya uppatitvāti katvā. Nibbattanaṃ nibbatti. Pātubhāvo uppattippakāsako ca.	667	
PA_tika-s04_02t:668_0	Sannipāto nāma avekallajātihīnavekalleti dassetuṃ “idha mātāpitaro”tiādi vuttaṃ.	668	
PA_tika-s04_02t:668_1	Idhāti imasmiṃ sattaloke. Sannipatitāti samodhānabhāvato sannipatitā samāgatā saṃsiliṭṭhā.	668	
PA_tika-s04_02t:668_2	Utunīti utumatī sañjātapupphā. Idañca utusamayaṃ sandhāya vuttaṃ, na lokasamaññākarajassa	668	
PA_tika-s04_02t:668_3	lagganadivasamattaṃ. Mātugāmassa hi yasmiṃ gabbhāsahasaññite okāse dārako nibbattati,	668	
PA_tika-s04_02t:668_4	tattha mahatī lohitapīḷakā saṇṭhahitvā aggahitapubbā eva bhijjitvā paggharati, vatthu	668	
PA_tika-s04_02t:668_5	suddhaṃ hoti paggharitalohitattā anāmayattā ca. Visuddhe vatthumhi mātāpitūsu ekavāraṃ	668	
PA_tika-s04_02t:668_6	sannipatitesu yāva satta divasāni khettameva hoti. Suddhaṃ vatthu nahānato parampi	668	
PA_tika-s04_02t:668_7	katipayāni divasāni gabbhasaṇṭhahanatāya khettameva hoti parittassa lohitalesassa	668	
PA_tika-s04_02t:668_8	vijjamānattā. Tasmiṃ samaye hatthaggāhaveṇiggāhādinā aṅgaparāmasanenapi dārako nibbattatiyeva.	668	
PA_tika-s04_02t:668_9	Itthisantānepi hi sattapi dhātū labbhanteva. Tathā hi pārikāya nābhiparāmasanena	668	
PA_tika-s04_02t:668_10	sāmassa bodhisattassa, diṭṭhamaṅgalikāya nābhiparāmasanena maṇḍabyassa nibbatti ahosi.	6681	
PA_tika-s04_02t:668_11	Gandhanato uppannagatiyā nimittūpaṭṭhānena sūcanato dīpanato gandhoti laddhanāmena	6681	
PA_tika-s04_02t:668_12	bhavagāmikammunā abbati pavattatīti gandhabbo, tattha uppajjamānakasatto. Paccupaṭṭhito	6681	
PA_tika-s04_02t:668_13	hotīti na mātāpitūnaṃ sannipātaṃ olokayamāno samīpe ṭhito paccupaṭṭhito nāma hoti,	6681	
PA_tika-s04_02t:668_14	kammayantayantito pana eko satto tasmiṃ okāse nibbattanako hotīti ayamettha adhippāyo.	6681	
PA_tika-s04_02t:668_15	Tadā hi tatrūpagasatto tatrūpapattiāvahantakammasaṅkhātena pellakayantena tathatthāya	6681	
PA_tika-s04_02t:668_16	pellito upanīto viya hoti.	6681	
PA_tika-s04_02t:669_0	Viññāṇapaccayā nāmarūpanti ettha viññāṇassa paccayabhāvena gahitattā “tayo arūpino	669	
PA_tika-s04_02t:669_1	khandhā”ti vuttaṃ. Idha pana viññāṇaṃ paccayabhāvena aggahetvā gabbhokkantiyā eva	669	
PA_tika-s04_02t:669_2	paccayabhāvena gahitattā “viññāṇakkhandhampi pakkhipitvā”ti vuttaṃ. Idha pana manussagabbhassa	669	
PA_tika-s04_02t:669_3	okkantiyā adhippetattā “gabbhaseyyakānaṃ paṭisandhikkhaṇe”ti vuttaṃ.	669	
PA_tika-s04_02t:670_0	Taṇhāya samudayasaccabhāvena gahitattā “ṭhapetvā taṇha”nti vuttaṃ. Tasseva pabhāvikāti	670	
PA_tika-s04_02t:670_1	tasseva yathāvuttassa dukkhasaccassa uppādikā. Dukkhanirodhoti ettha dukkhaggahaṇena	670	
PA_tika-s04_02t:670_2	taṇhāpi gahitāti āha “tesaṃ dvinnampi…pe… dukkhanirodho”ti. Avisesena hi tebhūmakavaṭṭaṃ	670	
PA_tika-s04_02t:670_3	idha dukkhanti adhippetaṃ. Atha vā dukkhassa anuppattinirodho tabbhāvikāya taṇhāya	670	
PA_tika-s04_02t:670_4	anuppattinirodhena vinā na hotīti vuttaṃ “tesaṃ dvinnampi…pe… dukkhanirodho”ti. Anuppattinirodhoti	670	
PA_tika-s04_02t:670_5	ca anuppattinirodhanimittaṃ nibbānaṃ dasseti.	670	
PA_tika-s04_02t:671_0	“Tattha vuttanayeneva veditabba”nti vatvā ubhayattha pāḷiyā pavattiākārabhedaṃ dassetuṃ	671	
PA_tika-s04_02t:671_1	“ayaṃ pana viseso”ti āha. Tatthāti visaddhimagge. Idhāti imasmiṃ sutte. Avijjāya	671	
PA_tika-s04_02t:671_2	tvevāti avijjāya tu eva. Asesavirāganirodhāti ettha accantameva saṅkhāre virajjati	671	
PA_tika-s04_02t:671_3	etenāti virāgo, maggo, tasmā virāgasaṅkhātena maggena asesanirodhā asesetvā nirodhā	671	
PA_tika-s04_02t:671_4	samucchindanāti evamettha attho daṭṭhabbo.	671	
PA_tika-s04_02t:672_0	Sakalassāti anavasesassa. Kevalassāti vā suddhassa, paraparikappitasattajīvādivirahitassāti	672	
PA_tika-s04_02t:672_1	attho. Khīṇākāropi vuccati “nirujjhanaṃ nirodho”ti iminā atthena. Arahattampi nirodhoti	672	
PA_tika-s04_02t:672_2	vuccati nirodhante uppannattā. Nibbānampi nirodhoti vuccati avijjādīnaṃ nirodhassa	672	
PA_tika-s04_02t:672_3	nimittabhāvato avijjādayo nirujjhanti etthāti nirodhoti katvā. Khīṇākāradassanavasenāti	672	
PA_tika-s04_02t:672_4	avijjādīnaṃ anuppattinirodhena nirujjhanākāradassanavasena. Nibbānameva sandhāya,	672	
PA_tika-s04_02t:672_5	na pana arahattanti adhippāyo. Sabhāvadhammānaṃ niggaho nāma yathāvuttadhammaparicchedato	672	
PA_tika-s04_02t:672_6	ūnādhikabhāvappakāsanena attasabhāvavibhāvaneneva hotīti āha “niggaṇhanto hī”tiādi.	672	
PA_tika-s04_02t:673	Titthāyatanasuttavaṇṇanā niṭṭhitā.	67	
PA_tika-s04_02t:674	2. Bhayasuttavaṇṇanā	67	
PA_tika-s04_02t:675_0	63. Dutiye parittātuṃ samatthabhāvenāti uppannabhayato rakkhituṃ samatthabhāvena.	675	
PA_tika-s04_02t:675_1	Natthi ettha mātāputtaṃ aññamaññaṃ tāyituṃ samatthanti amātāputtāni, tāniyeva amātāputtikāni.	675	
PA_tika-s04_02t:675_2	Tenāha “natthi etthā”tiādi. Yanti bhummatthe upayogavacananti āha “yasmiṃ samaye”ti.	675	
PA_tika-s04_02t:675_3	Mātāpi puttaṃ passituṃ na labhati, parittātuṃ na samatthanti adhippāyo. Puttopi mātaranti	675	
PA_tika-s04_02t:675_4	etthāpi eseva nayo. Cittutrāsoyeva bhayaṃ cittutrāsabhayaṃ. Iminā ottappabhayādiṃ	675	
PA_tika-s04_02t:675_5	nivatteti. Aṭaviggahaṇena aṭavivāsino vuttā “sabbo gāmo āgato”tiādīsu viyāti āha	675	
PA_tika-s04_02t:675_6	“aṭavīti cettha aṭavivāsino corā veditabbā”ti. Eteti aṭavivāsino corā. Etaṃ vuttanti	675	
PA_tika-s04_02t:675_7	“aṭavisaṅkopo”ti idaṃ vuttaṃ. Ṭhānagamanādiiriyāpathacakkasamaṅgino iriyāpathacakkasamāruḷhā	675	
PA_tika-s04_02t:675_8	nāma hontīti āha “iriyāpathacakkampi vaṭṭatī”ti. Iriyāpathoyeva pavattanaṭṭhena cakkanti iriyāpathacakkaṃ.	675	
PA_tika-s04_02t:676_0	Pariyāyantīti parito tena tena disābhāgena gacchanti. Tenāha “ito cito ca gacchantī”ti.	676	
PA_tika-s04_02t:676_1	Mātupemena gantuṃ avisahitvā attano santikaṃ āgacchantaṃ. Attasinehassa balavabhāvato	676	
PA_tika-s04_02t:676_2	mātarampi anapekkhitvā “attānaṃyeva rakkhissāmī”ti gacchantaṃ. Ekasmiṃ ṭhāne nilīnanti	676	
PA_tika-s04_02t:676_3	vuttanayeneva gantvā ekasmiṃ kheme padese nisinnaṃ. Kulle vātiādīsu kūlaṃ paratīraṃ	676	
PA_tika-s04_02t:676_4	vahati pāpetīhi kullo, taraṇatthāya veḷunaḷādīhi kalāpaṃ katvā baddho. Pattharitvā	676	
PA_tika-s04_02t:676_5	baddho pana uḷumpo, cāṭiādi mattikābhājanaṃ. Vuyhamānanti udakoghena adhosotaṃ nīyamānaṃ.	676	
PA_tika-s04_02t:677	Yathāvuttāni tīṇi bhayāni samātāputtikāniyeva assutavato puthujjanassa vasena amātāputtikāni dassitānīti āha “evaṃ pariyāyato amātāputtikāni bhayāni dassetvā”ti.	67	
PA_tika-s04_02t:678	Bhayasuttavaṇṇanā niṭṭhitā.	67	
PA_tika-s04_02t:679	3. Venāgapurasuttavaṇṇanā	67	
PA_tika-s04_02t:680_0	64. Tatiye evaṃnāmake janapadeti yattha nāmaggahaṇena kosalasaddassa ruḷhīsaddataṃ	680	
PA_tika-s04_02t:680_1	dasseti. Tathā hi kosalā nāma jānapadino rājakumārā, tesaṃ nivāso ekopi janapado	680	
PA_tika-s04_02t:680_2	ruḷhīsaddena “kosalā”ti vuccati. Akkharacintakā hi īdisesu ṭhānesu yutte viya saliṅgavacanāni	680	
PA_tika-s04_02t:680_3	(pāṇini 1.2.51) icchanti. Ayamettha ruḷhī yathā aññatthāpi “kurūsu viharati, aṅgesu	680	
PA_tika-s04_02t:680_4	viharatī”ti ca. Tabbisesane pana janapadasadde jātisadde ekavacanameva yathā “kosalesu	680	
PA_tika-s04_02t:680_5	janapade”ti. Cārikanti caraṇaṃ. Caraṇaṃ vā cāro, so eva cārikā. Tayidaṃ maggagamanaṃ	680	
PA_tika-s04_02t:680_6	idhādhippetaṃ, na cuṇṇikagamanamattanti āha “addhānagamanaṃ gacchanto”ti. Taṃ vibhāgena	680	
PA_tika-s04_02t:680_7	dassetuṃ “cārikā ca nāmesā”tiādi vuttaṃ. Tattha dūrepīti dūrepi nātidūrepi. Sahasā	680	
PA_tika-s04_02t:680_8	gamananti sīghagamanaṃ. Mahākassapapaccuggamanādīsūti ādi-saddena āḷavakādīnaṃ atthāya	680	
PA_tika-s04_02t:680_9	gamanaṃ saṅgaṇhāti. Bhagavā hi mahākassapattheraṃ paccuggacchanto muhuttena tigāvutamaggamagamāsi.	680	
PA_tika-s04_02t:680_10	Āḷavakassatthāya tiṃsayojanaṃ, tathā aṅgulimālassa, pukkusātissa pana pañcacattālīsayojanaṃ,	6801	
PA_tika-s04_02t:680_11	mahākappinassa vīsayojanasataṃ, dhaniyassatthāya satta yojanasatāni, dhammasenāpatino	6801	
PA_tika-s04_02t:680_12	saddhivihārikassa vanavāsissa tissasāmaṇerassa tigāvutādhikaṃ vīsayojanasataṃ agamāsi.	6801	
PA_tika-s04_02t:680_13	Imaṃ sandhāyāti imaṃ aturitacārikaṃ sandhāya.	6801	
PA_tika-s04_02t:681_0	Upalabhiṃsūti ettha savanavasena upalabhiṃsūti imamatthaṃ dassento “sotadvāra…pe…	681	
PA_tika-s04_02t:681_1	jāniṃsū”ti āha. Sabbampi vākyaṃ avadhāraṇaphalattā antogadhāvadhāraṇanti āha “padapūraṇamatte	681	
PA_tika-s04_02t:681_2	vā nipāto”ti. Avadhāraṇatthenāti pana iminā iṭṭhatthatovadhāraṇatthaṃ kho-saddaggahaṇanti	681	
PA_tika-s04_02t:681_3	dasseti. Assosīti padaṃ kho-sadde gahite tena phullitamaṇḍitavibhūsitaṃ viya hontaṃ	681	
PA_tika-s04_02t:681_4	pūritaṃ nāma hoti, tena ca purimapacchimapadāni saṃsiliṭṭhāni nāma honti, na tasmiṃ	681	
PA_tika-s04_02t:681_5	aggahiteti āha “padapūraṇena byañjanasiliṭṭhatāmattamevā”ti. Mattasaddo visesanivattiattho.	681	
PA_tika-s04_02t:681_6	Tenassa anatthantaradīpanatā dassitā hoti, evasaddena pana byañjanasiliṭṭhatāya ekantikatā.	681	
PA_tika-s04_02t:682_0	Samitapāpattāti accantaṃ anavasesato savāsanaṃ samitapāpattā. Evañhi bāhirakavītarāgasekkhāsekkhapāpasamanato	682	
PA_tika-s04_02t:682_1	bhagavato pāpasamanaṃ visesitaṃ hoti. Tenassa yathābhūtaguṇādhigatametaṃ nāmaṃ yadidaṃ	682	
PA_tika-s04_02t:682_2	samaṇoti dīpeti. Anekatthattā nipātānaṃ idha anussavattho adhippetoti āha “khalūti	682	
PA_tika-s04_02t:682_3	anussavatthe nipāto”ti. Ālapanamattanti piyālāpavacanamattaṃ. Piyasamudāhārā hete	682	
PA_tika-s04_02t:682_4	“bho”ti vā “āvuso”ti vā “devānaṃ piyā”ti vā. Gottavasenāti ettha gaṃ tāyatīti gottaṃ.	682	
PA_tika-s04_02t:682_5	Gotamoti hi pavattamānaṃ vacanaṃ buddhiñca tāyati ekaṃsikavisayatāya rakkhatīti gottaṃ.	682	
PA_tika-s04_02t:682_6	Yathā hi buddhi ārammaṇabhūtena atthena vinā na vattati, tathā abhidhānaṃ abhidheyyabhūtena,	682	
PA_tika-s04_02t:682_7	tasmā so gottasaṅkhāto attho tāni tāyati rakkhatīti vuccati. Ko pana soti? Aññakulaparamparāsādhāraṇaṃ	682	
PA_tika-s04_02t:682_8	tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.	682	
PA_tika-s04_02t:682_9	Ettha ca samaṇoti iminā parikkhakajanehi bhagavato bahumatabhāvo dassito samitapāpatākittanato.	682	
PA_tika-s04_02t:682_10	Gotamoti iminā lokiyajanehi uccākulasambhūtatā dīpitā tena uditoditavipulakhattiyakulavibhāvanato.	6821	
PA_tika-s04_02t:682_11	Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.	6821	
PA_tika-s04_02t:683_0	Kenaci pārijuññenāti ñātipārijuññabhogapārijuññādinā kenacipi pārijuññena parihāniyā	683	
PA_tika-s04_02t:683_1	anabhibhūto anajjhotthaṭo. Tathā hi tassa kulassa na kiñci pārijuññaṃ lokanāthassa	683	
PA_tika-s04_02t:683_2	abhijātiyaṃ, atha kho vaḍḍhiyeva. Abhinikkhamane ca tatopi samiddhatamabhāvo loke	683	
PA_tika-s04_02t:683_3	pākaṭo paññātoti. Sakyakulā pabbajitoti idaṃ vacanaṃ bhagavato saddhāpabbajitabhāvadīpanaṃ	683	
PA_tika-s04_02t:683_4	vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvasiddhito.	683	
PA_tika-s04_02t:684_0	Itthambhūtākhyānattheti itthaṃ evaṃpakāro bhūto jātoti evaṃ kathanatthe. Upayogavacananti	684	
PA_tika-s04_02t:684_1	“abbhuggato”ti ettha abhi-saddo itthambhūtākhyānatthajotako, tena yogato “taṃ kho	684	
PA_tika-s04_02t:684_2	pana bhavanta”nti idaṃ sāmiatthe upayogavacanaṃ. Tenāha “tassa kho pana bhoto gotamassāti	684	
PA_tika-s04_02t:684_3	attho”ti. Kalyāṇaguṇasamannāgatoti kalyāṇehi guṇehi yutto, tannissito tabbisayatāyāti	684	
PA_tika-s04_02t:684_4	adhippāyo. Seṭṭhoti etthāpi eseva nayo. Kittetabbato kitti, sā eva saddanīyato saddoti	684	
PA_tika-s04_02t:684_5	āha “kittisaddoti kittiyevā”ti. Abhitthavanavasena pavatto saddo thutighoso. Sadevakaṃ	684	
PA_tika-s04_02t:684_6	lokaṃ ajjhottharitvā uggatoti anaññasādhāraṇe guṇe ārabbha pavattattā sadevakaṃ lokaṃ	684	
PA_tika-s04_02t:684_7	ajjhottharitvā abhibhavitvā uggato.	684	
PA_tika-s04_02t:685_0	So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ	685	
PA_tika-s04_02t:685_1	abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi	685	
PA_tika-s04_02t:685_2	kāraṇehi sadevake loke “bhagavā”ti patthaṭakittisaddo, so bhagavā. “Bhagavā”ti ca	685	
PA_tika-s04_02t:685_3	idaṃ satthu nāmakittanaṃ. Tenāha āyasmā dhammasenāpati “bhagavāti netaṃ nāmaṃ mātarā	685	
PA_tika-s04_02t:685_4	kata”ntiādi. Parato pana bhagavāti guṇakittanaṃ. Yathā kammaṭṭhānikena “araha”ntiādīsu	685	
PA_tika-s04_02t:685_5	navasu ṭhānesu paccekaṃ iti-saddaṃ yojetvā buddhaguṇā anussariyanti, evaṃ buddhaguṇasaṃkittanenapīti	685	
PA_tika-s04_02t:685_6	dassento “itipi arahaṃ itipi sammāsambuddho…pe… itipi bhagavā”ti āha. “Itipetaṃ bhūtaṃ	685	
PA_tika-s04_02t:685_7	itipetaṃ taccha”ntiādīsu viya idha itisaddo āsannapaccakkhakaraṇattho, pi-saddo sampiṇḍanattho,	685	
PA_tika-s04_02t:685_8	tena ca tesaṃ guṇānaṃ bahubhāvo dīpito, tāni ca saṃkittentena viññunā cittassa sammukhībhūtāneva	685	
PA_tika-s04_02t:685_9	katvā saṃkittetabbānīti dassento “iminā ca iminā ca kāraṇenāti vuttaṃ hotī”ti āha.	685	
PA_tika-s04_02t:685_10	Evaṃ nirūpetvā kittento yo kitteti, tassa bhagavati ativiya abhippasādo hoti.	6851	
PA_tika-s04_02t:686_0	Ārakattāti suvidūrattā. Arīnanti kilesārīnaṃ. Arānanti saṃsāracakkassa arānaṃ. Hatattāti	686	
PA_tika-s04_02t:686_1	viddhaṃsitattā. Paccayādīnanti cīvarādipaccayānañceva pūjāvisesānañca. Tatoti visuddhimaggato.	686	
PA_tika-s04_02t:686_2	Yathā ca visuddhimaggato, evaṃ taṃsaṃvaṇṇanātopi nesaṃ vitthāro gahetabbo.	686	
PA_tika-s04_02t:687_0	Imaṃ lokanti nayidaṃ mahājanassa sammukhamattaṃ sandhāya vuttaṃ, atha kho anavasesaṃ	687	
PA_tika-s04_02t:687_1	pariyādāyāti dassetuṃ “sadevaka”ntiādi vuttaṃ. Tenāha “idāni vattabbaṃ nidassetī”ti.	687	
PA_tika-s04_02t:687_2	Pajātattāti yathāsakaṃ kammakilesehi nibbattattā. Pañcakāmāvacaradevaggahaṇaṃ pārisesanayena	687	
PA_tika-s04_02t:687_3	itaresaṃ padantarena gahitattā. Sadevakanti ca avayavena viggaho samudāyo samāsattho.	687	
PA_tika-s04_02t:687_4	Chaṭṭhakāmāvacaradevaggahaṇaṃ paccāsattinayena. Tattha hi so jāto tannivāsī ca. Sabrahmakavacanena	687	
PA_tika-s04_02t:687_5	brahmakāyikādibrahmaggahaṇanti etthāpi eseva nayo. Paccatthikasamaṇabrāhmaṇaggahaṇanti	687	
PA_tika-s04_02t:687_6	nidassanamattametaṃ apaccatthikānaṃ samitabāhitapāpānañca samaṇabrāhmaṇānaṃ samaṇabrāhmaṇavacanena	687	
PA_tika-s04_02t:687_7	gahitattā. Kāmaṃ “sadevaka”ntiādivisesanānaṃ vasena sattavisayo lokasaddoti viññāyati	687	
PA_tika-s04_02t:687_8	tulyayogavisayattā tesaṃ, “salomako sapakkhako”tiādīsu pana atulyayogepi ayaṃ samāso	687	
PA_tika-s04_02t:687_9	labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.	687	
PA_tika-s04_02t:688_0	Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti	688	
PA_tika-s04_02t:688_1	āha “sadevakaggahaṇena arūpāvacaraloko gahito”ti. Tenāha “ākāsānañcāyatanūpagānaṃ	688	
PA_tika-s04_02t:688_2	devānaṃ sahabyata”nti. Samārakaggahaṇena chakāmāvacaradevaloko gahito tassa savisesaṃ	688	
PA_tika-s04_02t:688_3	mārassa vase vattanato. Sabrahmakaggahaṇena rūpībrahmaloko gahito arūpībrahmalokassa	688	
PA_tika-s04_02t:688_4	gahitattā. Catuparisavasenāti khattiyādicatuparisavasena. Itarā pana catasso parisā	688	
PA_tika-s04_02t:688_5	samārakādiggahaṇena gahitā evāti. Avasesasattaloko nāgagaruḷādibhedo. Tīhākārehīti	688	
PA_tika-s04_02t:688_6	devamārabrahmasahitatāsaṅkhātehi tīhi pakārehi. Tīsu padesūti “sadevaka”ntiādīsu	688	
PA_tika-s04_02t:688_7	tīsu padesu. Tena tenākārenāti sadevakattādinā tena tena pakārena. Tedhātukameva	688	
PA_tika-s04_02t:688_8	pariyādinnanti porāṇā āhūti yojanā.	688	
PA_tika-s04_02t:689_0	Abhiññāti yakāralopenāyaṃ niddeso, abhijānitvāti ayamettha atthoti āha “abhiññāya	689	
PA_tika-s04_02t:689_1	adhikena ñāṇena ñatvā”ti. Anumānādipaṭikkhepoti anumānaatthāpattiādippaṭikkhepo ekappamāṇattā.	689	
PA_tika-s04_02t:689_2	Sabbattha appaṭihatañāṇacāratāya hi sabbapaccakkhā buddhā bhagavanto.	689	
PA_tika-s04_02t:690_0	Anuttaraṃ vivekasukhanti phalasamāpattisukhaṃ. Tena vimissāpi kadāci bhagavato dhammadesanā	690	
PA_tika-s04_02t:690_1	hotīti “hitvāpī”ti pi-saddaggahaṇaṃ. Bhagavā hi dhammaṃ desento yasmiṃ khaṇe parisā	690	
PA_tika-s04_02t:690_2	sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena	690	
PA_tika-s04_02t:690_3	paricchinditvā phalasamāpattiṃ samāpajjati, yathāparicchedañca samāpattito vuṭṭhāya	690	
PA_tika-s04_02t:690_4	ṭhitaṭṭhānato paṭṭhāya dhammaṃ deseti. Appaṃ vā bahuṃ vā desentoti ugghaṭitaññussa	690	
PA_tika-s04_02t:690_5	vasena appaṃ vā, vipañcitaññussa neyyassa vā vasena bahuṃ vā desento. Dhammassa kalyāṇatā	690	
PA_tika-s04_02t:690_6	ca niyyānikatā ca sabbaso anavajjabhāvenevāti āha “anavajjameva katvā”ti.	690	
PA_tika-s04_02t:691_0	Desakāyattena āṇādividhinā atisajjanaṃ pabodhanaṃ desanāti sā pariyattidhammavasena	691	
PA_tika-s04_02t:691_1	veditabbāti āha “desanāya tāva cātuppadikagāthāyapī”tiādi. Nidānanigamānipi satthu	691	
PA_tika-s04_02t:691_2	desanāya anuvidhānato tadantogadhāni evāti āha “nidānaṃ ādi, idamavocāti pariyosāna”nti.	691	
PA_tika-s04_02t:692_0	Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena	692	
PA_tika-s04_02t:692_1	vinayanaṃ sāsananti taṃ paṭipattidhammavasena veditabbanti āha “sīlasamādhivipassanā”tiādi.	692	
PA_tika-s04_02t:692_2	Kusalānanti anavajjadhammānaṃ sīlasamathavipassanānaṃ sīladiṭṭhīnañca ādibhāvo taṃmūlikattā	692	
PA_tika-s04_02t:692_3	uttarimanussadhammānaṃ. Ariyamaggassa antadvayavigamena majjhimāpaṭipadābhāvo viya	692	
PA_tika-s04_02t:692_4	sammāpaṭipattiyā ārabbha nibbattīnaṃ vemajjhatāpi majjhabhāvoti vuttaṃ “atthi, bhikkhave…pe…	692	
PA_tika-s04_02t:692_5	majjhimaṃ nāmā”ti. Phalaṃ pariyosānaṃ nāma saupādisesatāvasena. Nibbānaṃ pariyosānaṃ	692	
PA_tika-s04_02t:692_6	nāma anupādisesatāvasena. Idāni tesaṃ dvinnampi sāsanassa pariyosānataṃ āgamena dassetuṃ	692	
PA_tika-s04_02t:692_7	“tasmātiha tva”ntiādi vuttaṃ. “Sātthaṃ sabyañjana”ntiādivacanato dhammadesanāya ādimajjhapariyosānaṃ	692	
PA_tika-s04_02t:692_8	adhippetanti āha “idha…pe… adhippeta”nti. Tasmiṃ tasmiṃ atthe kathāvadhisaddappabandho	692	
PA_tika-s04_02t:692_9	gāthāvasena suttavasena ca vavatthito pariyattidhammo, so idha desanāti vutto, tassa	692	
PA_tika-s04_02t:692_10	pana attho visesato sīlādi evāti āha “bhagavā hi dhammaṃ desento…pe… dassetī”ti.	6921	
PA_tika-s04_02t:692_11	Tattha sīlaṃ dassetvāti sīlaggahaṇena sasambhāraṃ sīlaṃ gahitaṃ, tathā maggaggahaṇena	6921	
PA_tika-s04_02t:692_12	sasambhāro maggoti tadubhayavasena anavasesato pariyattiatthaṃ pariyādāya tiṭṭhati.	6921	
PA_tika-s04_02t:692_13	Tenāti sīlādidassanena. Atthavasena hi idha desanāya ādikalyāṇādibhāvo adhippeto.	6921	
PA_tika-s04_02t:692_14	Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.	6921	
PA_tika-s04_02t:693_0	Na so sātthaṃ deseti niyyānatthavirahato tassā desanāya. Ekabyañjanādiyuttā vāti	693	
PA_tika-s04_02t:693_1	sithilādibhedesu byañjanesu ekappakāreneva dvippakāreneva vā byañjanena yuttā damiḷabhāsā	693	
PA_tika-s04_02t:693_2	viya. Vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā	693	
PA_tika-s04_02t:693_3	viya. Sabbasseva vissajjanīyayuttatāya sabbavissaṭṭhabyañjanā vā yavanabhāsā viya.	693	
PA_tika-s04_02t:693_4	Sabbasseva sānusāratāya sabbaniggahitabyañjanā vā pārasikādimilakkhabhāsā viya. Sabbāpesā	693	
PA_tika-s04_02t:693_5	byañjanekadesavaseneva pavattiyā aparipuṇṇabyañjanāti katvā “abyañjanā”ti vuttā.	693	
PA_tika-s04_02t:694_0	Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti	694	
PA_tika-s04_02t:694_1	evamādi sithilaṃ. Tāni asithilāni katvā uccāretabbaṃ akkharaṃ vaggesu dutiyacatutthanti	694	
PA_tika-s04_02t:694_2	evamādi dhanitaṃ. Dvimattakālaṃ dīghaṃ. Ekamattakālaṃ rassaṃ. Tadeva lahukaṃ lahukameva.	694	
PA_tika-s04_02t:694_3	Saṃyogaparaṃ dīghañca garukaṃ. Ṭhānakaraṇāni niggahetvā uccāretabbaṃ niggahitaṃ.	694	
PA_tika-s04_02t:694_4	Parena sambandhaṃ katvā uccāretabbaṃ sambandhaṃ. Tathā na sambandhaṃ vavatthitaṃ.	694	
PA_tika-s04_02t:694_5	Ṭhānakaraṇāni vissaṭṭhāni katvā uccāretabbaṃ vimuttaṃ. Dasadhā byañjanabuddhiyā pabhedoti	694	
PA_tika-s04_02t:694_6	evaṃ sithilādivasena byañjanabuddhiyā akkharuppādakacittassa dasappakārena pabhedo.	694	
PA_tika-s04_02t:694_7	Sabbāni hi akkharāni cittasamuṭṭhānāni yathādhippetatthabyañjanato byañjanāni ca.	694	
PA_tika-s04_02t:695_0	Amakkhetvāti amilecchetvā, avināsetvā, ahāpetvāti attho. Bhagavā yamatthaṃ ñāpetuṃ	695	
PA_tika-s04_02t:695_1	ekagāthaṃ ekavākyampi deseti, tamatthaṃ tāya desanāya parimaṇḍalapadabyañjanāya eva	695	
PA_tika-s04_02t:695_2	desetīti āha “paripuṇṇabyañjanameva katvā dhammaṃ desetī”ti. Idha kevalasaddo anavasesavācako,	695	
PA_tika-s04_02t:695_3	na avomissatādivācakoti āha “sakalādhivacana”nti. Paripuṇṇanti sabbaso puṇṇaṃ. Taṃ	695	
PA_tika-s04_02t:695_4	pana kiñci ūnaṃ vā adhikaṃ vā na hotīti “anūnādhikavacana”nti vuttaṃ. Tattha yadatthaṃ	695	
PA_tika-s04_02t:695_5	desitaṃ, tassa sādhakattā anūnatā veditabbā, tabbidhurassa pana asādhakattā anadhikatā.	695	
PA_tika-s04_02t:695_6	Sakalanti sabbabhāgavantaṃ. Paripuṇṇamevāti sabbaso paripuṇṇameva. Tenāha “ekadesanāpi	695	
PA_tika-s04_02t:695_7	aparipuṇṇā natthī”ti. Aparisuddhā desanā nāma hoti taṇhāsaṃkilesattā. Lokāmisaṃ cīvarādayo	695	
PA_tika-s04_02t:695_8	paccayā, tattha agadhitacittatāya lokāmisanirapekkho. Hitapharaṇenāti hitūpasaṃharaṇena.	695	
PA_tika-s04_02t:695_9	Mettābhāvanāya muduhadayoti mettābhāvanāya karuṇāya vā muduhadayo. Ullumpanasabhāvasaṇṭhitenāti	695	
PA_tika-s04_02t:695_10	sakalasaṃkilesato vaṭṭadukkhato ca uddharaṇākārāvaṭṭhitena cittena, karuṇādhippāyenāti	6951	
PA_tika-s04_02t:695_11	attho. Tasmāti yasmā sikkhattayasaṅgahaṃ sakalaṃ sāsanaṃ idha brahmacariyanti adhippetaṃ,	6951	
PA_tika-s04_02t:695_12	tasmā. Brahmacariyanti iminā samānādhikaraṇāni sabbapadāni yojetvā atthaṃ dassento	6951	
PA_tika-s04_02t:695_13	“so dhammaṃ deseti…pe… pakāsetīti evamettha attho daṭṭhabbo”ti āha.	6951	
PA_tika-s04_02t:696_0	Sundaranti bhaddakaṃ. Bhaddakatā ca passantassa hitasukhāvahabhāvena veditabbāti	696	
PA_tika-s04_02t:696_1	āha “atthāvahaṃ sukhāvaha”nti. Tattha atthāvahanti diṭṭhadhammikasamparāyikaparamatthasaṃhitahitāvahaṃ.	696	
PA_tika-s04_02t:696_2	Sukhāvahanti yathāvuttatividhasukhāvahaṃ. Tathānurūpānanti tādisānaṃ. Yādisehi pana	696	
PA_tika-s04_02t:696_3	guṇehi bhagavā samannāgato, tehi catuppamāṇikassa lokassa sabbathāpi accantappasādanīyo	696	
PA_tika-s04_02t:696_4	tesaṃ yathābhūtasabhāvattāti dassento “yathārūpo”tiādimāha. Tattha yathābhūta…pe…	696	
PA_tika-s04_02t:696_5	arahatanti iminā dhammappamāṇalūkhappamāṇānaṃ sattānaṃ bhagavato pasādāvahatā dassitā,	696	
PA_tika-s04_02t:696_6	itarena itaresaṃ. Dassanamattampi sādhu hotīti ettha kosiyavatthu kathetabbaṃ. Ubhatopakkhikāti	696	
PA_tika-s04_02t:696_7	micchādiṭṭhisammādiṭṭhivasena ubhayapakkhikā. Kerāṭikāti saṭhā.	696	
PA_tika-s04_02t:697_0	Anekatthattā nipātānaṃ yāvañcidanti nipātasamudāyo adhimattappamāṇaparicchedaṃ dīpetīti	697	
PA_tika-s04_02t:697_1	āha “adhimattappamāṇaparicchedavacanameta”nti. Adhimattavippasannānīti adhikappamāṇena	697	
PA_tika-s04_02t:697_2	vippasannāni. Vippasannānīti ca pakatiākāraṃ atikkamitvā vippasannānīti attho. Nanu	697	
PA_tika-s04_02t:697_3	ca cakkhādīnaṃ indriyānaṃ manoviññeyyattā kathaṃ tena tesaṃ vippasannatā viññāyatīti	697	
PA_tika-s04_02t:697_4	āha “tassa hī”tiādi. Tassāti brāhmaṇassa. Tesanti cakkhādīnaṃ pañcannaṃ indriyānaṃ.	697	
PA_tika-s04_02t:697_5	Evampi manindriyena patiṭṭhitokāsassa adiṭṭhattā kathaṃ manindriyassa vippasannatā	697	
PA_tika-s04_02t:697_6	tena viññāyatīti āha “yasmā panā”tiādi. Nayaggāhapaññā hesā tassa brāhmaṇassa. Mane	697	
PA_tika-s04_02t:697_7	vippasanneyeva hoti pasannacittasamuṭṭhitarūpasampadāhi eva cakkhādīnaṃ patiṭṭhitokāsassa	697	
PA_tika-s04_02t:697_8	pasannatāsambhavato.	697	
PA_tika-s04_02t:698_0	Jambonadasuvaṇṇaṃ rattavaṇṇameva hotīti āha “surattavaṇṇassā”ti. Jambonadasuvaṇṇassa	698	
PA_tika-s04_02t:698_1	ghaṭikāti jambonadasuvaṇṇapiṇḍaṃ. Iminā nekkhanti nekkhappamāṇajambonadasuvaṇṇena	698	
PA_tika-s04_02t:698_2	kataṃ akatabhaṇḍaṃ vuttanti dasseti. Nekkhanti vā atirekapañcasuvaṇṇena katapilandhanaṃ	698	
PA_tika-s04_02t:698_3	katabhaṇḍaṃ vuttaṃ. Tañhi ghaṭṭanamajjanakkhamaṃ hotīti. Suvaṇṇanti ca pañcadharaṇassa	698	
PA_tika-s04_02t:698_4	samaññā, tasmā pañcavīsatidharaṇahiraññavicitaṃ ābharaṇaṃ idha nekkhanti adhippetaṃ.	698	
PA_tika-s04_02t:698_5	Jambonadanti mahājambusākhāya pavattanadiyaṃ nibbattaṃ. Taṃ kira ratanaṃ rattaṃ.	698	
PA_tika-s04_02t:698_6	Suvaṇṇākāre mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti, tena	698	
PA_tika-s04_02t:698_7	suvaṇṇena katapilandhanantipi attho. Suparikammakatanti suṭṭhu kataparikammaṃ. Sampahaṭṭhanti	698	
PA_tika-s04_02t:698_8	sammā pahaṭṭhaṃ ghaṭṭanādivasena sukataparikammaṃ. Tenāha “suvaṇṇakāra…pe… suparimajjitanti attho”ti.	698	
PA_tika-s04_02t:699_0	Vāḷarūpānīti āharimāni vāḷarūpāni. “Akappiyarūpākulo akappiyamañco pallaṅkoti sārasamāse.	699	
PA_tika-s04_02t:699_1	Ratanacitranti bhitticchedādivasena ratanacitraṃ. Rukkhatūlalatātūlapoṭakitūlānaṃ	699	
PA_tika-s04_02t:699_2	vasena tiṇṇaṃ tūlānaṃ. Uddalomiyaṃ kecīti sārasamāsācariyā uttaravihārino ca. Tathā	699	
PA_tika-s04_02t:699_3	ekantalomiyaṃ. Koseyyakaṭṭissamayanti koseyyakasaṭamayaṃ. Ajinacammehīti ajinamigacammehi.	699	
PA_tika-s04_02t:699_4	Tāni kira cammāni sukhumatarāni. Tasmā dupaṭṭatipaṭṭāni katvā sibbanti. Tena vuttaṃ	699	
PA_tika-s04_02t:699_5	“ajinappaveṇī”tiādi.	699	
PA_tika-s04_02t:700	Nikāmalābhīti yathicchitalābhī. Tenāha “icchiticchitalābhī”ti. Vipulalābhīti uḷāralābhī. Kasiranti hi parittaṃ vuccati, tappaṭikkhepena akasiraṃ uḷāraṃ. Tenāha “mahantalābhī”tiādi.	70	
PA_tika-s04_02t:701_0	Laddhā ca na kappantīti sāmaññena paṭisiddhattā sabbathā na kappatīti kassaci āsaṅkā	701	
PA_tika-s04_02t:701_1	siyā, tannivattanatthaṃ “kiñci kiñci kappatī”tiādimāha. Tattha suddhakoseyyanti ratanaparisibbanarahitaṃ.	701	
PA_tika-s04_02t:701_2	Ettha ca “suddhakoseyyaṃ pana vaṭṭatī”ti vinaye vuttattā idhāpi ettakameva vuttaṃ.	701	
PA_tika-s04_02t:701_3	Dīghanikāyaṭṭhakathāyaṃ pana “ṭhapetvā tūlikaṃ sabbāneva gonakādīni ratanaparisibbitāni	701	
PA_tika-s04_02t:701_4	na vaṭṭantī”ti vuttaṃ. Tattha “ṭhapetvā tūlika”nti etena ratanasibbanarahitāpī tūlikā	701	
PA_tika-s04_02t:701_5	na vaṭṭatīti dīpeti. Vacanatoti etena vinaye vuttabhāvaṃ dasseti. Ekena vidhānenāti	701	
PA_tika-s04_02t:701_6	yathāvuttameva vidhānaṃ sandhāya vadati. Yadi evaṃ kasmā bhagavatā “laddhā ca na	701	
PA_tika-s04_02t:701_7	kappantī”ti sāmaññena paṭisedho katoti āha “akappiyaṃ pana upādāyā”tiādi.	701	
PA_tika-s04_02t:702_0	Pallaṅkanti ettha pari-saddo samantatoti etasmiṃ atthe vattati, tasmā vāmūruṃ dakkhiṇūruñca	702	
PA_tika-s04_02t:702_1	samaṃ ṭhapetvā ubho pāde aññamaññasambandhe katvā nisajjā pallaṅkanti āha “samantato	702	
PA_tika-s04_02t:702_2	ūrubaddhāsana”nti. Ūrūnaṃ bandhanavasena nisajjā. Pallaṅkaṃ ābhujitvāti ca yathā	702	
PA_tika-s04_02t:702_3	pallaṅkavasena nisajjā hoti, evaṃ ubho pāde ābhuje samiñjite katvāti attho. Taṃ pana	702	
PA_tika-s04_02t:702_4	ubhinnaṃ pādānaṃ tathā sambandhatākaraṇanti āha “bandhitvā”ti. Ujuṃ kāyaṃ paṇidhāyāti	702	
PA_tika-s04_02t:702_5	uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.	702	
PA_tika-s04_02t:702_6	Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā	702	
PA_tika-s04_02t:702_7	khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ	702	
PA_tika-s04_02t:702_8	hoti, kammaṭṭhānaṃ na paripatati, vuddhiṃ phātiṃ gacchati. Tenāha “aṭṭhārasa piṭṭhikaṇṭake”tiādi.	702	
PA_tika-s04_02t:702_9	Ujuṃ kāyaṃ ṭhapetvāti uparimaṃ kāyaṃ ujukaṃ ṭhapetvā, ayameva vā pāṭho. Heṭṭhimakāyassa	702	
PA_tika-s04_02t:702_10	hi anujukaṭṭhapanaṃ nisajjāvacaneneva bodhitanti. Ujuṃ kāyanti ettha kāya-saddo uparimakāyavisayo.	7021	
PA_tika-s04_02t:703_0	Parimukhanti ettha pari-saddo abhisaddena samānatthoti āha “kammaṭṭhānābhimukha”nti,	703	
PA_tika-s04_02t:703_1	bahiddhā puthuttārammaṇato nivāretvā kammaṭṭhānaṃyeva purakkhatvāti attho. Ettha	703	
PA_tika-s04_02t:703_2	yathā “vanantaññeva pavisāmī”tiādinā bhāvanānurūpaṃ senāsanaṃ dassitaṃ, evaṃ “nisīdāmī”ti	703	
PA_tika-s04_02t:703_3	iminā alīnānuddhaccapakkhiyo santo iriyāpatho dassito, “pallaṅkaṃ ābhujitvā”ti iminā	703	
PA_tika-s04_02t:703_4	nisajjāya daḷhabhāvo, “parimukhaṃ satiṃ upaṭṭhapetvā”ti iminā ārammaṇapariggahūpāyo.	703	
PA_tika-s04_02t:703_5	Pariggahitaniyyānanti sabbathā gahitāsammosaṃ pariccattasammosaṃ satiṃ katvā, paramasatinepakkaṃ	703	
PA_tika-s04_02t:703_6	upaṭṭhapetvāti attho. Parīti pariggahaṭṭho “pariṇāyikā”tiādīsu viya. Mukhanti niyyānaṭṭho	703	
PA_tika-s04_02t:703_7	“suññatavimokkha”ntiādīsu viya. Paṭipakkhato niggamanaṭṭho hi niyyānaṭṭho.	703	
PA_tika-s04_02t:704_0	Cattāri rūpāvacarajjhānāni dibbabhāvāvahattā dibbavihārā nāma hontīti tadāsannappavattacaṅkamopi	704	
PA_tika-s04_02t:704_1	tadupacārato dibbo nāma hotīti āha “cattāri hi rūpajjhānānī”tiādi. Samāpajjitvā caṅkamantassāti	704	
PA_tika-s04_02t:704_2	idañca caṅkamantassa antarantarā samāpattiṃ samāpajjitvā uṭṭhāyuṭṭhāya caṅkamanaṃ	704	
PA_tika-s04_02t:704_3	sandhāya vuttaṃ. Na hi samāpattiṃ samāpajjitvā avuṭṭhitena sakkā caṅkamituṃ. Samāpattito	704	
PA_tika-s04_02t:704_4	vuṭṭhāya caṅkamantassapi caṅkamoti idaṃ pana samāpattito vuṭṭhahitvā antarantarā	704	
PA_tika-s04_02t:704_5	samāpajjitvā caṅkamantassa vasena vuttaṃ. Dvīsu vihāresūti brahmavihāre, ariyavihāre	704	
PA_tika-s04_02t:704_6	ca. Mettājhānādayo hitūpasaṃhārādivasena pavattiyā brahmabhūtā seṭṭhabhūtā vihārāti	704	
PA_tika-s04_02t:704_7	brahmavihārā. Anaññasādhāraṇattā pana ariyānaṃ vihārāti ariyavihārā, catassopi phalasamāpattiyo.	704	
PA_tika-s04_02t:704_8	Idha pana arahattaphalasamāpattiyeva āgatā.	704	
PA_tika-s04_02t:705_0	Paccavekkhaṇāya phalasamāpatti kathitā samāpattiṃ samāpajjitvā vuṭṭhitassa paccavekkhaṇāsambhavato.	705	
PA_tika-s04_02t:705_1	Caṅkamādayoti phalasamāpattiṃ samāpannassapi samāpattito vuṭṭhitassapi caṅkamaṭṭhānanisajjādayo.	705	
PA_tika-s04_02t:705_2	Ariyacaṅkamādayo honti na pana paccavekkhantassāti adhippāyo.	705	
PA_tika-s04_02t:706	Venāgapurasuttavaṇṇanā niṭṭhitā.	70	
PA_tika-s04_02t:707	4. Sarabhasuttavaṇṇanā	70	
PA_tika-s04_02t:708_0	65. Catutthe gijjhā ettha santīti gijjhaṃ, kūṭaṃ. Taṃ etassāti gijjhakūṭo. Gijjho	708	
PA_tika-s04_02t:708_1	viyāti vā gijjhaṃ, kūṭaṃ. Taṃ etassāti gijjhakūṭo, pabbato. Tasmiṃ gijjhakūṭe. Tenāha	708	
PA_tika-s04_02t:708_2	“gijjhā vā”tiādi. Acirapakkantoti ettha na desantarapakkamanaṃ adhippetaṃ, atha kho	708	
PA_tika-s04_02t:708_3	sāsanapakkamananti dassento “imasmiṃ sāsane pabbajitvā”tiādimāha, teneva hi “imassā	708	
PA_tika-s04_02t:708_4	dhammavinayā”ti vuttaṃ. Labbhatīti lābho, catunnaṃ paccayānametaṃ adhivacanaṃ. Sakkaccaṃ	708	
PA_tika-s04_02t:708_5	kātabbo dātabboti sakkāro. Paccayā eva hi paṇītapaṇītā sundarasundarā abhisaṅkharitvā	708	
PA_tika-s04_02t:708_6	katā sakkārāti vuccanti. Sakkāroti vā sundarakāro, parehi attano gāravakiriyā pupphādīhi	708	
PA_tika-s04_02t:708_7	vā pūjā. Lābho ca sakkāro ca lābhasakkārā, te naṭṭhā pahīnā etesanti naṭṭhalābhasakkārā.	708	
PA_tika-s04_02t:709_0	Mahālābhasakkāro uppajjīti tadā kira bhagavato mahālābhasakkāro uppajji yathā taṃ	709	
PA_tika-s04_02t:709_1	cattāro asaṅkheyye pūritadānapāramisañcayassa. Sabbadisāsu hi yamakamahāmegho vuṭṭhahitvā	709	
PA_tika-s04_02t:709_2	mahogho viya sabbapāramiyo “ekasmiṃ attabhāve vipākaṃ dassāmā”ti sampiṇḍitā viya	709	
PA_tika-s04_02t:709_3	lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā	709	
PA_tika-s04_02t:709_4	khattiyabrāhmaṇādayo āgantvā “kahaṃ buddho, kahaṃ bhagavā, kahaṃ devadevo narāsabho	709	
PA_tika-s04_02t:709_5	purisasīho”ti bhagavantaṃ pariyesanti, sakaṭasatehipi paccaye āharitvā okāsaṃ alabhamānā	709	
PA_tika-s04_02t:709_6	samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anubandhanti	709	
PA_tika-s04_02t:709_7	ca andhakavindabrāhmaṇo viya. Yathā ca bhagavato, evaṃ bhikkhusaṅghassapi. Vuttampi cetaṃ –	709	
PA_tika-s04_02t:710_0	“Tena kho pana samayena bhagavā sakkato hoti garukato mānito pūjito apacito lābhī	710	
PA_tika-s04_02t:710_1	cīvarapiṇḍapātasenāsanagilānapaccayabhesajjaparikkhārānaṃ, bhikkhusaṅghopi sakkato	710	
PA_tika-s04_02t:710_2	hoti…pe… parikkhārāna”nti.	710	
PA_tika-s04_02t:711	Tathā –	71	
PA_tika-s04_02t:712	“Yāvatā kho pana, cunda, etarahi saṅgho vā gaṇo vā loke uppanno, nāhaṃ, cunda, aññaṃ ekaṃ saṅghampi samanupassāmi evaṃlābhaggayasaggappattaṃ yatharivāyaṃ, cunda, bhikkhusaṅgho”ti.	71	
PA_tika-s04_02t:713_0	Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ	713	
PA_tika-s04_02t:713_1	udakaṃ viya appameyyo ahosi, bhagavato pana bhikkhusaṅghassa ca uppanno lābhasakkāro	713	
PA_tika-s04_02t:713_2	dhammassapi uppannoyeva. Dhammadharānañhi kato sakkāro dhammassa kato nāma hoti.	713	
PA_tika-s04_02t:713_3	Tena vuttaṃ “tiṇṇaṃ ratanānaṃ mahālābhasakkāro uppajjī”ti.	713	
PA_tika-s04_02t:714_0	Vuttamatthaṃ pāḷiyā nidassento “yathāhā”tiādimāha. Tattha sakkatoti sakkārappatto.	714	
PA_tika-s04_02t:714_1	Yassa hi cattāro paccaye sakkatvā suabhisaṅkhate paṇītapaṇīte upaneti, so sakkato.	714	
PA_tika-s04_02t:714_2	Garukatoti garubhāvahetūnaṃ uttamaguṇānaṃ matthakappattiyā anaññasādhāraṇena garukārena	714	
PA_tika-s04_02t:714_3	sabbadevamanussehi pāsāṇacchattaṃ viya garukato. Yasmiñhi garubhāvaṃ paccupaṭṭhapetvā	714	
PA_tika-s04_02t:714_4	paccaye denti, so garukato. Mānitoti sammāpaṭipattiyā mānito manena piyāyito. Tāya	714	
PA_tika-s04_02t:714_5	hi viññūnaṃ manāpatā. Pūjitoti mānanādipūjāya ceva catupaccayapūjāya ca pūjito. Yassa	714	
PA_tika-s04_02t:714_6	hi sabbametaṃ pūjanañca karonti, so pūjito. Apacitoti nīcavuttikaraṇena apacito.	714	
PA_tika-s04_02t:714_7	Satthārañhi disvā manussā hatthikkhandhādīhi otaranti, maggaṃ denti, aṃsakūṭato sāṭakaṃ	714	
PA_tika-s04_02t:714_8	apanenti. Āsanato vuṭṭhahanti, vandantīti evaṃ so tehi apacito nāma hoti.	714	
PA_tika-s04_02t:715_0	Avaṇṇaṃ pattharitvāti avaṇṇaṃ tattha tattha saṃkittanavasena pattharitvā. Āvaṭṭanimāyanti	715	
PA_tika-s04_02t:715_1	āvaṭṭetvā gahaṇamāyaṃ. Āvaṭṭeti purimākārato nivatteti attano vase vatteti etāyāti	715	
PA_tika-s04_02t:715_2	āvaṭṭanī, māyā, taṃ āvaṭṭanimāyaṃ osāretvā parijappetvāti attho. Koṭito paṭṭhāyāti	715	
PA_tika-s04_02t:715_3	antimakoṭito paṭṭhāya. Thaddhakāyena pharusavācāya tiṇṇaṃ ratanānaṃ avaṇṇakathanaṃ	715	
PA_tika-s04_02t:715_4	anatthāvahattā visasiñcanasadisā hotīti āha “visaṃ siñcitvā”ti. Aññātoti āñāto. Tenāha “ñāto”tiādi.	715	
PA_tika-s04_02t:716_0	Kāyaṅganti kāyameva aṅgaṃ, kāyassa vā aṅgaṃ, sīsādi. Vācaṅganti “hotu, sādhū”ti evamādivācāya	716	
PA_tika-s04_02t:716_1	avayavaṃ. Ekakenāti asahāyena. Imassa panatthassāti “cariyaṃ caraṇakāle”tiādinā vuttassa.	716	
PA_tika-s04_02t:716_2	Yato yato garu dhuranti yasmiṃ yasmiṃ ṭhāne dhuraṃ garu bhārikaṃ hoti, aññe balibaddā	716	
PA_tika-s04_02t:716_3	ukkhipituṃ na sakkonti. Yato gambhīravattanīti vattanti etthāti vattanī, dummaggassetaṃ	716	
PA_tika-s04_02t:716_4	nāmaṃ, yasmiṃ ṭhāne udakacikkhallamahantatāya vā visamacchinnataṭabhāvena vā maggo	716	
PA_tika-s04_02t:716_5	gambhīro hotīti attho. Tadāssu kaṇhaṃ yuñjentīti assūti nipātamattaṃ, tadā kaṇhaṃ	716	
PA_tika-s04_02t:716_6	yuñjentīti attho. Yadā dhurañca garu hoti maggo ca gambhīro, tadā aññe balibadde	716	
PA_tika-s04_02t:716_7	apanetvā kaṇhameva yuñjentīti vuttaṃ hoti. Svāssu taṃ vahate dhuranti etthapi assūti	716	
PA_tika-s04_02t:716_8	nipātamattameva, so taṃ dhuraṃ vahatīti attho.	716	
PA_tika-s04_02t:717_0	Gehavetananti gehe nivuṭṭhabhāvahetu dātabbaṃ. Kāḷako nāma nāmenāti añjanavaṇṇo kiresa,	717	
PA_tika-s04_02t:717_1	tenassa “kāḷako”ti nāmaṃ akaṃsu. Kāḷakaṃ upasaṅkamitvā āhāti kāḷako kira ekadivasaṃ	717	
PA_tika-s04_02t:717_2	cintesi “mayhaṃ mātā duggatā maṃ puttaṭṭhāne ṭhapetvā dukkhena poseti, yaṃnūnāhaṃ	717	
PA_tika-s04_02t:717_3	bhatiṃ katvā imaṃ duggatabhāvato moceyya”nti. So tato paṭṭhāya bhatiṃ upadhārento	717	
PA_tika-s04_02t:717_4	vicarati. Atha tasmiṃ divase gāmagorūpehi saddhiṃ tattha samīpe carati. Satthavāhaputtopi	717	
PA_tika-s04_02t:717_5	gosuttavittako, so “atthi nu kho etesaṃ gunnaṃ antare sakaṭāni uttāretuṃ samattho	717	
PA_tika-s04_02t:717_6	usabhājānīyo”ti upadhārayamāno bodhisattaṃ disvā “ayaṃ ājānīyo sakkhissati mayhaṃ	717	
PA_tika-s04_02t:717_7	sakaṭāni uttāretu”nti aññāsi. Tena taṃ upasaṅkamitvā evamāha. So aññesaṃ…pe… gehameva	717	
PA_tika-s04_02t:717_8	agamāsīti tadā kira gāmadārakā “kiṃ nāmetaṃ kāḷakassa gale”ti tassa santikaṃ āgacchanti.	717	
PA_tika-s04_02t:717_9	So te anubandhitvā dūratova palāpento mātu santikaṃ gato. Taṃ sandhāyetaṃ vuttaṃ.	717	
PA_tika-s04_02t:718_0	Sāyanhasamayanti sāyanhakāle. Bhummatthe etaṃ upayogavacanaṃ. Na hettha accantasaṃyogo	718	
PA_tika-s04_02t:718_1	sambhavati. Paṭisallānā vuṭṭhitoti ettha tehi tehi saddhivihārikaantevāsikaupāsakaupāsikādisattehi	718	
PA_tika-s04_02t:718_2	ceva rūpārammaṇādisaṅkhārehi ca paṭinivattetvā apasakkitvā nilīyanaṃ vivecanaṃ kāyacittehi	718	
PA_tika-s04_02t:718_3	tato vivittatāya paṭisallānaṃ kāyaviveko, cittaviveko ca. Yo tato duvidhavivekato	718	
PA_tika-s04_02t:718_4	vuṭṭhito bhavaṅgappattiyā sabrahmacārīhi samāgamena ca apeto. So paṭisallānā vuṭṭhito	718	
PA_tika-s04_02t:718_5	nāma hoti. Ayaṃ pana yasmā paṭisallānānaṃ uttamato phalasamāpattito vuṭṭhāsi, tasmā	718	
PA_tika-s04_02t:718_6	“phalasamāpattito”ti vuttaṃ. Kāyasakkhino bhavissāmāti nāmakāyena desanāsampaṭicchanavasena	718	
PA_tika-s04_02t:718_7	sakkhibhūtā bhavissāma. Nanu ca “paññatte āsane nisīdī”ti idaṃ kasmā vuttaṃ. Titthiyā	718	
PA_tika-s04_02t:718_8	hi bhagavato paṭipakkhā, te kasmā tassa āsanaṃ paññāpentīti āha “tathāgato hī”tiādi.	718	
PA_tika-s04_02t:719_0	Viggāhikakathanti viggāhasaṃvattanikaṃ sārambhakathaṃ. Āyāceyyāsīti vacībhedaṃ katvā	719	
PA_tika-s04_02t:719_1	yāceyyāsi. Pattheyyāsīti manasā āsīseyyāsi. Piheyyāsīti tasseva vevacanaṃ. Nittejataṃ	719	
PA_tika-s04_02t:719_2	āpannoti tejahāniyā nittejabhāvaṃ āpanno, nittejabhūtoti attho. Tato eva bhikkhuādayopi	719	
PA_tika-s04_02t:719_3	sammukhā oloketuṃ asamatthatāya pattakkhandho, patitakkhandhoti attho. Tenāha “onatagīvo”ti.	719	
PA_tika-s04_02t:719_4	Dassitadhammesūti vuttadhammesu. Vacanamattameva hi tesaṃ, na pana dassanaṃ tādisasseva	719	
PA_tika-s04_02t:719_5	dhammassa abhāvato. Bhagavato eva vā “ime dhammā anabhisambuddhā”ti parassa vacanavasena	719	
PA_tika-s04_02t:719_6	dassitadhammesu. Paṭicarissatīti paṭicchādanavase carissati pavattissati, paṭicchādanattho	719	
PA_tika-s04_02t:719_7	eva vā carati-saddo anekatthattā dhātūnanti āha “paṭicchādessatī”ti. Aññena vā aññanti	719	
PA_tika-s04_02t:719_8	pana paṭicchādanākāradassananti āha “aññena vā vacanenā”tiādi.	719	
PA_tika-s04_02t:720_0	Tattha aññaṃ vacananti yaṃ samanuyuñjantena bhagavatā parassa dosavibhāvanaṃ vacanaṃ	720	
PA_tika-s04_02t:720_1	vuttaṃ, taṃ tato aññeneva vacanena paṭicchādeti. “Āpattiṃ āpannosī”ti codakena vuttavacanaṃ	720	
PA_tika-s04_02t:720_2	viya “ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā”tiādivacanena	720	
PA_tika-s04_02t:720_3	aññaṃ āgantukakathaṃ āharanto “tvaṃ itthannāmaṃ āpattiṃ āpannosī”ti puṭṭho “pāṭaliputtaṃ	720	
PA_tika-s04_02t:720_4	gatomhī”ti vatvā puna “na tava pāṭaliputtagamanaṃ pucchāma, āpattiṃ pucchāmā”ti vutte	720	
PA_tika-s04_02t:720_5	tato rājagahaṃ gatomhi. Rājagahaṃ vā yāhi brāhmaṇagehaṃ vā, āpattiṃ āpannosīti. “Tattha	720	
PA_tika-s04_02t:720_6	me sūkaramaṃsaṃ laddha”ntiādīni vadanto viya samanuyuñjakena vuttavacanato aññaṃ	720	
PA_tika-s04_02t:720_7	āgantukakathaṃ āharanto apanāmessati, vikkhepaṃ gamayissati. Appatītā honti tena	720	
PA_tika-s04_02t:720_8	atuṭṭhā asomanassikāti apaccayo, domanassetaṃ adhivacanaṃ. Neva attano, na paresaṃ	720	
PA_tika-s04_02t:720_9	hitaṃ abhirādhayatīti anabhiraddhi, domanassameva. Tenevāha “apaccayena domanassaṃ vutta”nti.	720	
PA_tika-s04_02t:721_0	Yassa kho pana te atthāya dhammo desitoti ettha dhamma-saddena catusaccadhammo vuttoti	721	
PA_tika-s04_02t:721_1	āha “yassa maggassa vā phalassa vā atthāyā”ti. Catusaccadhammo hi maggaphalādhigamatthāya	721	
PA_tika-s04_02t:721_2	desīyati. Na niggacchatīti na pavatteti. Nanti naṃ dhammaṃ. Idāni “yassa kho pana	721	
PA_tika-s04_02t:721_3	te atthāya dhammo desito”ti ettha dhamma-saddena paṭipattidhammo dassito, na pana	721	
PA_tika-s04_02t:721_4	catusaccadhammoti adhippāyena atthavikappaṃ dassento “atha vā”tiādimāha. Pañca dhammāti	721	
PA_tika-s04_02t:721_5	gambhīrañāṇacariyabhūtānaṃ khandhādīnaṃ uggahasavanadhāraṇaparicayayonisomanasikāre	721	
PA_tika-s04_02t:721_6	sandhāyāha. Takkarassa sammā dukkhakkhayāyāti ettha sammāsaddo ubhayatthāpi yojetabbo	721	
PA_tika-s04_02t:721_7	“sammā takkarassa sammā dukkhakkhayāyā”ti. Yo hi sammā dhammaṃ paṭipajjati, tasseva	721	
PA_tika-s04_02t:721_8	sammā dukkhakkhayo hotīti. Yo pana vuttanayena takkaro, tassa niyyānaṃ atthato dhammasseva	721	
PA_tika-s04_02t:721_9	niyyānanti tappaṭikkhepena “so dhammo…pe… na niyyāti na niggacchatī”ti āha.	721	
PA_tika-s04_02t:722_0	Yadi tiracchānasīhassa nādo sabbatiracchānaekaccamanussāmanussanādato seṭṭhattā seṭṭhanādo,	722	
PA_tika-s04_02t:722_1	kimaṅgaṃ pana tathāgatasīhassa nādoti āha “sīhanādanti seṭṭhanāda”nti. Yadi vā tiracchānasīhanādassa	722	
PA_tika-s04_02t:722_2	seṭṭhanādatā nibbhayatāya appaṭisattutāya icchitā, tathāgatasīhanādasseva ayamattho	722	
PA_tika-s04_02t:722_3	sātisayoti āha “abhītanādaṃ appaṭināda”nti. “Aṭṭhānametaṃ anavakāso”tiādinā hi yo	722	
PA_tika-s04_02t:722_4	attho vutto, tassa bhūtatāya ayaṃ nādo seṭṭhanādo nāma hoti uttamanādo. Bhūtattho	722	
PA_tika-s04_02t:722_5	hi uttamatthoti. Imamatthaṃ pana vadantassa bhagavato aññato bhayaṃ vā āsaṅkā vā	722	
PA_tika-s04_02t:722_6	natthīti abhītanādo nāma hoti. Abhūtañhi vadato kutoci bhayaṃ vā āsaṅkā vā siyā,	722	
PA_tika-s04_02t:722_7	evaṃ pana vadantaṃ bhagavantaṃ koci uṭṭhahitvā paṭibāhituṃ samattho nāma natthīti	722	
PA_tika-s04_02t:722_8	ayaṃ nādo appaṭinādo nāma hoti.	722	
PA_tika-s04_02t:723_0	Samantato niggaṇhanavasena todanaṃ vijjhanaṃ sannitodakaṃ, sammā vā nitudanti pīḷenti	723	
PA_tika-s04_02t:723_1	etenāti sannitodakaṃ. Vācāyāti ca paccatte karaṇavacanaṃ. Tenāha “vacanapatodenā”ti.	723	
PA_tika-s04_02t:723_2	Sañjambharimakaṃsūti samantato sambharitaṃ akaṃsu, sabbe paribbājakā vācātodanehi	723	
PA_tika-s04_02t:723_3	tudiṃsūti attho. Tenāha “sambharitaṃ…pe… vijjhiṃsū”ti. Siṅgālakaṃyevāti siṅgālameva,	723	
PA_tika-s04_02t:723_4	“segālakaṃyevā”tipi pāṭho. Tassevāti siṅgālaravasseva. Atha vā bheraṇḍakaṃyevāti	723	
PA_tika-s04_02t:723_5	bhedaṇḍasakuṇisadisaṃyevāti attho. Bhedaṇḍaṃ nāma eko pakkhī dvimukho, tassa kira	723	
PA_tika-s04_02t:723_6	saddo ativiya virūpo amanāpo. Tenāha “apica bhinnassaraṃ amanāpasaddaṃ nadatī”ti.	723	
PA_tika-s04_02t:723_7	Sesamettha uttānameva.	723	
PA_tika-s04_02t:724	Sarabhasuttavaṇṇanā niṭṭhitā.	72	
PA_tika-s04_02t:725	5. Kesamuttisuttavaṇṇanā	72	
PA_tika-s04_02t:726	66. Pañcame kesamuttaṃ nivāso etesanti kesamuttiyāti āha “kesamuttanigamavāsino”ti. Aṭṭhavidhapānakānīti ambapānādiaṭṭhavidhāni pānāni.	72	
PA_tika-s04_02t:727_0	“Mā anussavenā”tiādīsu pana eko daharakālato paṭṭhāya evaṃ anussavo atthi, evaṃ cirakālakatāya	727	
PA_tika-s04_02t:727_1	anussutiyā labbhamānaṃ kathamidaṃ aññathā siyā, tasmā bhūtametanti anussavena gaṇhāti,	727	
PA_tika-s04_02t:727_2	tathā gahaṇaṃ paṭikkhipanto “mā anussavenā”ti āha. Anu anu savanaṃ anussavo. Aparo	727	
PA_tika-s04_02t:727_3	“amhākaṃ pitupitāmahādivuddhānaṃ upadesaparamparāya idamābhataṃ, evaṃ paramparābhatakathaṃ	727	
PA_tika-s04_02t:727_4	nāma na aññathā siyā, tasmā bhūtameta”nti gaṇhāti, taṃ paṭikkhipanto “mā paramparāyā”ti	727	
PA_tika-s04_02t:727_5	āha. Eko kenaci kismiñci vuttamatte “evaṃ kira eta”nti gaṇhāti, taṃ nisedhento “mā	727	
PA_tika-s04_02t:727_6	itikirāyā”ti āha. Piṭakaṃ gantho sampadīyati etassāti piṭakasampadānaṃ, ganthassa	727	
PA_tika-s04_02t:727_7	uggaṇhanako. Tena piṭakauggaṇhanakabhāvena ekacco tādisaṃ ganthaṃ paguṇaṃ katvā tena	727	
PA_tika-s04_02t:727_8	taṃ samentaṃ sameti, tasmā “bhūtameta”nti gaṇhāti, taṃ sandhāyesa paṭikkhepo “mā	727	
PA_tika-s04_02t:727_9	piṭakasampadānenā”ti, attano uggahaganthasampattiyā mā gaṇhitthāti vuttaṃ hoti. Sametanti saṃgataṃ.	727	
PA_tika-s04_02t:728_0	Koci kañci vitakkento “evameva tena bhavitabba”nti kevalaṃ attano saṅkappavasena	728	
PA_tika-s04_02t:728_1	“bhūtamida”nti gaṇhāti, taṃ sandhāyetaṃ vuttaṃ “mā takkahetū”ti. Añño “imāya yuttiyā	728	
PA_tika-s04_02t:728_2	bhūtamida”nti kevalaṃ anumānato nayaggāhena gaṇhāti, taṃ paṭikkhipanto “mā nayahetū”ti	728	
PA_tika-s04_02t:728_3	āha. Kassaci “evametaṃ siyā”ti parikappentassa ekaṃ kāraṇaṃ upaṭṭhāti, so “attheta”nti	728	
PA_tika-s04_02t:728_4	attano parikappitākārena gaṇhāti, taṃ paṭisedhento “mā ākāraparivitakkenā”ti āha.	728	
PA_tika-s04_02t:728_5	Aparassa cintayato yathāparikappitaṃ kañci atthaṃ “evametaṃ na aññathā”ti abhinivisantassa	728	
PA_tika-s04_02t:728_6	ekā diṭṭhi uppajjati. Yā yassa taṃ kāraṇaṃ nijjhāyantassa paccakkhaṃ viya nirūpetvā	728	
PA_tika-s04_02t:728_7	cintentassa khamati. So “attheta”nti diṭṭhinijjhānakkhantiyā gaṇhāti, taṃ sandhāyāha	728	
PA_tika-s04_02t:728_8	“mā diṭṭhinijjhānakkhantiyā”ti.	728	
PA_tika-s04_02t:729_0	Akusalaverassāti pāṇātipātādipañcavidhaṃ veraṃ sandhāya vadati. Kodho nāma cetaso	729	
PA_tika-s04_02t:729_1	dukkhanti āha “kodhacittassa abhāvenā”ti. Kilesassāti cittaṃ vibādhentassa upatāpentassa	729	
PA_tika-s04_02t:729_2	uddhaccakukkuccādikilesassa. Sesamettha uttānameva.	729	
PA_tika-s04_02t:730	Kesamuttisuttavaṇṇanā niṭṭhitā.	73	
PA_tika-s04_02t:731	6. Sāḷhasuttavaṇṇanā	73	
PA_tika-s04_02t:732_0	67. Chaṭṭhe pāto asitabbabhojanaṃ pātarāsaṃ, bhuttaṃ pātarāsaṃ etesanti bhuttapātarāsā.	732	
PA_tika-s04_02t:732_1	Dāsā nāma antojātā vā dhanakkītā vā karamarānītā vā sayaṃ vā dāsabyaṃ upagatā. Bhattavetanabhatā kammakārā nāma.	732	
PA_tika-s04_02t:733_0	Nicchātoti ettha chātaṃ vuccati taṇhā jighacchāhetutāya, sā assa natthīti nicchāto.	733	
PA_tika-s04_02t:733_1	Tenāha “nittaṇho”ti. Abbhantare santāpakarānaṃ kilesānanti attano santāne darathapariḷāhajananena	733	
PA_tika-s04_02t:733_2	santāpanakilesānaṃ. Antotāpanakilesānaṃ abhāvā sīto sītalo bhūto jātoti sītibhūto.	733	
PA_tika-s04_02t:733_3	Tenāha “sītalībhūto”ti. Maggaphalanibbānasukhāni vā paṭisaṃvedetīti sukhappaṭisaṃvedī.	733	
PA_tika-s04_02t:733_4	Sesaṃ suviññeyyameva.	733	
PA_tika-s04_02t:734	Sāḷhasuttavaṇṇanā niṭṭhitā.	73	
PA_tika-s04_02t:735	7. Kathāvatthusuttavaṇṇanā	73	
PA_tika-s04_02t:736_0	68. Sattame kathāvatthūnīti kathāya pavattiṭṭhānāni. Yasmā tehi vinā kathā na pavattati,	736	
PA_tika-s04_02t:736_1	tasmā “kathākāraṇānī”ti vuttaṃ. Atati satati satataṃ gacchati pavattatīti addhā,	736	
PA_tika-s04_02t:736_2	kāloti āha “atītamaddhānaṃ nāma kālopi vattatī”ti. Dhammappavattimattatāya hi paramatthato	736	
PA_tika-s04_02t:736_3	avijjamānopi kālo tasseva dhammassa pavattiavatthāvisesaṃ upādāya teneva vohārena	736	
PA_tika-s04_02t:736_4	atītotiādinā voharīyati, atītādibhedo ca nāmāyaṃ nippariyāyato dhammānaṃyeva hoti,	736	
PA_tika-s04_02t:736_5	na kālassāti āha “khandhāpi vattantī”ti. Yathāvuttamatthaṃ itaresu dvīsu atidisati	736	
PA_tika-s04_02t:736_6	“anāgatapaccuppannesupi eseva nayo”ti. Atītamaddhānantiādīsu ca dve pariyāyā suttantapariyāyo,	736	
PA_tika-s04_02t:736_7	abhidhammapariyāyo ca. Suttantapariyāyena paṭisandhito pubbe atīto addhā nāma, cutito	736	
PA_tika-s04_02t:736_8	pacchā anāgato addhā nāma, saha cutipaṭisandhīti tadantaraṃ paccuppanno addhā nāma.	736	
PA_tika-s04_02t:736_9	Abhidhammapariyāyena tīsu khaṇesu uppādato pubbe atīto addhā nāma, uppādato uddhaṃ	736	
PA_tika-s04_02t:736_10	anāgato addhā nāma, khaṇattayaṃ paccuppanno addhā nāma. Tatthāyaṃ suttantadesanāti	7361	
PA_tika-s04_02t:736_11	suttantapariyāyeneva atītādivisayaṃ kathaṃ dassento “atīte kassapo nāmā”tiādimāha.	7361	
PA_tika-s04_02t:737_0	Ekaṃseneva byākātabbo vissajjetabboti ekaṃsabyākaraṇīyo. “Cakkhu anicca”nti pañhe	737	
PA_tika-s04_02t:737_1	uttarapadāvadhāraṇaṃ sandhāya “ekaṃseneva byākātabba”nti vuttaṃ niccatāya lesassapi	737	
PA_tika-s04_02t:737_2	tattha abhāvato, purimapadāvadhāraṇe pana vibhajjabyākaraṇīyatāya. Tenāha “aniccaṃ	737	
PA_tika-s04_02t:737_3	nāma cakkhūti puṭṭhena panā”tiādi. Cakkhusote visesatthasāmaññatthānaṃ asādhāraṇabhāvato	737	
PA_tika-s04_02t:737_4	dvinnaṃ tesaṃ sadisacodanā paṭicchannamukheneva byākaraṇīyā paṭikkhepavasena anuññātavasena	737	
PA_tika-s04_02t:737_5	ca vissajjitabbatoti āha “yathā cakkhu, tathā sotaṃ…pe… ayaṃ paṭipucchābyākaraṇīyo	737	
PA_tika-s04_02t:737_6	pañho”ti. Taṃ jīvaṃ taṃ sarīranti jīvasarīrānaṃ anaññatāpañhe yassa yena anaññatā	737	
PA_tika-s04_02t:737_7	coditā, so eva paramatthato nupalabbhatīti ca jhānattayassa metteyyatākittanasadisoti	737	
PA_tika-s04_02t:737_8	abyākātabbatāya ṭhapanīyo vutto. Evarūpo hi pañho tidhā avissajjanīyattā byākaraṇaṃ akatvā ṭhapetabbo.	737	
PA_tika-s04_02t:738_0	Tiṭṭhati ettha phalaṃ tadāyattavuttitāyāti ṭhānaṃ, kāraṇanti āha “kāraṇākāraṇe”ti.	738	
PA_tika-s04_02t:738_1	Yuttena kāraṇenāti anurūpena kāraṇena. Pahotīti niggaṇhituṃ samattho hoti. Sassatavādibhāvameva	738	
PA_tika-s04_02t:738_2	dīpetīti attanā gahite ucchedavāde dosaṃ disvā attanopi sassatavādibhāvameva dīpeti.	738	
PA_tika-s04_02t:738_3	Puggalavādimhīti iminā vacchakuttiyavādiṃ dasseti. Pañhaṃ pucchantehi paṭipajjitabbā	738	
PA_tika-s04_02t:738_4	paṭipadā pañhapucchanakānaṃ vattaṃ.	738	
PA_tika-s04_02t:739_0	Paṭicaratīti paṭicchādanavasena carati pavattati. Paṭicchādanattho eva vā caratisaddo	739	
PA_tika-s04_02t:739_1	anekatthattā dhātūnanti āha “paṭicchādetī”ti. Aññenaññanti pana paṭicchādanākāradassananti	739	
PA_tika-s04_02t:739_2	āha “aññena vacanenā”tiādi. Tattha aññena vacanenāti yaṃ codakena cuditakassa dosavibhāvanaṃ	739	
PA_tika-s04_02t:739_3	vacanaṃ vuttaṃ, taṃ tato aññena vacanena paṭicchādeti. Yo hi “āpattiṃ āpannosī”ti	739	
PA_tika-s04_02t:739_4	vutte “ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā”ti vadati.	739	
PA_tika-s04_02t:739_5	“Evarūpaṃ kiñci tayā diṭṭha”nti vutte “na suṇāmī”ti sotaṃ vā upaneti, ayaṃ aññenaññaṃ	739	
PA_tika-s04_02t:739_6	paṭicarati nāma. “Ko āpanno”tiādinā hi codanaṃ avissajjetvāva vikkhepāpajjanaṃ aññenaññaṃ	739	
PA_tika-s04_02t:739_7	paṭicaraṇaṃ, bahiddhā kathāpanāmanaṃ vissajjetvāti ayametesaṃ viseso. Tenevāha “āgantukakathaṃ	739	
PA_tika-s04_02t:739_8	otārento”tiādi. Tattha apanāmetīti vikkhepeti. Tatrāti tasmiṃ bahiddhākathāya apanāmane.	739	
PA_tika-s04_02t:740	Upanisīdati phalaṃ etthāti kāraṇaṃ upanisā, upecca nissayatīti vā upanisā, saha upanisāyāti saupanisoti āha “saupanissayo sapaccayo”ti.	74	
PA_tika-s04_02t:741	Ohitasototi anaññavihitattā dhammassavanāya apanāmitasoto. Tato eva tadatthaṃ ṭhapitasoto. Kusaladhammanti ariyamaggo adhippetoti āha “ariyamagga”nti.	74	
PA_tika-s04_02t:742	Kathāvatthusuttavaṇṇanā niṭṭhitā.	74	
PA_tika-s04_02t:743	8. Aññatitthiyasuttavaṇṇanā	74	
PA_tika-s04_02t:744_0	69. Aṭṭhame bhagavā mūlaṃ kāraṇaṃ etesaṃ yāthāvato adhigamāyāti bhagavaṃmūlakā. Tenāha	744	
PA_tika-s04_02t:744_1	“bhagavantañhi nissāya mayaṃ ime dhamme ājānāma paṭivijjhāmā”ti. Amhākaṃ dhammāti	744	
PA_tika-s04_02t:744_2	tehi attanā adhigantabbatāya vuttaṃ. Sevitabbāsevitabbānañhi yāthāvato adhigamaññāṇāni	744	
PA_tika-s04_02t:744_3	adhigacchanakasambandhīni, tāni ca sammāsambuddhamūlakāni anaññavisayattā. Tenāha	744	
PA_tika-s04_02t:744_4	“pubbe kassapasammāsambuddhenā”tiādi. Ime dhammāti ime ñāṇadhammā. Ājānāmāti abhimukhaṃ	744	
PA_tika-s04_02t:744_5	paccakkhato jānāma. Paṭivijjhāmāti tasseva vevacanaṃ, adhigacchāmāti attho. Bhagavā	744	
PA_tika-s04_02t:744_6	netā etesanti bhagavaṃnettikā. Netāti sevitabbadhamme veneyyasantānaṃ pāpetā. Vinetāti	744	
PA_tika-s04_02t:744_7	asevitabbadhamme veneyyasantānato apanetā. Tadaṅgavinayādivasena vā vinetā. Atha	744	
PA_tika-s04_02t:744_8	vā yathā alamariyañāṇadassanaviseso hoti, evaṃ visesato netā. Anunetāti “ime dhammā	744	
PA_tika-s04_02t:744_9	sevitabbā, ime na sevitabbā”ti ubhayasampāpanāpanayanatthaṃ paññāpetā. Tenāha “yathāsabhāvato”tiādi.	744	
PA_tika-s04_02t:745_0	Paṭisaranti etthāti paṭisaraṇaṃ, bhagavā paṭisaraṇaṃ etesanti bhagavaṃpaṭisaraṇā.	745	
PA_tika-s04_02t:745_1	Āpāthaṃ upagacchantā hi bhagavā paṭisaraṇaṃ samosaraṇaṭṭhānaṃ. Tenāha “catubhūmakadhammā”tiādi.	745	
PA_tika-s04_02t:745_2	Paṭisarati sabhāvasampaṭivedhavasena paccekaṃ upagacchatīti vā paṭisaraṇaṃ, bhagavā	745	
PA_tika-s04_02t:745_3	paṭisaraṇaṃ etesanti bhagavaṃpaṭisaraṇā. Paṭisarati paṭivijjhatīti vā paṭisaraṇaṃ,	745	
PA_tika-s04_02t:745_4	tasmā paṭivijjhanavasena bhagavā paṭisaraṇaṃ etesanti bhagavaṃpaṭisaraṇā. Tenāha	745	
PA_tika-s04_02t:745_5	“apicā”tiādi. Paṭivedhavasenāti paṭivijjhitabbatāvasena. Asatipi mukhe atthato evaṃ	745	
PA_tika-s04_02t:745_6	vadanto viya hotīti āha “phasso āgacchati ahaṃ bhagavā kinnāmo”ti. Phasso ñāṇassa	745	
PA_tika-s04_02t:745_7	āpāthaṃ āgacchantoyeva hi attano “ahaṃ kinnāmo”ti nāmaṃ pucchanto viya, bhagavā cassa	745	
PA_tika-s04_02t:745_8	nāmaṃ karonto viya hoti.	745	
PA_tika-s04_02t:746_0	Paṭibhātūti ettha paṭisaddāpekkhāya “bhagavanta”nti upayogavacanaṃ, attho pana sāmivacanavaseneva	746	
PA_tika-s04_02t:746_1	veditabboti dassento āha “bhagavato”ti. Paṭibhātūti ca bhāgo hotu. Bhagavato hi esa	746	
PA_tika-s04_02t:746_2	bhāgo, yadidaṃ dhammassa desanā, amhākaṃ pana bhāgo savananti adhippāyo. Evañhi saddalakkhaṇena	746	
PA_tika-s04_02t:746_3	sameti. Keci pana paṭibhātūti padassa dissatūti atthaṃ vadanti, ñāṇena dissatu, desīyatūti	746	
PA_tika-s04_02t:746_4	vā attho. Upaṭṭhātūti ñāṇassa paccupatiṭṭhatu. Pāḷiyaṃ ko adhippayāsoti ettha ko	746	
PA_tika-s04_02t:746_5	adhikappayogoti attho.	746	
PA_tika-s04_02t:747_0	Lokavajjavasenāti lokiyajanehi pakatiyā garahitabbavajjavasena. Vipākavajjavasenāti	747	
PA_tika-s04_02t:747_1	vipākassa apāyasaṃvattanikavajjavasena. Kathantiādinā ubhayavajjavasenapi appasāvajjatāya	747	
PA_tika-s04_02t:747_2	visayaṃ dasseti. Sesamettha suviññeyyameva.	747	
PA_tika-s04_02t:748	Aññatitthiyasuttavaṇṇanā niṭṭhitā.	74	
PA_tika-s04_02t:749	9. Akusalamūlasuttavaṇṇanā	74	
PA_tika-s04_02t:750_0	70. Navame lubbhatīti lobho. Dussatīti doso. Muyhatīti moho. Lobhādīni panetāni asahajātānaṃ	750	
PA_tika-s04_02t:750_1	pāṇātipātādīnaṃ kesañci akusalānaṃ upanissayapaccayaṭṭhena, sahajātānaṃ adinnādānādīnaṃ	750	
PA_tika-s04_02t:750_2	kesañci sampayuttā hutvā uppādakaṭṭhena, sayañca akusalānīti sāvajjadukkhavipākaṭṭhenāti	750	
PA_tika-s04_02t:750_3	āha “akusalānaṃ mūlāni, akusalāni ca tāni mūlānī”ti. Vuttampi cetaṃ “ratto kho, āvuso,	750	
PA_tika-s04_02t:750_4	rāgena abhibhūto pariyādinnacitto pāṇampi hanatī”tiādi. Yadapīti liṅgavipallāsena	750	
PA_tika-s04_02t:750_5	vuttanti āha “yopi, bhikkhave, lobho”ti. Tadapīti etthāpi eseva nayoti āha “sopi	750	
PA_tika-s04_02t:750_6	akusalamūla”nti. Vināpi liṅgavipallāsena atthayojanaṃ dassento “akusalamūlaṃ vā”tiādimāha.	750	
PA_tika-s04_02t:750_7	Sabbatthāti “yadapi, bhikkhave, doso, tadapi akusalamūla”ntiādīsu. Abhisaṅkharotīti	750	
PA_tika-s04_02t:750_8	ettha āyūhatīti atthaṃ vatvā tañca āyūhanaṃ paccayasamavāyasiddhito sampiṇḍanaṃ rāsikaraṇaṃ	750	
PA_tika-s04_02t:750_9	viya hotīti āha “sampiṇḍeti rāsiṃ karotī”ti.	750	
PA_tika-s04_02t:751_0	Pāḷiyaṃ “vadhenā”tiādīsu vadhenāti māraṇena vā pothanena vā. Vadhasaddo hi hiṃsanattho	751	
PA_tika-s04_02t:751_1	viheṭhanattho ca hoti. Bandhanenāti addubandhanādinā. Jāniyāti dhanajāniyā, “sataṃ	751	
PA_tika-s04_02t:751_2	gaṇhatha, sahassaṃ gaṇhathā”ti evaṃ pavattitadaṇḍenāti attho. Garahāyāti pañcasikhamuṇḍakakaraṇaṃ,	751	
PA_tika-s04_02t:751_3	gomayasiñcanaṃ, gīvāya kuraṇḍakabandhananti evamādīni katvā garahapāpanena. Tattha	751	
PA_tika-s04_02t:751_4	pañcasikhamuṇḍakakaraṇaṃ nāma kākapakkhakaraṇaṃ. Gomayasiñcanaṃ sīsena kaṇodakāvasecanaṃ.	751	
PA_tika-s04_02t:751_5	Kuraṇḍakabandhanaṃ gaddulabandhanaṃ.	751	
PA_tika-s04_02t:752_0	Kālasmiṃ na vadatīti yuttakāle na vadati, vattabbakālassa pubbe vā pacchā vā ayuttakāle	752	
PA_tika-s04_02t:752_1	vattā hoti. Abhūtavādīti yaṃ natthi, tassa vattā. Tenāha “bhūtaṃ na vadatī”ti. Atthaṃ	752	
PA_tika-s04_02t:752_2	na vadatīti kāraṇaṃ na vadati, akāraṇanissitaṃ nipphalaṃ vattā hoti. Dhammaṃ na vadatīti	752	
PA_tika-s04_02t:752_3	sabhāvaṃ na vadati, asabhāvaṃ vattā ayathāvādīti attho. Vinayaṃ na vadatīti saṃvaravinayaṃ	752	
PA_tika-s04_02t:752_4	na vadati, na saṃvaravinayappaṭisaṃyuttassa vattā hoti, attano suṇantassa ca na saṃvaravinayāvahassa vattāti attho.	752	
PA_tika-s04_02t:753	Atacchanti abhūtatthaṃ. Tenāha “itaraṃ tasseva vevacana”nti. Atha vā abhūtanti asantaṃ avijjamānaṃ. Atacchanti atathākāraṃ.	75	
PA_tika-s04_02t:754_0	Puññakammato eti uppajjatīti ayo, vaḍḍhi. Tappaṭikkhepena anayo, avaḍḍhīti āha “anayaṃ	754	
PA_tika-s04_02t:754_1	āpajjatīti avaḍḍhiṃ āpajjatī”ti. Māluvāsipāṭikā nāma dīghasaṇṭhānaṃ māluvāpakkaṃ,	754	
PA_tika-s04_02t:754_2	māluvāphalapoṭṭhalikāti attho. Phalitāyāti ātapena sussitvā bhinnāya. Vaṭarukkhādīnaṃ	754	
PA_tika-s04_02t:754_3	mūleti vaṭarukkhādīnaṃ samīpe. Sakabhāvena saṇṭhātuṃ na sakkontīti kasmā na sakkonti?	754	
PA_tika-s04_02t:754_4	Bhavanavināsabhayā. Rukkhamūle patitamāluvābījato hi latā uppajjitvā rukkhaṃ abhiruhati.	754	
PA_tika-s04_02t:754_5	Sā mahāpattā ceva bahupattā ca mahākolirapattasaṇṭhānehi tato ca mahantatarehi sākhāviṭapantarehi	754	
PA_tika-s04_02t:754_6	pattehi samannāgatā. Atha naṃ rukkhaṃ mūlato paṭṭhāya vinandhamānā sabbaviṭapāni	754	
PA_tika-s04_02t:754_7	sañchādetvā mahantaṃ bhāraṃ janetvā tiṭṭhati, sā vāte vāyante deve vā vassante oghanaheṭṭhāgatā	754	
PA_tika-s04_02t:754_8	olambanahetubhūtaṃ ghanabhāvaṃ janetvā tassa rukkhassa sabbasākhaṃ bhijjati, bhūmiyaṃ	754	
PA_tika-s04_02t:754_9	nipāteti. Tato tasmiṃ rukkhe patiṭṭhitavimānaṃ bhijjati vinassati. Iti tā devatāyo	754	
PA_tika-s04_02t:754_10	bhavanavināsabhayā sakabhāvena saṇṭhātuṃ na sakkonti. Ettha ca yaṃ sākhaṭṭhakavimānaṃ	7541	
PA_tika-s04_02t:754_11	hoti, taṃ sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṃ	7541	
PA_tika-s04_02t:754_12	bhijjati, rukkhaṭṭhakavimānaṃ pana yāva rukkhassa mūlamattampi tiṭṭhati, tāva na	7541	
PA_tika-s04_02t:754_13	nassatīti veditabbaṃ. Tattha tattha palujjitvāti tattha tattha bhijjitvā. Sesamettha suviññeyyameva.	7541	
PA_tika-s04_02t:755	Akusalamūlasuttavaṇṇanā niṭṭhitā.	75	
PA_tika-s04_02t:756	10. Uposathasuttavaṇṇanā	75	
PA_tika-s04_02t:757_0	71. Dasame tadahūti ettha tasmiṃ ahanīti atthoti āha “tasmiṃ ahu uposathe”ti. Upavasanti	757	
PA_tika-s04_02t:757_1	etthāti uposatho, uposathadivaso. Upavasantīti ca sīlena vā anasanena vā khīrasāyanādividhinā	757	
PA_tika-s04_02t:757_2	vā upetā hutvā vasantīti attho. Uposathadivase hi sāsanikā sīlena, bāhirakā sabbaso	757	
PA_tika-s04_02t:757_3	āhārassa abhuñjanena khīrasāyanamadhusāyanādividhinā vā upetā hutvā viharanti. So	757	
PA_tika-s04_02t:757_4	panesa uposathadivaso aṭṭhamicātuddasipannarasibhedena tividho, tasmā sesadvayanivāraṇatthaṃ	757	
PA_tika-s04_02t:757_5	“pannarasikauposathadivase”ti vuttaṃ. Vavassaggattheti vacasāyatthe. Divasaddo divāsaddo	757	
PA_tika-s04_02t:757_6	viya divasapariyāyo, tassa visesanabhāvena vuccamāno divāsaddo savisesena dīpetīti	757	
PA_tika-s04_02t:757_7	āha “divasassa divā, majjhanhike kāleti attho”ti. Paṭicchāpetvāti sampaṭicchanaṃ	757	
PA_tika-s04_02t:757_8	kāretvā. Vipākaphalenāti sadisaphalena. Na mahapphalo hoti manoduccaritadussīlyena	757	
PA_tika-s04_02t:757_9	upakkiliṭṭhabhāvato. Vipākānisaṃsenāti udrayaphalena. Vipākobhāsenāti paṭipakkhavigamajanitena	757	
PA_tika-s04_02t:757_10	sabhāvasaṅkhātena vipākobhāsena. Na mahāobhāso aparisuddhabhāvato. Vipākavipphārassāti vipākavepullassa.	7571	
PA_tika-s04_02t:758_0	Nāhaṃ kvacanītiādivacanassa micchābhinivesavasena pavattattā “idaṃ tassa musāvādasmiṃ	758	
PA_tika-s04_02t:758_1	vadāmī”ti pāḷiyaṃ vuttaṃ, catukoṭikasuññatādassanavasena pavattaṃ pana ariyadassanamevāti	758	
PA_tika-s04_02t:758_2	na tattha musāvādo. Vuttañhetaṃ –	758	
PA_tika-s04_02t:759	“Puna caparaṃ, bhikkhave, ariyasāvako iti paṭisañcikkhati ‘nāhaṃ kvacani, kassaci kiñcanatasmiṃ, na ca mama kvacani, kismiñci kiñcanatatthī”’tiādi.	75	
PA_tika-s04_02t:760_0	Ettha hi catukoṭikasuññatā kathitā. Kathaṃ? Ariyo hi nāhaṃ kvacanīti kvaci attānaṃ	760	
PA_tika-s04_02t:760_1	na passati, kassaci kiñcanatasminti attano attānaṃ kassaci parassa kiñcanabhāve upanetabbaṃ	760	
PA_tika-s04_02t:760_2	na passati, bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne parikkhāraṃ	760	
PA_tika-s04_02t:760_3	maññitvā upanetabbaṃ na passatīti attho. Na ca mama kvacanīti ettha mama-saddaṃ tāva	760	
PA_tika-s04_02t:760_4	ṭhapetvā kvacani parassa ca attānaṃ kvaci na passatīti ayamattho. Idāni mama-saddaṃ	760	
PA_tika-s04_02t:760_5	āharitvā “mama kismiñci kiñcanatatthī”ti so parassa attānaṃ “mama kismiñci kiñcanabhāvena	760	
PA_tika-s04_02t:760_6	atthī”ti na passati, attano bhātikaṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne	760	
PA_tika-s04_02t:760_7	parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na	760	
PA_tika-s04_02t:760_8	passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve	760	
PA_tika-s04_02t:760_9	upanetabbaṃ passati. Na katthaci parassa attānaṃ passati, na parassa attānaṃ attano	760	
PA_tika-s04_02t:760_10	kiñcanabhāve upanetabbaṃ passati, tasmā ayaṃ suññatā catukoṭikāti veditabbā.	7601	
PA_tika-s04_02t:761_0	Yasmā pana micchādiṭṭhikānaṃ yāthāvadassanassa asambhavato yathāvuttacatukoṭikasuññatādassanaṃ	761	
PA_tika-s04_02t:761_1	na sambhavati, tasmā “natthi mātā, natthi pitā”tiādivacanaṃ viya micchāgāhavasena	761	
PA_tika-s04_02t:761_2	“nāhaṃ kvacanī”tiādi vuttanti yutto cettha musāvādasambhavo. Katthacīti ṭhāne, kāle	761	
PA_tika-s04_02t:761_3	vā. Atha “nipphalo”ti kasmā vuttaṃ. “Na mahapphalo”ti saddena hi mahapphalābhāvova	761	
PA_tika-s04_02t:761_4	jotito, na pana sabbathā phalābhāvoti āha “byañjanameva hi ettha sāvasesa”ntiādi.	761	
PA_tika-s04_02t:761_5	Sesapadesupīti “na mahānisaṃso”tiādīsupi.	761	
PA_tika-s04_02t:762	Aṭṭhahi kāraṇehīti –	76	
PA_tika-s04_02t:763_0	“Atha kho, bhante, sakko devānamindo devānaṃ tāvatiṃsānaṃ bhagavato aṭṭha yathābhucce	763	
PA_tika-s04_02t:763_1	vaṇṇe payirudāhāsi – ‘taṃ kiṃ maññanti, bhonto devā tāvatiṃsā, yāvañca so bhagavā	763	
PA_tika-s04_02t:763_2	bahujanahitāya paṭipanno bahujanasukhāya lokānukampāya atthāya hitāya sukhāya devamanussānaṃ,	763	
PA_tika-s04_02t:763_3	evaṃ bahujanahitāya paṭipannaṃ bahujanasukhāya lokānukampāya atthāya hitāya sukhāya	763	
PA_tika-s04_02t:763_4	devamanussānaṃ imināpaṅgena samannāgataṃ satthāraṃ neva atītaṃse samanupassāmi, na	763	
PA_tika-s04_02t:763_5	panetarahi aññatra tena bhagavatā”ti –	763	
PA_tika-s04_02t:764_0	Ādinā mahāgovindasutte vitthāritehi bahujanahitāya paṭipannādīhi buddhānubhāvadīpakehi	764	
PA_tika-s04_02t:764_1	aṭṭhahi kāraṇehi. Atha “navahi kāraṇehī”ti avatvā “aṭṭhahi kāraṇehī”ti kasmā vuttanti	764	
PA_tika-s04_02t:764_2	āha “ettha hi…pe… sabbe lokiyalokuttarā buddhaguṇā saṅgahitā”ti. Idaṃ vuttaṃ hoti	764	
PA_tika-s04_02t:764_3	– imasmiṃ sutte “itipi so bhagavā”ti iminā vacanena avisesato sabbepi lokiyalokuttarā	764	
PA_tika-s04_02t:764_4	buddhaguṇā dīpitā, tasmā tena dīpitaguṇe sandhāya “aṭṭhahi kāraṇehī”ti vuttanti.	764	
PA_tika-s04_02t:764_5	Arahantiādīhi pāṭiyekkaguṇāva niddiṭṭhāti arahantiādīhi ekekehi padehi ekeke guṇāva niddiṭṭhāti attho.	764	
PA_tika-s04_02t:765	Sahatantikanti pāḷidhammasahitaṃ. Purimanayeneva yojanā kātabbāti “kiliṭṭhasmiñhi kāye pasādhanaṃ pasādhetvā nakkhattaṃ kīḷamānā na sobhantī”tiādinā nayena yojanā kātabbāti attho.	76	
PA_tika-s04_02t:766_0	Saṅghassa anussaraṇaṃ nāma tassa guṇānussaraṇamevāti āha “aṭṭhannaṃ ariyapuggalānaṃ	766	
PA_tika-s04_02t:766_1	guṇe anussaratī”ti. Dve tayo vāre gāhāpitaṃ usumanti dve tayo vāre uddhanaṃ āropetvā	766	
PA_tika-s04_02t:766_2	sedanavasena gāhāpitaṃ usumaṃ. Purimanayeneva yojanā kātabbāti “kiliṭṭhasmiñhi vatthe	766	
PA_tika-s04_02t:766_3	pasādhanaṃ pasādhetvā nakkhattaṃ kīḷamānā na sobhantī”tiādinā nayena yojanā kātabbā.	766	
PA_tika-s04_02t:767_0	Pahīnakālato paṭṭhāya…pe… viratāvāti etena pahānahetukā idhādhippetā viratīti dasseti.	767	
PA_tika-s04_02t:767_1	Kammakkhayakarañāṇena hi pāṇātipātadussīlyassa pahīnattā arahanto accantameva tato	767	
PA_tika-s04_02t:767_2	paṭiviratāti vuccati samucchedavasena pahānaviratīnaṃ adhippetattā. Kiñcāpi pahānaviramaṇānaṃ	767	
PA_tika-s04_02t:767_3	purimapacchimakālatā natthi, maggadhammānaṃ pana sammādiṭṭhiādīnaṃ sammāvācādīnañca	767	
PA_tika-s04_02t:767_4	paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ	767	
PA_tika-s04_02t:767_5	purimapacchimabhāveneva hotīti, gahaṇappavattiākāravasena paccayabhūtesu sammādiṭṭhiādīsu	767	
PA_tika-s04_02t:767_6	pahāyakadhammesu pahānakiriyāya purimakālavohāro, paccayuppannāsu ca viratīsu viramaṇakiriyāya	767	
PA_tika-s04_02t:767_7	aparakālavohāro ca hotīti pahānaṃ vā samucchedavasena, virati paṭippassaddhivasena yojetabbā.	767	
PA_tika-s04_02t:768_0	Atha vā pāṇo atipātīyati etenāti pāṇātipāto, pāṇaghātahetubhūto dhammasamūho. Ko	768	
PA_tika-s04_02t:768_1	pana so? Ahirikānottappadosamohavihiṃsādayo kilesā. Te hi arahanto ariyamaggena pahāya	768	
PA_tika-s04_02t:768_2	samugghātetvā pāṇātipātadussīlyato accantameva paṭiviratāti vuccanti, kilesesu pahīnesu	768	
PA_tika-s04_02t:768_3	kilesanimittassa kammassa anuppajjanato. Adinnādānaṃ pahāyātiādīsupi eseva nayo.	768	
PA_tika-s04_02t:768_4	Viratāvāti avadhāraṇena tassā viratiyā kālādivasena apariyantataṃ dasseti. Yathā	768	
PA_tika-s04_02t:768_5	hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhindanti,	768	
PA_tika-s04_02t:768_6	na evaṃ arahanto, arahanto pana sabbaso pahīnapāṇātipātattā accantaviratā evāti.	768	
PA_tika-s04_02t:769_0	Daṇḍanasaṅkhātassa paraviheṭhanassa ca parivajjanabhāvadīpanatthaṃ daṇḍasatthānaṃ	769	
PA_tika-s04_02t:769_1	nikkhepavacananti āha “parūpaghātatthāyā”tiādi. Lajjīti ettha vuttalajjāya ottappampi	769	
PA_tika-s04_02t:769_2	vuttamevāti daṭṭhabbaṃ. Na hi pāpajigucchanapāputtāsarahitaṃ, pāpabhayaṃ vā alajjanaṃ	769	
PA_tika-s04_02t:769_3	atthīti. Dhammagarutāya vā arahantānaṃ dhammassa ca attā dhīnattā attādhipatibhūtā	769	
PA_tika-s04_02t:769_4	lajjāva vuttā, na pana lokādhipati ottappaṃ. “Dayaṃ mettacittataṃ āpannā”ti kasmā	769	
PA_tika-s04_02t:769_5	vuttaṃ, nanu dayā-saddo “adayāpanno”tiādīsu karuṇāya pavattatīti? Saccametaṃ, ayaṃ	769	
PA_tika-s04_02t:769_6	pana dayā-saddo anurakkhaṇatthaṃ antonītaṃ katvā pavattamāno mettāya karuṇāya ca	769	
PA_tika-s04_02t:769_7	pavattatīti idha mettāya pavattamāno vutto. Mijjati siniyhatīti mettā, mettā etassa	769	
PA_tika-s04_02t:769_8	atthīti mettaṃ, mettaṃ cittaṃ etassāti mettacitto, tassa bhāvo mettacittatā, mettāicceva attho.	769	
PA_tika-s04_02t:770_0	Sabbapāṇabhūtahitānukampīti etena tassā viratiyā pavattavasena apariyantataṃ dasseti.	770	
PA_tika-s04_02t:770_1	Pāṇabhūteti pāṇajāte. Anukampakāti karuṇāyanakā, yasmā pana mettā karuṇāya visesapaccayo	770	
PA_tika-s04_02t:770_2	hoti, tasmā vuttaṃ “tāya eva dayāpannatāyā”ti. Evaṃ yehi dhammehi pāṇātipātā virati	770	
PA_tika-s04_02t:770_3	sampajjati, tehi lajjāmettākaruṇādhammehi samaṅgibhāvo dassito.	770	
PA_tika-s04_02t:771_0	Parapariggahitassa ādānanti parasantakassa ādānaṃ. Theno vuccati coro, tassa bhāvo	771	
PA_tika-s04_02t:771_1	theyyaṃ, kāmañcettha “lajjī dayāpanno”ti na vuttaṃ, adhikāravasena pana atthato vuttamevāti	771	
PA_tika-s04_02t:771_2	daṭṭhabbaṃ. Yathā hi lajjādayo pāṇātipātappahānassa visesapaccayā, evaṃ adinnādānappahānassapīti,	771	
PA_tika-s04_02t:771_3	tasmā sāpi pāḷi ānetvā vattabbā. Esa nayo ito paresupi. Atha vā sucibhūtenāti etena	771	
PA_tika-s04_02t:771_4	hirottappādīhi samannāgamo, ahirikādīnañca pahānaṃ vuttamevāti “lajjī”tiādi na vuttanti daṭṭhabbaṃ.	771	
PA_tika-s04_02t:772_0	Aseṭṭhacariyanti aseṭṭhānaṃ hīnānaṃ, aseṭṭhaṃ vā lāmakaṃ cariyaṃ, nihīnavuttiṃ methunanti	772	
PA_tika-s04_02t:772_1	attho. Brahmaṃ seṭṭhaṃ ācāranti methunaviratimāha. Ārācārī methunāti etena – “idhekacco	772	
PA_tika-s04_02t:772_2	na heva kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa	772	
PA_tika-s04_02t:772_3	ucchādanaparimaddananhāpanasambāhanaṃ sādiyati, so taṃ assādeti, taṃ nikāmeti, tena	772	
PA_tika-s04_02t:772_4	ca vittiṃ āpajjatī”tiādinā vuttā sattavidhamethunasaṃyogāpi paṭivirati dassitāti daṭṭhabbaṃ.	772	
PA_tika-s04_02t:773_0	“Saccato thetato”tiādīsu viya theta-saddo thirapariyāyo, thirabhāvo ca saccavāditāya	773	
PA_tika-s04_02t:773_1	ṭhitakathattā kathāvasena veditabboti āha “ṭhitakathāti attho”ti. Na ṭhitakathoti	773	
PA_tika-s04_02t:773_2	yathā haliddirāgādayo anavaṭṭhitasabhāvatāya na ṭhitā, evaṃ na ṭhitā kathā yassa	773	
PA_tika-s04_02t:773_3	so na ṭhitakathoti haliddirāgādayo yathā kathāya upamā honti, evaṃ yojetabbaṃ. Esa	773	
PA_tika-s04_02t:773_4	nayo “pāsāṇalekhā viyā”tiādīsupi. Saddhā ayati pavattati etthāti saddhāyā, saddhāyā	773	
PA_tika-s04_02t:773_5	eva saddhāyikā yathā venayikā. Saddhāya vā ayitabbā saddhāyikā, saddheyyāti attho.	773	
PA_tika-s04_02t:773_6	Vattabbataṃ āpajjati visaṃvādanatoti adhippāyo.	773	
PA_tika-s04_02t:774_0	Ekaṃ bhattaṃ ekabhattaṃ, taṃ etesamatthīti ekabhattikā, ekasmiṃ divase ekavārameva	774	
PA_tika-s04_02t:774_1	bhuñjanakā. Tayidaṃ rattibhojanenapi siyāti āha “rattūparatā”ti. Evampi sāyanhabhojanenapi	774	
PA_tika-s04_02t:774_2	siyuṃ ekabhattikāti tadāsaṅkānivattanatthaṃ “viratā vikālabhojanā”ti vuttaṃ. Aruṇuggamanato	774	
PA_tika-s04_02t:774_3	paṭṭhāya yāva majjhanhikā ayaṃ buddhānaṃ ariyānaṃ āciṇṇasamāciṇṇo bhojanassa kālo	774	
PA_tika-s04_02t:774_4	nāma, tadañño vikālo. Aṭṭhakathāyaṃ pana dutiyapadena rattibhojanassa paṭikkhittattā	774	
PA_tika-s04_02t:774_5	aparaṇho “vikālo”ti vutto.	774	
PA_tika-s04_02t:775_0	Saṅkhepato “sabbapāpassa akaraṇa”ntiādinayappavattaṃ bhagavato sāsanaṃ sacchandarāgappavattito	775	
PA_tika-s04_02t:775_1	naccādīnaṃ dassanaṃ na anulometīti āha “sāsanassa ananulomattā”ti. Attanā payojiyamānaṃ	775	
PA_tika-s04_02t:775_2	parehi payojāpīyamānañca naccaṃ naccabhāvasāmaññato pāḷiyaṃ ekeneva naccasaddena	775	
PA_tika-s04_02t:775_3	gahitaṃ, tathā gītavāditasaddā cāti āha “naccananaccāpanādivasenā”ti. Ādi-saddena	775	
PA_tika-s04_02t:775_4	gāyanagāyāpanavādanavādāpanāni saṅgaṇhāti. Dassanena cettha savanampi saṅgahitaṃ	775	
PA_tika-s04_02t:775_5	virūpekasesanayena. Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato	775	
PA_tika-s04_02t:775_6	dassanāicceva vuttaṃ. Avisūkabhūtassa gītassa savanaṃ kadāci vaṭṭatīti āha “visūkabhūtaṃ	775	
PA_tika-s04_02t:775_7	dassana”nti. Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitaṃ	775	
PA_tika-s04_02t:775_8	gītaṃ vaṭṭati, gītūpasaṃhito dhammo na vaṭṭatī”ti.	775	
PA_tika-s04_02t:776_0	Yaṃ kiñcīti ganthitaṃ vā aganthitaṃ vā yaṃ kiñci pupphaṃ. Gandhajātanti gandhajātiyaṃ.	776	
PA_tika-s04_02t:776_1	Tassāpi “yaṃ kiñcī”ti vacanato dhūpitassapi adhūpitassapi yassa kassaci vilepanādi	776	
PA_tika-s04_02t:776_2	na vaṭṭatīti dasseti. Uccāti uccasaddena samānatthaṃ ekaṃ saddantaraṃ. Seti etthāti	776	
PA_tika-s04_02t:776_3	sayanaṃ. Uccāsayanaṃ mahāsayanañca samaṇasārupparahitaṃ adhippetanti āha “pamāṇātikkantaṃ	776	
PA_tika-s04_02t:776_4	akappiyattharaṇa”nti, āsandādiāsanañcettha sayanena saṅgahitanti daṭṭhabbaṃ. Yasmā	776	
PA_tika-s04_02t:776_5	pana ādhāre paṭikkhitte tadādhārakiriyā paṭikkhittāva hoti, tasmā “uccāsayanamahāsayanā”icceva	776	
PA_tika-s04_02t:776_6	vuttaṃ. Atthato pana tadupabhogabhūtanisajjānipajjanehi virati dassitāti daṭṭhabbā.	776	
PA_tika-s04_02t:776_7	Atha vā “uccāsayanāsanamahāsayanāsanā”ti, etasmiṃ atthe ekasesanayena ayaṃ niddeso	776	
PA_tika-s04_02t:776_8	kato yathā “nāmarūpapaccayā saḷāyatana”nti. āsanakiriyāpubbakattā vā sayanakiriyāya	776	
PA_tika-s04_02t:776_9	sayanaggahaṇeneva āsanampi saṅgahitanti veditabbaṃ.	776	
PA_tika-s04_02t:777_0	“Kīvā”ti ayaṃ nipāto. “Kittaka”nti imassa atthaṃ bodhetīti āha “kīvamahapphaloti	777	
PA_tika-s04_02t:777_1	kittakaṃ mahapphalo”ti. Sesapadesūti “kīvamahānisaṃso”tiādīsu. Ratta-saddo ratanapariyāyoti	777	
PA_tika-s04_02t:777_2	āha “pahūtarattaratanānanti pahūtena rattasaṅkhātena ratanena samannāgatāna”nti.	777	
PA_tika-s04_02t:777_3	Pāḷiyaṃ pana “pahūtasattaratanāna”ntipi pāṭho dissati. Bheritalasadisaṃ katvāti bheritalaṃ	777	
PA_tika-s04_02t:777_4	viya samaṃ katvā. Tato ekaṃ bhāgaṃ na agghatīti yathāvuttaṃ cakkavattirajjaṃ tato	777	
PA_tika-s04_02t:777_5	soḷasabhāgato ekaṃ bhāgaṃ na agghati. Tato bahutaraṃ hotīti cakkavattirajjasirito bahutaraṃ hoti.	777	
PA_tika-s04_02t:778_0	Cātumahārājīkānantiādīsu cātumahārājikā nāma sinerupabbatassa vemajjhe honti, tesu	778	
PA_tika-s04_02t:778_1	bahū pabbataṭṭhāpi ākāsaṭṭhāpi, tesaṃ paramparā cakkavāḷapabbataṃ pattā, khiḍḍāpadosikā,	778	
PA_tika-s04_02t:778_2	manopadosikā, sītavalāhakā, uṇhavalāhakā, candimā, devaputto, sūriyo, devaputtoti	778	
PA_tika-s04_02t:778_3	ete sabbe cātumahārājikadevalokaṭṭhakā eva. Tettiṃsa janā tattha uppannāti tāvatiṃsā.	778	
PA_tika-s04_02t:778_4	Apica tāvatiṃsāti tesaṃ devānaṃ nāmamevāti vuttaṃ. Tepi atthi pabbataṭṭhakā, atthi	778	
PA_tika-s04_02t:778_5	ākāsaṭṭhakā, tesaṃ paramparā cakkavāḷapabbataṃ pattā, tathā yāmādīnaṃ. Ekadevalokepi	778	
PA_tika-s04_02t:778_6	hi devānaṃ paramparā cakkavāḷapabbataṃ appattā nāma natthi. Tattha dibbasukhaṃ yātā	778	
PA_tika-s04_02t:778_7	payātā sampattāti yāmā. Tuṭṭhā pahaṭṭhāti tusitā. Pakatipaṭiyattārammaṇato atirekena	778	
PA_tika-s04_02t:778_8	ramitukāmakāle yathārucite bhoge nimminitvā nimminitvā ramantīti nimmānarati. Cittācāraṃ	778	
PA_tika-s04_02t:778_9	ñatvā parehi nimmitesu bhogesu vasaṃ vattentīti paranimmitavasavattī.	778	
PA_tika-s04_02t:779_0	Tattha cātumahārājikānaṃ devānaṃ manussagaṇanāya navutivassasatasahassāni āyuppamāṇaṃ.	779	
PA_tika-s04_02t:779_1	Tāvatiṃsānaṃ devānaṃ tisso ca vassakoṭiyo saṭṭhi ca vassasatasahassāni. Yāmānaṃ devānaṃ	779	
PA_tika-s04_02t:779_2	cuddasa ca vassakoṭiyo cattāri ca vassasatasahassāni. Tusitānaṃ devānaṃ sattapaññāsa	779	
PA_tika-s04_02t:779_3	ca vassakoṭiyo saṭṭhi ca vassasatasahassāni. Nimmānaratīnaṃ devānaṃ dve ca vassakoṭisatāni	779	
PA_tika-s04_02t:779_4	tisso ca vassakoṭiyo cattāri ca vassasatasahassāni. Paranimmitavasavattīnaṃ devānaṃ	779	
PA_tika-s04_02t:779_5	nava ca vassakoṭisatāni ekavīsa koṭiyo ca saṭṭhi ca vassasatasahassāni.	779	
PA_tika-s04_02t:780_0	Muṭṭhihatthapādaketi pādatalato yāva aṭaniyā heṭṭhimanto, tāva muṭṭhiratanappamāṇapādake.	780	
PA_tika-s04_02t:780_1	Tañca kho majjhimassa purisassa hatthena, yassidāni vaḍḍhakīhatthoti samaññā. Sīlasamādānato	780	
PA_tika-s04_02t:780_2	paṭṭhāya aññaṃ kiñci akatvā dhammassavanena vā kammaṭṭhānamanasikārena vā vītināmetabbanti	780	
PA_tika-s04_02t:780_3	āha “taṃ pana upavasantena…pe… vicāretabba”nti.	780	
PA_tika-s04_02t:781_0	Vācaṃ bhinditvā uposathaṅgāni samādātabbānīti “imañca rattiṃ imañca divasa”nti kālaparicchedaṃ	781	
PA_tika-s04_02t:781_1	katvā “uposathaṅgavasena aṭṭha sikkhāpadāni samādiyāmī”ti ekato katvā puna paccekaṃ	781	
PA_tika-s04_02t:781_2	“pāṇātipātā veramaṇisikkhāpadaṃ samādiyāmi…pe… uccāsayanamahāsayanā veramaṇisikkhāpadaṃ	781	
PA_tika-s04_02t:781_3	samādiyāmī”ti evaṃ vacībhedaṃ katvā yathāpāḷi samādātabbāni. Pāḷiṃ ajānantena pana	781	
PA_tika-s04_02t:781_4	attano bhāsāya paccekaṃ vā “buddhapaññattaṃ uposathaṃ adhiṭṭhāmī”ti ekato adhiṭṭhānavasena	781	
PA_tika-s04_02t:781_5	vā samādātabbāni, aññaṃ alabhantena adhiṭṭhātabbāni. Upāsakasīlañhi attanā samādiyantenapi	781	
PA_tika-s04_02t:781_6	samādinnaṃ parasantike samādiyantenapi, ekajjhaṃ samādinnampi samādinnameva hoti	781	
PA_tika-s04_02t:781_7	paccekaṃ samādinnampi. Taṃ pana ekajjhaṃ samādiyato ekāyeva virati ekā cetanā hoti.	781	
PA_tika-s04_02t:781_8	Sā pana sabbaviraticetanānaṃ kiccakārīti tenapi sabbasikkhāpadāni samādinnāneva.	781	
PA_tika-s04_02t:781_9	Paccekaṃ samādiyato pana nānāviraticetanāyo yathāsakaṃ kiccavasena uppajjanti, sabbasamādāne	781	
PA_tika-s04_02t:781_10	pana vacībhedo kātabboyeva. Parūparodhapaṭisaṃyuttā paravihiṃsāsaṃyuttā.	7811	
PA_tika-s04_02t:782_0	Nanu ca “maṇi”nti vutte veḷuriyampi saṅgahitameva, kimatthaṃ pana veḷuriyanti āha	782	
PA_tika-s04_02t:782_1	“veḷuriyanti…pe… dassetī”ti. “Maṇi”nti vatvāva “veḷuriya”nti iminā jātimaṇibhāvaṃ	782	
PA_tika-s04_02t:782_2	dassetīti yojetabbaṃ. Ekavassikaveḷuvaṇṇanti jātito ekavassātikkantaveḷuvaṇṇaṃ. Laddhakanti	782	
PA_tika-s04_02t:782_3	sundaraṃ. Candappabhā tāragaṇāva sabbeti yathā candappabhāya kalaṃ sabbe tārāgaṇā	782	
PA_tika-s04_02t:782_4	nānubhavantīti ayamettha atthoti āha “candappabhāti sāmiatthe paccatta”nti.	782	
PA_tika-s04_02t:783	Uposathasuttavaṇṇanā niṭṭhitā.	78	
PA_tika-s04_02t:784	Mahāvaggavaṇṇanā niṭṭhitā.	78	
PA_tika-s04_02t:785	(8) 3. Ānandavaggo	78	
PA_tika-s04_02t:786	1. Channasuttavaṇṇanā	78	
PA_tika-s04_02t:787	72. Tatiyassa paṭhame channaparibbājakoti na naggaparibbājako. Bāhirakasamayaṃ luñcitvā harantoti bāhirakānaṃ samayaṃ nisedhetvā āpanno.	78	
PA_tika-s04_02t:788_0	Paññācakkhussa vibandhanato andhaṃ karotīti andhakaraṇoti āha “yassa rāgo uppajjatī”tiādi.	788	
PA_tika-s04_02t:788_1	Acakkhukaraṇoti asamatthasamāsoyaṃ “asūriyapassāni mukhānī”tiādīsu viyāti āha “paññācakkhuṃ	788	
PA_tika-s04_02t:788_2	na karotīti acakkhukaraṇo”ti. Paññānirodhikoti anuppannāya lokiyalokuttarāya paññāya	788	
PA_tika-s04_02t:788_3	uppajjituṃ na deti, lokiyapaññaṃ pana aṭṭhasamāpattipañcābhiññāvasena uppannampi	788	
PA_tika-s04_02t:788_4	samucchinditvā khipatīti paññānirodhikoti evampettha attho daṭṭhabbo. Anuppannānuppādauppannaparihāninimittatāya	788	
PA_tika-s04_02t:788_5	hi paññaṃ nirodhetīti paññānirodhiko. Vihanati vibādhatīti vighāto, dukkhanti āha	788	
PA_tika-s04_02t:788_6	“dukkhasaṅkhātassa vighātassā”ti. Kilesanibbānanti iminā asaṅkhatanibbānameva vadati.	788	
PA_tika-s04_02t:788_7	Asaṅkhatañhi nibbānaṃ nāma, taṃ paccakkhaṃ kātuṃ na detīti anibbānasaṃvattaniko.	788	
PA_tika-s04_02t:788_8	Lokuttaramissako kathito pubbabhāgiyassapi ariyamaggassa kathitattā.	788	
PA_tika-s04_02t:789	Channasuttavaṇṇanā niṭṭhitā.	78	
PA_tika-s04_02t:790	2. Ājīvakasuttavaṇṇanā	79	
PA_tika-s04_02t:791_0	73. Dutiye na aññātukāmoti na ājānitukāmoyevāti attho. Tenāha “pariggaṇhanatthaṃ	791	
PA_tika-s04_02t:791_1	pana āgato”ti, paññāya paricchinditvā upaparikkhitvā gaṇhanatthanti attho. Kāraṇāpadesoti	791	
PA_tika-s04_02t:791_2	kāraṇaniddeso. Sesamettha uttānameva.	791	
PA_tika-s04_02t:792	Ājīvakasuttavaṇṇanā niṭṭhitā.	79	
PA_tika-s04_02t:793	3. Mahānāmasakkasuttavaṇṇanā	79	
PA_tika-s04_02t:794_0	74. Tatiye gilānassa bhāvo gelaññanti āha “gilānabhāvato”ti. Dīpetīti desanākkameneva	794	
PA_tika-s04_02t:794_1	paññāpeti. Paṭhamañhi sekhasīlasamādhipaññāyo vatvā pacchā asekhasīlādīni vadanto imamatthaṃ dīpeti.	794	
PA_tika-s04_02t:795	Mahānāmasakkasuttavaṇṇanā niṭṭhitā.	79	
PA_tika-s04_02t:796	4. Nigaṇṭhasuttavaṇṇanā	79	
PA_tika-s04_02t:797_0	75. Catutthe haṃsavaṭṭakacchannenāti haṃsavaṭṭakaparicchannena, haṃsamaṇḍalākārenāti	797	
PA_tika-s04_02t:797_1	attho. Natthi etassa parisesanti aparisesaṃ. Tenāha “appamattakampi asesetvā”ti.	797	
PA_tika-s04_02t:797_2	Aparisesadhammajānanato vā aparisesasaṅkhātaṃ ñāṇadassanaṃ paṭijānātīti evampettha	797	
PA_tika-s04_02t:797_3	attho daṭṭhabbo. Satatanti niccaṃ. Samitanti tasseva vevacananti āha “satataṃ samitanti	797	
PA_tika-s04_02t:797_4	sabbakālaṃ nirantara”nti. Atha vā niccaṭṭhena satata-saddena abhiṇhappavatti jotitā	797	
PA_tika-s04_02t:797_5	siyāti “samita”nti vuttaṃ. Tena nirantarappavattiṃ dassetīti āha “sabbakālaṃ nirantara”nti.	797	
PA_tika-s04_02t:798_0	Visuddhisampāpanatthāyāti rāgādīhi malehi abhijjhāvisamalobhādīhi ca upakkiliṭṭhacittānaṃ	798	
PA_tika-s04_02t:798_1	sattānaṃ visuddhipāpanatthāya. Samatikkamanatthāyāti sokassa ca paridevassa ca pahānatthāya.	798	
PA_tika-s04_02t:798_2	Atthaṃ gamanatthāyāti kāyikadukkhassa ca cetasikadomanassassa cāti imesaṃ dvinnaṃ	798	
PA_tika-s04_02t:798_3	atthaṅgamanāya, nirodhāyāti attho. Ñāyati nicchayena kamati nibbānaṃ. Taṃ vā ñāyati	798	
PA_tika-s04_02t:798_4	paṭivijjhati etenāti ñāyo, ariyamaggoti āha “maggassa adhigamanatthāyā”ti. Apaccayanibbānassa	798	
PA_tika-s04_02t:798_5	sacchikaraṇatthāyāti paccayarahitattā apaccayassa asaṅkhatassa taṇhāvānavirahitattā	798	
PA_tika-s04_02t:798_6	nibbānanti laddhanāmassa amatassa sacchikiriyāya, attapaccakkhatāyāti vuttaṃ hoti.	798	
PA_tika-s04_02t:798_7	Phusitvā phusitvāti patvā patvā. Sesamettha suviññeyyameva.	798	
PA_tika-s04_02t:799	Nigaṇṭhasuttavaṇṇanā niṭṭhitā.	79	
PA_tika-s04_02t:800	5. Nivesakasuttavaṇṇanā	80	
PA_tika-s04_02t:801_0	76. Pañcame kiccakaraṇīyesu sahabhāvaṭṭhena amā hontīti amaccā. “Ayaṃ ajjhattiko”ti	801	
PA_tika-s04_02t:801_1	evaṃ jānanti, ñāyanti vāti ñātī. Sassusasurapakkhikāti sassusasurā ca tappakkhiko	801	
PA_tika-s04_02t:801_2	ca sassusasurapakkhikā. Lohitena sambaddhāti sālohitā. Pitupakkhikā vā ñātī, mātupakkhikā	801	
PA_tika-s04_02t:801_3	sālohitā. Mātupitupakkhikā vā ñātī, sassusasurapakkhikā sālohitā. Avecca ratanassa	801	
PA_tika-s04_02t:801_4	guṇe yāthāvato ñatvā pasādo aveccappasādo. So pana yasmā maggenāgatattā kenaci akampanīyo	801	
PA_tika-s04_02t:801_5	ca appadhaṃsiyo ca hoti, tasmā evaṃ vuttaṃ “acalappasādo”ti. Bhāvaññathattanti sabhāvassa aññathattaṃ.	801	
PA_tika-s04_02t:802_0	Vīsatiyā koṭṭhāsesūti kesādimatthaluṅgapariyantesu. Dvādasasu koṭṭhāsesūti pittādimuttapariyantesu.	802	
PA_tika-s04_02t:802_1	Catūsu koṭṭhāsesūti “yena ca santappati, yena ca jīrīyati, yena ca paridayhati, yena	802	
PA_tika-s04_02t:802_2	ca asitapītakhāyitasāyitaṃ sammā pariṇāmaṃ gacchatī”ti evaṃ vuttesu catūsu koṭṭhāsesu.	802	
PA_tika-s04_02t:802_3	Chasu koṭṭhāsesūti “uddhaṅgamā vātā, adhogamā vātā, kucchisayā vātā, koṭṭhāsayā vātā,	802	
PA_tika-s04_02t:802_4	aṅgamaṅgānusārino vātā, assāso passāso”ti evaṃ vuttesu chasu koṭṭhāsesu. Vitthambhanaṃ	802	
PA_tika-s04_02t:802_5	sesabhūtattayasanthambhitatāpādanaṃ, “upakīḷana”nti eke. Sesaṃ suviññeyyameva.	802	
PA_tika-s04_02t:803	Nivesakasuttavaṇṇanā niṭṭhitā.	80	
PA_tika-s04_02t:804	6-7. Paṭhamabhavasuttādivaṇṇanā	80	
PA_tika-s04_02t:805	77-78. Chaṭṭhe abhisaṅkhāraviññāṇanti kammasahajātaṃ viññāṇaṃ. Sesamettha suviññeyyameva. Sattame natthi vattabbaṃ.	80	
PA_tika-s04_02t:806	Paṭhamabhavasuttādivaṇṇanā niṭṭhitā.	80	
PA_tika-s04_02t:807	8. Sīlabbatasuttavaṇṇanā	80	
PA_tika-s04_02t:808_0	79. Aṭṭhame dukkarakārikānuyogoti dukkarakiriyāya anuyogo. Upaṭṭhānena sāranti upaṭṭhānākārena	808	
PA_tika-s04_02t:808_1	sāraṃ. “Idaṃ vara”ntiādinā upaṭṭhānākāraṃ vibhāveti. Etthāti etasmiṃ satthārā pucchite pañhe.	808	
PA_tika-s04_02t:809	Sīlabbatasuttavaṇṇanā niṭṭhitā.	80	
PA_tika-s04_02t:810	9. Gandhajātasuttavaṇṇanā	81	
PA_tika-s04_02t:811_0	80. Navame mūle, mūlassa vā gandho mūlagandhoti āha “mūlavatthuko gandho”ti. Mūlaṃ	811	
PA_tika-s04_02t:811_1	vatthu etassāti mūlavatthuko. Idāni mūlaṃ gandhayogato gandhoti imamatthaṃ dassento	811	
PA_tika-s04_02t:811_2	“gandhasampannaṃ vā mūlameva mūlagandho”ti āha. Pacchimoyevettha atthavikappo yuttataroti	811	
PA_tika-s04_02t:811_3	dassetuṃ “tassa hi gandho”tiādimāha. Vassikapupphādīnanti sumanapupphādīnaṃ.	811	
PA_tika-s04_02t:812	Gandhajātasuttavaṇṇanā niṭṭhitā.	81	
PA_tika-s04_02t:813	10. Cūḷanikāsuttavaṇṇanā	81	
PA_tika-s04_02t:814_0	81. Dasame aruṇavatisuttantaaṭṭhuppattiyanti “bhūtapubbaṃ, bhikkhave, rājā ahosi	814	
PA_tika-s04_02t:814_1	aruṇavā nāma. Rañño kho pana, bhikkhave, aruṇavato aruṇavatī nāma rājadhānī ahosi.	814	
PA_tika-s04_02t:814_2	Aruṇavatiṃ kho pana, bhikkhave, rājadhāniṃ sikhī bhagavā arahaṃ sammāsambuddho upanissāya	814	
PA_tika-s04_02t:814_3	vihāsi. Sikhissa kho pana, bhikkhave, bhagavato arahato sammāsambuddhassa abhibhūsambhavaṃ	814	
PA_tika-s04_02t:814_4	nāma sāvakayugaṃ ahosi aggaṃ bhaddayugaṃ. Atha kho, bhikkhave, sikhī bhagavā arahaṃ	814	
PA_tika-s04_02t:814_5	sammāsambuddho abhibhuṃ bhikkhuṃ āmantesī”tiādinā brahmasaṃyutte āgatassa aruṇavatisuttantassa	814	
PA_tika-s04_02t:814_6	aṭṭhuppattiyaṃ. Atippagoti ativiya pago, ativiya pātoti attho, na tāva kulesu bhattaṃ	814	
PA_tika-s04_02t:814_7	niṭṭhātīti vuttaṃ hoti.	814	
PA_tika-s04_02t:815_0	Ujjhāyantīti avajhāyanti, heṭṭhā katvā cintenti, lāmakato cintenti. Anekavihitaṃ	815	
PA_tika-s04_02t:815_1	iddhivikubbanaṃ katvāti “pakativaṇṇaṃ vijahitvā nāgavaṇṇaṃ vā dasseti, supaṇṇavaṇṇaṃ	815	
PA_tika-s04_02t:815_2	vā dassetī”tiādinā nayena āgataṃ anekappakāraṃ iddhivikubbanaṃ katvā. Sahassilokadhātunti	815	
PA_tika-s04_02t:815_3	cakkavāḷasahassaṃ. Gāthādvayaṃ abhāsīti thero kira “kathaṃ desitā kho dhammadesanā	815	
PA_tika-s04_02t:815_4	sabbesaṃ piyā manāpā”ti cintetvā “sabbepi pāsaṇḍā sabbe devamanussā attano attano	815	
PA_tika-s04_02t:815_5	samaye purisakāraṃ vaṇṇayanti, vīriyassa avaṇṇavādī nāma natthi, vīriyappaṭisaṃyuttaṃ	815	
PA_tika-s04_02t:815_6	katvā desessāmi. Evamassa dhammadesanā sabbesaṃ piyā bhavissati manāpā”ti ñatvā tīsu	815	
PA_tika-s04_02t:815_7	piṭakesu vicinitvā “ārambhatha nikkamathā”ti idaṃ gāthādvayaṃ abhāsi.	815	
PA_tika-s04_02t:816_0	Kiṃ āloko ayanti kassa nu kho ayaṃ ālokoti. Vicinantānanti cintentānaṃ. Sabbeti lokadhātuyaṃ	816	
PA_tika-s04_02t:816_1	sabbe devā ca manussā ca. Osaṭāya parisāyāti dhammassavanatthaṃ samosaṭāya parimitaparicchinnāya	816	
PA_tika-s04_02t:816_2	parisāya. Atthopi nesaṃ pākaṭo ahosīti na kevalaṃ te saddameva assosuṃ, atha kho	816	
PA_tika-s04_02t:816_3	atthopi tesaṃ pakatisavanūpacāre viya pākaṭo ahosi. Tena sahassaṃ lokadhātuṃ viññāpetīti adhippāyo.	816	
PA_tika-s04_02t:817_0	Pariharantīti sineruṃ dakkhiṇato katvā parivattenti. Virocamānāti attano jutiyā dibbamānā,	817	
PA_tika-s04_02t:817_1	sobhamānā vā. Tāva sahassadhā lokoti yattako candimasūriyehi obhāsiyamāno lokadhātusaṅkhāto	817	
PA_tika-s04_02t:817_2	ekeko loko, tattakena pamāṇena sahassadhā loko, iminā cakkavāḷena saddhiṃ cakkavāḷasahassanti	817	
PA_tika-s04_02t:817_3	attho. Kasmā panesā ānītāti esā cūḷanikā lokadhātu kasmā bhagavatā ānītā, desitāti	817	
PA_tika-s04_02t:817_4	attho. Majjhimikāya lokadhātuyā paricchedadassanatthanti dvisahassilokadhātuyā parimāṇadassanatthaṃ.	817	
PA_tika-s04_02t:818_0	Sahassilokadhātuyā sahassī dvisahassilokadhātu, sā cakkavāḷagaṇanāya dasasatasahassacakkavāḷaparimāṇā.	818	
PA_tika-s04_02t:818_1	Tenāha “sahassacakkavāḷāni sahassabhāgena gaṇetvā”tiādi. Kampanadevatūpasaṅkamanādinā	818	
PA_tika-s04_02t:818_2	jātacakkavāḷena saha yogakkhemaṃ ṭhānaṃ jātikkhettaṃ. Tattakāya eva jātikkhettabhāvo	818	
PA_tika-s04_02t:818_3	dhammatāvaseneva veditabbo, “pariggahavasenā”ti keci. Sabbesampi buddhānaṃ evaṃ jātikkhettaṃ	818	
PA_tika-s04_02t:818_4	tannivāsīnaṃyeva ca devatānaṃ dhammābhisamayoti vadanti. Paṭisandhiggahaṇādīnaṃ sattannaṃyeva	818	
PA_tika-s04_02t:818_5	gahaṇaṃ nidassanamattaṃ mahābhinīhārādikālepi tassa pakampanassa labbhanato.	818	
PA_tika-s04_02t:819_0	Sahassaṃ sahassadhā katvā gaṇitaṃ majjhimikantiādinā majjhimikāya lokadhātuyā sahassaṃ	819	
PA_tika-s04_02t:819_1	tisahassilokadhātu, sāyeva ca mahāsahassilokadhātūti dasseti. Saraseneva āṇāpavattanaṃ	819	
PA_tika-s04_02t:819_2	āṇākkhettaṃ, yaṃ ekajjhaṃ saṃvaṭṭati vivaṭṭati ca. Āṇā pharatīti tannivāsidevatānaṃ	819	
PA_tika-s04_02t:819_3	sirasā sampaṭicchanena vattati, tañca kho kevalaṃ buddhānubhāveneva, adhippāyavasena	819	
PA_tika-s04_02t:819_4	ca pana “yāvatā pana ākaṅkheyyā”ti vacanato buddhānaṃ avisayo nāma natthi, visayakkhettassa	819	
PA_tika-s04_02t:819_5	pamāṇaparicchedo nāma natthi. Visamoti sūriyuggamanādīnaṃ visamabhāvato visamo. Tenevāha	819	
PA_tika-s04_02t:819_6	“ekasmiṃ ṭhāne sūriyo uggato hotī”tiādi. Sesamettha suviññeyyameva.	819	
PA_tika-s04_02t:820	Cūḷanikāsuttavaṇṇanā niṭṭhitā.	82	
PA_tika-s04_02t:821	Ānandavaggavaṇṇanā niṭṭhitā.	82	
PA_tika-s04_02t:822	(9) 4. Samaṇavaggo	82	
PA_tika-s04_02t:823	1-5. Samaṇasuttādivaṇṇanā	82	
PA_tika-s04_02t:824_0	82-86. Catutthassa paṭhame sammā ādānaṃ gahaṇaṃ samādānanti āha “samādānaṃ vuccati	824	
PA_tika-s04_02t:824_1	gahaṇa”nti. Adhikaṃ visiṭṭhaṃ sīlanti adhisīlaṃ. Lokiyasīlassa adhisīlabhāvo pariyāyenāti	824	
PA_tika-s04_02t:824_2	nippariyāyameva taṃ dassetuṃ “apica sabbampi lokiyasīla”ntiādi vuttaṃ. Sikkhitabbatoti	824	
PA_tika-s04_02t:824_3	āsevitabbato. Pañcapi dasapi vā sīlāni sīlaṃ nāma, pātimokkhasaṃvaro adhisīlaṃ nāma	824	
PA_tika-s04_02t:824_4	anavasesakāyikacetasikasaṃvarabhāvato maggasīlassa padaṭṭhānabhāvato ca. Aṭṭha samāpattiyo	824	
PA_tika-s04_02t:824_5	cittaṃ, vipassanāpādakajjhānaṃ adhicittaṃ maggasamādhissa adhiṭṭhānabhāvato. Kammassakatañāṇaṃ	824	
PA_tika-s04_02t:824_6	paññā, vipassanā adhipaññā maggapaññāya adhiṭṭhānabhāvato. Apica nibbānaṃ patthayantena	824	
PA_tika-s04_02t:824_7	samādinnaṃ pañcasīlaṃ dasasīlampi adhisīlameva nibbānādhigamassa paccayabhāvato.	824	
PA_tika-s04_02t:824_8	Nibbānaṃ patthayantena samāpannā aṭṭha samāpattiyopi adhicittameva.	824	
PA_tika-s04_02t:825	“Kalyāṇakārī kalyāṇaṃ, pāpakārī ca pāpakaṃ;	82	
PA_tika-s04_02t:826	Anubhoti dvayametaṃ, anubandhañhi kāraṇa”nti. –	82	
PA_tika-s04_02t:827_0	Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya	827	
PA_tika-s04_02t:827_1	paccayabhūtā kammassakatapaññāpi adhipaññāti vadanti. Dutiyatatiyacatutthapañcamāni uttānatthāneva.	827	
PA_tika-s04_02t:828	Samaṇasuttādivaṇṇanā niṭṭhitā.	82	
PA_tika-s04_02t:829	6. Paṭhamasikkhāsuttavaṇṇanā	82	
PA_tika-s04_02t:830_0	87. Chaṭṭhe samattakārīti anūnena paripūrena ākārena samannāgato. Sikkhāpadānaṃ khuddānukhuddakattaṃ	830	
PA_tika-s04_02t:830_1	apekkhāsiddhanti āha “tatrāpi saṅghādisesaṃ khuddaka”ntiādi. Aṅguttaramahānikāyavaḷañjanakaācariyāti	830	
PA_tika-s04_02t:830_2	aṅguttaranikāyaṃ pariharantā ācariyā, aṅguttarabhāṇakāti vuttaṃ hoti. Lokavajjaṃ	830	
PA_tika-s04_02t:830_3	nāpajjati lokavajjasikkhāpadānaṃ vītikkamasādhakassa kilesagahanassa sabbaso pahīnattā.	830	
PA_tika-s04_02t:830_4	Paṇṇattivajjameva āpajjati paṇṇattivītikkamaṃ vā ajānatopi āpattisambhavato. Cittena	830	
PA_tika-s04_02t:830_5	āpajjanto rūpiyappaṭiggahaṇaṃ āpajjatīti upanikkhittasādiyena āpajjati.	830	
PA_tika-s04_02t:831_0	Brahmacariyassa ādibhūtāni ādibrahmacariyāni, tāni eva ādibrahmacariyakāni yathā	831	
PA_tika-s04_02t:831_1	“vinayo eva venayiko”ti āha “maggabrahmacariyassā”tiādi. Cattāri mahāsīlasikkhāpadānīti	831	
PA_tika-s04_02t:831_2	cattāri pārājikāni sandhāya vadati. Paṭipakkhadhammānaṃ anavasesato savanato paggharaṇato	831	
PA_tika-s04_02t:831_3	soto, ariyamaggoti āha “sotasaṅkhātena maggenā”ti. Vinipāteti virūpaṃ sadukkhaṃ saupāyāsaṃ	831	
PA_tika-s04_02t:831_4	nipātetīti vinipāto, apāyadukkhe khipanako. Dhammoti sabhāvo. Nāssa vinipāto dhammoti	831	
PA_tika-s04_02t:831_5	avinipātadhammo, na attānaṃ apāyesu vinipātanasabhāvoti vuttaṃ hoti. Kasmā? Ye dhammā	831	
PA_tika-s04_02t:831_6	apāyagamanīyā, tesaṃ pahīnattā. Tenāha “avinipātadhammoti catūsu apāyesu apatanasabhāvo”ti.	831	
PA_tika-s04_02t:831_7	Tattha apatanasabhāvoti anuppajjanasabhāvo. Sotāpattimagganiyāmena niyatoti uparimaggādhigamassa	831	
PA_tika-s04_02t:831_8	avassaṃbhāvībhāvato niyato. Tenevāha “sambodhiparāyaṇo”ti. Heṭṭhimantato sattamabhavato	831	
PA_tika-s04_02t:831_9	upari anuppajjanadhammatāya vā niyato. Sambujjhatīti sambodhi, ariyamaggo. So pana	831	
PA_tika-s04_02t:831_10	paṭhamamaggassa adhigatattā avasiṭṭho ca adhigantabbabhāvena icchitabboti uparimaggattayasaṅkhātā	8311	
PA_tika-s04_02t:831_11	sambodhi paraṃ ayanaṃ parā gati assāti sambodhiparāyaṇo. Tenāha “uparimaggattayasambodhiparāyaṇo”ti.	8311	
PA_tika-s04_02t:832_0	Tanubhāvāti pariyuṭṭhānamandatāya ca kadāci karahaci uppattiyā ca tanubhāvena. Tanuttañhi	832	
PA_tika-s04_02t:832_1	dvīhi kāraṇehi veditabbaṃ adhiccuppattiyā ca pariyuṭṭhānamandatāya ca. Sakadāgāmissa	832	
PA_tika-s04_02t:832_2	hi vaṭṭānusārimahājanassa viya kilesā abhiṇhaṃ na uppajjanti, kadāci karahaci uppajjanti	832	
PA_tika-s04_02t:832_3	viraḷākārā hutvā viraḷavāpite khette aṅkurā viya. Uppajjamānāpi ca vaṭṭānusārimahājanasseva	832	
PA_tika-s04_02t:832_4	maddantā pharantā chādentā andhakāraṃ karontā na uppajjanti, mandamandā uppajjanti	832	
PA_tika-s04_02t:832_5	tanukākārā hutvā abbhapaṭalamiva makkhikāpattamiva ca. Tattha keci therā bhaṇanti	832	
PA_tika-s04_02t:832_6	“sakadāgāmissa kilesā kiñcāpi cirena uppajjanti, bahalāva uppajjanti. Tathā hissa	832	
PA_tika-s04_02t:832_7	puttā ca dhītaro ca dissantī”ti. Etaṃ pana appamāṇaṃ. Puttadhītaro hi aṅgapaccaṅgaparāmasanamattenapi	832	
PA_tika-s04_02t:832_8	hontīti. Dvīhiyeva kāraṇehissa kilesānaṃ tanuttaṃ veditabbaṃ adhiccuppattiyā ca pariyuṭṭhānamandatāya cāti.	832	
PA_tika-s04_02t:833_0	Heṭṭhābhāgiyānanti ettha heṭṭhāti mahaggatabhūmito heṭṭhā, kāmabhūmiyanti attho.	833	
PA_tika-s04_02t:833_1	Tesaṃ paccayabhāvena heṭṭhābhāgassa hitāti heṭṭhābhāgiyā, tesaṃ heṭṭhābhāgiyānaṃ,	833	
PA_tika-s04_02t:833_2	heṭṭhābhāgassa kāmabhavassa paccayabhāvena gahitānanti attho. Saṃyojenti bandhanti	833	
PA_tika-s04_02t:833_3	khandhagatibhavādīhi khandhagatibhavādayo, kammaṃ vā phalenāti saṃyojanānīti āha	833	
PA_tika-s04_02t:833_4	“saṃyojanānanti bandhanāna”nti. Asamucchinnarāgādikassa hi etarahi khandhādīnaṃ āyatiṃ	833	
PA_tika-s04_02t:833_5	khandhādīhi sambandho, samucchinnarāgādikassa pana taṃ natthi, katānampi kammānaṃ	833	
PA_tika-s04_02t:833_6	asamatthabhāvāpattito rāgādīnaṃ anvayato byatirekato ca saṃyojanaṭṭho siddho. Parikkhayenāti samucchedena.	833	
PA_tika-s04_02t:834_0	Opapātikoti upapātikayoniko upapatane sādhukārī. Sesayonipaṭikkhepavacanametaṃ. Tena	834	
PA_tika-s04_02t:834_1	gabbhavāsadukkhābhāvamāha. Tattha parinibbāyīti iminā sesadukkhābhāvaṃ. Tattha parinibbāyitā	834	
PA_tika-s04_02t:834_2	cassa kāmaloke khandhabījassa apunāgamanavasenevāti dassetuṃ “anāvattidhammo”ti vuttaṃ.	834	
PA_tika-s04_02t:834_3	Upariyevāti brahmalokeyeva. Anāvattidhammoti tato brahmalokā punappunaṃ paṭisandhivasena	834	
PA_tika-s04_02t:834_4	na āvattanadhammo. Tenāha “yonigativasena anāgamanadhammo”ti.	834	
PA_tika-s04_02t:835_0	Padesaṃ padesakārī ārādhetīti sīlakkhandhādīnaṃ pāripūriyā ekadesabhūtaṃ heṭṭhimamaggattayaṃ	835	
PA_tika-s04_02t:835_1	padeso, taṃ karonto padesaṃ ekadesabhūtaṃ heṭṭhimaṃ phalattayameva ārādheti, nipphādetīti	835	
PA_tika-s04_02t:835_2	attho. Tenāha “padesakārī puggalo nāma sotāpanno”tiādi. Paripūraṃ paripūrakārīti	835	
PA_tika-s04_02t:835_3	sīlakkhandhādīhi saddhindriyādīhi ca parito pūraṇena paripūrasaṅkhātaṃ arahattamaggaṃ	835	
PA_tika-s04_02t:835_4	karonto nibbattento paripūraṃ arahattaphalaṃ ārādheti, nipphādetīti attho. Tenāha	835	
PA_tika-s04_02t:835_5	“paripūrakārī nāma arahā”tiādi.	835	
PA_tika-s04_02t:836	Paṭhamasikkhāsuttavaṇṇanā niṭṭhitā.	83	
PA_tika-s04_02t:837	7-10. Dutiyasikkhāsuttādivaṇṇanā	83	
PA_tika-s04_02t:838_0	88-91. Sattame kulā kulaṃ gamanakoti kulato kulaṃ gacchanto. Dve vā tayo vā bhaveti	838	
PA_tika-s04_02t:838_1	devamanussavasena dve vā tayo vā bhave. Missakabhavavasena hetaṃ vuttaṃ. Desanāmattameva	838	
PA_tika-s04_02t:838_2	cetaṃ “dve vā tīṇi vā”ti. Yāva chaṭṭhabhavā saṃsarantopi kolaṃkolova hoti. Tenevāha	838	
PA_tika-s04_02t:838_3	“ayañhi dve vā bhave…pe… evamettha vikappo daṭṭhabbo”ti. Uḷārakulavacano vā ettha	838	
PA_tika-s04_02t:838_4	kulasaddo, kulato kulaṃ gacchatīti kolaṃkolo. Sotāpattiphalasacchikiriyato paṭṭhāya	838	
PA_tika-s04_02t:838_5	hi nīcakule uppatti nāma natthi, mahābhogakulesu eva nibbattatīti attho. Kevalo hi	838	
PA_tika-s04_02t:838_6	kulasaddo mahākulameva vadati “kulaputto”tiādīsu viya. Ekabījīti ettha khandhabījaṃ	838	
PA_tika-s04_02t:838_7	nāma kathitaṃ, khandhabījanti ca paṭisandhiviññāṇaṃ vuccati. Yassa hi sotāpannassa	838	
PA_tika-s04_02t:838_8	ekaṃ khandhabījaṃ atthi, ekaṃ bhavaggahaṇaṃ, so ekabījī nāma. Tenāha “ekasseva bhavassa	838	
PA_tika-s04_02t:838_9	bījaṃ etassa atthīti ekabījī”ti. “Mānusakaṃ bhava”nti idaṃ panettha desanāmattameva,	838	
PA_tika-s04_02t:838_10	“devabhavaṃ nibbattetī”tipi pana vattuṃ vaṭṭatiyeva.	8381	
PA_tika-s04_02t:839_0	Uddhaṃvāhibhāvena uddhamassa taṇhāsotaṃ vaṭṭasotaṃ vāti uddhaṃsoto, uddhaṃ vā gantvā	839	
PA_tika-s04_02t:839_1	paṭilabhitabbato uddhamassa maggasotanti uddhaṃsoto. Paṭisandhivasena akaniṭṭhabhavaṃ	839	
PA_tika-s04_02t:839_2	gacchatīti akaniṭṭhagāmī. Yattha katthacīti avihādīsu yattha katthaci. Sappayogenāti	839	
PA_tika-s04_02t:839_3	vipassanāñāṇābhisaṅkhārasaṅkhātena payogena saha, mahatā vipassanāpayogenāti attho.	839	
PA_tika-s04_02t:839_4	Upahaccāti etassa upagantvāti attho. Tena vemajjhātikkamo kālakiriyāpagamanañca saṅgahitaṃ	839	
PA_tika-s04_02t:839_5	hoti, tasmā āyuvemajjhaṃ atikkamitvā parinibbāyanto upahaccaparinibbāyī nāma hotīti	839	
PA_tika-s04_02t:839_6	āha “yo pana kappasahassāyukesu avihesū”tiādi. So tividho hotīti ñāṇassa tikkhamajjhamudubhāvena	839	
PA_tika-s04_02t:839_7	tividho hoti. Tenāha “kappasahassāyukesū”tiādi.	839	
PA_tika-s04_02t:840_0	Saddhādhurena abhinivisitvāti “sace saddhāya sakkā nibbattetuṃ, nibbattessāmi lokuttaramagga”nti	840	
PA_tika-s04_02t:840_1	evaṃ saddhādhuravasena abhinivisitvā vipassanaṃ paṭṭhapetvā. Paññādhurena abhiniviṭṭhoti	840	
PA_tika-s04_02t:840_2	“sace paññāya sakkā, nibbattessāmi lokuttaramagga”nti evaṃ paññādhuraṃ katvā abhiniviṭṭho.	840	
PA_tika-s04_02t:840_3	Yathāvuttameva aṭṭhavidhattaṃ kolaṃkolasattakkhattuparamesu atidisanto “tathā kolaṃkolā	840	
PA_tika-s04_02t:840_4	sattakkhattuparamā cā”ti āha. Vuttanayeneva aṭṭha kolaṃkolā, aṭṭha sattakkhattuparamāti vuttaṃ hoti.	840	
PA_tika-s04_02t:841_0	Tattha sattakkhattuṃ paramā bhavūpapatti attabhāvaggahaṇaṃ assa, tato paraṃ aṭṭhamaṃ	841	
PA_tika-s04_02t:841_1	bhavaṃ nādiyatīti sattakkhattuparamo. Bhagavatā gahitanāmavaseneva cetāni ariyāya	841	
PA_tika-s04_02t:841_2	jātiyā jātānaṃ tesaṃ nāmāni jātāni kumārānaṃ mātāpitūhi gahitanāmāni viya. Ettakañhi	841	
PA_tika-s04_02t:841_3	ṭhānaṃ gato ekabījī nāma hoti, ettakaṃ kolaṃkolo, ettakaṃ sattakkhattuparamoti bhagavatā	841	
PA_tika-s04_02t:841_4	etesaṃ nāmaṃ gahitaṃ. Niyamato pana ayaṃ ekabījī, ayaṃ kolaṃkolo, ayaṃ sattakkhattuparamoti	841	
PA_tika-s04_02t:841_5	natthi. Ko pana nesaṃ etaṃ pabhedaṃ niyametīti? Keci tāva therā “pubbahetu niyametī”ti	841	
PA_tika-s04_02t:841_6	vadanti, keci paṭhamamaggo, keci upari tayo maggā, keci tiṇṇaṃ maggānaṃ vipassanāti.	841	
PA_tika-s04_02t:842_0	Tattha “pubbahetu niyametī”ti vāde paṭhamamaggassa upanissayo kato nāma hoti, “upari	842	
PA_tika-s04_02t:842_1	tayo maggā nirupanissayā uppannā”ti vacanaṃ āpajjati. “Paṭhamamaggo niyamehī”ti vāde	842	
PA_tika-s04_02t:842_2	upari tiṇṇaṃ maggānaṃ niratthakatā āpajjati. “Upari tayo maggā niyamentī”ti vāde	842	
PA_tika-s04_02t:842_3	paṭhamamagge anuppanneyeva upari tayo maggā uppannāti āpajjatīti. “Tiṇṇaṃ maggānaṃ	842	
PA_tika-s04_02t:842_4	vipassanā niyametī”ti vādo pana yujjati. Sace hi upari tiṇṇaṃ maggānaṃ vipassanā	842	
PA_tika-s04_02t:842_5	balavatī hoti, ekabījī nāma hoti, tato mandatarāya kolaṃkolo, tato mandatarāya sattakkhattuparamoti.	842	
PA_tika-s04_02t:843_0	Ekacco hi sotāpanno vaṭṭajjhāsayo hoti vaṭṭābhirato, punappunaṃ vaṭṭasmiṃyeva carati	843	
PA_tika-s04_02t:843_1	sandissati. Anāthapiṇḍiko seṭṭhi, visākhā upāsikā, cūḷarathamahārathā devaputtā,	843	
PA_tika-s04_02t:843_2	anekavaṇṇo devaputto, sakko devarājā, nāgadatto devaputtoti ime hi ettakā janā vaṭṭajjhāsayā	843	
PA_tika-s04_02t:843_3	vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,	843	
PA_tika-s04_02t:843_4	ime idha na gahitā. Na kevalañcimeva, yopi manussesuyeva sattakkhattuṃ saṃsaritvā	843	
PA_tika-s04_02t:843_5	arahattaṃ pāpuṇāti, yopi devaloke nibbatto devesuyeva sattakkhattuṃ aparāparaṃ saṃsaritvā	843	
PA_tika-s04_02t:843_6	arahattaṃ pāpuṇāti. Imepi idha na gahitā, kālena deve, kālena manusse saṃsaritvā	843	
PA_tika-s04_02t:843_7	pana arahattaṃ pāpuṇantova idha gahito, tasmā “sattakkhattuparamo”ti idaṃ idhaṭṭhakavokiṇṇabhavūpapattikasukkhavipassakassa	843	
PA_tika-s04_02t:843_8	nāmaṃ kathitanti veditabbaṃ.	843	
PA_tika-s04_02t:844_0	“Sakideva imaṃ lokaṃ āgantvā”ti vacanato pañcasu sakadāgāmīsu cattāro vajjetvā ekova	844	
PA_tika-s04_02t:844_1	gahito. Ekacco hi idha sakadāgāmiphalaṃ patvā idheva parinibbāyati, ekacco idha patvā	844	
PA_tika-s04_02t:844_2	devaloke parinibbāyati, ekacco devaloke patvā tattheva parinibbāyati, ekacco devaloke	844	
PA_tika-s04_02t:844_3	patvā idhūpapajjitvā parinibbāyati. Ime cattāropi idha na gahitā. Yo pana idha patvā	844	
PA_tika-s04_02t:844_4	devaloke yāvatāyukaṃ vasitvā puna idhūpapajjitvā parinibbāyissati, ayaṃ ekova idha gahitoti veditabbo.	844	
PA_tika-s04_02t:845_0	Idāni tassa pabhedaṃ dassento “tīsu pana vimokkhesū”tiādimāha. Imassa pana sakadāgāmino	845	
PA_tika-s04_02t:845_1	ekabījinā saddhiṃ kiṃ nānākaraṇanti? Ekabījissa ekāva paṭisandhi, sakadāgāmissa dve	845	
PA_tika-s04_02t:845_2	paṭisandhiyo, idaṃ tesaṃ nānākaraṇaṃ. Suññatavimokkhena vimuttakhīṇāsavo paṭipadāvasena	845	
PA_tika-s04_02t:845_3	catubbidho hoti, tathā animittaappaṇihitavimokkhehīti evaṃ dvādasa arahantā hontīti	845	
PA_tika-s04_02t:845_4	āha “yathā pana sakadāgāmino, tatheva arahanto dvādasa veditabbā”ti. Aṭṭhamanavamadasamāni uttānatthāneva.	845	
PA_tika-s04_02t:846	Dutiyasikkhāsuttādivaṇṇanā niṭṭhitā.	84	
PA_tika-s04_02t:847	11. Saṅkavāsuttavaṇṇanā	84	
PA_tika-s04_02t:848_0	92. Ekādasame vihārapaṭibaddhanavakammādibhāraṃ harati pavattetīti bhārahāro. Tenevāha	848	
PA_tika-s04_02t:848_1	“nave āvāse samuṭṭhāpeti, purāṇe paṭijaggatī”ti. Sikkhitabbato sikkhā, pajjitabbato,	848	
PA_tika-s04_02t:848_2	pajjanti etehīti vā padāni, sikkhāyeva padāni sikkhāpadānīti āha “sikkhāsaṅkhātehi	848	
PA_tika-s04_02t:848_3	padehī”ti. Dassetīti paccakkhato dasseti, hatthāmalakaṃ viya pākaṭe vibhūte katvā	848	
PA_tika-s04_02t:848_4	vibhāveti. Gaṇhāpetīti te dhamme manasā anupakkhite diṭṭhiyā suppaṭividdhe kārento	848	
PA_tika-s04_02t:848_5	uggaṇhāpeti. Samussāhetīti samādhimhi ussāhaṃ janeti. Paṭiladdhaguṇehīti tāya desanāya	848	
PA_tika-s04_02t:848_6	tannissayapaccattapurisakārena ca tesaṃ paṭividdhaguṇehi. Vodāpetīti tesaṃ cittasantānaṃ	848	
PA_tika-s04_02t:848_7	assaddhiyādikilesamalāpagamanena pabhassaraṃ karoti. Saṇhaṃ saṇhaṃ kathetīti ativiya	848	
PA_tika-s04_02t:848_8	sukhumaṃ katvā katheti.	848	
PA_tika-s04_02t:849_0	Accayanaṃ sādhumariyādaṃ madditvā vītikkamanaṃ accayoti āha “aparādho”ti. Acceti	849	
PA_tika-s04_02t:849_1	atikkamati etenāti vā accayo, vītikkamassa pavattanako akusaladhammo. So eva aparajjhati	849	
PA_tika-s04_02t:849_2	etenāti aparādho. So hi aparajjhantaṃ purisaṃ adhibhavitvā pavattati. Tenāha “atikkamma	849	
PA_tika-s04_02t:849_3	adhibhavitvā pavatto”ti. Paṭiggaṇhātūti adhivāsanavasena sampaṭicchatūti atthoti	849	
PA_tika-s04_02t:849_4	āha “khamatū”ti. Sadevakena lokena nissaraṇanti araṇīyato ariyo, tathāgatoti āha	849	
PA_tika-s04_02t:849_5	“ariyassa vinayeti buddhassa bhagavato sāsane”ti. Puggalādhiṭṭhānaṃ karontoti kāmaṃ	849	
PA_tika-s04_02t:849_6	“vuddhi hesā”ti dhammādhiṭṭhānavasena vākyaṃ āraddhaṃ, tathāpi desanaṃ pana puggalādhiṭṭhānaṃ	849	
PA_tika-s04_02t:849_7	karonto “saṃvaraṃ āpajjatī”ti āhāti yojanā.	849	
PA_tika-s04_02t:850	Saṅkavāsuttavaṇṇanā niṭṭhitā.	85	
PA_tika-s04_02t:851	Samaṇavaggavaṇṇanā niṭṭhitā.	85	
PA_tika-s04_02t:852	(10) 5. Loṇakapallavaggo	85	
PA_tika-s04_02t:853	1. Accāyikasuttavaṇṇanā	85	
PA_tika-s04_02t:854_0	93. Pañcamassa paṭhame atipātikānīti sīghaṃ pavattetabbāni. Karaṇīyānīti ettha avassake	854	
PA_tika-s04_02t:854_1	anīyasaddo daṭṭhabboti āha “avassakiccānī”ti. Nikkhantasetaṅkurānīti bījato nikkhantasetaṅkurāni.	854	
PA_tika-s04_02t:854_2	Sesamettha uttānameva.	854	
PA_tika-s04_02t:855	Accāyikasuttavaṇṇanā niṭṭhitā.	85	
PA_tika-s04_02t:856	2. Pavivekasuttavaṇṇanā	85	
PA_tika-s04_02t:857_0	94. Dutiye sāṇehi vākehi nibbattitāni sāṇāni. Missasāṇāni masāṇāni na bhaṅgāni. Erakatiṇādīnīti	857	
PA_tika-s04_02t:857_1	ādi-saddena akkamakacikadalivākādīnaṃ saṅgaho. Erakādīhi katāni hi chavāni lāmakāni	857	
PA_tika-s04_02t:857_2	dussānīti “chavadussānī”ti vattabbataṃ labhanti. Kuṇḍakanti tanutaraṃ taṇḍulappakaraṇaṃ.	857	
PA_tika-s04_02t:857_3	Pañca dussīlyānīti pāṇātipātādīni pañca. Cattāro āsavāti kāmāsavādayo cattāro āsavā.	857	
PA_tika-s04_02t:857_4	Sīlaggappattoti sīlena, sīlassa vā aggappatto.	857	
PA_tika-s04_02t:858	Pavivekasuttavaṇṇanā niṭṭhitā.	85	
PA_tika-s04_02t:859	3. Saradasuttavaṇṇanā	85	
PA_tika-s04_02t:860_0	95. Tatiye viddheti dūrībhūte. Dūrabhāvo ca ākāsassa valāhakavigamena hotīti āha	860	
PA_tika-s04_02t:860_1	“valāhakavigamena dūrībhūte”ti. Teneva hi “viddhe vigatavalāhake”ti vuttaṃ. Nabhaṃ	860	
PA_tika-s04_02t:860_2	abbhussakkamānoti ākāsaṃ abhilaṅghanto. Iminā taruṇasūriyabhāvo dassito. Nātidūrodite	860	
PA_tika-s04_02t:860_3	hi ādicce taruṇasūriyasamaññā. Duvidhamevassa saṃyojanaṃ natthīti orambhāgiyauddhambhāgiyavasena	860	
PA_tika-s04_02t:860_4	duvidhampi saṃyojanaṃ assa paṭhamajjhānalābhino ariyasāvakassa natthi. Kasmā panassa	860	
PA_tika-s04_02t:860_5	uddhambhāgiyasaṃyojanampi natthīti vuttaṃ. Orambhāgiyasaṃyojanānameva hettha pahānaṃ	860	
PA_tika-s04_02t:860_6	vuttanti āha “itarampī”tiādi, itaraṃ uddhambhāgiyasaṃyojanaṃ puna imaṃ lokaṃ paṭisandhivasena	860	
PA_tika-s04_02t:860_7	ānetuṃ asamatthatāya natthīti vuttanti attho. Jhānalābhino hi sabbepi ariyā brahmalokūpapannā	860	
PA_tika-s04_02t:860_8	heṭṭhā na uppajjanti, uddhaṃ uddhaṃ uppajjantāpi vehapphalaṃ akaniṭṭhaṃ bhavaggañca	860	
PA_tika-s04_02t:860_9	patvā na punaññattha jāyanti, tattha tattheva arahattaṃ patvā parinibbāyanti. Tenevāha	860	
PA_tika-s04_02t:860_10	“imasmiṃ sutte jhānānāgāmī nāma kathito”ti. Jhānavasena hi heṭṭhā na āgacchatīti jhānānāgāmī.	8601	
PA_tika-s04_02t:861	Saradasuttavaṇṇanā niṭṭhitā.	86	
PA_tika-s04_02t:862	4. Parisāsuttavaṇṇanā	86	
PA_tika-s04_02t:863_0	96. Catutthe paccayabāhullikāti cīvarādibāhullāya paṭipannā. Avītataṇhatāya hi taṃ	863	
PA_tika-s04_02t:863_1	taṃ parikkhārajātaṃ bahuṃ lanti ādiyantīti bahulā, te eva bāhulikā yathā “venayiko”ti.	863	
PA_tika-s04_02t:863_2	Te paccayabāhullāya yuttappayuttā hontīti cīvarādibāhullāya paṭipannā nāma honti.	863	
PA_tika-s04_02t:863_3	Sikkhāya agāravabhāvato sithilaṃ agāḷhaṃ gaṇhantīti sāthalikā. Sithilanti ca bhāvanapuṃsakaniddeso.	863	
PA_tika-s04_02t:863_4	Sithilasaddena samānatthassa sathalasaddassa vasena sāthalikāti padasiddhi veditabbā.	863	
PA_tika-s04_02t:863_5	Avagamanaṭṭhenāti adhogamanaṭṭhena, orambhāgiyabhāvenāti attho. Nikkhittadhurāti	863	
PA_tika-s04_02t:863_6	oropitadhurā ujjitussāhā. Upadhiviveko nibbānaṃ. Duvidhampi vīriyanti kāyikaṃ cetasikañca vīriyaṃ.	863	
PA_tika-s04_02t:864_0	Bhaṇḍanaṃ jātaṃ etesanti bhaṇḍanajātā. Visesanassa paranipātavasena cetaṃ vuttaṃ.	864	
PA_tika-s04_02t:864_1	Aṭṭhakathāyaṃ pana visesanassa pubbanipātavaseneva atthaṃ dassento “jātabhaṇḍanā”ti	864	
PA_tika-s04_02t:864_2	āha. Kalaho jāto etesanti kalahajātāti etthāpi eseva nayo. Kalahassa pubbabhāgoti	864	
PA_tika-s04_02t:864_3	kalahassa hetubhūtā paṭibhāgā taṃsadisī ca aniṭṭhakiriyā. Hatthaparāmāsādivasenāti	864	
PA_tika-s04_02t:864_4	kujjhitvā aññamaññassa hatthe gahetvā palapanaacchindanādivasena. “Ayaṃ dhammo, nāyaṃ	864	
PA_tika-s04_02t:864_5	dhammo”tiādinā viruddhavādabhūtaṃ vivādaṃ āpannāti vivādapannā. Tenāha “viruddhavādaṃ	864	
PA_tika-s04_02t:864_6	āpannā”ti. Mukhasannissitatāya vācā idha “mukha”nti adhippetāti āha “pharusā vācā mukhasattiyo”ti.	864	
PA_tika-s04_02t:865_0	Satipi ubhayesaṃ kalāpānaṃ paramatthato bhede pacurajanehi pana duviññeyyanānattaṃ	865	
PA_tika-s04_02t:865_1	khīrodakasammoditaṃ accantametaṃ saṃsaṭṭhaṃ viya hutvā tiṭṭhatīti āha “khīrodakaṃ	865	
PA_tika-s04_02t:865_2	viya bhūtā”ti. Yathā khīrañca udakañca aññamaññaṃ saṃsandati, visuṃ na hoti, ekattaṃ	865	
PA_tika-s04_02t:865_3	viya upeti, evaṃ sāmaggivasena ekattūpagatacittuppādāti attho. Mettacittaṃ paccupaṭṭhāpetvā	865	
PA_tika-s04_02t:865_4	olokanaṃ cakkhūni viya cakkhūni nāmāti āha “upasantehi mettacakkhūhī”ti. Piyabhāvadīpakāni	865	
PA_tika-s04_02t:865_5	hi cakkhūni piyacakkhūni. Pamuditassa pīti jāyatīti pamodapaccayabalavapītimāha.	865	
PA_tika-s04_02t:865_6	Pañcavaṇṇā pīti uppajjatīti khuddikādibhedena pañcappakārā pīti uppajjati. Pītimanassāti	865	
PA_tika-s04_02t:865_7	tāya pītiyā pīṇitamanassa, passaddhiāvahehi uḷārehi pītivegehi tintacittassāti attho.	865	
PA_tika-s04_02t:865_8	Vigatadarathoti kilesapariḷāhānaṃ dūrībhāvena vūpasantadaratho.	865	
PA_tika-s04_02t:866_0	Kena udakena dārito pabbatappadesoti katvā āha “kandaro nāmā”tiādi. Udakassa yathāninnaṃ	866	
PA_tika-s04_02t:866_1	pavattiyā nadinibbattanabhāvena “nadikuñjo”tipi vuccati. Sāvaṭṭā nadiyo padarā. Aṭṭha	866	
PA_tika-s04_02t:866_2	māseti hemantagimhautuvasena aṭṭha māse. Khuddakā udakavāhiniyo sākhā viyāti sākhā.	866	
PA_tika-s04_02t:866_3	Khuddakasobbhā kusubbhā okārassa ukāraṃ katvā. Yattha upari unnatappadesato udakaṃ	866	
PA_tika-s04_02t:866_4	āgantvā tiṭṭhati ceva sandati ca, te kusubbhā khuddakaāvāṭā. Khuddakanadiyoti pabbatapādādito	866	
PA_tika-s04_02t:866_5	nikkhantā khuddakā nadiyo.	866	
PA_tika-s04_02t:867	Parisāsuttavaṇṇanā niṭṭhitā.	86	
PA_tika-s04_02t:868	5-7. Paṭhamaājānīyasuttādivaṇṇanā	86	
PA_tika-s04_02t:869_0	97-99. Pañcame anucchavikoti rañño paribhuñjanayoggo. Hatthapādādiaṅgasamatāyāti	869	
PA_tika-s04_02t:869_1	hatthapādādiavayavasamatāya, rañño vā senāya aṅgabhūtattā rañño aṅganti vuccati.	869	
PA_tika-s04_02t:869_2	Ānetvā hunitabbanti āhunaṃ, āhutīti atthato ekanti āha “āhutisaṅkhātaṃ piṇḍapāta”nti.	869	
PA_tika-s04_02t:869_3	Dūratopi ānetvā sīlavantesu dātabbassetaṃ adhivacanaṃ. Piṇḍapātanti ca nidassanamattaṃ.	869	
PA_tika-s04_02t:869_4	Ānetvā hunitabbānañhi cīvarādīnaṃ catunnaṃ paccayānametaṃ adhivacanaṃ āhunanti. Taṃ	869	
PA_tika-s04_02t:869_5	arahatīti āhuneyyo. Paṭiggahetuṃ yuttoti tassa mahapphalabhāvakaraṇato paṭiggaṇhituṃ anucchaviko.	869	
PA_tika-s04_02t:870_0	Pāhunakabhattassāti disavidisato āgatānaṃ piyamanāpānaṃ ñātimittānaṃ atthāya sakkāre	870	
PA_tika-s04_02t:870_1	paṭiyattassa āgantukabhattassa. Tañhi ṭhapetvā te tathārūpe pāhunake saṅghasseva	870	
PA_tika-s04_02t:870_2	dātuṃ yuttaṃ, saṅghova taṃ paṭiggahetuṃ yutto. Saṅghasadiso hi pāhunako natthi. Tathā	870	
PA_tika-s04_02t:870_3	hesa ekasmiṃ buddhantare vītivatte dissati, kadāci asaṅkhyeyyepi kappe vītivatte.	870	
PA_tika-s04_02t:870_4	Abbokiṇṇañca piyamanāpatādikarehi dhammehi samannāgato. Evaṃ pāhunamassa dātuṃ yuttaṃ,	870	
PA_tika-s04_02t:870_5	pāhunañca paṭiggahetuṃ yuttoti pāhuneyyo. Ayañhettha adhippāyo “ñātimittā vippavuṭṭhā	870	
PA_tika-s04_02t:870_6	na cirasseva samāgacchanti, anavaṭṭhitā ca tesu piyamanāpatā, na evamariyasaṅgho,	870	
PA_tika-s04_02t:870_7	tasmā saṅghova pāhuneyyo”ti.	870	
PA_tika-s04_02t:871_0	Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṃ	871	
PA_tika-s04_02t:871_1	saddahitvā dānaṃ. Taṃ dakkhiṇaṃ arahati, dakkhiṇāya vā hito yasmā mahapphalakaraṇatāya	871	
PA_tika-s04_02t:871_2	visodhetīti dakkhiṇeyyo.	871	
PA_tika-s04_02t:872_0	Puññatthikehi añjali karaṇīyo etthāti añjalikaraṇīyo. Ubho hettha sirasi patiṭṭhāpetvā	872	
PA_tika-s04_02t:872_1	sabbalokena kayiramānaṃ añjalikammaṃ arahatīti vā añjalikaraṇīyo. Tenāha “añjalipaggahaṇassa anucchaviko”ti.	872	
PA_tika-s04_02t:873_0	Yadipi pāḷiyaṃ “anuttara”nti vuttaṃ, natthi ito uttaraṃ visiṭṭhanti hi anuttaraṃ,	873	
PA_tika-s04_02t:873_1	samampissa pana natthīti dassento “asadisa”nti āha. Khittaṃ vuttaṃ bījaṃ mahapphalabhāvakaraṇena	873	
PA_tika-s04_02t:873_2	tāyati rakkhati, khipanti vapanti ettha bījānīti vā khettaṃ, kedārādi, khettaṃ viya	873	
PA_tika-s04_02t:873_3	khettaṃ, puññānaṃ khettaṃ puññakkhettaṃ. Yathā hi rañño vā amaccassa vā sālīnaṃ vā	873	
PA_tika-s04_02t:873_4	yavānaṃ vā viruhanaṭṭhānaṃ “rañño sālikkhetaṃ yavakkheta”nti vuccati, evaṃ saṅgho	873	
PA_tika-s04_02t:873_5	sabbalokassa puññānaṃ viruhanaṭṭhānaṃ. Saṅghaṃ nissāya hi lokassa nānappakārahitasukhasaṃvattanikāni	873	
PA_tika-s04_02t:873_6	puññāni viruhanti, tasmā saṅgho anuttaraṃ puññakkhettaṃ lokassa. Sesaṃ suviññeyyameva.	873	
PA_tika-s04_02t:873_7	Chaṭṭhasattamāni uttānatthāneva.	873	
PA_tika-s04_02t:874	Paṭhamaājānīyasuttādivaṇṇanā niṭṭhitā.	87	
PA_tika-s04_02t:875	8. Potthakasuttavaṇṇanā	87	
PA_tika-s04_02t:876_0	100. Aṭṭhame navoti navavāyimo. Tenāha “karaṇaṃ upādāya vuccatī”ti. Vākamayavatthanti	876	
PA_tika-s04_02t:876_1	sāṇādivākasāṭakaṃ. Dubbaṇṇoti vivaṇṇo. Dukkhasamphassoti kharasamphasso. Appaṃ agghatīti	876	
PA_tika-s04_02t:876_2	appaggho. Atibahuṃ agghanto kahāpaṇagghanako hoti. Paribhogamajjhimoti paribhogakālavasena	876	
PA_tika-s04_02t:876_3	majjhimo. So hi navabhāvaṃ atikkamitvā jiṇṇabhāvaṃ appatto majjhe paribhogakālepi	876	
PA_tika-s04_02t:876_4	dubbaṇṇo ca dukkhasamphasso ca appagghoyeva hoti. Atibahuṃ agghanto aḍḍhaṃ agghati,	876	
PA_tika-s04_02t:876_5	jiṇṇakāle pana aḍḍhamāsakaṃ vā kākaṇikaṃ vā agghati. Ukkhaliparipuñchananti kāḷukkhaliparipuñchanaṃ.	876	
PA_tika-s04_02t:876_6	Navotipi upasampadāya pañcavassakālato heṭṭhā jātiyā saṭṭhivassopi navoyeva. Dubbaṇṇatāyāti	876	
PA_tika-s04_02t:876_7	sarīravaṇṇenapi guṇavaṇṇenapi dubbaṇṇatāya. Dussīlassa hi parisamajjhe nittejatāya	876	
PA_tika-s04_02t:876_8	sarīravaṇṇopi na sampajjati, guṇavaṇṇena vattabbameva natthi. Aṭṭhakathāyaṃ pana	876	
PA_tika-s04_02t:876_9	sarīravaṇṇena dubbaṇṇatāpi guṇavaṇṇassa abhāvena dubbaṇṇatāyāti vuttaṃ.	876	
PA_tika-s04_02t:877_0	Ye kho panassāti ye kho pana tassa upaṭṭhākā vā ñātimittādayo vā etaṃ puggalaṃ sevanti.	877	
PA_tika-s04_02t:877_1	Tesanti tesaṃ puggalānaṃ cha satthāre sevantānaṃ micchādiṭṭhikānaṃ viya. Devadatte	877	
PA_tika-s04_02t:877_2	sevantānaṃ kokālikādīnaṃ viya ca taṃ sevanaṃ dīgharattaṃ ahitāya dukkhāya hoti. Majjhimoti	877	
PA_tika-s04_02t:877_3	pañcavassakālato paṭṭhāya yāva navavassakālā majjhimo nāma. Theroti dasavassato paṭṭhāya	877	
PA_tika-s04_02t:877_4	thero nāma. Evamāhaṃsūti evaṃ vadanti. Kiṃ nu kho tuyhanti tuyhaṃ bālassa bhaṇitena	877	
PA_tika-s04_02t:877_5	ko atthoti vuttaṃ hoti. Tathārūpanti tathājātikaṃ tathāsabhāvaṃ ukkhepanīyakammassa kāraṇabhūtaṃ.	877	
PA_tika-s04_02t:878_0	Tīhi kappāsaaṃsūhi suttaṃ kantitvā katavatthanti tayo kappāsaaṃsū gahetvā kantitasuttena	878	
PA_tika-s04_02t:878_1	vāyitaṃ sukhumavatthaṃ, taṃ navavāyimaṃ anagghaṃ hoti, paribhogamajjhimaṃ vīsampi	878	
PA_tika-s04_02t:878_2	tiṃsampi sahassāni agghati, jiṇṇakāle, aṭṭhapi dasapi sahassāni agghati.	878	
PA_tika-s04_02t:879_0	Tesaṃ taṃ hotīti tesaṃ sammāsambuddhādayo sevantā viya taṃ sevanaṃ dīgharattaṃ hitāya	879	
PA_tika-s04_02t:879_1	sukhāya hoti. Sammāsambuddhañhi ekaṃ nissāya yāvajjakālā muccanakasattānaṃ pamāṇaṃ	879	
PA_tika-s04_02t:879_2	natthi, tathā sāriputtattheramahāmoggallānatthere avasese ca asīti mahāsāvake nissāya	879	
PA_tika-s04_02t:879_3	saggagatasattānaṃ pamāṇaṃ natthi, yāvajjakālā tesaṃ diṭṭhānugatiṃ paṭipannasattānampi	879	
PA_tika-s04_02t:879_4	pamāṇaṃ natthiyeva. Ādheyyaṃ gacchatīti tassa mahātherassa taṃ atthanissitaṃ vacanaṃ	879	
PA_tika-s04_02t:879_5	yathā gandhakaraṇḍake kāsikavatthaṃ ādhātabbataṃ ṭhapetabbataṃ gacchati, evaṃ uttamaṅge	879	
PA_tika-s04_02t:879_6	sirasmiṃ hadaye ca ādhātabbataṃ ṭhapetabbataṃ gacchati.	879	
PA_tika-s04_02t:880	Potthakasuttavaṇṇanā niṭṭhitā.	88	
PA_tika-s04_02t:881	9. Loṇakapallasuttavaṇṇanā	88	
PA_tika-s04_02t:882_0	101. Navame yathā yathā kammaṃ karotīti yena yena pakārena pāṇaghātādipāpakammaṃ	882	
PA_tika-s04_02t:882_1	karoti. Vipākaṃ paṭisaṃvediyatevāti avadhāraṇena kammasiddhiyaṃ tabbipākassa appavatti	882	
PA_tika-s04_02t:882_2	nāma natthīti dīpeti. Tenevāha “na hi sakkā”tiādi. Evaṃ santanti bhummatthe upayogavacananti	882	
PA_tika-s04_02t:882_3	āha “evaṃ sante”ti. Abhisaṅkhāraviññāṇanirodhenāti kammaviññāṇassa āyatiṃ anuppattidhammatāpajjanena.	882	
PA_tika-s04_02t:883_0	“Ayampi kho kāyo evaṃdhammo evaṃbhāvī evaṃanatīto”tiādinā kāyassa asubhāniccādiākāraanupassanā	883	
PA_tika-s04_02t:883_1	kāyabhāvanāti āha “kāyānupassanāsaṅkhātāya tāya bhāvanāyā”ti. Rāgādīnanti ādi-saddena	883	
PA_tika-s04_02t:883_2	dosamohānaṃ saṅgaho daṭṭhabbo. “Rāgo kho, āvuso, pamāṇakaraṇo, doso pamāṇakaraṇo,	883	
PA_tika-s04_02t:883_3	moho pamāṇakaraṇo, te khīṇāsavassa bhikkhuno pahīnā ucchinnamūlā tālāvatthukatā anabhāvaṃkatā	883	
PA_tika-s04_02t:883_4	āyatiṃ anuppādadhammā”ti hi vuttaṃ.	883	
PA_tika-s04_02t:884_0	Yathā hi pabbatapāde pūtipaṇṇassa udakaṃ nāma hoti, kāḷavaṇṇaṃ olokentānaṃ byāmasataṃ	884	
PA_tika-s04_02t:884_1	gambhīraṃ viya khāyati, yaṭṭhiṃ vā rajjuṃ vā gahetvā minantassa piṭṭhipādoddharaṇamattampi	884	
PA_tika-s04_02t:884_2	na hoti, evameva ekaccassa yāva rāgādayo nuppajjanti, tāva taṃ puggalaṃ sañjānituṃ	884	
PA_tika-s04_02t:884_3	na sakkā hoti, sotāpanno viya sakadāgāmī viya anāgāmī viya ca khāyati. Yadā panassa	884	
PA_tika-s04_02t:884_4	rāgādayo uppajjanti, tadā ratto duṭṭho mūḷhoti paññāyati. Iti te rāgādayo “ettako	884	
PA_tika-s04_02t:884_5	aya”nti puggalassa pamāṇaṃ dassentāva uppajjantīti pamāṇakaraṇā nāma vuttā.	884	
PA_tika-s04_02t:885	Jāpetunti jinadhanaṃ kātuṃ. Soti rājā, mahāmatto vā. Assāti añjaliṃ paggahetvā yācantassa. Sesamettha uttānameva.	88	
PA_tika-s04_02t:886	Loṇakapallasuttavaṇṇanā niṭṭhitā.	88	
PA_tika-s04_02t:887	10. Paṃsudhovakasuttavaṇṇanā	88	
PA_tika-s04_02t:888	102. Dasame anīhatadosanti anapanītathūlakāḷakaṃ. Anapanītakasāvanti anapagatasukhumakāḷakaṃ. Pahaṭamattanti āhaṭamattaṃ.	88	
PA_tika-s04_02t:889_0	Dasakusalakammapathavasena uppannaṃ cittaṃ cittameva, vipassanāpādakaaṭṭhasamāpatticittaṃ	889	
PA_tika-s04_02t:889_1	vipassanācittañca tato cittato adhikaṃ cittanti adhicittanti āha “adhicittanti samathavipassanācitta”nti.	889	
PA_tika-s04_02t:889_2	Anuyuttassāti anuppannassa uppādanavasena uppannassa paṭibrūhanavasena anu anu yuttassa,	889	
PA_tika-s04_02t:889_3	tattha yuttappayuttassāti attho. Ettha ca purebhattaṃ piṇḍāya caritvā pacchābhattaṃ	889	
PA_tika-s04_02t:889_4	piṇḍapātappaṭikkanto nisīdanaṃ ādāya “asukasmiṃ rukkhamūle vā vanasaṇḍe vā pabbhāre	889	
PA_tika-s04_02t:889_5	vā samaṇadhammaṃ karissāmī”ti nikkhamantopi tattha gantvā hatthehi vā pādehi vā nisajjaṭṭhānato	889	
PA_tika-s04_02t:889_6	tiṇapaṇṇāni apanentopi adhicittaṃ anuyuttoyeva. Nisīditvā pana hatthapāde dhovitvā	889	
PA_tika-s04_02t:889_7	mūlakammaṭṭhānaṃ gahetvā bhāvanaṃ anuyuñjanto bhāvanāya appanaṃ appattāyapi adhicittamanuyuttoyeva	889	
PA_tika-s04_02t:889_8	tadatthenapi taṃsaddavohārato. Cittasampannoti dhammacittassa samannāgatattā sampannacitto.	889	
PA_tika-s04_02t:889_9	Paṇḍitajātikoti paṇḍitasabhāvo.	889	
PA_tika-s04_02t:890_0	Kāme ārabbhāti vatthukāme ārabbha. Kāmarāgasaṅkhātena vā kāmena paṭisaṃyutto vitakko	890	
PA_tika-s04_02t:890_1	kāmavitakko. Byāpajjati cittaṃ etenāti byāpādo, doso. Vihiṃsanti etāya satte, vihiṃsanaṃ	890	
PA_tika-s04_02t:890_2	vā tesaṃ etanti vihiṃsā, paresaṃ viheṭhanākārena pavattassa karuṇāpaṭipakkhassa pāpadhammassetaṃ	890	
PA_tika-s04_02t:890_3	adhivacanaṃ. Ñātake ārabbha uppanno vitakkoti ñātake ārabbha gehassitapemavasena	890	
PA_tika-s04_02t:890_4	uppanno vitakko. Janapadamārabbha uppanno vitakkoti etthāpi eseva nayo. Aho vata	890	
PA_tika-s04_02t:890_5	maṃ…pe… uppanno vitakkoti “aho vata maṃ pare na avajāneyyuṃ, na heṭṭhā katvā maññeyyuṃ,	890	
PA_tika-s04_02t:890_6	pāsāṇacchattaṃ viya garuṃ kareyyu”nti evaṃ uppannavitakko. Dasavipassanupakkilesavitakkāti	890	
PA_tika-s04_02t:890_7	obhāsādidasavipassanupakkilese ārabbha uppannavitakkā.	890	
PA_tika-s04_02t:891_0	Avasiṭṭhā dhammavitakkā etassāti avasiṭṭhadhammavitakko, vipassanāsamādhi. Na ekaggabhāvappatto	891	
PA_tika-s04_02t:891_1	na ekaggataṃ patto. Ekaṃ udetīti hi ekodi, paṭipakkhehi anabhibhūtattā aggaṃ seṭṭhaṃ	891	
PA_tika-s04_02t:891_2	hutvā udetīti attho. Seṭṭhopi hi loke ekoti vuccati, ekasmiṃ ārammaṇe samādhānavasena	891	
PA_tika-s04_02t:891_3	pavattacittassetaṃ adhivacanaṃ. Ekodissa bhāvo ekodibhāvo, ekaggatāyetaṃ adhivacanaṃ.	891	
PA_tika-s04_02t:892_0	Niyakajjhattanti attasantānassetaṃ adhivacanaṃ. Gocarajjhattanti idha nibbānaṃ adhippetaṃ.	892	
PA_tika-s04_02t:892_1	Tenāha “ekasmiṃ nibbānagocareyeva tiṭṭhatī”ti. Suṭṭhu nisīdatīti samādhipaṭipakkhe	892	
PA_tika-s04_02t:892_2	kilese sannisīdento suṭṭhu nisīdati. Ekaggaṃ hotīti abyaggabhāvappattiyā ekaggaṃ	892	
PA_tika-s04_02t:892_3	hoti. Sammā ādhiyatīti yathā ārammaṇe suṭṭhu appitaṃ hoti, evaṃ sammā sammadeva ādhiyati.	892	
PA_tika-s04_02t:893_0	Abhiññā sacchikaraṇīyassāti ettha “abhiññāya sacchikaraṇīyassā”ti vattabbe “abhiññā”ti	893	
PA_tika-s04_02t:893_1	ya-kāralopena pana puna kālakiriyāniddeso katoti āha “abhijānitvā paccakkhaṃ kātabbassā”ti.	893	
PA_tika-s04_02t:893_2	Abhiññāya iddhividhādiñāṇena sacchikiriyaṃ iddhividhapaccanubhavanādikaṃ abhiññāsacchikaraṇīyanti	893	
PA_tika-s04_02t:893_3	evaṃ vā ettha attho daṭṭhabbo. Sakkhibhabbataṃ pāpuṇātīti ettha pana yassa paccakkhaṃ	893	
PA_tika-s04_02t:893_4	atthi, so sakkhī, sakkhino bhabbatā sakkhibhabbatā, sakkhibhavananti vuttaṃ hoti.	893	
PA_tika-s04_02t:893_5	Sakkhī ca so bhabbo cāti sakkhibhabbo. Ayañhi iddhividhādīnaṃ bhabbo tattha ca sakkhīti	893	
PA_tika-s04_02t:893_6	sakkhibhabbo, tassa bhāvo sakkhibhabbatā, taṃ pāpuṇātīti attho.	893	
PA_tika-s04_02t:894_0	Abhiññāpādakajjhānādibhedeti ettha abhiññāpādā ca abhiññāpādakajjhānañca abhiññāpādakajjhānāni.	894	
PA_tika-s04_02t:894_1	Ādi-saddena arahattañca arahattassa vipassanā ca saṅgahitāti daṭṭhabbaṃ. Teneva majjhimanikāyaṭṭhakathāyaṃ –	894	
PA_tika-s04_02t:895	“Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ vā, avasāne pana arahattaṃ vā kāraṇaṃ arahattassa vipassanā vāti veditabba”nti vuttaṃ.	89	
PA_tika-s04_02t:896_0	Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi, tassa abhiññā	896	
PA_tika-s04_02t:896_1	kāraṇaṃ. Atha iddhividhapaccanubhavanādi abhiññā, evaṃ sati abhiññāpādakajjhānaṃ	896	
PA_tika-s04_02t:896_2	kāraṇaṃ. Avasāne chaṭṭhābhiññāya pana arahattaṃ, arahattassa vipassanā vā kāraṇaṃ.	896	
PA_tika-s04_02t:896_3	Arahattañhi “kudāssu nāmāhaṃ tadāyatanaṃ upasampajja viharissāmi, yadariyā etarahi	896	
PA_tika-s04_02t:896_4	upasampajja viharantī”ti anuttaresu vimokkhesu pihaṃ upaṭṭhapetvā abhiññā nibbattentassa	896	
PA_tika-s04_02t:896_5	kāraṇaṃ. Idañca sādhāraṇaṃ na hoti, sādhāraṇavasena pana arahattassa vipassanā kāraṇaṃ.	896	
PA_tika-s04_02t:896_6	Imasmiñhi sutte arahattaphalavasena chaṭṭhābhiññā vuttā. Tenevāha “āsavānaṃ khayātiādi	896	
PA_tika-s04_02t:896_7	cettha phalasamāpattivasena vuttanti veditabba”nti.	896	
PA_tika-s04_02t:897	Paṃsudhovakasuttavaṇṇanā niṭṭhitā.	89	
PA_tika-s04_02t:898	11. Nimittasuttavaṇṇanā	89	
PA_tika-s04_02t:899_0	103. Ekādasame yehi phalaṃ nimīyati, uppajjanaṭṭhāne pakkhipamānaṃ viya hoti, tāni	899	
PA_tika-s04_02t:899_1	nimittāni. Tenāha “tīṇi kāraṇānī”ti. Kālena kālanti ettha kālenāti bhummatthe karaṇavacanaṃ.	899	
PA_tika-s04_02t:899_2	Kālanti ca upayogavacananti āha “kāle kāle”ti. Manasi kātabbāti citte kātabbā, uppādetabbāti	899	
PA_tika-s04_02t:899_3	attho. Upalakkhitasamādhānākāro samādhiyeva idha samādhinimittanti āha “ekaggatā	899	
PA_tika-s04_02t:899_4	hi idha samādhinimittanti vuttā”ti. Ṭhānaṃ taṃ cittaṃ kosajjāya saṃvatteyyāti ettha	899	
PA_tika-s04_02t:899_5	ṭhānaṃ atthīti vacanaseso. Taṃ bhāvanācittaṃ kosajjāya saṃvatteyya, tassa saṃvattanassa	899	
PA_tika-s04_02t:899_6	kāraṇaṃ atthīti attho. Taṃ vā manasikaraṇaṃ cittaṃ kosajjāya saṃvatteyya, etassa	899	
PA_tika-s04_02t:899_7	ṭhānaṃ kāraṇaṃ atthīti attho. Tenāha “kāraṇaṃ vijjatī”tiādi. Ñāṇajavanti saṅkhāresu	899	
PA_tika-s04_02t:899_8	aniccādivasena pavattamānaṃ paññājavaṃ.	899	
PA_tika-s04_02t:900_0	Yaṃ kiñci suvaṇṇatāpanayoggaaṅgārabhājanaṃ idha “ukkā”ti adhippetanti āha “aṅgārakapalla”nti.	900	
PA_tika-s04_02t:900_1	Sajjeyyāti yathā tattha pakkhittaṃ suvaṇṇaṃ tappati, evaṃ paṭiyādiyeyya. Ālimpeyyāti	900	
PA_tika-s04_02t:900_2	ādiyeyya, jaleyyāti attho. Tenāha “tattha aṅgāre…pe… gāhāpeyyā”ti. Mūsāya vā pakkhipeyyāti	900	
PA_tika-s04_02t:900_3	tattake vā pakkhipeyya. Upadhāretīti sallakkheti.	900	
PA_tika-s04_02t:901	Nimittasuttavaṇṇanā niṭṭhitā.	90	
PA_tika-s04_02t:902	Loṇakapallavaggavaṇṇanā niṭṭhitā.	90	
PA_tika-s04_02t:903	Dutiyapaṇṇāsakaṃ niṭṭhitaṃ.	90	
PA_tika-s04_02t:904	3. Tatiyapaṇṇāsakaṃ	90	
PA_tika-s04_02t:905	(11) 1. Sambodhavaggo	90	
PA_tika-s04_02t:906	1-3. Pubbevasambodhasuttādivaṇṇanā	90	
PA_tika-s04_02t:907_0	104-106. Tatiyassa paṭhame sambodhito pubbevāti sambodho vuccati catūsu maggesu ñāṇaṃ	907	
PA_tika-s04_02t:907_1	“sāmaṃ sammā bujjhi etenā”ti katvā, tato pubbeyevāti attho. Tenāha “ariyamaggappattito	907	
PA_tika-s04_02t:907_2	aparabhāgeyevā”ti. Bodhisattasseva satoti ettha yathā udakato uggantvā ṭhitaṃ paripākagataṃ	907	
PA_tika-s04_02t:907_3	padumaṃ sūriyarasmisamphassena avassaṃ bujjhissatīti bujjhanakapadumanti vuccati.	907	
PA_tika-s04_02t:907_4	Evaṃ buddhānaṃ santike byākaraṇassa laddhattā avassaṃ anantarāyena pāramiyo pūretvā	907	
PA_tika-s04_02t:907_5	bujjhissatīti bujjhanakasattoti bodhisatto. Tenāha “bujjhanakasattasseva…pe… ārabhantasseva	907	
PA_tika-s04_02t:907_6	sato”ti. Yā vā esā catumaggañāṇasaṅkhātā bodhi, “taṃ bodhiṃ kudāssu nāmāhaṃ pāpuṇissāmī”ti	907	
PA_tika-s04_02t:907_7	patthayamāno paṭipajjatīti bodhiyaṃ satto āsattotipi bodhisatto. Tenāha “sambodhiyā	907	
PA_tika-s04_02t:907_8	vā sattasseva laggasseva sato”ti.	907	
PA_tika-s04_02t:908_0	Atha vā bodhīti ñāṇaṃ “bujjhati etenā”ti katvā, bodhimā satto bodhisatto, purimapade	908	
PA_tika-s04_02t:908_1	uttarapadalopaṃ katvā yathā “ñāṇasatto”ti, ñāṇavā paññavā paṇḍito sattoti attho.	908	
PA_tika-s04_02t:908_2	Buddhānañhi pādamūle abhinīhārato paṭṭhāya paṇḍitova so satto, na andhabāloti bodhisatto.	908	
PA_tika-s04_02t:908_3	Evaṃ guṇavato uppannanāmavasena bodhisattasseva sato. Assādīyatīti assādo, sukhaṃ.	908	
PA_tika-s04_02t:908_4	Tañca sātākāralakkhaṇanti āha “assādoti madhurākāro”ti. Chandarāgo vinīyati ceva	908	
PA_tika-s04_02t:908_5	pahīyati ca etthāti nibbānaṃ “chandarāgavinayo chandarāgappahānañcā”ti vuccati. Tenāha	908	
PA_tika-s04_02t:908_6	“nibbāna”ntiādi. Tattha āgammāti idaṃ yo jano rāgaṃ vineti pajahati ca, tassa ārammaṇakaraṇaṃ	908	
PA_tika-s04_02t:908_7	sandhāya vuttaṃ. Dutiyatatiyāni uttānatthāneva.	908	
PA_tika-s04_02t:909	Pubbevasambodhasuttādivaṇṇanā niṭṭhitā.	90	
PA_tika-s04_02t:910	4-9. Samaṇabrāhmaṇasuttādivaṇṇanā	91	
PA_tika-s04_02t:911_0	107-112. Catutthe sāmaññanti ariyamaggo, tena araṇīyato upagantabbato sāmaññatthaṃ,	911	
PA_tika-s04_02t:911_1	ariyaphalanti āha “sāmaññatthanti catubbidhaṃ ariyaphala”nti. Brahmaññatthanti etthāpi	911	
PA_tika-s04_02t:911_2	eseva nayo. Tenāha “itaraṃ tasseva vevacana”nti. Ariyamaggasaṅkhātaṃ sāmaññameva	911	
PA_tika-s04_02t:911_3	vā araṇīyato sāmaññatthanti āha “sāmaññatthena vā cattāro maggā”ti. Pañcamādīni uttānatthāneva.	911	
PA_tika-s04_02t:912	Samaṇabrāhmaṇasuttādivaṇṇanā niṭṭhitā.	91	
PA_tika-s04_02t:913	10. Dutiyanidānasuttavaṇṇanā	91	
PA_tika-s04_02t:914_0	113. Dasame vivaṭṭagāmikammānanti vivaṭṭūpanissayakammānaṃ. Tadabhinivattetīti ettha	914	
PA_tika-s04_02t:914_1	taṃ-saddena paccāmasanassa vipākassa parāmāsoti āha “taṃ abhinivattetī”ti, taṃ vipākaṃ	914	
PA_tika-s04_02t:914_2	abhibhavitvā nivattetīti attho. Idāni na kevalaṃ vipākasseva parāmāso taṃ-saddena,	914	
PA_tika-s04_02t:914_3	atha kho chandarāgaṭṭhāniyānaṃ dhammānaṃ tabbipākassa ca parāmāso daṭṭhabboti āha	914	
PA_tika-s04_02t:914_4	“yadā vā tenā”tiādi. Te ceva dhammeti te chandarāgaṭṭhāniye dhamme. Nibbijjhitvā	914	
PA_tika-s04_02t:914_5	passatīti kilese nibbijjhitvā vibhūtaṃ pākaṭaṃ katvā passatīti.	914	
PA_tika-s04_02t:915	Dutiyanidānasuttavaṇṇanā niṭṭhitā.	91	
PA_tika-s04_02t:916	Sambodhavaggavaṇṇanā niṭṭhitā.	91	
PA_tika-s04_02t:917	(12) 2. Āpāyikavaggo	91	
PA_tika-s04_02t:918	1. Āpāyikasuttavaṇṇanā	91	
PA_tika-s04_02t:919_0	114. Dutiyassa paṭhame apāyesu nibbattanasīlatāya apāyūpagā āpāyikāti āha “apāyaṃ	919	
PA_tika-s04_02t:919_1	gacchissantīti āpāyikā”ti. Aññe brahmacārino sunivatthe supārute sumbhakapattadhare	919	
PA_tika-s04_02t:919_2	gāmanigamarājadhānīsu piṇḍāya caritvā jīvikaṃ kappente disvā sayampi tādisena ākārena	919	
PA_tika-s04_02t:919_3	tathāpaṭipajjanato “ahaṃ brahmacārī”ti paṭiññaṃ dento viya hotīti āha “brahmacāripaṭiññoti	919	
PA_tika-s04_02t:919_4	brahmacāripaṭirūpako”ti. “Ahampi bhikkhū”ti vatvā uposathaṅgādīni pavisanto pana	919	
PA_tika-s04_02t:919_5	brahmacāripaṭiñño hotiyeva, tathā saṅghikaṃ lābhaṃ gaṇhanto. Tenāha “tesaṃ vā…pe…	919	
PA_tika-s04_02t:919_6	evaṃpaṭiñño”ti. Akkosatīti “assamaṇosi, samaṇapaṭiññosī”tiādinā akkosati. Paribhāsatīti	919	
PA_tika-s04_02t:919_7	“so tvaṃ ‘hotu, muṇḍakasamaṇo aha’nti maññasi, idāni te assamaṇabhāvaṃ āropessāmī”tiādinā	919	
PA_tika-s04_02t:919_8	vadanto paribhāsati.	919	
PA_tika-s04_02t:920_0	Kilesakāmopi assādiyamāno vatthukāmantogadhoyeva, kilesakāmavasena ca tesaṃ assādanaṃ	920	
PA_tika-s04_02t:920_1	siyāti āha “kilesakāmena vatthukāme sevantassā”ti. Kilesakāmenāti karaṇatthe karaṇavacanaṃ.	920	
PA_tika-s04_02t:920_2	Natthi dosoti assādetvā visayaparibhoge natthi ādīnavo, tappaccayā na koci antarāyoti	920	
PA_tika-s04_02t:920_3	adhippāyo. Pātabbataṃ āpajjatīti paribhuñjanakataṃ upagacchati. Paribhogattho hi	920	
PA_tika-s04_02t:920_4	ayaṃ pā-saddo, kattusādhano ca tabba-saddo, yathāruci paribhuñjatīti attho. Pivitabbataṃ	920	
PA_tika-s04_02t:920_5	paribhuñjitabbatanti etthāpi kattuvaseneva attho veditabbo.	920	
PA_tika-s04_02t:921	Āpāyikasuttavaṇṇanā niṭṭhitā.	92	
PA_tika-s04_02t:922	2. Dullabhasuttavaṇṇanā	92	
PA_tika-s04_02t:923	115. Dutiye parena katassa upakārassa anurūpappavatti attani kataṃ upakāraṃ upakārato jānanto vediyanto kataññū katavedīti āha “iminā mayhaṃ kata”ntiādi.	92	
PA_tika-s04_02t:924	Dullabhasuttavaṇṇanā niṭṭhitā.	92	
PA_tika-s04_02t:925	3. Appameyyasuttavaṇṇanā	92	
PA_tika-s04_02t:926_0	116. Tatiye sukhena metabboti yathā parittassa udakassa sukhena pamāṇaṃ gayhati,	926	
PA_tika-s04_02t:926_1	evameva “uddhato”tiādinā yathāvuttehi aguṇaṅgehi samannāgatassa sukhena pamāṇaṃ gayhatīti,	926	
PA_tika-s04_02t:926_2	sukhena metabbo. Dukkhena metabboti yathā mahāsamuddassa dukkhena pamāṇaṃ gayhati,	926	
PA_tika-s04_02t:926_3	evameva “anuddhato”tiādinā dassitehi guṇaṅgehi samannāgatassa dukkhena pamāṇaṃ gayhati,	926	
PA_tika-s04_02t:926_4	“anāgāmī nu kho khīṇāsavo nu kho”ti vattabbataṃ gacchati, tenesa dukkhena metabbo.	926	
PA_tika-s04_02t:926_5	Pametuṃ na sakkotīti yathā ākāsassa na sakkā pamāṇaṃ gahetuṃ, evaṃ khīṇāsavassa,	926	
PA_tika-s04_02t:926_6	tenesa pametuṃ na sakkāti appameyyo.	926	
PA_tika-s04_02t:927_0	Sārābhāvena tucchattā naḷo viya naḷo, mānoti āha “unnaḷoti uggatanaḷo”ti, uṭṭhitatucchamānoti	927	
PA_tika-s04_02t:927_1	vuttaṃ hoti. Tenāha “tucchamānaṃ ukkhipitvā ṭhitoti attho”ti. Mano hi seyyassa seyyoti	927	
PA_tika-s04_02t:927_2	sadisoti ca pavattiyā visesato tuccho. Cāpallenāti capalabhāvena, taṇhāloluppenāti	927	
PA_tika-s04_02t:927_3	attho. Mukharoti mukhena pharuso, pharusavācoti attho. Vikiṇṇavācoti visaṭavacano	927	
PA_tika-s04_02t:927_4	samphappalāpitāya apariyantavacano. Tenāha “asaññatavacano”ti, divasampi niratthakavacanaṃ	927	
PA_tika-s04_02t:927_5	palāpīti vuttaṃ hoti. Cittekaggatārahitoti upacārappanāsamādhirahito caṇḍasote baddhanāvā	927	
PA_tika-s04_02t:927_6	viya anavaṭṭhitakiriyo. Bhantacittoti anavaṭṭhitacitto paṇṇāruḷhavālamigasadiso.	927	
PA_tika-s04_02t:927_7	Vivaṭindriyoti saṃvarābhāvena gihikāle viya asaṃvutacakkhādiindriyo.	927	
PA_tika-s04_02t:928	Appameyyasuttavaṇṇanā niṭṭhitā.	92	
PA_tika-s04_02t:929	4. Āneñjasuttavaṇṇanā	92	
PA_tika-s04_02t:930_0	117. Catutthe saha byayati gacchatīti sahabyo, sahapavattanako. Tassa bhāvo sahabyatā,	930	
PA_tika-s04_02t:930_1	sahapavattīti āha “sahabhāvaṃ upapajjatī”ti. “Yāvatakaṃ tesaṃ devānaṃ āyuppamāṇaṃ,	930	
PA_tika-s04_02t:930_2	taṃ sabbaṃ khepetvā nirayampi gacchatī”tiādivacanato arūpabhavato cutassa apāyūpapatti	930	
PA_tika-s04_02t:930_3	vuttā viya dissatīti tannivattanatthaṃ bhagavato adhippāyaṃ vivaranto “sandhāyabhāsitamidaṃ	930	
PA_tika-s04_02t:930_4	vacana”nti dīpeti “nirayādīhi avippamuttattā”tiādinā. Na hi tassa upacārajjhānato	930	
PA_tika-s04_02t:930_5	balavataraṃ akusalaṃ atthīti. Iminā tato cavantānaṃ upacārajjhānameva paṭisandhijanakaṃ	930	
PA_tika-s04_02t:930_6	kammanti dīpeti. Adhikaṃ payasati payujjati etenāti adhippayāso, savisesaṃ itikattabbakiriyā.	930	
PA_tika-s04_02t:930_7	Tenāha “adhikappayogo”ti. Sesamettha uttānameva.	930	
PA_tika-s04_02t:931	Āneñjasuttavaṇṇanā niṭṭhitā.	93	
PA_tika-s04_02t:932	5. Vipattisampadāsuttavaṇṇanā	93	
PA_tika-s04_02t:933_0	118. Pañcame dinnanti deyyadhammasīsena dānaṃ vuttanti āha “dinnassa phalābhāvaṃ	933	
PA_tika-s04_02t:933_1	sandhāya vadatī”ti. Dinnaṃ pana annādivatthuṃ kathaṃ paṭikkhipati. Esa nayo “yiṭṭhaṃ	933	
PA_tika-s04_02t:933_2	huta”nti etthāpi. Mahāyāgoti sabbasādhāraṇaṃ mahādānaṃ. Paheṇakasakkāroti pāhunakānaṃ	933	
PA_tika-s04_02t:933_3	kātabbasakkāro. Phalanti ānisaṃsaphalaṃ nissandaphalañca. Vipākoti sadisaphalaṃ.	933	
PA_tika-s04_02t:933_4	Paraloke ṭhitassa ayaṃ loko natthīti paraloke ṭhitassa kammunā laddhabbo ayaṃ loko	933	
PA_tika-s04_02t:933_5	na hoti. Idhaloke ṭhitassapi paraloko natthīti idhaloke ṭhitassa kammunā laddhabbo	933	
PA_tika-s04_02t:933_6	paraloko na hoti. Tattha kāraṇamāha “sabbe tattha tattheva ucchijjantī”ti. Ime sattā	933	
PA_tika-s04_02t:933_7	yattha yattha bhavayonigatiādīsu ṭhitā, tattha tattheva ucchijjanti, dvayavināsena vinassanti.	933	
PA_tika-s04_02t:934_0	Phalābhāvavasenāti mātāpitūsu sammāpaṭipattimicchāpaṭipattīnaṃ phalassa abhāvavasena	934	
PA_tika-s04_02t:934_1	“natthi mātā, natthi pitā”ti vadati, na mātāpitūnaṃ, nāpi tesu sammāpaṭipattimicchāpaṭipattīnaṃ	934	
PA_tika-s04_02t:934_2	abhāvavasena tesaṃ lokapaccakkhattā. Pubbuḷakassa viya imesaṃ sattānaṃ uppādo nāma	934	
PA_tika-s04_02t:934_3	kevalo, na ca khanapubbakoti dassanatthaṃ “natthi sattā opapātikā”ti vuttanti āha	934	
PA_tika-s04_02t:934_4	“cavitvā uppajjanakā sattā nāma natthīti vadatī”ti. Sayaṃ abhiññā sacchikatvā pavedentīti	934	
PA_tika-s04_02t:934_5	ye imañca lokaṃ parañca lokaṃ abhivisiṭṭhāya paññāya sayaṃ paccakkhaṃ katvā pavedenti,	934	
PA_tika-s04_02t:934_6	te natthīti sabbaññubuddhānaṃ abhāvaṃ dīpeti.	934	
PA_tika-s04_02t:935	Vipattisampadāsuttavaṇṇanā niṭṭhitā.	93	
PA_tika-s04_02t:936	6-7. Apaṇṇakasuttādivaṇṇanā	93	
PA_tika-s04_02t:937_0	119-120. Chaṭṭhe chahi talehi samannāgato pāsakoti catūsu passesu cattāri talāni,	937	
PA_tika-s04_02t:937_1	dvīsu koṭīsu dve talānīti evaṃ chahi talehi samannāgato pāsakakīḷāpasutānaṃ maṇisadiso	937	
PA_tika-s04_02t:937_2	pāsakaviseso. Sattamaṃ uttānameva.	937	
PA_tika-s04_02t:938	Apaṇṇakasuttādivaṇṇanā niṭṭhitā.	93	
PA_tika-s04_02t:939	8. Paṭhamasoceyyasuttavaṇṇanā	93	
PA_tika-s04_02t:940	121. Aṭṭhame sucibhāvoti kilesāsucivigamena suddhabhāvo asaṃkiliṭṭhabhāvo, atthato kāyasucaritādīni.	94	
PA_tika-s04_02t:941	Paṭhamasoceyyasuttavaṇṇanā niṭṭhitā.	94	
PA_tika-s04_02t:942	9. Dutiyasoceyyasuttavaṇṇanā	94	
PA_tika-s04_02t:943_0	122. Navame samucchedavasena pahīnasabbakāyaduccaritatāya kāye, kāyena vā suci kāyasuci.	943	
PA_tika-s04_02t:943_1	Tenāha “kāyadvāre”tiādi. Soceyyasampannanti paṭippassaddhakilesattā parisuddhāya	943	
PA_tika-s04_02t:943_2	soceyyasampattiyā upetaṃ. Ninhātā aggamaggasalilena vikkhālitā pāpā etenāti ninhātapāpako,	943	
PA_tika-s04_02t:943_3	khīṇāsavo. Tenāha “khīṇāsavova kathito”ti.	943	
PA_tika-s04_02t:944	Dutiyasoceyyasuttavaṇṇanā niṭṭhitā.	94	
PA_tika-s04_02t:945	10. Moneyyasuttavaṇṇanā	94	
PA_tika-s04_02t:946_0	123. Dasame munino bhāvā moneyyāni, yehi dhammehi ubhayahitamunanato muni nāma hoti,	946	
PA_tika-s04_02t:946_1	te munibhāvakarā moneyyā paṭipadā dhammā eva vuttā. Munino vā etāni moneyyāni, yathāvuttadhammā	946	
PA_tika-s04_02t:946_2	eva. Tattha yasmā kāyena akattabbassa akaraṇaṃ, kattabbassa ca karaṇaṃ, “atthi imasmiṃ	946	
PA_tika-s04_02t:946_3	kāye kesā”tiādinā kāyasaṅkhātassa ārammaṇassa jānanaṃ, kāyassa ca samudayato atthaṅgamato	946	
PA_tika-s04_02t:946_4	assādato ādīnavato nissaraṇato ca yāthāvato parijānanatā, tathā parijānanavasena	946	
PA_tika-s04_02t:946_5	pana pavatto vipassanāmaggo, tena ca kāye chandarāgassa pajahanaṃ, kāyasaṅkhāraṃ	946	
PA_tika-s04_02t:946_6	nirodhetvā pattabbasamāpatti vā, sabbe ete kāyamukhena pavattā moneyyappaṭipadā dhammā	946	
PA_tika-s04_02t:946_7	kāyamoneyyaṃ nāma. Tasmā tamatthaṃ dassetuṃ “katamaṃ kāyamoneyyaṃ? Tividhakāyaduccaritassa	946	
PA_tika-s04_02t:946_8	pahānaṃ kāyamoneyyaṃ, tividhakāyasucaritampi kāyamoneyya”ntiādinā pāḷi āgatā. Idhāpi	946	
PA_tika-s04_02t:946_9	teneva pāḷinayena atthaṃ dassento “tividhakāyaduccaritappahānaṃ kāyamoneyyaṃ nāmā”tiādimāha.	946	
PA_tika-s04_02t:947_0	Idāni “katamaṃ vacīmoneyyaṃ? Catubbidhavacīduccaritassa pahānaṃ vacīmoneyyaṃ, catubbidhaṃ	947	
PA_tika-s04_02t:947_1	vacīsucaritaṃ, vācārammaṇe ñāṇaṃ, vācāpariññā, pariññāsahagato maggo, vācāya chandarāgassa	947	
PA_tika-s04_02t:947_2	pahānaṃ, vacīsaṅkhāranirodho dutiyajjhānasamāpatti vacīmoneyya”nti imāya pāḷiyā vuttamatthaṃ	947	
PA_tika-s04_02t:947_3	atidīpento “vacīmoneyyepi eseva nayo”tiādimāha. Tattha copanavācañceva saddavācañca	947	
PA_tika-s04_02t:947_4	ārabbha pavattā paññā vācārammaṇe ñāṇaṃ. Tassā vācāya samudayādito parijānanaṃ vācāpariññā.	947	
PA_tika-s04_02t:948_0	“Katamaṃ manomoneyyaṃ? Tividhamanoduccaritassa pahānaṃ manomoneyyaṃ, tividhaṃ manosuccaritaṃ,	948	
PA_tika-s04_02t:948_1	manārammaṇe ñāṇaṃ, manapariññā, pariññāsahagato maggo, manasmiṃ chandarāgassa pahānaṃ,	948	
PA_tika-s04_02t:948_2	cittasaṅkhāranirodho saññāvedayitanirodhasamāpatti manomoneyya”nti imāya pāḷiyā āgatanayena	948	
PA_tika-s04_02t:948_3	atthaṃ vibhāvento “manomoneyyepi imināva nayena atthaṃ ñatvā”tiādimāha. Tattha ca	948	
PA_tika-s04_02t:948_4	ekāsītividhaṃ lokiyacittaṃ ārabbha pavattañāṇaṃ manārammaṇe ñāṇaṃ. Tassa samudayādito	948	
PA_tika-s04_02t:948_5	parijānanaṃ manapariññāti ayaṃ viseso.	948	
PA_tika-s04_02t:949	Moneyyasuttavaṇṇanā niṭṭhitā.	94	
PA_tika-s04_02t:950	Āpāyikavaggavaṇṇanā niṭṭhitā.	95	
PA_tika-s04_02t:951	(13) 3. Kusināravaggo	95	
PA_tika-s04_02t:952	1-2. Kusinārasuttādivaṇṇanā	95	
PA_tika-s04_02t:953_0	124-125. Tatiyassa paṭhame taṇhāgedhena gathitoti taṇhābandhanena baddho. Taṇhāmucchanāyāti	953	
PA_tika-s04_02t:953_1	taṇhāya vasena mucchāpattiyā. Mucchitoti mucchaṃ mohaṃ pamādaṃ āpanno. Ajjhopannoti	953	
PA_tika-s04_02t:953_2	adhiopanno. Taṇhāya adhibhavitvā ajjhotthaṭo gilitvā pariniṭṭhapetvā viya ṭhito.	953	
PA_tika-s04_02t:953_3	Tenāha “ajjhopannoti taṇhāya gilitvā pariniṭṭhapetvā pavatto”ti. Anādīnavadassāvīti	953	
PA_tika-s04_02t:953_4	gathitādibhāvena paribhoge ādīnavamattampi na passati. Nissaraṇapaññoti ayamattho	953	
PA_tika-s04_02t:953_5	āhāraparibhogeti tattha payojanaparicchedikā “yāvadeva imassa kāyassa ṭhitiyā”tiādinā	953	
PA_tika-s04_02t:953_6	pavattā āhārapaṭibaddhachandarāganissaraṇabhūtā paññā assa atthīti nissaraṇapañño.	953	
PA_tika-s04_02t:953_7	Sesamettha uttānameva. Dutiye natthi vattabbaṃ.	953	
PA_tika-s04_02t:954	Kusinārasuttādivaṇṇanā niṭṭhitā.	95	
PA_tika-s04_02t:955	3. Gotamakacetiyasuttavaṇṇanā	95	
PA_tika-s04_02t:956_0	126. Tatiye sambahulāti pañcasatamattā. Pañcasatā kira brāhmaṇā tiṇṇaṃ vedānaṃ pāragū	956	
PA_tika-s04_02t:956_1	aparabhāge bhagavato dhammadesanaṃ sutvā kāmesu ādīnavaṃ nekkhamme ca ānisaṃsaṃ passamānā	956	
PA_tika-s04_02t:956_2	bhagavato santike pabbajitvā na cirasseva sabbaṃ buddhavacanaṃ uggaṇhitvā pariyattiṃ	956	
PA_tika-s04_02t:956_3	nissāya mānaṃ uppādesuṃ – “yaṃ yaṃ bhagavā katheti, taṃ taṃ mayaṃ khippameva jānāma.	956	
PA_tika-s04_02t:956_4	Bhagavā hi itthiliṅgādīni tīṇi liṅgāni, nāmādīni cattāri padāni, paṭhamādayo satta	956	
PA_tika-s04_02t:956_5	vibhattiyo muñcitvā na kiñci katheti, evaṃ kathite ca amhākaṃ gaṇṭhipadaṃ nāma natthī”ti,	956	
PA_tika-s04_02t:956_6	te bhagavati agāravā hutvā tato paṭṭhāya bhagavato upaṭṭhānampi dhammassavanampi	956	
PA_tika-s04_02t:956_7	abhiṇhaṃ na gacchanti. Te sandhāya vuttaṃ “sambahulā kira brāhmaṇapabbajitā…pe… dhammassavanaṃ	956	
PA_tika-s04_02t:956_8	na gacchantī”ti. Mukhapaṭiññaṃ gahetvāti “saccaṃ kira tumhe, bhikkhave”tiādinā tamatthaṃ	956	
PA_tika-s04_02t:956_9	paṭipucchitvā “saccaṃ bhagavā”ti tehi bhikkhūhi vuttaṃ paṭivacanaṃ gahetvā. Tañhi	956	
PA_tika-s04_02t:956_10	attano mukheneva paṭiññātattā “mukhapaṭiññā”ti vuccati.	9561	
PA_tika-s04_02t:957_0	Neva āgataṭṭhānaṃ na gataṭṭhānaṃ addasaṃsu. Kasmā? Aññāṇato. Te kira tassa suttassa	957	
PA_tika-s04_02t:957_1	atthaṃ na jāniṃsu. Tesañhi tasmiṃ samaye vicitranayaṃ desanāvilāsayuttampi taṃ suttaṃ	957	
PA_tika-s04_02t:957_2	ghanaputhulena dussapaṭṭena mukhaṃ baddhaṃ katvā purato ṭhapitamanuññabhojanaṃ viya	957	
PA_tika-s04_02t:957_3	ahosi. Nanu ca bhagavā attanā desitaṃ dhammaṃ pare ñāpetuṃ kappasatasahassādhikāni	957	
PA_tika-s04_02t:957_4	cattāri asaṅkheyyāni pāramiyo pūretvā sabbaññutaṃ patto, so kasmā yathā te na jānanti,	957	
PA_tika-s04_02t:957_5	tathā desetīti? Tesaṃ mānabhañjanatthaṃ. Bhagavā hi “abhabbā ime imaṃ mānakhilaṃ	957	
PA_tika-s04_02t:957_6	anupahacca maggaṃ vā phalaṃ vā sacchikātu”nti tesaṃ sutapariyattiṃ nissāya uppannaṃ	957	
PA_tika-s04_02t:957_7	aṭṭhuppattiṃ katvā desanākusalo mānabhañjanatthaṃ “sabbadhammamūlapariyāya”ntiādinā	957	
PA_tika-s04_02t:957_8	mūlapariyāyasuttaṃ abhāsi.	957	
PA_tika-s04_02t:958_0	Sammāsambuddho “mayhaṃ kathā niyyātī”ti mukhasampattameva kathetīti cintayiṃsūti	958	
PA_tika-s04_02t:958_1	idaṃ aṅguttarabhāṇakānaṃ vaḷañjanakatantinīhārena vuttaṃ. Majjhimabhāṇakā pana evaṃ	958	
PA_tika-s04_02t:958_2	vadanti – evaṃ mānabhañjanatthaṃ desitañca pana taṃ suttaṃ sutvā te bhikkhū “taṃyeva	958	
PA_tika-s04_02t:958_3	kira pathaviṃ diṭṭhigatiko sañjānāti, sekhopi arahāpi tathāgatopi abhijānāti, ki	958	
PA_tika-s04_02t:958_4	nāmidaṃ kathaṃ nāmida”nti cintentā “pubbe mayaṃ bhagavatā kathitaṃ yaṃkiñci khippameva	958	
PA_tika-s04_02t:958_5	jānāma, idāni panimassa mūlapariyāyassa antaṃ vā koṭiṃ vā na jānāma na passāma, aho	958	
PA_tika-s04_02t:958_6	buddhā nāma appameyyā atulā”ti uddhatadāṭhā viya sappā nimmadā hutvā buddhūpaṭṭhānañca	958	
PA_tika-s04_02t:958_7	dhammassavanañca sakkaccaṃ agamaṃsu. Tena samayena dhammasabhāyaṃ sannisinnā bhikkhū	958	
PA_tika-s04_02t:958_8	“aho buddhānaṃ ānubhāvo, te nāmabrāhmaṇapabbajitā tathā mānamadamattā bhagavatā mūlapariyāyadesanāya	958	
PA_tika-s04_02t:958_9	nihatamānā katā”ti kathaṃ samuṭṭhāpesuṃ. Taṃ sutvā bhagavā “na, bhikkhave, idāneva,	958	
PA_tika-s04_02t:958_10	pubbepi ahaṃ evaṃ ime mānapaggahitasīse carante nihatamāne akāsi”nti vatvā atītaṃ	9581	
PA_tika-s04_02t:958_11	āharanto “bhūtapubbaṃ, bhikkhave, aññataro disāpāmokkho brāhmaṇo bārāṇasiyaṃ paṭivasati	9581	
PA_tika-s04_02t:958_12	tiṇṇaṃ vedānaṃ pāragū sanighaṇṭukeṭubhānaṃ sākkharappabhedānaṃ itihāsapañcamānaṃ	9581	
PA_tika-s04_02t:958_13	padako veyyākaraṇo lokāyatamahāpurisalakkhaṇesu anavayo, so pañcamattāni māṇavakasatāni	9581	
PA_tika-s04_02t:958_14	mante vāceti. Paṇḍitamāṇavakā bahuñca gaṇhanti lahuñca, suṭṭhu ca upadhārentī”tiādinā jātakaṃ kathesi.	9581	
PA_tika-s04_02t:959_0	Taṃ sutvā te bhikkhū “pubbepi mayaṃ māneneva upahatā”ti bhiyyosomattāya nihatamānā	959	
PA_tika-s04_02t:959_1	hutvā attano upakārakammaṭṭhānaparāyaṇā ahesuṃ. Tato bhagavā ekaṃ samayaṃ janapadacārikaṃ	959	
PA_tika-s04_02t:959_2	caranto vesāliṃ patvā gotamake cetiye viharanto imesaṃ pañcasatānaṃ bhikkhūnaṃ ñāṇaparipākaṃ	959	
PA_tika-s04_02t:959_3	viditvā idaṃ gotamakasuttaṃ kathesi. Idañca suttaṃ sutvā te pañcasatā bhikkhū tasmiṃyeva	959	
PA_tika-s04_02t:959_4	āsane saha paṭisambhidāhi arahattaṃ pāpuṇiṃsūti.	959	
PA_tika-s04_02t:960_0	Abhiññāyāti kusalādibhedaṃ khandhādibhedañca desetabbaṃ dhammaṃ, veneyyānañca āsayānusayacariyādhimuttiādibhedaṃ,	960	
PA_tika-s04_02t:960_1	tassa ca nesaṃ desetabbappakāraṃ yāthāvato abhijānitvāti attho. Ime pañcakkhandhā	960	
PA_tika-s04_02t:960_2	dvādasāyatanānītiādi panettha nidassanamattaṃ vuttanti veditabbaṃ. Sappaccayanti	960	
PA_tika-s04_02t:960_3	sakāraṇaṃ, veneyyānaṃ ajjhāsayena vā pucchāya vā aṭṭhuppattiyā vā sanimittaṃ hetūdāharaṇasahitañcāti	960	
PA_tika-s04_02t:960_4	attho. Rāgādīnaṃ paṭiharaṇaṃ paṭihāriyaṃ, tadeva pāṭihāriyaṃ, saha pāṭihāriyenāti	960	
PA_tika-s04_02t:960_5	sappāṭihāriyaṃ. Rāgādippaṭisedhanavaseneva hi satthā dhammaṃ deseti. Tenāha “paccanīkapaṭiharaṇena	960	
PA_tika-s04_02t:960_6	sappāṭihāriyameva katvā”ti. Apare pana “yathārahaṃ iddhiādesanānusāsanipāṭihāriyasahita”nti	960	
PA_tika-s04_02t:960_7	vadanti anusāsanipāṭihāriyarahitā desanā natthīti katvā. Sesamettha uttānameva.	960	
PA_tika-s04_02t:961	Gotamakacetiyasuttavaṇṇanā niṭṭhitā.	96	
PA_tika-s04_02t:962	4. Bharaṇḍukālāmasuttavaṇṇanā	96	
PA_tika-s04_02t:963_0	127. Catutthe āḷārakālāmakāleti āḷārakālāmānaṃ dharamānakāle. Pariññanti pahānapariññaṃ.	963	
PA_tika-s04_02t:963_1	Sā hi samatikkamo, na itarā. Tenāha “pariññā nāma samatikkamo”ti. Ettha ca paṭhamo	963	
PA_tika-s04_02t:963_2	satthā rūpāvacarasamāpattilābhī daṭṭhabbo, dutiyo arūpāvacarasamāpattilābhī, tatiyo	963	
PA_tika-s04_02t:963_3	sammāsambuddho daṭṭhabbo. Vuttañhetaṃ puggalapaññattiyaṃ –	963	
PA_tika-s04_02t:964_0	“Yvāyaṃ satthā kāmānaṃ pariññaṃ paññāpeti, na rūpānaṃ pariññaṃ paññāpeti, na vedanānaṃ	964	
PA_tika-s04_02t:964_1	pariññaṃ paññāpeti, rūpāvacarasamāpattiyā lābhī satthā tena daṭṭhabbo. Yvāyaṃ satthā	964	
PA_tika-s04_02t:964_2	kāmānañca pariññaṃ paññāpeti, rūpānañca pariññaṃ paññāpeti, na vedanānaṃ pariññaṃ	964	
PA_tika-s04_02t:964_3	paññāpeti, arūpāvacarasamāpattiyā lābhī satthā tena daṭṭhabbo. Yvāyaṃ satthā kāmānañca	964	
PA_tika-s04_02t:964_4	pariññaṃ paññāpeti, rūpānañca pariññaṃ paññāpeti, vedanānañca pariññaṃ paññāpeti,	964	
PA_tika-s04_02t:964_5	sammāsambuddho satthā tena daṭṭhabbo”ti.	964	
PA_tika-s04_02t:965_0	Tattha titthiyā samayaṃ jānantā kāmānaṃ pariññaṃ paññāpeyyuṃ paṭhamajjhānaṃ vadamānā.	965	
PA_tika-s04_02t:965_1	Rūpānaṃ pariññaṃ paññāpeyyuṃ arūparāgaṃ vadamānā. Vedanāpariññaṃ paññāpeyyuṃ asaññārāgaṃ	965	
PA_tika-s04_02t:965_2	vadamānā. Te pana “idaṃ nāma paṭhamajjhānaṃ, ayaṃ rūpabhavo, ayaṃ asaññābhavo”tipi	965	
PA_tika-s04_02t:965_3	na jānanti. Te paññāpetuṃ asakkontāpi kevalaṃ “paññāpemā”ti vadanti. Tathāgato pana	965	
PA_tika-s04_02t:965_4	kāmānaṃ pariññaṃ anāgāmimaggena paññāpeti, rūpavedanānaṃ arahattamaggena. Evamettha	965	
PA_tika-s04_02t:965_5	dve janā bāhirakā, eko sammāsambuddhoti imasmiṃ loke tayo satthāro nāma.	965	
PA_tika-s04_02t:966	Bharaṇḍukālāmasuttavaṇṇanā niṭṭhitā.	96	
PA_tika-s04_02t:967	5. Hatthakasuttavaṇṇanā	96	
PA_tika-s04_02t:968_0	128. Pañcame abhikkantāti atikkantā, vigatāti atthoti āha “khaye dissatī”ti. Teneva	968	
PA_tika-s04_02t:968_1	hi “nikkhanto paṭhamo yāmo”ti anantaraṃ vuttaṃ. Abhikkantataroti ativiya kantataro.	968	
PA_tika-s04_02t:968_2	Tādiso ca sundaro bhaddako nāma hotīti āha “sundare dissatī”ti. Koti devanāgayakkhagandhabbādīsu	968	
PA_tika-s04_02t:968_3	ko katamo? Meti mama. Pādānīti pāde. Iddhiyāti imāya evarūpāya deviddhiyā. Yasasāti	968	
PA_tika-s04_02t:968_4	iminā edisena parivārena paricchedena. Jalanti vijjotamāno. Abhikkantenāti ativiya	968	
PA_tika-s04_02t:968_5	kantena kamanīyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ	968	
PA_tika-s04_02t:968_6	disāti dasa disā pabhāsento, cando viya sūriyo viya ca ekobhāsaṃ ekālokaṃ karontoti	968	
PA_tika-s04_02t:968_7	gāthāya attho. Abhirūpeti uḷārarūpe sampannarūpe. Abbhanumodaneti sampahaṃsane. Idha	968	
PA_tika-s04_02t:968_8	panāti “abhikkantāya rattiyā”ti etasmiṃ pade. Tenāti sundarapariyāyattā. Khaye vā	968	
PA_tika-s04_02t:968_9	idha abhikkantasaddo daṭṭhabbo, tena “abhikkantāya parikkhīṇāya rattiyā”ti vuttaṃ hoti.	968	
PA_tika-s04_02t:969_0	Rūpāyatanādīsūti ādisaddena akkharādīnaṃ saṅgaho daṭṭhabbo. Suvaṇṇavaṇṇoti suvaṇṇacchavīti	969	
PA_tika-s04_02t:969_1	ayamettha atthoti āha “chaviya”nti. Tathā hi vuttaṃ “kañcanasannibhattaco”ti. Saññūḷhāti	969	
PA_tika-s04_02t:969_2	sambandhitā, ganthitāti attho. Vaṇṇāti guṇavaṇṇāti āha “thutiya”nti, thomanāyanti	969	
PA_tika-s04_02t:969_3	attho. Kulavaggeti khattiyādikulakoṭṭhāse. Tattha “accho vippasanno”tiādinā vaṇṇitabbaṭṭhena	969	
PA_tika-s04_02t:969_4	vaṇṇo, chavi. Vaṇṇanaṭṭhena abhitthavaṭṭhena vaṇṇo, thuti. Aññamaññaṃ asaṅkarato	969	
PA_tika-s04_02t:969_5	vaṇṇetabbato ṭhapetabbato vaṇṇo, khattiyādikulavaggo. Vaṇṇīyati ñāpīyati etenāti	969	
PA_tika-s04_02t:969_6	vaṇṇo, ñāpakakāraṇaṃ. Vaṇṇanato thūlarassādibhāvena upaṭṭhānato vaṇṇo, saṇṭhānaṃ.	969	
PA_tika-s04_02t:969_7	Mahantaṃ khuddakaṃ majjhimanti vaṇṇetabbato pamitabbato vaṇṇo, pamāṇaṃ. Vaṇṇīyati	969	
PA_tika-s04_02t:969_8	cakkhunā passīyatīti vaṇṇo, rūpāyatananti evaṃ tasmiṃ tasmiṃ atthe vaṇṇasaddassa	969	
PA_tika-s04_02t:969_9	pavatti veditabbā. Soti vaṇṇasaddo. Chaviyā daṭṭhabbo rūpāyatane gayhamānassapi chavimukheneva	969	
PA_tika-s04_02t:969_10	gahetabbato. Chavigatā pana vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.	9691	
PA_tika-s04_02t:970_0	Kevalaparipuṇṇanti ekadesampi asesetvā niravasesatova paripuṇṇanti ayamettha atthoti	970	
PA_tika-s04_02t:970_1	āha “anavasesatā attho”ti. Kevalakappāti kappa-saddo nipāto padapūraṇamattaṃ, “kevalaṃ”icceva	970	
PA_tika-s04_02t:970_2	attho. Kevalasaddo ca bahulavācīti āha “yebhuyyatā attho”ti. Keci pana “īsakaṃ asamattaṃ	970	
PA_tika-s04_02t:970_3	kevalaṃ kevalakappa”nti vadanti. Anavasesattho ettha kevalasaddo siyā, anatthantarena	970	
PA_tika-s04_02t:970_4	pana kappasaddena padavaḍḍhanaṃ kataṃ “kevalā eva kevalakappā”ti. Tathā vā kappanīyattā	970	
PA_tika-s04_02t:970_5	paññapetabbattā kevalakappā. Abyāmissatā vijātiyena asaṅkaro suddhatā. Anatirekatā	970	
PA_tika-s04_02t:970_6	taṃparamatā visesābhāvo. Kevalakappanti kevalaṃ daḷhaṃ katvāti attho. Kevalaṃ vuccati	970	
PA_tika-s04_02t:970_7	nibbānaṃ sabbasaṅkhatavivittattā, taṃ etassa adhigataṃ atthīti kevalī, sacchikatanirodho khīṇāsavo.	970	
PA_tika-s04_02t:971_0	Kappa-saddo panāyaṃ saupasaggo anupasaggo cāti adhippāyena okappaniyapade labbhamānaṃ	971	
PA_tika-s04_02t:971_1	okappasaddamattaṃ nidasseti, aññathā kappasaddassa atthuddhāre okappaniyapadaṃ anidassanameva	971	
PA_tika-s04_02t:971_2	siyā. Samaṇakappehīti vinayasiddhehi samaṇavohārehi. Niccakappanti niccakālaṃ. Paññattīti	971	
PA_tika-s04_02t:971_3	nāmaṃ. Nāmañhetaṃ tassa āyasmato, yadidaṃ kappoti. Kappitakesamassūti kattariyā cheditakesamassu.	971	
PA_tika-s04_02t:971_4	Dvaṅgulakappoti majjhanhikavelāya vītikkantāya dvaṅgulatāvikappo. Lesoti apadeso.	971	
PA_tika-s04_02t:971_5	Anavasesaṃ pharituṃ samatthassa obhāsassa kenaci kāraṇena ekadesapharaṇampi siyā,	971	
PA_tika-s04_02t:971_6	ayaṃ pana sabbasseva pharatīti dassetuṃ samantattho kappasaddo gahitoti āha “anavasesaṃ samantato”ti.	971	
PA_tika-s04_02t:972_0	Ābhāya pharitvāti vatthamālālaṅkārasarīrasamuṭṭhitāya ābhāya pharitvā. Devatānañhi	972	
PA_tika-s04_02t:972_1	sarīrobhāsaṃ dvādasayojanamattaṃ ṭhānaṃ. Tato bhiyyopi pharitvā tiṭṭhati, tathā vatthābharaṇādisamuṭṭhitā pabhā.	972	
PA_tika-s04_02t:973	Hatthakasuttavaṇṇanā niṭṭhitā.	97	
PA_tika-s04_02t:974	6. Kaṭuviyasuttavaṇṇanā	97	
PA_tika-s04_02t:975_0	129. Chaṭṭhe gāvīnaṃ kayavikkayavasena yogo etthāti goyogo, kayavikkayaṃ karonto	975	
PA_tika-s04_02t:975_1	gāvīhi yujjanti etthāti vā goyogo, gāvīnaṃ vikkayaṭṭhānaṃ. Tattha jāto pilakkharukkho	975	
PA_tika-s04_02t:975_2	goyogapilakkho, tasmiṃ. Samīpatthe cetaṃ bhummavacanaṃ. Tenāha “gāvīnaṃ vikkayaṭṭhāne	975	
PA_tika-s04_02t:975_3	uṭṭhitapilakkhassa santike”ti. Ritto assādo etassāti rittassādo. Tenāha “jhānasukhābhāvena	975	
PA_tika-s04_02t:975_4	rittassāda”nti. Sesamettha uttānameva.	975	
PA_tika-s04_02t:976	Kaṭuviyasuttavaṇṇanā niṭṭhitā.	97	
PA_tika-s04_02t:977	8. Dutiyaanuruddhasuttavaṇṇanā	97	
PA_tika-s04_02t:978_0	131. Aṭṭhame idaṃ te mānasminti ettha mānasminti paccatte bhummavacanaṃ. Idanti ca	978	
PA_tika-s04_02t:978_1	liṅgavipallāsena napuṃsakaniddeso katoti āha “ayaṃ te navavidhena vaḍḍhitamāno”ti.	978	
PA_tika-s04_02t:978_2	Sesesupi eseva nayo.	978	
PA_tika-s04_02t:979	Dutiyaanuruddhasuttavaṇṇanā niṭṭhitā.	97	
PA_tika-s04_02t:980	9. Paṭicchannasuttavaṇṇanā	98	
PA_tika-s04_02t:981_0	132. Navame asādhāraṇasikkhāpadanti bhikkhunīnaṃ asādhāraṇaṃ bhikkhūnaṃyeva paññattasikkhāpadaṃ	981	
PA_tika-s04_02t:981_1	sādhāraṇasikkhāpadanti bhikkhūnaṃ bhikkhunīnañca sādhāraṇaṃ ubhatopaññattisikkhāpadaṃ.	981	
PA_tika-s04_02t:982	Paṭicchannasuttavaṇṇanā niṭṭhitā.	98	
PA_tika-s04_02t:983	10. Lekhasuttavaṇṇanā	98	
PA_tika-s04_02t:984_0	133. Dasame thiraṭṭhānatoti thiraṭṭhānatova. Pāsāṇe lekhasadisā parāparādhanibbattā	984	
PA_tika-s04_02t:984_1	kodhalekhā yassa so pāsāṇalekhūpamasamannāgato pāsāṇalekhūpamoti vutto. Evaṃ itarepi.	984	
PA_tika-s04_02t:984_2	Anusetīti appahīnatāya anuseti. Na khippaṃ lujjatīti na antarā nassati kammaṭṭhāneneva	984	
PA_tika-s04_02t:984_3	nassanato. Evamevanti evaṃ tassapi puggalassa kodho na antarā punadivase vā aparadivase	984	
PA_tika-s04_02t:984_4	vā niṭṭhāti, addhaniyo pana hoti, maraṇeneva niṭṭhātīti attho. Kakkhaḷenāti atikakkhaḷena	984	
PA_tika-s04_02t:984_5	dhammacchedakena thaddhavacanena. Saṃsandatīti ekībhavati. Sammodatīti nirantaro	984	
PA_tika-s04_02t:984_6	hotīti evamettha attho daṭṭhabbo.	984	
PA_tika-s04_02t:985_0	Atha vā sandhiyatīti ṭhānagamanādīsu kāyakiriyāsu kāyena samodhānaṃ gacchati, tilataṇḍulā	985	
PA_tika-s04_02t:985_1	viya missībhāvaṃ upetīti attho. Saṃsandatīti cittakiriyāsu cittena samodhānaṃ gacchati,	985	
PA_tika-s04_02t:985_2	khīrodakaṃ viya ekībhāvaṃ upetīti attho. Sammodatīti uddesaparipucchādīsu vacīkiriyāsu	985	
PA_tika-s04_02t:985_3	vācāya samodhānaṃ gacchati, vippavāsāgatopi piyasahāyako viya piyatarabhāvaṃ upetīti	985	
PA_tika-s04_02t:985_4	attho. Apica kiccakaraṇīyesu tehi saddhiṃ ādītova ekakiriyābhāvaṃ upagacchanto sandhiyati,	985	
PA_tika-s04_02t:985_5	yāva majjhā pavattanto saṃsandati, yāva pariyosānā anivattanto sammodatīti veditabbo.	985	
PA_tika-s04_02t:986	Lekhasuttavaṇṇanā niṭṭhitā.	98	
PA_tika-s04_02t:987	Kusināravaggavaṇṇanā niṭṭhitā.	98	
PA_tika-s04_02t:988	(14) 4. Yodhājīvavaggo	98	
PA_tika-s04_02t:989	1. Yodhājīvasuttavaṇṇanā	98	
PA_tika-s04_02t:990_0	134. Catutthassa paṭhame yujjhanaṃ yodho, so ājīvo etassāti yodhājīvo. Yuddhamupajīvatīti	990	
PA_tika-s04_02t:990_1	vā etasmiṃ atthe yodhājīvoti niruttinayena padasiddhi veditabbā. Tenāha “yuddhaṃ	990	
PA_tika-s04_02t:990_2	upajīvatīti yodhājīvo”ti. Saha…pe… passatīti pubbabhāge vipassanāpaññāya sammasanavasena,	990	
PA_tika-s04_02t:990_3	maggakkhaṇe abhisamayavasena attapaccakkhena ñāṇena passati.	990	
PA_tika-s04_02t:991	Yodhājīvasuttavaṇṇanā niṭṭhitā.	99	
PA_tika-s04_02t:992	2. Parisāsuttavaṇṇanā	99	
PA_tika-s04_02t:993_0	135. Dutiye appaṭipucchitvā vinītāti “taṃ kiṃ maññatha, bhikkhave, rūpaṃ niccaṃ vā	993	
PA_tika-s04_02t:993_1	aniccaṃ vā”tiādinā appaṭipucchitvā kevalaṃ dhammadesanāvaseneva vinītaparisā. Dubbinītaparisāti	993	
PA_tika-s04_02t:993_2	dukkhena vinītaparisā. Pucchitvā vinītāti “taṃ kiṃ maññatha, bhikkhave”tiādinā pucchitvā	993	
PA_tika-s04_02t:993_3	anumatiggahaṇavasena vinītā. Suvinītaparisāti sukhena vinītaparisā. Anumatiggahaṇavasena	993	
PA_tika-s04_02t:993_4	vinayanañhi na dukkaraṃ hoti.	993	
PA_tika-s04_02t:994	Parisāsuttavaṇṇanā niṭṭhitā.	99	
PA_tika-s04_02t:995	4. Uppādāsuttavaṇṇanā	99	
PA_tika-s04_02t:996_0	137. Catutthe uppādā vā tathāgatānanti tathāgatānaṃ uppādepi veneyyapuggalānaṃ maggaphaluppatti	996	
PA_tika-s04_02t:996_1	viya saṅkhārānaṃ aniccādisabhāvo na tathāgatuppādāyatto, atha kho tathāgatānaṃ uppādepi	996	
PA_tika-s04_02t:996_2	anuppādepi hotimevāti vuttaṃ hoti. Ṭhitāva sā dhātūti ṭhito eva so aniccasabhāvo	996	
PA_tika-s04_02t:996_3	byabhicārābhāvato na kadāci saṅkhārā aniccā na hoti. Kāmaṃ asaṅkhatā viya dhātu na	996	
PA_tika-s04_02t:996_4	nicco so sabhāvo, tathāpi sabbakālikoyevāti adhippāyo.	996	
PA_tika-s04_02t:997_0	Aparo nayo – ṭhitāva sā dhātūti “sabbe saṅkhārā aniccā”ti esā dhātu esa sabhāvo tathāgatānaṃ	997	
PA_tika-s04_02t:997_1	uppādato pubbe uddhañca appaṭivijjhiyamāno na tathāgatehi uppādito, atha kho sabbakālaṃ	997	
PA_tika-s04_02t:997_2	sabbe saṅkhārā aniccā, ṭhitāva sā dhātu, kevalaṃ pana sayambhuñāṇena abhisambujjhanato	997	
PA_tika-s04_02t:997_3	“ayaṃ dhammo tathāgatena abhisambuddho”ti pavedanato ca tathāgato dhammassāmīti vuccati	997	
PA_tika-s04_02t:997_4	apubbassa tassa uppādanato. Tena vuttaṃ “ṭhitāva sā dhātū”ti.	997	
PA_tika-s04_02t:998_0	Abhisambujjhatīti ñāṇena abhisambujjhati. Abhisametīti ñāṇena abhisamāgacchati. Ācikkhatīti	998	
PA_tika-s04_02t:998_1	katheti. Desetīti dasseti. Paññāpetīti jānāpeti. Paṭṭhapetīti ñāṇamukhe ṭhapeti.	998	
PA_tika-s04_02t:998_2	Vivaratīti vivaritvā dasseti. Vibhajatīti vibhāgato dasseti. Uttānīkarotīti pākaṭaṃ karoti.	998	
PA_tika-s04_02t:999_0	Atha vā abhisambujjhatīti paccakkhakaraṇena abhimukhaṃ bujjhati, yāthāvato paṭivijjhati.	999	
PA_tika-s04_02t:999_1	Tato eva abhisameti abhimukhaṃ samāgacchati. Ādito kathento ācikkhati, uddisatīti	999	
PA_tika-s04_02t:999_2	attho. Tameva uddesaṃ pariyosāpento deseti. Yathāuddiṭṭhamatthaṃ nidassanavasena	999	
PA_tika-s04_02t:999_3	pakārehi ñāpento paññāpeti. Pakārehi etamatthaṃ patiṭṭhapento paṭṭhapeti. Yathāuddiṭṭhaṃ	999	
PA_tika-s04_02t:999_4	paṭinidassanavasena vivarati vibhajati. Vivaṭaṃ vibhattañca atthaṃ hetūdāharaṇadassanehi	999	
PA_tika-s04_02t:999_5	pākaṭaṃ karonto uttānīkaroti.	999	
PA_tika-s04_02t:1000	Uppādāsuttavaṇṇanā niṭṭhitā.	100	
PA_tika-s04_02t:1001	5-10. Kesakambalasuttādivaṇṇanā	100	
PA_tika-s04_02t:1002_0	138-143. Pañcame tantāvutānaṃ vatthānanti idaṃ “yāni kānicī”ti iminā samānādhikaraṇanti	1002	
PA_tika-s04_02t:1002_1	āha “paccatte sāmivacana”nti. Vāyitānanti vītānaṃ. Lāmakoti nihīno, makkhali moghapurisoti	1002	
PA_tika-s04_02t:1002_2	ettha makkhalīti tassa nāmaṃ. Taṃ kira sakaddamāya bhūmiyā telaghaṭaṃ gahetvā gacchantaṃ,	1002	
PA_tika-s04_02t:1002_3	“tāta, mā khalī”ti sāmiko āha. So pamādena khalitvā patitvā sāmikassa bhayena palāyituṃ	1002	
PA_tika-s04_02t:1002_4	āraddho. Sāmiko upadhāvitvā naṃ dussakaṇṇe aggahesi, sāṭakaṃ chaḍḍetvā acelako hutvā	1002	
PA_tika-s04_02t:1002_5	palāyi. So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ	1002	
PA_tika-s04_02t:1002_6	pāvisi. Manussā taṃ disvā “ayaṃ samaṇo arahā appiccho, natthi iminā sadiso”ti pūvabhattādīni	1002	
PA_tika-s04_02t:1002_7	gahetvā upasaṅkamanti. So “mayhaṃ sāṭakaṃ anivatthabhāvena idaṃ uppanna”nti tato	1002	
PA_tika-s04_02t:1002_8	paṭṭhāya sāṭakaṃ labhitvāpi na nivāsesi, tadeva ca pabbajjaṃ aggahesi. Tassa santike	1002	
PA_tika-s04_02t:1002_9	aññepi aññepīti pañcasatā manussā pabbajiṃsu. Taṃ sandhāyāha “makkhali moghapuriso”ti.	1002	
PA_tika-s04_02t:1002_10	Chaṭṭhādīni uttānatthāni eva.	10021	
PA_tika-s04_02t:1003	Kesakambalasuttādivaṇṇanā niṭṭhitā.	100	
PA_tika-s04_02t:1004	11-13. Paṭhamamoranivāpasuttādivaṇṇanā	100	
PA_tika-s04_02t:1005_0	144-146. Ekādasame akuppadhammatāya khayavayasaṅkhātaṃ antaṃ atītāti accantā, evaṃ	1005	
PA_tika-s04_02t:1005_1	aparihāyanasabhāvattā accantā niṭṭhā assāti accantaniṭṭho. Tenāha “antaṃ atikkantaniṭṭho”tiādi.	1005	
PA_tika-s04_02t:1005_2	Na hi paṭividdhassa lokuttaradhammassa dassanaṃ kuppanaṃ nāma atthi. Dhuvaniṭṭhoti	1005	
PA_tika-s04_02t:1005_3	satataniṭṭho. Accantameva catūhi yogehi khemo etassa atthīti accantayogakkhemī, niccayogakkhemīti	1005	
PA_tika-s04_02t:1005_4	attho. Maggabrahmacariyassa vusitattā tassa avihāyanasabhāvattā accantaṃ brahmacārīti	1005	
PA_tika-s04_02t:1005_5	accantabrahmacārī, niccabrahmacārīti attho. Pariyosānanti brahmacariyapariyosānaṃ	1005	
PA_tika-s04_02t:1005_6	vaṭṭadukkhapariyosānañca. Accantaṃ pariyosānamassāti accantapariyosāno. Dvādasamaterasamāni uttānatthāneva.	1005	
PA_tika-s04_02t:1006	Paṭhamamoranivāpasuttādivaṇṇanā niṭṭhitā.	100	
PA_tika-s04_02t:1007	Yodhājīvavaggavaṇṇanā niṭṭhitā.	100	
PA_tika-s04_02t:1008	147-156. Maṅgalavaggo uttānatthoyeva.	100	
PA_tika-s04_02t:1009	Tatiyapaṇṇāsakaṃ niṭṭhitaṃ.	100	
PA_tika-s04_02t:1010	(16) 6. Acelakavaggavaṇṇanā	101	
PA_tika-s04_02t:1011_0	157-163. Ito paresu pana suttapadesu “gāḷhā”ti vuttamatthaṃ vivaranto “kakkhaḷā”ti	1011	
PA_tika-s04_02t:1011_1	āha. Kakkhaḷacāro cassā na lūkhasabhāvo. Atha kho taṇhāvasena thiraggahaṇanti āha	1011	
PA_tika-s04_02t:1011_2	“lobhavasena thiraggahaṇā”ti. Agāḷhā paṭipadāti vā kāmānaṃ ogāhanaṃ paṭipatti, kāmasukhānuyogoti	1011	
PA_tika-s04_02t:1011_3	attho. Nijjhāmā paṭipadāti kāyassa nijjhāpanavasena khepanavasena pavattā paṭipatti,	1011	
PA_tika-s04_02t:1011_4	attakilamathānuyogoti attho. Nicceloti nissaṭṭhacelo sabbena sabbaṃ paṭikkhittacelo.	1011	
PA_tika-s04_02t:1011_5	Naggiyavatasamādānena naggo. Ṭhitakova uccāraṃ karotītiādi nidassanamattaṃ vamitvā	1011	
PA_tika-s04_02t:1011_6	mukhavikkhālanādiācārassapi tena vissaṭṭhattā. Jivhāya hatthaṃ apalekhati avalekhati	1011	
PA_tika-s04_02t:1011_7	udakena adhovanato. Dutiyavikappepi eseva nayo. “Ehi, bhadante”ti vutte upagamanasaṅkhāto	1011	
PA_tika-s04_02t:1011_8	vidhi ehibhadanto, taṃ caratīti ehibhadantiko, tappaṭikkhepena na ehibhadantiko.	1011	
PA_tika-s04_02t:1011_9	Na karoti “samaṇena nāma parassa vacanakarena na bhavitabba”nti adhippāyena.	1011	
PA_tika-s04_02t:1012_0	Puretaranti taṃ ṭhānaṃ attano upagamanato puretaraṃ. Taṃ kira so “bhikkhunā nāma	1012	
PA_tika-s04_02t:1012_1	yadicchakā eva bhikkhā gahetabbā”ti adhippāyena na gaṇhāti. Uddissa kataṃ mama nimittabhāvena	1012	
PA_tika-s04_02t:1012_2	bahū khuddakā pāṇā saṅghātaṃ āpāditāti na gaṇhāti. Nimantanaṃ na sādiyati evaṃ tesaṃ	1012	
PA_tika-s04_02t:1012_3	vacanaṃ kataṃ bhavissatīti. Kumbhi ādīsupi so sattasaññīti āha “kumbhi-kaḷopiyo”tiādi.	1012	
PA_tika-s04_02t:1012_4	Kabaḷantarāyo hotīti uṭṭhitassa dvinnampi kabaḷantarāyo hoti. Gāmasabhāgādivasena	1012	
PA_tika-s04_02t:1012_5	saṅgamma kittenti etissāti saṅkitti, yathāsaṃhatataṇḍulādisañcayo. Mānusakānīti veyyāvaccakarā manussā.	1012	
PA_tika-s04_02t:1013_0	Surāpānamevāti majjalakkhaṇappattāya surāya pānameva. Surāgahaṇenevettha merayampi	1013	
PA_tika-s04_02t:1013_1	saṅgahitaṃ. Ekāgārameva uñchatīti ekāgāriko. Ekālopeneva vattatīti ekālopiko. Dīyati	1013	
PA_tika-s04_02t:1013_2	etāyāti datti, dvattiālopamattaggāhi khuddakaṃ bhikkhādānabhājanaṃ. Tenāha “khuddakapātī”ti.	1013	
PA_tika-s04_02t:1013_3	Abhuñjanavasena eko aho etassa atthīti ekāhiko, āhāro, taṃ ekāhikaṃ. So pana atthato	1013	
PA_tika-s04_02t:1013_4	ekadivasaṃ laṅghako hotīti āha “ekādivasantarika”nti. Dvāhikantiādīsupi eseva nayo.	1013	
PA_tika-s04_02t:1013_5	Ekāhaṃ abhuñjitvā ekāhaṃ bhuñjanaṃ ekāhavāro, taṃ ekāhikameva atthato. Dvīhaṃ abhuñjitvā	1013	
PA_tika-s04_02t:1013_6	dvīhaṃ bhuñjanaṃ dvīhavāro. Sesapadadvayepi eseva nayo. Ukkaṭṭho pana pariyāyabhattabhojaniko	1013	
PA_tika-s04_02t:1013_7	dvīhaṃ abhuñjitvā ekāhameva bhuñjati. Sesadvayepi eseva nayo.	1013	
PA_tika-s04_02t:1014_0	Micchāvāyāmavaseneva ukkuṭikavatānuyogoti āha “ukkuṭikavīriyamanuyutto”ti. Attakilamathānuyoganti	1014	
PA_tika-s04_02t:1014_1	attano kilamathānuyogaṃ, sarīradukkhakāraṇanti attho. Sarīrapariyāyo hi idha attasaddo	1014	
PA_tika-s04_02t:1014_2	“attantapo”tiādīsu viya. Dve anteti ubho koṭiyo, ubho lāmakapaṭipattiyoti attho.	1014	
PA_tika-s04_02t:1014_3	Lāmakampi hi antoti vuccati “antamidaṃ, bhikkhave, jīvikānaṃ, koṭṭhako anto”ti evamādīsu.	1014	
PA_tika-s04_02t:1014_4	Majjhimapaṭipadāya uppathabhāvena amanīyā gantabbā ñātabbāti antā. Tato eva lāmakā.	1014	
PA_tika-s04_02t:1015	Acelakavaggavaṇṇanā niṭṭhitā.	101	
PA_tika-s04_02t:1016	Peyyālavaggavaṇṇanā	101	
PA_tika-s04_02t:1017	164-184. Samanuññoti sammadeva katānuñño. Tenāha “samānajjhāsayo”ti. Sesamettha uttānameva.	101	
PA_tika-s04_02t:1018	Iti manorathapūraṇiyā aṅguttaranikāya-aṭṭhakathāya	101	
PA_tika-s04_02t:1019	Tikanipātavaṇṇanāya anuttānatthadīpanā samattā.	101	
PA_tika-s04_02t:1020	. Namo tassa bhagavato arahato sammāsambuddhassa.	102	
PA_tika-s04_02t:1021	Aṅguttaranikāye	102	
PA_tika-s04_02t:1022	Catukkanipāta-ṭīkā	102	
PA_tika-s04_02t:1023	1. Paṭhamapaṇṇāsakaṃ	102	
PA_tika-s04_02t:1024	1. Bhaṇḍagāmavaggo	102	
PA_tika-s04_02t:1025	1-2. Anubuddhasuttādivaṇṇanā	102	
PA_tika-s04_02t:1026_0	1-2. Catukkanipātassa paṭhame anubodho pubbabhāgiyaṃ ñāṇaṃ, paṭivedho anubodhena	1026	
PA_tika-s04_02t:1026_1	abhisamayo. Tattha yasmā anubodhapubbako paṭivedho anubodhena vinā na hoti. Anubodho	1026	
PA_tika-s04_02t:1026_2	hi ekacco paṭivedhasambaddho, tadubhayābhāvahetukañca vaṭṭe saṃsaraṇaṃ, tasmā vuttaṃ	1026	
PA_tika-s04_02t:1026_3	pāḷiyaṃ “ananubodhā…pe… tumhākañcā”ti. Paṭisandhiggahaṇavasena bhavato bhavantarūpagamanaṃ	1026	
PA_tika-s04_02t:1026_4	sandhāvanaṃ, aparāparaṃ cavanūpapajjanavasena sañcaraṇaṃ saṃsaraṇanti āha “bhavato”tiādi.	1026	
PA_tika-s04_02t:1026_5	Sandhāvitasaṃsaritapadānaṃ kammasādhanataṃ sandhāyāha “mayā ca tumhehi cā”ti paṭhamavikappe.	1026	
PA_tika-s04_02t:1026_6	Dutiyavikappe pana bhāvasādhanataṃ hadaye katvā “mamañceva tumhākañcā”ti yathārutavaseneva	1026	
PA_tika-s04_02t:1026_7	vuttaṃ. Dīgharajjunā baddhasakuṇaṃ viya rajjuhattho puriso desantaraṃ taṇhārajjunā	1026	
PA_tika-s04_02t:1026_8	baddhaṃ sattasantānaṃ abhisaṅkhāro bhavantaraṃ neti etāyāti bhavanetti. Tenāha “bhavarajjū”tiādī.	1026	
PA_tika-s04_02t:1027_0	Vaṭṭadukkhassa antakaroti sakalavaṭṭadukkhassa sakasantāne parasantāne ca vināsakaro	1027	
PA_tika-s04_02t:1027_1	abhāvakaro. Buddhacakkhudhammacakkhudibbacakkhumaṃsacakkhusamantacakkhusaṅkhātehi	1027	
PA_tika-s04_02t:1027_2	pañcahi cakkhūhi cakkhumā. Savāsanānaṃ kilesānaṃ samucchinnattā sātisayaṃ kilesaparinibbānena	1027	
PA_tika-s04_02t:1027_3	parinibbuto. Dutiyaṃ uttānameva.	1027	
PA_tika-s04_02t:1028	Anubuddhasuttādivaṇṇanā niṭṭhitā.	102	
PA_tika-s04_02t:1029	3-4. Paṭhamakhatasuttādivaṇṇanā	102	
PA_tika-s04_02t:1030_0	3-4. Tatiye kalinti aparādhaṃ. Vicinātīti ācinoti pasavati. Tena ca kalinā sukhaṃ	1030	
PA_tika-s04_02t:1030_1	na paṭilabhatīti tena aparādhena sukhaṃ na vindati. Nindiyappasaṃsāya hi pasaṃsiyanindāya	1030	
PA_tika-s04_02t:1030_2	ca samakova vipāko. Pasaṃsiyanindāti ca sampannaguṇaparidhaṃsanavasena pavattiyā	1030	
PA_tika-s04_02t:1030_3	mahāsāvajjatāya kaṭukataravipākā. Nindiyappasaṃsā pana kathaṃ tāya samavipākāti ce?	1030	
PA_tika-s04_02t:1030_4	Tasmiṃ avijjamānaguṇasamāropanena attano paresañca micchāpaṭipattihetubhāvato pasaṃsiyena	1030	
PA_tika-s04_02t:1030_5	tassa sabbhāvakaraṇato ca. Lokepi hi asūraṃ sūrena samaṃ karonto gārayho hoti, pageva	1030	
PA_tika-s04_02t:1030_6	duppaṭipannaṃ suppaṭipannena samaṃ karontoti. Sakena dhanenāti attano sāpateyyena.	1030	
PA_tika-s04_02t:1030_7	Appamattakova kalīti diṭṭhadhammikattā sappaṭikārattā ca appamattako aparādho. Ayaṃ…pe…	1030	
PA_tika-s04_02t:1030_8	mahantataro kali katūpacitattā samparāyikattā appaṭikārattā ca.	1030	
PA_tika-s04_02t:1031_0	Nirabbudoti gaṇanāviseso esoti āha “nirabbudagaṇanāyā”ti, satasahassaṃ nirabbudāti	1031	
PA_tika-s04_02t:1031_1	attho. Nirabbudaparimāṇaṃ pana vassagaṇanāya evaṃ veditabbaṃ. Yatheva hi sataṃ satasahassānaṃ	1031	
PA_tika-s04_02t:1031_2	koṭi hoti, evaṃ sataṃ satasahassānaṃ koṭiyo pakoṭi nāma hoti, sataṃ satasahassānaṃ	1031	
PA_tika-s04_02t:1031_3	pakoṭiyo koṭipakoṭi, sataṃ satasahassakoṭipakoṭiyo nahutaṃ, sataṃ satasahassanahutāni	1031	
PA_tika-s04_02t:1031_4	ninnahutaṃ, sataṃ satasahassaninnahutāni ekaṃ abbudaṃ, tato vīsatiguṇitaṃ nirabbudaṃ.	1031	
PA_tika-s04_02t:1031_5	Yaṃ ariye garahanto nirayaṃ upapajjatīti ariye garahanto yaṃ nirabbudasaṅkhātaṃ nirayaṃ	1031	
PA_tika-s04_02t:1031_6	upapajjati, nirabbudoti ca pāṭiyekko nirayo natthi, avīcimhiyeva pana nirabbudagaṇanāya	1031	
PA_tika-s04_02t:1031_7	paccitabbaṭṭhānassetaṃ nāmaṃ. Catutthaṃ uttānameva.	1031	
PA_tika-s04_02t:1032	Paṭhamakhatasuttādivaṇṇanā niṭṭhitā.	103	
PA_tika-s04_02t:1033	5. Anusotasuttavaṇṇanā	103	
PA_tika-s04_02t:1034_0	5. Pañcame anusotaṃ gacchatīti saṃsārasotassa anukūlabhāvena gacchati. Paccanīkapaṭipattiyāti	1034	
PA_tika-s04_02t:1034_1	saṃsārasotassa paṭikūlavasena pavattanibbidānupassanādipaṭipattiyā. Ṭhitasabhāvoti	1034	
PA_tika-s04_02t:1034_2	acalappasādādisamannāgamena ṭhitasabhāvo. Anāgāmī hi assaddhiyehi kāmarāgabyāpādehi	1034	
PA_tika-s04_02t:1034_3	akampaniyacittatāya tamhā lokā anāvattidhammatāya ca ṭhitasabhāvo nāma. Oghaṃ taritvāti	1034	
PA_tika-s04_02t:1034_4	kāmoghādicatubbidhaṃ oghaṃ atikkamitvā. Paratīraṃ gatoti nibbānapāraṃ gato. Brāhmaṇoti	1034	
PA_tika-s04_02t:1034_5	bāhitapāpatāya brāhmaṇoti saṅkhaṃ gato khīṇāsavo. Tenāha “seṭṭho niddoso”ti. Pañcaverakammanti	1034	
PA_tika-s04_02t:1034_6	pāṇātipātādipañcaduccaritaṃ. Sahāpi dukkhena sahāpi domanassenāti kilesapariyuṭṭhāne	1034	
PA_tika-s04_02t:1034_7	sati uppannena dukkhadomanassena saddhimpi. Paripuṇṇanti tissannaṃ sikkhānaṃ ekāyapi	1034	
PA_tika-s04_02t:1034_8	anūnaṃ. Parisuddhanti nirupakkilesaṃ. Brahmacariyanti seṭṭhacariyaṃ. Iminā vārena	1034	
PA_tika-s04_02t:1034_9	sotāpannasakadāgāmino kathitā. Kiṃ pana te rudantā brahmacariyaṃ carantīti? Āma,	1034	
PA_tika-s04_02t:1034_10	kilesarodanena rodantā caranti nāma, sīlasampanno puthujjanabhikkhu ettheva saṅgahito.	10341	
PA_tika-s04_02t:1035_0	Cetovimuttinti phalasamādhiṃ. Paññāvimuttinti phalañāṇaṃ. Chahākārehi pāragatoti	1035	
PA_tika-s04_02t:1035_1	abhiññāpāragū, pariññāpāragū, bhāvanāpāragū, pahānapāragū, sacchikiriyāpāragū, samāpattipāragūti	1035	
PA_tika-s04_02t:1035_2	evaṃ chahi ākārehi sabbadhammānaṃ pāraṃ pariyosānaṃ gato. Sesamettha suviññeyyameva.	1035	
PA_tika-s04_02t:1036	Anusotasuttavaṇṇanā niṭṭhitā.	103	
PA_tika-s04_02t:1037	6. Appassutasuttavaṇṇanā	103	
PA_tika-s04_02t:1038_0	6. Chaṭṭhe appakaṃ sutaṃ hotīti navaṅgasatthusāsane kiñcideva sutaṃ hoti. Tadeva	1038	
PA_tika-s04_02t:1038_1	navaṅgasatthusāsanaṃ dassetuṃ “suttaṃ geyya”ntiādi vuttaṃ. Tattha suttādīni vibhajitvā	1038	
PA_tika-s04_02t:1038_2	dassento “ubhatovibhaṅganiddesakkhandhakaparivārā”tiādimāha. Kathaṃ panāyaṃ vibhāgo	1038	
PA_tika-s04_02t:1038_3	yujjeyya. Sagāthakañhi suttaṃ geyyaṃ, niggāthakaṃ suttaṃ veyyākaraṇaṃ. Tadubhayavinimuttañca	1038	
PA_tika-s04_02t:1038_4	suttaṃ udānādivisesasaññārahitaṃ natthi, yaṃ suttaṅgaṃ siyā. Maṅgalasuttādīnañca	1038	
PA_tika-s04_02t:1038_5	suttaṅgasaṅgaho na siyā gāthābhāvato dhammapadādīnaṃ viya. Geyyaṅgasaṅgaho vā siyā	1038	
PA_tika-s04_02t:1038_6	sagāthakattā sagāthāvaggassa viya. Tathā ubhatovibhaṅgādīsu sagāthakappadesānanti? Vuccate –	1038	
PA_tika-s04_02t:1039	“Suttanti sāmaññavidhi, visesavidhayo pare;	103	
PA_tika-s04_02t:1040	Sanimittā niruḷhattā, sahatāññena nāññato”.	104	
PA_tika-s04_02t:1041_0	Sabbassapi hi buddhavacanassa suttanti ayaṃ sāmaññavidhi. Tenevāha āyasmā mahākaccāno	1041	
PA_tika-s04_02t:1041_1	nettiyaṃ “navavidhasuttantapariyeṭṭhī”ti. Ettakaṃ tassa bhagavato suttāgataṃ suttapariyāpannaṃ	1041	
PA_tika-s04_02t:1041_2	sakavāde pañca suttasatānīti evamādi ca etassa atthassa sādhakaṃ. Visesavidhayo pare	1041	
PA_tika-s04_02t:1041_3	sanimittā tadekadesesu geyyādayo visesavidhayo tena tena nimittena patiṭṭhitā. Tathā	1041	
PA_tika-s04_02t:1041_4	hi geyyassa sagāthakattaṃ tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ	1041	
PA_tika-s04_02t:1041_5	“geyya”nti vadanti. Gāthāvirahe pana sati pucchaṃ katvā vissajjanabhāvo veyyākaraṇassa	1041	
PA_tika-s04_02t:1041_6	tabbhāvanimittaṃ. Pucchāvissajjanañhi “byākaraṇa”nti vuccati. Byākaraṇameva veyyākaraṇaṃ.	1041	
PA_tika-s04_02t:1041_7	Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo	1041	
PA_tika-s04_02t:1041_8	āpajjatīti? Nāpajjati geyyādisaññānaṃ anokāsabhāvato, “gāthāvirahe satī”ti visesitattā	1041	
PA_tika-s04_02t:1041_9	ca. Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu	1041	
PA_tika-s04_02t:1041_10	“vuttaṃ heta”ntiādīvacanasambandhesu abbhutadhammappaṭisaṃyuttesu ca suttavisesesu	10411	
PA_tika-s04_02t:1041_11	yathākkamaṃ gāthāudānaitivuttakaabbhutadhammasaññā patiṭṭhitā, tathā satipi gāthābandhabhāve	10411	
PA_tika-s04_02t:1041_12	bhagavato atītāsu jātīsu cariyānubhāvappakāsakesu jātakasaññā, satipi pañhavissajjanabhāve	10411	
PA_tika-s04_02t:1041_13	sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ	10411	
PA_tika-s04_02t:1041_14	tena tena sagāthakattādinā nimittena tesu tesu suttavisesesu geyyādisaññā patiṭṭhitāti	10411	
PA_tika-s04_02t:1041_15	visesavidhayo suttaṅgato pare geyyādayo. Yaṃ panettha geyyaṅgādinimittarahitaṃ, taṃ	10411	
PA_tika-s04_02t:1041_16	suttaṅgaṃ visesasaññāparihārena sāmaññasaññāya pavattanato. Nanu ca sagāthakaṃ suttaṃ	10411	
PA_tika-s04_02t:1041_17	geyyaṃ, niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthāvāti?	10411	
PA_tika-s04_02t:1041_18	Na tadavatthā sodhitattā. Sodhitañhi pubbe “gāthāvirahe sati pucchāvissajjanabhāvo	10411	
PA_tika-s04_02t:1041_19	veyyākaraṇassa tabbhāvanimitta”nti.	10411	
PA_tika-s04_02t:1042_0	Yañca vuttaṃ – “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,	1042	
PA_tika-s04_02t:1042_1	niruḷhattā. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo	1042	
PA_tika-s04_02t:1042_2	viya gāthābhāvena paññātāni, atha kho suttabhāveneva, teneva hi aṭṭhakathāyaṃ “suttanāmaka”nti	1042	
PA_tika-s04_02t:1042_3	nāmaggahaṇaṃ kataṃ. Yaṃ pana vuttaṃ “sagāthakattā geyyaṅgasaṅgaho siyā”ti, tadapi	1042	
PA_tika-s04_02t:1042_4	natthi, yasmā sahatāññena. Saha gāthāhīti hi sagāthakaṃ. Sahabhāvo nāma atthato aññena	1042	
PA_tika-s04_02t:1042_5	hoti, na ca maṅgalasuttādīsu gāthāvinimutto koci suttappadeso atthi, yo “saha gāthāhī”ti	1042	
PA_tika-s04_02t:1042_6	vucceyya, na ca samudāyo nāma koci atthi. Yadapi vuttaṃ – “ubhatovibhaṅgādīsu sagāthakappadesānaṃ	1042	
PA_tika-s04_02t:1042_7	geyyaṅgasaṅgaho siyā”ti, tadapi na, aññato. Aññā eva hi tā gāthā jātakādipariyāpannattā.	1042	
PA_tika-s04_02t:1042_8	Ato na tāhi ubhatovibhaṅgādīnaṃ geyyaṅgabhāvoti. Evaṃ suttādīnaṃ aṅgānaṃ aññamaññaṃ	1042	
PA_tika-s04_02t:1042_9	saṅkarābhāvo veditabbo. Ayamettha saṅkhepo, vitthāro pana samantapāsādikāya vinayasaṃvaṇṇanāya	1042	
PA_tika-s04_02t:1042_10	sāratthadīpaniyā amhehi pakāsito, icchantehi tatoyeva gahetabbo.	10421	
PA_tika-s04_02t:1043_0	Na atthamaññāya dhammamaññāya dhammānudhammappaṭipanno hotīti aṭṭhakathāñca pāḷiñca	1043	
PA_tika-s04_02t:1043_1	jānitvā lokuttaradhammassa anurūpadhammaṃ pubbabhāgappaṭipadaṃ paṭipanno na hotīti	1043	
PA_tika-s04_02t:1043_2	evamettha sambandho veditabbo. Tenevāha “na atthamaññāya dhammamaññāyāti aṭṭhakathañca	1043	
PA_tika-s04_02t:1043_3	pāḷiñca jānitvā…pe… na paṭipanno hotī”ti.	1043	
PA_tika-s04_02t:1044	Appassutasuttavaṇṇanā niṭṭhitā.	104	
PA_tika-s04_02t:1045	7. Sobhanasuttavaṇṇanā	104	
PA_tika-s04_02t:1046_0	7. Sattame paññāveyyattiyenāti saccasampaṭivedhādipaññāveyyattiyena. Vinayaṃ upetāti	1046	
PA_tika-s04_02t:1046_1	tadaṅgādivasena kilesānaṃ vinayaṃ upetā. Vesārajjenāti sārajjakarānaṃ diṭṭhivicikicchādipāpadhammānaṃ	1046	
PA_tika-s04_02t:1046_2	vigamanato vesārajjena, sārajjarahitenāti attho. Tepiṭakavasena bahu sutaṃ etesanti	1046	
PA_tika-s04_02t:1046_3	bahussutā. Tameva pariyattidhammaṃ dhārenti suvaṇṇabhājane pakkhittasīhavasaṃ viya	1046	
PA_tika-s04_02t:1046_4	vinassantaṃ akatvā suppaguṇasuppavattibhāvena hadaye ṭhapentīti dhammadharā. Edisā	1046	
PA_tika-s04_02t:1046_5	ca attanā sutassa dhammassa ādhārabhūtā nāma hontīti āha “sutadhammānaṃ ādhārabhūtā”ti.	1046	
PA_tika-s04_02t:1047	Sobhanasuttavaṇṇanā niṭṭhitā.	104	
PA_tika-s04_02t:1048	8. Vesārajjasuttavaṇṇanā	104	
PA_tika-s04_02t:1049_0	8. Aṭṭhame byāmohavasena saraṇapariyesanaṃ sārajjanaṃ sārado, byāmohabhayaṃ. Vigato	1049	
PA_tika-s04_02t:1049_1	sārado etassāti visārado, tassa bhāvo vesārajjaṃ. Taṃ pana ñāṇasampadaṃ, pahānasampadaṃ,	1049	
PA_tika-s04_02t:1049_2	desanāvisesasampadaṃ khemañca nissāya pavattaṃ catubbidhapaccavekkhaṇañāṇaṃ. Tenāha	1049	
PA_tika-s04_02t:1049_3	“catūsu ṭhānesū”tiādi. Usabhassa idanti āsabhaṃ, seṭṭhaṭṭhānaṃ. Sabbaññutapaṭijānanavasena	1049	
PA_tika-s04_02t:1049_4	abhimukhaṃ gacchanti, aṭṭha vā parisā upasaṅkamantīti āsabhā, pubbabuddhā. Idaṃ panāti	1049	
PA_tika-s04_02t:1049_5	buddhānaṃ ṭhānaṃ sabbaññutameva vadati. Tiṭṭhamānovāti avadantopi tiṭṭhamānova paṭijānāti	1049	
PA_tika-s04_02t:1049_6	nāmāti attho. Upagacchatīti anujānāti.	1049	
PA_tika-s04_02t:1050_0	Aṭṭhasu parisāsūti “abhijānāmi kho panāhaṃ, sāriputta, anekasataṃ khattiyaparisaṃ	1050	
PA_tika-s04_02t:1050_1	upasaṅkamitā…pe… brāhmaṇaparisaṃ gahapatiparisaṃ, samaṇaparisaṃ, cātumahārājikaparisaṃ,	1050	
PA_tika-s04_02t:1050_2	tāvatiṃsaparisaṃ, māraparisaṃ, brahmaparisaṃ upasaṅkamitā, tatrapi mayā sannisinnapubbañceva	1050	
PA_tika-s04_02t:1050_3	sallapitapubbañca sākacchā ca samāpajjitapubbā. Tatra vata maṃ ‘bhayaṃ vā sārajjaṃ	1050	
PA_tika-s04_02t:1050_4	vā okkamissatī’ti nimittametaṃ, sāriputta, na samanupassāmī”ti evaṃ vuttaparisāsu.	1050	
PA_tika-s04_02t:1050_5	Abhītanādaṃ nadatīti parato dassitañāṇayogena visārado ahanti abhītanādaṃ nadati.	1050	
PA_tika-s04_02t:1050_6	Sīhanādasuttenāti khandhavagge āgatena sīhanādasuttena.	1050	
PA_tika-s04_02t:1051_0	“Devamanussānaṃ catucakkaṃ vattatī”ti suttasesena sappurisūpanissayādiphalasampattipavatti	1051	
PA_tika-s04_02t:1051_1	vuttā, purimasappurisūpanissayādiupanissayā pacchimasappurisūpanissayādisampattipavatti	1051	
PA_tika-s04_02t:1051_2	vā vuttā. Ādi-saddena tattha ca cakkasaddassa gahaṇaṃ veditabbaṃ. Vicakkasaṇṭhānā	1051	
PA_tika-s04_02t:1051_3	asani eva asanivicakkaṃ. Uracakkādīsūti ādi-saddena āṇāsamūhādīsupi cakkasaddassa	1051	
PA_tika-s04_02t:1051_4	pavatti veditabbā. “Saṅghabhedaṃ karissāma cakkabheda”ntiādīsu hi āṇā “cakka”nti	1051	
PA_tika-s04_02t:1051_5	vuttā. “Devacakkaṃ asuracakka”ntiādīsu samūhoti.	1051	
PA_tika-s04_02t:1052_0	Paṭivedhaniṭṭhattā arahattamaggañāṇaṃ paṭivedhoti “phalakkhaṇe uppannaṃ nāmā”ti vuttaṃ.	1052	
PA_tika-s04_02t:1052_1	Tena paṭiladdhassapi desanāñāṇassa kiccanipphatti parassa bujjhanamattena hotīti	1052	
PA_tika-s04_02t:1052_2	“aññāsikoṇḍaññassa sotāpatti…pe… phalakkhaṇe pavattaṃ nāmā”ti vuttaṃ. Tato paraṃ	1052	
PA_tika-s04_02t:1052_3	pana yāva parinibbānā desanāñāṇappavatti tasseva pavattitassa dhammacakkassa ṭhānanti veditabbaṃ.	1052	
PA_tika-s04_02t:1053_0	Dassitadhammesūti vuttadhammesu. Vacanamattameva hi tesaṃ, na pana dassanaṃ tādisasseva	1053	
PA_tika-s04_02t:1053_1	dhammassa abhāvato. Bhagavato eva vā “ime dhammā anabhisambuddho”ti parassa vacanavasena	1053	
PA_tika-s04_02t:1053_2	dassitadhammesu. “Dhammapaṭisambhidā”tiādīsu viya dhamma-saddo hetupariyāyoti āha	1053	
PA_tika-s04_02t:1053_3	“sahadhammenāti sahetunā”ti. Hetūti ca upapattisādhanahetu veditabbo, na kārako,	1053	
PA_tika-s04_02t:1053_4	sampāpako vā. Nimittanti codanāya kāraṇaṃ. Tattha codako codanaṃ karotīti kāraṇaṃ,	1053	
PA_tika-s04_02t:1053_5	dhammo codanaṃ karoti etenāti kāraṇaṃ. Tenāha “puggalopī”tiādi. Khemanti kenaci appaṭibāhiyabhāvena anupaddutaṃ.	1053	
PA_tika-s04_02t:1054_0	Antarāyo etesaṃ atthi, antarāye vā niyuttāti antarāyikā. Evaṃbhūtā pana te yasmā	1054	
PA_tika-s04_02t:1054_1	antarāyakarā nāma honti, tasmā āha “antarāyaṃ karontīti antarāyikā”ti. Asañcicca	1054	
PA_tika-s04_02t:1054_2	vītikkame nātisāvajjāti katvā vuttaṃ “sañcicca vītikkantā”ti. Satta āpattikkhandhātiādi	1054	
PA_tika-s04_02t:1054_3	nidassanamattaṃ itaresampi catunnaṃ “antarāyikā”ti vuttadhammānaṃ tabbhāve byabhicārābhāvato.	1054	
PA_tika-s04_02t:1054_4	Idha pana methunadhammo adhippetoti idaṃ aṭṭhuppattivasena vuttaṃ ariṭṭhasikkhāpadaṃ	1054	
PA_tika-s04_02t:1054_5	viya. Yasmā taṃkhaṇampi kāmānaṃ ādīnavaṃ disvā virato hoti ce, visesaṃ adhigacchati,	1054	
PA_tika-s04_02t:1054_6	na kāmesu āsatto, tasmā vuttaṃ “methuna…pe…antarāyo hotī”ti. Tattha yassa kassacīti	1054	
PA_tika-s04_02t:1054_7	na kevalaṃ pabbajitasseva, atha kho yassa kassaci. Tathā hi vuttaṃ “methunamanuyuttassa,	1054	
PA_tika-s04_02t:1054_8	mussatevāpi sāsana”nti.	1054	
PA_tika-s04_02t:1055	Tasmiṃ aniyyānikadhammeti tasmiṃ parehi parikappitaaniyyānikadhammanimittaṃ. Nimittatthe hi idaṃ kammasaṃyoge bhummaṃ.	105	
PA_tika-s04_02t:1056	Upanibaddhāti viracitā. Tenāha “abhisaṅkhatā”ti. Puthubhāvanti bahubhāvaṃ. Puthūhi vā sitāti bahūhi samaṇabrāhmaṇehi sitā upanibaddhā.	105	
PA_tika-s04_02t:1057	Vesārajjasuttavaṇṇanā niṭṭhitā.	105	
PA_tika-s04_02t:1058	9. Taṇhuppādasuttavaṇṇanā	105	
PA_tika-s04_02t:1059_0	9. Navame bhavati etena ārogyanti bhavo, gilānapaccayo. Parivuddho bhavo abhavo.	1059	
PA_tika-s04_02t:1059_1	Vuddhiattho hi ayamakāro yathā “saṃvarāsaṃvaro, phalāphala”nti ca. Sappinavanītādīnīti	1059	
PA_tika-s04_02t:1059_2	ādi-saddena telamadhuphāṇitādīnaṃ gahaṇaṃ. Sappinavanītādiggahaṇañcettha nidassanamattaṃ,	1059	
PA_tika-s04_02t:1059_3	sabbassapi gilānapaccayassa saṅgaho daṭṭhabbo. Bhavābhavoti vā khuddako ceva mahanto	1059	
PA_tika-s04_02t:1059_4	ca upapattibhavo veditabbo. Tenevāha “sampattibhavesū”tiādi. Bhavoti vā sampatti,	1059	
PA_tika-s04_02t:1059_5	abhavoti vipatti. Bhavoti vuddhi, abhavoti hāni. Taṃnimittañca taṇhā uppajjatīti	1059	
PA_tika-s04_02t:1059_6	vuttaṃ “bhavābhavahetu vā”ti.	1059	
PA_tika-s04_02t:1060_0	Taṇhādutiyoti taṇhāsahāyo. Taṇhā hi nirudakakantāre marīcikāya udakasaññā viya pipāsābhibhūtaṃ	1060	
PA_tika-s04_02t:1060_1	tasitaṃ sattaṃ assāsadassanavasena sahāyakiccaṃ karontī bhavādīsu anibbinnaṃ katvā	1060	
PA_tika-s04_02t:1060_2	paribbhamāpeti. Tathā hi taṃ papātakaṃ acintetvā madhuggaṇhanakaluddakā viya anekādīnavākulesu	1060	
PA_tika-s04_02t:1060_3	bhavesu ānisaṃsameva dassentī anatthajāle sā paribbhamāpeti, tasmā taṇhā “purisassa	1060	
PA_tika-s04_02t:1060_4	dutiyā”ti vuttā. Nanu ca aññepi kilesādayo bhavanibbattipaccayāti? Saccametaṃ, na	1060	
PA_tika-s04_02t:1060_5	pana tathā visesapaccayo, yathā taṇhā. Tathā hi sā kusalehi vinā akusalehi, kāmāvacarādikusalehi	1060	
PA_tika-s04_02t:1060_6	ca vinā rūpāvacarādikusalehi bhavanibbattiyā visesapaccayo. Yato samudayasaccanti	1060	
PA_tika-s04_02t:1060_7	vuccatīti. Itthabhāvaññathābhāvanti itthabhāvo ca aññathābhāvo ca itthabhāvaññathābhāvo,	1060	
PA_tika-s04_02t:1060_8	so etassa atthīti itthabhāvaññathābhāvo, saṃsāro, taṃ itthabhāvaññathābhāvaṃ. Tattha	1060	
PA_tika-s04_02t:1060_9	itthabhāvo manussattaṃ, aññathābhāvo tato avasiṭṭhasattāvāsā. Itthabhāvo vā tesaṃ	1060	
PA_tika-s04_02t:1060_10	tesaṃ sattānaṃ paccuppanno attabhāvo, aññathābhāvo anāgatattabhāvo. Evarūpo vā aññopi	10601	
PA_tika-s04_02t:1060_11	attabhāvo itthabhāvo, na evarūpo aññathābhāvo. Tenevāha “itthabhāvaññathābhāvanti	10601	
PA_tika-s04_02t:1060_12	ettha itthabhāvo nāma ayaṃ attabhāvo”tiādi. Saṃsaraṇaṃ saṃsāro.	10601	
PA_tika-s04_02t:1061	“Khandhānañca paṭipāṭi, dhātuāyatanāna ca;	106	
PA_tika-s04_02t:1062	Abbocchinnaṃ vattamānā, saṃsāroti pavuccati”. ;	106	
PA_tika-s04_02t:1063	Tenāha “khandhadhātuāyatanānaṃ paṭipāṭi”nti, khandhadhātuāyatanānaṃ hetuphalabhāvena aparāparappavattinti attho.	106	
PA_tika-s04_02t:1064_0	Evamādīnavaṃ ñatvāti ettha etamādīnavaṃ ñatvātipi paṭhanti, etaṃ sakalavaṭṭadukkhassa	1064	
PA_tika-s04_02t:1064_1	sambhavaṃ samudayaṃ taṇhaṃ ādīnavaṃ ñatvāti attho. Atha vā evamādīnavaṃ ñatvāti etaṃ	1064	
PA_tika-s04_02t:1064_2	yathāvuttaṃ saṃsārānativattanaādīnavaṃ dosaṃ ñatvā. Niggahaṇoti caturūpādānasaṅkhātassa	1064	
PA_tika-s04_02t:1064_3	sabbassa gahaṇassa paṭinissajjanena niggahaṇo, khandhaparinibbānena saṅkhārappavattito	1064	
PA_tika-s04_02t:1064_4	apagaccheyyāti evaṃ vā ettha attho daṭṭhabbo.	1064	
PA_tika-s04_02t:1065	Taṇhuppādasuttavaṇṇanā niṭṭhitā.	106	
PA_tika-s04_02t:1066	10. Yogasuttavaṇṇanā	106	
PA_tika-s04_02t:1067_0	10. Dasame yojentīti kammaṃ vipākena bhavādiṃ, bhavantarādīhi dukkhena sattaṃ yojenti	1067	
PA_tika-s04_02t:1067_1	ghaṭentīti yogā. Kāmanaṭṭhena kāmo ca so yathāvuttenatthena yogo cāti kāmayogo. Bhavayogo	1067	
PA_tika-s04_02t:1067_2	nāma bhavarāgoti dassetuṃ “rūpārūpabhavesū”tiādi vuttaṃ. Tattha paṭhamo upapattibhavesu	1067	
PA_tika-s04_02t:1067_3	rāgo, dutiyo kammabhavesu, tatiyo bhavadiṭṭhisahagato yathā rajjanaṭṭhena rāgo, evaṃ	1067	
PA_tika-s04_02t:1067_4	yujjanaṭṭhena yogoti vutto. Catūsu saccesu aññāṇanti idaṃ suttantanayaṃ nissāya vuttaṃ.	1067	
PA_tika-s04_02t:1067_5	Suttantasaṃvaṇṇanā hesāti, tadantogadhattā vā pubbantādīnaṃ.	1067	
PA_tika-s04_02t:1068_0	Samudayanti dve samudayā khaṇikasamudayo paccayasamudayo ca. Uppādakkhaṇo khaṇikasamudayo,	1068	
PA_tika-s04_02t:1068_1	paccayova paccayasamudayo. Samudayate samudayanaṃ samudayo, samudeti etasmāti samudayoti	1068	
PA_tika-s04_02t:1068_2	evaṃ ubhinnaṃ samudayānaṃ saddatthatopi bhedo veditabbo. Paccayasamudayaṃ pajānantopi	1068	
PA_tika-s04_02t:1068_3	bhikkhu khaṇikasamudayaṃ pajānāti, khaṇikasamudayaṃ pajānantopi paccayasamudayaṃ	1068	
PA_tika-s04_02t:1068_4	pajānāti. Paccayato hi saṅkhārānaṃ udayaṃ passato khaṇato ca nesaṃ udayadassanaṃ	1068	
PA_tika-s04_02t:1068_5	sukhaṃ hoti, khaṇato ca nesaṃ udayaṃ passato pageva paccayānaṃ suggahitattā paccayato	1068	
PA_tika-s04_02t:1068_6	dassanaṃ sukhena ijjhati. Idha pana khaṇikasamudayaṃ dassento āha “samudayanti uppatti”nti.	1068	
PA_tika-s04_02t:1069_0	Atthaṅgamopi duvidho accantatthaṅgamo, bhedatthaṅgamoti. Accantatthaṅgamo appavattinirodho,	1069	
PA_tika-s04_02t:1069_1	nibbānanti keci. Bhedatthaṅgamo khaṇikanirodho. Tadubhayaṃ pubbabhāge uggahaparipucchādivasena	1069	
PA_tika-s04_02t:1069_2	passato aññataradassanena itaradassanampi siddhameva hoti. Pubbabhāgeyeva ārammaṇavasena	1069	
PA_tika-s04_02t:1069_3	khayato vayato sammasanādikāle bhedatthaṅgamaṃ passanto byatirekavasena anussavādito	1069	
PA_tika-s04_02t:1069_4	accantatthaṅgamaṃ passati, maggakkhaṇe pana ārammaṇato accantatthaṅgamaṃ passanto	1069	
PA_tika-s04_02t:1069_5	asammohato itarampi passati. Idha pana bhedatthaṅgamaṃ dassento āha “atthaṅgamanti	1069	
PA_tika-s04_02t:1069_6	bheda”nti. Kāmānaṃ uppattibhedaggahaṇeneva cettha yathā kāmānaṃ paṭiccasamuppannatā	1069	
PA_tika-s04_02t:1069_7	vibhāvitā, evaṃ kāmavatthunopīti ubhayesampi aniccatā dukkhatā anattatā ca vibhāvitāti	1069	
PA_tika-s04_02t:1069_8	daṭṭhabbaṃ. Madhurabhāvanti iminā kāmasannissitaṃ sukhaṃ somanassaṃ dasseti. “Yaṃ	1069	
PA_tika-s04_02t:1069_9	kho, bhikkhave, ime pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ	1069	
PA_tika-s04_02t:1069_10	assādo”ti hi vuttaṃ. Amadhurabhāvanti iminā pana kāmahetukaṃ dukkhaṃ domanassaṃ dasseti.	10691	
PA_tika-s04_02t:1070_0	Phassāyatanānanti chadvārikassa phassassa kāraṇabhūtānaṃ cakkhādiāyatanānaṃ. Tenāha	1070	
PA_tika-s04_02t:1070_1	“cakkhādīnaṃ cakkhusamphassādikāraṇāna”nti. Punabbhavakaraṇaṃ punobhavo uttarapadalopena,	1070	
PA_tika-s04_02t:1070_2	mano-saddassa viya ca purimapadassa okārantatā daṭṭhabbā. Punobhavo sīlametesanti	1070	
PA_tika-s04_02t:1070_3	ponobhavikā. Atha vā sīlatthena ikasaddena gamitatthattā kiriyāvācakasaddassa adassanaṃ	1070	
PA_tika-s04_02t:1070_4	daṭṭhabbaṃ yathā apūpabhakkhanasīlo āpūpiko. Atha vā punabbhavaṃ denti, punabbhavāya	1070	
PA_tika-s04_02t:1070_5	saṃvattanti, punappunabbhave nibbattentīti ponobhavikā. “Taddhitā”ti hi bahuvacananiddesā	1070	
PA_tika-s04_02t:1070_6	vicittattā vā taddhitānaṃ abhidhānalakkhaṇattā vā “punabbhavaṃ dentī”tiādīsupi atthesu	1070	
PA_tika-s04_02t:1070_7	ponobhavikasaddasiddhi daṭṭhabbā.	1070	
PA_tika-s04_02t:1071	Visaṃyojenti paṭipannaṃ puggalaṃ kāmayogādito viyojentīti visaṃyogā, asubhajjhānādīni visaṃyojanakāraṇāni. Tenāha “visaṃyogāti visaṃyojanakāraṇānī”tiādi.	107	
PA_tika-s04_02t:1072	Yogasuttavaṇṇanā niṭṭhitā.	107	
PA_tika-s04_02t:1073	Bhaṇḍagāmavaggavaṇṇanā niṭṭhitā.	107	
PA_tika-s04_02t:1074	2. Caravaggo	107	
PA_tika-s04_02t:1075	1. Carasuttavaṇṇanā	107	
PA_tika-s04_02t:1076_0	11. Dutiyassa paṭhame caratoti gacchantassa, caṅkamantassa vā. Uppajjati kāmavitakko	1076	
PA_tika-s04_02t:1076_1	vāti vatthukāmesu avītarāgatāya tādise paccaye kāmapaṭisaṃyutto vā vitakko uppajjati	1076	
PA_tika-s04_02t:1076_2	ce, yadi uppajjati. Byāpādavitakko vā vihiṃsāvitakko vāti āghātavinaye visesena cittassa	1076	
PA_tika-s04_02t:1076_3	adamitattā āghātanimitte byāpādapaṭisaṃyutto vā vitakko, leḍḍudaṇḍādīti parahiṃsanavasena	1076	
PA_tika-s04_02t:1076_4	vihiṃsāpaṭisaṃyutto vā vitakko uppajjati ceti sambandho. Taṃ ce bhikkhu adhivāsetīti	1076	
PA_tika-s04_02t:1076_5	taṃ yathāvuttaṃ kāmavitakkādiṃ yathāpaccayaṃ attano citte uppannaṃ “itipāyaṃ vitakko	1076	
PA_tika-s04_02t:1076_6	pāpako, itipi akusalo, itipi sāvajjo, so ca kho attabyābādhāya saṃvattatī”tiādinā	1076	
PA_tika-s04_02t:1076_7	nayena paccavekkhaṇāya abhāvato adhivāseti attano cittaṃ āropetvā vāseti. Adhivāsentoyeva	1076	
PA_tika-s04_02t:1076_8	ca nappajahati tadaṅgādippahānavasena na paṭinissajjati. Tato eva ca na vinodeti	1076	
PA_tika-s04_02t:1076_9	attano cittasantānato na nudati na nīharati. Tathā avinodanato na byantīkaroti na	1076	
PA_tika-s04_02t:1076_10	vigatantaṃ karoti. Ātāpī pahitatto yathā tesaṃ antopi nāvasissati antamaso bhaṅgamattampi,	10761	
PA_tika-s04_02t:1076_11	evaṃ karoti, ayaṃ pana tathā na karotīti attho. Tathābhūto pana na anabhāvaṃ gameti	10761	
PA_tika-s04_02t:1076_12	anu anu abhāvaṃ na gameti. Na pajahati ce, na vinodeti ceti itiādinā ce-saddaṃ yojetvā attho veditabbo.	10761	
PA_tika-s04_02t:1077_0	Evaṃbhūtoti evaṃ kāmavitakkādīhi pāpavitakkehi samaṅgibhūto. Anātāpīti kilesānaṃ	1077	
PA_tika-s04_02t:1077_1	ātāpayikassa vīriyassa abhāvena anātāpī. Pāputrāsalakkhaṇassa ottappassa abhāvena	1077	
PA_tika-s04_02t:1077_2	anottāpī. Satataṃ samitaṃ sabbakālaṃ nirantaraṃ. Kusīto hīnavīriyoti kusalehi dhammehi	1077	
PA_tika-s04_02t:1077_3	parihāpayitvā akusalapakkhe kucchitaṃ sīdanato kosajjasamannāgamena ca kusīto, sammappadhānavīriyābhāvena	1077	
PA_tika-s04_02t:1077_4	hīnavīriyo vīriyavirahitoti vuccati kathīyati. Ṭhitassāti gamanaṃ upacchinditvā tiṭṭhato.	1077	
PA_tika-s04_02t:1077_5	Sayanairiyāpathassa visesato kosajjapakkhikattā yathā taṃsamaṅgino bhāvitattā sambhavanti,	1077	
PA_tika-s04_02t:1077_6	taṃ dassetuṃ “jāgarassā”ti vuttaṃ.	1077	
PA_tika-s04_02t:1078_0	Sukkapakkhe tañce bhikkhu nādhivāsetīti āraddhavīriyassapi viharato anādimati saṃsāre	1078	
PA_tika-s04_02t:1078_1	cirakālabhāvitattā tathārūpapaccayasamāyoge satisammosena vā kāmavitakkādi uppajjati	1078	
PA_tika-s04_02t:1078_2	ce, taṃ bhikkhu attano cittaṃ āropetvā na vāseti, abbhantare na vāsetīti attho. Anadhivāsento	1078	
PA_tika-s04_02t:1078_3	kiṃ karoti? Pajahati chaḍḍeti. Kiṃ kacavaraṃ viya piṭakenāti? Na, apica kho taṃ vinodeti	1078	
PA_tika-s04_02t:1078_4	nudati nīharati. Kiṃ balibaddaṃ viya patodenāti? Na, atha kho byantīkaroti vigatantaṃ	1078	
PA_tika-s04_02t:1078_5	karoti, yathā tesaṃ antopi nāvasissati antamaso bhaṅgamattampi, tathā te karoti.	1078	
PA_tika-s04_02t:1078_6	Kathaṃ pana te tathā karoti? Anabhāvaṃ gameti anu anu abhāvaṃ gameti, vikkhambhanappahānena	1078	
PA_tika-s04_02t:1078_7	yathā suvikkhambhitā honti, tathā ne karotīti vuttaṃ hoti.	1078	
PA_tika-s04_02t:1079_0	Evaṃbhūtotiādīsu evaṃ kāmavitakkādīnaṃ anadhivāsena suvisuddhāsayo samāno tāya ca	1079	
PA_tika-s04_02t:1079_1	āsayasampattiyā tannimittāya ca payogasampattiyā parisuddhasīlo indriyesu guttadvāro	1079	
PA_tika-s04_02t:1079_2	bhojane mattaññū satisampajaññena samannāgato jāgariyaṃ anuyutto tadaṅgādivasena	1079	
PA_tika-s04_02t:1079_3	kilesānaṃ ātāpanalakkhaṇena vīriyena samannāgatattā ātāpī. Sabbaso pāputrāsena samannāgatattā	1079	
PA_tika-s04_02t:1079_4	ottāpī satataṃ rattindivaṃ. Samitaṃ nirantaraṃ samathavipassanānuyogavasena catubbidhasammappadhānasiddhiyā	1079	
PA_tika-s04_02t:1079_5	āraddhavīriyo pahitatto. Nibbānaṃ pati pesitacittoti vuccati kathīyatīti attho.	1079	
PA_tika-s04_02t:1080_0	Gāthāsu gehanissitanti ettha gehavāsīhi apariccattattā gehavāsisabhāvattā gehadhammattā	1080	
PA_tika-s04_02t:1080_1	vā gehaṃ vuccati vatthukāmo. Atha vā gehappaṭibaddhabhāvato, kilesakāmānaṃ nivāsaṭṭhānabhāvato	1080	
PA_tika-s04_02t:1080_2	vā gehāti vuccanti, taṃvatthukattā kāmavitakkādi gehanissitaṃ nāma. Kummaggapaṭipannoti	1080	
PA_tika-s04_02t:1080_3	yasmā ariyamaggassa uppathabhāvato abhijjhādayo tadekaṭṭhadhammā ca kummaggo, tasmā	1080	
PA_tika-s04_02t:1080_4	kāmavitakkādibahulo kummaggapaṭipanno. Mohaneyyesu mucchitoti mohasaṃvattaniyesu	1080	
PA_tika-s04_02t:1080_5	rūpādīsu mucchito sammatto ajjhopanno. Sambodhinti ariyamaggañāṇaṃ. Phuṭṭhanti phusituṃ	1080	
PA_tika-s04_02t:1080_6	pattuṃ pāpo so tādiso micchāsaṅkappagocaro puggalo abhabbo, na kadāci taṃ pāpuṇātīti attho.	1080	
PA_tika-s04_02t:1081_0	Vitakkaṃ samayitvānāti yathāvuttaṃ micchāvitakkaṃ paṭisaṅkhānabhāvanābalena vūpasametvā.	1081	
PA_tika-s04_02t:1081_1	Vitakkūpasame ratoti navannampi mahāvitakkānaṃ accantūpasamabhūte arahatte, nibbāne	1081	
PA_tika-s04_02t:1081_2	eva vā ajjhāsayena rato abhirato. Bhabbo soti so yathāvutto sammāpaṭipajjamāno puggalo	1081	
PA_tika-s04_02t:1081_3	pubbabhāge samathavipassanābalena sabbavitakke yathārahaṃ tadaṅgādivasena vūpasametvā	1081	
PA_tika-s04_02t:1081_4	ṭhito vipassanaṃ ussukkāpetvā maggapaṭipāṭiyā arahattamaggañāṇasaṅkhātaṃ nibbānasaṅkhātañca	1081	
PA_tika-s04_02t:1081_5	anuttaraṃ sambodhiṃ phuṭṭhuṃ adhigantuṃ bhabbo arahā. Evamettha pāḷivaṇṇanā veditabbā.	1081	
PA_tika-s04_02t:1082	Carasuttavaṇṇanā niṭṭhitā.	108	
PA_tika-s04_02t:1083	2. Sīlasuttavaṇṇanā	108	
PA_tika-s04_02t:1084	12. Dutiye sampannasīlāti ettha tividhaṃ sampannaṃ paripuṇṇasamaṅgimadhuravasena. Tattha –	108	
PA_tika-s04_02t:1085	“Sampannaṃ sālikedāraṃ, suvā bhuñjanti kosiya;	108	
PA_tika-s04_02t:1086	Paṭivedemi te brahme, na ne vāretumussahe”ti. –	108	
PA_tika-s04_02t:1087_0	Idaṃ paripuṇṇasampannaṃ nāma. “Iminā pātimokkhasaṃvarena upeto hoti samupeto upāgato	1087	
PA_tika-s04_02t:1087_1	samupāgato upapanno sampanno samannāgato”ti idaṃ samaṅgisampannaṃ nāma. “Imissā,	1087	
PA_tika-s04_02t:1087_2	bhante, mahāpathaviyā heṭṭhimatalaṃ sampannaṃ, seyyathāpi khuddamadhuṃ anīlakaṃ,	1087	
PA_tika-s04_02t:1087_3	evamassāda”nti idaṃ madhurasampannaṃ nāma. Idha paripuṇṇasampannavasena atthaṃ dassento	1087	
PA_tika-s04_02t:1087_4	“sampannasīlāti paripuṇṇasīlā”ti āha. Samaṅgisampannavasenapi attho yujjatiyeva,	1087	
PA_tika-s04_02t:1087_5	tasmā sampannasīlāti paripuṇṇasīlā hutvātipi sīlasamaṅgino hutvātipi evamettha attho	1087	
PA_tika-s04_02t:1087_6	daṭṭhabbo. Tattha sīlassa anavasesasamādānena akhaṇḍādibhāvappattiyā paripuṇṇasīlā,	1087	
PA_tika-s04_02t:1087_7	samādānato paṭṭhāya avicchindanato sīlasamaṅgino. Samādānavato hi accantavirodhidhammānuppattiyā	1087	
PA_tika-s04_02t:1087_8	sīlasamaṅgitā veditabbā, cetanādīnaṃ pana sīlanalakkhaṇānaṃ dhammānaṃ pavattilakkhaṇena	1087	
PA_tika-s04_02t:1087_9	vattabbameva natthi.	1087	
PA_tika-s04_02t:1088_0	Tattha “paripuṇṇasīlā”ti iminā atthena khettadosavigamena khettapāripūrī viya sīladosavigamena	1088	
PA_tika-s04_02t:1088_1	sīlapāripūrī vuttā hoti. Yathā hi khettaṃ bījakhaṇḍaṃ, vappakhaṇḍaṃ, udakakhaṇḍaṃ,	1088	
PA_tika-s04_02t:1088_2	ūsakhaṇḍanti catudosasamannāgataṃ aparipūraṃ hoti. Tattha bījakhaṇḍaṃ nāma yattha	1088	
PA_tika-s04_02t:1088_3	antarantarā bījāni khaṇḍāni vā pūtīni vā honti, tāni yattha patanti, tattha sassaṃ	1088	
PA_tika-s04_02t:1088_4	na uṭṭheti, khettaṃ khaṇḍaṃ hoti, aparipūraṃ hotīti attho. Vappakhaṇḍaṃ nāma yattha	1088	
PA_tika-s04_02t:1088_5	akusalo bījāni vapanto antarantarā nipāteti. Evañhi sabbattha sassaṃ na uṭṭheti,	1088	
PA_tika-s04_02t:1088_6	khettaṃ khaṇḍaṃ hoti. Udakakhaṇḍaṃ nāma yattha katthaci udakaṃ atibahuṃ vā hoti,	1088	
PA_tika-s04_02t:1088_7	na vā hoti. Tatrāpi hi sassāni na uṭṭhenti, khettaṃ khaṇḍaṃ hoti. Ūsakhaṇḍaṃ nāma	1088	
PA_tika-s04_02t:1088_8	yattha kassako kismiñci padese naṅgalena bhūmiṃ cattāro pañca vāre kasanto atigambhīraṃ	1088	
PA_tika-s04_02t:1088_9	karoti, tato ūsaṃ uppajjati. Tatrāpi hi sassaṃ na uṭṭheti, khettaṃ khaṇḍaṃ hoti,	1088	
PA_tika-s04_02t:1088_10	tādisañca khettaṃ na mahapphalaṃ hoti na mahānisaṃsaṃ. Tatrāpi bahumpi vapitvā appaṃ	10881	
PA_tika-s04_02t:1088_11	labhati. Imesaṃ pana catunnaṃ dosānaṃ vigamā khettaṃ paripuṇṇaṃ hoti, tādisañca khettaṃ	10881	
PA_tika-s04_02t:1088_12	mahapphalaṃ hoti mahānisaṃsaṃ. Evameva khaṇḍaṃ, chiddaṃ, sabalaṃ, kammāsanti catudosasamannāgataṃ	10881	
PA_tika-s04_02t:1088_13	sīlaṃ aparipūraṃ hoti, tādisañca sīlaṃ na mahapphalaṃ hoti na mahānisaṃsaṃ. Imesaṃ	10881	
PA_tika-s04_02t:1088_14	pana catunnaṃ dosānaṃ vigamā sīlaṃ paripuṇṇaṃ hoti, tādisañca sīlaṃ mahapphalaṃ hoti mahānisaṃsaṃ.	10881	
PA_tika-s04_02t:1089_0	“Sīlasamaṅgino”ti iminā panatthena sīlena samaṅgibhūtā samodhānagatā samannāgatā	1089	
PA_tika-s04_02t:1089_1	hutvā viharathāti idameva vuttaṃ hoti. Tattha dvīhi kāraṇehi sampannasīlatā hoti	1089	
PA_tika-s04_02t:1089_2	sīlavipattiyā ādīnavadassanena, sīlasampattiyā ca ānisaṃsadassanena. Tadubhayampi	1089	
PA_tika-s04_02t:1089_3	visuddhimagge vitthāritaṃ. Tattha “sampannasīlāti ettāvatā ca kira bhagavā catupārisuddhisīlaṃ	1089	
PA_tika-s04_02t:1089_4	uddisitvā ‘pātimokkhasaṃvarasaṃvutā’ti iminā tattha jeṭṭhakasīlaṃ vitthāretvā dassetī”ti	1089	
PA_tika-s04_02t:1089_5	divāvihāravāsī sumatthero āha. Antevāsiko panassa tepiṭakacūḷanāgatthero āha – “ubhayatthāpi	1089	
PA_tika-s04_02t:1089_6	pātimokkhasaṃvaro bhagavatā vutto, pātimokkhasaṃvaroyeva hi sīlaṃ, itarāni pana tīṇi	1089	
PA_tika-s04_02t:1089_7	sīlanti vuttaṭṭhānaṃ nāma atthī”ti vatvā taṃ ananujānanto āha – “indriyasaṃvaro nāma	1089	
PA_tika-s04_02t:1089_8	chadvārarakkhāmattakameva, ājīvapārisuddhi dhammena samena paccayuppattimattakaṃ,	1089	
PA_tika-s04_02t:1089_9	paccayanissitaṃ paṭiladdhapaccaye idamatthanti paccavekkhitvā paribhuñjanamattakaṃ.	1089	
PA_tika-s04_02t:1089_10	Nippariyāyena pātimokkhasaṃvarova sīlaṃ. Yassa so bhinno, ayaṃ chinnasīso viya puriso	10891	
PA_tika-s04_02t:1089_11	hatthapāde, sesāni rakkhissatīti na vattabbo. Yassa pana so arogo, ayaṃ acchinnasīso	10891	
PA_tika-s04_02t:1089_12	viya puriso jīvitaṃ, sesāni puna pākatikāni katvā rakkhituṃ sakkoti. Tasmā ‘sampannasīlā’ti	10891	
PA_tika-s04_02t:1089_13	iminā pātimokkhasaṃvaraṃ uddisitvā ‘sampannapātimokkhā’ti tasseva vevacanaṃ vatvā	10891	
PA_tika-s04_02t:1089_14	taṃ vitthāretvā dassento ‘pātimokkhasaṃvarasaṃvutā’tiādimāhā”ti.	10891	
PA_tika-s04_02t:1090_0	Pātimokkhasaṃvarasīlena saṃvutāti yo naṃ pāti rakkhati, taṃ mokkheti moceti āpāyikādīhi	1090	
PA_tika-s04_02t:1090_1	dukkhehīti pātimokkhanti laddhanāmena sikkhāpadasīlena pihitakāyavacīdvārā. Evaṃbhūtā	1090	
PA_tika-s04_02t:1090_2	ca tena upetā samannāgatā nāma hontīti āha “upetā hutvā”ti. Ācārena ca gocarena ca	1090	
PA_tika-s04_02t:1090_3	sampannāti kāyikavācasikaavītikkamasaṅkhātena ācārena, na-vesiyagocaratādisaṅkhātena	1090	
PA_tika-s04_02t:1090_4	gocarena ca sampannā, sampannaācāragocarāti attho. Aṇuppamāṇesūti atiparittakesu	1090	
PA_tika-s04_02t:1090_5	anāpattigamanīyesu. Dukkaṭadubbhāsitamattesūti apare. Dosesūti gārayhesu akusaladhammesu.	1090	
PA_tika-s04_02t:1090_6	Bhayato dassanasīlāti paramāṇumattampi vajjaṃ sineruppamāṇaṃ viya katvā bhāyanasīlā.	1090	
PA_tika-s04_02t:1090_7	Sabbasikkhākoṭṭhāsesūti mūlapaññattianupaññattisabbatthapaññattipadesapaññattiādibhedesu.	1090	
PA_tika-s04_02t:1090_8	Taṃ taṃ samādātabbaṃ samādāyāti yaṃ kiñci sikkhākoṭṭhāsesu mūlapaññattiādibhedesu	1090	
PA_tika-s04_02t:1090_9	sikkhitabbaṃ paṭipajjitabbaṃ pūritabbaṃ kāyikaṃ vācasikaṃ vā sīlaṃ, taṃ sabbaṃ sammā	1090	
PA_tika-s04_02t:1090_10	ādāya, sammadeva sakkaccaṃ sabbaso ca ādiyitvāti attho.	10901	
PA_tika-s04_02t:1091_0	Udayaṃ passanto pañcavīsati lakkhaṇāni passatīti “avijjāsamudayā rūpasamudayoti paccayasamudayaṭṭhena	1091	
PA_tika-s04_02t:1091_1	rūpakkhandhassa udayaṃ passati. Taṇhāsamudayā…pe… kammasamudayā…pe… āhārasamudayā	1091	
PA_tika-s04_02t:1091_2	rūpasamudayoti paccayasamudayaṭṭhena rūpakkhandhassa udayaṃ passati. Nibbattilakkhaṇaṃ	1091	
PA_tika-s04_02t:1091_3	passantopi rūpakkhandhassa udayaṃ passati. Rūpakkhandhassa udayaṃ passanto imāni	1091	
PA_tika-s04_02t:1091_4	pañca lakkhaṇāni passati. Tathā avijjāsamudayā vedanāsamudayoti paccayasamudayaṭṭhena	1091	
PA_tika-s04_02t:1091_5	vedanākkhandhassa udayaṃ passati. Taṇhāsamudayā…pe… kammasamudayā…pe… phassasamudayā	1091	
PA_tika-s04_02t:1091_6	vedanāsamudayoti paccayasamudayaṭṭhena vedanākkhandhassa udayaṃ passati. Nibbattilakkhaṇaṃ	1091	
PA_tika-s04_02t:1091_7	passantopi vedanākkhandhassa udayaṃ passati. Vedanākkhandhassa udayaṃ passanto imāni	1091	
PA_tika-s04_02t:1091_8	pañca lakkhaṇāni passatī”tiādinā nayena ekekasmiṃ khandhe pañca pañca katvā vuttāni	1091	
PA_tika-s04_02t:1091_9	pañcavīsati udayalakkhaṇāni passati.	1091	
PA_tika-s04_02t:1092_0	Vayaṃ passanto pañcavīsati lakkhaṇāni passatīti “avijjānirodhā rūpanirodhoti paccayanirodhaṭṭhena	1092	
PA_tika-s04_02t:1092_1	rūpakkhandhassa vayaṃ passati. Taṇhānirodhā…pe… kammanirodhā…pe… āhāranirodhā rūpanirodhoti	1092	
PA_tika-s04_02t:1092_2	paccayanirodhaṭṭhena rūpakkhandhassa vayaṃ passati. Vipariṇāmalakkhaṇaṃ passantopi	1092	
PA_tika-s04_02t:1092_3	rūpakkhandhassa vayaṃ passati. Rūpakkhandhassa vayaṃ passanto imāni pañca lakkhaṇāni	1092	
PA_tika-s04_02t:1092_4	passati. Avijjānirodhā…pe… taṇhānirodhā…pe… phassanirodhā vedanānirodhoti paccayanirodhaṭṭhena	1092	
PA_tika-s04_02t:1092_5	vedanākkhandhassa vayaṃ passati. Vipariṇāmalakkhaṇaṃ passantopi vedanākkhandhassa	1092	
PA_tika-s04_02t:1092_6	vayaṃ passatī. Vedanākkhandhassa vayaṃ passanto imāni pañca lakkhaṇāni passati”tiādinā	1092	
PA_tika-s04_02t:1092_7	nayena ekekasmiṃ khandhe pañca pañca katvā vuttāni pañcavīsati vayalakkhaṇāni passati.	1092	
PA_tika-s04_02t:1092_8	Pesitattoti nibbānaṃ pati pesitacitto. Kathayantīti tathāvidhaṃ bhikkhuṃ buddhādayo ariyā ācikkhanti.	1092	
PA_tika-s04_02t:1093_0	Yataṃ careti vāyamamāno careyya, caṅkamanādivasena gamanaṃ kappentopi “anuppannānaṃ	1093	
PA_tika-s04_02t:1093_1	pāpakānaṃ akusalānaṃ dhammānaṃ anuppādāya chandaṃ janeti vāyamatī”tiādinā nayena	1093	
PA_tika-s04_02t:1093_2	vuttappadhānavīriyaṃ karonto ghaṭento vāyamanto yathā akusaladhammā pahīyanti, kusaladhammā	1093	
PA_tika-s04_02t:1093_3	bhāvanāpāripūriṃ gacchanti, evaṃ gamanaṃ kappeyyāti attho. Esa nayo sesesupi. Yatamenaṃ	1093	
PA_tika-s04_02t:1093_4	pasārayeti etaṃ pasāretabbaṃ hatthapādādiṃ yataṃ yatamāno yathāvuttavīriyasamaṅgī	1093	
PA_tika-s04_02t:1093_5	hutvā pasāreyya, sabbattha padhānaṃ na jaheyyāti adhippāyo.	1093	
PA_tika-s04_02t:1094_0	Idāni yathā paṭipajjanto yataṃ yatanto nāma hoti, taṃ paṭipadaṃ dassetuṃ “uddha”ntiādi	1094	
PA_tika-s04_02t:1094_1	vuttaṃ. Tattha uddhanti upari. Tiriyanti parito, puratthimadisādivasena samantato	1094	
PA_tika-s04_02t:1094_2	disābhāgesūti attho. Apācīnanti heṭṭhā. Yāvatā jagato gatīti yattakā sattasaṅkhārabhedassa	1094	
PA_tika-s04_02t:1094_3	lokassa pavatti, tattha sabbatthāti attho. Ettāvatā anavasesatā sammasanañāṇassa	1094	
PA_tika-s04_02t:1094_4	visayaṃ saṅgahetvā dasseti. Samavekkhitāti samā hetunā ñāyena avekkhitā, aniccādivasena	1094	
PA_tika-s04_02t:1094_5	vipassitāti vuttaṃ hoti. Dhammānanti sattasuññānaṃ. Khandhānanti rūpādīnaṃ pañcannaṃ	1094	
PA_tika-s04_02t:1094_6	khandhānaṃ. Udayabbayanti udayañca vayañca. Idaṃ vuttaṃ hoti – upari tiriyaṃ adhoti	1094	
PA_tika-s04_02t:1094_7	tidhā saṅgahite sabbasmiṃ loke atītādibhedabhinnānaṃ pañcupādānakkhandhasaṅkhātānaṃ	1094	
PA_tika-s04_02t:1094_8	sabbesaṃ rūpārūpadhammānaṃ aniccādisammasanādhigatena udayabbayañāṇena pañcavīsatiyā	1094	
PA_tika-s04_02t:1094_9	ākārehi udayaṃ, pañcavīsatiyā ākārehi vayaṃ samavekkhitā samanupassitā bhaveyyāti.	1094	
PA_tika-s04_02t:1095_0	Cetosamathasāmīcinti cittasaṃkilesānaṃ accantavūpasamanato cetosamathasaṅkhātassa	1095	
PA_tika-s04_02t:1095_1	ariyamaggassa anucchavikaṃ paṭipadāñāṇadassanavisuddhiṃ. Sikkhamānanti paṭipajjamānaṃ	1095	
PA_tika-s04_02t:1095_2	bhāventaṃ ñāṇaparamparā nibbattentaṃ. Sadāti sabbakālaṃ rattiñceva divā ca. Satanti	1095	
PA_tika-s04_02t:1095_3	catusampajaññasamannāgatāya satiyā satokārī. Evampettha gāthāvaṇṇanā daṭṭhabbā. Sesamettha suviññeyyameva.	1095	
PA_tika-s04_02t:1096	Sīlasuttavaṇṇanā niṭṭhitā.	109	
PA_tika-s04_02t:1097	3. Padhānasuttavaṇṇanā	109	
PA_tika-s04_02t:1098_0	13. Tatiye uttamavīriyānīti seṭṭhavīriyāni visiṭṭhassa atthassa sādhanato. Māro dhiyyati	1098	
PA_tika-s04_02t:1098_1	etthāti māradheyyaṃ, kilesamārassa pavattiṭṭhānabhūtaṃ, taṃ tebhūmakavaṭṭanti āha	1098	
PA_tika-s04_02t:1098_2	“tebhūmakavaṭṭasaṅkhātaṃ māradheyya”nti. Jātimaraṇato jātaṃ bhayaṃ jātimaraṇabhayaṃ,	1098	
PA_tika-s04_02t:1098_3	jātimaraṇameva vā bhayahetuto bhayanti jātimaraṇabhayaṃ. Tenāha “jātiñca maraṇañca…pe…	1098	
PA_tika-s04_02t:1098_4	bhayassā”ti sesaṃ uttānameva.	1098	
PA_tika-s04_02t:1099	Padhānasuttavaṇṇanā niṭṭhitā.	109	
PA_tika-s04_02t:1100	4. Saṃvarasuttavaṇṇanā	110	
PA_tika-s04_02t:1101_0	14. Catutthe saṃvarādīnaṃ sādhanavasena padahati etehīti padhānāni. Saṃvarantassa	1101	
PA_tika-s04_02t:1101_1	uppannavīriyanti yathā abhijjhādayo na uppajjanti, evaṃ satiyā upaṭṭhāne cakkhādīnaṃ	1101	
PA_tika-s04_02t:1101_2	pidahane analasassa uppannavīriyaṃ. Pajahantassāti vinodentassa. Uppannavīriyanti	1101	
PA_tika-s04_02t:1101_3	tasseva pahānassa sādhanavasena pavattavīriyaṃ. Bhāventassa uppannavīriyanti etthāpi	1101	
PA_tika-s04_02t:1101_4	eseva nayo. Samādhinimittanti samādhi eva. Purimuppannasamādhi hi parato uppajjanakasamādhissa	1101	
PA_tika-s04_02t:1101_5	kāraṇaṃ hotīti “samādhinimitta”nti vuttaṃ.	1101	
PA_tika-s04_02t:1102_0	Upadhivivekattāti khandhūpadhiādiupadhīhi vivittattā vinissaṭattā. Taṃ āgammāti taṃ	1102	
PA_tika-s04_02t:1102_1	nibbānaṃ maggena adhigamahetu. Rāgādayo virajjanti ettha, etenāti virāgo. Evaṃ nirodhopi	1102	
PA_tika-s04_02t:1102_2	daṭṭhabbo. Yasmā idha bojjhaṅgamissakavasena icchitā, tasmā “ārammaṇavasena vā adhigantabbavasena	1102	
PA_tika-s04_02t:1102_3	vā”ti vuttaṃ. Tattha adhigantabbavasenāti tanninnatāvasena. Vossaggapariṇāminti vossaggavasena	1102	
PA_tika-s04_02t:1102_4	pariṇāmitaṃ pariccajanavasena ceva pakkhandanavasena ca pariṇāmanasīlaṃ. Tenāha “dve	1102	
PA_tika-s04_02t:1102_5	vossaggā”tiādi. Khandhānaṃ pariccajanaṃ nāma tappaṭibaddhakilesappahānavasenāti yenākārena	1102	
PA_tika-s04_02t:1102_6	vipassanā kilese pajahati, tenevākārena tannimittakkhandhe ca pajahatīti vattabbataṃ	1102	
PA_tika-s04_02t:1102_7	arahatīti āha “vipassanā…pe… pariccajatī”ti. Yasmā vipassanā vuṭṭhānagāminibhāvaṃ	1102	
PA_tika-s04_02t:1102_8	pāpuṇantī ninnapoṇapabbhārabhāvena ekaṃsato nibbānaṃ pakkhandatīti vattabbataṃ labhati,	1102	
PA_tika-s04_02t:1102_9	maggo ca samucchedavasena kilese khandhe ca rāgaṃ pariccajati, tasmā yathākkamaṃ	1102	
PA_tika-s04_02t:1102_10	vipassanāmaggānaṃ vasena pakkhandanapariccāgavossaggā veditabbā. Vosaggatthāyāti	11021	
PA_tika-s04_02t:1102_11	pariccāgavossaggatthāya ceva pakkhandanavossaggatthāya ca. Pariṇamatīti pariccajati.	11021	
PA_tika-s04_02t:1102_12	Taṃ pana pariṇāmanaṃ vuṭṭhānagāminibhāvappattiyā ceva ariyamaggabhāvappattiyā ca	11021	
PA_tika-s04_02t:1102_13	icchitanti āha “vipassanābhāvañca maggabhāvañca pāpuṇātī”ti. Sesapadesūti “dhammavicayasambojjhaṅgaṃ	11021	
PA_tika-s04_02t:1102_14	bhāvetī”tiādīsu sesasambojjhaṅgakoṭṭhāsesu.	11021	
PA_tika-s04_02t:1103_0	Bhaddakanti abhaddakānaṃ nīvaraṇādipāpadhammānaṃ vikkhambhanena rāgavigamanena ekantahitattā	1103	
PA_tika-s04_02t:1103_1	dullabhattā ca bhaddakaṃ sundaraṃ. Na hi aññaṃ samādhinimittaṃ evaṃ dullabhaṃ rāgassa	1103	
PA_tika-s04_02t:1103_2	ujuvipaccanīkabhūtaṃ atthi. Anurakkhatīti ettha anurakkhanā nāma adhigatasamādhito	1103	
PA_tika-s04_02t:1103_3	yathā parihāni na hoti, evaṃ paṭipattisāsana-tappaṭipakkhavigamanenāti āha “samādhī”tiādi.	1103	
PA_tika-s04_02t:1103_4	Aṭṭhikasaññādikāti aṭṭhikajjhānādikā. Saññāsīsena hi jhānaṃ vadati. Sesamettha uttānameva.	1103	
PA_tika-s04_02t:1104	Saṃvarasuttavaṇṇanā niṭṭhitā.	110	
PA_tika-s04_02t:1105	5. Paññattisuttavaṇṇanā	110	
PA_tika-s04_02t:1106_0	15. Pañcame attabhāvo etesaṃ atthīti attabhāvino, tesaṃ attabhāvīnaṃ. Tenāha “attabhāvavantāna”nti.	1106	
PA_tika-s04_02t:1106_1	Yāva chattiṃsāya indānaṃ āyuppamāṇaṃ, tāva paṇīte kāme paribhuñjīti mandhāturājā	1106	
PA_tika-s04_02t:1106_2	kira ekadivasaṃ attano pariṇāyakaratanaṃ pucchi – “atthi nu kho manussalokato ramaṇīyataraṃ	1106	
PA_tika-s04_02t:1106_3	ṭhāna”nti. Kasmā deva evaṃ bhaṇasi, kiṃ na passasi candimasūriyānaṃ ānubhāvaṃ, nanu	1106	
PA_tika-s04_02t:1106_4	etesaṃ ṭhānaṃ ito ramaṇīyataranti? Rājā cakkaratanaṃ purakkhatvā tattha agamāsi.	1106	
PA_tika-s04_02t:1107_0	Cattāro mahārājāno “mandhātumahārājā āgato”ti sutvā “tāvamahiddhiko mahārājā na sakkā	1107	
PA_tika-s04_02t:1107_1	yuddhena paṭibāhitu”nti sakarajjaṃ niyyātesuṃ. So taṃ gahetvā puna pucchi – “atthi	1107	
PA_tika-s04_02t:1107_2	nu kho ito ramaṇīyataraṃ ṭhāna”nti. Athassa tāvatiṃsabhavanaṃ kathayiṃsu. “Tāvatiṃsabhavanaṃ,	1107	
PA_tika-s04_02t:1107_3	deva, ramaṇīyaṃ, tattha sakkassa devarañño ime cattāro mahārājāno pāricārikā dovārikabhūmiyaṃ	1107	
PA_tika-s04_02t:1107_4	tiṭṭhanti. Sakko devarājā mahiddhiko mahānubhāvo. Tassimāni upabhogaṭṭhānāni – yojanasahassubbedho	1107	
PA_tika-s04_02t:1107_5	vejayantapāsādo, pañcayojanasatubbedhā sudhammadevasabhā, diyaḍḍhayojanasatiko vejayantaratho,	1107	
PA_tika-s04_02t:1107_6	tathā erāvaṇo hatthī, dibbarukkhasahassappaṭimaṇḍitaṃ nandanavanaṃ, cittalatāvanaṃ,	1107	
PA_tika-s04_02t:1107_7	phārusakavanaṃ, yojanasatubbedho pāricchattako koviḷāro, tassa heṭṭhā saṭṭhiyojanāyāmā	1107	
PA_tika-s04_02t:1107_8	paññāsayojanavitthārā pañcadasayojanubbedhā jayasumanapupphavaṇṇā paṇḍukambalasilā,	1107	
PA_tika-s04_02t:1107_9	yassā mudutāya sakkassa nisīdato upaḍḍhakāyo anuppavisatī”ti.	1107	
PA_tika-s04_02t:1108_0	Taṃ sutvā rājā tattha gantukāmo cakkaratanaṃ abbhukkiri. Taṃ ākāse uṭṭhahi saddhiṃ	1108	
PA_tika-s04_02t:1108_1	caturaṅginiyā senāya. Atha dvinnaṃ devalokānaṃ vemajjhato cakkaratanaṃ otaritvā pathaviyā	1108	
PA_tika-s04_02t:1108_2	āsanne ṭhāne aṭṭhāsi saddhiṃ pariṇāyakaratanappamukhāya caturaṅginiyā senāya. Rājā	1108	
PA_tika-s04_02t:1108_3	ekakova attano ānubhāvena tāvatiṃsabhavanaṃ agamāsi. Sakko “mandhātā āgato”ti sutvā	1108	
PA_tika-s04_02t:1108_4	tassa paccuggamanaṃ katvā “svāgataṃ, mahārāja, sakaṃ, te mahārāja, anusāsa mahārājā”ti	1108	
PA_tika-s04_02t:1108_5	vatvā saddhiṃ nāṭakehi rajjaṃ dve bhāge katvā ekaṃ bhāgamadāsi. Rañño tāvatiṃsabhavane	1108	
PA_tika-s04_02t:1108_6	patiṭṭhitamattasseva manussagandhasarīranissandādimanussabhāvo vigacchi, devaloke	1108	
PA_tika-s04_02t:1108_7	pavattivipākadāyino aparapariyāyavedanīyassa kammassa katokāsattā sabbadā soḷasavassuddesikatāmālāmilāyanādidevabhāvo	1108	
PA_tika-s04_02t:1108_8	pāturahosi. Tassa sakkena saddhiṃ paṇḍukambalasilāya nisinnassa akkhinimisanamattena	1108	
PA_tika-s04_02t:1108_9	nānattaṃ paññāyati. Taṃ asallakkhentā devā sakkassa ca tassa ca nānatte muyhanti.	1108	
PA_tika-s04_02t:1108_10	So tattha dibbasampattiṃ anubhavamāno tadā manussānaṃ asaṅkhyeyyāyukatāya yāva chattiṃsa	11081	
PA_tika-s04_02t:1108_11	sakkā upapajjitvā cutā, tāva sakkarajjaṃ kāretvā “kiṃ me iminā upaḍḍharajjenā”ti	11081	
PA_tika-s04_02t:1108_12	atitto kāmehi tato cavitvā attano uyyāne patito manussaloke utukakkhaḷatāya vātātapena	11081	
PA_tika-s04_02t:1108_13	phusitagatto kālamakāsi. Tena vuttaṃ “devaloke pana yāva chattiṃsāya indānaṃ āyuppamāṇaṃ,	11081	
PA_tika-s04_02t:1108_14	tāva paṇīte kāme paribhuñjī”ti.	11081	
PA_tika-s04_02t:1109	Paññattisuttavaṇṇanā niṭṭhitā.	110	
PA_tika-s04_02t:1110	6. Sokhummasuttavaṇṇanā	111	
PA_tika-s04_02t:1111_0	16. Chaṭṭhe sukhumalakkhaṇappaṭivijjhanakānīti aniccādisukhumalakkhaṇānaṃ paṭivijjhanakāni.	1111	
PA_tika-s04_02t:1111_1	Sukhumalakkhaṇapariggāhakañāṇenāti sukhumalakkhaṇapariggāhakena ñāṇena. Parato jānitvāti	1111	
PA_tika-s04_02t:1111_2	avasavattanena aññato jānitvā. Saṅkhārā hi “mā bhijjiṃsū”ti icchitāpi bhijjanteva,	1111	
PA_tika-s04_02t:1111_3	tasmā te avasavattitāya pare nāma. Sā ca nesaṃ paratā aniccadassane pākaṭā hotīti	1111	
PA_tika-s04_02t:1111_4	vuttaṃ “iminā hi padena aniccānupassanā kathitā”ti. Sesaṃ uttānameva.	1111	
PA_tika-s04_02t:1112	Sokhummasuttavaṇṇanā niṭṭhitā.	111	
PA_tika-s04_02t:1113	7-10. Paṭhamaagatisuttādivaṇṇanā	111	
PA_tika-s04_02t:1114_0	17-20. Sattame chandāgatinti ettha sandhivasena saralopoti dassento āha “chandena	1114	
PA_tika-s04_02t:1114_1	agati”nti. Chandāti hetumhi nissakkavacananti āha “chandenā”ti, pemenāti attho. Chandasaddo	1114	
PA_tika-s04_02t:1114_2	hettha taṇhāpariyāyo, akusalacchandapariyāyo vā. Sesesūti “dosāgatiṃ gacchatī”tiādīsu.	1114	
PA_tika-s04_02t:1115_0	Ettha ca yo “ayaṃ me mittoti vā, sandiṭṭhoti vā, ñātakoti vā, lañcaṃ vā pana me detī”ti	1115	
PA_tika-s04_02t:1115_1	chandavasena assāmikaṃ sāmikaṃ karoti, ayaṃ chandena akattabbaṃ karoti nāma. Yo “ayaṃ	1115	
PA_tika-s04_02t:1115_2	me verī”ti cirakālānubaddhaveravasena vā, taṅkhaṇuppannakodhavasena vā sāmikaṃ assāmikaṃ	1115	
PA_tika-s04_02t:1115_3	karoti, ayaṃ dosena akattabbaṃ karoti nāma. Yo pana mandattā momūhattā yaṃ vā taṃ	1115	
PA_tika-s04_02t:1115_4	vā ayuttaṃ akāraṇaṃ vatvā assāmikaṃ sāmikaṃ karoti, ayaṃ mohena akattabbaṃ karoti	1115	
PA_tika-s04_02t:1115_5	nāma. Yo pana “ayaṃ rājavallabhoti vā visame corādike visamāni vā kāyaduccaritādīni	1115	
PA_tika-s04_02t:1115_6	samādāya vattanena visamanissito vā, anatthampi me kareyyā”ti bhīto assāmikaṃ sāmikaṃ	1115	
PA_tika-s04_02t:1115_7	karoti, ayaṃ bhayena akattabbaṃ karoti nāma.	1115	
PA_tika-s04_02t:1116_0	Yo pana kiñci bhājento “ayaṃ me sandiṭṭho vā sambhatto vā”ti pemavasena atirekaṃ	1116	
PA_tika-s04_02t:1116_1	deti, “ayaṃ me verī”ti dosavasena ūnakaṃ deti, yo muyhanto dinnādinnaṃ ajānamāno	1116	
PA_tika-s04_02t:1116_2	kassaci ūnaṃ, kassaci adhikaṃ deti, “ayaṃ imasmiṃ adīyamāne mayhaṃ anatthampi kareyyā”ti	1116	
PA_tika-s04_02t:1116_3	sīto kassaci atirekaṃ deti, so catubbidhopi yathānukkamena chandāgatiādīni gacchanto	1116	
PA_tika-s04_02t:1116_4	akattabbaṃ karoti nāma.	1116	
PA_tika-s04_02t:1117_0	Nihīyati tassa yasoti tassa agatigāmino kittiyasopi parivārayasopi nihīyati parihāyati.	1117	
PA_tika-s04_02t:1117_1	Yassati tena kittīyatīti hi yaso, kitti thutighoso. Yassati tena purecarānucarabhāvena	1117	
PA_tika-s04_02t:1117_2	parivārayatīti yaso, parivāro. Aṭṭhamanavamadasamāni uttānatthāneva.	1117	
PA_tika-s04_02t:1118	Caravaggo dutiyo.	111	
PA_tika-s04_02t:1119	3. Uruvelavaggo	111	
PA_tika-s04_02t:1120	1. Paṭhamauruvelasuttavaṇṇanā	112	
PA_tika-s04_02t:1121_0	21. Tatiyassa paṭhame mahāvelā viya mahāvelā, vipulavālikapuñjatāya mahanto velātaṭo	1121	
PA_tika-s04_02t:1121_1	viyāti attho. Tenāha “mahāvālikarāsīti attho”ti. Uru, maru, sikatā, vālukā, vaṇṇu,	1121	
PA_tika-s04_02t:1121_2	vālikāti ime saddā samānatthā, byañjanameva nānaṃ. Tenāha “urūti vālikā vuccatī”ti.	1121	
PA_tika-s04_02t:1122_0	Najjāti nadati saddāyatīti nadī, tassā najjā, nadiyā ninnagāyāti attho. Nerañjarāyāti	1122	
PA_tika-s04_02t:1122_1	“nelañjalāyā”ti vattabbe la-kārassa ra-kāraṃ katvā “nerañjarāyā”ti vuttaṃ, kaddamasevālapaṇakādidosarahitasalilāyāti	1122	
PA_tika-s04_02t:1122_2	attho. Keci “nīlaṃ-jalāyāti vattabbe nerañjarāyā”ti vadanti. Nāmameva vā etaṃ tassā	1122	
PA_tika-s04_02t:1122_3	nadiyāti veditabbaṃ. Tassā nadiyā tīre yattha bhagavā vihāsi, taṃ dassetuṃ “ajapālanigrodhe”ti	1122	
PA_tika-s04_02t:1122_4	vuttaṃ. Kasmā panāyaṃ ajapālanigrodho nāma jātoti āha “tassā”tiādi. Keci pana “yasmā	1122	
PA_tika-s04_02t:1122_5	tattha vede sajjhāyituṃ asamatthā mahallakabrāhmaṇā pākāraparikkhepayuttāni nivesanāni	1122	
PA_tika-s04_02t:1122_6	katvā sabbe vasiṃsu, tasmāssa ajapālanigrodhoti nāmaṃ jāta”nti vadanti. Tatrāyaṃ	1122	
PA_tika-s04_02t:1122_7	vacanattho – na japantīti ajapā, mantānaṃ anajjhāyakāti attho. Ajapālanti ādiyanti	1122	
PA_tika-s04_02t:1122_8	nivāsaṃ etthāti ajapāloti. Apare pana vadanti “yasmā majjhanhikasamaye antopaviṭṭhe	1122	
PA_tika-s04_02t:1122_9	aje attano chāyāya pāleti rakkhati, tasmā ‘ajapālo’tissa nāmaṃ ruḷha”nti. Sabbatthāpi	1122	
PA_tika-s04_02t:1122_10	nāmametaṃ tassa rukkhassa.	11221	
PA_tika-s04_02t:1123_0	Paṭhamābhisambuddhoti paṭhamaṃ abhisambuddho, anunāsikalopenāyaṃ niddeso. Tenevāha	1123	
PA_tika-s04_02t:1123_1	“sambuddho hutvā paṭhamamevā”ti. Paṭhamanti ca bhāvanapuṃsakaniddeso, tasmā abhisambuddho	1123	
PA_tika-s04_02t:1123_2	hutvā paṭhamaṃ ajapālanigrodhe viharāmīti evamettha sambandho veditabbo. Ayaṃ vitakkoti	1123	
PA_tika-s04_02t:1123_3	ayaṃ “kinnu khvāhaṃ…pe… vihareyya”nti evaṃ pavattavitakko. Hatthī ca vānaro ca tittiro	1123	
PA_tika-s04_02t:1123_4	ca hatthivānaratittirā.	1123	
PA_tika-s04_02t:1124_0	Ye vuddhamapacāyantīti jātivuddho, vayovuddho, guṇavuddhoti tayo vuddhā. Tesu jātisampanno	1124	
PA_tika-s04_02t:1124_1	jātivuddho nāma, vaye ṭhito vayovuddho nāma, guṇasampanno guṇavuddho nāma. Tesu guṇasampanno	1124	
PA_tika-s04_02t:1124_2	vayovuddho imasmiṃ ṭhāne vuddhoti adhippeto. Apacāyantīti jeṭṭhāpacāyikākammena pūjenti.	1124	
PA_tika-s04_02t:1124_3	Dhammassa kovidāti jeṭṭhāpacāyanadhammassa kovidā kusalā. Diṭṭheva dhammeti imasmiṃyeva	1124	
PA_tika-s04_02t:1124_4	attabhāve. Pāsaṃsāti pasaṃsārahā. Samparāye ca suggatīti samparetabbe imaṃ lokaṃ	1124	
PA_tika-s04_02t:1124_5	hitvā gantabbe paralokepi tesaṃ sugatiyeva. Ayaṃ panettha piṇḍattho – khattiyā vā	1124	
PA_tika-s04_02t:1124_6	hontu brāhmaṇā vā vessā vā suddā vā gahaṭṭhā vā pabbajitā vā tiracchānagatā vā, ye	1124	
PA_tika-s04_02t:1124_7	keci sattā jeṭṭhāpacitikammena sīlādiguṇasampannānaṃ vayovuddhānaṃ apacitiṃ karonti,	1124	
PA_tika-s04_02t:1124_8	te imasmiñca attabhāve jeṭṭhāpacitikārakāti pasaṃsaṃ vaṇṇanaṃ thomanaṃ labhanti,	1124	
PA_tika-s04_02t:1124_9	kāyassa ca bhedā sagge nibbattantīti.	1124	
PA_tika-s04_02t:1125_0	Aññasminti parasmiṃ. Attā na hotīti añño, paro. So panettha na yo koci adhippeto,	1125	
PA_tika-s04_02t:1125_1	atha kho garuṭṭhāniyo. Tenāha “kañci garuṭṭhāne aṭṭhapetvā”ti. Patissati garuno āṇaṃ	1125	
PA_tika-s04_02t:1125_2	sampaṭicchatīti patisso, na patisso appatisso, patissayarahito, garupassayarahitoti attho.	1125	
PA_tika-s04_02t:1126_0	Sadevaketi avayavena viggaho samudāyo samāsattho. Sadevakaggahaṇena pañcakāmāvacaradevaggahaṇaṃ	1126	
PA_tika-s04_02t:1126_1	pārisesañāyena itaresaṃ padantarehi saṅgahitattā. Samārakaggahaṇena chaṭṭhakāmāvacaradevaggahaṇaṃ	1126	
PA_tika-s04_02t:1126_2	paccāsattiñāyena. Tattha hi māro jāto tannivāsī ca hoti. Sabrahmakavacanena brahmakāyikādibrahmaggahaṇaṃ	1126	
PA_tika-s04_02t:1126_3	paccāsattiñāyeneva. Sassamaṇabrāhmaṇiyā pajāyāti sāsanassa paccatthikasamaṇabrāhmaṇaggahaṇaṃ.	1126	
PA_tika-s04_02t:1126_4	Nidassanamattañcetaṃ apaccatthikānaṃ asamitābāhitapāpānañca samaṇabrāhmaṇānaṃ teneva	1126	
PA_tika-s04_02t:1126_5	vacanena gahitattā. Kāmaṃ “sadevake”tiādivisesanānaṃ vasena sattavisayo lokasaddoti	1126	
PA_tika-s04_02t:1126_6	viññāyati tulyayogavisayattā tesaṃ, “salomako sapakkhako”tiādīsu pana atulyayoge	1126	
PA_tika-s04_02t:1126_7	ayaṃ samāso labbhatīti byabhicāradassanato pajāgahaṇanti pajāvacanena sattalokaggahaṇaṃ.	1126	
PA_tika-s04_02t:1127_0	Devabhāvasāmaññena mārabrahmesu gahitesupi itarehi tesaṃ labbhamānavisesadassanatthaṃ	1127	
PA_tika-s04_02t:1127_1	visuṃ gahaṇanti dassento “māro nāmā”tiādimāha. Māro brahmānampi vicakkhukammāya pahotīti	1127	
PA_tika-s04_02t:1127_2	āha “sabbesa”nti. Uparīti uparibhāge. Brahmāti dasasahassibrahmānaṃ sandhāyāha. Tathā	1127	
PA_tika-s04_02t:1127_3	cāha “dasahi aṅgulīhī”tiādi. Idha dīghanikāyādayo viya bāhirakānampi ganthanikāyo	1127	
PA_tika-s04_02t:1127_4	labbhatīti āha “ekanikāyādivasenā”ti. Vatthuvijjādīti ādi-saddena vijjāṭṭhānāni saṅgayhanti.	1127	
PA_tika-s04_02t:1127_5	Yathāsakaṃ kammakilesehi pajātattā nibbattattā pajā, sattanikāyo, tassā pajāya. Sadevamanussāyāti	1127	
PA_tika-s04_02t:1127_6	vā iminā sammutidevaggahaṇaṃ tadavasiṭṭhamanussalokaggahaṇañca daṭṭhabbaṃ.	1127	
PA_tika-s04_02t:1128_0	Evaṃ bhāgaso lokaṃ gahetvā yojanaṃ dassetvā idāni abhāgaso lokaṃ gahetvā yojanaṃ	1128	
PA_tika-s04_02t:1128_1	dassetuṃ “apicetthā”tiādi vuttaṃ. Lokavasena vuttāni “lokīyanti ettha kammaṃ kammaphalānī”ti	1128	
PA_tika-s04_02t:1128_2	katvā. Pajāvasena “hetupaccayehi pajātā”ti katvā. Sīlasampannataranti ettha paripuṇṇasampannatā	1128	
PA_tika-s04_02t:1128_3	adhippetā “sampannaṃ sālikedāra”ntiādīsu viya. Tenāha “adhikataranti attho”ti. Paripuṇṇañhi	1128	
PA_tika-s04_02t:1128_4	adhikataranti vattuṃ arahati. Kāraṇanti yuttiṃ. Atthanti aviparītatthaṃ. Vaḍḍhinti ativaḍḍhinimittaṃ.	1128	
PA_tika-s04_02t:1129_0	Iminā vacanenāti imasmiṃ sutte anantaraṃ vuttavacanena. Na kevalaṃ imināva, suttantarampi	1129	
PA_tika-s04_02t:1129_1	ānetvā paṭibāhitabboti dassento “na me ācariyo atthī”tiādimāha. Tattha na me ācariyo	1129	
PA_tika-s04_02t:1129_2	atthīti lokuttaradhamme mayhaṃ ācariyo nāma natthi. Kiñcāpi lokiyadhammānampi yādiso	1129	
PA_tika-s04_02t:1129_3	lokanāthassa adhigamo, na tādiso adhigamo parūpadeso atthi. Lokuttaradhamme panassa	1129	
PA_tika-s04_02t:1129_4	lesopi natthi. Natthi me paṭipuggaloti mayhaṃ sīlādīhi guṇehi paṭinidhibhūto puggalo	1129	
PA_tika-s04_02t:1129_5	nāma natthi. Saranti karaṇe etaṃ paccattavacananti āha “sarantenā”ti, saranti vā	1129	
PA_tika-s04_02t:1129_6	saraṇahetu cāti attho.	1129	
PA_tika-s04_02t:1130_0	Yatoti bhummatthe tosaddoti āha “yasmiṃ kāle”ti. Rattiyo jānantīti rattaññū, attano	1130	
PA_tika-s04_02t:1130_1	pabbajitadivasato paṭṭhāya bahū rattiyo jānanti, cirapabbajitāti vuttaṃ hoti. Rattaññūnaṃ	1130	
PA_tika-s04_02t:1130_2	mahantabhāvo rattaññumahantaṃ. Bhāvappadhāno esa niddeso. “Rattaññumahatta”nti vā	1130	
PA_tika-s04_02t:1130_3	pāṭho. Esa nayo sesesupi. Theranavamajjhimānaṃ vasena vipulabhāvo vepullamahantaṃ.	1130	
PA_tika-s04_02t:1130_4	Sikkhattayasaṅgahitassa sāsanabrahmacariyassa jhānābhiññādivasena vipulabhāvo brahmacariyamahantaṃ.	1130	
PA_tika-s04_02t:1130_5	Visiṭṭhassa paccayalābhassa vipulabhāvo lābhaggamahantaṃ. Catubbidhena mahantenāti	1130	
PA_tika-s04_02t:1130_6	catubbidhena mahantabhāvena. Mahāpajāpatiyā dussayugadānakāleti bhagavato saṅghe	1130	
PA_tika-s04_02t:1130_7	gāravassa pākaṭakāladassanamattaṃ. Na hi bhagavā tato pubbe saṅghe gāravarahito vihāsi.	1130	
PA_tika-s04_02t:1131	Paṭhamauruvelasuttavaṇṇanā niṭṭhitā.	113	
PA_tika-s04_02t:1132	2.Dutiyauruvelasuttavaṇṇanā	113	
PA_tika-s04_02t:1133_0	22. Dutiye huhuṅkajātikenāti so kira diṭṭhamaṅgaliko mānavasena kodhavasena ca “huhu”nti	1133	
PA_tika-s04_02t:1133_1	karonto vicarati, tasmā huhuṅkajātikoti vuccati. “Huhukkajātiko”tipi paṭhanti, tena	1133	
PA_tika-s04_02t:1133_2	saddhiṃ āgatāti attho. Jarājiṇṇāti jarāya khaṇḍadantapalitakesādibhāvaṃ āpāditā.	1133	
PA_tika-s04_02t:1133_3	Vayovuddhāti aṅgapaccaṅgānaṃ vuddhimariyādappattā. Jātimahallakāti upapattiyā mahallakabhāvena	1133	
PA_tika-s04_02t:1133_4	samannāgatā. Mahattaṃ lanti gaṇhantīti mahallakā, jātiyā mahallakā, na vibhavādināti	1133	
PA_tika-s04_02t:1133_5	jātimahallakā. Vayoanuppattāti pacchimavayaṃ sampattā, pacchimavayo nāma vassasatassa	1133	
PA_tika-s04_02t:1133_6	pacchimo tatiyo bhāgo. Jiṇṇāti vā porāṇā, cirakālappavattakulanvayāti vuttaṃ hoti.	1133	
PA_tika-s04_02t:1133_7	Vuddhāti sīlācārādiguṇavuddhiyuttā. Mahallakāti vibhavamahantatāya samannāgatā. Mahaddhanāti	1133	
PA_tika-s04_02t:1133_8	mahābhogā. Addhagatāti maggappaṭipannā brāhmaṇānaṃ vatacariyādimariyādaṃ avītikkamma	1133	
PA_tika-s04_02t:1133_9	caramānā. Vayoanuppattāti jātivuddhabhāvaṃ antimavayaṃ anuppattā. Sutaṃ netanti ettha	1133	
PA_tika-s04_02t:1133_10	sutaṃ no etanti padacchedo. Noti ca karaṇatthe sāmivacanaṃ. Tenāha “amhehi suta”nti.	11331	
PA_tika-s04_02t:1134_0	Akāleti ayuttakāle. Asabhāvaṃ vadatīti yaṃ natthi, taṃ vadati. Anatthaṃ vadatīti	1134	
PA_tika-s04_02t:1134_1	akāraṇanissitaṃ vadati. Akāraṇanissitanti ca nipphalanti attho. Phalañhi kāraṇanissitaṃ.	1134	
PA_tika-s04_02t:1134_2	Akāraṇanissitatā ca tadavinābhāvato akāraṇe nissitaṃ, nipphalaṃ samphanti vuttaṃ	1134	
PA_tika-s04_02t:1134_3	hoti. Avinayaṃ vadatīti na saṃvaravinayappaṭisaṃyuttaṃ vadati, attano suṇantassa	1134	
PA_tika-s04_02t:1134_4	ca na saṃvaravinayāvahaṃ vadatīti vuttaṃ hoti. Na hadaye nidhetabbayuttakanti ahitasaṃhitattā	1134	
PA_tika-s04_02t:1134_5	cittaṃ anuppavesetvā nidhetuṃ ayuttaṃ. Kathetuṃ ayuttakālenāti dhammaṃ kathentena	1134	
PA_tika-s04_02t:1134_6	yo attho yasmiṃ kāle vattabbo, tato pubbe pacchā ca tassa akālo, tasmiṃ ayuttakāle	1134	
PA_tika-s04_02t:1134_7	vattā. Apadesarahitanti suttāpadesarahitaṃ. Sāpadesaṃ sakāraṇaṃ katvā na kathetīti	1134	
PA_tika-s04_02t:1134_8	“bhagavatā asuke sutte evaṃ vutta”nti evaṃ sāpadesaṃ kāraṇasahitaṃ katvā na katheti.	1134	
PA_tika-s04_02t:1135_0	Pariyantarahitanti paricchedarahitaṃ, suttaṃ vā jātakaṃ vā nikkhipitvā tassa anuyogaṃ	1135	
PA_tika-s04_02t:1135_1	upamaṃ vā vatthuṃ vā āharitvā yaṃ suttaṃ jātakaṃ vā nikkhipitaṃ, tassa sarīrabhūtaṃ	1135	
PA_tika-s04_02t:1135_2	kathaṃ anāmasitvā bāhirakathaṃyeva katheti, nikkhittaṃ nikkhittamattameva hoti, “suttaṃ	1135	
PA_tika-s04_02t:1135_3	nu kho katheti jātakaṃ nu kho, nāssa antaṃ vā koṭiṃ vā passāmā”ti vattabbataṃ āpajjati.	1135	
PA_tika-s04_02t:1135_4	Yathā vaṭarukkhasākhānaṃ gatagataṭṭhāne pārohā otaranti, otiṇṇo-tiṇṇaṭṭhāne viruḷhiṃ	1135	
PA_tika-s04_02t:1135_5	āpajjitvā puna vaḍḍhantiyeva, evaṃ aḍḍhayojanampi yojanampi gacchatiyeva. Gacchante	1135	
PA_tika-s04_02t:1135_6	gacchante pana mūlarukkho vinassati, anujātapārohamūlāniyeva tiṭṭhanti, evaṃ ayampi	1135	
PA_tika-s04_02t:1135_7	nigrodhadhammakathiko nāma hoti. Nikkhittaṃ nikkhittameva katvā passeneva pariharanto	1135	
PA_tika-s04_02t:1135_8	gacchati. Yo pana bahumpi bhaṇanto “etadatthamidaṃ vutta”nti nikkhittasuttato aññampi	1135	
PA_tika-s04_02t:1135_9	anuyogūpamāvatthuvasena tadupayogīnaṃ āharitvā āharitvā jānāpetuṃ sakkoti, tathārūpassa	1135	
PA_tika-s04_02t:1135_10	dhammakathikassa bahumpi kathetuṃ vaṭṭati. Na lokiyalokuttaraatthanissitanti attano	11351	
PA_tika-s04_02t:1135_11	paresañca na lokiyalokuttarahitāvahaṃ.	11351	
PA_tika-s04_02t:1136_0	Pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttivasena ca buddhādīhi	1136	
PA_tika-s04_02t:1136_1	bhāsitattā pakaṭṭhānaṃ vacanappabandhānaṃ āḷīti pāḷi, pariyattidhammo. Purimassa	1136	
PA_tika-s04_02t:1136_2	atthassa pacchimena atthena anusandhānaṃ anusandhi, atthamukhena pana pāḷippadesānampi	1136	
PA_tika-s04_02t:1136_3	anusandhi hotiyeva. Svāyaṃ anusandhi pucchānusandhiajjhāsayānusandhiyathānusandhiādivasena	1136	
PA_tika-s04_02t:1136_4	catubbidho, taṃtaṃdesanānaṃ pana pubbāparapāḷivasena anusandhivasena pubbāparavasenāti	1136	
PA_tika-s04_02t:1136_5	paccekaṃ yojetabbaṃ. Uggahitanti byañjanaso atthaso ca uddhaṃ uddhaṃ gahitaṃ, pariyāpuṇanavasena	1136	
PA_tika-s04_02t:1136_6	ceva paripucchāvasena ca hadayena gahitanti attho. Vaṭṭadukkhanissaraṇatthikehi sotabbato	1136	
PA_tika-s04_02t:1136_7	sutaṃ, pariyattidhammo. Taṃ dhāretīti sutadharo. Yo hi sutadharo, sutaṃ tasmiṃ patiṭṭhitaṃ	1136	
PA_tika-s04_02t:1136_8	hoti suppatiṭṭhitaṃ arogikaṃ, tasmā vuttaṃ “sutassa ādhārabhūto”ti. Tenāha “yassa	1136	
PA_tika-s04_02t:1136_9	hī”tiādi. Ekaṃ padaṃ ekakkharampi avinaṭṭhaṃ hutvā sannicīyatīti sannicayo, sutaṃ	1136	
PA_tika-s04_02t:1136_10	sannicayo etasminti sutasannicayo. Ajjhosāyāti anuppavisitvā. Tiṭṭhatīti na sammussati.	11361	
PA_tika-s04_02t:1137_0	Paguṇāti vācuggatā. Niccalikanti aviparivattaṃ. Saṃsanditvāti aññehi saṃsanditvā.	1137	
PA_tika-s04_02t:1137_1	Samanuggāhitvāti paripucchāvasena atthaṃ ogāhitvā. Pabandhassa vicchedābhāvato gaṅgāsotasadisaṃ.	1137	
PA_tika-s04_02t:1137_2	“Bhavaṅgasotasadisa”nti vā pāṭho, akittimaṃ sukhappavattīti attho. Suttekadesassa	1137	
PA_tika-s04_02t:1137_3	suttamattassa ca vacasā paricayo idha nādhippeto, vaggādivasena pana adhippetoti	1137	
PA_tika-s04_02t:1137_4	āha “suttadasaka…pe… sajjhāyitā”ti, “dasasuttāni gatāni, dasavaggāni gatānī”tiādinā	1137	
PA_tika-s04_02t:1137_5	sallakkhetvā vācāya sajjhāyitāti attho. Manasā anu anu pekkhitā bhāgaso nijjhāyitā	1137	
PA_tika-s04_02t:1137_6	cintitā manasānupekkhitā. Rūpagataṃ viya paññāyatīti rūpagataṃ viya cakkhussa vibhūtaṃ	1137	
PA_tika-s04_02t:1137_7	hutvā paññāyati. Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.	1137	
PA_tika-s04_02t:1138_0	Adhikaṃ cetoti abhiceto, upacārajjhānacittaṃ. Tassa pana adhikatā pākatikakāmāvacaracittehi	1138	
PA_tika-s04_02t:1138_1	sundaratāya, sā paṭipakkhato suddhiyāti āha “abhikkantaṃ visuddhaṃ citta”nti. Adhicittanti	1138	
PA_tika-s04_02t:1138_2	samādhimāha. Sopi upacārasamādhi daṭṭhabbo. Vivekajaṃ pītisukhaṃ, samādhijaṃ pītisukhaṃ,	1138	
PA_tika-s04_02t:1138_3	apītijaṃ kāyasukhaṃ, satipārisuddhijaṃ ñāṇasukhanti catubbidhampi jhānasukhaṃ paṭipakkhato	1138	
PA_tika-s04_02t:1138_4	nikkhantataṃ upādāya nekkhammasukhanti vuccatīti āha “nekkhammasukhaṃ vindatī”ti.	1138	
PA_tika-s04_02t:1138_5	Icchiticchitakkhaṇe samāpajjituṃ samatthoti iminā tesu jhānesu samāpajjanavasībhāvamāha.	1138	
PA_tika-s04_02t:1138_6	Nikāmalābhīti pana vacanato āvajjanādhiṭṭhānapaccavekkhaṇavasiyopi vuttā evāti veditabbā.	1138	
PA_tika-s04_02t:1138_7	Sukheneva paccanīkadhamme vikkhambhetvāti etena tesaṃ jhānānaṃ sukhappaṭipadataṃ	1138	
PA_tika-s04_02t:1138_8	khippābhiññatañca dasseti.	1138	
PA_tika-s04_02t:1139_0	Vipulānanti vepullaṃ pāpitānaṃ jhānānaṃ. Vipulatā nāma subhāvitabhāvena ciratarappavattiyā,	1139	
PA_tika-s04_02t:1139_1	sā ca paricchedānurūpāva icchitabbāti “vipulāna”nti vatvā “yathāparicchedena vuṭṭhātuṃ	1139	
PA_tika-s04_02t:1139_2	samatthoti vuttaṃ hotī”ti āha. Paricchedakālañhi appatvāva vuṭṭhahanto akasiralābhī	1139	
PA_tika-s04_02t:1139_3	na hoti yāvadicchitaṃ pavattetuṃ asamatthattā. Idāni yathāvutte samāpajjanādivasībhāve	1139	
PA_tika-s04_02t:1139_4	byatirekavasena vibhāvetuṃ “ekacco hī”tiādi vuttaṃ. Tattha lābhīyeva hotīti idaṃ	1139	
PA_tika-s04_02t:1139_5	paṭiladdhamattassa jhānassa vasena vuttaṃ. Tathāti icchiticchitakkhaṇe. Pāripanthiketi	1139	
PA_tika-s04_02t:1139_6	vasībhāvassa paccanīkadhamme. Jhānādhigamassa pana paccanīkadhammā pageva vikkhambhitā,	1139	
PA_tika-s04_02t:1139_7	aññathā jhānādhigamo eva na siyā. Kicchena vikkhambhetīti kicchena visodheti. Kāmādīnavapaccavekkhaṇādīhi	1139	
PA_tika-s04_02t:1139_8	kāmacchandādīnaṃ viya aññesampi samādhipāripanthikānaṃ dūrasamussāraṇaṃ idha vikkhambhanaṃ	1139	
PA_tika-s04_02t:1139_9	visodhanañcāti veditabbaṃ. Nāḷikayantanti kālamānanāḷikayantamāha.	1139	
PA_tika-s04_02t:1140_0	Aṭṭhapitasaṅkappoti na sammāpaṇihitasaṅkappo. Abhiññāpāragūti sabbesaṃ lokiyalokuttaradhammānaṃ	1140	
PA_tika-s04_02t:1140_1	abhiññāya pāraṃ gato, sabbadhamme abhivisiṭṭhāya aggamaggapaññāya jānitvā ṭhitoti	1140	
PA_tika-s04_02t:1140_2	attho. Pariññāpāragūti pañcannaṃ khandhānaṃ pariññāya pāraṃ gato, pañcakkhandhe parijānitvā	1140	
PA_tika-s04_02t:1140_3	ṭhitoti attho. Bhāvanāpāragūti catunnaṃ maggānaṃ bhāvanāya pāraṃ gato, cattāro magge	1140	
PA_tika-s04_02t:1140_4	bhāvetvā ṭhitoti attho. Pahānapāragūti sabbakilesānaṃ pahānena pāraṃ gato, sabbakilese	1140	
PA_tika-s04_02t:1140_5	pajahitvā ṭhitoti attho. Sacchikiriyāpāragūti nirodhasacchikiriyāya pāraṃ gato, nirodhaṃ	1140	
PA_tika-s04_02t:1140_6	sacchikatvā ṭhitoti attho. Samāpattipāragūti sabbasamāpattīnaṃ samāpajjanena pāraṃ	1140	
PA_tika-s04_02t:1140_7	gato, sabbā samāpattiyo samāpajjitvā ṭhitoti attho. Brahmacariyassa kevalīti yaṃ	1140	
PA_tika-s04_02t:1140_8	brahmacariyassa kevalaṃ sakalabhāvo, tena samannāgato, sakalacatumaggabrahmacariyavāsoti	1140	
PA_tika-s04_02t:1140_9	attho. Tenāha “sakalabrahmacariyo”ti, paripuṇṇamaggabrahmacariyoti attho. Sesaṃ suviññeyyameva.	1140	
PA_tika-s04_02t:1141	Dutiyauruvelasuttavaṇṇanā niṭṭhitā.	114	
PA_tika-s04_02t:1142	3. Lokasuttavaṇṇanā	114	
PA_tika-s04_02t:1143_0	23. Tatiye lokoti lujjanapalujjanaṭṭhena loko. Atthato purimasmiṃ ariyasaccadvayaṃ,	1143	
PA_tika-s04_02t:1143_1	idha pana dukkhaṃ ariyasaccaṃ veditabbaṃ. Tenāha “lokoti dukkhasacca”nti. Visaṃyuttoti	1143	
PA_tika-s04_02t:1143_2	visaṃsaṭṭho na paṭibaddho, sabbesaṃ saṃyojanānaṃ sammadeva samucchinnattā tato vippamuttoti	1143	
PA_tika-s04_02t:1143_3	attho. Lokasamudayoti suttantanayena taṇhā, abhidhammanayena pana abhisaṅkhārehi	1143	
PA_tika-s04_02t:1143_4	saddhiṃ diyaḍḍhakilesasahassaṃ. Lokanirodhoti nibbānaṃ. Sacchikatoti attapaccakkho	1143	
PA_tika-s04_02t:1143_5	kato. Lokanirodhagāminī paṭipadāti sīlādikkhandhattayasaṅgaho ariyo aṭṭhaṅgiko maggo.	1143	
PA_tika-s04_02t:1143_6	So hi lokanirodhaṃ nibbānaṃ gacchati adhigacchati, tadatthaṃ ariyehi paṭipajjīyati	1143	
PA_tika-s04_02t:1143_7	cāti lokanirodhagāminī paṭipadāti vuccati.	1143	
PA_tika-s04_02t:1144	Ettāvatā tathāni abhisambuddho yāthāvato gatoti tathāgatoti ayamattho dassito hoti. Cattāri hi ariyasaccāni tathāni nāma. Yathāha –	114	
PA_tika-s04_02t:1145	“Cattārimāni, bhikkhave, tathāni avitathāni anaññathāni. Katamāni cattāri? Idaṃ dukkhanti, bhikkhave, tathametaṃ avitathametaṃ anaññathameta”nti vitthāro.	114	
PA_tika-s04_02t:1146_0	Apica tathāya gatoti tathāgato, gatoti ca avagato atīto patto paṭipannoti attho.	1146	
PA_tika-s04_02t:1146_1	Idaṃ vuttaṃ hoti – yasmā bhagavā sakalalokaṃ tīraṇapariññāya tathāya aviparītāya	1146	
PA_tika-s04_02t:1146_2	gato avagato, tasmā loko tathāgatena abhisambuddhoti tathāgato. Lokasamudayaṃ pahānapariññāya	1146	
PA_tika-s04_02t:1146_3	tathāya gato atītoti tathāgato. Lokanirodhaṃ sacchikiriyāya tathāya gato pattoti	1146	
PA_tika-s04_02t:1146_4	tathāgato. Lokanirodhagāminiṃ paṭipadaṃ tathaṃ aviparītaṃ gato paṭipannoti tathāgatoti.	1146	
PA_tika-s04_02t:1146_5	Evaṃ imissā pāḷiyā tathāgatabhāvadīpanavasena attho veditabbo.	1146	
PA_tika-s04_02t:1147_0	Iti bhagavā catusaccābhisambodhavasena attano tathāgatabhāvaṃ pakāsetvā idāni tattha	1147	
PA_tika-s04_02t:1147_1	diṭṭhādiabhisambodhavasenapi taṃ dassetuṃ “yaṃ, bhikkhave”tiādimāha. Aṭṭhakathāyaṃ	1147	
PA_tika-s04_02t:1147_2	pana “catūhi saccehi attano buddhabhāvaṃ kathetvā”ti vuttaṃ, taṃ tathāgatasaddabuddhasaddānaṃ	1147	
PA_tika-s04_02t:1147_3	atthato ninnānākaraṇataṃ dassetuṃ vuttaṃ. Tathā ceva hi pāḷi pavattāti. Diṭṭhanti	1147	
PA_tika-s04_02t:1147_4	rūpāyatanaṃ daṭṭhabbato. Tena yaṃ diṭṭhaṃ yaṃ dissati, yaṃ dakkhati, yaṃ samavāye	1147	
PA_tika-s04_02t:1147_5	passeyya, taṃ sabbaṃ diṭṭhanteva gahitaṃ kālavisesassa anāmaṭṭhabhāvato yathā “duddha”nti	1147	
PA_tika-s04_02t:1147_6	dasseti. Sutantiādīsupi eseva nayo. Sutanti saddāyatanaṃ sotabbato. Mutanti sanissaye	1147	
PA_tika-s04_02t:1147_7	indriye nissayaṃ muñcitvā pāpuṇitvā gahetabbaṃ. Tenāha “patvā gahetabbato”ti. Viññātanti	1147	
PA_tika-s04_02t:1147_8	vijānitabbaṃ. Taṃ pana diṭṭhādivinimuttaṃ viññeyyanti āha “sukhadukkhādi dhammārammaṇa”nti.	1147	
PA_tika-s04_02t:1147_9	Pattanti yathā tathā patvā hatthagataṃ, adhigatanti attho. Tenāha “pariyesitvā vā	1147	
PA_tika-s04_02t:1147_10	apariyesitvā vā”ti. Pariyesitanti pattiyā atthaṃ pariyiṭṭhaṃ. Taṃ pana pattaṃ vā	11471	
PA_tika-s04_02t:1147_11	siyā appattaṃ vā, ubhayathāpi pariyesitamevāti āha “pattaṃ vā appattaṃ vā”ti. Dvayenapi	11471	
PA_tika-s04_02t:1147_12	dvippakārampi pattaṃ dvippakārampi pariyesitaṃ tena tena pakārena tathāgatena abhisambuddhanti	11471	
PA_tika-s04_02t:1147_13	dasseti. Cittena anusañcaritanti te pana apāpetvā citteneva anu anu sañcaritaṃ, viparitakkitanti attho.	11471	
PA_tika-s04_02t:1148_0	Pītakantiādīti ādisaddena lohitaodātādisabbaṃ rūpārammaṇabhāgaṃ saṅgaṇhāti. Sumanoti	1148	
PA_tika-s04_02t:1148_1	rāgavasena lobhavasena saddhādivasena vā sumano. Dummanoti byāpādavitakkavasena vā	1148	
PA_tika-s04_02t:1148_2	vihiṃsāvitakkavasena vā dummano. Majjhattoti aññāṇavasena, ñāṇavasena vā majjhatto.	1148	
PA_tika-s04_02t:1148_3	Esa nayo sabbattha. Tattha ādisaddena saṅkhasaddo, paṇavasaddo, pattagandho, pupphagandho,	1148	
PA_tika-s04_02t:1148_4	puppharaso, phalaraso, upādinnaṃ, anupādinnaṃ, majjhattavedanā kusalakammaṃ akusalakammanti	1148	
PA_tika-s04_02t:1148_5	evamādīnaṃ saṅgaho daṭṭhabbo. Appattanti ñāṇena asampattaṃ, aviditanti attho. Tenāha	1148	
PA_tika-s04_02t:1148_6	“ñāṇena asacchikata”nti. Lokena gatanti lokena ñātaṃ. Tatheva gatattāti tatheva ñātattā	1148	
PA_tika-s04_02t:1148_7	abhisambuddhattā, gatasaddena ekattaṃ buddhiatthanti attho. Gatiattho hi dhātavo	1148	
PA_tika-s04_02t:1148_8	buddhiatthā bhavantīti akkharacintakā.	1148	
PA_tika-s04_02t:1149_0	Yañca, bhikkhave, ratiṃ tathāgato anuttaraṃ sammāsambodhiṃ abhisambujjhatīti yassañca	1149	
PA_tika-s04_02t:1149_1	visākhapuṇṇamāya rattiyaṃ tathāāgatattādiatthena tathāgato bhagavā bodhimaṇḍe aparājitapallaṅke	1149	
PA_tika-s04_02t:1149_2	nisinno tiṇṇaṃ mārānaṃ matthakaṃ madditvā uttaritarābhāvato anuttaraṃ sammāsambodhiṃ	1149	
PA_tika-s04_02t:1149_3	āsavakkhayañāṇena saddhiṃ sabbaññutaññāṇaṃ adhigacchati. Yañca rattiṃ anupādisesāya	1149	
PA_tika-s04_02t:1149_4	nibbānadhātuyā parinibbāyatīti yassañca visākhapuṇṇamāya rattiyaṃyeva kusinārāyaṃ	1149	
PA_tika-s04_02t:1149_5	upavattane mallānaṃ sālavane yamakasālānamantare anupādisesāya nibbānadhātuyā parinibbāyati.	1149	
PA_tika-s04_02t:1149_6	Yaṃ etasmiṃ antareti imāsaṃ dvinnaṃ saupādisesaanupādisesanibbānadhātūnaṃ majjhe	1149	
PA_tika-s04_02t:1149_7	pañcacattālīsavassaparimāṇakāle paṭhamabodhiyampi majjhimabodhiyampi pacchimabodhiyampi	1149	
PA_tika-s04_02t:1149_8	yaṃ suttageyyādippabhedaṃ dhammaṃ bhāsati nidassanavasena, lapati uddisanavasena,	1149	
PA_tika-s04_02t:1149_9	niddisati pariniddisanavasena. Sabbaṃ taṃ tatheva hotīti taṃ etthantare desitaṃ sabbaṃ	1149	
PA_tika-s04_02t:1149_10	suttageyyādinavaṅgaṃ buddhavacanaṃ atthato byañjanato ca anūnaṃ anadhikaṃ sabbākāraparipuṇṇaṃ	11491	
PA_tika-s04_02t:1149_11	rāgamadanimmadanaṃ dosamadanimmadanaṃ mohamadanimmadanaṃ, natthi tattha vālaggamattampi	11491	
PA_tika-s04_02t:1149_12	avakkhalitaṃ, ekamuddikāya lañchitaṃ viya ekāya nāḷiyā mitaṃ viya ekatulāya tulitaṃ	11491	
PA_tika-s04_02t:1149_13	viya ca taṃ tatheva hoti yassatthāya bhāsitaṃ, ekanteneva tassa sādhanato, no aññathā,	11491	
PA_tika-s04_02t:1149_14	tasmā tathaṃ avitathaṃ anaññathaṃ. Etena tathāvāditāya tathāgatoti dasseti. Gadaattho	11491	
PA_tika-s04_02t:1149_15	ayaṃ gatasaddo da-kārassa ta-kāraṃ katvā, tasmā tathaṃ gadatīti tathāgatoti attho.	11491	
PA_tika-s04_02t:1149_16	Atha vā āgadanaṃ āgado, vacananti attho. Tato aviparīto āgado assāti da-kārassa ta-kāraṃ	11491	
PA_tika-s04_02t:1149_17	katvā tathāgatoti evamettha padasiddhi veditabbā.	11491	
PA_tika-s04_02t:1150_0	Yathāvādīti ye dhamme bhagavā “ime dhammā akusalā sāvajjā viññugarahitā samattā samādinnā	1150	
PA_tika-s04_02t:1150_1	ahitāya dukkhāya saṃvattantī”ti paresaṃ dhammaṃ desento vadati, te dhamme ekanteneva	1150	
PA_tika-s04_02t:1150_2	sayaṃ pahāsi. Ye pana dhamme bhagavā – “ime dhammā kusalā anavajjā viññuppasatthā	1150	
PA_tika-s04_02t:1150_3	samattā samādinnā hitāya sukhāya saṃvattantī”ti vadati, te dhamme ekanteneva sayaṃ	1150	
PA_tika-s04_02t:1150_4	upasampajja viharati, tasmā yathāvādī bhagavā tathākārīti veditabbo. Tathā sammadeva	1150	
PA_tika-s04_02t:1150_5	sīlādiparipūraṇavasena sammāpaṭipadāyaṃ yathākārī bhagavā, tatheva dhammadesanāya	1150	
PA_tika-s04_02t:1150_6	paresaṃ tattha patiṭṭhāpanavasena tathāvādī. Bhagavato hi vācāya kāyo anulometi,	1150	
PA_tika-s04_02t:1150_7	kāyassapi vācā, tasmā yathāvādī tathākārī, yathākārī tathāvādī ca hoti. Evaṃbhūtassa	1150	
PA_tika-s04_02t:1150_8	ca yathā vācā, kāyopi tathā gato pavatto. Yathā ca kāyo, vācāpi tathā gatā pavattāti attho.	1150	
PA_tika-s04_02t:1151_0	Abhibhū anabhibhūtoti upari bhavaggaṃ, heṭṭhā avīcinirayaṃ pariyantaṃ katvā tiriyaṃ	1151	
PA_tika-s04_02t:1151_1	aparimāṇāsu lokadhātūsu bhagavā sabbasatte abhibhavati sīlenapi samādhināpi paññāyapi	1151	
PA_tika-s04_02t:1151_2	vimuttiyāpi, na tassa tulā vā pamāṇaṃ vā atthi. Asamo asamasamo appaṭimo appaṭibhāgo	1151	
PA_tika-s04_02t:1151_3	appaṭipuggalo atulo appameyyo anuttaro dhammarājā devadevo sakkānaṃ atisakko brahmānaṃ	1151	
PA_tika-s04_02t:1151_4	atibrahmā, tato eva ayaṃ na kenaci abhibhūto. Dakkhatīti sabbaṃ passati. Visesavacanicchāyapi	1151	
PA_tika-s04_02t:1151_5	abhāvato anavasesavisayo dasasaddo. Tena yaṃ kiñci neyyaṃ nāma, sabbaṃ taṃ hatthatale	1151	
PA_tika-s04_02t:1151_6	āmalakaṃ viya passatīti dīpeti. Aviparītaṃ āsayādiavabodhena hitūpasaṃhārādinā ca	1151	
PA_tika-s04_02t:1151_7	satte, bhāvaññatthattūpanayavasena saṅkhāre, sabbākārena suciṇṇavasitāya samāpattiyo,	1151	
PA_tika-s04_02t:1151_8	cittañca vase vattetīti vasavattīti evamettha attho daṭṭhabbo.	1151	
PA_tika-s04_02t:1152	Visaṃyuttoti catūhi yogehi visaṃyutto. Tenāha “catunnaṃ yogānaṃ pahānena visaṃyutto”ti. Taṇhādiṭṭhiupayehi virahitoti sabbasmimpi loke taṇhādiṭṭhisaṅkhātehi upayehi virahito.	115	
PA_tika-s04_02t:1153_0	Abhibhavitvā ṭhitoti tabbisayakilesappahānena abhibhuyya atikkamitvā ṭhito. Cattāropi	1153	
PA_tika-s04_02t:1153_1	ganthe mocetvā ṭhitoti sabbe abhijjhākāyaganthādike sakasantānato mocetvā ṭhito.	1153	
PA_tika-s04_02t:1153_2	Veneyyasantāne vā attano desanāvilāsena tesaṃ pamocanoti sabbaganthappamocano. Phuṭṭhassa	1153	
PA_tika-s04_02t:1153_3	paramā santīti assa anena khīṇāsavena buddhena paramā santi ñāṇaphusanena phuṭṭhāti	1153	
PA_tika-s04_02t:1153_4	evamettha sambandho veditabbo. Tenāha “phuṭṭhassā”tiādi. Nibbāne kutoci bhayaṃ natthīti	1153	
PA_tika-s04_02t:1153_5	kutoci bhayakāraṇato nibbāne bhayaṃ natthi asaṅkhatabhāvena sabbaso khemattā. Tenāha	1153	
PA_tika-s04_02t:1153_6	bhagavā – “khemañca vo, bhikkhave, dhammaṃ desessāmi khemagāminiñca paṭipada”ntiādi.	1153	
PA_tika-s04_02t:1153_7	Nibbānappattassa vā kutoci bhayaṃ natthīti nibbānaṃ akutobhayanti evamettha attho	1153	
PA_tika-s04_02t:1153_8	daṭṭhabbo, na kutoci bhayaṃ ettha etasmiṃ adhigateti akutobhayaṃ, nibbānanti evamettha	1153	
PA_tika-s04_02t:1153_9	nibbacanañca daṭṭhabbaṃ.	1153	
PA_tika-s04_02t:1154_0	Anīgho niddukkho. Sabbakammakkhayaṃ pattoti sabbesaṃ kammānaṃ khayaṃ pariyosānaṃ	1154	
PA_tika-s04_02t:1154_1	accantabhāvaṃ patto. Upadhī sammadeva khīyanti etthāti upadhisaṅkhayo, nibbānanti	1154	
PA_tika-s04_02t:1154_2	āha “upadhisaṅkhayasaṅkhāte nibbāne”ti. Cakkanti dhammacakkaṃ. Pavattayīti teparivaṭṭaṃ	1154	
PA_tika-s04_02t:1154_3	dvādasākāraṃ pavattesi. Mahantehi sīlādiguṇehi samannāgatattā mahantaṃ. Vītasāradanti	1154	
PA_tika-s04_02t:1154_4	catuvesārajjayogena vītasāradaṃ. Sesaṃ uttānameva.	1154	
PA_tika-s04_02t:1155	Lokasuttavaṇṇanā niṭṭhitā.	115	
PA_tika-s04_02t:1156	4. Kāḷakārāmasuttavaṇṇanā	115	
PA_tika-s04_02t:1157_0	24. Catutthe bāḷhaṃ kho ne pasaṃsasīti ne samaṇe bāḷhaṃ katvā pasaṃsasi vaṇṇayasi.	1157	
PA_tika-s04_02t:1157_1	Kīdisaṃ sīlaṃ etesanti kiṃsīlā. Ko samācāro etesanti kiṃsamācārā. Guṇamaggasaṇṭhitāti	1157	
PA_tika-s04_02t:1157_2	guṇaggasaṇṭhitā. Ma-kāro padasandhikaro, aggaguṇe patiṭṭhitāti vuttaṃ hoti. Santindriyā	1157	
PA_tika-s04_02t:1157_3	santamānasā, “santaṃ tesaṃ gataṃ ṭhita”ntipi paṭhanti. Ekakiyāti ekakā, catūsu iriyāpathesu	1157	
PA_tika-s04_02t:1157_4	ekakā hutvā viharantīti adhippāyo. Tenevāha “adutiyā”ti. Tādisā samaṇā mamātīti ettha	1157	
PA_tika-s04_02t:1157_5	iti-saddo ādiattho. Tena –	1157	
PA_tika-s04_02t:1158	“Kāyakammaṃ suci nesaṃ, vācākammaṃ anāvilaṃ;	115	
PA_tika-s04_02t:1159	Manokammaṃ suvisuddhaṃ, tādisā samaṇā mama.	115	
PA_tika-s04_02t:1160	“Vimalā saṅkhamuttābhā, suddhā antarabāhirā;	116	
PA_tika-s04_02t:1161	Puṇṇā suddhehi dhammehi, tādisā samaṇā mama.	116	
PA_tika-s04_02t:1162	“Lābhena unnato loko, alābhena ca onato;	116	
PA_tika-s04_02t:1163	Lābhālābhena ekaṭṭhā, tādisā samaṇā mama.	116	
PA_tika-s04_02t:1164	“Yasena unnato loko, ayasena ca onato;	116	
PA_tika-s04_02t:1165	Yasāyasena ekaṭṭhā, tādisā samaṇā mama.	116	
PA_tika-s04_02t:1166	“Pasaṃsāyunnato loko, nindāyapi ca onato;	116	
PA_tika-s04_02t:1167	Samā nindāpasaṃsāsu, tādisā samaṇā mama.	116	
PA_tika-s04_02t:1168	“Sukhena unnato loko, dukkhenapi ca onato;	116	
PA_tika-s04_02t:1169	Akampā sukhadukkhesu, tādisā samaṇā mamā”ti. –	116	
PA_tika-s04_02t:1170	Evamādiṃ saṅgaṇhāti.	117	
PA_tika-s04_02t:1171_0	“Dūre santo”tiādigāthāya ayamattho. Santoti rāgādīnaṃ santatāya buddhādayo santo	1171	
PA_tika-s04_02t:1171_1	nāma, idha pana pubbabuddhesu katādhikārā ussannakusalamūlā bhāvitabhāvanā sattā	1171	
PA_tika-s04_02t:1171_2	santoti adhippetā. Pakāsantīti dūre ṭhitāpi buddhānaṃ ñāṇapathaṃ āgacchantā pākaṭā	1171	
PA_tika-s04_02t:1171_3	honti. Himavantovāti yathā tiyojanasahassavitthato pañcayojanasatubbedho caturāsītiyā	1171	
PA_tika-s04_02t:1171_4	kūṭasahassehi paṭimaṇḍito himavantapabbato dūre ṭhitānampi abhimukhe ṭhito viya pakāsati,	1171	
PA_tika-s04_02t:1171_5	evaṃ pakāsantīti attho. Asantettha na dissantīti lābhagarukā, vitthiṇṇaparalokā,	1171	
PA_tika-s04_02t:1171_6	āmisacakkhukā, jīvikatthāya pabbajitā, bālapuggalā asanto nāma. Te ettha buddhānaṃ	1171	
PA_tika-s04_02t:1171_7	dakkhiṇassa jāṇumaṇḍalassa santike nisinnāpi na dissanti na paññāyanti. Rattiṃ khittā	1171	
PA_tika-s04_02t:1171_8	yathā sarāti rattiṃ caturaṅgasamannāgate andhakāre khittā sarā viya tathārūpassa	1171	
PA_tika-s04_02t:1171_9	upanissayabhūtassa pubbahetuno abhāvena na paññāyantīti attho.	1171	
PA_tika-s04_02t:1172	Brahmadeyyanti seṭṭhadeyyaṃ, yathā dinnaṃ na puna gahetabbaṃ hoti nissaṭṭhaṃ pariccattaṃ, evaṃ dinnanti attho.	117	
PA_tika-s04_02t:1173_0	Diṭṭhaṃ na maññatīti ettha diṭṭhanti maṃsacakkhunāpi diṭṭhaṃ, dibbacakkhunāpi diṭṭhaṃ,	1173	
PA_tika-s04_02t:1173_1	rūpāyatanassetaṃ adhivacanaṃ. Yañhi cakkhudvayena katadassanakiriyāsamāpanaṃ, yaṃ	1173	
PA_tika-s04_02t:1173_2	cakkhudvayaṃ passati apassi passissati, samavāye passeyya, taṃ sabbaṃ kālavisesavacanicchāya	1173	
PA_tika-s04_02t:1173_3	abhāvato “diṭṭha”nteva vuttaṃ yathā “duddha”nti. Tenevāha “diṭṭhaṃ rūpāyatana”nti.	1173	
PA_tika-s04_02t:1173_4	Evarūpāni hi vacanānīti “daṭṭhabbaṃ sotabba”ntiādīni.	1173	
PA_tika-s04_02t:1174	Lābhepi tādī, alābhepi tādīti yathā alābhakāle lābhassa laddhakālepi tathevāti tādiso. Yasepīti yase satipi mahāparivārakālepi. Sesamettha uttānameva.	117	
PA_tika-s04_02t:1175	Kāḷakārāmasuttavaṇṇanā niṭṭhitā.	117	
PA_tika-s04_02t:1176	5. Brahmacariyasuttavaṇṇanā	117	
PA_tika-s04_02t:1177_0	25. Pañcame nayidanti ettha na-iti paṭisedhe nipāto, tassa “vussatī”ti iminā sambandho	1177	
PA_tika-s04_02t:1177_1	“na vussatī”ti, ya-kāro padasandhikaro. Idaṃ-saddo “ekamidāhaṃ, bhikkhave, samayaṃ	1177	
PA_tika-s04_02t:1177_2	ukkaṭṭhāyaṃ viharāmi subhagavane sālarājamūle”tiādīsu nipātamattaṃ, “idaṃ kho taṃ,	1177	
PA_tika-s04_02t:1177_3	bhikkhave, appamattakaṃ sīlamattaka”ntiādīsu yathāvutte āsannapaccakkhe āgato.	1177	
PA_tika-s04_02t:1178	“Idañhi taṃ jetavanaṃ, isisaṅghanisevitaṃ;	117	
PA_tika-s04_02t:1179	Āvutthaṃ dhammarājena, pītisañjananaṃ mamā”ti. –	117	
PA_tika-s04_02t:1180	Ādīsu vakkhamāne āsannapaccakkhe. Idhāpi vakkhamāneyeva āsannapaccakkhe daṭṭhabbo.	118	
PA_tika-s04_02t:1181	Brahmacariya-saddo –	118	
PA_tika-s04_02t:1182	“Kiṃ te vataṃ kiṃ pana brahmacariyaṃ,	118	
PA_tika-s04_02t:1183	Kissa suciṇṇassa ayaṃ vipāko;	118	
PA_tika-s04_02t:1184	Iddhī jutī balavīriyūpapatti,	118	
PA_tika-s04_02t:1185	Idañca te nāga mahāvimānaṃ.	118	
PA_tika-s04_02t:1186	“Ahañca bhariyā ca manussaloke,	118	
PA_tika-s04_02t:1187	Saddhā ubho dānapatī ahumhā;	118	
PA_tika-s04_02t:1188	Opānabhūtaṃ me gharaṃ tadāsi,	118	
PA_tika-s04_02t:1189	Santappitā samaṇabrāhmaṇā ca.	118	
PA_tika-s04_02t:1190	“Taṃ me vataṃ taṃ pana brahmacariyaṃ,	119	
PA_tika-s04_02t:1191	Tassa suciṇṇassa ayaṃ vipāko;	119	
PA_tika-s04_02t:1192	Iddhī jutī balavīriyūpapatti,	119	
PA_tika-s04_02t:1193	Idañca me vīra mahāvimāna”nti. –	119	
PA_tika-s04_02t:1194	Imasmiṃ puṇṇakajātake dāne āgato.	119	
PA_tika-s04_02t:1195	“Kena pāṇi kāmadado, kena pāṇi madhussavo;	119	
PA_tika-s04_02t:1196	Kena te brahmacariyena, puññaṃ pāṇimhi ijjhatī”ti. –	119	
PA_tika-s04_02t:1197	Imasmiṃ aṅkurapetavatthusmiṃ veyyāvacce.	119	
PA_tika-s04_02t:1198	“Evaṃ kho taṃ, bhikkhave, tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīle.	119	
PA_tika-s04_02t:1199	“Taṃ kho pana me, pañcasikha, brahmacariyaṃ neva nibbidāya na virāgāya…pe… yāvadeva brahmalokūpapattiyā”ti imasmiṃ mahāgovindasutte brahmavihāre.	119	
PA_tika-s04_02t:1200	“Pare abrahmacārī bhavissanti, mayamettha brahmacārī bhavissāmā”ti imasmiṃ sallekhasutte methunaviratiyaṃ.	120	
PA_tika-s04_02t:1201	“Mayañca bhariyā nātikkamāma,	120	
PA_tika-s04_02t:1202	Amhe ca bhariyā nātikkamanti;	120	
PA_tika-s04_02t:1203	Aññatra tāhi brahmacariyaṃ carāma,	120	
PA_tika-s04_02t:1204	Tasmā hi amhaṃ daharā na mīyare”ti. –	120	
PA_tika-s04_02t:1205	Imasmiṃ mahādhammapālajātake sadārasantose.	120	
PA_tika-s04_02t:1206	“Abhijānāmi kho panāhaṃ, sāriputta, caturaṅgasamannāgataṃ brahmacariyaṃ caritā, tapassī sudaṃ homī”ti lomahaṃsasutte vīriye.	120	
PA_tika-s04_02t:1207	“Hīnena brahmacariyena, khattiye upapajjati;	120	
PA_tika-s04_02t:1208	Majjhimena ca devattaṃ, uttamena visujjhatī”ti. –	120	
PA_tika-s04_02t:1209	Nimijātake attadamanavasena kate aṭṭhaṅgike uposathe.	120	
PA_tika-s04_02t:1210	“Idaṃ kho pana me, pañcasikha, brahmacariyaṃ ekantanibbidāya virāgāya…pe… ayameva ariyo aṭṭhaṅgiko maggo”ti mahāgovindasutteyeva ariyamagge.	121	
PA_tika-s04_02t:1211_0	“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva	1211	
PA_tika-s04_02t:1211_1	devamanussehi suppakāsita”nti pāsādikasutte sikkhattayasaṅgahite sakalasmiṃ sāsane.	1211	
PA_tika-s04_02t:1211_2	Idhāpi ariyamagge sāsane ca vattati.	1211	
PA_tika-s04_02t:1212_0	Vussatīti vusīyati, carīyatīti attho. Janakuhanatthanti “aho ayyo sīlavā vattasampanno	1212	
PA_tika-s04_02t:1212_1	appiccho santuṭṭho mahiddhiko mahānubhāvo”tiādinā janassa sattalokassa vimhāpanatthaṃ.	1212	
PA_tika-s04_02t:1212_2	Keci pana “kuhanatthanti pāpicchassa icchāpakatassa sato sāmantajappanairiyāpathanissitapaccayapaṭisevanasaṅkhātena	1212	
PA_tika-s04_02t:1212_3	tividhena kuhanavatthunā kuhakabhāvena janassa vimhāpanattha”nti vadanti. Idhāpi	1212	
PA_tika-s04_02t:1212_4	ayamevattho dassito. Tenevāha “tīhi kuhanavatthūhi janassa kuhanatthāyā”ti, janassa	1212	
PA_tika-s04_02t:1212_5	vimhāpanatthāyāti attho. Janalāpanatthanti “evarūpassa nāma ayyassa dinnaṃ mahapphalaṃ	1212	
PA_tika-s04_02t:1212_6	bhavissatī”ti pasannacittehi “kenattho, kiṃ āharīyatū”ti vadāpanatthaṃ. “Janalapanattha”ntipi	1212	
PA_tika-s04_02t:1212_7	paṭhanti, tassa pāpicchassa sato paccayatthaṃ parikathobhāsādivasena lapanabhāvena	1212	
PA_tika-s04_02t:1212_8	upalāpakabhāvena janassa lapanatthanti attho. Tenevāha “na janalapanatthanti na janassa upalāpanattha”nti.	1212	
PA_tika-s04_02t:1213_0	Na itivādappamokkhānisaṃsatthanti ettha “na lābhasakkārasilokānisaṃsattha”ntipi paṭhanti.	1213	
PA_tika-s04_02t:1213_1	Tattha yvāyaṃ “ākaṅkheyya ce, bhikkhave, bhikkhu ‘lābhī assaṃ cīvarapiṇḍapātasenāsanagilānapaccayabhesajjaparikkhārāna’nti,	1213	
PA_tika-s04_02t:1213_2	sīlesvevassa paripūrakārī”ti sīlānisaṃsabhāvena vutto catupaccayalābho ca. Catunnaṃ	1213	
PA_tika-s04_02t:1213_3	paccayānaṃ sakkaccadānasaṅkhāto ādarabahumānagarukaraṇasaṅkhāto ca sakkāro, yo ca	1213	
PA_tika-s04_02t:1213_4	“sīlasampanno bahussuto sutadharo āraddhavīriyo”tiādinā nayena uggacchanakathutighosasaṅkhāto	1213	
PA_tika-s04_02t:1213_5	siloko brahmacariyaṃ vasantānaṃ diṭṭhadhammiko ānisaṃso, tadatthanti attho. Keci	1213	
PA_tika-s04_02t:1213_6	pana “lābhasakkārasilokānisaṃsatthanti pāpicchasseva sato lābhādigarutāya lābhasakkārasilokasaṅkhātassa	1213	
PA_tika-s04_02t:1213_7	ānisaṃsassa udayassa nipphādanattha”nti evamatthaṃ vadanti.	1213	
PA_tika-s04_02t:1214_0	Na iti maṃ jano jānātūti evaṃ brahmacariyavāse sati “sīlavā kalyāṇadhammo”tiādinā	1214	
PA_tika-s04_02t:1214_1	maṃ loko jānātu sambhāvetūti attano santaguṇavasena sambhāvanatthampi na idaṃ brahmacariyaṃ	1214	
PA_tika-s04_02t:1214_2	vussatīti sambandho. Keci pana “pāpicchassa sato asantaguṇasambhāvanādhippāyena ‘iti	1214	
PA_tika-s04_02t:1214_3	evaṃguṇoti maṃ loko jānātū’ti na idaṃ brahmacariyaṃ vussatī”ti evamettha atthaṃ vadanti.	1214	
PA_tika-s04_02t:1214_4	Sabbatthāpi panettha purimo purimoyeva atthavikappo sundarataro.	1214	
PA_tika-s04_02t:1215_0	Atha khoti ettha athāti aññatthe nipāto, khoti avadhāraṇe. Tena kuhanādito aññadatthaṃyeva	1215	
PA_tika-s04_02t:1215_1	idaṃ, bhikkhave, brahmacariyaṃ vussatīti dasseti. Idāni taṃ payojanaṃ dassento “saṃvaratthaṃ	1215	
PA_tika-s04_02t:1215_2	pahānattha”nti āha. Tattha pañcavidho saṃvaro – pātimokkhasaṃvaro, satisaṃvaro, ñāṇasaṃvaro,	1215	
PA_tika-s04_02t:1215_3	khantisaṃvaro, vīriyasaṃvaroti. “Iti iminā pātimokkhasaṃvarena upeto hoti samupeto”tiādinā	1215	
PA_tika-s04_02t:1215_4	nayena āgato ayaṃ pātimokkhasaṃvaro, sīlasaṃvarotipi vuccati. “Rakkhati cakkhundriyaṃ,	1215	
PA_tika-s04_02t:1215_5	cakkhundriye saṃvaraṃ āpajjatī”ti āgato ayaṃ satisaṃvaro.	1215	
PA_tika-s04_02t:1216	“Yāni sotāni lokasmiṃ, sati tesaṃ nivāraṇaṃ;	121	
PA_tika-s04_02t:1217	Sotānaṃ saṃvaraṃ brūmi, paññāyete pidhīyare”ti. –	121	
PA_tika-s04_02t:1218	Āgato ayaṃ ñāṇasaṃvaro. “Khamo hoti sītassa uṇhassā”tiādinā nayena āgato ayaṃ khantisaṃvaro.	121	
PA_tika-s04_02t:1219	“Uppannaṃ kāmavitakkaṃ nādhivāsetī”tiādinā nayena āgato ayaṃ vīriyasaṃvaro.	121	
PA_tika-s04_02t:1220_0	Atthato pana pāṇātipātādīnaṃ pajahanavasena vattappaṭivattānaṃ pūraṇavasena ca pavattā	1220	
PA_tika-s04_02t:1220_1	cetanā ceva virati ca. Saṅkhepato sabbo kāyavacīsaṃyamo, vitthārato sattannaṃ āpattikkhandhānaṃ	1220	
PA_tika-s04_02t:1220_2	avītikkamo sīlasaṃvaro. Sati eva satisaṃvaro, satippadhānā vā kusalā khandhā. Ñāṇameva	1220	
PA_tika-s04_02t:1220_3	ñāṇasaṃvaro. Adhivāsanavasena adoso, adosappadhānā vā tathāpavattā kusalā khandhā	1220	
PA_tika-s04_02t:1220_4	khantisaṃvaro, paññāti eke. Kāmavitakkādīnaṃ abhibhavanavasena pavattaṃ vīriyameva	1220	
PA_tika-s04_02t:1220_5	vīriyasaṃvaro. Tesu paṭhamo kāyaduccaritādīsu dussīlassa saṃvaraṇato saṃvaro, dutiyo	1220	
PA_tika-s04_02t:1220_6	muṭṭhassaccassa, tatiyo aññāṇassa, catuttho akkhantiyā, pañcamo kosajjassa saṃvaraṇato	1220	
PA_tika-s04_02t:1220_7	pidahanato saṃvaroti veditabbo. Evametassa saṃvarassa atthāya saṃvaratthaṃ saṃvaranipphādanatthanti attho.	1220	
PA_tika-s04_02t:1221_0	Tīhi pahānehīti tadaṅgavikkhambhanasamucchedasaṅkhātehi tīhi pahānehi. Pañcavidhappahānampi	1221	
PA_tika-s04_02t:1221_1	idha vattuṃ vaṭṭatiyeva. Pañcavidhañhi pahānaṃ tadaṅgavikkhambhanasamucchedappaṭippassaddhinissaraṇavasena.	1221	
PA_tika-s04_02t:1221_2	Tattha yaṃ dīpālokeneva tamassa paṭipakkhabhāvato alobhādīhi lobhādikassa nāmarūpaparicchedādivipassanāñāṇehi	1221	
PA_tika-s04_02t:1221_3	tassa tassa anatthassa pahānaṃ, seyyathidaṃ – pariccāgena lobhādimalassa, sīlena	1221	
PA_tika-s04_02t:1221_4	pāṇātipātādidussīlyassa, saddhādīhi assaddhiyādikassa, nāmarūpavavatthānena sakkāyadiṭṭhiyā,	1221	
PA_tika-s04_02t:1221_5	paccayapariggahena ahetuvisamahetudiṭṭhīnaṃ, tasseva aparabhāgena kaṅkhāvitaraṇena	1221	
PA_tika-s04_02t:1221_6	kathaṃkathībhāvassa, kalāpasammasanena ahaṃmamāti gāhassa, maggāmaggavavatthānena	1221	
PA_tika-s04_02t:1221_7	amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,	1221	
PA_tika-s04_02t:1221_8	bhayadassanena sabhaye abhayasaññāya, ādīnavadassanena assādasaññāya, nibbidānupassanena	1221	
PA_tika-s04_02t:1221_9	abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,	1221	
PA_tika-s04_02t:1221_10	anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa	12211	
PA_tika-s04_02t:1221_11	pahānaṃ, etaṃ tadaṅgappahānaṃ nāma.	12211	
PA_tika-s04_02t:1222_0	Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe	1222	
PA_tika-s04_02t:1222_1	sevālassa, tesaṃ tesaṃ nīvaraṇādidhammānaṃ pahānaṃ, etaṃ vikkhambhanappahānaṃ nāma.	1222	
PA_tika-s04_02t:1222_2	Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ	1222	
PA_tika-s04_02t:1222_3	pahānāyā”tiādinā nayena vuttassa samudayapakkhiyassa kilesagahaṇassa accantaṃ appavattibhāvena	1222	
PA_tika-s04_02t:1222_4	samucchindanaṃ, etaṃ samucchedappahānaṃ nāma. Yaṃ pana phalakkhaṇe paṭippassaddhatthaṃ	1222	
PA_tika-s04_02t:1222_5	kilesānaṃ, etaṃ paṭippassaddhippahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ	1222	
PA_tika-s04_02t:1222_6	nibbānaṃ, etaṃ nissaraṇappahānaṃ nāma. Tassa pañcavidhassapi tathā tathā rāgādikilesānaṃ	1222	
PA_tika-s04_02t:1222_7	paṭinissajjanaṭṭhena samatikkamanaṭṭhena vā pahānassa atthāya, pahānasādhanatthanti	1222	
PA_tika-s04_02t:1222_8	evamettha attho daṭṭhabbo.	1222	
PA_tika-s04_02t:1223_0	Tattha saṃvarena kilesānaṃ cittasantāne pavesanivāraṇaṃ pahānena ca pavesanivāraṇameva	1223	
PA_tika-s04_02t:1223_1	samugghāto cāti vadanti. Ubhayenapi pana yathārahaṃ ubhayaṃ sampajjatīti daṭṭhabbaṃ.	1223	
PA_tika-s04_02t:1223_2	Sīlādidhammā eva hi saṃvaraṇato saṃvaraṃ, pajahanato pahānanti.	1223	
PA_tika-s04_02t:1224_0	Anītihanti ītiyo vuccanti upaddavā diṭṭhadhammikā samparāyikā ca. Ītiyo hantīti ītihaṃ,	1224	
PA_tika-s04_02t:1224_1	anu ītihanti anītihaṃ, sāsanabrahmacariyaṃ maggabrahmacariyañca. Atha vā ītīhi anatthehi	1224	
PA_tika-s04_02t:1224_2	saddhiṃ hananti gacchanti pavattantīti ītihā, taṇhādiupakkilesā. Natthi ettha ītihāti	1224	
PA_tika-s04_02t:1224_3	anītihaṃ. Ītihā vā yathāvuttenatthena titthiyasamayā, tappaṭipakkhato idaṃ anītihaṃ.	1224	
PA_tika-s04_02t:1224_4	“Anitiha”ntipi pāṭho. Tassattho – “itihāya”nti dhammesu anekaṃsaggāhabhāvato vicikicchā	1224	
PA_tika-s04_02t:1224_5	itihaṃ nāma, sammāsambuddhappaveditattā yathānusiṭṭhaṃ paṭipajjantānaṃ nikkaṅkhabhāvasādhanato	1224	
PA_tika-s04_02t:1224_6	ca natthi ettha itihanti anitihaṃ, aparapattiyanti attho. Vuttañhetaṃ “paccattaṃ	1224	
PA_tika-s04_02t:1224_7	veditabbo viññūhī”ti, “atakkāvacaro”ti ca. Gāthābandhasukhatthaṃ pana “anītiha”nti	1224	
PA_tika-s04_02t:1224_8	dīghaṃ katvā paṭhanti. Pacchimaṃ panettha atthavikappaṃ dassetuṃ “itihaparivajjita”ntiādi vuttaṃ.	1224	
PA_tika-s04_02t:1225_0	Nibbānasaṅkhātaṃ ogadhaṃ patiṭṭhaṃ pāraṃ gacchatīti nibbānogadhagāmī, vimuttirasattā	1225	
PA_tika-s04_02t:1225_1	ekanteneva nibbānasampāpakoti attho, taṃ nibbānogadhagāminaṃ brahmacariyaṃ. Nibbānogadhoti	1225	
PA_tika-s04_02t:1225_2	vā ariyamaggo vuccati tena vinā nibbānāvagāhaṇassa asambhavato tassa ca nibbānaṃ	1225	
PA_tika-s04_02t:1225_3	anālambitvā appavattanato, tañcetaṃ ekantasampādanena gacchatīti nibbānogadhagāmī.	1225	
PA_tika-s04_02t:1225_4	Atha vā nibbānogadhagāminanti nibbānassa antogāminaṃ. Maggabrahmacariyañhi nibbānaṃ	1225	
PA_tika-s04_02t:1225_5	ārammaṇaṃ karitvā tassa anto eva pavattatīti. Imameva ca atthavikappaṃ dassetuṃ “nibbānassa	1225	
PA_tika-s04_02t:1225_6	antogāmina”ntiādi vuttaṃ. Soti yo so samatiṃsa pāramiyo pūretvā sabbakilese bhañjitvā	1225	
PA_tika-s04_02t:1225_7	anuttaraṃ sammāsambodhiṃ abhisambuddho, so bhagavā adesayi desesi. Mahantehīti mahāātumehi	1225	
PA_tika-s04_02t:1225_8	uḷārajjhāsayehi. Mahantaṃ nibbānaṃ, mahante vā sīlakkhandhādike esanti gavesantīti	1225	
PA_tika-s04_02t:1225_9	mahesino, buddhādayo ariyā. Tehi anuyāto paṭipanno.	1225	
PA_tika-s04_02t:1226_0	Yathā buddhena desitanti yathā abhiññeyyādibhāvena sammāsambuddhena mayā desitaṃ,	1226	
PA_tika-s04_02t:1226_1	evaṃ ye etaṃ maggabrahmacariyaṃ tadatthaṃ sāsanabrahmacariyañca paṭipajjanti. Te	1226	
PA_tika-s04_02t:1226_2	diṭṭhadhammikasamparāyikaparamatthehi yathārahaṃ anusāsantassa satthu mayhaṃ sāsanakārino	1226	
PA_tika-s04_02t:1226_3	ovādappaṭikarā sakalassa vaṭṭadukkhassa antaṃ pariyantaṃ appavattiṃ karissanti, dukkhassa	1226	
PA_tika-s04_02t:1226_4	vā antaṃ nibbānaṃ sacchikarissantīti.	1226	
PA_tika-s04_02t:1227	Brahmacariyasuttavaṇṇanā niṭṭhitā.	122	
PA_tika-s04_02t:1228	6. Kuhasuttavaṇṇanā	122	
PA_tika-s04_02t:1229_0	26. Chaṭṭhe kuhakāti sāmantajappanādinā kuhanavatthunā kuhakā, asantaguṇasambhāvanicchāya	1229	
PA_tika-s04_02t:1229_1	kohaññaṃ katvā paresaṃ viddhaṃsakāti attho. Thaddhāti “kodhano hoti upāyāsabahulo,	1229	
PA_tika-s04_02t:1229_2	appampi vutto samāno abhisajjati kuppati byāpajjati patitthīyatī”ti evaṃ vuttena	1229	
PA_tika-s04_02t:1229_3	kodhena ca, “dubbaco hoti dovacassakaraṇehi dhammehi samannāgato akkhamo appadakkhiṇaggāhī	1229	
PA_tika-s04_02t:1229_4	anusāsani”nti. Evaṃ vuttena dovacassena ca, “jātimado, gottamado, lābhamado, ārogyamado,	1229	
PA_tika-s04_02t:1229_5	yobbanamado, jīvitamado”ti evaṃ vuttajātimadādibhedena mānena ca garukātabbesu garūsupi	1229	
PA_tika-s04_02t:1229_6	nipaccakāraṃ akatvā ayosalākaṃ gilitvā ṭhitā viya anonatā hutvā vicaraṇakā. Tenāha “kodhena cā”tiādi.	1229	
PA_tika-s04_02t:1230_0	Upalāpakāti micchājīvavasena kulasaṅgaṇhakā. Lapāti paccayatthaṃ payuttavācāvasena	1230	
PA_tika-s04_02t:1230_1	nippesikatāvasena lapakāti attho. Siṅganti siṅgāraṃ. Tañhi kusalassa vijjhanato suṭṭhu	1230	
PA_tika-s04_02t:1230_2	āsevitatāya sīse parikkhittaṃ sunibbattaṃ visāṇaṃ viya thirattā ca siṅgaṃ viyāti	1230	
PA_tika-s04_02t:1230_3	siṅgaṃ, nāgarikabhāvasaṅkhātassa kilesasiṅgassetaṃ nāmaṃ. Siṅgārabhāvo siṅgāratā,	1230	
PA_tika-s04_02t:1230_4	siṅgārakaraṇakaākāro vā. Cāturabhāvo cāturatā. Tathā cāturiyaṃ. Parikkhatabhāvo parikkhatatā,	1230	
PA_tika-s04_02t:1230_5	parikhaṇitvā ṭhapitasseva daḷhasiṅgārassetaṃ nāmaṃ. Itaraṃ tasseva vevacanaṃ. Evaṃ	1230	
PA_tika-s04_02t:1230_6	sabbehi vārehi kilesasiṅgāratāva kathitā.	1230	
PA_tika-s04_02t:1231_0	Uggatanaḷāti naḷasadisaṃ tucchamānaṃ ukkhipitvā vicaraṇakā. Tenāha “tucchamānaṃ ukkhipitvā	1231	
PA_tika-s04_02t:1231_1	ṭhitā”ti. Yasmā te kuhanādiyogato na sammāpaṭipannā, tasmā “mama santakā na hontī”ti	1231	
PA_tika-s04_02t:1231_2	vuttaṃ. Apagatāti yadipi te mama sāsane pabbajitā, yathānusiṭṭhaṃ pana appaṭipajjanato	1231	
PA_tika-s04_02t:1231_3	apagatā eva imasmā dhammavinayā, ito te suvidūre ṭhitāti dasseti. Vuttañhetaṃ –	1231	
PA_tika-s04_02t:1232	“Nabhañca dūre pathavī ca dūre,	123	
PA_tika-s04_02t:1233	Pāraṃ samuddassa tadāhu dūre;	123	
PA_tika-s04_02t:1234	Tato have dūrataraṃ vadanti,	123	
PA_tika-s04_02t:1235	Satañca dhammo asatañca rājā”ti. ;	123	
PA_tika-s04_02t:1236	Sabbattha patthaṭatāya vepullaṃ pāpuṇantīti sabbattha patthaṭabhāvena sīlādidhammakkhandhapāripūriyā vepullaṃ pāpuṇanti.	123	
PA_tika-s04_02t:1237	Kuhasuttavaṇṇanā niṭṭhitā.	123	
PA_tika-s04_02t:1238	7. Santuṭṭhisuttavaṇṇanā	123	
PA_tika-s04_02t:1239_0	27. Sattame niddosānīti avajjarahitāni āgamanasuddhito kāyamaṇḍanādikilesavatthubhāvābhāvato	1239	
PA_tika-s04_02t:1239_1	ca. Tattha sulabhatāya pariyesanadukkhassa abhāvo dassito, appatāya pariharaṇadukkhassapi	1239	
PA_tika-s04_02t:1239_2	abhāvo dassito, anavajjatāya agarahitabbatāya bhikkhusāruppabhāvo dassito hoti. Appatāya	1239	
PA_tika-s04_02t:1239_3	vā parittāsassa avatthutā, sulabhatāya gedhādīnaṃ avatthutā, anavajjatāya ādīnavadassananissaraṇapaññānaṃ	1239	
PA_tika-s04_02t:1239_4	atthitā dassitā hoti. Appatāya vā lābhena na somanassaṃ janayanti, alābhena na domanassaṃ	1239	
PA_tika-s04_02t:1239_5	janayanti, anavajjatāya vippaṭisāranimittaṃ aññāṇupekkhaṃ na janayanti avippaṭisāravatthubhāvato.	1239	
PA_tika-s04_02t:1240_0	Paṃsukūlanti saṅkārakūṭādīsu yattha katthaci paṃsūnaṃ upari ṭhitattā abbhuggataṭṭhena	1240	
PA_tika-s04_02t:1240_1	paṃsukūlaṃ viyāti paṃsukūlaṃ, paṃsu viya kucchitabhāvaṃ ulati gacchatīti paṃsukūlanti	1240	
PA_tika-s04_02t:1240_2	evaṃ laddhanāmaṃ rathikādīsu patitanantakāni uccinitvā katacīvaraṃ. Rukkhamūlanti	1240	
PA_tika-s04_02t:1240_3	vivekānurūpaṃ yaṃ kiñci rukkhasamīpaṃ. Yaṃ kiñci muttanti yaṃ kiñci gomuttaṃ. Keci	1240	
PA_tika-s04_02t:1240_4	panettha “gomuttaparibhāvitaharītakakhaṇḍaṃ pūtimutta”nti vadanti. “Pūtibhāvena āpaṇādito	1240	
PA_tika-s04_02t:1240_5	vissaṭṭhaṃ chaḍḍitaṃ apariggahitaṃ yaṃ kiñci bhesajjaṃ pūtimuttanti adhippeta”nti apare.	1240	
PA_tika-s04_02t:1241_0	Yato khoti paccatte nissakkavacanaṃ, yaṃ khoti vuttaṃ hoti. Tena tuṭṭho hotīti vuttakiriyaṃ	1241	
PA_tika-s04_02t:1241_1	parāmasati. Tuṭṭhoti santuṭṭho. Idamassāhanti yvāyaṃ catubbidhena yathāvuttena paccayena	1241	
PA_tika-s04_02t:1241_2	appena sulabhena santoso, idaṃ imassa bhikkhuno sīlasaṃvarādīsu aññataraṃ ekaṃ sāmaññaṅgaṃ	1241	
PA_tika-s04_02t:1241_3	samaṇabhāvakāraṇanti ahaṃ vadāmi. Santuṭṭhassa hi catupārisuddhisīlaṃ paripuṇṇaṃ	1241	
PA_tika-s04_02t:1241_4	hoti, samathavipassanā ca bhāvanāpāripūriṃ gacchanti. Atha vā sāmaññaṃ nāma ariyamaggo,	1241	
PA_tika-s04_02t:1241_5	tassa saṅkhepato dve aṅgā bāhiraṃ ajjhattikanti. Tattha bāhiraṃ sappurisūpanissayo	1241	
PA_tika-s04_02t:1241_6	saddhammassavanañca. Ajjhattikaṃ pana yonisomanasikāro dhammānudhammappaṭipatti ca.	1241	
PA_tika-s04_02t:1241_7	Tesu yasmā yathārahaṃ dhammānudhammappaṭipattibhūtā tassa mūlabhūtā cete dhammā,	1241	
PA_tika-s04_02t:1241_8	yadidaṃ appicchatā santuṭṭhitā pavivittatā asaṃsaṭṭhatā āraddhavīriyatāti evamādayo,	1241	
PA_tika-s04_02t:1241_9	tasmā vuttaṃ “idamassāhaṃ aññataraṃ sāmaññaṅganti vadāmī”ti.	1241	
PA_tika-s04_02t:1242_0	Senāsanamārabbhāti vihārādiṃ mañcapīṭhādiñca senāsanaṃ nissāya. Cīvaraṃ pānabhojananti	1242	
PA_tika-s04_02t:1242_1	nivāsanādicīvaraṃ ambapānakādipānaṃ khādanīyabhojanīyādibhuñjitabbavatthuñca ārabbhāti	1242	
PA_tika-s04_02t:1242_2	sambandho. Vighātoti vighātabhāvo, cittassa dukkhaṃ na hotīti yojanā. Ayañhettha	1242	
PA_tika-s04_02t:1242_3	saṅkhepattho – “amukasmiṃ nāma āvāse paccayā sulabhā”ti labhitabbaṭṭhānagamanena	1242	
PA_tika-s04_02t:1242_4	vā “mayhaṃ pāpuṇāti, na tuyha”nti vivādāpajjanena vā navakammakaraṇādivasena vā senāsanādīni	1242	
PA_tika-s04_02t:1242_5	pariyesantānaṃ asantuṭṭhānaṃ icchitālābhādinā yo vighāto cittassa hoti, so tattha	1242	
PA_tika-s04_02t:1242_6	santuṭṭhassa na hoti. Disā nappaṭihaññatīti santuṭṭhiyā cātuddisabhāvena disā na	1242	
PA_tika-s04_02t:1242_7	paṭihanati. Vuttañhetaṃ “cātuddiso appaṭigho ca hoti, santussamāno itarītarenā”ti.	1242	
PA_tika-s04_02t:1243_0	Samaṇadhammassa anulomāti samaṇadhammassa samathavipassanābhāvanāya, ariyamaggasseva	1243	
PA_tika-s04_02t:1243_1	vā anucchavikā appicchatādayo. Tuṭṭhacittassa bhikkhunoti tuṭṭhacittena bhikkhunā.	1243	
PA_tika-s04_02t:1243_2	Adhiggahitā hontīti paṭipakkhadhamme abhibhavitvā gahitā honti. Antogatāti abbhantaragatā.	1243	
PA_tika-s04_02t:1243_3	Na paribāhirāti na bāhirā katā.	1243	
PA_tika-s04_02t:1244	Santuṭṭhisuttavaṇṇanā niṭṭhitā.	124	
PA_tika-s04_02t:1245	8. Ariyavaṃsasuttavaṇṇanā	124	
PA_tika-s04_02t:1246	28. Aṭṭhame vaṃsa-saddo “piṭṭhivaṃsaṃ atikkamitvā nisīdatī”tiādīsu dvinnaṃ gopānasīnaṃ sandhānaṭṭhāne ṭhapetabbadaṇḍake āgato.	124	
PA_tika-s04_02t:1247	“Vaṃso visālo ca yathā visatto,	124	
PA_tika-s04_02t:1248	Puttesu dāresu ca yā apekkhā;	124	
PA_tika-s04_02t:1249	Vaṃsakkaḷīrova asajjamāno,	124	
PA_tika-s04_02t:1250	Eko care khaggavisāṇakappo”ti. –	125	
PA_tika-s04_02t:1251_0	Ādīsu kaṭṭhake. “Bherisaddo mudiṅgasaddo vaṃsatālasaddo”tiādīsu tūriyavisese, veṇūtipi	1251	
PA_tika-s04_02t:1251_1	vuccati. “Bhinnena piṭṭhivaṃsena mato hatthī”tiādīsu hatthiādīnaṃ piṭṭhivemajjhe	1251	
PA_tika-s04_02t:1251_2	padese. “Kulavaṃsaṃ ṭhapessāmī”tiādīsu kulanvaye. “Vaṃsānurakkhako paveṇīpālako”tiādīsu	1251	
PA_tika-s04_02t:1251_3	guṇānupubbiyaṃ guṇānaṃ pabandhappavattiyaṃ. Idha pana catupaccayasantosabhāvanārāmatāsaṅkhātaguṇānaṃ	1251	
PA_tika-s04_02t:1251_4	pabandhe daṭṭhabbo. Tassa pana vaṃsassa kulanvayaṃ guṇanvayañca nidassanavasena dassetuṃ	1251	
PA_tika-s04_02t:1251_5	“yathā hī”tiādi vuttaṃ. Tattha khattiyavaṃsoti khattiyakulavaṃso. Esa nayo sesapadesupi.	1251	
PA_tika-s04_02t:1251_6	Samaṇavaṃso pana samaṇatanti samaṇapaveṇī. Mūlagandhādīnanti ādi-saddena yathā sāragandhādīnaṃ	1251	
PA_tika-s04_02t:1251_7	saṅgaho, evamettha gorasādīnampi saṅgaho daṭṭhabbo, dutiyena pana ādi-sadena kāsikavatthasappimaṇḍādīnaṃ.	1251	
PA_tika-s04_02t:1252_0	Ariya-saddo amilakkhesupi manussesu pavattati, yesaṃ nivasanaṭṭhānaṃ ariyaṃ āyatananti	1252	
PA_tika-s04_02t:1252_1	vuccati. Yathāha “yāvatā, ānanda, ariyaṃ āyatana”nti. Lokiyasādhujanesupi “ye hi	1252	
PA_tika-s04_02t:1252_2	vo ariyā parisuddhakāyasamācārā, tesaṃ ahaṃ aññataro”tiādīsu. Idha pana ye “ārakā	1252	
PA_tika-s04_02t:1252_3	kilesehī”tiādinā laddhanibbacanā paṭividdhaariyasaccā, te eva adhippetāti dassetuṃ	1252	
PA_tika-s04_02t:1252_4	“ke pana te ariyā”ti pucchaṃ katvā “ariyā vuccantī”tiādi vuttaṃ. Tattha ye mahāpaṇidhānakappato	1252	
PA_tika-s04_02t:1252_5	paṭṭhāya yāvāyaṃ kappo, etthantare uppannā sammāsambuddhā. Te tāva sarūpato dassetvā	1252	
PA_tika-s04_02t:1252_6	tadaññepi sammāsambuddhe paccekabuddhe buddhasāvake ca saṅgahetvā anavasesato ariye	1252	
PA_tika-s04_02t:1252_7	dassetuṃ “apicā”tiādi vuttaṃ. Tattha yāva sāsanaṃ antaradhāyati, tāva satthā dharati	1252	
PA_tika-s04_02t:1252_8	eva nāmāti imameva bhagavantaṃ. Ye cetarahi buddhasāvakā, te ca sandhāya paccuppannaggahaṇaṃ.	1252	
PA_tika-s04_02t:1252_9	Tasmiṃ tasmiṃ kāle te te paccuppannāti ce, atītānāgataggahaṇaṃ na kattabbaṃ siyā.	1252	
PA_tika-s04_02t:1253_0	Idāni yathā bhagavā “dhammaṃ vo, bhikkhave, desessāmi ādikalyāṇaṃ majjhekalyāṇaṃ	1253	
PA_tika-s04_02t:1253_1	pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ	1253	
PA_tika-s04_02t:1253_2	pakāsessāmi, yadidaṃ cha chakkānī”ti chachakkadesanāya aṭṭhahi padehi vaṇṇaṃ abhāsi.	1253	
PA_tika-s04_02t:1253_3	Evaṃ mahāariyavaṃsadesanāya ariyānaṃ vaṃsaṃ “cattārome, bhikkhave, ariyavaṃsā aggaññā	1253	
PA_tika-s04_02t:1253_4	rattaññā vaṃsaññā porāṇā, asaṃkiṇṇā asaṃkiṇṇapubbā na saṃkīyanti na saṃkīyissanti,	1253	
PA_tika-s04_02t:1253_5	appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṃ abhāsi, tāni	1253	
PA_tika-s04_02t:1253_6	tāva ānetvā thomanāvaseneva vaṇṇento “te kho panete”tiādimāha. Aggāti jānitabbā sabbavaṃsehi	1253	
PA_tika-s04_02t:1253_7	seṭṭhabhāvato seṭṭhabhāvasādhanato ca.	1253	
PA_tika-s04_02t:1254_0	Rattaññā cirarattāti jānitabbā rattaññūhi buddhādīhi tehi ca tathā anuṭṭhitattā.	1254	
PA_tika-s04_02t:1254_1	Vaṃsāti jānitabbāti buddhādīnaṃ ariyānaṃ vaṃsāti jānitabbā. Porāṇāti purātanā. Na	1254	
PA_tika-s04_02t:1254_2	adhunappattikāti na adhunātanā. Avikiṇṇāti na khittā na chaḍḍitā. Tenāha “anapanītā”ti.	1254	
PA_tika-s04_02t:1254_3	Na apanītapubbāti na chaḍḍitapubbā, tissannampi sikkhānaṃ paripūraṇūpāyabhāvato na	1254	
PA_tika-s04_02t:1254_4	pariccattapubbā. Tato eva idānipi na apanīyanti, anāgatepi na apanīyissantiyeva.	1254	
PA_tika-s04_02t:1254_5	Dhammasabhāvassa vijānanena viññū. Samitapāpā samaṇā ceva bāhitapāpā brāhmaṇā ca.	1254	
PA_tika-s04_02t:1254_6	Tehi appaṭikuṭṭhā appaṭikkhittā. Ye hi na paṭikkositabbā, te aninditabbā. Agarahitabbā	1254	
PA_tika-s04_02t:1254_7	apariccajitabbatāya appaṭikkhipitabbā hontīti.	1254	
PA_tika-s04_02t:1255_0	Santuṭṭhoti ettha yathādhippetasantosameva dassentena paccayasantosavasena santuṭṭhoti	1255	
PA_tika-s04_02t:1255_1	vuttaṃ, jhānavipassanādivasenapi idha bhikkhuno santuṭṭhatā hotīti. Itarītarenāti	1255	
PA_tika-s04_02t:1255_2	itarena itarena. Itarasaddo aniyamavacano dvikkhattuṃ vuccamāno yaṃ-kiñcisaddehi	1255	
PA_tika-s04_02t:1255_3	samānattho hotīti vuttaṃ “yena kenacī”ti. Svāyaṃ aniyamavācitāya eva yathā thūlādīnaṃ	1255	
PA_tika-s04_02t:1255_4	aññataravacano, evaṃ yathāladdhādīnampi aññataravacanoti. Tattha dutiyapakkhasseva	1255	
PA_tika-s04_02t:1255_5	idha icchitabhāvaṃ dassento “atha kho”tiādimāha. Nanu ca yathāladdhādayopi thūlādayo	1255	
PA_tika-s04_02t:1255_6	eva? Saccametaṃ, tathāpi atthi viseso. Yo hi yathāladdhesu thūlādīsu santoso, so	1255	
PA_tika-s04_02t:1255_7	yathālābhasantosova, na itaro. Na hi so paccayamattasannissayo icchito, atha kho	1255	
PA_tika-s04_02t:1255_8	attano kāyabalasāruppabhāvasannissayopi. Thūladukādayo tayopi cīvare labbhanti, majjhimo	1255	
PA_tika-s04_02t:1255_9	catupaccayasādhāraṇo, pacchimo pana cīvare senāsane ca labbhatīti daṭṭhabbaṃ. Ime	1255	
PA_tika-s04_02t:1255_10	tayo santoseti idaṃ sabbasaṅgāhikanayena vuttaṃ. Ye hi parato gilānapaccayaṃ piṇḍapāte	12551	
PA_tika-s04_02t:1255_11	eva pakkhipitvā cīvare vīsati, piṇḍapāte pannarasa, senāsane pannarasāti samapaññāsa	12551	
PA_tika-s04_02t:1255_12	santosā vuccanti, te sabbepi yathārahaṃ imesu eva tīsu santosesu saṅgahaṃ samosaraṇaṃ gacchantīti.	12551	
PA_tika-s04_02t:1256_0	Cīvaraṃ jānitabbanti “idaṃ nāma cīvaraṃ kappiya”nti jātito cīvaraṃ jānitabbaṃ. Cīvarakhettanti	1256	
PA_tika-s04_02t:1256_1	cīvarassa uppattikkhettaṃ. Paṃsukūlanti paṃsukūlacīvaraṃ, paṃsukūlalakkhaṇappattaṃ	1256	
PA_tika-s04_02t:1256_2	cīvaraṃ jānitabbanti attho. Cīvarasantosoti cīvare labbhamāno sabbo santoso jānitabbo.	1256	
PA_tika-s04_02t:1256_3	Cīvarappaṭisaṃyuttāni dhutaṅgāni jānitabbāni, yāni gopento cīvarasantosena sammadeva	1256	
PA_tika-s04_02t:1256_4	santuṭṭho hotīti. Khomakappāsikakoseyyakambalasāṇabhaṅgāni khomādīni. Tattha khomaṃ	1256	
PA_tika-s04_02t:1256_5	nāma khomasuttehi vāyitaṃ khomapaṭṭacīvaraṃ. Tathā sesānipi. Sāṇanti sāṇavākasuttehi	1256	
PA_tika-s04_02t:1256_6	katacīvaraṃ. Bhaṅganti pana khomasuttādīni sabbāni, ekaccāni vā missetvā katacīvaraṃ.	1256	
PA_tika-s04_02t:1256_7	Bhaṅgampi vākamayamevāti keci. Chāti gaṇanaparicchedo. Yadi evaṃ ito aññā vatthajāti	1256	
PA_tika-s04_02t:1256_8	natthīti? No natthi. Sā pana etesaṃ anulomāti dassetuṃ “dukūlādīnī”tiādi vuttaṃ.	1256	
PA_tika-s04_02t:1256_9	Ādi-saddena pattuṇṇaṃ, somārapaṭṭaṃ, cīnapaṭṭaṃ, iddhijaṃ, devadinnanti tesaṃ saṅgaho.	1256	
PA_tika-s04_02t:1256_10	Tattha dukūlaṃ sāṇassa anulomaṃ vākamayattā. Pattuṇṇadese sañjātavatthaṃ pattuṇṇaṃ.	12561	
PA_tika-s04_02t:1256_11	“Koseyyaviseso”ti hi abhidhānakose vuttaṃ. Somāradese cīnadese ca jātavatthāni somāracīnapaṭṭāni.	12561	
PA_tika-s04_02t:1256_12	Pattuṇṇādīni tīṇi koseyyassa anulomāni pāṇakehi katasuttamayattā. Iddhijaṃ ehibhikkhūnaṃ	12561	
PA_tika-s04_02t:1256_13	puññiddhiyā nibbattacīvaraṃ, taṃ khomādīnaṃ aññataraṃ hotīti tesaṃ eva anulomaṃ.	12561	
PA_tika-s04_02t:1256_14	Devatāhi dinnacīvaraṃ devadinnaṃ, taṃ kapparukkhe nibbattaṃ jāliniyā devakaññāya	12561	
PA_tika-s04_02t:1256_15	anuruddhattherassa dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato.	12561	
PA_tika-s04_02t:1257_0	Imānīti antogadhāvadhāraṇavacanaṃ, imāni evāti attho. Buddhādīnaṃ paribhogayoggatāya	1257	
PA_tika-s04_02t:1257_1	kappiyacīvarāni. Idāni avadhāraṇena nivattitāni ekadesena dassetuṃ “kusacīra”ntiādi	1257	
PA_tika-s04_02t:1257_2	vuttaṃ. Tattha kusatiṇehi aññehi vā tādisehi tiṇehi katacīvaraṃ kusacīraṃ. Akkavākādīhi	1257	
PA_tika-s04_02t:1257_3	vākehi katacīvaraṃ vākacīraṃ. Catukkoṇehi tikoṇehi vā phalakehi katacīvaraṃ phalakacīraṃ.	1257	
PA_tika-s04_02t:1257_4	Manussānaṃ kesehi katakambalaṃ kesakambalaṃ. Cāmarivālaassavālādīhi kataṃ vālakambalaṃ.	1257	
PA_tika-s04_02t:1257_5	Makacitantūhi vāyito potthako. Cammanti migacammādi yaṃ kiñci cammaṃ. Ulūkapakkhehi	1257	
PA_tika-s04_02t:1257_6	ganthitvā katacīvaraṃ ulūkapakkhaṃ. Bhujapattatacādimayaṃ rukkhadussaṃ. Tirīṭakanti	1257	
PA_tika-s04_02t:1257_7	attho. Sukhumatarāhi latāhi latāvākehi vā vāyitaṃ latādussaṃ. Erakavākehi kataṃ erakadussaṃ.	1257	
PA_tika-s04_02t:1257_8	Tathā kadalidussaṃ. Sukhumehi veḷuvilīvehi kataṃ veḷudussaṃ. Ādi-saddena vakkalādīnaṃ	1257	
PA_tika-s04_02t:1257_9	saṅgaho. Akappiyacīvarāni titthiyaddhajabhāvato.	1257	
PA_tika-s04_02t:1258_0	Aṭṭhannaṃ mātikānaṃ vasenāti “sīmāya deti, katikāya detī”tiādinā āgatānaṃ aṭṭhannaṃ	1258	
PA_tika-s04_02t:1258_1	cīvaruppattimātikānaṃ vasena. Cīvarānaṃ paṭilābhakkhettadassanatthañhi bhagavatā	1258	
PA_tika-s04_02t:1258_2	“aṭṭhimā, bhikkhave, mātikā”tiādinā mātikā ṭhapitā. Mātikāti hi mātaro cīvaruppattijanikāti.	1258	
PA_tika-s04_02t:1259_0	Sosānikanti susāne patitaṃ. Pāpaṇikanti āpaṇadvāre patitaṃ. Rathiyanti puññatthikehi	1259	
PA_tika-s04_02t:1259_1	vātapānantarena rathikāya chaḍḍitacoḷakaṃ. Saṅkārakūṭakanti saṅkāraṭṭhāne chaḍḍitacoḷakaṃ.	1259	
PA_tika-s04_02t:1259_2	Sinānanti nahānacoḷakaṃ, yaṃ bhūtavejjehi sasīsaṃ nahāyitvā kālakaṇṇicoḷanti chaḍḍetvā	1259	
PA_tika-s04_02t:1259_3	gacchanti. Titthanti titthacoḷaṃ, sinānatitthe chaḍḍitapilotikā. Aggidaḍḍhanti agginā	1259	
PA_tika-s04_02t:1259_4	daḍḍhappadesaṃ. Tañhi manussā chaḍḍenti. Gokhāyitādīni pākaṭāneva. Tānipi hi manussā	1259	
PA_tika-s04_02t:1259_5	chaḍḍenti. Dhajaṃ ussāpetvāti nāvaṃ ārohantehi vā yuddhaṃ pavisantehi vā dhajayaṭṭhiṃ	1259	
PA_tika-s04_02t:1259_6	ussāpetvā, tattha baddhaṃ vātena ānītaṃ tehi chaḍḍitanti adhippāyo.	1259	
PA_tika-s04_02t:1260_0	Sādakabhikkhunāti gahapaticīvarassa sādiyanabhikkhunā. Ekamāsamattanti cīvaramāsasaññitaṃ	1260	
PA_tika-s04_02t:1260_1	ekamāsamattaṃ vitakketuṃ vaṭṭati, na tato paranti adhippāyo. Sabbassapi hi taṇhāniggahatthā	1260	
PA_tika-s04_02t:1260_2	sāsane paṭipattīti. Paṃsukūliko addhamāseneva karoti aparappaṭibaddhattā paṭilābhassa,	1260	
PA_tika-s04_02t:1260_3	itarassa pana parappaṭibaddhattā māsamattaṃ anuññātaṃ. Idaṃ māsaḍḍhamāsamattaṃ…pe…	1260	
PA_tika-s04_02t:1260_4	vitakkasantoso vitakkentassa parimitakālikattā. Mahātheraṃ tattha attano sahāyaṃ	1260	
PA_tika-s04_02t:1260_5	icchantopi garugāravena “gāmadvāraṃ, bhante, gamissāmi”iccevāha. Theropi tassa ajjhāsayaṃ	1260	
PA_tika-s04_02t:1260_6	ñatvā “ahampāvuso, gamissāmī”ti āha. “Imassa bhikkhuno vitakkassa avasaro mā hotū”ti	1260	
PA_tika-s04_02t:1260_7	pañhaṃ pucchamāno gāmaṃ pāvisi. Uccārapalibuddhoti uccārena pīḷito. Tadā bhagavato	1260	
PA_tika-s04_02t:1260_8	dukkarakiriyānussaraṇamukhena tathāgate uppannassa pītisomanassavegassa balavabhāvena	1260	
PA_tika-s04_02t:1260_9	kilesānaṃ vikkhambhitattā tasmiṃyeva…pe… tīṇi phalāni patto.	1260	
PA_tika-s04_02t:1261_0	Kattha labhissāmīti cintanāpi lābhāsāpubbikāti tathā “acintetvā”ti vuttaṃ. “Sundaraṃ	1261	
PA_tika-s04_02t:1261_1	labhissāmi, manāpaṃ labhissāmī”tievamādicintanāya kā nāma kathā, kathaṃ pana gantabbanti	1261	
PA_tika-s04_02t:1261_2	āha “kammaṭṭhānasīseneva gamana”nti. Tena cīvaraṃ paṭicca kiñcipi na cintetabbamevāti	1261	
PA_tika-s04_02t:1261_3	dasseti. Apesalo appatirūpāyapi pariyesanāya paccayo bhaveyyāti “pesalaṃ bhikkhuṃ	1261	
PA_tika-s04_02t:1261_4	gahetvā”ti vuttaṃ. Āhariyamānanti susānādīsu patitaṃ vatthaṃ “ime bhikkhū paṃsukūlapariyesanaṃ	1261	
PA_tika-s04_02t:1261_5	carantī”ti ñatvā kenaci purisena tato ānīyamānaṃ. Evaṃ laddhaṃ gaṇhantassapīti evaṃ	1261	
PA_tika-s04_02t:1261_6	paṭilābhasantosaṃ akopetvā laddhaṃ gaṇhantassapi. Attano pahonakamattenevāti yathāladdhānaṃ	1261	
PA_tika-s04_02t:1261_7	paṃsukūlānaṃ ekapaṭṭadupaṭṭānaṃ atthāya attano pahonakappamāṇeneva. Avadhāraṇena	1261	
PA_tika-s04_02t:1261_8	upari paccāsaṃ nivatteti. Gāme bhikkhāya āhiṇḍantena sapadānacārinā viya dvārappaṭipāṭiyā	1261	
PA_tika-s04_02t:1261_9	caraṇaṃ loluppavivajjanaṃ nāma loluppassa dūrasamussāritattā.	1261	
PA_tika-s04_02t:1262_0	Yāpetunti attabhāvaṃ pavattetuṃ. Dhovanupagenāti dhovanayoggena. Paṇṇānīti ambajambādipaṇṇāni.	1262	
PA_tika-s04_02t:1262_1	Akopetvāti santosaṃ akopetvā. Pahonakanīhārenevāti antaravāsakādīsu yaṃ kātukāmo,	1262	
PA_tika-s04_02t:1262_2	tassa pahonakaniyāmeneva yathāladdhaṃ thūlasukhumādiṃ gahetvā karaṇaṃ. Timaṇḍalappaṭicchādanamattassevāti	1262	
PA_tika-s04_02t:1262_3	nivāsanaṃ ce nābhimaṇḍalaṃ, jāṇumaṇḍalaṃ, itarañce galavāṭamaṇḍalaṃ, jāṇumaṇḍalanti	1262	
PA_tika-s04_02t:1262_4	timaṇḍalappaṭicchādanamattasseva karaṇaṃ. Taṃ pana atthato tiṇṇaṃ cīvarānaṃ heṭṭhimantena	1262	
PA_tika-s04_02t:1262_5	vuttaparimāṇaṃyeva hoti. Avicāretvā na vicāretvā.	1262	
PA_tika-s04_02t:1263	Kusibandhanakāleti maṇḍalāni yojetvā sibbanakāle. Satta vāreti satta sibbanavāre. Kappabinduapadesena kassaci vikārassa akaraṇaṃ kappasantoso.	126	
PA_tika-s04_02t:1264_0	Sītappaṭighātanādi atthāpattito sijjhatīti mukhyameva cīvaraparibhoge payojanaṃ dassetuṃ	1264	
PA_tika-s04_02t:1264_1	“hirikopīnappaṭicchādanamattavasenā”ti vuttaṃ. Tenāha bhagavā “yāvadeva hirikopīnappaṭicchādanattha”nti.	1264	
PA_tika-s04_02t:1264_2	Vaṭṭati, na tāvatā santoso kuppati sambhārānaṃ dakkhiṇeyyānaṃ alābhato. Sāraṇīyadhamme	1264	
PA_tika-s04_02t:1264_3	ṭhatvāti sīlavantehi bhikkhūhi sādhāraṇabhogibhāve ṭhatvā. Itītiādinā paṭhamasseva	1264	
PA_tika-s04_02t:1264_4	ariyavaṃsassa paṃsukūlikaṅgatecīvarikaṅgānaṃ tesañcassa paccayataṃ dassento “iti	1264	
PA_tika-s04_02t:1264_5	ime dhammā aññamaññassa samuṭṭhāpakā upatthambhakā cā”ti dīpeti. Esa nayo ito paresu.	1264	
PA_tika-s04_02t:1265_0	Santuṭṭho hoti vaṇṇavādīti ettha catukkoṭikaṃ sambhavati. Tattha catutthoyeva pakkho	1265	
PA_tika-s04_02t:1265_1	vaṇṇitathomitoti tathā desanā katā. Eko santuṭṭho hoti, santosassa vaṇṇaṃ na katheti	1265	
PA_tika-s04_02t:1265_2	seyyathāpi thero nāḷako. Eko na santuṭṭho hoti, santosassa vaṇṇaṃ katheti seyyathāpi	1265	
PA_tika-s04_02t:1265_3	upanando sakyaputto. Eko neva santuṭṭho hoti, na santosassa vaṇṇaṃ katheti seyyathāpi	1265	
PA_tika-s04_02t:1265_4	thero lāḷudāyi. Eko santuṭṭho ceva hoti, santosassa ca vaṇṇaṃ katheti seyyathāpi thero mahākassapo.	1265	
PA_tika-s04_02t:1266_0	Anesananti ayuttaṃ esanaṃ. Tenāha “appatirūpa”nti, sāsane ṭhitānaṃ appatirūpaṃ ayoggaṃ.	1266	
PA_tika-s04_02t:1266_1	Kohaññaṃ karontoti cīvaruppādananimittaṃ paresaṃ kuhanaṃ vimhāpanaṃ karonto. Uttasatīti	1266	
PA_tika-s04_02t:1266_2	taṇhāsantāsena uparūpari tasati. Paritassatīti parito tassati. Yathā sabbe kāyavacippayogā	1266	
PA_tika-s04_02t:1266_3	tadatthā eva jāyanti, evaṃ sabbabhāgehi tasati. Gadhitaṃ vuccati giddho, so cettha	1266	
PA_tika-s04_02t:1266_4	abhijjhālakkhaṇo adhippeto. Gadhitaṃ etassa natthīti agadhitoti āha “vigatalobhagiddho”ti.	1266	
PA_tika-s04_02t:1266_5	Mucchanti taṇhāvasena muyhanaṃ. Tassa samussayassa adhigataṃ anāpanno anupagato.	1266	
PA_tika-s04_02t:1266_6	Anotthato anajjhotthato. Apariyonaddhoti taṇhacchadanena acchādito. Ādīnavaṃ passamānoti	1266	
PA_tika-s04_02t:1266_7	diṭṭhadhammikaṃ samparāyikañca dosaṃ passanto. Gadhitaparibhogato nissarati etenāti	1266	
PA_tika-s04_02t:1266_8	nissaraṇaṃ, idamaṭṭhikatā. Taṃ pajānātīti nissaraṇapañño. Tenāha “yāvadeva…pe… jānanto”ti.	1266	
PA_tika-s04_02t:1267_0	Nevattānukkaṃsetīti attānaṃ neva ukkaṃseti na ukkhipati na ukkaṭṭhato dahati. Ahantiādi	1267	
PA_tika-s04_02t:1267_1	ukkaṃsanākāradassanaṃ. Na vambheti na hīḷeti na nihīnato dahati. Tasmiṃ cīvarasantoseti	1267	
PA_tika-s04_02t:1267_2	tasmiṃ yathāvutte vīsatividhe cīvarasantose. Kāmañcettha vuttappakārasantosaggahaṇeneva	1267	
PA_tika-s04_02t:1267_3	cīvarahetu anesanāpajjanādipi gahitameva tasmiṃ sati tassa bhāvato, asati ca abhāvato.	1267	
PA_tika-s04_02t:1267_4	Vaṇṇavāditāattukkaṃsanaparavambhanāni pana gahitāni na hontīti “vaṇṇavādādīsu vā”ti	1267	
PA_tika-s04_02t:1267_5	vikappo vutto. Ettha ca dakkhotiādi yesaṃ dhammānaṃ vasenassa yathāvuttasantosādī	1267	
PA_tika-s04_02t:1267_6	ijjhanti, taṃdassanaṃ. Tattha dakkhoti iminā tesaṃ samuṭṭhāpanapaññaṃ dasseti. Analasoti	1267	
PA_tika-s04_02t:1267_7	iminā paggaṇhanavīriyaṃ, sampajānoti iminā pārihāriyapaññaṃ, paṭissatoti iminā tattha	1267	
PA_tika-s04_02t:1267_8	asammosavuttiṃ dasseti.	1267	
PA_tika-s04_02t:1268_0	Piṇḍapāto jānitabboti pabhedato piṇḍapāto jānitabbo. Piṇḍapātakkhettanti piṇḍapātassa	1268	
PA_tika-s04_02t:1268_1	uppattiṭṭhānaṃ. Piṇḍapātasantoso jānitabboti piṇḍapātasantosappabhedo jānitabbo.	1268	
PA_tika-s04_02t:1268_2	Idha bhesajjampi piṇḍapātagatikameva. Āharitabbato hi sappiādīnampi gahaṇaṃ kataṃ.	1268	
PA_tika-s04_02t:1269_0	Piṇḍapātakkhettaṃ piṇḍapātassa uppattiṭṭhānaṃ khettaṃ viya khettaṃ. Uppajjati ettha,	1269	
PA_tika-s04_02t:1269_1	etenāti ca uppattiṭṭhānaṃ. Saṅghato vā hi bhikkhuno piṇḍapāto uppajjati uddissavasena	1269	
PA_tika-s04_02t:1269_2	vā. Tattha sakalassa saṅghassa dātabbabhattaṃ saṅghabhattaṃ. Katipaye bhikkhū uddisitvā	1269	
PA_tika-s04_02t:1269_3	uddesena dātabbabhattaṃ uddesabhattaṃ. Nimantetvā dātabbabhattaṃ nimantanaṃ. Salākāya	1269	
PA_tika-s04_02t:1269_4	dātabbabhattaṃ salākabhattaṃ. Ekasmiṃ pakkhe ekadivasaṃ dātabbabhattaṃ pakkhikaṃ.	1269	
PA_tika-s04_02t:1269_5	Uposathe uposathe dātabbabhattaṃ uposathikaṃ. Pāṭipadadivase dātabbabhattaṃ pāṭipadikaṃ.	1269	
PA_tika-s04_02t:1269_6	Āgantukānaṃ dātabbabhattaṃ āgantukabhattaṃ. Dhuragehe eva ṭhapetvā dātabbabhattaṃ	1269	
PA_tika-s04_02t:1269_7	dhurabhattaṃ. Kuṭiṃ uddissa dātabbabhattaṃ kuṭibhattaṃ. Gāmavāsiādīhi vārena dātabbabhattaṃ	1269	
PA_tika-s04_02t:1269_8	vārabhattaṃ. Vihāraṃ uddissa dātabbabhattaṃ vihārabhattaṃ. Sesāni pākaṭāneva.	1269	
PA_tika-s04_02t:1270_0	Vitakketi “kattha nu kho ahaṃ ajja piṇḍāya carissāmī”ti. “Sve kattha piṇḍāya carissāmā”ti	1270	
PA_tika-s04_02t:1270_1	therena vutte “asukagāme, bhante”ti kāmametaṃ paṭivacanadānaṃ, yena pana cittena	1270	
PA_tika-s04_02t:1270_2	cintetvā taṃ vuttaṃ, taṃ sandhāyāha “ettakaṃ cintetvā”ti. Tato paṭṭhāyāti vitakkamāḷake	1270	
PA_tika-s04_02t:1270_3	ṭhatvā vitakkitakālato paṭṭhāya. Tato paraṃ vitakkento ariyavaṃsā cuto hotīti idaṃ	1270	
PA_tika-s04_02t:1270_4	tiṇṇampi ariyavaṃsikānaṃ vasena gahetabbaṃ, na ekacārikasseva. Sabbopi hi ariyavaṃsiko	1270	
PA_tika-s04_02t:1270_5	ekavārameva vitakketuṃ labhati, na tato paraṃ. Paribāhiroti ariyavaṃsikabhāvato bahibhūto.	1270	
PA_tika-s04_02t:1270_6	Svāyaṃ vitakkasantoso kammaṭṭhānamanasikārena na kuppati visujjhati ca. Ito paresupi	1270	
PA_tika-s04_02t:1270_7	eseva nayo. Tenevāha “kammaṭṭhānasīsena gantabba”nti. Gahetabbamevāti aṭṭhānappayutto	1270	
PA_tika-s04_02t:1270_8	eva-saddo. Yāpanamattameva gahetabbanti yojetabbaṃ.	1270	
PA_tika-s04_02t:1271_0	Etthāti etasmiṃ piṇḍapātappaṭiggahaṇe. Appanti attano yāpanappamāṇatopi appaṃ gahetabbaṃ	1271	
PA_tika-s04_02t:1271_1	dāyakassa cittārādhanatthaṃ. Pamāṇenevāti attano pamāṇeneva appaṃ gahetabbaṃ. Pamāṇena	1271	
PA_tika-s04_02t:1271_2	gahetabbanti ettha kāraṇaṃ dassetuṃ “paṭiggahaṇasmiñhī”tiādi vuttaṃ. Makkhetīti viddhaṃseti	1271	
PA_tika-s04_02t:1271_3	apaneti. Vinipāteti vināseti aṭṭhānaviniyogena. Sāsananti satthusāsanaṃ anusiṭṭhiṃ	1271	
PA_tika-s04_02t:1271_4	na karoti na paṭipajjati. Sapadānacārinā viya dvārapaṭipāṭiyā caraṇaṃ loluppavivajjanasantosoti	1271	
PA_tika-s04_02t:1271_5	āha “dvārapaṭipāṭiyā gantabba”nti.	1271	
PA_tika-s04_02t:1272_0	Harāpetvāti adhikaṃ apanetvā. Āhāragedhato nissarati etenāti nissaraṇaṃ. Jighacchāya	1272	
PA_tika-s04_02t:1272_1	paṭivinodanatthaṃ katā, kāyassa ṭhitiādipayojanaṃ pana atthāpattito āgatamevāti āha	1272	
PA_tika-s04_02t:1272_2	“jighacchāya…pe… santoso nāmā”ti. Nidahitvā na paribhuñjitabbaṃ tadahupīti adhippāyo.	1272	
PA_tika-s04_02t:1272_3	Itarattha pana sikkhāpadeneva vāritaṃ. Sāraṇīyadhamme ṭhitenāti sīlavantehi bhikkhūhi	1272	
PA_tika-s04_02t:1272_4	sādhāraṇabhogibhāve ṭhitena.	1272	
PA_tika-s04_02t:1273_0	Senāsanenāti sayanena āsanena ca. Yattha yattha hi mañcādike vihārādike ca seti,	1273	
PA_tika-s04_02t:1273_1	taṃ senaṃ. Yattha yattha pīṭhādike āsati, taṃ āsanaṃ. Tadubhayaṃ ekato katvā “senāsana”nti	1273	
PA_tika-s04_02t:1273_2	vuttaṃ. Tenāha “mañco”tiādi. Tattha mañco masārakādi. Tathā pīṭhaṃ. Mañcabhisi, pīṭhabhisīti	1273	
PA_tika-s04_02t:1273_3	duvidho bhisi. Vihāro pākāraparicchinno sakalo āvāso, “dīghamukhapāsādo”ti keci.	1273	
PA_tika-s04_02t:1273_4	Aḍḍhayogo dīghapāsādo, “ekapassacchādanakasenāsana”nti keci. Pāsādoti caturassapāsādo,	1273	
PA_tika-s04_02t:1273_5	“āyatacaturassapāsādo”ti keci. Hammiyanti muṇḍacchadanapāsādo. Guhāti kevalā pabbataguhā.	1273	
PA_tika-s04_02t:1273_6	Leṇaṃ dvārabandhaṃ. Aṭṭo bahalabhittikagehaṃ, yassa gopānasiyo aggahetvā iṭṭhakāhi	1273	
PA_tika-s04_02t:1273_7	eva chadanaṃ hoti, “aṭṭalākārena karīyatī”tipi vadanti. Māḷo ekakūṭasaṅgahito anekakoṇo	1273	
PA_tika-s04_02t:1273_8	paṭissayaviseso, “vaṭṭākārena katasenāsana”nti keci.	1273	
PA_tika-s04_02t:1274_0	Piṇḍapāte vuttanayenevāti “sādako bhikkhu ‘ahaṃ kattha vasissāmī’ti vitakketī”tiādinā	1274	
PA_tika-s04_02t:1274_1	yathārahaṃ piṇḍapāte vuttanayeneva veditabbā. “Tato paraṃ vitakkento ariyavaṃsā cuto	1274	
PA_tika-s04_02t:1274_2	hoti paribāhiro, senāsanaṃ kuhiṃ labhissāmīti acintetvā kammaṭṭhānasīseneva gantabba”nti	1274	
PA_tika-s04_02t:1274_3	ca evamādi sabbaṃ purimanayeneva.	1274	
PA_tika-s04_02t:1275_0	Kasmā panettha paccayasantosaṃ dassentena bhagavatā gilānapaccayasantoso na gahitoti?	1275	
PA_tika-s04_02t:1275_1	Na kho panetaṃ evaṃ daṭṭhabbanti dassento “gilānapaccayo pana piṇḍapāte eva paviṭṭho”ti	1275	
PA_tika-s04_02t:1275_2	āha, āharitabbatāsāmaññenāti adhippāyo. Yadi evaṃ tatthāpi piṇḍapāte viya vitakkasantosādayopi	1275	
PA_tika-s04_02t:1275_3	pannarasa santosā icchitabbāti? Noti dassento āha “tatthā”tiādi. Nanu cettha dvādaseva	1275	
PA_tika-s04_02t:1275_4	dhutaṅgāni viniyogaṃ gatāni, ekaṃ pana nesajjikaṅgaṃ na katthaci viniyuttanti āha	1275	
PA_tika-s04_02t:1275_5	“nesajjikaṅgaṃ bhāvanārāmaariyavaṃsaṃ bhajatī”ti. Ayañca attho aṭṭhakathāruḷho evāti	1275	
PA_tika-s04_02t:1275_6	dassento “vuttampi ceta”ntiādimāha.	1275	
PA_tika-s04_02t:1276_0	Pathaviṃ pattharamāno viyātiādi ariyavaṃsadesanāya sudukkarabhāvadassanaṃ mahāvisayattā	1276	
PA_tika-s04_02t:1276_1	tassā desanāya. Yasmā nayasahassapaṭimaṇḍitaṃ hoti, ariyamaggādhigamāya vitthārato	1276	
PA_tika-s04_02t:1276_2	pavattiyamānā desanā cittuppādakaṇḍe ayañca bhāvanārāmaariyavaṃsakathā ariyamaggādhigamāya	1276	
PA_tika-s04_02t:1276_3	vitthārato pavattiyamānā eva hotīti vuttaṃ “sahassanayapaṭimaṇḍitaṃ…pe… desanaṃ ārabhī”ti.	1276	
PA_tika-s04_02t:1277_0	Paṭipakkhavidhamanato abhimukhabhāvena ramaṇaṃ āramaṇaṃ ārāmoti āha “abhiratīti attho”ti.	1277	
PA_tika-s04_02t:1277_1	Byadhikaraṇānampi padānaṃ vasena bhavati bāhiratthasamāso yathā “urasilomo kaṇṭhekāḷo”ti	1277	
PA_tika-s04_02t:1277_2	āha “bhāvanāya ārāmo assāti bhāvanārāmo”ti. Abhiramitabbaṭṭhena vā ārāmo, bhāvanā	1277	
PA_tika-s04_02t:1277_3	ārāmo assāti bhāvanārāmoti evampettha samāsayojanā veditabbā. Bhāvento ramatīti etena	1277	
PA_tika-s04_02t:1277_4	bhāvanārāmasaddānaṃ kattusādhanataṃ kammadhārayasamāsatañca dasseti. “Pajahanto ramatī”ti	1277	
PA_tika-s04_02t:1277_5	vuttattā pahānārāmoti etthāpi eseva nayo.	1277	
PA_tika-s04_02t:1278_0	Kāmaṃ “nesajjikaṅgaṃ bhāvanārāmaariyavaṃsaṃ bhajatī”ti vuttaṃ bhāvanānuyogassa anucchavikattā,	1278	
PA_tika-s04_02t:1278_1	nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti	1278	
PA_tika-s04_02t:1278_2	tampi saṅgaṇhanto “terasannaṃ dhutaṅgāna”nti vatvā vinayaṃ patvā garuke ṭhātabbanti	1278	
PA_tika-s04_02t:1278_3	icchitattā sallekhassa apariccajanavasena paṭipatti nāma vinaye ṭhitassevāti āha	1278	
PA_tika-s04_02t:1278_4	“terasannaṃ…pe… kathitaṃ hotī”ti. Kāmaṃ suttābhidhammapiṭakesupi tattha tattha sīlakathā	1278	
PA_tika-s04_02t:1278_5	āhaṭāyeva, yehi pana guṇehi sīlassa vodānaṃ hoti, tesu kathitesu yathā sīlakathābāhullaṃ	1278	
PA_tika-s04_02t:1278_6	vinayapiṭakaṃ kathitaṃ hoti, evaṃ bhāvanākathābāhullaṃ suttapiṭakaṃ abhidhammapiṭakañca	1278	
PA_tika-s04_02t:1278_7	catutthena ariyavaṃsena kathitena kathitameva hotīti vuttaṃ “bhāvanārāmena avasesaṃ	1278	
PA_tika-s04_02t:1278_8	piṭakadvayaṃ kathita”nti. “So nekkhammaṃ bhāvento ramatī”ti nekkhammapadaṃ ādiṃ katvā	1278	
PA_tika-s04_02t:1278_9	tattha desanāya pavattattā sabbesampi vā samathavipassanāmaggadhammānaṃ yathāsakaṃ	1278	
PA_tika-s04_02t:1278_10	paṭipakkhato nikkhamanena nekkhammasaññitānaṃ tattha āgatattā so pāṭho nekkhammapāḷīti	12781	
PA_tika-s04_02t:1278_11	vuccatīti āha “nekkhamapāḷiyā kathetabbo”ti. Tenāha aṭṭhakathāyaṃ “sabbepi kusalā	12781	
PA_tika-s04_02t:1278_12	dhamā, nekkhammanti pavuccare”ti. Dasuttarasuttantapariyāyenāti dasuttarasuttantadhammena	12781	
PA_tika-s04_02t:1278_13	dasuttarasuttante āgatanayenāti vā attho. Sesapadadvayepi eseva nayo.	12781	
PA_tika-s04_02t:1279_0	Soti jāgariyaṃ anuyutto bhikkhu. Nekkhammanti kāmehi nikkhantabhāvato nekkhammasaññitaṃ	1279	
PA_tika-s04_02t:1279_1	paṭhamajjhānūpacāraṃ, so “abhijjhaṃ loke pahāyā”tiādinā āgato. Paṭhamajjhānassa pubbabhāgabhāvanā	1279	
PA_tika-s04_02t:1279_2	hi idhādhippetā, tasmā “abyāpāda”ntiādīsupi evameva attho veditabbo. Saupāyānañhi	1279	
PA_tika-s04_02t:1279_3	aṭṭhannaṃ samāpattīnaṃ aṭṭhārasannaṃ mahāvipassanānaṃ catunnaṃ ariyamaggānañca vasenettha	1279	
PA_tika-s04_02t:1279_4	desanā pavattāti. Tattha abyāpādanti mettā. Ālokasaññanti vibhūtaṃ katvā manasikaraṇena	1279	
PA_tika-s04_02t:1279_5	upaṭṭhitaālokasañjānanaṃ. Avikkhepanti samādhiṃ. Dhammavavatthānanti kusalādidhammānaṃ	1279	
PA_tika-s04_02t:1279_6	yāthāvanicchayaṃ, “sapaccayanāmavavatthāna”ntipi vadanti. Evaṃ kāmacchandādinīvaraṇappahānena	1279	
PA_tika-s04_02t:1279_7	“abhijjhaṃ loke pahāyā”tiādinā vuttassa paṭhamajjhānassa pubbabhāgapaṭipadāya bhāvanārāmataṃ	1279	
PA_tika-s04_02t:1279_8	pahānārāmatañca dassetvā idāni saha upāyena aṭṭhasamāpattīhi aṭṭhārasahi ca mahāvipassanāhi	1279	
PA_tika-s04_02t:1279_9	taṃ dassetuṃ “ñāṇa”ntiādimāha. Nāmarūpapariggahaṇakaṅkhāvitaraṇānañhi vibandhabhūtassa	1279	
PA_tika-s04_02t:1279_10	mohassa dūrīkaraṇena ñātapariññāya ṭhitassa aniccasaññādayo sijjhanti. Tathā jhānasamāpattīsu	12791	
PA_tika-s04_02t:1279_11	anabhiratinimittena pāmojjena tattha anabhiratiyā vinoditāya jhānādīnaṃ samadhigamoti	12791	
PA_tika-s04_02t:1279_12	samāpattivipassanaṃ arativinodanaavijjāpadālanaupāyo. Uppaṭipāṭiniddeso pana nīvaraṇasabhāvāya	12791	
PA_tika-s04_02t:1279_13	avijjāya heṭṭhānīvaraṇesu saṅgahadassanatthanti daṭṭhabbaṃ. Kiñcāpi paṭhamajjhānūpacāreyeva	12791	
PA_tika-s04_02t:1279_14	dukkhaṃ, catutthajjhānūpacāreyeva sukhaṃ pahīyati, atisayappahānaṃ pana sandhāyāha	12791	
PA_tika-s04_02t:1279_15	“catutthajjhānaṃ sukhadukkhe”ti.	12791	
PA_tika-s04_02t:1280_0	Aniccassa, aniccanti ca anupassanā aniccānupassanā, tebhūmakadhammānaṃ aniccataṃ	1280	
PA_tika-s04_02t:1280_1	gahetvā pavattāya anupassanāyetaṃ nāmaṃ. Niccasaññanti saṅkhatadhammesu niccā sassatāti	1280	
PA_tika-s04_02t:1280_2	pavattaṃ micchāsaññaṃ. Saññāsīsena diṭṭhicittānampi gahaṇaṃ daṭṭhabbaṃ. Esa nayo	1280	
PA_tika-s04_02t:1280_3	ito paresupi. Nibbidānupassananti saṅkhāresu nibbindanākārena pavattaṃ anupassanaṃ.	1280	
PA_tika-s04_02t:1280_4	Nandinti sappītikataṇhaṃ. Virāgānupassananti virajjanākārena pavattaṃ anupassanaṃ.	1280	
PA_tika-s04_02t:1280_5	Nirodhānupassananti saṅkhārānaṃ nirodhassa anupassanaṃ. “Te saṅkhārā nirujjhantiyeva,	1280	
PA_tika-s04_02t:1280_6	āyatiṃ samudayavasena na uppajjantī”ti evaṃ vā anupassanā nirodhānupassanā. Tenevāha	1280	
PA_tika-s04_02t:1280_7	“nirodhānupassanāya nirodheti no samudetī”ti. Muccitukāmatā hi ayaṃ balappattāti.	1280	
PA_tika-s04_02t:1280_8	Paṭinissajjanākārena pavattā anupassanā paṭinissaggānupassanā. Paṭisaṅkhā santiṭṭhanā	1280	
PA_tika-s04_02t:1280_9	hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ vasena ekattaggahaṇaṃ	1280	
PA_tika-s04_02t:1280_10	ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo. Dhuvasaññanti thirabhāvaggahaṇaṃ.	12801	
PA_tika-s04_02t:1281_0	Nimittanti samūhaghanavasena, sakiccaparicchedatāya ca saṅkhārānaṃ saviggahataṃ.	1281	
PA_tika-s04_02t:1281_1	Paṇidhinti rāgādipaṇidhiṃ. Sā panatthato taṇhāvasena saṅkhāresu ninnatā. Abhinivesanti	1281	
PA_tika-s04_02t:1281_2	attānudiṭṭhi. Aniccadukkhādivasena sabbadhammatīraṇaṃ adhipaññādhammavipassanā. Sārādānābhinivesanti	1281	
PA_tika-s04_02t:1281_3	asāre sāranti gahaṇavipallāsaṃ. “Issarakuttādivasena loko samuppanno”ti abhiniveso	1281	
PA_tika-s04_02t:1281_4	sammohābhiniveso. Keci pana “ahosiṃ nu kho ahamatītamaddhānantiādinā pavattasaṃsayāpatti	1281	
PA_tika-s04_02t:1281_5	sammohābhiniveso”ti vadanti. Saṅkhāresu tāṇaleṇabhāvaggahaṇaṃ ālayābhiniveso. “Ālayaratā	1281	
PA_tika-s04_02t:1281_6	ālayasammuditā”ti ca vacanato ālayo taṇhā, sāyeva cakkhādīsu rūpādīsu ca abhinivesavasena	1281	
PA_tika-s04_02t:1281_7	pavattiyā ālayābhinivesoti keci. Evaṃ ṭhitā te saṅkhārā paṭinissajjīyantīti pavattaṃ	1281	
PA_tika-s04_02t:1281_8	ñāṇaṃ paṭisaṅkhānupassanā. Vaṭṭato vigatattā vivaṭṭaṃ nibbānaṃ, tattha ārammaṇasaṅkhātena	1281	
PA_tika-s04_02t:1281_9	anupassanena pavattiyā vivaṭṭānupassanā gotrabhu. Saṃyogābhinivesanti saṃyujjanavasena	1281	
PA_tika-s04_02t:1281_10	saṅkhāresu nivesanaṃ. Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi	12811	
PA_tika-s04_02t:1281_11	uparimaggavajjhe kilese apekkhitvā vuttaṃ, aññathā dassanappahātabbāpi dutiyamaggavajjhehipi	12811	
PA_tika-s04_02t:1281_12	oḷārikāti. Aṇusahagateti aṇubhūte. Idaṃ heṭṭhimamaggavajjhe apekkhitvā vuttaṃ. Sabbakileseti	12811	
PA_tika-s04_02t:1281_13	avasiṭṭhasabbakilese. Na hi paṭhamādimaggehipi pahīnā kilesā puna pahīyantīti.	12811	
PA_tika-s04_02t:1282_0	Evanti paṭisambhidāmagge nekkhammapāḷiyā yojanaṃ nigametvā dīghanikāyetiādinā dasuttarapariyāyena	1282	
PA_tika-s04_02t:1282_1	yojanaṃ dasseti. Ekaṃ dhammaṃ bhāvento ramati, ekaṃ dhammaṃ pajahanto ramatīti ca	1282	
PA_tika-s04_02t:1282_2	nayidaṃ dasuttarasutte āgataniyāmena vuttaṃ, tattha pana “eko dhammo bhāvetabbo,	1282	
PA_tika-s04_02t:1282_3	eko dhammo pahātabbo”ti desanā āgatā. Evaṃ santepi yasmā atthato bhedo natthi, tasmā	1282	
PA_tika-s04_02t:1282_4	paṭisambhidāmagge nekkhammapāḷiyaṃ āgatanīhāreneva “ekaṃ dhammaṃ bhāvento ramati,	1282	
PA_tika-s04_02t:1282_5	ekaṃ dhammaṃ pajahanto ramatī”ti vuttaṃ. Esa nayo sesavāresupi.	1282	
PA_tika-s04_02t:1283_0	Evantiādinā dasuttarapariyāyena yojanaṃ nigametvā idāni satipaṭṭhānasuttantapariyāyena	1283	
PA_tika-s04_02t:1283_1	yojanaṃ dassetuṃ “majjhimanikāye”tiādi āraddhaṃ. Kāmañcettha kāyānupassanāvaseneva	1283	
PA_tika-s04_02t:1283_2	saṃkhipitvā yojanā katā, ekavīsatiyā pana ṭhānānaṃ vasenapi yojanā kātabbā. Idāni	1283	
PA_tika-s04_02t:1283_3	abhidhammaniddesapariyāyena dassetuṃ “abhidhamme niddesapariyāyenā”tiādi āraddhaṃ.	1283	
PA_tika-s04_02t:1283_4	Aniccatotiādīsu yaṃ vattabbaṃ, taṃ visuddhimaggasaṃvaṇṇanāsu vuttanayena veditabbaṃ.	1283	
PA_tika-s04_02t:1284_0	Ukkaṇṭhitanti adhikusalesu dhammesu pantasenāsanesu ca ukkaṇṭhādiñca, ananuyogoti	1284	
PA_tika-s04_02t:1284_1	attho. Ariyavaṃsapūrako dhīro sīlavā bhikkhu ariyavaṃsaparipūraṇassa bhedaṃ anicchanto	1284	
PA_tika-s04_02t:1284_2	samāhito vipassako ca paccayaghātena aratiyā ratiyā ca sahitā abhibhavitā hotīti	1284	
PA_tika-s04_02t:1284_3	vuttaṃ “aratiratisaho, bhikkhave, dhīro”ti. Sesaṃ suviññeyyameva.	1284	
PA_tika-s04_02t:1285	Ariyavaṃsasuttavaṇṇanā niṭṭhitā.	128	
PA_tika-s04_02t:1286	9. Dhammapadasuttavaṇṇanā	128	
PA_tika-s04_02t:1287_0	29. Navame jhānādibhedo dhammo pajjati etenāti dhammapadaṃ, anabhijjhāva dhammapadaṃ	1287	
PA_tika-s04_02t:1287_1	anabhijjhādhammapadaṃ, anabhijjhāpadhāno vā dhammakoṭṭhāso anabhijjhādhammapadaṃ.	1287	
PA_tika-s04_02t:1287_2	Evaṃ sesesupi. Atthato pana anabhijjhādhammapadaṃ nāma alobho vā alobhasīsena adhigatajjhānavipassanāmaggaphalanibbānāni	1287	
PA_tika-s04_02t:1287_3	vā. Abyāpādo dhammapadaṃ nāma mettā vā mettāsīsena adhigatajjhānādīni vā. Sammāsatidhammapadaṃ	1287	
PA_tika-s04_02t:1287_4	nāma sūpaṭṭhitassati vā satisīsena adhigatajjhānādīni vā. Sammāsamādhidhammapadaṃ	1287	
PA_tika-s04_02t:1287_5	nāma aṭṭhasamāpatti vā aṭṭhasamāpattisīsena adhigatajjhānavipassanāmaggaphalanibbānāni	1287	
PA_tika-s04_02t:1287_6	vā. Dasaasubhavasena vā adhigatajjhānādīni anabhijjā dhammapadaṃ. Catubrahmavihāravasena	1287	
PA_tika-s04_02t:1287_7	adhigatāni abyāpādo dhammapadaṃ. Dasānussati āhārepaṭikūlasaññāvasena adhigatāni	1287	
PA_tika-s04_02t:1287_8	sammāsatidhammapadaṃ. Dasakasiṇaānāpānavasena adhigatāni sammāsamādhidhammapadaṃ.	1287	
PA_tika-s04_02t:1287_9	Anabhijjhālūti anabhijjhāyanasīlo. Abhipubbo jhesaddo abhijjhāyanaṭṭho. Tenevāha	1287	
PA_tika-s04_02t:1287_10	“nittaṇho hutvā”ti. Pakatibhāvaṃ avijahantenāti parisuddhabhāvaṃ sabhāvasaṅkhātaanavajjasaṅkhātaṃ	12871	
PA_tika-s04_02t:1287_11	pakatibhāvaṃ avijahantena. Sāvajjadhammasamuppattiyā hi cittassa anavajjabhāvo jahito hotīti.	12871	
PA_tika-s04_02t:1288	Dhammapadasuttavaṇṇanā niṭṭhitā.	128	
PA_tika-s04_02t:1289	10. Paribbājakasuttavaṇṇanā	128	
PA_tika-s04_02t:1290_0	30. Dasame abhiññātāti ediso ca ediso cāti abhilakkhaṇavasena ñātā. Tenāha “ñātā	1290	
PA_tika-s04_02t:1290_1	pākaṭā”ti. Paṭisallānā vuṭṭhitoti ettha paṭisallānanti tehi tehi saddhivihārikaantevāsikaupāsakādisattehi	1290	
PA_tika-s04_02t:1290_2	ceva rūpārammaṇādisaṅkhārehi ca paṭinivattitvā apasakkitvā sallīnaṃ nilīyanaṃ, ekībhāvo	1290	
PA_tika-s04_02t:1290_3	pavivekoti vuttaṃ hoti. Yo tato vuṭṭhito, so paṭisallānā vuṭṭhito nāma hoti. Bhagavā	1290	
PA_tika-s04_02t:1290_4	pana yasmā paṭisallānā uttamato phalasamāpattito vuṭṭhāsi, tasmā vuttaṃ “paṭisallānā	1290	
PA_tika-s04_02t:1290_5	vuṭṭhitoti phalasamāpattito vuṭṭhito”ti. Vatthukāmesūti rūpādīsu kilesakāmassa vatthubhūtesu	1290	
PA_tika-s04_02t:1290_6	kāmesu. Bahalarāganti thiramūladummocanīyatāhi ajjhosānena bahalabhūtaṃ kilesakāmaṃ.	1290	
PA_tika-s04_02t:1290_7	Sakāraṇāti yehi kāraṇehi paresaṃ vāde dosaṃ dassenti, tehi kāraṇehi sakāraṇā. Na	1290	
PA_tika-s04_02t:1290_8	hi lakkhaṇayuttena hetunā vinā paravādesu dosaṃ dassetuṃ sakkā.	1290	
PA_tika-s04_02t:1291_0	Evamādīti ettha ādisaddena “natthi hetu natthi paccayo sattānaṃ saṃkilesāyā”ti evamādiṃ	1291	
PA_tika-s04_02t:1291_1	saṅgaṇhāti, tasmā evamādivādino evaṃ hetuppaṭikkhepavādinoti attho. Ettha ca natthikadiṭṭhi	1291	
PA_tika-s04_02t:1291_2	vipākaṃ paṭibāhati, akiriyadiṭṭhi kammaṃ paṭibāhati, ahetukadiṭṭhi ubhayaṃ paṭibāhati.	1291	
PA_tika-s04_02t:1291_3	Tattha kammaṃ paṭibāhantena vipāko paṭibāhito hoti, vipākaṃ paṭibāhantenapi kammaṃ	1291	
PA_tika-s04_02t:1291_4	paṭibāhitaṃ. Iti sabbepete atthato ubhayapaṭibāhakā ahetuvādā ceva akiriyavādā ca	1291	
PA_tika-s04_02t:1291_5	natthikavādā ca honti.	1291	
PA_tika-s04_02t:1292_0	Okkantaniyamāti ogāḷhamicchattaniyamā. Sajjhāyatīti taṃ diṭṭhidīpakaṃ ganthaṃ uggahetvā	1292	
PA_tika-s04_02t:1292_1	paṭhati. Vīmaṃsatīti tassa atthaṃ vicāreti. Tassātiādi vīmaṃsanākāradassanaṃ. Tasmiṃ	1292	
PA_tika-s04_02t:1292_2	ārammaṇeti yathāparikappitahetupaccayābhāvādike natthi hetūtiādinayappavattāya laddhiyā	1292	
PA_tika-s04_02t:1292_3	ārammaṇe. Micchāsati santiṭṭhatīti “natthi hetū”tiādivasena anussavūpaladdhe atthe	1292	
PA_tika-s04_02t:1292_4	tadākāraparivitakkanehi saviggahe viya sarūpato cittassa paccupaṭṭhite cirakālaparicayena	1292	
PA_tika-s04_02t:1292_5	evametanti nijjhānakkhamabhāvūpagamanena nijjhānakkhantiyā tathāgahite punappunaṃ	1292	
PA_tika-s04_02t:1292_6	tatheva āsevantassa bahulīkarontassa micchāvitakkena samānīyamānā micchāvāyāmopatthambhitā	1292	
PA_tika-s04_02t:1292_7	ataṃsabhāvaṃ taṃsabhāvanti gaṇhantī micchāsatīti laddhanāmā taṃladdhisahagatā taṇhā	1292	
PA_tika-s04_02t:1292_8	santiṭṭhati. Cittaṃ ekaggaṃ hotīti yathāvuttavitakkādipaccayalābhena tasmiṃ ārammaṇe	1292	
PA_tika-s04_02t:1292_9	avaṭṭhitatāya anekaggataṃ pahāya cittaṃ ekaggaṃ appitaṃ viya hoti micchāsamādhinā.	1292	
PA_tika-s04_02t:1292_10	Sopi hi paccayavisesena laddhabhāvanābalo kadāci samādhānapaṭirūpakiccakaro hotiyeva	12921	
PA_tika-s04_02t:1292_11	paharaṇavijjhanādīsu viyāti daṭṭhabbaṃ.	12921	
PA_tika-s04_02t:1293_0	Javanāni javantīti anekakkhattuṃ tenākārena pubbabhāgiyesu javanavāresu pavattesu	1293	
PA_tika-s04_02t:1293_1	sabbapacchime javanavāre satta javanāni javanti. Paṭhamajavane satekiccho hoti, tathā	1293	
PA_tika-s04_02t:1293_2	dutiyādīsūti dhammasabhāvadassanametaṃ, na pana tasmiṃ khaṇe tesaṃ satekicchabhāvāpādanaṃ	1293	
PA_tika-s04_02t:1293_3	kenaci sakkā kātuṃ. Tatthāti tesu tīsu micchādassanesu. Koci ekaṃ dassanaṃ okkamatīti	1293	
PA_tika-s04_02t:1293_4	yassa ekasmiṃyeva abhiniveso āsevanā pavattā, so ekaṃyeva dassanaṃ okkamati. Yassa	1293	
PA_tika-s04_02t:1293_5	dvīsu tīsupi vā abhiniveso āsevanā pavattā, so dve tīṇi okkamati. Etena yā pubbe	1293	
PA_tika-s04_02t:1293_6	ubhayapaṭibāhikatāmukhena pavattā atthasiddhā sabbadiṭṭhikā, sā pubbabhāgiyā, micchāniyāmokkantiyā	1293	
PA_tika-s04_02t:1293_7	pana yathāsakaṃ paccayasamudāgamadiṭṭhito bhinnārammaṇānaṃ viya visesādhigamānaṃ	1293	
PA_tika-s04_02t:1293_8	ekajjhaṃ anuppattiyā abhikiṇṇā evāti dasseti. Ekasmiṃ okkantepi dvīsu tīsu okkantesupi	1293	
PA_tika-s04_02t:1293_9	niyatamicchādiṭṭhikova hotīti iminā tissannampi diṭṭhīnaṃ samānaphalataṃ samānabalañca	1293	
PA_tika-s04_02t:1293_10	dasseti. Tasmā tissopi cetanā ekassa uppannā aññamaññaṃ anubalappadāyikā honti.	12931	
PA_tika-s04_02t:1294_0	Kiṃ panesa etasmiññeva attabhāve niyato, udāhu aññasmimpīti? Etasmiññeva niyato.	1294	
PA_tika-s04_02t:1294_1	Akusalañhi nāmetaṃ abalaṃ, na kusalaṃ viya mahābalaṃ. Aññathā sammattaniyāmo viya	1294	
PA_tika-s04_02t:1294_2	accantiko siyā, āsevanavasena pana bhavantarepi taṃ taṃ diṭṭhiṃ rocetiyeva. Tenevāha	1294	
PA_tika-s04_02t:1294_3	“vaṭṭakhāṇuko nāmesa satto”ti. Tasmā “sakiṃ nimuggo nimuggo eva bālo”ti viya vaṭṭakhāṇujotanā,	1294	
PA_tika-s04_02t:1294_4	yādisehi pana paccayehi ayaṃ taṃ dassanaṃ okkanto puna kadāci micchattaniyāmo tappaṭikkhepapaccaye	1294	
PA_tika-s04_02t:1294_5	paṭicca tato sīsukkhepanamassa na hotīti na vattabbaṃ. Tena vuttaṃ “yebhuyyenā”ti.	1294	
PA_tika-s04_02t:1294_6	Edisāti “buddhānampi atekicchā”tiādinā vuttasadisā.	1294	
PA_tika-s04_02t:1295_0	Attano nindābhayenāti “sammā diṭṭhiñca nāma te garahantī”tiādinā attano upari parehi	1295	
PA_tika-s04_02t:1295_1	vattabbanindābhayena. Ghaṭṭanabhayenāti tathā paresaṃ apasādanabhayena. Sahadhammena	1295	
PA_tika-s04_02t:1295_2	parena attano upari kātabbaniggaho upārambho, tato parittāso upārambhabhayaṃ. Taṃ	1295	
PA_tika-s04_02t:1295_3	pana atthato upavādabhayaṃ hotīti āha “upavādabhayenā”ti. Paṭippassaddhivasena abhijjhā	1295	
PA_tika-s04_02t:1295_4	vinayati etenāti abhijjhāvinayo, arahattaphalaṃ. Tenāha “abhijjhāvinayo vuccati arahatta”nti.	1295	
PA_tika-s04_02t:1296	Paribbājakasuttavaṇṇanā niṭṭhitā.	129	
PA_tika-s04_02t:1297	Uruvelavaggavaṇṇanā niṭṭhitā.	129	
PA_tika-s04_02t:1298	4. Cakkavaggo	129	
PA_tika-s04_02t:1299	1. Cakkasuttavaṇṇanā	129	
PA_tika-s04_02t:1300_0	31. Catutthassa paṭhame cattāri cakkānīti ettha cakkaṃ nāma dārucakkaṃ, ratanacakkaṃ,	1300	
PA_tika-s04_02t:1300_1	dhammacakkaṃ, iriyāpathacakkaṃ, sampatticakkanti pañcavidhaṃ. Tattha “yaṃ panidaṃ,	1300	
PA_tika-s04_02t:1300_2	samma, rathakāracakkaṃ chahi māsehi niṭṭhitaṃ chārattūnehī”ti idaṃ dārucakkaṃ. “Pitarā	1300	
PA_tika-s04_02t:1300_3	pavattitaṃ cakkaṃ anuvattetī”ti idaṃ ratanacakkaṃ. “Mayā pavattitaṃ cakka”nti idaṃ	1300	
PA_tika-s04_02t:1300_4	dhammacakkaṃ. “Catucakkaṃ navadvāra”nti idaṃ iriyāpathacakkaṃ. “Cattārimāni, bhikkhave,	1300	
PA_tika-s04_02t:1300_5	cakkāni yehi samannāgatānaṃ devamanussānaṃ catucakkaṃ pavattatī”ti idaṃ sampatticakkaṃ.	1300	
PA_tika-s04_02t:1300_6	Idhāpi etadeva adhippetanti āha “cattāri sampatticakkāni vattantī”ti. Anucchavike	1300	
PA_tika-s04_02t:1300_7	deseti puññakiriyāya sammāpaṭipattiyā anurūpadese. Sevanaṃ kālena kālaṃ upasaṅkamanaṃ.	1300	
PA_tika-s04_02t:1300_8	Bhajanaṃ bhattivasena payirupāsanaṃ. Attano sammā ṭhapananti attano cittasantānassa	1300	
PA_tika-s04_02t:1300_9	yoniso ṭhapanaṃ. Saddhādīsu nivesananti āha “sace”tiādi. Idameva cettha pamāṇanti	1300	
PA_tika-s04_02t:1300_10	idameva pubbekatapuññatāsaṅkhātaṃ sampatticakkaṃ eva etesu sampatticakkesu pamāṇabhūtaṃ	13001	
PA_tika-s04_02t:1300_11	itaresaṃ kāraṇabhāvato. Tenāha “yena hī”tiādi. So eva ca katapuñño puggalo attānaṃ	13001	
PA_tika-s04_02t:1300_12	sammā ṭhapeti akatapuññassa tadabhāvato.	13001	
PA_tika-s04_02t:1301	Cakkasuttavaṇṇanā niṭṭhitā.	130	
PA_tika-s04_02t:1302	2. Saṅgahasuttavaṇṇanā	130	
PA_tika-s04_02t:1303_0	32. Dutiye tassa dānameva dātabbanti pabbajitassa pabbajitaparikkhāraṃ pattacīvarādi,	1303	
PA_tika-s04_02t:1303_1	gihino gihiparikkhāraṃ vatthāvudhayānasayanādi dātabbaṃ. Sabbanti sabbaṃ upakāraṃ.	1303	
PA_tika-s04_02t:1303_2	Makkhetvā nāseti makkhibhāve ṭhatvā. Telena viya makkhetīti satadhotatelena makkheti	1303	
PA_tika-s04_02t:1303_3	viya. Atthavaḍḍhanakathāti hitāvahakathā. Kathāgahaṇañcettha nidassanamattaṃ, paresaṃ	1303	
PA_tika-s04_02t:1303_4	hitāvaho kāyappayogopi atthacariyā. Aṭṭhakathāyaṃ pana vacippayogavaseneva atthacariyā	1303	
PA_tika-s04_02t:1303_5	vuttā. Samānattatāti sadisabhāvo, samānaṭṭhāne ṭhapanaṃ, taṃ panassa samānaṭṭhapanaṃ	1303	
PA_tika-s04_02t:1303_6	attasadisatākaraṇamukhena ekasambhogatā. Attano sukhuppattiyaṃ tassa ca dukkhuppattiyaṃ	1303	
PA_tika-s04_02t:1303_7	tena dukkhena attanā ekasambhogatāti āha “samānasukhadukkhabhāvo”ti. Sā ca samānasukhadukkhatā	1303	
PA_tika-s04_02t:1303_8	ekato nisajjādinā pākaṭā hotīti dassento “ekāsane”tiādimāha.	1303	
PA_tika-s04_02t:1304_0	Tattha jātiyā hīno bhogena adhiko dussaṅgaho hoti. Na hi sakkā tena saddhiṃ ekaparibhogo	1304	
PA_tika-s04_02t:1304_1	kātuṃ jātiyā hīnattā. Tassa tathā akariyamāne ca so kujjhati bhogena adhikattā, tasmā	1304	
PA_tika-s04_02t:1304_2	so dussaṅgaho. Bhogena hīno jātiyā adhikopi dussaṅgaho hoti. So hi “ahaṃ jātimā”ti	1304	
PA_tika-s04_02t:1304_3	bhogasampannena saddhi ekaparibhogaṃ icchati, tasmiṃ akariyamāne kujjhati. Ubhohipi	1304	
PA_tika-s04_02t:1304_4	hīno susaṅgaho hoti. Na hi so itarena saddhiṃ ekaparibhogaṃ icchati jātiyā hīnabhāvato,	1304	
PA_tika-s04_02t:1304_5	na akariyamāno kujjhati bhogena hīnabhāvato. Ubhohi sadisopi susaṅgahoyeva. Sadisabhāveneva	1304	
PA_tika-s04_02t:1304_6	itarena saha ekaparibhogassa paccāsīsāya, akaraṇe ca tassa kujjhanassa abhāvato.	1304	
PA_tika-s04_02t:1304_7	Bhikkhu dussīlo dussaṅgaho hoti. Na hi sakkā tena saddhiṃ ekaparibhogaṃ kātuṃ, akariyamāne	1304	
PA_tika-s04_02t:1304_8	ca kujjhati. Sīlavā pana susaṅgaho hoti. Sīlavā hi adīyamānepi kismiñci āmise akariyamānepi	1304	
PA_tika-s04_02t:1304_9	saṅgahe na kujjhati, aññaṃ attanā saddhiṃ paribhogaṃ akarontampi na pāpakena cittena	1304	
PA_tika-s04_02t:1304_10	passati pesalabhāvato. Tato eva paribhogopi anena saddhiṃ sukaro hoti, tasmā gihi	13041	
PA_tika-s04_02t:1304_11	ce, ubhohi sadiso. Pabbajito ce, sīlavā puggalo. Evaṃ samānattatāya saṅgahetabbo.	13041	
PA_tika-s04_02t:1304_12	Tenevāha “so sace gahaṭṭhassa jātiyā pabbajitassa sīlena sadiso hoti, tassāyaṃ samānattatā	13041	
PA_tika-s04_02t:1304_13	kātabbā”ti. Sesaṃ suviññeyyameva.	13041	
PA_tika-s04_02t:1305	Saṅgahasuttavaṇṇanā niṭṭhitā.	130	
PA_tika-s04_02t:1306	3. Sīhasuttavaṇṇanā	130	
PA_tika-s04_02t:1307_0	33. Tatiye sīhoti parissayasahanato paṭipakkhahananato ca “sīho”ti laddhanāmo migādhipati.	1307	
PA_tika-s04_02t:1307_1	Cattāroti samānepi sīhajātibhāve vaṇṇavisesādisiddhena visesena cattāro sīhā. Te	1307	
PA_tika-s04_02t:1307_2	idāni nāmato vaṇṇato āhārato dassetvā idhādhippetasīhaṃ nānappakārato vibhāvetuṃ	1307	
PA_tika-s04_02t:1307_3	“tiṇasīho”tiādi āraddhaṃ. Tiṇabhakkho sīho tiṇasīho purimapade uttarapadalopena yathā	1307	
PA_tika-s04_02t:1307_4	“sākapatthivo”ti (pāṇini 2.1.60). Kāḷavaṇṇatāya kāḷasīho. Tathā paṇḍusīho. Tenāha	1307	
PA_tika-s04_02t:1307_5	“kāḷagāvisadiso, paṇḍupalāsavaṇṇagāvisadiso”ti ca. Rattakambalassa viya kesaro kesarakalomo	1307	
PA_tika-s04_02t:1307_6	etassa atthīti kesarī. Lākhāparikammakatehi viya pādapariyantehīti ca yojanā.	1307	
PA_tika-s04_02t:1308	Kammānubhāvasiddhaadhipaccamahesakkhatāhi sabbamigagaṇassa rājā. Suvaṇṇaguhato vātiādi “sīhassa vihāro kiriyā evaṃ hotī”ti katvā vuttaṃ.	130	
PA_tika-s04_02t:1309_0	Samaṃ patiṭṭhāpetvāti sabbabhāgehi samameva bhūmiyaṃ patiṭṭhāpetvā. Ākaḍḍhitvāti	1309	
PA_tika-s04_02t:1309_1	purato ākaḍḍhitvā. Abhiharitvāti abhimukhaṃ haritvā. Saṅghātanti vināsaṃ. Vīsatiyaṭṭhikaṃ ṭhānaṃ usabhaṃ.	1309	
PA_tika-s04_02t:1310_0	Samasīhoti samajātiko samappabhāvo ca sīho. Samānosmīti desanāmattaṃ, samappabhāvatāya	1310	
PA_tika-s04_02t:1310_1	eva na bhāyati. Sakkāyadiṭṭhibalavatāyāti “ke aññe amhehi uttaritarā, atha kho mayameva	1310	
PA_tika-s04_02t:1310_2	mahābalā”ti evaṃ balātimānanimittāya ahaṃkārahetubhūtāya sakkāyadiṭṭhiyā balavabhāvena.	1310	
PA_tika-s04_02t:1310_3	Sakkāyadiṭṭhiyā pahīnattāti nirahaṃkārattā attasinehassa suṭṭhu samugghātattā na bhāyati.	1310	
PA_tika-s04_02t:1311	Tathā tathāti sīhasadisatādinā tena tena pakārena attānaṃ kathesīti vatvā tamatthaṃ vivaritvā dassetuṃ “sīhoti kho”tiādi vuttaṃ.	131	
PA_tika-s04_02t:1312_0	Katamahābhinīhārassa lokanāthassa bodhiyā niyatabhāvappattiyā ekantabhāvī buddhabhāvoti	1312	
PA_tika-s04_02t:1312_1	katvā “tīsu pāsādesu nivāsakālo, magadharañño paṭiññādānakālo, pāyāsassa paribhuttakālo”tiādinā	1312	
PA_tika-s04_02t:1312_2	abhisambodhito purimāvatthāpi sīhasadisā katvā dassitā. Bhāvini bhūtūpacāropi hi	1312	
PA_tika-s04_02t:1312_3	lokavohāro. Vijjābhāvasāmaññato dvivijjaṃ itaravijjampi ekajjhaṃ gahetvā paṭiccasamuppādasammasanato	1312	
PA_tika-s04_02t:1312_4	taṃ puretarasiddhaṃ viya katvā āha “tisso vijjā sodhetvā”ti. Anulomapaṭilomato pavattañāṇassa	1312	
PA_tika-s04_02t:1312_5	vasena “yamakañāṇamanthanenā”ti vuttaṃ.	1312	
PA_tika-s04_02t:1313_0	Tattha viharantassāti ajapālanigrodhamūle viharantassa. Ekādasame divaseti sattasattāhato	1313	
PA_tika-s04_02t:1313_1	paraṃ ekādasame divase. Acalapallaṅketi isipatane dhammacakkappavattanatthaṃ nisinnapallaṅke.	1313	
PA_tika-s04_02t:1313_2	Tampi hi kenaci appaṭivattiyaṃ dhammacakkappavattanatthaṃ nisajjāti katvā vajirāsanaṃ	1313	
PA_tika-s04_02t:1313_3	viya acalapallaṅkaṃ vuccati. Imasmiñca pana padeti “dveme, bhikkhave, antā”tiādinayappavatte	1313	
PA_tika-s04_02t:1313_4	ca imasmiṃ saddhammakoṭṭhāse. Dhammaghoso…pe… dasasahassilokadhātuṃ paṭicchādesi	1313	
PA_tika-s04_02t:1313_5	“sabbattha ṭhitā suṇantū”ti adhiṭṭhānena. Soḷasahākārehīti dukkhapariññā, samudayappahānaṃ,	1313	
PA_tika-s04_02t:1313_6	nirodhasacchikiriyā, maggabhāvanāti ekekasmiṃ magge cattāri cattāri katvā soḷasahi ākārehi.	1313	
PA_tika-s04_02t:1314_0	Paṭhamena nayena abhisambodhito purimatarāvatthāpi avassaṃbhāvitāya gahetvā sīhasadisataṃ	1314	
PA_tika-s04_02t:1314_1	dassetvā idāni abhisambuddhāvatthāsu eva sīhasadisataṃ dassetuṃ “aparo nayo”tiādi	1314	
PA_tika-s04_02t:1314_2	āraddhaṃ. Aṭṭhahi kāraṇehīti “tathā āgatoti tathāgato, tathā gatoti tathāgato, tathalakkhaṇaṃ	1314	
PA_tika-s04_02t:1314_3	āgatoti tathāgato, tathadhamme yāthāvato abhisambuddhoti tathāgato, tathadassitāya	1314	
PA_tika-s04_02t:1314_4	tathāgato, tathavāditāya tathāgato, tathākāritāya tathāgato, abhibhavanaṭṭhena tathāgato”ti	1314	
PA_tika-s04_02t:1314_5	evaṃ vuttehi aṭṭhahi tathāgatasādhakehi kāraṇehi. Yadipi bhagavā bodhipallaṅke nisinnamatteva	1314	
PA_tika-s04_02t:1314_6	abhisambuddho na jāto, tathāpi tāya nisajjāya nisinnova panujja sabbaṃ parissayaṃ	1314	
PA_tika-s04_02t:1314_7	abhisambuddho jāto. Tathā hi taṃ “aparājitapallaṅka”nti vuccati, tasmā “yāva bodhipallaṅkā	1314	
PA_tika-s04_02t:1314_8	vā”ti vatvā tena aparitussanto “yāva arahattamaggañāṇā vā”ti āha.	1314	
PA_tika-s04_02t:1315_0	Iti sakkāyoti ettha itisaddo nidassanattho. Tena sakkāyo sarūpato parimāṇato paricchedato	1315	
PA_tika-s04_02t:1315_1	ca dassitoti āha “ayaṃ sakkāyo”tiādi. “Ayaṃ sakkāyo”ti iminā pañcupādānakkhandhā	1315	
PA_tika-s04_02t:1315_2	sarūpato dassitā. “Ettako sakkāyo”ti iminā te parimāṇato dassitā. Tassa ca parimāṇassa	1315	
PA_tika-s04_02t:1315_3	ekantikabhāvaṃ dassentena “na ito bhiyyo sakkāyo atthī”ti vuttaṃ. Sabhāvatoti salakkhaṇato.	1315	
PA_tika-s04_02t:1315_4	Sarasatoti sakiccato. Pariyantatoti parimāṇapariyantato. Paricchedatoti yattake ṭhāne	1315	
PA_tika-s04_02t:1315_5	tassa pavattitassa paricchindanato. Parivaṭumatoti pariyosānappavattito. Sabbepi	1315	
PA_tika-s04_02t:1315_6	pañcupādānakkhandhā dassitā honti yathāvuttena vibhāgena. Ayaṃ sakkāyassa samudayo	1315	
PA_tika-s04_02t:1315_7	nāmāti ayaṃ āhārādisakkāyassa samudayo nāma. Tenāha “ettāvatā”tiādi. Atthaṅgamoti	1315	
PA_tika-s04_02t:1315_8	nirodho. “Āhārasamudayā āhāranirodhā”ti ca asādhāraṇameva taṃ gahetvā sesesu ādi-saddena saṅgaṇhāti.	1315	
PA_tika-s04_02t:1316_0	Paṇṇāsalakkhaṇapaṭimaṇḍitanti paṇṇāsaudayavayalakkhaṇavibhūsitaṃ samudayatthaṅgamaggahaṇato.	1316	
PA_tika-s04_02t:1316_1	Khīṇāsavattāti anavasesaṃ sāvasesañca āsavānaṃ parikkhīṇattā. Anāgāmīnampi hi bhayaṃ	1316	
PA_tika-s04_02t:1316_2	cittutrāsañca na hotīti. Ñāṇasaṃvego bhayatupaṭṭhānapaññā. Itarāsaṃ pana devatānanti	1316	
PA_tika-s04_02t:1316_3	akhīṇāsavadeve sandhāya vadati. Bhoti dhammālapanamattanti sabhāvakathanamattaṃ.	1316	
PA_tika-s04_02t:1317_0	Cakkanti satthu āṇācakkaṃ. Taṃ pana dhammato āgatanti dhammacakkaṃ. Tattha ariyasāvakānaṃ	1317	
PA_tika-s04_02t:1317_1	paṭivedhadhammato āgatanti dhammacakkaṃ. Itaresaṃ desanādhammato āgatanti dhammacakkaṃ.	1317	
PA_tika-s04_02t:1317_2	Duvidhepi ñāṇaṃ padhānanti ñāṇasīsena vuttaṃ “paṭivedhañāṇampi desanāñāṇampī”ti.	1317	
PA_tika-s04_02t:1317_3	Idāni taṃ ñāṇaṃ sarūpato dassetuṃ “paṭivedhañāṇaṃ nāmā”tiādi vuttaṃ. Yasmā tassa	1317	
PA_tika-s04_02t:1317_4	ñāṇassa paṭividdhattā bhagavā tāni saṭṭhi nayasahassāni veneyyānaṃ dassetuṃ samattho	1317	
PA_tika-s04_02t:1317_5	ahosi, tasmā tāni saṭṭhi nayasahassāni tena ñāṇena saddhiṃyeva siddhānīti katvā dassento	1317	
PA_tika-s04_02t:1317_6	“saṭṭhiyā ca nayasahassehi paṭivijjhī”ti āha. Tiparivaṭṭanti “idaṃ dukkha”nti ca	1317	
PA_tika-s04_02t:1317_7	“pariññeyya”nti ca “pariññāta”nti ca evaṃ tiparivaṭṭaṃ, taṃyeva dvādasākāraṃ. Tanti	1317	
PA_tika-s04_02t:1317_8	desanāñāṇaṃ. Esa bhagavā. Appaṭipuggaloti paṭinidhibhūtapuggalarahito. Ekasadisassāti nibbikārassa.	1317	
PA_tika-s04_02t:1318	Sīhasuttavaṇṇanā niṭṭhitā.	131	
PA_tika-s04_02t:1319	4. Aggapasādasuttavaṇṇanā	131	
PA_tika-s04_02t:1320_0	34. Catutthe aggesu pasādāti seṭṭhesu pasādā. Aggā vā pasādāti seṭṭhabhūtā pasādā.	1320	
PA_tika-s04_02t:1320_1	Seṭṭhavacano hettha aggasaddo. Purimasmiṃ atthavikappe aggasaddena buddhādiratanattayaṃ	1320	
PA_tika-s04_02t:1320_2	vuccati. Tesu bhagavā tāva asadisaṭṭhena, guṇavisiṭṭhaṭṭhena, asamasamaṭṭhena ca	1320	
PA_tika-s04_02t:1320_3	aggo. So hi mahābhinīhāraṃ dasannaṃ pāramīnaṃ pavicayañca ādiṃ katvā bodhisambhāraguṇehi	1320	
PA_tika-s04_02t:1320_4	ceva buddhaguṇehi ca payojanehi ca sesajanehi asadisoti asadisaṭṭhenapi aggo. Ye	1320	
PA_tika-s04_02t:1320_5	cassa te guṇā mahākaruṇādayo, tehi sesasattānaṃ guṇehi visiṭṭhaṭṭhenapi sabbasattuttamatāya	1320	
PA_tika-s04_02t:1320_6	aggo. Ye pana purimakā sammāsambuddhā sabbasattehi asamā, tehi saddhiṃ ayameva rūpakāyaguṇehi	1320	
PA_tika-s04_02t:1320_7	ceva dhammakāyaguṇehi ca samoti asamasamaṭṭhenapi aggo. Tathā dullabhapātubhāvato	1320	
PA_tika-s04_02t:1320_8	acchariyamanussabhāvato bahujanahitasukhāvahato adutiyaasahāyādibhāvato ca bhagavā	1320	
PA_tika-s04_02t:1320_9	loke aggoti vuccati. Yathāha –	1320	
PA_tika-s04_02t:1321_0	“Ekapuggalassa, bhikkhave, pātubhāvo dullabho lokasmiṃ. Katamassa ekapuggalassa?	1321	
PA_tika-s04_02t:1321_1	Tathāgatassa arahato sammāsammuddhassa. Ekapuggalo, bhikkhave, loke uppajjamāno uppajjati	1321	
PA_tika-s04_02t:1321_2	acchariyamanusso. Ekapuggalo, bhikkhave, loke uppajjamāno uppajjati bahujana…pe…	1321	
PA_tika-s04_02t:1321_3	sammāsambuddho. Ekapuggalo, bhikkhave, loke uppajjamāno uppajjati adutiyo asahāyo	1321	
PA_tika-s04_02t:1321_4	appaṭimo appaṭibhāgo appaṭipuggalo asamo asamasamo dvipadānaṃ aggo. Katamo ekapuggalo?	1321	
PA_tika-s04_02t:1321_5	Tathāgato arahaṃ sammāsambuddho”ti.	1321	
PA_tika-s04_02t:1322_0	Dhammasaṅghā aññadhammasaṅghehi asadisaṭṭhena visiṭṭhaguṇatāya dullabhapātubhāvādinā	1322	
PA_tika-s04_02t:1322_1	ca aggā. Tathā hi tesaṃ svākkhātatādisuppaṭipannatādiguṇavisesehi aññe dhammasaṅghasadisā	1322	
PA_tika-s04_02t:1322_2	appataraṃ nihīnā vā natthi, kuto seṭṭhā. Sayameva tehi visiṭṭhaguṇatāya seṭṭhā. Tathā	1322	
PA_tika-s04_02t:1322_3	dullabhuppādaacchariyabhāvabahujanahitasukhāvahaadutiyāsahāyādisabhāvā ca te. Yadaggena	1322	
PA_tika-s04_02t:1322_4	hi bhagavā dullabhapātubhāvo, tadaggena dhammasaṅghāpīti. Acchariyādīsupi eseva nayo.	1322	
PA_tika-s04_02t:1322_5	Evaṃ aggesu seṭṭhesu uttamesu pavaresu guṇavisiṭṭhesu pasādāti aggappasadā.	1322	
PA_tika-s04_02t:1323_0	Dutiyasmiṃ panatthe yathāvuttesu aggesu buddhādīsu uppattiyā aggabhūtā pasādā aggappasādā.	1323	
PA_tika-s04_02t:1323_1	Ye pana ariyamaggena āgatā aveccappasādā, te ekanteneva aggabhūtā pasādāti aggappasādā.	1323	
PA_tika-s04_02t:1323_2	Yathāha – “idha, bhikkhave, ariyasāvako buddhe aveccappasādena samannāgato hotī”tiādi.	1323	
PA_tika-s04_02t:1323_3	Aggavipākattāpi cete aggappasādā. Vuttampi cetaṃ – “agge kho pana pasannānaṃ aggo vipāko”ti.	1323	
PA_tika-s04_02t:1324_0	Apadā vātiādīsu vā-saddo samuccayattho, na vikappattho. Yathā “anuppanno vā kāmāsavo	1324	
PA_tika-s04_02t:1324_1	uppajjati, uppanno vā kāmāsavo pavaḍḍhatī”ti ettha anuppanno ca uppanno cāti attho.	1324	
PA_tika-s04_02t:1324_2	Yathā ca “bhūtānaṃ vā sattānaṃ ṭhitiyā sambhavesīnaṃ vā anuggahāyā”ti ettha bhūtānañca	1324	
PA_tika-s04_02t:1324_3	sambhavesīnañcāti attho. Yathā ca “aggito vā udakato vā mithubhedato vā”ti ettha	1324	
PA_tika-s04_02t:1324_4	aggito ca udakato ca mithubhedato cāti attho, evaṃ “apadā vā…pe… aggamakkhāyatī”ti	1324	
PA_tika-s04_02t:1324_5	etthāpi apadā ca dvipadā cāti sampiṇḍanavasena attho daṭṭhabbo. Tena vuttaṃ “vā-saddo	1324	
PA_tika-s04_02t:1324_6	samuccayattho, na vikappattho”ti.	1324	
PA_tika-s04_02t:1325_0	Rūpinoti rūpavanto. Na rūpinoti arūpino. Saññinoti saññavanto. Na saññinoti asaññino.	1325	
PA_tika-s04_02t:1325_1	“Apadā vā”tiādisabbapadehi kāmabhavo, rūpabhavo, arūpabhavo, ekavokārabhavo, catuvokārabhavo,	1325	
PA_tika-s04_02t:1325_2	pañcavokārabhavo, saññibhavo, asaññibhavo, nevasaññināsaññibhavoti navavidhepi bhave	1325	
PA_tika-s04_02t:1325_3	sattepi anavasesato pariyādiyitvā dasseti. Ettha hi rūpiggahaṇena kāmabhavo, rūpabhavo,	1325	
PA_tika-s04_02t:1325_4	pañcavokārabhavo, ekavokārabhavo ca dassito, arūpiggahaṇena arūpabhavo, catuvokārabhavo	1325	
PA_tika-s04_02t:1325_5	ca dassito, saññibhavādayo pana sarūpeneva dassitā. Apadādiggahaṇena kāmabhavapañcavokārabhavasaññibhavānaṃ ekadesova dassito.	1325	
PA_tika-s04_02t:1326_0	Kasmā panettha yathā adutiyasutte “dvipadānaṃ aggo”ti dvipadā eva gahitā, evaṃ dvipadaggahaṇameva	1326	
PA_tika-s04_02t:1326_1	akatvā apadādiggahaṇaṃ katanti? Vuccate – adutiyasutte tāva seṭṭhataravasena dvipadaggahaṇameva	1326	
PA_tika-s04_02t:1326_2	kataṃ. Imasmiñhi loke seṭṭho nāma uppajjamāno apadacatuppadabahupadesu na uppajjati,	1326	
PA_tika-s04_02t:1326_3	dvipadesuyeva uppajjati. Kataresu dvipadesu? Manussesu ceva devesu ca. Manussesu	1326	
PA_tika-s04_02t:1326_4	uppajjamāno sakalalokaṃ vase vattetuṃ samattho buddho hutvā uppajjati, devesu uppajjamāno	1326	
PA_tika-s04_02t:1326_5	dasasahassilokadhātuṃ vase vattanako mahābrahmā hutvā uppajjati, so tassa kappiyakārako	1326	
PA_tika-s04_02t:1326_6	vā ārāmiko vā sampajjati. Iti tatopi seṭṭhataravasenesa dvipadānaṃ aggoti tattha	1326	
PA_tika-s04_02t:1326_7	vuttaṃ. Idha pana anavasesapariyādānavasena evaṃ vuttaṃ “yāvatā, bhikkhave, sattā	1326	
PA_tika-s04_02t:1326_8	apadā vā…pe… nevasaññināsaññino vā, tathāgato tesaṃ aggamakkhāyatī”ti. Niddhāraṇe	1326	
PA_tika-s04_02t:1326_9	cetaṃ sāmivacanaṃ. Ma-kāro padasandhikaro, aggo akkhāyatīti padavibhāgo. Tenevāha “guṇehi aggo”tiādi.	1326	
PA_tika-s04_02t:1327_0	Aggo vipāko hotīti agge sammāsambuddhe pasannānaṃ yo pasādo aggo seṭṭho uttamakoṭibhūto	1327	
PA_tika-s04_02t:1327_1	vā, tasmā tassa vipākopi aggo seṭṭho uttamakoṭibhūto uḷāratamo paṇītatamo hoti. So	1327	
PA_tika-s04_02t:1327_2	pana pasādo duvidho lokiyalokuttarabhedato. Tesu lokiyassa tāva –	1327	
PA_tika-s04_02t:1328	“Ye keci buddhaṃ saraṇaṃ gatāse,	132	
PA_tika-s04_02t:1329	Na te gamissanti apāyabhūmiṃ;	132	
PA_tika-s04_02t:1330	Pahāya mānusaṃ dehaṃ,	133	
PA_tika-s04_02t:1331	Devakāyaṃ paripūressanti. ;	133	
PA_tika-s04_02t:1332	“Buddhoti kittayantassa, kāye bhavati yā pīti;	133	
PA_tika-s04_02t:1333	Varameva hi sā pīti, kasiṇenapi jambudīpassa. ;	133	
PA_tika-s04_02t:1334	“Sataṃ hatthī sataṃ assā, sataṃ assatarīrathā;	133	
PA_tika-s04_02t:1335	Sataṃ kaññāsahassāni, āmukkamaṇikuṇḍalā;	133	
PA_tika-s04_02t:1336	Ekassa padavītihārassa, kalaṃ nāgghanti soḷasiṃ”. ;	133	
PA_tika-s04_02t:1337_0	“Sādhu kho, devānaminda, buddhaṃ saraṇagamanaṃ hoti, buddhaṃ saraṇagamanahetu kho,	1337	
PA_tika-s04_02t:1337_1	devānaminda, evamidhekacce sattā kāyassa bhedā paraṃ maraṇā sugatiṃ saggaṃ lokaṃ	1337	
PA_tika-s04_02t:1337_2	upapajjanti. Te aññe deve dasahi ṭhānehi adhiggaṇhanti dibbena āyunā, dibbena vaṇṇena,	1337	
PA_tika-s04_02t:1337_3	dibbena sukhena, dibbena yasena, dibbena ādhipateyyena, dibbehi rūpehi, dibbehi saddehi,	1337	
PA_tika-s04_02t:1337_4	dibbehi gandhehi, dibbehi rasehi, dibbehi phoṭṭhabbehī”ti –	1337	
PA_tika-s04_02t:1338	Evamādīnaṃ suttapadānaṃ vasena pasādaphalavisesayogo veditabbo, tasmā so apāyadukkhavinivattanena saddhiṃ sampattibhavesu sukhavisesadāyakova daṭṭhabbo.	133	
PA_tika-s04_02t:1339	Lokuttaro pana sāmaññaphalavipākadāyako vaṭṭadukkhavinivattako. Sabbopi cāyaṃ pasādo paramparāya vaṭṭadukkhaṃ vinivattetiyeva. Vuttañhetaṃ –	133	
PA_tika-s04_02t:1340_0	“Yasmiṃ samaye, bhikkhave, ariyasāvako attano saddhaṃ anussarati, nevassa tasmiṃ	1340	
PA_tika-s04_02t:1340_1	samaye rāgapariyuṭṭhitaṃ cittaṃ hoti, na dosapariyuṭṭhitaṃ…pe… na mohapariyuṭṭhitaṃ	1340	
PA_tika-s04_02t:1340_2	cittaṃ hoti, ujugatamevassa tasmiṃ samaye cittaṃ hoti, ujugatacittassa pāmojjaṃ jāyati,	1340	
PA_tika-s04_02t:1340_3	pamuditassa pīti jāyati…pe… nāparaṃ itthattāyāti pajānātī”ti.	1340	
PA_tika-s04_02t:1341_0	Dhammāti sabhāvadhammā. Saṅkhatāti samecca sambhūya paccayehi katāti saṅkhatā, sapaccayā	1341	
PA_tika-s04_02t:1341_1	dhammā. Hetūhi paccayehi ca na kehici katā saṅkhatāti asaṅkhatā, apaccayo nibbānaṃ.	1341	
PA_tika-s04_02t:1341_2	Saṅkhatānaṃ pariyositabhāvena “asaṅkhatā”ti puthuvacanaṃ. Virāgo tesaṃ aggamakkhāyatīti	1341	
PA_tika-s04_02t:1341_3	tesaṃ saṅkhatāsaṅkhatadhammānaṃ yo virāgasaṅkhāto asaṅkhatadhammo, so sabhāveneva	1341	
PA_tika-s04_02t:1341_4	saṇhasukhumabhāvato santatarapaṇītatarabhāvato gambhīrādibhāvato madanimmadanādibhāvato	1341	
PA_tika-s04_02t:1341_5	aggaṃ seṭṭhaṃ uttamaṃ pavaranti vuccati. Yadidanti nipāto, yo ayanti attho. Madanimmadanotiādīni	1341	
PA_tika-s04_02t:1341_6	sabbāni nibbānavevacanāni. Tenevāha “virāgotiādīni nibbānasseva nāmānī”ti. Rāgamadādayoti	1341	
PA_tika-s04_02t:1341_7	ādi-saddena mānamadapurisamadādike saṅgaṇhāti. Sabbā pipāsāti kāmapipāsādikā sabbā	1341	
PA_tika-s04_02t:1341_8	pipāsā. Sabbe ālayā samugghātaṃ gacchantīti kāmālayādikā sabbepi ālayā samugghātaṃ	1341	
PA_tika-s04_02t:1341_9	yanti. Vaṭṭānīti kammavaṭṭavipākavaṭṭāni. Taṇhāti aṭṭhasatappabhedā sabbāpi taṇhā.	1341	
PA_tika-s04_02t:1342	Aggo vipāko hotīti etthāpi –	134	
PA_tika-s04_02t:1343	“Ye keci dhammaṃ saraṇaṃ gatāse…pe…”. ;	134	
PA_tika-s04_02t:1344	“Dhammoti kittayantassa, kāye bhavati yā pīti…pe…”. ;	134	
PA_tika-s04_02t:1345	“Sādhu kho, devānaminda, dhammaṃ saraṇagamanaṃ hoti, dhammaṃ saraṇagamanahetu kho, devānaminda, evamidhekacce…pe… dibbehi phoṭṭhabbehī”ti –	134	
PA_tika-s04_02t:1346	Evamādīnaṃ suttapadānaṃ vasena dhamme pasādassa phalavisesayogo veditabbo.	134	
PA_tika-s04_02t:1347_0	Saṅghā vā gaṇā vāti janasamūhasaṅkhātā yāvatā loke saṅghā vā gaṇā vā. Tathāgatasāvakasaṅghoti	1347	
PA_tika-s04_02t:1347_1	aṭṭhaariyapuggalasamūhasaṅkhāto diṭṭhisīlasāmaññena saṃhato tathāgatassa sāvakasaṅgho.	1347	
PA_tika-s04_02t:1347_2	Aggamakkhāyatīti attano sīlasamādhipaññāvimuttiādiguṇavisesena tesaṃ saṅghānaṃ aggo	1347	
PA_tika-s04_02t:1347_3	seṭṭho uttamo pavaroti vuccati. Yadidanti yāni imāni. Cattāri purisayugāni yugaḷavasena,	1347	
PA_tika-s04_02t:1347_4	paṭhamamaggaṭṭho paṭhamaphalaṭṭhoti idamekaṃ yugaḷaṃ, yāva catutthamaggaṭṭho catutthaphalaṭṭhoti	1347	
PA_tika-s04_02t:1347_5	idamekaṃ yugaḷanti evaṃ cattāri purisayugāni. Aṭṭha purisapuggalāti purisapuggalavasena	1347	
PA_tika-s04_02t:1347_6	eko paṭhamamaggaṭṭho, eko paṭhamaphalaṭṭhoti iminā nayena aṭṭha purisapuggalā. Ettha	1347	
PA_tika-s04_02t:1347_7	ca purisoti vā puggaloti vā ekatthāni etāni padāni, veneyyavasena panevaṃ vuttaṃ.	1347	
PA_tika-s04_02t:1347_8	Esa bhagavato sāvakasaṅghoti yānimāni yugaḷavasena cattāri yugāni pāṭiyekkato aṭṭha	1347	
PA_tika-s04_02t:1347_9	purisapuggalā, esa bhagavato sāvakasaṅgho. Āhuneyyotiādīni vuttatthāneva. Idhāpi –	1347	
PA_tika-s04_02t:1348	“Ye keci saṅghaṃ saraṇaṃ gatāse…pe…”. ;	134	
PA_tika-s04_02t:1349	“Saṅghoti kittayantassa, kāye bhavati yā pīti…pe…”. ;	134	
PA_tika-s04_02t:1350	“Sādhu kho, devānaminda, saṅghaṃ saraṇagamanaṃ hoti, saṅghaṃ saraṇagamanahetu kho, devānaminda…pe… dibbehi phoṭṭhabbehī”ti –	135	
PA_tika-s04_02t:1351_0	Ādīnaṃ suttapadānaṃ vasena saṅghe pasādassa phalavisesayogo tassa aggavipākatā ca	1351	
PA_tika-s04_02t:1351_1	veditabbā. Tathā anuttariyapaṭilābho sattamabhavādito paṭṭhāya vaṭṭadukkhasamucchedo	1351	
PA_tika-s04_02t:1351_2	anuttarasukhādhigamoti evamādiuḷāraphalanipphādanavasena aggavipākatā veditabbā.	1351	
PA_tika-s04_02t:1352_0	Gāthāsu aggatoti agge ratanattaye, aggabhāvato vā pasannānaṃ. Aggaṃ dhammanti aggasabhāvaṃ	1352	
PA_tika-s04_02t:1352_1	buddhasubodhiṃ dhammasudhammataṃ saṅghasuppaṭipattiṃ, ratanattayassa anaññasādhāraṇaṃ	1352	
PA_tika-s04_02t:1352_2	uttamasabhāvaṃ, dasabalādisvākkhātatādisuppaṭipannatādiguṇasabhāvaṃ vā. Vijānatanti	1352	
PA_tika-s04_02t:1352_3	vijānantānaṃ. Evaṃ sādhāraṇato aggappasādavatthuṃ dassetvā idāni asādhāraṇato taṃ	1352	
PA_tika-s04_02t:1352_4	vibhāgena dassetuṃ “agge buddhe”tiādi vuttaṃ. Tattha pasannānanti aveccappasādena	1352	
PA_tika-s04_02t:1352_5	ca itarappasādena ca pasannānaṃ adhimuttānaṃ. Virāgūpasameti virāge upasame ca, sabbassa	1352	
PA_tika-s04_02t:1352_6	rāgassa sabbesaṃ kilesānaṃ accantavirāgahetubhūte accantaupasamahetubhūte cāti attho.	1352	
PA_tika-s04_02t:1352_7	Sukheti vaṭṭadukkhakkhayabhāvena saṅkhārūpasamasukhabhāvena sukhe.	1352	
PA_tika-s04_02t:1353_0	Aggasmiṃ dānaṃ dadatanti agge ratanattaye dānaṃ dadantānaṃ deyyadhammaṃ pariccajantānaṃ.	1353	
PA_tika-s04_02t:1353_1	Tattha dharamānaṃ bhagavantaṃ catūhi paccayehi upaṭṭhahantā pūjentā sakkarontā, parinibbutaṃ	1353	
PA_tika-s04_02t:1353_2	bhagavantaṃ uddissa dhātucetiyādike upaṭṭhahantā pūjentā sakkarontā buddhe dānaṃ	1353	
PA_tika-s04_02t:1353_3	dadanti nāma. “Dhammaṃ pūjessāmā”ti dhammadhare puggale catūhi paccayehi upaṭṭhahantā	1353	
PA_tika-s04_02t:1353_4	pūjentā sakkarontā dhammañca ciraṭṭhitikaṃ karontā dhamme dānaṃ dadanti nāma. Tathā	1353	
PA_tika-s04_02t:1353_5	ariyasaṅghaṃ catūhi paccayehi upaṭṭhahantā pūjentā sakkarontā taṃ uddissa itarasmimpi	1353	
PA_tika-s04_02t:1353_6	tathā paṭipajjantā saṅghe dānaṃ dadanti nāma. Aggaṃ puññaṃ pavaḍḍhatīti evaṃ ratanattaye	1353	
PA_tika-s04_02t:1353_7	pasannena cetasā uḷāraṃ pariccāgaṃ uḷārañca pūjāsakkāraṃ pavattentānaṃ divase divase	1353	
PA_tika-s04_02t:1353_8	aggaṃ uḷāraṃ kusalaṃ upacīyati. Idāni tassa puññassa aggavipākatāya aggabhāvaṃ dassetuṃ	1353	
PA_tika-s04_02t:1353_9	“aggaṃ āyū”tiādi vuttaṃ. Tattha āyūti dibbaṃ vā mānusaṃ vā aggaṃ uḷāraṃ paramaṃ āyu	1353	
PA_tika-s04_02t:1353_10	pavaḍḍhati uparūpari brūhati. Vaṇṇoti rūpasampadā. Yasoti parivārasampadā. Kittīti	13531	
PA_tika-s04_02t:1353_11	thutighoso. Sukhanti kāyikaṃ cetasikañca sukhaṃ. Balanti kāyabalañceva ñāṇabalañca.	13531	
PA_tika-s04_02t:1354_0	Aggassa ratanattayassa dānaṃ dātā. Atha vā aggassa deyyadhammassa dānaṃ uḷāraṃ katvā	1354	
PA_tika-s04_02t:1354_1	tattha puññaṃ pavattetā. Aggadhammasamāhitoti aggena pasādadhammena dānādidhammena	1354	
PA_tika-s04_02t:1354_2	ca saṃhito samannāgato acalappasādayutto, tassa vā vipākabhūtehi bahujanassa piyamanāpatādidhammehi	1354	
PA_tika-s04_02t:1354_3	yutto. Aggappatto pamodatīti yattha yattha sattanikāye uppanno, tattha tattha aggabhāvaṃ	1354	
PA_tika-s04_02t:1354_4	seṭṭhabhāvaṃ adhigato, aggabhāvaṃ vā lokuttaramaggaphalaṃ adhigato pamodati abhiramati paritussatīti.	1354	
PA_tika-s04_02t:1355	Aggapasādasuttavaṇṇanā niṭṭhitā.	135	
PA_tika-s04_02t:1356	5. Vassakārasuttavaṇṇanā	135	
PA_tika-s04_02t:1357_0	35. Pañcame ariye ñāyeti saṃkilesato ārakattā ariye niddose parisuddhe niyyānikadhammabhāvato	1357	
PA_tika-s04_02t:1357_1	ñāye kāraṇeti attho. Ñāyati nicchayena kamati nibbānaṃ, taṃ vā ñāyati paṭivijjhīyati	1357	
PA_tika-s04_02t:1357_2	etenātī ñāyo, ariyamaggo. So eva ca sampāpakahetubhāvato kāraṇanti vuccati. Idha	1357	
PA_tika-s04_02t:1357_3	pana saha vipassanāya ariyamaggo adhippetoti āha “sahavipassanake magge”ti. Gāthāsu	1357	
PA_tika-s04_02t:1357_4	“ñāyaṃ dhamma”nti etthāpi eseva nayo.	1357	
PA_tika-s04_02t:1358	Vassakārasuttavaṇṇanā niṭṭhitā.	135	
PA_tika-s04_02t:1359	6. Doṇasuttavaṇṇanā	135	
PA_tika-s04_02t:1360_0	36. Chaṭṭhe ukkāhi dhāriyamānāhīti dīpikāhi dhāriyamānāhi, daṇḍadīpikāsu jāletvā	1360	
PA_tika-s04_02t:1360_1	dhāriyamānāsu māpitattāti vuttaṃ hoti. Tañhi nagaraṃ “maṅgaladivase sukhaṇe sunakkhattaṃ	1360	
PA_tika-s04_02t:1360_2	mā atikkamī”ti rattimpi ukkāsu dhāriyamānāsu māpitaṃ. Ukkāsu ṭhāti ukkaṭṭhā, ukkāsu	1360	
PA_tika-s04_02t:1360_3	vijjotayantīsu ṭhitā patiṭṭhitāti mūlavibhūjādipakkhepena (pāṇini 3.2.5) saddasiddhi	1360	
PA_tika-s04_02t:1360_4	veditabbā. Niruttinayena vā ukkāsu ṭhitāsu ṭhitā āsīti ukkaṭṭhā. Apare pana bhaṇanti	1360	
PA_tika-s04_02t:1360_5	“bhūmibhāgasampattiyā manussasampattiyā upakaraṇasampattiyā ca sā nagarī ukkaṭṭhaguṇayogato	1360	
PA_tika-s04_02t:1360_6	ukkaṭṭhāti nāmaṃ labhatī”ti. Setabyanti tassa nagarassa nāmaṃ. Taṃ pana kassapadasabalassa	1360	
PA_tika-s04_02t:1360_7	jātanagaranti āha “atīte kassapasammāsambuddhassa jātanagara”nti.	1360	
PA_tika-s04_02t:1361_0	Vijjantarikāyāti vijjuniccharaṇakkhaṇe. Antaratoti hadaye. Antarāti ārambhanibbattīnaṃ	1361	
PA_tika-s04_02t:1361_1	vemajjhe. Antarikāyāti antarāḷe. Ettha ca “tadantaraṃ ko jāneyya, etesaṃ antarā kappā	1361	
PA_tika-s04_02t:1361_2	gaṇanato asaṅkhyeyyā, antarantarā kathaṃ opapātetī”ti ca ādīsu viya kāraṇavemajjhesu	1361	
PA_tika-s04_02t:1361_3	vattamānā antarāsaddā eva udāharitabbā siyuṃ, na pana cittakkhaṇavivaresu vattamānā	1361	
PA_tika-s04_02t:1361_4	antaraantarikasaddā. Antarāsaddassa hi ayamatthuddhāroti.	1361	
PA_tika-s04_02t:1362_0	Ayaṃ panettha adhippāyo siyā – yesu antarāsaddo vattati, tesu antarasaddopi vattatīti	1362	
PA_tika-s04_02t:1362_1	samānatthattā antarāsaddatthe vattamāno antarasaddo udāhaṭo. Antarāsaddo eva vā “yassantarato”ti	1362	
PA_tika-s04_02t:1362_2	ettha gāthāsukhatthaṃ rassaṃ katvā vuttoti daṭṭhabbaṃ. Antarāsaddo eva pana ikasaddena	1362	
PA_tika-s04_02t:1362_3	padaṃ vaḍḍhetvā “antarikā”ti vuttoti evamettha udāharaṇodāharitabbānaṃ virodhābhāvo	1362	
PA_tika-s04_02t:1362_4	daṭṭhabbo. Ayojiyamāne upayogavacanaṃ na pāpuṇāti sāmivacanassa pasaṅge antarāsaddayogena	1362	
PA_tika-s04_02t:1362_5	upayogavacanassa icchitattā. Tenevāha “antarāsaddena pana yuttattā upayogavacanaṃ kata”nti.	1362	
PA_tika-s04_02t:1363_0	Sakalajambudīpe uppannaṃ mahākalahaṃ vūpasametvāti parinibbute bhagavati dhātūnaṃ	1363	
PA_tika-s04_02t:1363_1	atthāya kusināranagaraṃ parivāretvā ṭhitehi sesarājūhi “amhākaṃ dhātuyo vā dentu	1363	
PA_tika-s04_02t:1363_2	yuddhaṃ vā”tiādinā kosinārakehi mallehi saddhiṃ kataṃ vivādaṃ vūpasametvā. So kira	1363	
PA_tika-s04_02t:1363_3	brāhmaṇo tesaṃ vivādaṃ sutvā “ete rājāno bhagavato parinibbutaṭṭhāne vivādaṃ karonti,	1363	
PA_tika-s04_02t:1363_4	na kho panetaṃ patirūpaṃ, alaṃ iminā kalahena, vūpasamessāmi na”nti gantvā unnate	1363	
PA_tika-s04_02t:1363_5	padese ṭhatvā dvebhāṇavāraparimāṇaṃ doṇagajjitaṃ nāma avoca. Tattha paṭhamabhāṇavāre	1363	
PA_tika-s04_02t:1363_6	tāva ekapadampi te na jāniṃsu. Dutiyabhāṇavārapariyosāne ca “ācariyassa viya bho	1363	
PA_tika-s04_02t:1363_7	saddo, ācariyassa viya bho saddo”ti sabbe niravā ahesuṃ. Jambudīpatale kira kulaghare	1363	
PA_tika-s04_02t:1363_8	jāto yebhuyyena tassa na-antevāsiko nāma natthi, atha kho so attano vacanaṃ sutvā	1363	
PA_tika-s04_02t:1363_9	nirave tuṇhībhūte viditvā puna –	1363	
PA_tika-s04_02t:1364	“Suṇantu bhonto mama ekavācaṃ,	136	
PA_tika-s04_02t:1365	Amhāka buddho ahu khantivādo;	136	
PA_tika-s04_02t:1366	Na hi sādhuyaṃ uttamapuggalassa,	136	
PA_tika-s04_02t:1367	Sarīrabhāge siyā sampahāro.	136	
PA_tika-s04_02t:1368	“Sabbeva bhonto sahitā samaggā,	136	
PA_tika-s04_02t:1369	Sammodamānā karomaṭṭhabhāge;	136	
PA_tika-s04_02t:1370	Vitthārikā hontu disāsu thūpā,	137	
PA_tika-s04_02t:1371	Bahū janā cakkhumato pasannā”ti. –	137	
PA_tika-s04_02t:1372_0	Imaṃ gāthādvayaṃ vatvā taṃ kalahaṃ vūpasametvā dhātuyo aṭṭhadhā bhājetvā adāsi, taṃ	1372	
PA_tika-s04_02t:1372_1	sandhāyetaṃ vuttaṃ “sakalajambudīpe uppannaṃ mahākalahaṃ vūpasametvā dhātuyo bhājessatī”ti.	1372	
PA_tika-s04_02t:1372_2	Lakkhaṇacakkānīti dvīsu pādatalesu dve lakkhaṇacakkāni.	1372	
PA_tika-s04_02t:1373_0	Āsavenāti kammakilesakāraṇena āsavena. Ettha hi tebhūmakañca kammaṃ, avasesā ca akusalā	1373	
PA_tika-s04_02t:1373_1	dhammā “āsavā”ti vuttā. Devūpapattīti devesu uppatti nibbatti. Ettha ca yakkhagandhabbatāya	1373	
PA_tika-s04_02t:1373_2	vinimuttā sabbe devā devaggahaṇena gahitā. Gandhabbo vā vihaṅgamo ākāsacārī. Ahanti	1373	
PA_tika-s04_02t:1373_3	vibhattivipariṇāmena yojetabbaṃ.	1373	
PA_tika-s04_02t:1374	Doṇasuttavaṇṇanā niṭṭhitā.	137	
PA_tika-s04_02t:1375	7. Aparihāniyasuttavaṇṇanā	137	
PA_tika-s04_02t:1376_0	37. Sattame nibbānasantikeyeva caratīti kilesanibbānassa anupādāparinibbānassa ca	1376	
PA_tika-s04_02t:1376_1	santikeyeva carati “na cirasseva adhigamissatī”ti katvā. Gāthāya appamādaratoti samathavipassanāya	1376	
PA_tika-s04_02t:1376_2	appamajjane rato abhirato, appamādeneva rattindivaṃ vītināmentoti attho. Pamādaṃ	1376	
PA_tika-s04_02t:1376_3	bhayato passantoti nirayūpapattiādibhayahetuto pamādaṃ bhayato passanto. Abhabbo	1376	
PA_tika-s04_02t:1376_4	parihānāyāti so evarūpo samathavipassanādhammehi maggaphalehi vā parihānāya abhabbo.	1376	
PA_tika-s04_02t:1376_5	Samathavipassanāto hi sampattato na parihāyati, itarāni ca appattāni pāpuṇātīti.	1376	
PA_tika-s04_02t:1377	Aparihāniyasuttavaṇṇanā niṭṭhitā.	137	
PA_tika-s04_02t:1378	8. Patilīnasuttavaṇṇanā	137	
PA_tika-s04_02t:1379_0	38. Aṭṭhame antavā lokoti ekapassena vaḍḍhitaṃ kasiṇanimittaṃ “loko”ti gāhena vā	1379	
PA_tika-s04_02t:1379_1	takkena vā uppannadiṭṭhi. Lābhī hi jhānacakkhunā passitvā gaṇhāti, itaro takkamattena.	1379	
PA_tika-s04_02t:1379_2	Anantavāti samantato vaḍḍhitaṃ appamāṇaṃ kasiṇanimittaṃ “loko”ti gāhena vā takkena	1379	
PA_tika-s04_02t:1379_3	vā uppannadiṭṭhi. Taṃ jīvaṃ taṃ sarīranti jīvo sarīrañca ekameva vatthūti uppannadiṭṭhi.	1379	
PA_tika-s04_02t:1379_4	Vissaṭṭhānīti sakapariccajanavasena nissaṭṭhāni. Vantānīti idaṃ puna anādiyanabhāvadassanavasena	1379	
PA_tika-s04_02t:1379_5	vuttaṃ. Cattampi hi keci gaṇhanti, nayidamevanti dassanatthaṃ “vantānī”ti vuttaṃ.	1379	
PA_tika-s04_02t:1379_6	Na hi yaṃ yena vantaṃ, na so taṃ puna ādīyati. Vantampi kiñci sasantatilaggaṃ siyā,	1379	
PA_tika-s04_02t:1379_7	nayidamevanti dassanatthaṃ “muttānī”ti vuttaṃ. Tenevāha “chinnabandhanāni katānī”ti,	1379	
PA_tika-s04_02t:1379_8	santatito vinimocanavasena chinnabandhanāni katānīti attho. Muttampi kiñci muttabandhanaṃ	1379	
PA_tika-s04_02t:1379_9	viya phalaṃ kuhiñci tiṭṭhati, na evamidanti dassanatthaṃ “pahīnānī”ti vuttaṃ. Yathā	1379	
PA_tika-s04_02t:1379_10	kiñci dunnissaṭṭhaṃ puna ādāya sammadeva nissaṭṭhaṃ “paṭinissaṭṭha”nti vuccati, evaṃ	13791	
PA_tika-s04_02t:1379_11	vipassanāya nissaṭṭhāni ādinnasadisāni maggena pahīnāni paṭinissaṭṭhāni nāma hontīti	13791	
PA_tika-s04_02t:1379_12	dassanatthaṃ “paṭinissaṭṭhānī”ti vuttaṃ. Tenevāha “yathā na puna cittaṃ ārohanti,	13791	
PA_tika-s04_02t:1379_13	evaṃ paṭinissajjitānī”ti.	13791	
PA_tika-s04_02t:1380_0	Kāmesanāti kāmānaṃ esanā, kāmasaṅkhātā vā esanā kāmesanā. Vuttañhetaṃ “tattha katamā	1380	
PA_tika-s04_02t:1380_1	kāmesanā? Yo kāmesu kāmacchando kāmarāgo kāmanandī kāmapipāsā kāmamucchā kāmajjhosānaṃ,	1380	
PA_tika-s04_02t:1380_2	ayaṃ vuccati kāmesanā”ti, tasmā kāmarāgo “kāmesanā”ti veditabbo. Tenevāha “kāmesanā…pe…	1380	
PA_tika-s04_02t:1380_3	anāgāmimaggena pahīnā”ti. Bhavānaṃ esanā bhavesanā. Vuttampi cetaṃ “tattha katamā	1380	
PA_tika-s04_02t:1380_4	bhavesanā? Yo bhavesu bhavacchando…pe… bhavajjhosānaṃ, ayaṃ vuccati bhavesanā”ti,	1380	
PA_tika-s04_02t:1380_5	tasmā bhavesanarāgo rūpārūpabhavapatthanāti veditabbo. Tenevāha “bhavesanā pana arahattamaggena pahīyatī”ti.	1380	
PA_tika-s04_02t:1381_0	Brahmacariyassa esanā brahmacariyesanā. Sā ca maggabrahmacariyassa, diṭṭhigatikasammatabrahmacariyassa	1381	
PA_tika-s04_02t:1381_1	ca gavesanavasena dvippakārāti āha “brahmacariyaṃ esissāmī”tiādi. Diṭṭhigatikasammatassa	1381	
PA_tika-s04_02t:1381_2	brahmacariyassa esanāpi hi brahmacariyesanāti vuccati. Vuttampi cetaṃ –	1381	
PA_tika-s04_02t:1382_0	“Tattha katamā brahmacariyesanā? Sassato lokoti vā, asassato lokoti vā, antavā lokoti	1382	
PA_tika-s04_02t:1382_1	vā, anantavā lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti vā,	1382	
PA_tika-s04_02t:1382_2	hoti tathāgato paraṃ maraṇāti vā, na hoti tathāgato paraṃ maraṇāti vā, hoti ca na	1382	
PA_tika-s04_02t:1382_3	ca hoti tathāgato paraṃ maraṇāti vā, neva hoti na na hoti tathāgato paraṃ maraṇāti	1382	
PA_tika-s04_02t:1382_4	vā, yā evarūpā diṭṭhi diṭṭhigataṃ diṭṭhigahanaṃ diṭṭhikantāraṃ diṭṭhivisūkāyikaṃ	1382	
PA_tika-s04_02t:1382_5	diṭṭhivipphanditaṃ diṭṭhisaṃyojanaṃ gāho patiṭṭhāho abhiniveso parāmāso kummaggo	1382	
PA_tika-s04_02t:1382_6	micchāpatho micchattaṃ titthāyatanaṃ vipariyesaggāho, ayaṃ vuccati brahmacariyesanā”ti.	1382	
PA_tika-s04_02t:1383_0	Tasmā diṭṭhigatikasammatassa brahmacariyassa esanā diṭṭhabrahmacariyesanāti veditabbā.	1383	
PA_tika-s04_02t:1383_1	Tenevāha “diṭṭhibrahmacariyesanā pana sotāpattimaggeneva paṭippassambhatī”ti. Ettāvatā	1383	
PA_tika-s04_02t:1383_2	ca rāgadiṭṭhiyo esanāti dassitaṃ hoti. Na kevalañca rāgadiṭṭhiyo eva esanā, tadekaṭṭhaṃ	1383	
PA_tika-s04_02t:1383_3	kammampi. Vuttampi cetaṃ –	1383	
PA_tika-s04_02t:1384_0	“Tattha katamā kāmesanā? Kāmarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,	1384	
PA_tika-s04_02t:1384_1	ayaṃ vuccati kāmesanā. Tattha katamā bhavesanā? Bhavarāgo tadekaṭṭhaṃ akusalaṃ kāyakammaṃ	1384	
PA_tika-s04_02t:1384_2	vacīkammaṃ manokammaṃ, ayaṃ vuccati bhavesanā. Tattha katamā brahmacariyesanā? Antaggāhikā	1384	
PA_tika-s04_02t:1384_3	diṭṭhi tadekaṭṭhaṃ akusalaṃ kāyakammaṃ vacīkammaṃ manokammaṃ, ayaṃ vuccati brahmacariyesanā”ti.	1384	
PA_tika-s04_02t:1385	Navavidhamānoti “seyyassa seyyohamasmī”tiādinā āgato navavidhamāno.	138	
PA_tika-s04_02t:1386_0	“Kāmesanā”tiādigāthāya pana brahmacariyesanā sahāti brahmacariyesanāya saddhiṃ. Vibhattilopena	1386	
PA_tika-s04_02t:1386_1	hi ayaṃ niddeso. Karaṇatthe vā etaṃ paccattavacanaṃ. Idaṃ vuttaṃ hoti “brahmacariyesanāya	1386	
PA_tika-s04_02t:1386_2	saddhiṃ kāmesanā bhavesanāti tisso esanā”ti. Tāsu brahmacariyesanaṃ sarūpato dassetuṃ	1386	
PA_tika-s04_02t:1386_3	“itisaccaparāmāso, diṭṭhiṭṭhānā samussayā”ti vuttaṃ. Tassattho – iti evaṃ saccanti	1386	
PA_tika-s04_02t:1386_4	parāmāso itisaccaparāmāso. Idameva saccaṃ moghamaññanti diṭṭhiyā pavattiākāraṃ dasseti.	1386	
PA_tika-s04_02t:1386_5	Diṭṭhiyo eva sabbānatthahetubhāvato diṭṭhiṭṭhānā. Vuttañhetaṃ – “micchādiṭṭhiparamāhaṃ,	1386	
PA_tika-s04_02t:1386_6	bhikkhave, vajjaṃ vadāmī”ti. Tā eva ca uparūpari vuddhiyā mānalobhādikilesasamussayanena	1386	
PA_tika-s04_02t:1386_7	vaṭṭadukkhasamussayanena ca samussayā, “idameva saccaṃ moghamañña”nti micchābhinivisamānā	1386	
PA_tika-s04_02t:1386_8	sabbānatthahetukā kilesadukkhūpacayato hetubhūtā ca diṭṭhiyo brahmacariyesanāti vuttaṃ	1386	
PA_tika-s04_02t:1386_9	hoti. Etena pavattiākārato nibbattito ca brahmacariyesanā dassitāti veditabbā.	1386	
PA_tika-s04_02t:1387_0	Sabbarāgavirattassāti sabbehi kāmabhavarāgehi virattassa. Tato eva taṇhākkhayasaṅkhāte	1387	
PA_tika-s04_02t:1387_1	nibbāne vimuttattā taṇhākkhayavimuttino arahato. Esanā paṭinissaṭṭhāti kāmesanā,	1387	
PA_tika-s04_02t:1387_2	bhavesanā sabbaso nissaṭṭhā pahīnā. Diṭṭhiṭṭhānā samūhatāti brahmacariyesanāsaṅkhātā	1387	
PA_tika-s04_02t:1387_3	diṭṭhiṭṭhānā ca paṭhamamaggeneva samugghātitā. Evampi imissā gāthāya atthavaṇṇanā	1387	
PA_tika-s04_02t:1387_4	veditabbā. Sesaṃ suviññeyyameva.	1387	
PA_tika-s04_02t:1388	Patilīnasuttavaṇṇanā niṭṭhitā.	138	
PA_tika-s04_02t:1389	9. Ujjayasuttavaṇṇanā	138	
PA_tika-s04_02t:1390_0	39. Navame anukulayaññanti anukulaṃ kulānukkamaṃ upādāya dātabbadānaṃ. Tenāha “amhākaṃ…pe…	1390	
PA_tika-s04_02t:1390_1	kulānukulavasena yajitabba”nti. Vaṃsaparamparāya pacchā duggatapurisehi padātabbadānaṃ.	1390	
PA_tika-s04_02t:1390_2	Evarūpaṃ kulaṃ sīlavante uddissa nibaddhadānaṃ, tasmiṃ kule daliddānipi na upacchindanti.	1390	
PA_tika-s04_02t:1390_3	Tatridaṃ vatthu – anāthapiṇḍikassa ghare pañca salākabhattasatāni dīyiṃsu. Dantamayasalākānaṃ	1390	
PA_tika-s04_02t:1390_4	pañcasatāni ahesuṃ. Atha taṃ kulaṃ anukkamena dāliddiyena abhibhūtaṃ. Ekā tasmiṃ	1390	
PA_tika-s04_02t:1390_5	kule dārikā ekasalākato uddhaṃ dātuṃ nāsakkhi. Sāpi pacchā sātavāhanaṃ raṭṭhaṃ gantvā	1390	
PA_tika-s04_02t:1390_6	khalaṃ sodhetvā laddhadhaññena taṃ salākaṃ adāsi. Eko thero rañño ārocesi. Rājā taṃ	1390	
PA_tika-s04_02t:1390_7	ānetvā aggamahesiṭṭhāne ṭhapesi. Sā tato paṭṭhāya puna pañcapi salākasatāni pavattesi.	1390	
PA_tika-s04_02t:1391_0	Assamedhantiādīsu porāṇakarājakāle kira sassamedhaṃ, purisamedhaṃ, sammāpāsaṃ, vācāpeyyanti	1391	
PA_tika-s04_02t:1391_1	cattāri saṅgahavatthūni ahesuṃ, yehi rājāno lokaṃ saṅgaṇhiṃsu. Tattha nipphannasassato	1391	
PA_tika-s04_02t:1391_2	dasamabhāgaggahaṇaṃ sassamedhaṃ nāma, sassasampādane medhāvitāti attho. Mahāyodhānaṃ	1391	
PA_tika-s04_02t:1391_3	chamāsikabhattavetanānuppadānaṃ purisamedhaṃ nāma, purisasaṅgaṇhane medhāvitāti attho.	1391	
PA_tika-s04_02t:1391_4	Daliddamanussānaṃ hatthe lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ	1391	
PA_tika-s04_02t:1391_5	sammāpāsaṃ nāma. Tañhi sammā manusse pāseti hadaye bandhitvā viya ṭhapeti, tasmā	1391	
PA_tika-s04_02t:1391_6	sammāpāsanti vuccati. “Tāta, mātulā”tiādinā pana saṇhavācābhaṇanaṃ vācāpeyyaṃ nāma,	1391	
PA_tika-s04_02t:1391_7	peyyavajjaṃ piyavacanatāti attho. Evaṃ catūhi vatthūhi saṅgahitaṃ raṭṭhaṃ iddhañceva	1391	
PA_tika-s04_02t:1391_8	hoti phītañca pahūtaannapānaṃ khemaṃ nirabbudaṃ, manussā mudā modanā ure putte naccentā	1391	
PA_tika-s04_02t:1391_9	apārutagharadvārā viharanti. Idaṃ gharadvāresu aggaḷānaṃ abhāvato niraggaḷanti vuccati.	1391	
PA_tika-s04_02t:1391_10	Ayaṃ porāṇikā paveṇī. Aparabhāge pana okkākarājakāle brāhmaṇā imāni cattāri saṅgahavatthūni	13911	
PA_tika-s04_02t:1391_11	imañca raṭṭhasampattiṃ parivattentā ummūlaṃ katvā assamedhaṃ purisamedhantiādike	13911	
PA_tika-s04_02t:1391_12	pañca yaññe nāma akaṃsu. Vuttañhetaṃ bhagavatā brāhmaṇadhammiyasutte –	13911	
PA_tika-s04_02t:1392	“Tesaṃ āsi vipallāso, disvāna aṇuto aṇuṃ…pe…;	139	
PA_tika-s04_02t:1393	Te tattha mante ganthetvā, okkākaṃ tadupāgamu”nti. ;	139	
PA_tika-s04_02t:1394_0	Idāni tehi parivattetvā ṭhapitamatthaṃ dassento “assamedha”ntiādimāha. Tattha medhantīti	1394	
PA_tika-s04_02t:1394_1	vadhenti. Dvīhi pariyaññehīti mahāyaññassa pubbabhāge pacchā ca pavattetabbehi dvīhi	1394	
PA_tika-s04_02t:1394_2	parivārayaññehi. Sattanavutipañcapasusataghātabhiṃsanassāti sattanavutādhikānaṃ pañcannaṃ	1394	
PA_tika-s04_02t:1394_3	pasusatānaṃ māraṇena bheravassa pāpabhīrukānaṃ bhayāvahassa. Tathā hi vadanti –	1394	
PA_tika-s04_02t:1395	“Chasatāni niyujjanti, pasūnaṃ majjhime hani;	139	
PA_tika-s04_02t:1396	Assamedhassa yaññassa, ūnāni pasūhi tīhī”ti. ;	139	
PA_tika-s04_02t:1397_0	Sammanti yugacchidde pakkhipitabbadaṇḍakaṃ. Pāsantīti khipanti. Saṃhārimehīti sakaṭehi	1397	
PA_tika-s04_02t:1397_1	vahitabbehi. Pubbe kira eko rājā sammāpāsaṃ yajanto sarassatinaditīre pathaviyā vivare	1397	
PA_tika-s04_02t:1397_2	dinne nimuggoyeva ahosi, andhabālabrāhmaṇā gatānugatigatā “ayaṃ tassa saggagamanamaggo”ti	1397	
PA_tika-s04_02t:1397_3	saññāya tattha sammāpāsayaññaṃ paṭṭhapenti. Tena vuttaṃ “nimuggokāsato pabhutī”ti.	1397	
PA_tika-s04_02t:1397_4	Ayūpo appakadivaso yāgo, sayūpo bahudivasaṃ neyyo satrayāgoti. Mantapadābhisaṅkhatānaṃ	1397	
PA_tika-s04_02t:1397_5	sappimadhūnaṃ vājamiti samaññā. Hiraññasuvaṇṇagomahiṃsādi sattarasakadakkhiṇassa.	1397	
PA_tika-s04_02t:1397_6	Sāragabbhakoṭṭhāgārādīsu natthi ettha aggaḷanti niraggaḷo. Tattha kira yaññe attano	1397	
PA_tika-s04_02t:1397_7	sāpateyyaṃ anavasesato anigūhitvā niyyātīyati.	1397	
PA_tika-s04_02t:1398_0	Mahārambhāti bahupasughātakammā. Aṭṭhakathāyaṃ pana “vividhā yattha haññare”ti vakkhamānattā	1398	
PA_tika-s04_02t:1398_1	“mahākiccā mahākaraṇīyā”ti paṭhamo atthavikappo vutto. Dutiyo pana atthavikappo “mahārambhāti	1398	
PA_tika-s04_02t:1398_2	papañcavasena ajeḷakā”tiādi vuttanti adhippāyena “apicā”tiādinā āraddho. Nirārambhāti	1398	
PA_tika-s04_02t:1398_3	etthāpi vuttanayena attho veditabbo. Nanu ca pāṇātipātādiakusalakammassa appamattakampi	1398	
PA_tika-s04_02t:1398_4	phalaṃ nupalabbhati, tasmā tassa nipphalabhāvaṃ avatvā “na te honti mahapphalā”ti	1398	
PA_tika-s04_02t:1398_5	kasmā vuttanti āha “niravasesatthe”tiādi. Anugataṃ kulanti anukulaṃ, kulānugatanti	1398	
PA_tika-s04_02t:1398_6	attho. Ye niccabhattādiṃ pubbapurisehi paṭṭhapitaṃ aparāparaṃ anupacchindantā manussā	1398	
PA_tika-s04_02t:1398_7	dadanti, te anukulaṃ yajanti nāma. Tenevāha “ye aññe anukulaṃ yajantī”tiādi.	1398	
PA_tika-s04_02t:1399	Ujjayasuttavaṇṇanā niṭṭhitā.	139	
PA_tika-s04_02t:1400	10. Udāyisuttavaṇṇanā	140	
PA_tika-s04_02t:1401_0	40. Dasame pāṇasamārambharahitanti pāṇaghātarahitaṃ. Abyābajjhaṃ sukhaṃ lokaṃ, paṇḍito	1401	
PA_tika-s04_02t:1401_1	upapajjatīti kāmacchandādibyāpādavirahitattā abyābajjhaṃ niddukkhaṃ. Parapīḷābhāve	1401	
PA_tika-s04_02t:1401_2	pana vattabbaṃ natthi. Jhānasamāpattivasena sukhabahulattā sukhaṃ ekantasukhaṃ brahmalokaṃ	1401	
PA_tika-s04_02t:1401_3	jhānapuññena, itarapuññena pana tadaññasampattibhavasaṅkhātaṃ sukhaṃ lokaṃ paṇḍito	1401	
PA_tika-s04_02t:1401_4	sappañño upeti. Sesaṃ uttānameva.	1401	
PA_tika-s04_02t:1402	Udāyisuttavaṇṇanā niṭṭhitā.	140	
PA_tika-s04_02t:1403	Cakkavaggavaṇṇanā niṭṭhitā.	140	
PA_tika-s04_02t:1404	5. Rohitassavaggo	140	
PA_tika-s04_02t:1405	1. Samādhibhāvanāsuttavaṇṇanā	140	
PA_tika-s04_02t:1406_0	41. Pañcamassa paṭhame diṭṭhadhammasukhavihārāyāti imasmiṃyeva attabhāve sukhavihāratthāya,	1406	
PA_tika-s04_02t:1406_1	nikkilesatāya nirāmisena sukhena viharaṇatthāyāti attho. Iminā cattāri phalasamāpattijjhānāni	1406	
PA_tika-s04_02t:1406_2	khīṇāsavassa āsavakkhayādhigamato aparabhāge adhigatarūpārūpajjhānāni ca kathitāni.	1406	
PA_tika-s04_02t:1406_3	Dibbacakkhuñāṇadassanappaṭilābhāyāti dibbacakkhuñāṇappaṭilābhatthāya. Dibbacakkhuñāṇañhi	1406	
PA_tika-s04_02t:1406_4	rūpagatassa dibbassa itarassa ca dassanaṭṭhena idha “ñāṇadassana”nti adhippetaṃ.	1406	
PA_tika-s04_02t:1406_5	Ālokasaññaṃ manasi karotīti divā vā rattiṃ vā sūriyadīpacandamaṇiukkāvijjulatādīnaṃ	1406	
PA_tika-s04_02t:1406_6	āloko divā rattiñca upaladdho, yathāladdhavaseneva ālokaṃ manasi karoti citte ṭhapeti,	1406	
PA_tika-s04_02t:1406_7	tathā ca naṃ manasi karoti, yathāssa subhāvitālokakasiṇassa viya kasiṇāloko yathicchakaṃ	1406	
PA_tika-s04_02t:1406_8	yāvadicchakañca so āloko rattiyaṃ upatiṭṭhati, yena tattha divāsaññaṃ ṭhapeti, divā	1406	
PA_tika-s04_02t:1406_9	viya vigatathinamiddho hoti. Tenāha “yathā divā tathā ratti”nti.	1406	
PA_tika-s04_02t:1407_0	Yathā divā ālokasaññā manasi katā, tatheva naṃ rattimpi manasi karotīti yathā divā	1407	
PA_tika-s04_02t:1407_1	diṭṭho āloko, tatheva taṃ rattiṃ manasi karoti. Dutiyapadeti “yathā rattiṃ tathā	1407	
PA_tika-s04_02t:1407_2	divā”ti imasmiṃ vākye. Esa nayoti iminā yathā rattiyaṃ candālokādi āloko diṭṭho,	1407	
PA_tika-s04_02t:1407_3	evameva rattiṃ diṭṭhākāreneva divā taṃ ālokaṃ manasi karoti citte ṭhapetīti imamatthaṃ	1407	
PA_tika-s04_02t:1407_4	atidisati. Iti vivaṭena cetasāti evaṃ apihitena cittena, thinamiddhāpidhānena apihitacittenāti	1407	
PA_tika-s04_02t:1407_5	vuttaṃ hoti. Apariyonaddhenāti samantato anaddhena asañchāditena. Kiñcāpītiādinā	1407	
PA_tika-s04_02t:1407_6	attanā vuttamevatthaṃ samattheti. Ālokasadisaṃ kataṃ “yathā divā tathā ratti”ntiādinā.	1407	
PA_tika-s04_02t:1408_0	Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa	1408	
PA_tika-s04_02t:1408_1	satisampajaññassa atthāya. Pariggahitavatthārammaṇatāyāti vatthuno ārammaṇassa ca	1408	
PA_tika-s04_02t:1408_2	yāthāvato viditabhāvena. Yathā hi sappaṃ pariyesantena tassa āsaye vidite sopi vidito	1408	
PA_tika-s04_02t:1408_3	gahito eva ca hoti mantāgadabalena tassa gahaṇassa sukarattā, evaṃ vedanāya āsayabhūte	1408	
PA_tika-s04_02t:1408_4	vatthumhi ārammaṇe ca vidite ādikammikassapi vedanā viditā gahitā eva hoti salakkhaṇato	1408	
PA_tika-s04_02t:1408_5	sāmaññalakkhaṇato ca tassā gahaṇassa sukarattā. Pageva pariññātavatthukassa khīṇāsavassa.	1408	
PA_tika-s04_02t:1408_6	Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti “tā	1408	
PA_tika-s04_02t:1408_7	vedanā evaṃ uppajjitvā”tiādinā. Na kevalañca vedanā eva, idha vuttā saññādayopi avuttā	1408	
PA_tika-s04_02t:1408_8	cetanādayopi viditāva uppajjanti ceva tiṭṭhanti ca nirujjhanti ca. Nidassanamattañhetaṃ,	1408	
PA_tika-s04_02t:1408_9	yadidaṃ pāḷiyaṃ vedanāsaññāvitakkaggahaṇaṃ. Tena anavasesato sabbadhammānampi uppādādito	1408	
PA_tika-s04_02t:1408_10	viditabhāvaṃ dasseti.	14081	
PA_tika-s04_02t:1409_0	Apica vedanāya uppādo vidito hoti, upaṭṭhānaṃ viditaṃ hoti, atthaṅgamo vidito hoti.	1409	
PA_tika-s04_02t:1409_1	Kathaṃ vedanāya uppādo vidito hoti? Avijjāsamudayā vedanāsamudayo, taṇhāsamudayā	1409	
PA_tika-s04_02t:1409_2	kammasamudayo, phassasamudayā vedanāsamudayoti nibbattilakkhaṇaṃ passantopi vedanākkhandhassa	1409	
PA_tika-s04_02t:1409_3	samudayaṃ passati. Evaṃ vedanāya uppādo vidito hoti. Kathaṃ vedanāya upaṭṭhānaṃ viditaṃ	1409	
PA_tika-s04_02t:1409_4	hoti? Aniccato manasikaroto khayatupaṭṭhānaṃ viditaṃ hoti, dukkhato manasikaroto	1409	
PA_tika-s04_02t:1409_5	bhayatupaṭṭhānaṃ viditaṃ hoti, anattato manasikaroto suññatupaṭṭhānaṃ viditaṃ hoti.	1409	
PA_tika-s04_02t:1409_6	Evaṃ vedanāya upaṭṭhānaṃ viditaṃ hoti. Iti khayato bhayato suññato jānāti. Kathaṃ	1409	
PA_tika-s04_02t:1409_7	vedanāya atthaṅgamo vidito hoti? Avijjānirodhā vedanānirodho…pe… evaṃ vedanāya atthaṅgamo	1409	
PA_tika-s04_02t:1409_8	vidito hoti. Imināpi nayenettha attho veditabbo.	1409	
PA_tika-s04_02t:1410_0	Iti rūpanti ettha itisaddo anavasesato rūpassa sarūpanidassanatthoti tassa idaṃ rūpanti	1410	
PA_tika-s04_02t:1410_1	etena sādhāraṇato sarūpanidassanamāha, ettakaṃ rūpanti etena anavasesato, na ito	1410	
PA_tika-s04_02t:1410_2	paraṃ rūpaṃ atthīti tabbinimuttassa aññassa abhāvaṃ. Iti vedanātiādīsupi ayaṃ vedanā,	1410	
PA_tika-s04_02t:1410_3	ettakā vedanā, ito paraṃ vedanā natthi. Ayaṃ saññā…pe… ime saṅkhārā…pe… idaṃ viññāṇaṃ,	1410	
PA_tika-s04_02t:1410_4	ettakaṃ viññāṇaṃ, ito paraṃ viññāṇaṃ natthīti evamattho daṭṭhabboti āha “vedanādīsupi eseva nayo”ti.	1410	
PA_tika-s04_02t:1411_0	Ñāṇena jānitvā paroparāni. Paroparānīti parāni ca oparāni ca. Uttamādhamānīti parattabhāvasakattabhāvādīni	1411	
PA_tika-s04_02t:1411_1	uttamādhamāni. Calitanti taṇhādiṭṭhivipphanditaṃ. Anīghoti rāgādiīgharahito. Atāri	1411	
PA_tika-s04_02t:1411_2	soti so evarūpo arahā jātijaraṃ atari.	1411	
PA_tika-s04_02t:1412	Samādhibhāvanāsuttavaṇṇanā niṭṭhitā.	141	
PA_tika-s04_02t:1413	2-4. Pañhabyākaraṇasuttādivaṇṇanā	141	
PA_tika-s04_02t:1414_0	42-44. Dutiye etesaṃ pañhānanti ekaṃsabyākaraṇādīnaṃ catunnaṃ pañhānaṃ. Tasmiṃ tasmiṃ	1414	
PA_tika-s04_02t:1414_1	ṭhāne byākaraṇaṃ jānātīti “cakkhuṃ anicca”nti puṭṭhe “anicca”nti ekaṃseneva byākātabbaṃ.	1414	
PA_tika-s04_02t:1414_2	“Aniccā nāma cakkhu”nti puṭṭhe pana “na kevalaṃ cakkhumeva, sotampi anicca”nti evaṃ	1414	
PA_tika-s04_02t:1414_3	vibhajitvā byākātabbaṃ. “Yathā cakkhuṃ tathā sotaṃ, yathā sotaṃ tathā cakkhu”nti	1414	
PA_tika-s04_02t:1414_4	puṭṭhe “kenaṭṭhena pucchasī”ti paṭipucchitvā “dassanaṭṭhena pucchāmī”ti vutte “na	1414	
PA_tika-s04_02t:1414_5	hī”ti byākātabbaṃ. “Aniccaṭṭhena pucchāmī”ti vutte “āmā”ti byākātabbaṃ. “Taṃ jīvaṃ	1414	
PA_tika-s04_02t:1414_6	taṃ sarīra”ntiādīni puṭṭhena pana “abyākatametaṃ bhagavatā”ti ṭhapetabbo, esa pañho	1414	
PA_tika-s04_02t:1414_7	na byākātabboti evaṃ jānātīti attho. Atthasamāgamenāti atthassa paṭilābhena laddhabbena.	1414	
PA_tika-s04_02t:1414_8	Samiti saṅgati samodhānanti samayo, paṭilābho. Samayo eva abhisamayo, abhimukhabhāvena	1414	
PA_tika-s04_02t:1414_9	vā samayo abhisamayoti evamettha padattho veditabbo. Sesaṃ suviññeyyameva. Tatiyacatutthāni uttānatthāneva.	1414	
PA_tika-s04_02t:1415	Pañhabyākaraṇasuttādivaṇṇanā niṭṭhitā.	141	
PA_tika-s04_02t:1416	5-6. Rohitassasuttādivaṇṇanā	141	
PA_tika-s04_02t:1417_0	45-46. Pañcame ekokāseti cakkavāḷassa pariyantasaññite ekasmiṃ okāse. Bhummanti “yatthā”ti	1417	
PA_tika-s04_02t:1417_1	idaṃ bhummavacanaṃ. Sāmaññato vuttampi “so lokassa anto”ti vacanato visiṭṭhavisayameva	1417	
PA_tika-s04_02t:1417_2	hoti. “Na jāyati, na mīyatī”ti vatvā puna “na cavati, na upapajjatī”ti kasmā vuttanti	1417	
PA_tika-s04_02t:1417_3	āha “idaṃ aparāparaṃ…pe… gahita”nti. Padagamanenāti padasā gamanena. Satthā saṅkhāralokassa	1417	
PA_tika-s04_02t:1417_4	antaṃ sandhāya vadati upari sabbāni pakāsetukāmo. Saṅkhāralokassa hi anto nibbānaṃ.	1417	
PA_tika-s04_02t:1418_0	Daḷhaṃ thiraṃ dhanu etassāti daḷhadhanvā, so eva “daḷhadhammā”ti vutto. Tenāha “daḷhadhanū”ti.	1418	
PA_tika-s04_02t:1418_1	Uttamappamāṇaṃ nāma sahassathāmadhanu. Dhanuggaṇhanasippacittakatāya dhanuggaho,	1418	
PA_tika-s04_02t:1418_2	na dhanuggahaṇamattenāti āha “dhanuggahoti dhanuācariyo”ti. “Dhanuggaho”ti vatvā	1418	
PA_tika-s04_02t:1418_3	“sikkhito”ti vutte dhanusikkhāya sikkhitoti viññāyati. Sikkhā ca ettakena kālena	1418	
PA_tika-s04_02t:1418_4	sikkhantassa ukkaṃsagatā hotīti āha “dvādasa vassāni dhanusippaṃ sikkhito”ti. Usabhappamāṇeti	1418	
PA_tika-s04_02t:1418_5	vīsati yaṭṭhiyo usabhaṃ, tasmiṃ usabhappamāṇe padese. Vālagganti vālakoṭiṃ. Katahatthoti	1418	
PA_tika-s04_02t:1418_6	paricitahattho. Katasarakkhepoti thiralakkhe ca calalakkhe ca paresaṃ dassanavasena	1418	
PA_tika-s04_02t:1418_7	sarakkhepassa katāpī. Tenāha “dassitasippo”ti, “katayoggo”ti keci. Asanti etenāti	1418	
PA_tika-s04_02t:1418_8	asanaṃ, kaṇḍo. Tālacchādinti tālacchāyaṃ. Sā pana ratanamattā vidatthicaturaṅgulā.	1418	
PA_tika-s04_02t:1419_0	Puratthimā samuddāti ekasmiṃ cakkavāḷe puratthimā samuddā. Samuddasīsena puratthimacakkavāḷamukhavaṭṭiṃ	1419	
PA_tika-s04_02t:1419_1	vadati. Pacchimasamuddoti etthāpi eseva nayo. Nippapañcatanti adantakāritaṃ. Sampatteti	1419	
PA_tika-s04_02t:1419_2	tādisena javena gacchantena sampatte. Anotatteti etthāpi “sampatte”ti padaṃ ānetvā	1419	
PA_tika-s04_02t:1419_3	sambandho, tathā “nāgalatādantakaṭṭha”nti etthāpi. Tadāti yadā so lokantagavesako	1419	
PA_tika-s04_02t:1419_4	ahosi, tadā. Dīghāyukakāloti anekavassasahassāyukakālo. Cakkavāḷalokassāti sāmaññavasena	1419	
PA_tika-s04_02t:1419_5	ekavacanaṃ, cakkavāḷalokānanti attho. Imasmiṃyeva cakkavāḷe nibbattipubbaparicayasiddhāya nikantiyā.	1419	
PA_tika-s04_02t:1420	Sasaññimhi samanaketi na rūpadhammamattake, atha kho pañcakkhandhasamudāyeti dasseti. Samitapāpoti samucchinnasaṃkilesadhammo. Chaṭṭhaṃ uttānameva.	142	
PA_tika-s04_02t:1421	Rohitassasuttādivaṇṇanā niṭṭhitā.	142	
PA_tika-s04_02t:1422	7. Suvidūrasuttavaṇṇanā	142	
PA_tika-s04_02t:1423_0	47. Sattame suvidūravidūra-saddānaṃ samānatthānaṃyeva ekattha gahaṇaṃ idha niddeso	1423	
PA_tika-s04_02t:1423_1	dūrāsannabhāvassa apekkhāsiddhattā idhādhippetassa dūrabhāvassa kenaci pariyāyena	1423	
PA_tika-s04_02t:1423_2	anāsannabhāvadassanatthaṃ katanti āha “kenaci pariyāyena anāsannāni hutvā”tiādi.	1423	
PA_tika-s04_02t:1423_3	Sesamettha uttānameva.	1423	
PA_tika-s04_02t:1424	Suvidūrasuttavaṇṇanā niṭṭhitā.	142	
PA_tika-s04_02t:1425	8. Visākhasuttavaṇṇanā	142	
PA_tika-s04_02t:1426_0	48. Aṭṭhame vākkaraṇacāturiyato vacanaguṇahetūnaṃ pūriyā porī, poriyaṃ bhavāti porī,	1426	
PA_tika-s04_02t:1426_1	tāya poriyā. Tenāha “paripuṇṇavācāyā”ti, akkharapadaparipuṇṇāya vācāyāti attho. Apalibuddhāyāti	1426	
PA_tika-s04_02t:1426_2	pittādīhi na vibaddhāya ananubundhitāya. Anelagalāyāti anelāya agalāya niddosāya	1426	
PA_tika-s04_02t:1426_3	agaḷitapadabyañjanāya ca. Therassa hi kathayato padaṃ vā byañjanaṃ vā na parihāyati.	1426	
PA_tika-s04_02t:1426_4	Tenāha “anelagalāyāti niddosāya ceva agaḷitāya cā”tiādi. Tattha niddosāyāti atthato	1426	
PA_tika-s04_02t:1426_5	ca byañjanato ca vigatadosāya. Apatitapadabyañjanāyāti avirahitapadabyañjanāya. Atha	1426	
PA_tika-s04_02t:1426_6	vā anelagalāyāti na elaṃ dosaṃ galatīti anelagalā. Avicchinnavācāya anelagalāya yathā	1426	
PA_tika-s04_02t:1426_7	dandhamanussā mukhena kheḷaṃ gaḷantena vācaṃ bhāsanti, na evarūpāya. Atha kho niddosāya	1426	
PA_tika-s04_02t:1426_8	visadavācāyāti attho. Vivaṭṭappakāsinī vācā na kadāci vivaṭṭamuttāti katvā āha “vivaṭṭapariyāpannāyā”ti,	1426	
PA_tika-s04_02t:1426_9	vivaṭṭaṃ amuñcitvā pavattāyāti attho. Vivaṭṭappakāsinī hi vācā vivaṭṭaṃ paricchijja	1426	
PA_tika-s04_02t:1426_10	āpādentī pavattati. Navalokuttaradhammo sabbadhammehi samussitaṭṭhena abbhuggataṭṭhena	14261	
PA_tika-s04_02t:1426_11	ca dhajo nāmāti āha “abbhuggataṭṭhenā”tiādi. Sesamettha suviññeyyameva.	14261	
PA_tika-s04_02t:1427	Visākhasuttavaṇṇanā niṭṭhitā.	142	
PA_tika-s04_02t:1428	9. Vipallāsasuttavaṇṇanā	142	
PA_tika-s04_02t:1429_0	49. Navame aniccādīni vatthūni niccantiādinā viparītato asantīti vipallāsā, saññāya	1429	
PA_tika-s04_02t:1429_1	vipallāso saññāvipallāso. Itaresupi tīsu eseva nayo. Evamete catunnaṃ vatthūnaṃ vasena	1429	
PA_tika-s04_02t:1429_2	cattāro, tesu vatthūsu saññādīnaṃ vasena dvādasa honti. Tesu aṭṭha sotāpattimaggena	1429	
PA_tika-s04_02t:1429_3	pahīyanti. Asubhe subhanti saññācittavipallāsā sakadāgāmimaggena tanukā honti, anāgāmimaggena	1429	
PA_tika-s04_02t:1429_4	pahīyanti. Dukkhe sukhanti saññācittavipallāsā arahattamaggena pahīyantīti veditabbā.	1429	
PA_tika-s04_02t:1429_5	Sesamettha uttānameva.	1429	
PA_tika-s04_02t:1430	Vipallāsasuttavaṇṇanā niṭṭhitā.	143	
PA_tika-s04_02t:1431	10. Upakkilesasuttavaṇṇanā	143	
PA_tika-s04_02t:1432_0	50. Dasame upakkiliṭṭhabhāvakaraṇenāti malīnabhāvakaraṇena. Pañcavidhāya surāya catubbidhassa	1432	
PA_tika-s04_02t:1432_1	ca merayassāti ettha pūvasurā, piṭṭhasurā, odanasurā, kiṇṇapakkhittā, sambhārasaṃyuttāti	1432	
PA_tika-s04_02t:1432_2	pañca surā. Pupphāsavo, phalāsavo, madhvāsavo, guḷāsavoti cattāro āsavā, catubbidhaṃ	1432	
PA_tika-s04_02t:1432_3	merayaṃ nāma. Tattha pūve bhājane pakkhipitvā tajjaṃ udakaṃ datvā madditvā katā pūvasurā.	1432	
PA_tika-s04_02t:1432_4	Evaṃ sesasurāpi. Kiṇṇāti pana tassā surāya bījaṃ vuccati. Ye surā “modakā”tipi vuccanti,	1432	
PA_tika-s04_02t:1432_5	te pakkhipitvā katā kiṇṇapakkhittā. Dhātakiāsavādinānāsambhārehi saṃyojitā sambhārasaṃyuttā.Madhukatālanāḷikerādipuppharaso	1432	
PA_tika-s04_02t:1432_6	ciraparivāsito pupphāsavo. Panasādiphalaraso phalāsavo. Muddikāraso madhvāsavo. Ucchuraso guḷāsavo.	1432	
PA_tika-s04_02t:1433	Upakkilesasuttavaṇṇanā niṭṭhitā.	143	
PA_tika-s04_02t:1434	Rohitassavaggavaṇṇanā niṭṭhitā.	143	
PA_tika-s04_02t:1435	Paṭhamapaṇṇāsakaṃ niṭṭhitaṃ.	143	
PA_tika-s04_02t:1436	2. Dutiyapaṇṇāsakaṃ	143	
PA_tika-s04_02t:1437	(6) 1. Puññābhisandavaggo	143	
PA_tika-s04_02t:1438	1. Paṭhamapuññābhisandasuttavaṇṇanā	143	
PA_tika-s04_02t:1439_0	51. Dutiyassa paṭhame puññābhisandāti vā puññanadiyo. Avicchedena niccaṃ pavattiyamānāni	1439	
PA_tika-s04_02t:1439_1	hi puññāni abhisandanaṭṭhena “puññābhisandā”ti vuttā. Aparimitanti āḷhakagaṇanāya	1439	
PA_tika-s04_02t:1439_2	aparimitaṃ, yojanavasena panassa parimāṇaṃ atthi. Tathā hi heṭṭhā mahāpathaviyā upari	1439	
PA_tika-s04_02t:1439_3	ākāsena parato cakkavāḷapabbatena majjhe tattha tattha ṭhitehi dīpapabbatapariyantehi	1439	
PA_tika-s04_02t:1439_4	paricchinnattā yojanato sakkā pamāṇaṃ kātuṃ. Bheravārammaṇehīti saviññāṇakāviññāṇakehi	1439	
PA_tika-s04_02t:1439_5	bheravārammaṇehi. Tathā hi taṃ mahāsarīramacchakumbhīlayakkharakkhasamahānāgadānavādīnaṃ	1439	
PA_tika-s04_02t:1439_6	saviññāṇakānaṃ vaḷavāmukhapātālādīnaṃ aviññāṇakānañca bheravārammaṇānaṃ vasena “bahubherava”nti	1439	
PA_tika-s04_02t:1439_7	vuccati. Sesamettha uttānameva.	1439	
PA_tika-s04_02t:1440	Paṭhamapuññābhisandasuttavaṇṇanā niṭṭhitā.	144	
PA_tika-s04_02t:1441	2. Dutiyapuññābhisandasuttavaṇṇanā	144	
PA_tika-s04_02t:1442	52. Dutiye sotāpannassa saddhā adhippetāti sotāpannassa maggenāgatā saddhā adhippetā.	144	
PA_tika-s04_02t:1443	Dutiyapuññābhisandasuttavaṇṇanā niṭṭhitā.	144	
PA_tika-s04_02t:1444	3-4. Paṭhamasaṃvāsasuttādivaṇṇanā	144	
PA_tika-s04_02t:1445_0	53-54. Tatiye yathākammaṃ tā tā gatiyo aranti upagacchantīti ariyā, sattā. Ime pana	1445	
PA_tika-s04_02t:1445_1	kucchitā ariyāti kadariyā. Thaddhamaccharino, thaddhena maccharena samannāgatāti	1445	
PA_tika-s04_02t:1445_2	attho. Thaddhamacchariyasadisañhi kucchitaṃ sabbadā nihīnaṃ natthi sabbaguṇānaṃ ādibhūtassa	1445	
PA_tika-s04_02t:1445_3	bhogasampattiādisabbasampattīnaṃ mūlabhūtassa dānassa nisedhanato. Tenāha “kadariyāti	1445	
PA_tika-s04_02t:1445_4	thaddhamaccharino”ti. Ekacco hi attano vasanaṭṭhāne bhikkhū hatthaṃ pasāretvāpi na	1445	
PA_tika-s04_02t:1445_5	vandati. Aññattha gato vihāraṃ pavisitvā sakkaccaṃ vanditvā madhurappaṭisanthāraṃ	1445	
PA_tika-s04_02t:1445_6	karoti “kiṃ, bhante, amhākaṃ vasanaṭṭhānaṃ nāgacchatha, sampanno padeso, paṭibalāhaṃ	1445	
PA_tika-s04_02t:1445_7	ayyānaṃ yāgubhattādīhi upaṭṭhānaṃ kātu”nti. Bhikkhu “saddho ayaṃ upāsako”ti yāgubhattādīhi saṅgaṇhāti.	1445	
PA_tika-s04_02t:1446_0	Atheko thero tassa gāmaṃ gantvā piṇḍāya carati. So taṃ disvā aññena vā gacchati,	1446	
PA_tika-s04_02t:1446_1	gharaṃ vā pavisati. Sacepi sammukhībhāvaṃ āgacchati, hatthena vanditvā “ayyassa bhikkhaṃ	1446	
PA_tika-s04_02t:1446_2	detha, ahaṃ ekena kammena gacchāmī”ti pakkamati. Thero sakalagāmaṃ caritvā tucchapattova	1446	
PA_tika-s04_02t:1446_3	nikkhamati. Idaṃ tāva mudumacchariyaṃ nāma. Yena adāyakopi dāyako viya paññāyati.	1446	
PA_tika-s04_02t:1446_4	Idha pana thaddhamacchariyaṃ adhippetaṃ. Yena samannāgato bhikkhūsu piṇḍāya paviṭṭhesu	1446	
PA_tika-s04_02t:1446_5	“therā ṭhitā”ti vutte “kiṃ mayhaṃ pādā rujjantī”tiādīni vatvā silāthambho viya khāṇuko	1446	
PA_tika-s04_02t:1446_6	viya ca thaddho hutvā tiṭṭhati, sāmīcimpi na karoti, kuto dānaṃ. Ayamidha adhippeto.	1446	
PA_tika-s04_02t:1446_7	Tena vuttaṃ “thaddhamaccharinoti thaddhena maccharena samannāgatāti attho”ti. Maccharaṃ	1446	
PA_tika-s04_02t:1446_8	maccheraṃ macchariyanti atthato ekaṃ.	1446	
PA_tika-s04_02t:1447_0	Paribhāsakāti bhikkhū gharadvāre ṭhite disvā “kiṃ tumhe kasitvā āgatā vapitvā lāyitvā,	1447	
PA_tika-s04_02t:1447_1	mayaṃ attanopi na labhāma, kuto tumhākaṃ, sīghaṃ nikkhamathā”tiādīhi santajjakā.	1447	
PA_tika-s04_02t:1447_2	Yācakānaṃ vacanassa atthaṃ jānantīti ettha kiñcāpi bhikkhū gharadvāre ṭhitā tuṇhī	1447	
PA_tika-s04_02t:1447_3	honti, atthato pana “bhikkhaṃ dethā”ti vadanti nāma ariyāya yācanāya. Vuttañhetaṃ	1447	
PA_tika-s04_02t:1447_4	“uddissa ariyā tiṭṭhanti, esā ariyāna yācanā”ti. Tatra ye “mayaṃ pacāma, ime na pacanti,	1447	
PA_tika-s04_02t:1447_5	pacamāne patvā alabhantā kuhiṃ labhissatī”ti deyyadhammaṃ saṃvibhajanti, te vadaññū	1447	
PA_tika-s04_02t:1447_6	yācakānaṃ vacanassa atthaṃ jānanti nāma ñatvā kattabbakaraṇato. Catutthaṃ uttānameva.	1447	
PA_tika-s04_02t:1448	Paṭhamasaṃvāsasuttādivaṇṇanā niṭṭhitā.	144	
PA_tika-s04_02t:1449	5-6. Samajīvīsuttādivaṇṇanā	144	
PA_tika-s04_02t:1450_0	55-56. Pañcame anuggaṇhanatthanti nakulamātā nakulapitāti imesaṃ dvinnaṃ saṅgahatthāya.	1450	
PA_tika-s04_02t:1450_1	Nakulassa dārakassa pitā nakulapitā. Nakulamātāti etthāpi eseva nayo. Sesamettha	1450	
PA_tika-s04_02t:1450_2	uttānameva. Chaṭṭhe natthi vattabbaṃ.	1450	
PA_tika-s04_02t:1451	Samajīvīsuttādivaṇṇanā niṭṭhitā.	145	
PA_tika-s04_02t:1452	7-10. Suppavāsāsuttādivaṇṇanā	145	
PA_tika-s04_02t:1453_0	57-60. Sattame āyubhāgapaṭilābhinī hotīti āyukoṭṭhāsassa paṭilābhinī hoti. Tividhalokanti	1453	
PA_tika-s04_02t:1453_1	sattasaṅkhārabhājanasaṅkhātaṃ tividhaṃ lokaṃ. Viditaṃ katvāti vibhūtaṃ katvā. Lokavidūnanti	1453	
PA_tika-s04_02t:1453_2	karaṇatthe sāmivacananti āha “buddhehi pasatthā”ti. Aṭṭhamanavamadasamāni uttānatthāneva.	1453	
PA_tika-s04_02t:1454	Suppavāsāsuttādivaṇṇanā niṭṭhitā.	145	
PA_tika-s04_02t:1455	Puññābhisandavaggavaṇṇanā niṭṭhitā.	145	
PA_tika-s04_02t:1456	(7) 2. Pattakammavaggo	145	
PA_tika-s04_02t:1457	1-4. Pattakammasuttādivaṇṇanā	145	
PA_tika-s04_02t:1458_0	61-64. Dutiyassa paṭhame ye aniṭṭhā na honti, te iṭṭhāti adhippetāti āha “aniṭṭhapaṭikkhepena	1458	
PA_tika-s04_02t:1458_1	iṭṭhā”ti. Iṭṭhāti ca pariyiṭṭhā vā hotu mā vā, iṭṭhārammaṇabhūtāti attho. Gavesitampi	1458	
PA_tika-s04_02t:1458_2	hi iṭṭhanti vuccati, taṃ idha nādhippetaṃ. Maneti manasmiṃ. Kantāti vā kamanīyā,	1458	
PA_tika-s04_02t:1458_3	kāmetabbāti attho. Manaṃ appāyantīti iṭṭhabhāvena manaṃ vaḍḍhenti. Kammasādhano idha	1458	
PA_tika-s04_02t:1458_4	bhoga-saddoti āha “bhogāti bhuñjitabbā”tiādi. Dhammūpaghātaṃ katvā kusaladhammaṃ	1458	
PA_tika-s04_02t:1458_5	vinodetvā. Upanijjhāyīyantīti upajjhāyāti āha “sukhadukkhesu upanijjhāyitabbattā”ti,	1458	
PA_tika-s04_02t:1458_6	sukhadukkhesu uppannesu anussaritabbattāti attho. Sandiṭṭhasambhattehīti ettha tattha	1458	
PA_tika-s04_02t:1458_7	tattha saṅgamma diṭṭhamattā nātidaḷhamittā sandiṭṭhā, suṭṭhu bhattā sinehavanto daḷhamittā sambhattā.	1458	
PA_tika-s04_02t:1459	Visamalobhanti balavalobhaṃ. Sukhitanti sañjātasukhaṃ. Pīṇitanti dhātaṃ suhitaṃ. Tathābhūto pana yasmā balasampanno hoti, tasmā “balasampannaṃ karotī”ti vuttaṃ.	145	
PA_tika-s04_02t:1460_0	Sobhane kāyikavācasikakamme ratoti sūrato ukārassa dīghaṃ katvā, tassa bhāvo soraccaṃ,	1460	
PA_tika-s04_02t:1460_1	kāyikavācasiko avītikkamo. So pana atthato susīlabhāvoti āha “khantisoracce niviṭṭhāti	1460	
PA_tika-s04_02t:1460_2	adhivāsanakkhantiyañca susīlatāya ca niviṭṭhā”ti. Ekamattānanti ekaṃ cittanti attho.	1460	
PA_tika-s04_02t:1460_3	Rāgādīnañhi pubbabhāgiyaṃ damanādi paccekaṃ icchitabbaṃ, na maggakkhaṇe viya ekajjhaṃ	1460	
PA_tika-s04_02t:1460_4	paṭisaṅkhānamukhena pajahanato. Ekamattānanti vā vivekavasena ekaṃ ekākinaṃ attānaṃ.	1460	
PA_tika-s04_02t:1460_5	Tenevāha “ekaṃ attanova attabhāva”ntiādi. Uparūparibhūmīsūti chakāmasaggasaṅkhātāsu	1460	
PA_tika-s04_02t:1460_6	uparūparikāmabhūmīsu. Kammassa phalaṃ aggaṃ nāma. Taṃ panettha uccagāmīti āha “uddhamaggamassā”ti.	1460	
PA_tika-s04_02t:1460_7	Suvagge niyuttā, suvaggappayojanāti vā sovaggikā. Dasannaṃ visesānanti dibbaāyuvaṇṇayasasukhaādhipateyyānañceva	1460	
PA_tika-s04_02t:1460_8	iṭṭharūpādīnañca phalavisesānaṃ. Vaṇṇaggahaṇena cettha sako attabhāvavaṇṇo gahito,	1460	
PA_tika-s04_02t:1460_9	rūpaggahaṇena bahiddhā rūpārammaṇaṃ. Dutiyatatiyacatutthāni uttānatthāneva.	1460	
PA_tika-s04_02t:1461	Pattakammasuttādivaṇṇanā niṭṭhitā.	146	
PA_tika-s04_02t:1462	5. Rūpasuttavaṇṇanā	146	
PA_tika-s04_02t:1463_0	65. Pañcame paminoti uḷāratādivisesaṃ etenāti pamāṇaṃ, rupakāyo pamāṇaṃ etassāti	1463	
PA_tika-s04_02t:1463_1	rūpappamāṇo. Tato eva rūpe pasannoti rūpappasanno. Ghosoti cettha thutighoso. Lūkhanti	1463	
PA_tika-s04_02t:1463_2	paccayalūkhatā. Dhammāti sīlādayo guṇadhammā adhippetā. Imesaṃ pana catunnaṃ puggalānaṃ	1463	
PA_tika-s04_02t:1463_3	nānākaraṇaṃ pāḷiyaṃyeva āgataṃ. Vuttañhetaṃ –	1463	
PA_tika-s04_02t:1464_0	“Katamo ca puggalo rūpappamāṇo rūpappasanno? Idhekacco puggalo ārohaṃ vā passitvā	1464	
PA_tika-s04_02t:1464_1	pariṇāhaṃ vā passitvā saṇṭhānaṃ vā passitvā pāripūriṃ vā passitvā tattha pamāṇaṃ	1464	
PA_tika-s04_02t:1464_2	gahetvā pasādaṃ janeti. Ayaṃ vuccati puggalo rūpappamāṇo rūpappasanno.	1464	
PA_tika-s04_02t:1465_0	“Katamo ca puggalo ghosappamāṇo ghosappasanno? Idhekacco puggalo paravaṇṇanāya parathomanāya	1465	
PA_tika-s04_02t:1465_1	parapasaṃsanāya paravaṇṇahārikāya tattha pamāṇaṃ gahetvā pasādaṃ janeti. Ayaṃ vuccati	1465	
PA_tika-s04_02t:1465_2	puggalo ghosappamāṇo ghosappasanno.	1465	
PA_tika-s04_02t:1466_0	“Katamo ca puggalo lūkhappamāṇo lūkhappasanno? Idhekacco puggalo cīvaralūkhaṃ vā	1466	
PA_tika-s04_02t:1466_1	passitvā pattalūkhaṃ vā passitvā senāsanalūkhaṃ vā passitvā vividhaṃ vā dukkarakārikaṃ	1466	
PA_tika-s04_02t:1466_2	passitvā tattha pamāṇaṃ gahetvā pasādaṃ janeti. Ayaṃ vuccati puggalo lūkhappamāṇo lūkhappasanno.	1466	
PA_tika-s04_02t:1467_0	“Katamo ca puggalo dhammappamāṇo dhammappasanno? Idhekacco puggalo sīlaṃ vā passitvā	1467	
PA_tika-s04_02t:1467_1	samādhiṃ vā passitvā paññaṃ vā passitvā tattha pamāṇaṃ gahetvā pasādaṃ janeti. Ayaṃ	1467	
PA_tika-s04_02t:1467_2	vuccati puggalo dhammappamāṇo dhammappasanno”ti.	1467	
PA_tika-s04_02t:1468_0	Tattha ārohanti uccataṃ. Sā ca kho tasmiṃ tasmiṃ kāle pamāṇayuttā daṭṭhabbā. Pariṇāhanti	1468	
PA_tika-s04_02t:1468_1	nātikisathūlatāvasena pīṇataṃ. Saṇṭhānanti tesaṃ tesaṃ aṅgapaccaṅgānaṃ susaṇṭhitataṃ	1468	
PA_tika-s04_02t:1468_2	dīgharassavaṭṭādiyuttaṭṭhānesu tathābhāvaṃ. Pāripūrinti sabbesaṃ sarīrāvayavānaṃ	1468	
PA_tika-s04_02t:1468_3	paripuṇṇataṃ avikalataṃ. Tattha pamāṇaṃ gahetvāti tasmiṃ rūpe rūpasampattiyaṃ pamāṇabhāvaṃ	1468	
PA_tika-s04_02t:1468_4	upādāya. Pasādaṃ janetīti adhimokkhaṃ janeti uppādeti.	1468	
PA_tika-s04_02t:1469_0	Paravaṇṇanāyāti “asuko ediso ca ediso cā”ti parassa guṇavacanena. Parathomanāyāti	1469	
PA_tika-s04_02t:1469_1	parammukhā parassa silāghuppādakena abhitthavanena parena thutivasena, gāthādiupanibandhanena	1469	
PA_tika-s04_02t:1469_2	vuttāya thomanāyāti vuttaṃ hoti. Parapasaṃsanāyāti parammukhā parassa guṇasaṃkittanena.	1469	
PA_tika-s04_02t:1469_3	Paravaṇṇahārikāyāti paramparavaṇṇahārikāya paramparāya parassa kittanasaddassa upasaṃhārena.	1469	
PA_tika-s04_02t:1469_4	Tatthāti tasmiṃ thutighose.	1469	
PA_tika-s04_02t:1470_0	Cīvaralūkhanti thūlajiṇṇabahutunnakatādicīvarassa lūkhabhāvaṃ. Pattalūkhanti anekaganthikāhaṭatādipattassa	1470	
PA_tika-s04_02t:1470_1	lūkhabhāvaṃ. Vividhaṃ vā dukkarakārikanti dhutaṅgādivasena pavattanānāvidhaṃ dukkaracariyaṃ.	1470	
PA_tika-s04_02t:1470_2	Sīlaṃ vā passitvāti sīlapāripūrivasena visuddhaṃ kāyavacīsucaritaṃ ñāṇacakkhunā passitvā,	1470	
PA_tika-s04_02t:1470_3	jhānādiadhigamasuddhisamādhiṃ vā vipassanābhiññāsaṅkhātaṃ paññaṃ vā passitvāti attho.	1470	
PA_tika-s04_02t:1471_0	Evametasmiṃ catuppamāṇe lokasannivāse buddhesu appasannā mandā, pasannā bahukā. Rūpappamāṇassa	1471	
PA_tika-s04_02t:1471_1	hi buddharūpato uttari pasādāvahaṃ rūpaṃ nāma natthi. Ghosappamāṇassa buddhānaṃ kittighosato	1471	
PA_tika-s04_02t:1471_2	uttari pasādāvaho ghoso nāma natthi. Lūkhappamāṇassa kāsikāni vatthāni mahārahāni	1471	
PA_tika-s04_02t:1471_3	kañcanabhājanāni tiṇṇaṃ utūnaṃ anucchavike sabbasampattiyutte pāsādavare pahāya paṃsukūlacīvaraselamayapattarukkhamūlādisenāsanasevino	1471	
PA_tika-s04_02t:1471_4	buddhassa bhagavato lūkhato uttari pasādāvahaṃ aññaṃ lūkhaṃ nāma natthi. Dhammappamāṇassa	1471	
PA_tika-s04_02t:1471_5	sadevake loke asādhāraṇasīlādiguṇassa tathāgatassa sīlādiguṇato uttari pasādāvaho	1471	
PA_tika-s04_02t:1471_6	añño sīlādiguṇo nāma natthi. Iti bhagavā imaṃ catuppamāṇikaṃ lokasannivāsaṃ muṭṭhinā	1471	
PA_tika-s04_02t:1471_7	gahetvā viya ṭhitoti.	1471	
PA_tika-s04_02t:1472	Pamāṇiṃsūti pamāṇaṃ aggahesuṃ. Niyakajjhatte tassa guṇaṃ na jānātīti tassa abbhantare pavattamānaṃ sīlādiguṇaṃ na jānāti. Sesaṃ suviññeyyameva.	147	
PA_tika-s04_02t:1473	Rūpasuttavaṇṇanā niṭṭhitā.	147	
PA_tika-s04_02t:1474	7. Ahirājasuttavaṇṇanā	147	
PA_tika-s04_02t:1475_0	67. Sattame daṭṭhavisānevāti avadhāraṇena diṭṭhavisādayo nivatteti. Kaṭṭhamukhādayo	1475	
PA_tika-s04_02t:1475_1	hi cattāro āsīvisā daṭṭhaviso, diṭṭhaviso, phuṭṭhaviso, vātavisoti paccekaṃ catubbidhā	1475	
PA_tika-s04_02t:1475_2	hontīti visavegavikāravasena soḷasa vuttā. Tesu daṭṭhavisānaṃyeva idha gahaṇaṃ, na	1475	
PA_tika-s04_02t:1475_3	itaresanti dasseti. Sesaṃ suviññeyyameva.	1475	
PA_tika-s04_02t:1476	Ahirājasuttavaṇṇanā niṭṭhitā.	147	
PA_tika-s04_02t:1477	8. Devadattasuttavaṇṇanā	147	
PA_tika-s04_02t:1478_0	68. Aṭṭhame kāle sampatteti gabbhassa paripākagatattā vijāyanakāle sampatte. Potakanti	1478	
PA_tika-s04_02t:1478_1	assatariyā puttaṃ. “Phalaṃ ve kadaliṃ hantī”tiādigāthāya kukkujakeneva pattavaṭṭipasavassa	1478	
PA_tika-s04_02t:1478_2	ucchinnattā phaluppatti kadaliyā parābhavāya hotīti āha “phalaṃ ve kadaliṃ hantī”ti.	1478	
PA_tika-s04_02t:1478_3	Kukkujakaṃ nāma kadaliyā pupphanāḷaṃ. Tathā phalapākapariyosānattā osadhīnaṃ “phalaṃ	1478	
PA_tika-s04_02t:1478_4	veḷuṃ naḷa”nti vuttaṃ. Ayaṃ panettha piṇḍattho – yathā attano phalaṃ kadaliveḷunaḷe	1478	
PA_tika-s04_02t:1478_5	vināseti, gabbho ca assatariṃ, evaṃ attano kammabhūto sakkāro asappurisaṃ vināsetīti.	1478	
PA_tika-s04_02t:1479	Devadattasuttavaṇṇanā niṭṭhitā.	147	
PA_tika-s04_02t:1480	9. Padhānasuttavaṇṇanā	148	
PA_tika-s04_02t:1481_0	69. Navame padahati etehīti padhānāni. Uttamavīriyāni seṭṭhavīriyāni visiṭṭhassa	1481	
PA_tika-s04_02t:1481_1	atthassa sādhanato. Kilesānaṃ saṃvaratthāyāti yathā abhijjhādayo na uppajjanti, evaṃ	1481	
PA_tika-s04_02t:1481_2	satiyā upaṭṭhānena kilesānaṃ saṃvaraṇatthāya. Pajahanatthāyāti kāmavitakkādīnaṃ vinodanatthāya.	1481	
PA_tika-s04_02t:1481_3	Padhānanti tasseva pajahanassa sādhanavasena pavattavīriyaṃ. Kusalānaṃ dhammānaṃ	1481	
PA_tika-s04_02t:1481_4	brūhanatthāyāti bojjhaṅgasaṅkhātānaṃ kusaladhammānaṃ vaḍḍhanatthāya. Padhānanti tasseva	1481	
PA_tika-s04_02t:1481_5	vaḍḍhanassa sādhanavasena pavattavīriyaṃ.	1481	
PA_tika-s04_02t:1482	Padhānasuttavaṇṇanā niṭṭhitā.	148	
PA_tika-s04_02t:1483	10. Adhammikasuttavaṇṇanā	148	
PA_tika-s04_02t:1484_0	70. Dasame visamanti bhāvanapuṃsakametaṃ. Tenāha “visamā hutvā”ti. Asamayenāti akāle.	1484	
PA_tika-s04_02t:1484_1	Bhummatthe hetaṃ karaṇavacanaṃ. Pakaṭṭhaṃ padhānaṃ añjasaṃ etesanti pañjasā, añjasaṃ	1484	
PA_tika-s04_02t:1484_2	pagatā paṭipannāti vā pañjasā, pakatimaggagāmino. Na pañjasā apañjasā, amaggappaṭipannā.	1484	
PA_tika-s04_02t:1484_3	Te pana yasmā maggato apagatā nāma honti, tasmā vuttaṃ “maggato apagatā”tiādi.	1484	
PA_tika-s04_02t:1485_0	Gāthāsu pana evamettha sambandho veditabbo. Gunnaṃ ce taramānānanti gāvīsu mahoghaṃ	1485	
PA_tika-s04_02t:1485_1	tarantīsu. Jimhaṃ gacchati puṅgavoti yadi yūthapati usabho kuṭilaṃ gacchati. Sabbā	1485	
PA_tika-s04_02t:1485_2	tā jimhaṃ gacchantīti sabbā tā gāviyo kuṭilameva gacchanti. Kasmā? Nette jimhaṃ gate	1485	
PA_tika-s04_02t:1485_3	sati tassa kuṭilagatattā. So hi tāsaṃ paccayiko upaddavaharo ca. Evamevanti yathā	1485	
PA_tika-s04_02t:1485_4	cetaṃ, evameva yo manussesu padhānasammato, yadi so adhammacārī siyā, ye tassa anujīvino,	1485	
PA_tika-s04_02t:1485_5	sabbepi adhammikā honti. Sāmisampadā hi pakatisampadaṃ sampādeti. Yasmā etadevaṃ,	1485	
PA_tika-s04_02t:1485_6	tasmā sabbaṃ raṭṭhaṃ dukkhaṃ seti, rājā ce hoti adhammiko.	1485	
PA_tika-s04_02t:1486	Adhammikasuttavaṇṇanā niṭṭhitā.	148	
PA_tika-s04_02t:1487	Pattakammavaggavaṇṇanā niṭṭhitā.	148	
PA_tika-s04_02t:1488	(8) 3. Apaṇṇakavaggo	148	
PA_tika-s04_02t:1489	1-2. Padhānasuttādivaṇṇanā	148	
PA_tika-s04_02t:1490_0	71-72. Tatiyavaggassa paṭhame yavati tena phalaṃ missitaṃ viya hotīti yoni, ekantikaṃ	1490	
PA_tika-s04_02t:1490_1	kāraṇaṃ. Assāti yathāvuttassa bhikkhuno. Paripuṇṇanti avikalaṃ anavasesaṃ. Āsave	1490	
PA_tika-s04_02t:1490_2	khepetīti āsavakkhayo, aggamaggo. Idha pana arahattaphalaṃ adhippetanti āha “arahattatthāyā”ti. Dutiyaṃ uttānameva.	1490	
PA_tika-s04_02t:1491	Padhānasuttādivaṇṇanā niṭṭhitā.	149	
PA_tika-s04_02t:1492	3-5. Sappurisasuttādivaṇṇanā	149	
PA_tika-s04_02t:1493_0	73-75. Tatiye pañhatthāya abhinītoti pañhakaraṇatthāya abhimukhaṃ nīto. Alambitaṃ	1493	
PA_tika-s04_02t:1493_1	katvāti alambaṃ katvā, ayameva vā pāṭho, vipalambaṃ akatvāti attho. Avajānātīti avaññaṃ	1493	
PA_tika-s04_02t:1493_2	karoti, nindatīti attho. Catutthapañcame natthi vattabbaṃ.	1493	
PA_tika-s04_02t:1494	Sappurisasuttādivaṇṇanā niṭṭhitā.	149	
PA_tika-s04_02t:1495	6. Kusinārasuttavaṇṇanā	149	
PA_tika-s04_02t:1496_0	76. Chaṭṭhe nagaraṃ pavisitukāmā uyyānato upecca vattanti gacchanti etenāti upavattanaṃ.	1496	
PA_tika-s04_02t:1496_1	Yatheva hi kalambanaditīrato rājamātuvihāradvārena thūpārāmaṃ gantabbaṃ hoti, evaṃ	1496	
PA_tika-s04_02t:1496_2	hiraññavatikāya pārimatīrato sālavanaṃ uyyānaṃ, yathā anurādhapurassa thūpārāmo dakkhiṇapacchimadisāya,	1496	
PA_tika-s04_02t:1496_3	evaṃ taṃ uyyānaṃ kusinārāya dakkhiṇapacchimadisāya hoti. Yathā thūpārāmato dakkhiṇadvārena	1496	
PA_tika-s04_02t:1496_4	nagaraṃ pavisanamaggo pācīnamukho gantvā uttarena nivattati, evaṃ uyyānato sālapanti	1496	
PA_tika-s04_02t:1496_5	pācīnamukhā gantvā uttarena nivattā, tasmā taṃ “upavattana”nti vuccati. Antareti	1496	
PA_tika-s04_02t:1496_6	dvinnaṃ sālarukkhānaṃ vemajjhe. Tattha hi paññāpiyamānassa mañcassa ekā sālapanti	1496	
PA_tika-s04_02t:1496_7	sīsabhāge hoti, ekā pādabhāge. Tatrapi eko taruṇasālo sīsabhāgassa āsanno hoti, eko	1496	
PA_tika-s04_02t:1496_8	pādabhāgassa. Apica yamakasālā nāma mūlakhandhaviṭapapattehi aññamaññaṃ saṃsibbitvā	1496	
PA_tika-s04_02t:1496_9	ṭhitasālātipi vadanti.	1496	
PA_tika-s04_02t:1497_0	Dveḷhakanti dvidhāgāho, anekaṃsaggāhoti attho. Vimatīti saṃsayāpattīti āha “vinicchituṃ	1497	
PA_tika-s04_02t:1497_1	asamatthatā”ti. Taṃ vo vadāmīti taṃ saṃsayavantaṃ bhikkhuṃ sandhāya vo tumhe vadāmīti.	1497	
PA_tika-s04_02t:1497_2	Nikkaṅkhabhāvapaccakkhakaraṇanti buddhādīsu tesaṃ bhikkhūnaṃ nikkaṅkhabhāvassa paccakkhakāriyā	1497	
PA_tika-s04_02t:1497_3	yāthāvato tamatthaṃ paṭivijjhitvā ṭhitaṃ sabbaññutaññāṇameva. Etthāti etasmiṃ atthe.	1497	
PA_tika-s04_02t:1498	Kusinārasuttavaṇṇanā niṭṭhitā.	149	
PA_tika-s04_02t:1499	7. Acinteyyasuttavaṇṇanā	149	
PA_tika-s04_02t:1500_0	77. Sattame lokacintāti lokasannivesappaṭisaṃyuttā vīmaṃsā. Tenāha “kena nu kho candimasūriyā”tiādi.	1500	
PA_tika-s04_02t:1500_1	Nāḷikerādayoti ādi-saddena avuttānaṃ osadhitiṇavanappatiādīnaṃ saṅgaho. Evarūpā lokacintāti	1500	
PA_tika-s04_02t:1500_2	edisā vuttasadisā aññāpi sā lokacintā.	1500	
PA_tika-s04_02t:1501	Acinteyyasuttavaṇṇanā niṭṭhitā.	150	
PA_tika-s04_02t:1502	8. Dakkhiṇasuttavaṇṇanā	150	
PA_tika-s04_02t:1503_0	78. Aṭṭhame dānasaṅkhātāya dakkhiṇāyāti deyyadhammasaṅkhātāya dakkhiṇāya. Visuddhi	1503	
PA_tika-s04_02t:1503_1	nāma mahājutikatā. Sā pana mahapphalatāya veditabbāti āha “mahapphalabhāvenā”ti.	1503	
PA_tika-s04_02t:1503_2	Visujjhatīti na kilissati, amalinā mahājutikā mahāvipphārā hotīti attho. Sucidhammoti	1503	
PA_tika-s04_02t:1503_3	rāgādiasucividhamanena sucisabhāvo. Lāmakadhammoti hīnasabhāvo pāpakiriyāya. Akusaladhammā	1503	
PA_tika-s04_02t:1503_4	hi ekantanihīnā. Jūjako sīlavā kalyāṇadhammo na hoti, tassa mahābodhisattassa attano	1503	
PA_tika-s04_02t:1503_5	puttadānaṃ dānapāramiyā matthakaṃ gaṇhantaṃ mahāpathavikampanasamatthaṃ jātaṃ. Svāyaṃ	1503	
PA_tika-s04_02t:1503_6	dāyakaguṇoti āha “vessantaramahārājā kathetabbo”tiādi. Uddharatīti bahulaṃ pāpakammavasena	1503	
PA_tika-s04_02t:1503_7	laddhabbavinipātato uddharati, tasmā natthi mayhaṃ kiñci cittassa aññatthattanti adhippāyo.	1503	
PA_tika-s04_02t:1504_0	Petadakkhiṇanti pete uddissa dātabbadakkhiṇaṃ. Pāpitakāleyevāti “idaṃ dānaṃ asukassa	1504	
PA_tika-s04_02t:1504_1	petassa hotū”ti taṃuddisanavasena pattiyā pāpitakāleyeva. Assāti petassa. Pāpuṇīti	1504	
PA_tika-s04_02t:1504_2	phalasampattilabhāpanavasena pāpuṇi. Ayañhi pete uddissa dāne dhammatā. Tadā kosalarañño	1504	
PA_tika-s04_02t:1504_3	pariccāgavasena ativiya dānajjhāsayataṃ buddhappamukhassa ca saṅghassa ukkaṃsagataguṇavisiṭṭhataṃ	1504	
PA_tika-s04_02t:1504_4	sandhāyāha “asadisadānaṃ kathetabba”nti.	1504	
PA_tika-s04_02t:1505	Dakkhiṇasuttavaṇṇanā niṭṭhitā.	150	
PA_tika-s04_02t:1506	9-10. Vaṇijjasuttādivaṇṇanā	150	
PA_tika-s04_02t:1507_0	79-80. Navame taṃsadisāti yādisā vaṇijjā payuttā ayathādhippāyā aññā vā sampajjati,	1507	
PA_tika-s04_02t:1507_1	tādisāvāti attho. Chedaṃ gacchatīti vināsaṃ pāpuṇāti. Adhippāyato parā visiṭṭhāti	1507	
PA_tika-s04_02t:1507_2	parādhippāyo. Tenevāha “ajjhāsayato adhikataraphalā hotī”ti. Cīvarādinā paccayena	1507	
PA_tika-s04_02t:1507_3	vadeyyāsīti cīvarādipaccayahetu maṃ vadeyyāsi pattheyyāsi. Atha vā yadā cīvarādinā	1507	
PA_tika-s04_02t:1507_4	paccayena attho hoti, tadā maṃ yāceyyāsīti attho. Sesaṃ suviññeyyameva. Dasamaṃ uttānameva.	1507	
PA_tika-s04_02t:1508	Vaṇijjasuttādivaṇṇanā niṭṭhitā.	150	
PA_tika-s04_02t:1509	Apaṇṇakavaggavaṇṇanā niṭṭhitā.	150	
PA_tika-s04_02t:1510	(9) 4. Macalavaggo	151	
PA_tika-s04_02t:1511	1-6. Pāṇātipātasuttādivaṇṇanā	151	
PA_tika-s04_02t:1512_0	81-86. Catutthassa paṭhamādīni uttānatthāneva. Pañcame “nīce kule paccājāto”tiādikena	1512	
PA_tika-s04_02t:1512_1	appakāsabhāvena tamatīti tamo, tena tamena yuttoti tamo puggalo vuccati. Tathā hi	1512	
PA_tika-s04_02t:1512_2	taṃyogato puggalassa tabbohāro yathā “maccherayogato maccharo”ti, tasmā tamoti appakāsabhāvena	1512	
PA_tika-s04_02t:1512_3	tamo tamabhūto andhakāraṃ viya jāto, andhakārattaṃ vā pattoti attho. Vuttalakkhaṇaṃ	1512	
PA_tika-s04_02t:1512_4	tamameva paramparato ayanaṃ gati niṭṭhā etassāti tamaparāyaṇo. Ubhayenapi tamaggahaṇena	1512	
PA_tika-s04_02t:1512_5	khandhatamo kathito, na andhakāratamo. Khandhatamoti ca sampattirahitā khandhapavattiyeva	1512	
PA_tika-s04_02t:1512_6	daṭṭhabbā. “Ucce kule paccājāto”tiādikena pakāsabhāvena jotetīti joti, tena jotināyuttotiādi	1512	
PA_tika-s04_02t:1512_7	sabbaṃ vuttanayena veditabbaṃ. Itare dveti jotitamaparāyaṇo, jotijotiparāyaṇoti itare dve puggale.	1512	
PA_tika-s04_02t:1513_0	Veṇuvettādivilīvehi peḷabhājanādikārakā vilīvakārakā. Migamacchādīnaṃ nisādanato	1513	
PA_tika-s04_02t:1513_1	nesādā, māgavikamacchabandhādayo. Rathesu cammena nahaṇakaraṇato rathakārā, cammakārā.	1513	
PA_tika-s04_02t:1513_2	Puiti karīsassa nāmaṃ, taṃ kusenti apanentīti pukkusā, pupphachaḍḍakā. Dubbaṇṇoti	1513	
PA_tika-s04_02t:1513_3	virūpo. Okoṭimakoti ārohābhāvena heṭṭhimako, rassakāyoti attho. Tenāha “lakuṇḍako”ti.	1513	
PA_tika-s04_02t:1513_4	Laku viya ghaṭikā viya ḍeti pavattatīti lakuṇḍako, rasso. Kaṇati nimīlatīti kāṇo.	1513	
PA_tika-s04_02t:1513_5	Taṃ panassa nimīlanaṃ ekena akkhinā dvīhipi vāti āha “ekacchikāṇo vā ubhayacchikāṇo	1513	
PA_tika-s04_02t:1513_6	vā”ti. Kuṇanaṃ kuṇo, hatthavekallaṃ, so etassa atthīti kuṇī. Khañjo vuccati pādavikalo.	1513	
PA_tika-s04_02t:1513_7	Heṭṭhimakāyasaṅkhāto sarīrassa pakkho padeso hato assāti pakkhahato. Tenāha “pīṭhasappī”ti.	1513	
PA_tika-s04_02t:1513_8	Padīpe padīpane etabbaṃ netabbanti padīpeyyaṃ, telakapālādiupakaraṇaṃ. Vuttanti aṭṭhakathāyaṃ vuttaṃ.	1513	
PA_tika-s04_02t:1514_0	Āgamanavipattīti āgamanaṭṭhānavasena vipatti “āgamo etthā”ti katvā. Pubbuppannapaccayavipattīti	1514	
PA_tika-s04_02t:1514_1	paṭhamuppannapaccayavasena viparāvatti. Caṇḍālādisabhāvā hissa mātāpitaro paṭhamuppannapaccayo.	1514	
PA_tika-s04_02t:1514_2	Pavattapaccayavipattīti pavatte sukhapaccayavipatti. Tādise nihīnakule uppannopi	1514	
PA_tika-s04_02t:1514_3	koci vibhavasampanno siyā, ayaṃ pana duggato durūpo. Ājīvupāyavipattīti ājīvanupāyavasena	1514	
PA_tika-s04_02t:1514_4	vipatti. Sukhena hi jīvikaṃ pavattetuṃ upāyabhūtā hatthisippādayo imassa natthi,	1514	
PA_tika-s04_02t:1514_5	pupphachaḍḍanasilākoṭṭanādikammaṃ pana katvā jīvikaṃ pavatteti. Tenāha “kasiravuttike”ti.	1514	
PA_tika-s04_02t:1514_6	Attabhāvavipattīti upadhivipatti. Dukkhakāraṇasamāyogoti kāyikacetasikadukkhuppattiyā	1514	
PA_tika-s04_02t:1514_7	paccayasamodhānaṃ. Sukhakāraṇavipattīti sukhapaccayaparihāni. Upabhogavipattīti upabhogasukhassa	1514	
PA_tika-s04_02t:1514_8	vināso anupaladdhi. Joti ceva jotiparāyaṇabhāvo ca sukkapakkho. Chaṭṭhaṃ uttānameva.	1514	
PA_tika-s04_02t:1515	Pāṇātipātasuttādivaṇṇanā niṭṭhitā.	151	
PA_tika-s04_02t:1516	7. Puttasuttavaṇṇanā	151	
PA_tika-s04_02t:1517	87. Sattame ma-kāro padasandhikaro “aññamañña”ntiādīsu viya. Niccalasamaṇoti thirasamaṇo. Abhisiñcitabboti abhisekoti kammasādhano abhisekasaddo. Tenāha “abhisekaṃ kātuṃ yutto”ti.	151	
PA_tika-s04_02t:1518_0	Bākulatthero viyāti thero hi mahāyasassī, tassa puttadhītaro nattupanattakā sukhumasāṭakehi	1518	
PA_tika-s04_02t:1518_1	cīvarāni kāretvā rajāpetvā samugge pakkhipitvā pahiṇanti. Therassa nahānakāle nahānakoṭṭhake	1518	
PA_tika-s04_02t:1518_2	ṭhapenti. Thero tāni nivāseti ceva pārupati ca. Tenevetaṃ vuttaṃ.	1518	
PA_tika-s04_02t:1519_0	Khadiravanamagge sīvalitthero viyāti satthari kira taṃ maggaṃ paṭipanne devatā “amhākaṃ	1519	
PA_tika-s04_02t:1519_1	ayyassa sīvalittherassa sakkāraṃ karissāmā”ti cintetvā ekekayojane vihāraṃ kāretvā	1519	
PA_tika-s04_02t:1519_2	ekayojanato uddhaṃ gantuṃ adatvā pātova uṭṭhāya dibbāni yāguādīni gahetvā “amhākaṃ	1519	
PA_tika-s04_02t:1519_3	ayyo sīvalitthero kahaṃ nisinno”ti vicaranti. Thero attano abhihaṭaṃ buddhappamukhassa	1519	
PA_tika-s04_02t:1519_4	bhikkhusaṅghassa dāpesi. Evaṃ satthā saparivāro tiṃsayojanikaṃ kantāraṃ sīvalittherassa	1519	
PA_tika-s04_02t:1519_5	puññaphalaṃ anubhavamānova agamāsi. Tenevetaṃ vuttaṃ.	1519	
PA_tika-s04_02t:1520	Aṭṭhakanāgarasutte ānandatthero viyāti aṭṭhakanāgarako kira gahapati therassa dhammadesanāya pasīditvā pañcasatagghanakaṃ vihāraṃ kāretvā adāsi. Taṃ sandhāyetaṃ vuttaṃ.	152	
PA_tika-s04_02t:1521_0	Pilindavacchatthero viyāti therassa kira iddhānubhāvena pasannā manussā sappiādīni	1521	
PA_tika-s04_02t:1521_1	bahūni bhesajjāni abhihariṃsu. Pakatiyāpi ca āyasmā pilindavaccho lābhī hoti pañcannaṃ	1521	
PA_tika-s04_02t:1521_2	bhesajjānaṃ, laddhaṃ laddhaṃ parisāya vissajjeti. Tenetaṃ vuttaṃ “gilānapaccayaṃ	1521	
PA_tika-s04_02t:1521_3	pilindavacchatthero viyā”ti.	1521	
PA_tika-s04_02t:1522_0	Tiṇṇampi sannipātena nibbattānīti pittādīnaṃ tiṇṇampi visamānaṃ sannipātena jātāni.	1522	
PA_tika-s04_02t:1522_1	Atisītādibhāvena utūnaṃ pariṇāmoti āha “atisītaatiuṇhaututo jātānī”ti. Purimaututo	1522	
PA_tika-s04_02t:1522_2	visadiso utu utupariṇāmo, tato jātāni utupariṇāmajāni, visabhāgaututo jātānīti attho.	1522	
PA_tika-s04_02t:1522_3	Jaṅgaladesavāsīnañhi anūpadese vasantānaṃ visabhāgova utu uppajjati, anūpadesavāsīnañca	1522	
PA_tika-s04_02t:1522_4	jaṅgaladeseti. Evaṃ malayasamuddatīrādivasenapi utuvisabhāgatā uppajjatiyeva. Tato	1522	
PA_tika-s04_02t:1522_5	jātāni utupariṇāmajāni nāma.	1522	
PA_tika-s04_02t:1523_0	Attano pakaticariyānaṃ visamaṃ kāyassa pariharaṇavasena visamaparihārajāni. Tāni	1523	
PA_tika-s04_02t:1523_1	pana accāsanaatiṭṭhānādinā veditabbānīti āha “accāsanaatiṭṭhānādikā”ti. Ādi-saddena	1523	
PA_tika-s04_02t:1523_2	mahābhāravahaṇasudhākoṭṭanaadesakālacaraṇādīni saṅgaṇhāti. Parassa upakkamato nibbattāni	1523	
PA_tika-s04_02t:1523_3	opakkamikāni, ayaṃ coroti vā pāradārikoti vā gahetvā jaṇṇukakapparamuggarādīhi nippothanaupakkamaṃ	1523	
PA_tika-s04_02t:1523_4	paccayaṃ katvā uppannānīti attho. Tenāha “vadhabandhanādiupakkamena nibbattānī”ti.	1523	
PA_tika-s04_02t:1523_5	Kevalanti bāhiraṃ paccayaṃ anapekkhitvā kevalaṃ, tena vināti attho. Tenāha “pubbekatakammavipākavaseneva jātānī”ti.	1523	
PA_tika-s04_02t:1524	Puttasuttavaṇṇanā niṭṭhitā.	152	
PA_tika-s04_02t:1525	8-10. Saṃyojanasuttādivaṇṇanā	152	
PA_tika-s04_02t:1526_0	88-90. Aṭṭhame sotāpanno catūhi vātehi indakhīlo viya parappavādehi akampiyo acalasaddhāya	1526	
PA_tika-s04_02t:1526_1	samannāgatattā sāsane laddhappatiṭṭho samaṇamacalo nāmāti āha “sāsane laddhappatiṭṭhattā”tiādi.	1526	
PA_tika-s04_02t:1526_2	Thaddhabhāvakarānaṃ kilesānaṃ sabbaso samucchinnattāti cittassa thaddhabhāvakarānaṃ	1526	
PA_tika-s04_02t:1526_3	uddhambhāgiyakilesānaṃ sabbaso abhāvā samaṇasukhumālo nāma sukhumālabhāvappattito.	1526	
PA_tika-s04_02t:1526_4	Navamadasamāni suviññeyyāneva.	1526	
PA_tika-s04_02t:1527	Saṃyojanasuttādivaṇṇanā niṭṭhitā.	152	
PA_tika-s04_02t:1528	Macalavaggavaṇṇanā niṭṭhitā.	152	
PA_tika-s04_02t:1529	(10) 5. Asuravaggo	152	
PA_tika-s04_02t:1530	1-2. Asurasuttādivaṇṇanā	153	
PA_tika-s04_02t:1531	91-92. Pañcamassa paṭhamadutiyāni uttānatthāneva.	153	
PA_tika-s04_02t:1532	Asurasuttādivaṇṇanā niṭṭhitā.	153	
PA_tika-s04_02t:1533	3. Dutiyasamādhisuttavaṇṇanā	153	
PA_tika-s04_02t:1534_0	93. Tatiye appaṭivānīti bhāvappadhāno niddesoti āha “anivattanatā”ti. “Appaṭivānitā”ti	1534	
PA_tika-s04_02t:1534_1	vattabbe “appaṭivānī”ti vuttaṃ. Tathā hi vīriyappavāhe vattamāne antarā eva paṭigamanaṃ	1534	
PA_tika-s04_02t:1534_2	nivattanaṃ paṭivānaṃ, taṃ assa atthīti paṭivānī, na paṭivānī appaṭivānī, tassa bhāvo	1534	
PA_tika-s04_02t:1534_3	appaṭivānitā, anivattanāti attho. Appaṭivānīti vā itthiliṅgavasenevāyaṃ niddeso.	1534	
PA_tika-s04_02t:1534_4	Antarāyeva paṭigamanaṃ nivattanaṃ paṭivānī, na paṭivānī appaṭivānī, anivattanāti attho.	1534	
PA_tika-s04_02t:1535	Dutiyasamādhisuttavaṇṇanā niṭṭhitā.	153	
PA_tika-s04_02t:1536	4. Tatiyasamādhisuttavaṇṇanā	153	
PA_tika-s04_02t:1537_0	94. Catutthe saṇṭhapetabbanti sammadeva ṭhapetabbaṃ. Yathā pana ṭhapitaṃ saṇṭhapitaṃ	1537	
PA_tika-s04_02t:1537_1	hoti, taṃ dassetuṃ “sannisādetabba”ntiādi vuttaṃ. Tattha sannisādetabbanti samādhippaṭipakkhe	1537	
PA_tika-s04_02t:1537_2	kilese sannisīdāpentena cittaṃ gocarajjhatte sannisīdāpetabbanti. Ekodi kātabbanti	1537	
PA_tika-s04_02t:1537_3	abyaggabhāvāpādanena ekaggaṃ kātabbaṃ. Samādahitabbanti yathā ārammaṇe suṭṭhu appitaṃ	1537	
PA_tika-s04_02t:1537_4	hoti, evaṃ sammā sammadeva ādahitabbaṃ, suṭṭhu āropetabbaṃ samāhitaṃ kātabbanti attho.	1537	
PA_tika-s04_02t:1538	Tatiyasamādhisuttavaṇṇanā niṭṭhitā.	153	
PA_tika-s04_02t:1539	5-6. Chavālātasuttādivaṇṇanā	153	
PA_tika-s04_02t:1540_0	95-96. Pañcame chavālātanti chavānaṃ daḍḍhaṭṭhāne alātaṃ. Tenevāha “susāne alāta”nti.	1540	
PA_tika-s04_02t:1540_1	Majjhaṭṭhāne gūthamakkhitanti pamāṇena aṭṭhaṅgulamattaṃ dvīsu ṭhānesu ādittaṃ majjhe	1540	
PA_tika-s04_02t:1540_2	gūthamakkhitaṃ. Kaṭṭhatthanti kaṭṭhena kātabbakiccaṃ. Sesamettha uttānameva. Chaṭṭhaṃ uttānameva.	1540	
PA_tika-s04_02t:1541	Chavālātasuttādivaṇṇanā niṭṭhitā.	154	
PA_tika-s04_02t:1542	7-10. Khippanisantisuttādivaṇṇanā	154	
PA_tika-s04_02t:1543_0	97-100. Sattame khippanisantīti khippapañño. Tenāha “khippanisāmano”tiādi. Anurūpadhammanti	1543	
PA_tika-s04_02t:1543_1	lokuttarādhigamassa anucchavikasabhāvaṃ. Kalyāṇā sundarā parimaṇḍalapadabyañjanā	1543	
PA_tika-s04_02t:1543_2	vācā assāti kalyāṇavāco. Tenāha “sundaravacano”ti. Kalyāṇaṃ madhuraṃ vākkaraṇaṃ udāhāraghoso	1543	
PA_tika-s04_02t:1543_3	assāti kalyāṇavākkaraṇo. Guṇaparipuṇṇabhāvena pūre puṇṇabhāve bhavāti porī, tāya	1543	
PA_tika-s04_02t:1543_4	poriyā. Tenāha “guṇaparipuṇṇāyā”ti. Pure bhavattā poriyā nāgarikitthiyā sukhumālattanena	1543	
PA_tika-s04_02t:1543_5	sadisāti porī, tāya poriyā. “Sukhumālattanenā”ti iminā tassā vācāya mudusaṇhabhāvo	1543	
PA_tika-s04_02t:1543_6	vutto. Apalibuddhāyāti pittasemhādīhi na paliveṭhitāya. Adosāyāti sandiddhavilambitādidosarahitāya	1543	
PA_tika-s04_02t:1543_7	agaḷitapadabyañjanāyāti apatitapadabyañjanāya avirahitapadabyañjanāya. Ubhayametaṃ	1543	
PA_tika-s04_02t:1543_8	anelagalāyāti imasseva atthavacanaṃ. Anelagalāyāti hi anelāya ceva agalāya cāti attho.	1543	
PA_tika-s04_02t:1543_9	Atthaṃ viññāpetuṃ samatthāyāti ādimajjhapariyosānaṃ pākaṭaṃ katvā bhāsitatthassa	1543	
PA_tika-s04_02t:1543_10	viññāpanasatthāya. Aṭṭhamanavamadasamāni uttānatthāneva.	15431	
PA_tika-s04_02t:1544	Khippanisantisuttādivaṇṇanā niṭṭhitā.	154	
PA_tika-s04_02t:1545	Asuravaggavaṇṇanā niṭṭhitā.	154	
PA_tika-s04_02t:1546	Dutiyapaṇṇāsakaṃ niṭṭhitaṃ.	154	
PA_tika-s04_02t:1547	3. Tatiyapaṇṇāsakaṃ	154	
PA_tika-s04_02t:1548	(11) 1. Valāhakavaggo	154	
PA_tika-s04_02t:1549	1-2. Valāhakasuttadvayavaṇṇanā	154	
PA_tika-s04_02t:1550_0	101-2. Tatiyapaṇṇāsakassa paṭhame gajjitāti thanitā. Tattha gajjitvā novassanabhāvo	1550	
PA_tika-s04_02t:1550_1	nāma pāpako. Manussā hi yadā devo gajjati, tadā “suvuṭṭhitā bhavissatī”ti bījāni	1550	
PA_tika-s04_02t:1550_2	nīharitvā vapanti. Atha deve avassante khette bījāni khetteyeva nassanti, gehe bījāni	1550	
PA_tika-s04_02t:1550_3	geheyeva nassantīti dubbhikkhaṃ hoti. Nogajjitvā vassanabhāvopi pāpako. Manussā hi	1550	
PA_tika-s04_02t:1550_4	imasmiṃ kāle “dubbuṭṭhikā bhavissatī”ti ninnaṭṭhānesuyeva vappaṃ karonti. Atha devo	1550	
PA_tika-s04_02t:1550_5	vassitvā sabbabījāni mahāsamuddaṃ pāpeti, dubbhikkhameva hoti. Gajjitvā vassanabhāvo	1550	
PA_tika-s04_02t:1550_6	pana bhaddako. Tadā hi subhikkhaṃ hoti. Nogajjitvā novassanabhāvo ekantapāpakova.	1550	
PA_tika-s04_02t:1550_7	Bhāsitā hoti no kattāti “idāni ganthadhuraṃ pūressāmi, vāsadhuraṃ pūressāmī”ti kathetiyeva,	1550	
PA_tika-s04_02t:1550_8	na uddesaṃ gaṇhāti, na kammaṭṭhānaṃ bhāveti.	1550	
PA_tika-s04_02t:1551_0	Kattā hoti no bhāsitāti “ganthadhuraṃ pūressāmi, vāsadhuraṃ vā”ti na bhāsati, sampatte	1551	
PA_tika-s04_02t:1551_1	pana kāle samattaṃ sampādeti. Iminā nayena itarepi veditabbā. Atha vā sabbaṃ panetaṃ	1551	
PA_tika-s04_02t:1551_2	paccayadāyakeheva kathitaṃ. Eko hi “asukadivase nāma dānaṃ dassāmī”ti saṅghaṃ nimanteti,	1551	
PA_tika-s04_02t:1551_3	sampatte kāle no karoti. Ayaṃ puggalo puññena parihāyati, bhikkhusaṅgho pana lābhena	1551	
PA_tika-s04_02t:1551_4	parihāyati. Aparo saṅghaṃ animantetvā sakkāraṃ katvā “bhikkhū ānessāmī”ti na labhi,	1551	
PA_tika-s04_02t:1551_5	sabbe aññattha nimantitā honti. Ayampi puññena parihāyati, saṅghopi lābhena parihāyati.	1551	
PA_tika-s04_02t:1551_6	Aparo paṭhamaṃ saṅghaṃ nimantetvā pacchā sakkāraṃ katvā dānaṃ deti, ayaṃ kiccakārī	1551	
PA_tika-s04_02t:1551_7	hoti. Aparo neva saṅghaṃ nimanteti, na dānaṃ deti, ayaṃ pāpapuggaloti veditabbo. Dutiyaṃ uttānameva.	1551	
PA_tika-s04_02t:1552	Valāhakasuttadvayavaṇṇanā niṭṭhitā.	155	
PA_tika-s04_02t:1553	3. Kumbhasuttavaṇṇanā	155	
PA_tika-s04_02t:1554_0	103. Tatiye rittakoti anto ritto. Pihitamukhoti pidahitvā ṭhapito. Apārutamukhoti	1554	
PA_tika-s04_02t:1554_1	vivaritvā ṭhapito, upamitapuggalesu panettha antoguṇasāravirahito ca tuccho, bāhirasobhanatāya	1554	
PA_tika-s04_02t:1554_2	pihito puggaloti veditabbo. Sesesupi eseva nayo.	1554	
PA_tika-s04_02t:1555	Kumbhasuttavaṇṇanā niṭṭhitā.	155	
PA_tika-s04_02t:1556	4. Udakarahadasuttavaṇṇanā	155	
PA_tika-s04_02t:1557_0	104. Catutthe udakarahado jaṇṇukamattepi udake sati paṇṇarasasambhinnavaṇṇattā vā	1557	
PA_tika-s04_02t:1557_1	bahalattā vā udakassa apaññāyamānatalo uttāno gambhīrobhāso nāma hotīti āha “purāṇapaṇṇarasa…pe…	1557	
PA_tika-s04_02t:1557_2	gambhīrobhāso nāmā”ti. Tiporisacatuporise pana udake sati acchattā udakassa paññāyamānatalo	1557	
PA_tika-s04_02t:1557_3	gambhīro uttānobhāso nāma hotīti āha “acchavippasannamaṇivaṇṇaudako uttānobhāso nāmā”ti.	1557	
PA_tika-s04_02t:1557_4	Ubhayakāraṇasambhavato pana itare dve veditabbā. Puggalepi kilesussadabhāvato guṇagambhīratāya	1557	
PA_tika-s04_02t:1557_5	ca abhāvato guṇagambhīrānaṃ sadisehi abhikkamanādīhi yutto uttāno gambhīrobhāso nāma.	1557	
PA_tika-s04_02t:1557_6	Iminā nayena sesā veditabbā.	1557	
PA_tika-s04_02t:1558	Udakarahadasuttavaṇṇanā niṭṭhitā.	155	
PA_tika-s04_02t:1559	5-6. Ambasuttādivaṇṇanā	155	
PA_tika-s04_02t:1560_0	105-6. Pañcame āmakaṃ hutvāti anto āmaṃ hutvā. Pakkaṃ āmavaṇṇīti anto pakkaṃ bahi	1560	
PA_tika-s04_02t:1560_1	āmasadisaṃ. Tattha yathā ambe apakkabhāvo āmatā hoti, evaṃ puggalepi puthujjanatā.	1560	
PA_tika-s04_02t:1560_2	Yathā ca tattha pakkasadisatā pakkavaṇṇitā, evaṃ puggalepi ariyānaṃ abhikkamanādisadisatā	1560	
PA_tika-s04_02t:1560_3	pakkavaṇṇitāti iminā nayena sesā veditabbā. Chaṭṭhaṃ uttānameva.	1560	
PA_tika-s04_02t:1561	Ambasuttādivaṇṇanā niṭṭhitā.	156	
PA_tika-s04_02t:1562	7. Mūsikasuttavaṇṇanā	156	
PA_tika-s04_02t:1563_0	107. Sattame āvāṭaṃ khanatīti attano āsayaṃ bilakūpaṃ khanati. Na ca tattha vasatīti	1563	
PA_tika-s04_02t:1563_1	tattha avasitvā kismiñcideva ṭhāne vasati, evaṃ biḷārādiamittavasaṃ gacchati. Vasitā	1563	
PA_tika-s04_02t:1563_2	no gādhaṃ kattāti sayaṃ na khanati, parena kate bile vasati, evaṃ jīvitaṃ rakkhati.	1563	
PA_tika-s04_02t:1563_3	Tatiyā dvepi karontī jīvitaṃ rakkhati. Catutthī dvepi akarontī amittavasaṃ gacchati.	1563	
PA_tika-s04_02t:1563_4	Imāya pana upamāya upamitesu puggalesu paṭhamo yathā sā mūsikā gādhaṃ khanati, evaṃ	1563	
PA_tika-s04_02t:1563_5	navaṅgaṃ satthusāsanaṃ uggaṇhāti. Yathā pana sā tattha na vasati, kismiñcideva ṭhāne	1563	
PA_tika-s04_02t:1563_6	vasantī amittavasaṃ gacchati, tathā ayampi pariyattivasena ñāṇaṃ pesetvā catusaccadhammaṃ	1563	
PA_tika-s04_02t:1563_7	na paṭivijjhati, lokāmisaṭṭhānesu vicaranto maccumārakilesamāradevaputtamārasaṅkhātānaṃ	1563	
PA_tika-s04_02t:1563_8	vasaṃ gacchati. Dutiyo yathā mūsikā gādhaṃ na khanati, evaṃ navaṅgaṃ satthusāsanaṃ	1563	
PA_tika-s04_02t:1563_9	na uggaṇhāti. Yathā pana parena khanite bile vasantī jīvitaṃ rakkhati, evaṃ parassa	1563	
PA_tika-s04_02t:1563_10	kathaṃ sutvā catusaccadhammaṃ paṭivijjhitvā tiṇṇaṃ mārānaṃ vasaṃ atikkamati. Iminā	15631	
PA_tika-s04_02t:1563_11	nayena tatiyacatutthesupi opammasaṃsandanaṃ veditabbaṃ.	15631	
PA_tika-s04_02t:1564	Mūsikasuttavaṇṇanā niṭṭhitā.	156	
PA_tika-s04_02t:1565	8. Balībaddasuttavaṇṇanā	156	
PA_tika-s04_02t:1566_0	108. Aṭṭhame balībaddo tāva yo attano gogaṇaṃ ghaṭṭeti ubbejeti, paragoṇe pana sūrato	1566	
PA_tika-s04_02t:1566_1	sukhasīlo hoti, ayaṃ sagavacaṇḍo no paragavacaṇḍo nāma. Puggalopi attano parisaṃ	1566	
PA_tika-s04_02t:1566_2	ghaṭṭento vijjhanto pharuse samudācaranto, paraparisāya pana soraccaṃ nivātavuttitaṃ	1566	
PA_tika-s04_02t:1566_3	āpajjanto sagavacaṇḍo nāmāti iminā nayena sesāpi veditabbā.	1566	
PA_tika-s04_02t:1567	Balībaddasuttavaṇṇanā niṭṭhitā.	156	
PA_tika-s04_02t:1568	9. Rukkhasuttavaṇṇanā	156	
PA_tika-s04_02t:1569_0	109. Navame rukkho tāva pheggu sāraparivāroti vanajeṭṭhakarukkho sayaṃ pheggu hoti,	1569	
PA_tika-s04_02t:1569_1	parivārarukkhā panassa sārā honti. Iminā nayena sesā veditabbā. Puggalesu pana sīlasāravirahitato	1569	
PA_tika-s04_02t:1569_2	pheggutā, sīlācārasamannāgamena ca sāratā veditabbā.	1569	
PA_tika-s04_02t:1570	Rukkhasuttavaṇṇanā niṭṭhitā.	157	
PA_tika-s04_02t:1571	10. Āsīvisasuttavaṇṇanā	157	
PA_tika-s04_02t:1572_0	110. Dasame yassa visaṃ pajjalitatiṇukkāya aggi viya sīghaṃ abhiruhitvā akkhīni gahetvā	1572	
PA_tika-s04_02t:1572_1	khandhaṃ gahetvā sīsaṃ gahetvā ṭhitanti vattabbataṃ āpajjati maṇisappādīnaṃ visaṃ	1572	
PA_tika-s04_02t:1572_2	viya, mantaṃ pana parivattetvā kaṇṇavātaṃ datvā daṇḍakena pahaṭamatte otaritvā daṭṭhaṭṭhāneyeva	1572	
PA_tika-s04_02t:1572_3	tiṭṭhati, ayaṃ āgataviso na ghoraviso nāma. Yassa pana visaṃ saṇikaṃ abhiruhati,	1572	
PA_tika-s04_02t:1572_4	āruḷhāruḷhaṭṭhāne pana āsittaudakaṃ viya hoti udakasappādīnaṃ viya, dvādasavassaccayenapi	1572	
PA_tika-s04_02t:1572_5	kaṇṇaviddhakhandhapiṭṭhikādīsu paññāyati, mantaparivattanādīsu ca kariyamānesu sīghaṃ	1572	
PA_tika-s04_02t:1572_6	na otarati, ayaṃ ghoraviso na āgataviso nāma. Yassa pana visaṃ sīghaṃ abhiruhati,	1572	
PA_tika-s04_02t:1572_7	na sīghaṃ otarati aneḷakasappādīnaṃ visaṃ viya, ayaṃ āgataviso ca ghoraviso ca. Aneḷakasappo	1572	
PA_tika-s04_02t:1572_8	nāma mahāāsīviso. Yassa visaṃ mandaṃ hoti, ohāriyamānampi sukheneva otarati nīlasappadhamanisappādīnaṃ	1572	
PA_tika-s04_02t:1572_9	visaṃ viya, ayaṃ neva āgataviso na ghoraviso. Nīlasappo nāma sākhavaṇṇo rukkhaggādīsu vicaraṇasappo.	1572	
PA_tika-s04_02t:1573	Āsīvisasuttavaṇṇanā niṭṭhitā.	157	
PA_tika-s04_02t:1574	Valāhakavaggavaṇṇanā niṭṭhitā.	157	
PA_tika-s04_02t:1575	(12) 2. Kesivaggo	157	
PA_tika-s04_02t:1576	1-7. Kesisuttādivaṇṇanā	157	
PA_tika-s04_02t:1577	111-117. Dutiyassa paṭhame assadammeti dammanayogge asse. Sāretīti sikkhāpeti pavatteti. Sesamettha uttānameva. Dutiyādīni uttānatthāneva.	157	
PA_tika-s04_02t:1578	Kesisuttādivaṇṇanā niṭṭhitā.	157	
PA_tika-s04_02t:1579	8-10. Saṃvejanīyasuttādivaṇṇanā	157	
PA_tika-s04_02t:1580_0	118-120. Aṭṭhame saddhassāti buddhādīsu pasannacittassa vattasampannassa, yassa pāto	1580	
PA_tika-s04_02t:1580_1	vuṭṭhāya cetiyaṅgaṇavattādīni sabbavattāni katāneva paññāyanti. Dassanīyānīti dassanārahāni.	1580	
PA_tika-s04_02t:1580_2	Saṃvego nāma sahottappaṃ ñāṇaṃ. Abhijātiṭṭhānādīnipi tassa uppattihetūni bhavantīti	1580	
PA_tika-s04_02t:1580_3	sikkhāpento āha “saṃvegajanakānī”ti. Ṭhānānīti kāraṇāni, padesaṭṭhānāni vā. Navamadasamāni suviññeyyāni.	1580	
PA_tika-s04_02t:1581	Saṃvejanīyasuttādivaṇṇanā niṭṭhitā.	158	
PA_tika-s04_02t:1582	Kesivaggavaṇṇanā niṭṭhitā.	158	
PA_tika-s04_02t:1583	(13) 3. Bhayavaggo	158	
PA_tika-s04_02t:1584	1. Attānuvādasuttavaṇṇanā	158	
PA_tika-s04_02t:1585_0	121. Tatiyassa paṭhame attānaṃ anuvadantassa uppajjanakabhayanti attānaṃ anuvadantassa	1585	
PA_tika-s04_02t:1585_1	pāpakammino uppajjanakabhayaṃ. Dvattiṃsakammakāraṇe paṭicca uppajjanakabhayanti agārikānaṃ	1585	
PA_tika-s04_02t:1585_2	vasena vuttaṃ, anagārikānaṃ pana vinayadaṇḍaṃ paṭicca uppajjanakabhayampi daṇḍabhayanteva	1585	
PA_tika-s04_02t:1585_3	saṅkhaṃ gacchati. Sesaṃ suviññeyyameva.	1585	
PA_tika-s04_02t:1586	Attānuvādasuttavaṇṇanā niṭṭhitā.	158	
PA_tika-s04_02t:1587	2. Ūmibhayasuttavaṇṇanā	158	
PA_tika-s04_02t:1588_0	122. Dutiye kodhūpāyāsassetaṃ adhivacananti ettha kujjhanaṭṭhena kodho, sveva cittassa	1588	
PA_tika-s04_02t:1588_1	kāyassa ca atippamaddanamathanuppādanehi daḷhaāyāsaṭṭhena upāyāso. Anekavāraṃ pavattitvā	1588	
PA_tika-s04_02t:1588_2	attanā samavetaṃ sattaṃ ajjhottharitvā sīsaṃ ukkhipituṃ adatvā ūmisadisatā daṭṭhabbā.	1588	
PA_tika-s04_02t:1588_3	Yathā hi bāhiraṃ udakaṃ otiṇṇo ūmīsu osīditvā marati, evaṃ imasmiṃ sāsane kodhūpāyāse	1588	
PA_tika-s04_02t:1588_4	osīditvā vibbhamati, tasmā kodhūpāyāso “ūmibhaya”nti vutto. Odarikattassetaṃ adhivacananti	1588	
PA_tika-s04_02t:1588_5	yathā hi bāhiraṃ udakaṃ otiṇṇo kumbhīlena khādito marati, evaṃ imasmiṃ sāsane odarikattena	1588	
PA_tika-s04_02t:1588_6	odarikabhāvena āmisagedhena micchājīvena jīvikakappanena nāsitasīlādiguṇatāya khāditadhammasarīro	1588	
PA_tika-s04_02t:1588_7	vibbhamati, tasmā odarikattaṃ “kumbhīlabhaya”nti vuttaṃ.	1588	
PA_tika-s04_02t:1589_0	Anupaṭṭhitāya satiyāti kāyagataṃ satiṃ anuṭṭhāpetvā. Asaṃvutehīti apihitehi. Pañcannetaṃ	1589	
PA_tika-s04_02t:1589_1	kāmaguṇānaṃ adhivacananti yathā hi bāhiraṃ udakaṃ otiṇṇo āvaṭṭe nimujjitvā marati,	1589	
PA_tika-s04_02t:1589_2	evaṃ imasmiṃ sāsane pabbajito pañcakāmaguṇāvaṭṭe nimujjitvā vibbhamati. Kāmarāgābhibhūto	1589	
PA_tika-s04_02t:1589_3	hi satto ito ca etto, etto ca itoti evaṃ manāpiyarūpādivisayasaṅkhāte āvaṭṭe attānaṃ	1589	
PA_tika-s04_02t:1589_4	saṃsāretvā yathā tato bahibhūte nekkhamme cittampi na uppādeti, evaṃ āvaṭṭetvā byasanāpādanena	1589	
PA_tika-s04_02t:1589_5	kāmaguṇānaṃ āvaṭṭasadisatā daṭṭhabbā.	1589	
PA_tika-s04_02t:1590_0	Anuddhaṃsetīti kilameti vilolati. Rāgānuddhaṃsitenāti rāgena anuddhaṃsitena. Mātugāmassetaṃ	1590	
PA_tika-s04_02t:1590_1	adhivacananti. Yathā hi bāhiraṃ udakaṃ otiṇṇo caṇḍamacchaṃ āgamma laddhappahāro marati,	1590	
PA_tika-s04_02t:1590_2	evaṃ imasmiṃ sāsane mātugāmaṃ ārabbha uppannakāmarāgo vibbhamati, tasmā mātugāmo	1590	
PA_tika-s04_02t:1590_3	“susukābhaya”nti vutto. Mātugāmo hi yonisomanasikārarahitaṃ adhīrapurisaṃ itthikuttabhūtehi	1590	
PA_tika-s04_02t:1590_4	attano hāsabhāvavilāsehi abhibhuyya gahetvā dhīrajātikampi attano rūpādīhi sampalobhanavasena	1590	
PA_tika-s04_02t:1590_5	anavasesaṃ attano upakāradhamme sīlādike sampādetuṃ asamatthaṃ karonto anayabyasanaṃ pāpeti.	1590	
PA_tika-s04_02t:1591_0	Imāni pana cattāri bhayāni bhāyitvā yathā udakaṃ anorohantassa udakaṃ nissāya udakapipāsāvinayanaṃ	1591	
PA_tika-s04_02t:1591_1	sarīrasuddhipariḷāhūpasamo kāyautuggāhāpananti, evamādi ānisaṃso natthi, evamevaṃ	1591	
PA_tika-s04_02t:1591_2	imāni cattāri bhayāni bhāyitvā sāsane apabbajantassapi imaṃ sāsanaṃ nissāya saṅkhepato	1591	
PA_tika-s04_02t:1591_3	vaṭṭadukkhūpasamo, vitthārato pana sīlānisaṃsādivasena anekavidho ānisaṃso natthi.	1591	
PA_tika-s04_02t:1591_4	Yathā pana imāni cattāri bhayāni abhāyitvā udakaṃ orohantassa vuttappakāro ānisaṃso	1591	
PA_tika-s04_02t:1591_5	hoti, evaṃ imāni abhāyitvā sāsane pabbajantassapi vuttappakāro ānisaṃso hoti. Mahādhammarakkhitatthero	1591	
PA_tika-s04_02t:1591_6	panāha “cattāri bhayāni bhāyitvā udakaṃ anotaranto sotaṃ chinditvā paratīraṃ pāpuṇituṃ	1591	
PA_tika-s04_02t:1591_7	na sakkoti, abhāyitvā otaranto sakkoti, evamevaṃ bhāyitvā sāsane apabbajantopi taṇhāsotaṃ	1591	
PA_tika-s04_02t:1591_8	chinditvā nibbānapāraṃ daṭṭhuṃ na sakkoti, abhāyitvā pabbajanto sakkotī”ti.	1591	
PA_tika-s04_02t:1592	Ūmibhayasuttavaṇṇanā niṭṭhitā.	159	
PA_tika-s04_02t:1593	3. Paṭhamanānākaraṇasuttavaṇṇanā	159	
PA_tika-s04_02t:1594_0	123. Tatiye brahmakāyikānaṃ devānanti ettha brahmānaṃ kāyo samūhoti brahmakāyo, tappariyāpannatāya	1594	
PA_tika-s04_02t:1594_1	tattha gatāti brahmakāyikā. Etāya ca sabbassapi brahmakāyassa samaññāya bhavitabbaṃ.	1594	
PA_tika-s04_02t:1594_2	Ābhassarānaṃ devānantiādinā pana dutiyajjhānabhūmikādīnaṃ upari gahitattā gobalībaddaññāyena	1594	
PA_tika-s04_02t:1594_3	tadavasiṭṭhānaṃ ayaṃ samaññā, tasmā “brahmakāyikānaṃ devāna”nti paṭhamajjhānabhūmikānaṃyeva	1594	
PA_tika-s04_02t:1594_4	gahaṇaṃ veditabbaṃ. Saha byayati gacchatīti sahabyo, sahavattanako. Tassa bhāvo sahabyatā,	1594	
PA_tika-s04_02t:1594_5	sahapavattīti āha “sahabhāvaṃ upagacchatī”ti. Kappo āyuppamāṇanti ettha yadipi brahmapārisajjādīnaṃ	1594	
PA_tika-s04_02t:1594_6	āyuno antaraṃ atthi, ukkaṭṭhaparicchedena panetaṃ vuttanti dassento “paṭhamajjhānaṃ	1594	
PA_tika-s04_02t:1594_7	atthi hīna”ntiādimāha.	1594	
PA_tika-s04_02t:1595_0	Dve kappā āyuppamāṇanti ettha pana hīnajjhānena nibbattānaṃ vasena ayaṃ paricchedo	1595	
PA_tika-s04_02t:1595_1	katoti dassetuṃ “dutiyajjhānaṃ vuttanayeneva tividhaṃ hotī”tiādi āraddhaṃ. Cattāro	1595	
PA_tika-s04_02t:1595_2	kappāti ettha pana ukkaṭṭhaparicchedena catusaṭṭhi kappā vattabbāti dassento “yaṃ	1595	
PA_tika-s04_02t:1595_3	heṭṭhā vuttaṃ ‘kappo dve kappā’ti, kampi āharitvā attho veditabbo”ti āha. Kathaṃ	1595	
PA_tika-s04_02t:1595_4	panettha ayamattho labbhatīti āha “kappoti ca guṇassapi nāma”nti. Tattha paṭhamaṃ	1595	
PA_tika-s04_02t:1595_5	vutto kappo, tato ekena guṇena, ekasmiṃ vāre gaṇanāyāti attho. Dve kappā hontīti	1595	
PA_tika-s04_02t:1595_6	ekavāragaṇanāya kappassa dviguṇitattā dve mahākappā hontīti attho. Dutiyenāti dutiyavāragaṇanāya.	1595	
PA_tika-s04_02t:1595_7	Cattāroti dutiyavāragaṇanāya dvīsu kappesu dviguṇitesu cattāro mahākappā hontīti	1595	
PA_tika-s04_02t:1595_8	attho. Puna te cattāro kappāti vuttanayena dve vāre guṇetvā ye cattāro kappā dassitā,	1595	
PA_tika-s04_02t:1595_9	puna te cattāro kappā catugguṇā hontīti attho. Idaṃ vuttaṃ hoti – dve vāre guṇetvā	1595	
PA_tika-s04_02t:1595_10	ye cattāro kappā dassitā, tesu catukkhattuṃ guṇitesu catusaṭṭhi kappā sampajjantīti.	15951	
PA_tika-s04_02t:1595_11	Tathā hi cattāro ekasmiṃ vāre guṇitā aṭṭha honti, puna te aṭṭha dutiyavāre guṇitā	15951	
PA_tika-s04_02t:1595_12	soḷasa honti, puna te soḷasa tatiyavāre guṇitā dvattiṃsa honti, puna te dvattiṃsa	15951	
PA_tika-s04_02t:1595_13	catutthavāre guṇitā catusaṭṭhi honti. Tenevāha “imehi catūhi guṇehi guṇitā ekena	15951	
PA_tika-s04_02t:1595_14	guṇena aṭṭha hontī”tiādi. Ettha ca heṭṭhā uposathasutte –	15951	
PA_tika-s04_02t:1596	“Yāni mānusakāni paññāsa vassāni, cātumahārājikānaṃ devānaṃ eso eko rattindivo”ti –	159	
PA_tika-s04_02t:1597	Ādinā kāmāvacaradevānameva āyuppamāṇaṃ dassitaṃ. Heṭṭhāyeva –	159	
PA_tika-s04_02t:1598_0	“Tayome, bhikkhave, puggalā santo saṃvijjamānā lokasmiṃ. Katame tayo? Idha, bhikkhave,	1598	
PA_tika-s04_02t:1598_1	ekacco puggalo sabbaso rūpasaññānaṃ samatikkamā…pe… ākāsānañcāyatanūpagānaṃ devānaṃ	1598	
PA_tika-s04_02t:1598_2	sahabyataṃ upapajjati. Ākāsānañcāyatanūpagānaṃ, bhikkhave, devānaṃ vīsati kappasahassāni āyuppamāṇa”nti –	1598	
PA_tika-s04_02t:1599_0	Ādinā arūpāvacarānaṃyeva āyuppamāṇaṃ vuttaṃ. Idha pana rūpāvacarānameva āyuppamāṇaṃ	1599	
PA_tika-s04_02t:1599_1	dassitaṃ. Vibhaṅgapāḷiyaṃ pana “manussānaṃ kittakaṃ āyuppamāṇaṃ, vassasataṃ appaṃ	1599	
PA_tika-s04_02t:1599_2	vā bhiyyo”tiādinā devamanussānañceva rūpārūpāvacarasattānañca āyuppamāṇaṃ dassitaṃ.	1599	
PA_tika-s04_02t:1600_0	Tattha sammāsambuddhena manussānaṃ devānañca āyuṃ paricchindamānena catūsu apāyesu	1600	
PA_tika-s04_02t:1600_1	bhummadevesu ca āyu na paricchinnaṃ. Taṃ kasmāti? Niraye tāva kammameva pamāṇaṃ.	1600	
PA_tika-s04_02t:1600_2	Yāva kammaṃ na khīyati, tāva paccanti. Tathā sesaapāyesu. Bhummadevānampi kammameva	1600	
PA_tika-s04_02t:1600_3	pamāṇaṃ. Tattha nibbattā hi keci sattāhamattaṃ tiṭṭhanti, keci aḍḍhamāsaṃ, kappaṃ	1600	
PA_tika-s04_02t:1600_4	tiṭṭhamānāpi atthiyeva. Tattha manussesu gihibhāve ṭhitāyeva sotāpannāpi honti, sakadāgāmiphalaṃ	1600	
PA_tika-s04_02t:1600_5	anāgāmiphalaṃ arahattampi pāpuṇanti, tesu sotāpannādayo yāvajīvaṃ tiṭṭhanti, khīṇāsavā	1600	
PA_tika-s04_02t:1600_6	pana parinibbāyanti vā pabbajanti vā. Kasmā? Arahattaṃ nāma seṭṭhaguṇaṃ, gihiliṅgaṃ	1600	
PA_tika-s04_02t:1600_7	hīnaṃ, taṃ hīnatāya uttamaṃ guṇaṃ dhāretuṃ na sakkoti, tasmā te parinibbātukāmā vā	1600	
PA_tika-s04_02t:1600_8	honti pabbajitukāmā vā. Bhummadevā pana arahattaṃ pattāpi yāvajīvaṃ tiṭṭhanti, chasu	1600	
PA_tika-s04_02t:1600_9	kāmāvacaresu devesu sotāpannasakadāgāmino yāvajīvaṃ tiṭṭhanti, anāgāminā rūpabhavaṃ	1600	
PA_tika-s04_02t:1600_10	gantuṃ vaṭṭati khīṇāsavena parinibbātuṃ. Kasmā? Nilīyanokāsassa abhāvā. Rūpāvacarārūpāvacaresu	16001	
PA_tika-s04_02t:1600_11	sabbepi yāvajīvaṃ tiṭṭhanti, tattha rūpāvacare nibbattā sotāpannasakadāgāmino na	16001	
PA_tika-s04_02t:1600_12	puna idhāgacchanti, tattheva parinibbāyanti. Ete hi jhānaanāgāmino nāma.	16001	
PA_tika-s04_02t:1601_0	Aṭṭhasamāpattilābhīnaṃ pana kiṃ niyameti? Paguṇajjhānaṃ. Yadevassa paguṇaṃ hoti,	1601	
PA_tika-s04_02t:1601_1	tena upapajjati. Sabbesu paguṇesu kiṃ niyameti? Nevasaññānāsaññāyatanasamāpatti.	1601	
PA_tika-s04_02t:1601_2	Ekaṃseneva hi so nevasaññānāsaññāyatane upapajjati. Navasu brahmalokesu nibbattaariyasāvakānaṃ	1601	
PA_tika-s04_02t:1601_3	tatrūpapattipi uparūpapattipi, na heṭṭhūpapatti. Puthujjanānaṃ pana tatrūpapattipi	1601	
PA_tika-s04_02t:1601_4	hoti, uparūpapattipi, heṭṭhūpapattipi. Pañcasu suddhāvāsesu catūsu ca arūpesu ariyasāvakānaṃ	1601	
PA_tika-s04_02t:1601_5	tatrūpapattipi hoti uparūpapattipi. Paṭhamajjhānabhūmiyaṃ nibbatto anāgāmī nava brahmaloke	1601	
PA_tika-s04_02t:1601_6	sodhetvā matthake ṭhito parinibbāti. Vehapphalaṃ, akaniṭṭhaṃ, nevasaññānāsaññāyatananti	1601	
PA_tika-s04_02t:1601_7	ime tayo devalokā seṭṭhabhavā nāma. Imesu tīsu ṭhānesu nibbattaanāgāmino neva uddhaṃ	1601	
PA_tika-s04_02t:1601_8	gacchanti, na adho, tattha tattheva parinibbāyantīti idaṃ pakiṇṇakaṃ veditabbaṃ.	1601	
PA_tika-s04_02t:1602	Paṭhamanānākaraṇasuttavaṇṇanā niṭṭhitā.	160	
PA_tika-s04_02t:1603	4-6. Dutiyanānākaraṇasuttādivaṇṇanā	160	
PA_tika-s04_02t:1604_0	124-6. Catutthe te dhammeti te “rūpagata”ntiādinā nayena vutte rūpādayo dhamme. Aniccatoti	1604	
PA_tika-s04_02t:1604_1	iminā niccappaṭikkhepato tesaṃ aniccatamāha, tato eva ca udayavayavantato vipariṇāmato	1604	
PA_tika-s04_02t:1604_2	tāvakālikato ca te aniccāti jotitaṃ hoti. Yañhi nibbattaṃ hoti, taṃ udayavayaparicchinnaṃ.	1604	
PA_tika-s04_02t:1604_3	Jarāya maraṇena ca tadeva viparītaṃ, ittarakkhaṇameva ca hotīti. Dukkhatoti iminā	1604	
PA_tika-s04_02t:1604_4	sukhappaṭikkhepato tesaṃ dukkhatamāha. Tato eva ca abhiṇhappaṭipīḷanato dukkhavatthuto	1604	
PA_tika-s04_02t:1604_5	ca te dukkhāti jotitaṃ hoti. Udayavayavantatāya hi te abhiṇhappaṭipīḷanato nirantaradukkhatāya	1604	
PA_tika-s04_02t:1604_6	dukkhasseva ca adhiṭṭhānabhūtā. Paccayayāpanīyatāya rogamūlatāya ca rogato. Dukkhatāsūlayogato	1604	
PA_tika-s04_02t:1604_7	kilesāsucipaggharaṇato uppādajarābhaṅgehi uddhumātaparipakkapabhinnato ca gaṇḍato.	1604	
PA_tika-s04_02t:1604_8	Pīḷājananato, antotudanato, dunnīharaṇato ca sallato. Avaḍḍhiāvahanato aghavatthuto	1604	
PA_tika-s04_02t:1604_9	ca aghato. Aseribhāvajananato ābādhapadaṭṭhānatāya ca ābādhato. Avasavattanato avidheyyatāya	1604	
PA_tika-s04_02t:1604_10	ca parato. Byādhijarāmaraṇehi palujjanīyatāya palokato. Sāminivāsikārakavedakaadhiṭṭhāyakavirahato	16041	
PA_tika-s04_02t:1604_11	suññato. Attappaṭikkhepaṭṭhena anattato. Rūpādidhammā hi na ettha attā atthīti anattā.	16041	
PA_tika-s04_02t:1604_12	Evaṃ sayampi attā na hontīti anattā. Tena abyāpārato nirīhato tucchato anattāti dīpitaṃ	16041	
PA_tika-s04_02t:1604_13	hoti. Lakkhaṇattayameva sukhāvabodhanatthaṃ ekādasahi padehi vibhajitvā gahitanti	16041	
PA_tika-s04_02t:1604_14	dassetuṃ “tatthā”tiādi vuttaṃ. Pañcamachaṭṭhāni uttānatthāneva.	16041	
PA_tika-s04_02t:1605	Dutiyanānākaraṇasuttādivaṇṇanā niṭṭhitā.	160	
PA_tika-s04_02t:1606	7. Paṭhamatathāgataacchariyasuttavaṇṇanā	160	
PA_tika-s04_02t:1607_0	127. Sattame vattamānasamīpe vattamāne viya voharitabbanti “okkamatī”ti āha “okkanto	1607	
PA_tika-s04_02t:1607_1	hotīti attho”ti. Dasasahassacakkavāḷapattharaṇo samujjalabhāvena uḷāro. Devānubhāvanti	1607	
PA_tika-s04_02t:1607_2	devānaṃ pabhānubhāvaṃ. Devānañhi pabhaṃ so obhāso adhibhavati, na deve. Tenāha “devāna”ntiādi.	1607	
PA_tika-s04_02t:1607_3	Rukkhagacchādinā kenaci na haññatīti aghā, asambādhā. Tenāha “niccavivarā”ti. Asaṃvutāti	1607	
PA_tika-s04_02t:1607_4	heṭṭhā upari kenaci apihitā. Tenāha “heṭṭhāpi appatiṭṭhā”ti. Tattha pi-saddena yathā	1607	
PA_tika-s04_02t:1607_5	heṭṭhā udakassa pidhāyikā sandhārikā pathavī natthi asaṃvutā lokantarikā, evaṃ uparipi	1607	
PA_tika-s04_02t:1607_6	cakkavāḷesu devavimānānaṃ abhāvato asaṃvutā appatiṭṭhāti dasseti. Andhakāro ettha	1607	
PA_tika-s04_02t:1607_7	atthīti andhakārā. Cakkhuviññāṇaṃ na jāyati ālokassa abhāvato, na cakkhuno. Tathā	1607	
PA_tika-s04_02t:1607_8	hi “tenobhāsena aññamaññaṃ sañjānantī”ti vuttaṃ. Jambudīpe ṭhitamajjhanhikavelāya	1607	
PA_tika-s04_02t:1607_9	pubbavidehavāsīnaṃ atthaṅgamavasena upaḍḍhaṃ sūriyamaṇḍalaṃ paññāyati, aparagoyānavāsīnaṃ	1607	
PA_tika-s04_02t:1607_10	uggamanavasena. Evaṃ sesadīpesupīti āha “ekappahāreneva tīsu dīpesu paññāyantī”ti.	16071	
PA_tika-s04_02t:1607_11	Ito aññathā dvīsu eva dīpesu paññāyanti. Ekekāya disāya navanavayojanasatasahassāni	16071	
PA_tika-s04_02t:1607_12	andhakāravidhamanampi imināva nayena daṭṭhabbaṃ. Pabhāya nappahontīti attano pabhāya	16071	
PA_tika-s04_02t:1607_13	obhāsituṃ nābhisambhuṇanti. Yugandharapabbatamatthakasamappamāṇe ākāse vicaraṇato	16071	
PA_tika-s04_02t:1607_14	“cakkavāḷapabbatassa vemajjhena carantī”ti vuttaṃ.	16071	
PA_tika-s04_02t:1608_0	Byāvaṭāti khādanatthaṃ gaṇhituṃ upakkamantā. Viparivattitvāti vivaṭṭitvā. Chijjitvāti	1608	
PA_tika-s04_02t:1608_1	mucchāpavattiyā ṭhitaṭṭhānato muccitvā, aṅgapaccaṅgachedanavasena vā chijjitvā. Accantakhāreti	1608	
PA_tika-s04_02t:1608_2	ātapasantapābhāvena atisītabhāvaṃ sandhāya accantakhāratā vuttā siyā. Na hi taṃ kappasaṇṭhānaudakaṃ	1608	
PA_tika-s04_02t:1608_3	sampattikaramahāmeghavuṭṭhaṃ pathavisandhārakaṃ kappavināsakaudakaṃ viya khāraṃ bhavitumarahati,	1608	
PA_tika-s04_02t:1608_4	tathā sati pathavīpi vilīyeyya, tesaṃ vā pāpakammaphalena petānaṃ pakatiudakassa	1608	
PA_tika-s04_02t:1608_5	pubbakheḷabhāvāpatti viya tassa udakassa khārabhāvāpatti hotīti vuttaṃ “accantakhāre udake”ti.	1608	
PA_tika-s04_02t:1609	Paṭhamatathāgataacchariyasuttavaṇṇanā niṭṭhitā.	160	
PA_tika-s04_02t:1610	8. Dutiyatathāgataacchariyasuttavaṇṇanā	161	
PA_tika-s04_02t:1611_0	128. Aṭṭhame ālīyanti āramitabbaṭṭhena sevīyantīti ālayā, pañca kāmaguṇā. Āramantīti	1611	
PA_tika-s04_02t:1611_1	ratiṃ vindanti kīḷanti laḷanti. Ālīyanti vā allīyantā abhiramaṇavasena sevantīti	1611	
PA_tika-s04_02t:1611_2	ālayā, taṇhāvicaritāni. Tehi ālayehi ramantīti ālayārāmā. Yatheva hi susajjitaṃ pupphaphalabharitarukkhādisampannauyyānaṃ	1611	
PA_tika-s04_02t:1611_3	paviṭṭho rājā tāya sampattiyā ramati, sammudito āmoditappamodito hoti, na ukkaṇṭheti,	1611	
PA_tika-s04_02t:1611_4	sāyampi nikkhamituṃ na icchati, evamimehi kāmālayataṇhālayehi sattā ramanti, saṃsāravaṭṭe	1611	
PA_tika-s04_02t:1611_5	pamuditā anukkaṇṭhitā vasanti. Tena tesaṃ bhagavā duvidhampi ālayaṃ uyyānabhūmiṃ	1611	
PA_tika-s04_02t:1611_6	viya dassento “ālayārāmā”tiādimāha. Sesamettha uttānameva.	1611	
PA_tika-s04_02t:1612	Dutiyatathāgataacchariyasuttavaṇṇanā niṭṭhitā.	161	
PA_tika-s04_02t:1613	9-10. Ānandaacchariyasuttādivaṇṇanā	161	
PA_tika-s04_02t:1614_0	129-130. Navame paṭisanthāradhammanti pakaticārittavasena vuttaṃ, upagatānaṃ pana	1614	
PA_tika-s04_02t:1614_1	bhikkhūnaṃ bhikkhunīnañca pucchāvissajjanavasena ceva cittarucivasena ca yathākālaṃ	1614	
PA_tika-s04_02t:1614_2	dhammaṃ desetiyeva, upāsakaupāsikānaṃ pana upanisinnakakathāvasena. Dasamaṃ uttānameva.	1614	
PA_tika-s04_02t:1615	Ānandaacchariyasuttādivaṇṇanā niṭṭhitā.	161	
PA_tika-s04_02t:1616	Bhayavaggavaṇṇanā niṭṭhitā.	161	
PA_tika-s04_02t:1617	(14) 4. Puggalavaggo	161	
PA_tika-s04_02t:1618	1. Saṃyojanasuttavaṇṇanā	161	
PA_tika-s04_02t:1619_0	131. Catutthassa paṭhame upapattippaṭilābhaṃ saṃvattanikānīti upapattipaṭilābhiyāni.	1619	
PA_tika-s04_02t:1619_1	Bhavapaṭilābhiyānīti etthāpi eseva nayo. Yehīti yehi saṃyojanehi hetubhūtehi, karaṇabhūtehi	1619	
PA_tika-s04_02t:1619_2	vā. Nanu ca sotāpannassapi orambhāgiyāni saṃyojanāni appahīnāni, kasmā pana sakadāgāmīyeva	1619	
PA_tika-s04_02t:1619_3	idha gahitoti āha “sakadāgāmissāti idaṃ appahīnasaṃyojanesu ariyesu uttamakoṭiyā	1619	
PA_tika-s04_02t:1619_4	gahita”nti. Tattha appahīnasaṃyojanesūti appahīnaorambhāgiyasaṃyojanesu. Uttamakoṭiyā	1619	
PA_tika-s04_02t:1619_5	gahitanti ukkaṭṭhaparicchedena gahitaṃ. Sakadāgāmito parañhi appahīnaorambhāgiyasaṃyojano	1619	
PA_tika-s04_02t:1619_6	ariyo nāma natthi. Nanu ca sakadāgāmissa pahīnānipi orambhāgiyāni saṃyojanāni atthi	1619	
PA_tika-s04_02t:1619_7	diṭṭhivicikicchāsīlabbataparāmāsasaṃyojanānaṃ pahīnattā, tasmā “orambhāgiyāni saṃyojanāni	1619	
PA_tika-s04_02t:1619_8	appahīnānī”ti kasmā vuttanti āha “orambhāgiyesu ca appahīnaṃ upādāyā”tiādi. Yasmā	1619	
PA_tika-s04_02t:1619_9	kāmarāgabyāpādasaṃyojanāni sakadāgāmissa appahīnāni, tasmā tāni appahīnāni upādāya	1619	
PA_tika-s04_02t:1619_10	“orambhāgiyāni saṃyojanāni appahīnānī”ti vuttaṃ, na sabbesaṃ appahīnattāti adhippāyo.	16191	
PA_tika-s04_02t:1620	Saṃyojanasuttavaṇṇanā niṭṭhitā.	162	
PA_tika-s04_02t:1621	2. Paṭibhānasuttavaṇṇanā	162	
PA_tika-s04_02t:1622_0	132. Dutiye paṭibhānaṃ vuccati ñāṇampi ñāṇassa upaṭṭhitavacanampi, taṃ idha adhippetaṃ,	1622	
PA_tika-s04_02t:1622_1	atthayuttaṃ kāraṇayuttañca paṭibhānamassāti yuttappaṭibhāno. Pucchānantarameva sīghaṃ	1622	
PA_tika-s04_02t:1622_2	byākātuṃ asamatthatāya nomuttappaṭibhānamassāti nomuttappaṭibhāno. Iminā nayena sesā	1622	
PA_tika-s04_02t:1622_3	veditabbā. Ettha pana paṭhamo kañci kālaṃ vīmaṃsitvā yuttameva pekkhati tipiṭakacūḷanāgatthero	1622	
PA_tika-s04_02t:1622_4	viya. So pana pañhaṃ puṭṭho pariggahetvā yuttappattakāraṇameva katheti. Dutiyo pucchānantarameva	1622	
PA_tika-s04_02t:1622_5	yena vā tena vā vacanena paṭibāhati, vīmaṃsitvāpi ca yuttaṃ na pakkheti catunikāyikapiṇḍatissatthero	1622	
PA_tika-s04_02t:1622_6	viya. So pana pañhaṃ puṭṭho pañhapariyosānampi nāgameti, yaṃ vā taṃ vā kathetiyeva,	1622	
PA_tika-s04_02t:1622_7	vacanatthaṃ panassa vīmaṃsiyamānaṃ katthaci na lagati. Tatiyo pucchāsamakālameva	1622	
PA_tika-s04_02t:1622_8	yuttaṃ pekkhati, taṃkhaṇaṃyeva ca naṃ byākaroti tipiṭakacūḷābhayatthero viya. So	1622	
PA_tika-s04_02t:1622_9	pana pañhaṃ puṭṭho sīghameva katheti, yuttappattakāraṇo ca hoti. Catuttho puṭṭho	1622	
PA_tika-s04_02t:1622_10	samāno neva yuttaṃ pekkhati, na yena vā tena vā paṭibāhituṃ sakkoti, tibbandhakāranimuggo	16221	
PA_tika-s04_02t:1622_11	viya hoti lāḷudāyitthero viya.	16221	
PA_tika-s04_02t:1623	Paṭibhānasuttavaṇṇanā niṭṭhitā.	162	
PA_tika-s04_02t:1624	3-4. Ugghaṭitaññūsuttādivaṇṇanā	162	
PA_tika-s04_02t:1625_0	133-4. Tatiye ugghaṭitaññūti ettha ugghaṭanaṃ nāma ñāṇugghaṭanaṃ, ñāṇena ugghaṭitamatteyeva	1625	
PA_tika-s04_02t:1625_1	jānātīti attho. Saha udāhaṭavelāyāti udāhāre udāhaṭamatteyeva. Dhammābhisamayo hotīti	1625	
PA_tika-s04_02t:1625_2	catusaccadhammassa ñāṇena saddhiṃ abhisamayo. Ayaṃ vuccatīti ayaṃ “cattāro satipaṭṭhānā”tiādinā	1625	
PA_tika-s04_02t:1625_3	nayena saṃkhittena mātikāya ṭhapiyamānāya desanānusārena ñāṇaṃ pesetvā arahattaṃ	1625	
PA_tika-s04_02t:1625_4	gaṇhituṃ samattho puggalo “ugghaṭitaññū”ti vuccati. Vipañcitaṃ vitthāritameva atthaṃ	1625	
PA_tika-s04_02t:1625_5	jānātīti vipañcitaññū. Ayaṃ vuccatīti ayaṃ saṃkhittena mātikaṃ ṭhapetvā vitthārena	1625	
PA_tika-s04_02t:1625_6	atthe bhājiyamāne arahattaṃ pāpuṇituṃ samattho puggalo “vipañcitaññū”ti vuccati.	1625	
PA_tika-s04_02t:1625_7	Uddesādīhi netabboti neyyo. Anupubbena dhammābhisamayoti anukkamena arahattappatti.	1625	
PA_tika-s04_02t:1625_8	Byañjanapadameva paramaṃ assāti padaparamo. Na tāya jātiyā dhammābhisamayo hotīti	1625	
PA_tika-s04_02t:1625_9	tena attabhāvena jhānaṃ vā vipassanaṃ vā maggaṃ vā phalaṃ vā nibbattetuṃ na sakkotīti	1625	
PA_tika-s04_02t:1625_10	attho. Catutthaṃ uttānameva.	16251	
PA_tika-s04_02t:1626	Ugghaṭitaññūsuttādivaṇṇanā niṭṭhitā.	162	
PA_tika-s04_02t:1627	5-8. Sāvajjasuttādivaṇṇanā	162	
PA_tika-s04_02t:1628_0	135-8. Pañcame sāvajjoti sadoso. Sāvajjena kāyakammenāti sadosena pāṇātipātādinā	1628	
PA_tika-s04_02t:1628_1	kāyakammena. Itaresupi eseva nayo. Ayaṃ vuccatīti ayaṃ puggalo tīhi dvārehi āyūhanakammassa	1628	
PA_tika-s04_02t:1628_2	sadosattā gūthakuṇapādibharito padeso viya “sāvajjo”ti vuccati. Sāvajjena bahulanti	1628	
PA_tika-s04_02t:1628_3	yassa sāvajjameva kāyakammaṃ bahulaṃ hoti, appaṃ anavajjaṃ. So “sāvajjena bahulaṃ	1628	
PA_tika-s04_02t:1628_4	kāyakammena samannāgato appaṃ anavajjenā”ti vuccati. Itaresupi eseva nayo. Ko pana	1628	
PA_tika-s04_02t:1628_5	evarūpo hotīti? Yo gāmadhammatāya vā nigamadhammatāya vā kadāci karahaci uposathaṃ	1628	
PA_tika-s04_02t:1628_6	samādiyati, sīlāni pūreti. Ayaṃ vuccatīti ayaṃ puggalo tīhi dvārehi āyūhanakammesu	1628	
PA_tika-s04_02t:1628_7	sāvajjasseva bahulatāya anavajjassa appatāya “vajjabahulo”ti vuccati. Yathā hi ekasmiṃ	1628	
PA_tika-s04_02t:1628_8	padese dubbaṇṇāni duggandhāni pupphāni rāsikatānassu, tesaṃ upari tahaṃ tahaṃ adhimuttakavassikapāṭalāni	1628	
PA_tika-s04_02t:1628_9	patitāni bhaveyyuṃ, evarūpo ayaṃ puggalo veditabbo. Yathā pana ekasmiṃ padese adhimuttakavassikapāṭalāni	1628	
PA_tika-s04_02t:1628_10	rāsikatānassu, tesaṃ upari tahaṃ tahaṃ duggandhāni badarapupphādīni patitāni bhaveyyuṃ.	16281	
PA_tika-s04_02t:1628_11	Evarūpo tatiyo puggalo veditabbo. Catuttho pana tīhi dvārehi āyūhanakammassa niddosattā	16281	
PA_tika-s04_02t:1628_12	ca catumadhurabharitasuvaṇṇavāti viya daṭṭhabbo. Chaṭṭhādīni uttānatthāneva.	16281	
PA_tika-s04_02t:1629	Sāvajjasuttādivaṇṇanā niṭṭhitā.	162	
PA_tika-s04_02t:1630	9-10. Dhammakathikasuttādivaṇṇanā	163	
PA_tika-s04_02t:1631_0	139-140. Navame appañca bhāsatīti sampattaparisāya thokameva katheti. Asahitañcāti	1631	
PA_tika-s04_02t:1631_1	kathento ca pana na atthayuttaṃ kālayuttaṃ katheti. Parisā cassa na kusalā hotīti	1631	
PA_tika-s04_02t:1631_2	sotuṃ nisinnaparisā cassa yuttāyuttaṃ kāraṇākāraṇaṃ siliṭṭhāsiliṭṭhaṃ na jānātīti	1631	
PA_tika-s04_02t:1631_3	attho. Evarūpoti ayaṃ evaṃjātiko bāladhammakathiko evaṃjātikāya bālaparisāya dhammakathikotveva	1631	
PA_tika-s04_02t:1631_4	nāmaṃ labhati. Iminā nayena sabbattha attho veditabbo. Ettha ca dveyeva janā sabhāvadhammakathikā,	1631	
PA_tika-s04_02t:1631_5	na itare. Itare pana dhammakathikānaṃ anto paviṭṭhattā evaṃ vuttā. Dasamaṃ uttānameva.	1631	
PA_tika-s04_02t:1632	Dhammakathikasuttādivaṇṇanā niṭṭhitā.	163	
PA_tika-s04_02t:1633	Puggalavaggavaṇṇanā niṭṭhitā.	163	
PA_tika-s04_02t:1634	(15) 5. Ābhāvaggo	163	
PA_tika-s04_02t:1635	1-6. Ābhāsuttādivaṇṇanā	163	
PA_tika-s04_02t:1636	141-146. Pañcamassa paṭhamādīni uttānatthāneva.	163	
PA_tika-s04_02t:1637	Ābhāsuttādivaṇṇanā niṭṭhitā.	163	
PA_tika-s04_02t:1638	7-10. Dutiyakālasuttādivaṇṇanā	163	
PA_tika-s04_02t:1639_0	147-150. Sattame paramatthato avijjamānasabhāvassa kālassa bhāvanādiyogo na sambhavatīti	1639	
PA_tika-s04_02t:1639_1	āha “kālāti tasmiṃ tasmiṃ kāle dhammassavanādivasena pavattānaṃ kusaladhammānaṃ etaṃ	1639	
PA_tika-s04_02t:1639_2	adhivacana”nti. Kālasahacaritā hi kusalā dhammā idha kāla-saddena gahitā aparassa	1639	
PA_tika-s04_02t:1639_3	asambhavato. Aṭṭhamādīni uttānatthāneva.	1639	
PA_tika-s04_02t:1640	Dutiyakālasuttādivaṇṇanā niṭṭhitā.	164	
PA_tika-s04_02t:1641	Ābhāvaggavaṇṇanā niṭṭhitā.	164	
PA_tika-s04_02t:1642	Tatiyapaṇṇāsakaṃ niṭṭhitaṃ.	164	
PA_tika-s04_02t:1643	4. Catutthapaṇṇāsakaṃ	164	
PA_tika-s04_02t:1644	(16) 1. Indriyavaggo	164	
PA_tika-s04_02t:1645	1-5. Indriyasuttādivaṇṇanā	164	
PA_tika-s04_02t:1646	151-155. Catutthassa paṭhamādīni uttānāneva.	164	
PA_tika-s04_02t:1647	Indriyasuttādivaṇṇanā niṭṭhitā.	164	
PA_tika-s04_02t:1648	6-8. Kappasuttādivaṇṇanā	164	
PA_tika-s04_02t:1649_0	156-158. Chaṭṭhe saṃvaṭṭanaṃ vinassanaṃ saṃvaṭṭo, saṃvaṭṭato uddhaṃ tathā ṭhāyī saṃvaṭṭaṭṭhāyī.	1649	
PA_tika-s04_02t:1649_1	Vivaṭṭanaṃ nibbattanaṃ, vaḍḍhanaṃ vā vivaṭṭo. “Tejosaṃvaṭṭo, āposaṃvaṭṭo, vāyosaṃvaṭṭoti	1649	
PA_tika-s04_02t:1649_2	evaṃ saṃvaṭṭasīmānukkamena saṃvaṭṭesu vattabbesu tathā avatvā āposaṃvaṭṭo, tejosaṃvaṭṭo,	1649	
PA_tika-s04_02t:1649_3	vāyosaṃvaṭṭoti vacanaṃ saṃvaṭṭamahābhūtadesanānupubbiyā”ti keci. “Bhāvīsaṃvaṭṭānupubbiyā”ti	1649	
PA_tika-s04_02t:1649_4	apare. Āpena saṃvaṭṭo āposaṃvaṭṭo. Saṃvaṭṭasīmāti saṃvaṭṭanamariyādā. Saṃvaṭṭatīti	1649	
PA_tika-s04_02t:1649_5	vinassati. Sadāti sabbakālaṃ, tīsupi saṃvaṭṭakālesūti attho. Ekaṃ buddhakkhettaṃ	1649	
PA_tika-s04_02t:1649_6	vinassatīti ettha buddhakkhettaṃ nāma tividhaṃ hoti jātikkhettaṃ, āṇākkhettaṃ, visayakkhettañca.	1649	
PA_tika-s04_02t:1650_0	Tattha jātikkhettaṃ dasasahassacakkavāḷapariyantaṃ hoti, tathāgatassa paṭisandhiggahaṇādīsu	1650	
PA_tika-s04_02t:1650_1	kampati. Āṇākkhettaṃ koṭisatasahassacakkavāḷapariyantaṃ, yattha ratanasuttaṃ khandhaparittaṃ	1650	
PA_tika-s04_02t:1650_2	dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.	1650	
PA_tika-s04_02t:1650_3	Visayakkhettaṃ anantāparimāṇaṃ, yaṃ “yāvatā vā panākaṅkheyyā”ti vuttaṃ. Tattha yaṃ	1650	
PA_tika-s04_02t:1650_4	yaṃ tathāgato ākaṅkhati, taṃ taṃ jānāti. Evametesu tīsu buddhakkhettesu ekaṃ āṇākkhettaṃ	1650	
PA_tika-s04_02t:1650_5	vinassati, tasmiṃ pana vinassante jātikkhettaṃ vinaṭṭhameva hoti, vinassantañca ekatova	1650	
PA_tika-s04_02t:1650_6	vinassati, saṇṭhahantañca ekatova saṇṭhahati. Sesamettha visuddhimaggasaṃvaṇṇanāsu	1650	
PA_tika-s04_02t:1650_7	vuttanayeneva gahetabbaṃ. Sattamaṭṭhamāni uttānatthāneva.	1650	
PA_tika-s04_02t:1651	Kappasuttādivaṇṇanā niṭṭhitā.	165	
PA_tika-s04_02t:1652	9. Bhikkhunīsuttavaṇṇanā	165	
PA_tika-s04_02t:1653_0	159. Navame evaṃ pavattaṃ paccuppannataṇhaṃ nissāyāti “kudāssu nāmāhampi āsavānaṃ	1653	
PA_tika-s04_02t:1653_1	khayā”tiādinā nayena anuttare vimokkhe pihaṃ uppādentassa uppannataṇhaṃ nissāya.	1653	
PA_tika-s04_02t:1653_2	Kathaṃ pana lokuttaradhamme ārabbha āsā uppajjatīti? Na kho panetaṃ evaṃ daṭṭhabbaṃ,	1653	
PA_tika-s04_02t:1653_3	na ārammaṇakaraṇavasena tattha pihā pavattati avisayattā puggalassa ca anadhigatabhāvato.	1653	
PA_tika-s04_02t:1653_4	Anussavūpaladdhe pana anuttaravimokkhe uddissa pihaṃ uppādento tattha pihaṃ uppādeti	1653	
PA_tika-s04_02t:1653_5	nāma. Nākaḍḍhatīti kammapathabhāvaṃ appattatāya paṭisandhiṃ na deti. Sesaṃ suviññeyyameva.	1653	
PA_tika-s04_02t:1654	Bhikkhunīsuttavaṇṇanā niṭṭhitā.	165	
PA_tika-s04_02t:1655	10. Sugatavinayasuttavaṇṇanā	165	
PA_tika-s04_02t:1656_0	160. Dasame vaḷañjentīti sajjhāyanti ceva vācuggataṃ karontā dhārenti ca. Avigatataṇhatāya	1656	
PA_tika-s04_02t:1656_1	taṃ taṃ parikkhārajātaṃ bahumpi ādiyantīti bahulā, te eva bāhulikā yathā “venayiko”ti.	1656	
PA_tika-s04_02t:1656_2	Te pana yasmā paccayabahulabhāvā yuttappayuttā nāma honti, tasmā āha “paccayabāhullāya	1656	
PA_tika-s04_02t:1656_3	paṭipannā”ti. Sithilaṃ gaṇhantīti sāthalikā, sikkhāya ādaragāravābhāvena sithilaṃ	1656	
PA_tika-s04_02t:1656_4	adaḷhaṃ gaṇhantīti attho. Sithilanti ca bhāvanapuṃsakaniddeso, sithila-saddena vā	1656	
PA_tika-s04_02t:1656_5	samānatthassa sāthalasaddassa vasena sāthalikāti padasiddhi veditabbā. Avagamanatoti	1656	
PA_tika-s04_02t:1656_6	adhogamanato, orambhāgiyabhāvatoti attho. Nibbīriyāti ujjhitussāhā tadadhigamāya	1656	
PA_tika-s04_02t:1656_7	ārambhampi akurumānā.	1656	
PA_tika-s04_02t:1657	Sugatavinayasuttavaṇṇanā niṭṭhitā.	165	
PA_tika-s04_02t:1658	Indriyavaggavaṇṇanā niṭṭhitā.	165	
PA_tika-s04_02t:1659	(17) 2. Paṭipadāvaggo	165	
PA_tika-s04_02t:1660	1. Saṃkhittasuttavaṇṇanā	166	
PA_tika-s04_02t:1661	161. Dutiyassa paṭhame dukkhāpaṭipadā dandhābhiññātiādīsu pāḷiyā āgatanayena attho veditabbo. Tathā hi –	166	
PA_tika-s04_02t:1662_0	“Tattha katamā dukkhapaṭipadā dandhābhiññā paññā? Kicchena kasirena samādhiṃ uppādentassa	1662	
PA_tika-s04_02t:1662_1	dandhaṃ taṃ ṭhānaṃ abhijānantassa yā uppajjati paññā pajānanā…pe… amoho dhammavicayo	1662	
PA_tika-s04_02t:1662_2	sammādiṭṭhi, ayaṃ vuccati dukkhapaṭipadā dandhābhiññā paññā. Tattha katamā dukkhapaṭipadā	1662	
PA_tika-s04_02t:1662_3	khippābhiññā paññā? Kicchena kasirena samādhiṃ uppādentassa khippaṃ taṃ ṭhānaṃ abhijānantassa	1662	
PA_tika-s04_02t:1662_4	yā uppajjati paññā pajānanā…pe… sammādiṭṭhi, ayaṃ vuccati dukkhapaṭipadā khippābhiññā	1662	
PA_tika-s04_02t:1662_5	paññā. Tattha katamā sukhapaṭipadā dandhābhiññā paññā? Akicchena akasirena samādhiṃ	1662	
PA_tika-s04_02t:1662_6	uppādentassa dandhaṃ taṃ ṭhānaṃ abhijānantassa yā uppajjati paññā pajānanā…pe… sammādiṭṭhi,	1662	
PA_tika-s04_02t:1662_7	ayaṃ vuccati sukhapaṭipadā dandhābhiññā paññā. Tattha katamā sukhapaṭipadā khippābhiññā	1662	
PA_tika-s04_02t:1662_8	paññā? Akicchena akasirena samādhiṃ uppādentassa khippaṃ taṃ ṭhānaṃ abhijānantassa	1662	
PA_tika-s04_02t:1662_9	yā uppajjati paññā pajānanā…pe… sammādiṭṭhi, ayaṃ vuccati sukhapaṭipadā khippābhiññā	1662	
PA_tika-s04_02t:1662_10	paññā”ti – ayamettha pāḷi.	16621	
PA_tika-s04_02t:1663_0	Tattha kicchena kasirena samādhiṃ uppādentassāti pubbabhāge āgamanakāle kicchena	1663	
PA_tika-s04_02t:1663_1	kasirena dukkhena sasaṅkhārena sappayogena kilese vikkhambhetvā lokuttarasamādhiṃ	1663	
PA_tika-s04_02t:1663_2	uppādentassa. Dandhaṃ taṃ ṭhānaṃ abhijānantassāti vikkhambhitesu kilesesu vipassanāparivāse	1663	
PA_tika-s04_02t:1663_3	ciraṃ vasitvā taṃ lokuttarasamādhisaṅkhātaṃ ṭhānaṃ dandhaṃ saṇikaṃ abhijānantassa	1663	
PA_tika-s04_02t:1663_4	paṭivijjhantassa, pāpuṇantassāti attho. Ayaṃ vuccatīti yā esā evaṃ uppajjati, ayaṃ	1663	
PA_tika-s04_02t:1663_5	kilesavikkhambhanappaṭipadāya dukkhattā, vipassanāparivāsapaññāya ca dandhattā maggakāle	1663	
PA_tika-s04_02t:1663_6	ekacittakkhaṇe uppannāpi paññā āgamanavasena “dukkhapaṭipadā dandhābhiññā nāmā”ti	1663	
PA_tika-s04_02t:1663_7	vuccati. Upari tīsu padesupi iminā nayena attho veditabbo.	1663	
PA_tika-s04_02t:1664	Saṃkhittasuttavaṇṇanā niṭṭhitā.	166	
PA_tika-s04_02t:1665	2. Vitthārasuttavaṇṇanā	166	
PA_tika-s04_02t:1666_0	162. Dutiye akatābhinivesoti akatādhikāro. Rūpānaṃ lakkhaṇādīhi paricchinditvā gahaṇaṃ	1666	
PA_tika-s04_02t:1666_1	rūpapariggaho. Tīsu addhāsu kilamatīti pubbante aparante pubbantāparanteti evaṃ tīsu	1666	
PA_tika-s04_02t:1666_2	padesesu kilamati. Pañcasu ñāṇesūti rūpapariggahādīsu pañcasu ñāṇesu. Navasu vipassanāñāṇesūti	1666	
PA_tika-s04_02t:1666_3	udayabbayādinavavipassanāñāṇesu. Sesamettha uttānameva.	1666	
PA_tika-s04_02t:1667	Vitthārasuttavaṇṇanā niṭṭhitā.	166	
PA_tika-s04_02t:1668	3. Asubhasuttavaṇṇanā	166	
PA_tika-s04_02t:1669	163. Tatiye “yathā etaṃ, tathā ida”nti iminā nayenāti etena –	166	
PA_tika-s04_02t:1670	“Yathā idaṃ tathā etaṃ, yathā etaṃ tathā idaṃ;	167	
PA_tika-s04_02t:1671	Ajjhattañca bahiddhā ca, kāye chandaṃ virājaye”ti. ; –	167	
PA_tika-s04_02t:1672_0	Imaṃ desanānayaṃ saṅgaṇhāti. Tassattho – yathā idaṃ saviññāṇakāsubhaṃ āyuusmāviññāṇānaṃ	1672	
PA_tika-s04_02t:1672_1	anapagamā carati tiṭṭhati nisīdati sayati, tathā etaṃ etarahi susāne sayitaṃ aviññāṇakampi	1672	
PA_tika-s04_02t:1672_2	pubbe tesaṃ dhammānaṃ anapagamā ahosi. Yathā ca etaṃ etarahi matasarīraṃ tesaṃ dhammānaṃ	1672	
PA_tika-s04_02t:1672_3	apagamā na carati na tiṭṭhati na nisīdati na seyyaṃ kappeti, tathā idaṃ saviññāṇakampi	1672	
PA_tika-s04_02t:1672_4	tesaṃ dhammānaṃ apagamā bhavissati. Yathā ca idaṃ saviññāṇakaṃ netarahi susāne mataṃ	1672	
PA_tika-s04_02t:1672_5	seti na uddhumātakādibhāvamupagataṃ, tathā etaṃ etarahi matasarīrampi pubbe ahosi.	1672	
PA_tika-s04_02t:1672_6	Yathā panetaṃ etarahi aviññāṇakāsubhaṃ matakasusāne seti uddhumātakādibhāvañca upagataṃ,	1672	
PA_tika-s04_02t:1672_7	tathā idaṃ saviññāṇakampi bhavissatīti. Tattha yathā idaṃ tathā etanti attanā matasarīrassa	1672	
PA_tika-s04_02t:1672_8	samānabhāvaṃ karonto bāhire dosaṃ pajahati. Yathā etaṃ tathā idanti matasarīrena	1672	
PA_tika-s04_02t:1672_9	attano samānabhāvaṃ karonto ajjhattike rāgaṃ pajahati. Yenākārena ubhayaṃ samaṃ karoti,	1672	
PA_tika-s04_02t:1672_10	taṃ sampajānanto ubhayattha mohaṃ pajahati.	16721	
PA_tika-s04_02t:1673_0	Bahiddhā diṭṭhānanti bahiddhā susānādīsu diṭṭhānaṃ uddhumātakādidasannaṃ asubhānaṃ.	1673	
PA_tika-s04_02t:1673_1	“Navannaṃ pāṭikulyānaṃ vasenā”ti kasmā vuttaṃ, nanu antimajīvikābhāvato piṇḍapātassa	1673	
PA_tika-s04_02t:1673_2	alābhalābhesu paritassanagedhādisamuppattito bhattassa sammadajananato kimikulasaṃvaddhanatoti	1673	
PA_tika-s04_02t:1673_3	evamādīhipi ākārehi āhārepaṭikūlatā paccavekkhitabbā. Vuttañhetaṃ – “antamidaṃ, bhikkhave,	1673	
PA_tika-s04_02t:1673_4	jīvikānaṃ yadidaṃ piṇḍolyaṃ atipāpoyaṃ lokasmiṃ yadidaṃ piṇḍolyo vicarati pattapāṇīti.	1673	
PA_tika-s04_02t:1673_5	Aladdhā ca piṇḍapātaṃ paritassati, laddhā ca piṇḍapātaṃ gadhito mucchito ajjhopanno	1673	
PA_tika-s04_02t:1673_6	anādīnavadassāvī anissaraṇapañño paribhuñjatīti. Bhutto ca āhāro kassaci kadāci maraṇaṃ	1673	
PA_tika-s04_02t:1673_7	vā maraṇamattaṃ vā dukkhaṃ āvahatī”ti.	1673	
PA_tika-s04_02t:1674_0	Kaṭukīṭakādayo dvattiṃsakulappabhedā kimiyo naṃ upanissāya jīvantīti? Vuccate – antimajīvikābhāvo	1674	
PA_tika-s04_02t:1674_1	tāva cittasaṃkilesavisodhanatthaṃ kammaṭṭhānābhinivesanato pageva manasi kātabbo	1674	
PA_tika-s04_02t:1674_2	“māhaṃ chavālātasadiso bhaveyya”nti. Tathā piṇḍapātassa alābhalābhesu paritassanagedhādisamuppattinivāraṇaṃ	1674	
PA_tika-s04_02t:1674_3	pageva anuṭṭhātabbaṃ suparisuddhasīlassa paṭisaṅkhānavato tadabhāvato. Bhattasammado	1674	
PA_tika-s04_02t:1674_4	anekantiko paribhoge antogadhovāti veditabbo. Kimikulasaṃvaddhanaṃ pana saṅgahetabbaṃ,	1674	
PA_tika-s04_02t:1674_5	saṅgahitameva vā “navannaṃ pāṭikulyānaṃ vasenā”ti ettha niyamassa akatattā. Iminā	1674	
PA_tika-s04_02t:1674_6	vā nayena itaresampettha saṅgaho daṭṭhabbo yathāsambhavamettha paṭikūlatāpaccavekkhaṇassa adhippetattā.	1674	
PA_tika-s04_02t:1675_0	Evañca katvā visuddhimagge dasahi ākārehi paṭikūlatā veditabbā. Seyyathidaṃ – gamanato,	1675	
PA_tika-s04_02t:1675_1	pariyesanato, paribhogato, āsayato, nidhānato, aparipakkato, paripakkato, phalato,	1675	
PA_tika-s04_02t:1675_2	nissandato, sammakkhanatoti. Evaṃ dasannaṃ vasena pāṭikulyavacanenapi idha “navanna”nti	1675	
PA_tika-s04_02t:1675_3	vacanaṃ na virujjhati, sammakkhanassa paribhogādīsu labbhamānabhāvā visuṃ taṃ aggahetvā	1675	
PA_tika-s04_02t:1675_4	na vadanti. Visuddhimagge pana sammakkhanaṃ paribhogādīsu labbhamānampi nissandavasena	1675	
PA_tika-s04_02t:1675_5	visesato paṭikūlanti dassetuṃ sabbapacchā ṭhapitā.	1675	
PA_tika-s04_02t:1676	Ukkaṇṭhitasaññāya samannāgatoti tīsu bhavesu aruccanavasena pavattāya vipassanāpaññāya samannāgato. Nibbidānupassanā hesā saññāsīsena vuttā. Sesamettha uttānameva.	167	
PA_tika-s04_02t:1677	Asubhasuttavaṇṇanā niṭṭhitā.	167	
PA_tika-s04_02t:1678	4-6. Paṭhamakhamasuttādivaṇṇanā	167	
PA_tika-s04_02t:1679_0	164-166. Catutthe padhānakaraṇakāle sītādīni nakkhamati na sahatīti akkhamā. Khamati	1679	
PA_tika-s04_02t:1679_1	sahati abhibhavatīti khamā. Indriyadamanaṃ damā. “Uppannaṃ kāmavitakkaṃ nādhivāsetī”tiādinā	1679	
PA_tika-s04_02t:1679_2	nayena vitakkasamanaṃ samāti āha “akusalavitakkānaṃ vūpasamanapaṭipadā”ti. Nidassanamattañcetaṃ,	1679	
PA_tika-s04_02t:1679_3	sabbesampi kilesānaṃ samanavasena pavattā paṭipadā samā. Pañcamachaṭṭhāni uttānatthāneva.	1679	
PA_tika-s04_02t:1680	Paṭhamakhamasuttādivaṇṇanā niṭṭhitā.	168	
PA_tika-s04_02t:1681	7-8. Mahāmoggallānasuttādivaṇṇanā	168	
PA_tika-s04_02t:1682_0	167-168. Sattamaṭṭhamesu mahāmoggallānattherassātiādinā moggallānattherassa heṭṭhā	1682	
PA_tika-s04_02t:1682_1	tiṇṇaṃ maggānaṃ sukhapaṭipadadandhābhiññabhāvo, arahattamaggassa dukkhapaṭipadakhippābhiññabhāvo	1682	
PA_tika-s04_02t:1682_2	vutto, sāriputtattherassa pana heṭṭhimānaṃ tiṇṇaṃ maggānaṃ sukhapaṭipadadandhābhiññabhāvo,	1682	
PA_tika-s04_02t:1682_3	arahattamaggassa ca sukhapaṭipadakhippābhiññabhāvo dassito. Yaṃ pana vuttaṃ visuddhimagge	1682	
PA_tika-s04_02t:1682_4	“buddhānaṃ pana cattāropi maggā sukhapaṭipadakhippābhiññāva ahesuṃ, tathā dhammasenāpatissa.	1682	
PA_tika-s04_02t:1682_5	Mahāmoggallānattherassa pana paṭhamamaggo sukhapaṭipadakhippābhiñño ahosi, upari	1682	
PA_tika-s04_02t:1682_6	tayo dukkhapaṭipadadandhābhiññā”ti. Yañca vuttaṃ aṭṭhasāliniyaṃ “tathāgatassa hi	1682	
PA_tika-s04_02t:1682_7	sāriputtattherassa ca cattāropi maggā sukhapaṭipadakhippābhiññāva ahesuṃ, mahāmoggallānattherassa	1682	
PA_tika-s04_02t:1682_8	pana paṭhamamaggo sukhapaṭipadakhippābhiñño upari tayo dukkhapaṭipadakhippābhiññā”ti,	1682	
PA_tika-s04_02t:1682_9	taṃ sabbaṃ aññamaññaṃ nānulometi. Imāya pāḷiyā imāya ca aṭṭhakathāya na sameti, tasmā	1682	
PA_tika-s04_02t:1682_10	vīmaṃsitabbametaṃ. Taṃtaṃbhāṇakānaṃ vā matena tattha tattha tathā tathā vuttanti gahetabbaṃ.	16821	
PA_tika-s04_02t:1683	Mahāmoggallānasuttādivaṇṇanā niṭṭhitā.	168	
PA_tika-s04_02t:1684	9. Sasaṅkhārasuttavaṇṇanā	168	
PA_tika-s04_02t:1685_0	169. Navame sasaṅkhārena dukkhena kasirena adhimattapayogaṃ katvāva kilesaparinibbānadhammoti	1685	
PA_tika-s04_02t:1685_1	sasaṅkhāraparinibbāyī. Asaṅkhārena appayogena adhimattapayogaṃ akatvāva kilesaparinibbānadhammoti	1685	
PA_tika-s04_02t:1685_2	asaṅkhāraparinibbāyī. Dhammānusārī puggalo hi āgamanamhi kilese vikkhambhento appadukkhena	1685	
PA_tika-s04_02t:1685_3	akasirena akilamantova vikkhambhetuṃ sakkoti. Saddhānusārī puggalo pana dukkhena	1685	
PA_tika-s04_02t:1685_4	kasirena kilamanto hutvā vikkhambhetuṃ, tasmā dhammānusārissa pubbabhāgamaggakkhaṇe	1685	
PA_tika-s04_02t:1685_5	kilesacchedakaṃ ñāṇaṃ adandhaṃ tikhiṇaṃ sūraṃ hutvā vahati. Yathā nāma tikhiṇena	1685	
PA_tika-s04_02t:1685_6	asinā kadaliṃ chindantassa chinnaṭṭhānaṃ maṭṭhaṃ hoti, atisīghaṃ vahati, saddo na	1685	
PA_tika-s04_02t:1685_7	suyyati, balavavāyāmakiccaṃ na hoti, evarūpā dhammānusārino pubbabhāgabhāvanā hoti.	1685	
PA_tika-s04_02t:1685_8	Saddhānusārino pana pubbabhāgakkhaṇe kilesacchedakaṃ ñāṇaṃ dandhaṃ atikhiṇaṃ asūraṃ	1685	
PA_tika-s04_02t:1685_9	hutvā vahati. Yathā nāma kuṇṭhena asinā kadaliṃ chindantassa chinnaṭṭhānaṃ na maṭṭhaṃ	1685	
PA_tika-s04_02t:1685_10	hoti, atisīghaṃ na vahati, saddo suyyati, balavavāyāmakiccaṃ icchitabbaṃ hoti, evarūpā	16851	
PA_tika-s04_02t:1685_11	saddhānusārino pubbabhāgabhāvanā hoti. Evaṃ santepi nesaṃ kilesakkhaye nānattaṃ natthi,	16851	
PA_tika-s04_02t:1685_12	anavasesāva kilesā khīyanti.	16851	
PA_tika-s04_02t:1686	Sasaṅkhārasuttavaṇṇanā niṭṭhitā.	168	
PA_tika-s04_02t:1687	10. Yuganaddhasuttavaṇṇanā	168	
PA_tika-s04_02t:1688_0	170. Dasame samathapubbaṅgamaṃ vipassanaṃ bhāvetīti idaṃ samathayānikassa vasena	1688	
PA_tika-s04_02t:1688_1	vuttaṃ. So hi paṭhamaṃ upacārasamādhiṃ vā appanāsamādhiṃ vā uppādeti, ayaṃ samatho.	1688	
PA_tika-s04_02t:1688_2	So tañca taṃsampayutte ca dhamme aniccādīhi vipassati, ayaṃ vipassanā, iti paṭhamaṃ	1688	
PA_tika-s04_02t:1688_3	samatho, pacchā vipassanā. Tena vuccati “samathapubbaṅgamaṃ vipassanaṃ bhāvetī”ti.	1688	
PA_tika-s04_02t:1688_4	Vipassanāpubbaṅgamaṃ samathaṃ bhāvetīti idaṃ pana vipassanāyānikassa vasena vuttaṃ.	1688	
PA_tika-s04_02t:1688_5	So taṃ vuttappakāraṃ samathaṃ asampādetvā pañcupādānakkhandhe aniccādīhi vipassati.	1688	
PA_tika-s04_02t:1688_6	Paṭhamo lokuttaramaggo nibbattatīti sotāpattimaggaṃ sandhāya vadati, lokiyamaggavaseneva	1688	
PA_tika-s04_02t:1688_7	vā imissā pāḷiyā attho veditabbo. Kathaṃ? Maggo sañjāyati, pubbabhāgiyo lokiyamaggo	1688	
PA_tika-s04_02t:1688_8	uppajjati. Āsevati nibbidānupassanāvasena. Bhāveti muccitukamyatāvasena. Bahulīkaroti	1688	
PA_tika-s04_02t:1688_9	paṭisaṅkhānupassanāvasena. Āsevati vā bhayatupaṭṭhānādiñāṇavasena. Bhāveti muccitukamyatādiñāṇavasena.	1688	
PA_tika-s04_02t:1688_10	Bahulīkaroti vuṭṭhānagāminivipassanāvasena. Saṃyojanāni pahīyanti. Anusayā byantī	16881	
PA_tika-s04_02t:1688_11	hontīti maggappaṭipāṭiyā pahīyanti byantī honti.	16881	
PA_tika-s04_02t:1689_0	Dhammuddhaccaviggahitamānasanti obhāsādīsu ariyadhammoti pavattaṃ uddhaccaṃ vikkhepo	1689	
PA_tika-s04_02t:1689_1	dhammuddhaccaṃ, tena dhammuddhaccena vipassanāvīthito uggamanena virūpaṃ gahitaṃ	1689	
PA_tika-s04_02t:1689_2	pavattiyamānaṃ dhammuddhaccaviggahitamānasaṃ. Vuttañhetaṃ –	1689	
PA_tika-s04_02t:1690_0	“Dhammuddhaccaviggahitamānasaṃ hoti, aniccato manasi karoti, obhāso uppajjati, obhāso	1690	
PA_tika-s04_02t:1690_1	dhammoti obhāsaṃ āvajjati, tato vikkhepo uddhaccaṃ, tena uddhaccena viggahitamānaso	1690	
PA_tika-s04_02t:1690_2	aniccato upaṭṭhānaṃ yathābhūtaṃ nappajānāti. Dukkhato…pe… anattato upaṭṭhānaṃ yathābhūtaṃ	1690	
PA_tika-s04_02t:1690_3	nappajānāti. Tathā aniccato manasikaroto ñāṇaṃ uppajjati…pe… pīti passaddhi sukhaṃ	1690	
PA_tika-s04_02t:1690_4	adhimokkho paggaho upaṭṭhānaṃ upekkhā nikanti uppajjati, nikanti dhammoti nikantiṃ	1690	
PA_tika-s04_02t:1690_5	āvajjati, tato vikkhepo uddhaccaṃ, tena uddhaccena viggahitamānaso aniccato upaṭṭhānaṃ	1690	
PA_tika-s04_02t:1690_6	yathābhūtaṃ nappajānāti. Dukkhato…pe… anattato upaṭṭhānaṃ yathābhūtaṃ nappajānātī”ti.	1690	
PA_tika-s04_02t:1690_7	Sesamettha uttānameva.	1690	
PA_tika-s04_02t:1691	Yuganaddhasuttavaṇṇanā niṭṭhitā.	169	
PA_tika-s04_02t:1692	Paṭipadāvaggavaṇṇanā niṭṭhitā.	169	
PA_tika-s04_02t:1693	(18) 3. Sañcetaniyavaggo	169	
PA_tika-s04_02t:1694	1. Cetanāsuttavaṇṇanā	169	
PA_tika-s04_02t:1695_0	171. Tatiyassa paṭhame kāyasañcetanāhetūti kāyakammanimittaṃ, kāyikassa kammassa	1695	
PA_tika-s04_02t:1695_1	kaṭattā upacitattāti attho. Esa nayo sesasañcetanādvayepi. Uddhaccasahagatacetanā	1695	
PA_tika-s04_02t:1695_2	pavattivipākaṃ detiyevāti “vīsatividhā”ti vuttaṃ. Tathā vacīsañcetanā manosañcetanāti	1695	
PA_tika-s04_02t:1695_3	ettha kāmāvacarakusalākusalavasena vīsati cetanā labbhanti. Idaṃ tathā-saddena upasaṃharati.	1695	
PA_tika-s04_02t:1695_4	Apicettha nava mahaggatacetanāpi labbhantīti iminā navahi rūpārūpakusalacetanāhi	1695	
PA_tika-s04_02t:1695_5	saddhiṃ manodvāre ekūnatiṃsāti tīsu dvāresu ekūnasattati cetanā hontīti dasseti.	1695	
PA_tika-s04_02t:1695_6	Avijjāpaccayāvāti idaṃ tāpi cetanā avijjāpaccayāva hontīti dassanatthaṃ vuttaṃ. Yathāvuttā	1695	
PA_tika-s04_02t:1695_7	hi ekūnasattati cetanā kusalāpi avijjāpaccayā honti, pageva itarā appahīnāvijjasseva	1695	
PA_tika-s04_02t:1695_8	uppajjanato pahīnāvijjassa anuppajjanato.	1695	
PA_tika-s04_02t:1696_0	Yasmā yaṃ taṃ yathāvuttaṃ cetanābhedaṃ kāyasaṅkhārañceva vacīsaṅkhārañca manosaṅkhārañca	1696	
PA_tika-s04_02t:1696_1	parehi anussāhito sāmampi asaṅkhārikacittena karoti, parehi kāriyamāno sasaṅkhārikacittenapi	1696	
PA_tika-s04_02t:1696_2	karoti, “idaṃ nāma kammaṃ karontopi tassa evarūpo nāma vipāko bhavissatī”ti evaṃ	1696	
PA_tika-s04_02t:1696_3	kammaṃ vipākañca jānantopi karoti, mātāpitūsu cetiyavandanādīni karontesu anukaronto	1696	
PA_tika-s04_02t:1696_4	dārako viya kevalaṃ kammaññeva vijjānanto “imassa pana kammassa ayaṃ vipāko”ti vipākaṃ	1696	
PA_tika-s04_02t:1696_5	ajānantopi karoti, tasmā taṃ dassetuṃ “sāmaṃ vā ta”ntiādi vuttaṃ. Parehi anāṇattoti	1696	
PA_tika-s04_02t:1696_6	saraseneva vattamāno. Jānantoti anussavādivasena jānanto.	1696	
PA_tika-s04_02t:1697_0	Nanu ca khīṇāsavo cetiyaṃ vandati, dhammaṃ bhaṇati, kammaṭṭhānaṃ manasi karoti, kathamassa	1697	
PA_tika-s04_02t:1697_1	kāyakammādayo na hontīti? Avipākattā. Khīṇāsavena hi katakammaṃ neva kusalaṃ hoti	1697	
PA_tika-s04_02t:1697_2	nākusalaṃ, avipākaṃ hutvā kiriyāmatte tiṭṭhati. Tenassa te kāyādayo na honti. Tenevāha	1697	
PA_tika-s04_02t:1697_3	“khīṇāsavassa kāyena karaṇakammaṃ paññāyatī”tiādi. Tanti kusalākusalaṃ.	1697	
PA_tika-s04_02t:1698_0	Khiḍḍāya padussantīti khiḍḍāpadosino, khiḍḍāpadosino eva khiḍḍāpadosikā. Khiḍḍāpadoso	1698	
PA_tika-s04_02t:1698_1	vā etesaṃ atthīti khiḍḍāpadosikā. Te kira puññavisesādhigatena mahantena attano sirivibhavena	1698	
PA_tika-s04_02t:1698_2	nakkhattaṃ kīḷantā tāya sampattiyā mahantatāya “āhāraṃ paribhuñjimhā na paribhuñjimhā”tipi	1698	
PA_tika-s04_02t:1698_3	na jānanti. Atha ekāhārātikkamato paṭṭhāya nirantaraṃ khādantāpi pivantāpi cavantiyeva	1698	
PA_tika-s04_02t:1698_4	na tiṭṭhanti. Kasmā? Kammajatejassa balavatāya karajakāyassa mandatāya. Manussānañhi	1698	
PA_tika-s04_02t:1698_5	kammajatejo mando, karajakāyo balavā. Tesaṃ tejassa mandatāya kāyassa balavatāya	1698	
PA_tika-s04_02t:1698_6	sattāhampi atikkamitvā uṇhodakaacchayāguādīhi sakkā karajakāyaṃ upatthambhetuṃ. Devānaṃ	1698	
PA_tika-s04_02t:1698_7	pana tejo balavā hoti uḷārapuññanibbattattā uḷāragarusiniddhasudhāhārajīraṇato ca.	1698	
PA_tika-s04_02t:1698_8	Karajaṃ mandaṃ mudusukhumālabhāvato. Te ekaṃ āhāravelaṃ akkamitvāva saṇṭhāpetuṃ na	1698	
PA_tika-s04_02t:1698_9	sakkonti. Yathā nāma gimhānaṃ majjhanhike tattapāsāṇe ṭhapitaṃ padumaṃ vā uppalaṃ	1698	
PA_tika-s04_02t:1698_10	vā sāyanhasamaye ghaṭasatenapi siñciyamānaṃ pākatikaṃ na hoti vinassatiyeva, evameva	16981	
PA_tika-s04_02t:1698_11	pacchā nirantaraṃ khādantāpi pivantāpi cavantiyeva na tiṭṭhanti. Katame pana te devāti?	16981	
PA_tika-s04_02t:1698_12	“Ime nāmā”ti aṭṭhakathāya vicāraṇā natthi, “āhārūpacchedena ātape khittamālā viyā”ti	16981	
PA_tika-s04_02t:1698_13	vuttattā ye keci kabaḷīkārāhārūpajīvino devā evaṃ karonti, te evaṃ cavantīti veditabbā.	16981	
PA_tika-s04_02t:1698_14	Abhayagirivāsino panāhu “nimmānaratiparanimmitavasavattino te devā, khiḍḍāya padussanamatteneva	16981	
PA_tika-s04_02t:1698_15	hete khiḍḍāpadosikāti vuttā”ti. Ko panettha devānaṃ āhāro, kā āhāravelāti? “Sabbesampi	16981	
PA_tika-s04_02t:1698_16	kāmāvacaradevānaṃ sudhā āhāro, sā heṭṭhimehi heṭṭhimehi uparimānaṃ uparimānaṃ paṇītatamā	16981	
PA_tika-s04_02t:1698_17	hoti. Taṃ yathāsakaṃ divasavaseneva divase divase bhuñjanti. Keci pana badarappamāṇaṃ	16981	
PA_tika-s04_02t:1698_18	sudhāhāraṃ paribhuñjanti. So jivhāyaṃ ṭhapitamattoyeva yāva kesagganakhaggā kāyaṃ	16981	
PA_tika-s04_02t:1698_19	pharati, tesaṃyeva divasavasena sattadivasaṃ yāpanasamatthova hotī”ti vadanti.	16981	
PA_tika-s04_02t:1699_0	Issāpakatattā paduṭṭhena manasā padussantīti manopadosikā. Usūyavasena vā manaso	1699	
PA_tika-s04_02t:1699_1	padoso manopadoso, so etesaṃ atthi vināsahetubhūtoti manopadosikā. Akkuddho rakkhatīti	1699	
PA_tika-s04_02t:1699_2	kuddhassa so kodho itarasmiṃ akkujjhante anupādāno ekavārameva uppattiyā anāsevano	1699	
PA_tika-s04_02t:1699_3	cāvetuṃ na sakkoti, udakantaṃ patvā aggi viya nibbāyati, tasmā akkuddho taṃ cavanato	1699	
PA_tika-s04_02t:1699_4	rakkhati. Ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro	1699	
PA_tika-s04_02t:1699_5	nissayadahanaraso kodho uppajjamāno hadayavatthuṃ nidahanto accantasukhumālaṃ karajakāyaṃ	1699	
PA_tika-s04_02t:1699_6	vināseti, tato sakalopi attabhāvo antaradhāyati. Tenāha “ubhosu panā”tiādi. Tathā	1699	
PA_tika-s04_02t:1699_7	cāha bhagavā “aññamaññamhi paduṭṭhacittā kilantakāya…pe… cavantī”ti.	1699	
PA_tika-s04_02t:1700_0	Katame tena devā daṭṭhabbāti ettha tenāti paccatte karaṇavacananti āha “katame nāma	1700	
PA_tika-s04_02t:1700_1	te devā daṭṭhabbā”ti. Karaṇattheyeva vā etaṃ karaṇavacananti dassento āha “tena vā	1700	
PA_tika-s04_02t:1700_2	attabhāvenā”ti. Sesamettha uttānameva.	1700	
PA_tika-s04_02t:1701	Cetanāsuttavaṇṇanā niṭṭhitā.	170	
PA_tika-s04_02t:1702	2. Vibhattisuttavaṇṇanā	170	
PA_tika-s04_02t:1703_0	172. Dutiye atthappabhedassa sallakkhaṇavibhāvanavavatthānakaraṇasamatthaṃ atthe	1703	
PA_tika-s04_02t:1703_1	pabhedagataṃ ñāṇaṃ atthapaṭisambhidā. Atthoti cettha saṅkhepato hetuphalaṃ. Tañhi	1703	
PA_tika-s04_02t:1703_2	hetuvasena araṇīyaṃ gantabbaṃ pattabbaṃ, tasmā “attho”ti vuccati. Pabhedato pana	1703	
PA_tika-s04_02t:1703_3	yaṃ kiñci paccayasamuppannaṃ, nibbānaṃ, bhāsitattho, vipāko, kiriyāti ime pañca dhammā	1703	
PA_tika-s04_02t:1703_4	“attho”ti veditabbā, taṃ atthaṃ paccavekkhantassa tasmiṃ atthe pabhedagataṃ ñāṇaṃ	1703	
PA_tika-s04_02t:1703_5	atthapaṭisambhidā. Tenāha “pañcasu atthesu pabhedagataṃ ñāṇa”nti. Ācikkhāmītiādīsu	1703	
PA_tika-s04_02t:1703_6	ādito kathento ācikkhati nāma, uddisatīti attho. Tameva uddesaṃ pariyosāpento deseti.	1703	
PA_tika-s04_02t:1703_7	Yathāuddiṭṭhamatthaṃ uddisanavasena pakārehi ñāpento ñāpeti. Pakārehi eva tamatthaṃ	1703	
PA_tika-s04_02t:1703_8	patiṭṭhāpento paṭṭhapeti. Yathāuddiṭṭhaṃ paṭiniddisanavasena vivarati. Vivaṭaṃ vibhajati.	1703	
PA_tika-s04_02t:1703_9	Vibhattaatthaṃ hetūdāharaṇadassanehi pākaṭaṃ karonto uttāniṃ karoti.	1703	
PA_tika-s04_02t:1704_0	Tisso paṭisambhidāti dhammaniruttipaṭibhānapaṭisambhidā. Tattha dhammapaṭisambhidā	1704	
PA_tika-s04_02t:1704_1	nāma dhammappabhedassa sallakkhaṇavibhāvanavavatthānakaraṇasamatthaṃ ñāṇaṃ. Dhammoti	1704	
PA_tika-s04_02t:1704_2	ca saṅkhepato paccayo. So hi yasmā taṃ taṃ vidahati pavatteti ceva pāpeti ca, tasmā	1704	
PA_tika-s04_02t:1704_3	“dhammo”ti vuccati. Pabhedato pana yo koci phalanibbattako hetu, ariyamaggo, bhāsitaṃ,	1704	
PA_tika-s04_02t:1704_4	kusalaṃ, akusalanti ime pañca dhammā “dhammo”ti veditabbā, taṃ dhammaṃ paccavekkhantassa	1704	
PA_tika-s04_02t:1704_5	tasmiṃ dhamme pabhedagataṃ ñāṇaṃ dhammapaṭisambhidā. Niruttippabhedassa sallakkhaṇavibhāvanavavatthānakaraṇasamatthaṃ	1704	
PA_tika-s04_02t:1704_6	niruttābhilāpe pabhedagataṃ ñāṇaṃ niruttipaṭisambhidāti. Idaṃ vuttaṃ hoti – atthe	1704	
PA_tika-s04_02t:1704_7	ca dhamme ca yā sabhāvanirutti, taṃ sabhāvaniruttiṃ saddaṃ ārammaṇaṃ katvā paccavekkhantassa	1704	
PA_tika-s04_02t:1704_8	tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidāti.	1704	
PA_tika-s04_02t:1705_0	Evamayaṃ niruttipaṭisambhidā saddārammaṇā nāma jātā, na paññattiārammaṇā. Kasmā?	1705	
PA_tika-s04_02t:1705_1	Yasmā saddaṃ sutvā “ayaṃ sabhāvaniruttī”ti jānanti. Paṭisambhidāppatto hi “phasso”ti	1705	
PA_tika-s04_02t:1705_2	vutte “ayaṃ sabhāvaniruttī”ti jānāti, “phassā”ti vā “phassa”nti vā vutte pana “ayaṃ	1705	
PA_tika-s04_02t:1705_3	asabhāvaniruttī”ti jānāti. Vedanādīsupi eseva nayo. Aññaṃ panesa nāmākhyātaupasaggabyañjanasaddaṃ	1705	
PA_tika-s04_02t:1705_4	jānāti na jānātīti? Yadaggena saddaṃ jānitvā “ayaṃ sabhāvanirutti, ayaṃ asabhāvaniruttī”ti	1705	
PA_tika-s04_02t:1705_5	jānāti, tadaggena tampi jānissatīti. Taṃ pana “nayidaṃ paṭisambhidākicca”nti paṭikkhipitvā	1705	
PA_tika-s04_02t:1705_6	idaṃ vatthu kathitaṃ –	1705	
PA_tika-s04_02t:1706_0	Tissadattatthero kira bodhimaṇḍe suvaṇṇasalākaṃ gahetvā “aṭṭhārasasu bhāsāsu katarabhāsāya	1706	
PA_tika-s04_02t:1706_1	kathemī”ti pavāresi. Taṃ pana tena attano uggahe ṭhatvā pavāritaṃ, na paṭisambhidāya	1706	
PA_tika-s04_02t:1706_2	ṭhitena. So hi mahāpaññatāya taṃ taṃ bhāsaṃ kathāpetvā uggahetvā evaṃ pavāresi. “Bhāsaṃ	1706	
PA_tika-s04_02t:1706_3	nāma sattā uggaṇhantī”ti vatvā panettha idaṃ kathitaṃ. Mātāpitaro hi daharakāle kumārake	1706	
PA_tika-s04_02t:1706_4	mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti. Dārakā	1706	
PA_tika-s04_02t:1706_5	tesaṃ taṃ taṃ bhāsaṃ vavatthāpenti “iminā idaṃ vutta”nti. Gacchante gacchante kāle	1706	
PA_tika-s04_02t:1706_6	sabbampi bhāsaṃ jānanti. Mātā damiḷī, pitā andhako. Tesaṃ jāto dārako sace mātukathaṃ	1706	
PA_tika-s04_02t:1706_7	paṭhamaṃ suṇāti, damiḷabhāsaṃ bhāsissati. Sace pitukathaṃ paṭhamaṃ suṇāti, andhakabhāsaṃ	1706	
PA_tika-s04_02t:1706_8	bhāsissati. Ubhinnampi pana kathaṃ assuṇanto māgadhabhāsaṃ bhāsissati. Yopi agāmake	1706	
PA_tika-s04_02t:1706_9	mahāaraññe nibbatto, tattha añño kathento nāma natthi. Sopi attano dhammatāya vacanaṃ	1706	
PA_tika-s04_02t:1706_10	samuṭṭhāpento, māgadhabhāsameva bhāsissati. Niraye, tiracchānayoniyaṃ, pettivisaye,	17061	
PA_tika-s04_02t:1706_11	manussaloke, devaloketi sabbattha māgadhabhāsāva ussannā, sesā oṭṭakirātaandhakayonakadamiḷabhāsādikā	17061	
PA_tika-s04_02t:1706_12	aṭṭhārasa bhāsā parivattanti, kālantarena aññathā honti ca nassanti ca.	17061	
PA_tika-s04_02t:1707_0	Ayamevekā yathābhuccabrahmavohāraariyavohārasaṅkhātā māgadhabhāsā na parivattati.	1707	
PA_tika-s04_02t:1707_1	Sā hi katthaci kadāci parivattantīpi na sabbattha sabbadā sabbathāva parivattati,	1707	
PA_tika-s04_02t:1707_2	kappavināsepi tiṭṭhatiyeva. Sammāsambuddhopi hi tepiṭakaṃ buddhavacanaṃ tantiṃ āropento	1707	
PA_tika-s04_02t:1707_3	māgadhabhāsāya eva āropesi. Kasmā? Evañhi āharituṃ sukhaṃ hoti. Māgadhabhāsāya hi	1707	
PA_tika-s04_02t:1707_4	tantiṃ āruḷhassa buddhavacanassa paṭisambhidāppattānaṃ sotapathāgamanameva papañco.	1707	
PA_tika-s04_02t:1707_5	Tena saṅghaṭitamatteneva nayasatena nayasahassena attho upaṭṭhāti. Aññāya bhāsāya	1707	
PA_tika-s04_02t:1707_6	tantiṃ āruḷhakaṃ sodhetvā uggahetabbaṃ hoti, bahumpi uggahetvā pana puthujjanassa	1707	
PA_tika-s04_02t:1707_7	paṭisambhidāppatti nāma natthi, ariyasāvako nopaṭisambhidāppatto nāma natthi.	1707	
PA_tika-s04_02t:1708_0	Paṭibhānappabhedassa sallakkhaṇavibhāvanavavatthānakaraṇasamatthaṃ paṭibhāne pabhedagataṃ	1708	
PA_tika-s04_02t:1708_1	ñāṇaṃ paṭibhānapaṭisambhidā. Atthadhammādivisayesu hi tīsu ñāṇesu “imāni ñāṇāni idamatthajotakānī”ti	1708	
PA_tika-s04_02t:1708_2	evaṃ pavattañāṇassetaṃ adhivacanaṃ. Imā pana catasso paṭisambhidā dvīsu ṭhānesu pabhedaṃ	1708	
PA_tika-s04_02t:1708_3	gacchanti, pañcahi kāraṇehi visadā hontīti veditabbā. Katamesu dvīsu? Sekkhabhūmiyañca	1708	
PA_tika-s04_02t:1708_4	asekkhabhūmiyañca, tattha sāriputtattherassa mahāmoggallānattherassa mahākassapattherassa	1708	
PA_tika-s04_02t:1708_5	mahākaccāyanattherassa mahākoṭṭhikattherassāti asītiyāpi mahātherānaṃ paṭisambhidā	1708	
PA_tika-s04_02t:1708_6	asekkhabhūmiyaṃ pabhedagatā. Ānandattherassa, cittassa gahapatino, dhammikassa upāsakassa,	1708	
PA_tika-s04_02t:1708_7	upālissa gahapatino, khujjuttarāya upāsikāyāti evamādīnaṃ paṭisambhidā sekkhabhūmiyaṃ	1708	
PA_tika-s04_02t:1708_8	pabhedagatāti imāsu dvīsu bhūmīsu pabhedaṃ gacchanti. Pabhedo nāma maggehi adhigatānaṃ	1708	
PA_tika-s04_02t:1708_9	paṭisambhidānaṃ pabhedagamanaṃ.	1708	
PA_tika-s04_02t:1709_0	Katamehi pañcahi kāraṇehi paṭisambhidā visadā hontīti? Adhigamena, pariyattiyā, savanena,	1709	
PA_tika-s04_02t:1709_1	paripucchāya, pubbayogena. Tattha adhigamo nāma arahattaṃ. Tañhi pattassa paṭisambhidā	1709	
PA_tika-s04_02t:1709_2	visadā honti. Savanaṃ nāma dhammassavanaṃ. Sakkaccaṃ suṇantassa hi paṭisambhidā visadā	1709	
PA_tika-s04_02t:1709_3	honti. Paripucchā nāma aṭṭhakathā. Uggahitapāḷiyā atthaṃ kathentassa hi paṭisambhidā	1709	
PA_tika-s04_02t:1709_4	visadā honti. Pubbayogo nāma pubbayogāvacaratā haraṇapaccāharaṇanayena parihaṭakammaṭṭhānatā.	1709	
PA_tika-s04_02t:1709_5	Pubbayogāvacarassa hi paṭisambhidā visadā honti.	1709	
PA_tika-s04_02t:1710_0	Etesu pana pariyatti, savanaṃ, paripucchāti imāni tīṇi pabhedasseva balavakāraṇāni,	1710	
PA_tika-s04_02t:1710_1	pubbayogo adhigamassa balavapaccayo. Pabhedassa hoti na hotīti? Hoti, na pana yathā	1710	
PA_tika-s04_02t:1710_2	adhigamassa balavapaccayo hoti, tathā pabhedassa. Pariyattisavanaparipucchā hi pubbe	1710	
PA_tika-s04_02t:1710_3	hontu vā mā vā, pubbayogena pana pubbe ceva etarahi ca saṅkhārasammasanaṃ vinā paṭisambhidādhigamo	1710	
PA_tika-s04_02t:1710_4	nāma natthi. Ime pana dvepi ekato hutvā paṭisambhidā upatthambhetvā visadā hontīti.	1710	
PA_tika-s04_02t:1711	Vibhattisuttavaṇṇanā niṭṭhitā.	171	
PA_tika-s04_02t:1712	3-4. Mahākoṭṭhikasuttādivaṇṇanā	171	
PA_tika-s04_02t:1713_0	173-4. Tatiye phassāyatanānanti ettha ākaraṭṭho āyatanasaddoti āha “phassākarāna”ntiādi.	1713	
PA_tika-s04_02t:1713_1	“Suvaṇṇāyatanaṃ, rajatāyatana”ntiādīsu ākaropi “āyatana”nti vutto, sañjātisamosaraṇādivasenapi	1713	
PA_tika-s04_02t:1713_2	āyatanaṭṭho labbhatiyeva. Mā-iti paṭisedhe nipāto. Svāyaṃ channaṃ phassāyatanānaṃ	1713	
PA_tika-s04_02t:1713_3	asesaṃ virāganirodhā atthaññaṃ vacanaṃ kiñcīti sandhāyāhāti āha “mā bhaṇīti attho”ti.	1713	
PA_tika-s04_02t:1713_4	Pañcaphassāyatanāni niruddhānīti cakkhādīnañca tattha abhāvaṃ sandhāya vadati. Chaṭṭhassāti	1713	
PA_tika-s04_02t:1713_5	manāyatanassa. Catutthe natthi vattabbaṃ.	1713	
PA_tika-s04_02t:1714	Mahākoṭṭhikasuttādivaṇṇanā niṭṭhitā.	171	
PA_tika-s04_02t:1715	5-6. Upavāṇasuttādivaṇṇanā	171	
PA_tika-s04_02t:1716_0	175-6. Pañcame vijjāyāti dibbacakkhupubbenivāsānussatiāsavakkhayañāṇasaṅkhātāya tividhāya	1716	
PA_tika-s04_02t:1716_1	vijjāya, aṭṭhavidhāya vā. Aṭṭhavidhāpi hi vijjā vipassanāñāṇena manomayiddhiyā ca	1716	
PA_tika-s04_02t:1716_2	saha abhiññā pariggahetvā vuttā. Pannarasadhammabhedena caraṇena samannāgatoti sīlasaṃvaro,	1716	
PA_tika-s04_02t:1716_3	indriyesu guttadvāratā, bhojane mattaññutā, jāgariyānuyogo, saddhā, hirī, ottappaṃ,	1716	
PA_tika-s04_02t:1716_4	bāhusaccaṃ, vīriyaṃ, sati, paññā, cattāri rūpāvacarajjhānānīti evaṃ pannarasabhedena	1716	
PA_tika-s04_02t:1716_5	caraṇadhammena samannāgato. Imeyeva hi pannarasa dhammā yasmā etehi carati ariyasāvako	1716	
PA_tika-s04_02t:1716_6	gacchati amataṃ disaṃ, tasmā “caraṇa”nti vuttā. Chaṭṭhe natthi vattabbaṃ.	1716	
PA_tika-s04_02t:1717	Upavāṇasuttādivaṇṇanā niṭṭhitā.	171	
PA_tika-s04_02t:1718	7. Rāhulasuttavaṇṇanā	171	
PA_tika-s04_02t:1719_0	177. Sattame pathavīdhāturevesāti duvidhāpesā thaddhaṭṭhena, kakkhaḷaṭṭhena, pharusaṭṭhena	1719	
PA_tika-s04_02t:1719_1	ekalakkhaṇā pathavīdhātu evāti ajjhattikaṃ bāhirāya saddhiṃ yojetvā dasseti. Kasmā?	1719	
PA_tika-s04_02t:1719_2	Bāhirāya pathavīdhātuyā acetanābhāvo pākaṭo, na ajjhattikāya, tasmā bāhirāya saddhiṃ	1719	
PA_tika-s04_02t:1719_3	ekasadisā acetanāyevāti gaṇhantassa sukhapariggāhā hoti, yathā kiṃ? Dantena goṇena	1719	
PA_tika-s04_02t:1719_4	saddhiṃ yojito adanto katipāhameva visukāyati vipphandati, atha na cirasseva damathaṃ	1719	
PA_tika-s04_02t:1719_5	upeti, evaṃ ajjhattikaṃ bāhirāya saddhiṃ ekasadisāti gaṇhantassa katipāhameva acetanabhāvena	1719	
PA_tika-s04_02t:1719_6	upaṭṭhāti, atha na cirenevassā acetanabhāvo pākaṭo hoti dhātumattatāya dassanato.	1719	
PA_tika-s04_02t:1719_7	Netaṃ mama…pe… daṭṭhabbanti taṃ ubhayampi “na etaṃ mama, na esohamasmi, na eso me	1719	
PA_tika-s04_02t:1719_8	attā”ti evaṃ yathābhūtaṃ sammappaññāya daṭṭhabbaṃ. Yathābhūtanti yathāsabhāvaṃ. Tañhi	1719	
PA_tika-s04_02t:1719_9	aniccādisabhāvaṃ, tasmā aniccaṃ dukkhamanattāti evaṃ daṭṭhabbanti attho. Yasmā “netaṃ	1719	
PA_tika-s04_02t:1719_10	mama, nesohamasmi, na meso attā”ti passanto neva katthaci attānaṃ passati, na taṃ	17191	
PA_tika-s04_02t:1719_11	parassa kiñcanabhāve upanetabbaṃ passati, na parassa attānaṃ attano kiñcanabhāve	17191	
PA_tika-s04_02t:1719_12	upanetabbaṃ passati, tasmā vuttaṃ “catukoṭikasuññatā nāma kathitā”ti.	17191	
PA_tika-s04_02t:1720	Rāhulasuttavaṇṇanā niṭṭhitā.	172	
PA_tika-s04_02t:1721	8. Jambālīsuttavaṇṇanā	172	
PA_tika-s04_02t:1722_0	178. Aṭṭhame santanti aṅgasantatāya ceva ārammaṇasantatāya ca kamanīyaṃ manoharaṃ.	1722	
PA_tika-s04_02t:1722_1	Cetovimuttinti rūpārūpāvacaraṃ cittavimuttiṃ. Tenevāha “aṭṭhannaṃ samāpattīnaṃ aññataraṃ	1722	
PA_tika-s04_02t:1722_2	samāpatti”nti. Lepamakkhitenāti lākhāmakkhitena. Pāripanthike asodhetvāti kāmacchandādipāripanthike	1722	
PA_tika-s04_02t:1722_3	asodhetvā. Yo hi kāmādīnavapaccavekkhaṇādīhi kāmacchandaṃ na suṭṭhu vikkhambhetvā	1722	
PA_tika-s04_02t:1722_4	kāyappassaddhivasena duṭṭhullaṃ suppaṭippassaddhaṃ akatvā ārambhadhātumanasikārādivasena	1722	
PA_tika-s04_02t:1722_5	thinamiddhaṃ na suṭṭhu paṭivinodetvā samathanimittamanasikārādivasena uddhaccakukkuccaṃ	1722	
PA_tika-s04_02t:1722_6	na samūhataṃ katvā aññepi samādhiparipanthe dhamme na suṭṭhu sodhetvā jhānaṃ samāpajjati.	1722	
PA_tika-s04_02t:1722_7	So asodhitaṃ āsayaṃ paviṭṭhabhamaro viya asuddhaṃ uyyānaṃ paviṭṭharājā viya ca khippameva	1722	
PA_tika-s04_02t:1722_8	nikkhamati. Yo pana samādhiparipanthe dhamme suṭṭhu visodhetvā jhānaṃ samāpajjati,	1722	
PA_tika-s04_02t:1722_9	so suvisodhitaṃ āsayaṃ paviṭṭhabhamaro viya suparisuddhaṃ uyyānaṃ paviṭṭharājā viya	1722	
PA_tika-s04_02t:1722_10	ca sakalampi divasabhāgaṃ antosamāpattiyaṃyeva hoti.	17221	
PA_tika-s04_02t:1723_0	Āyamukhānīti naditaḷākakandarapadarādito āgamanamaggā. Te ca kandarāyevāti āha “catasso	1723	
PA_tika-s04_02t:1723_1	pavisanakandarā”ti. Apāyamukhānīti apagamanamaggā. Apenti apagacchanti etehīti hi	1723	
PA_tika-s04_02t:1723_2	apāyā, te eva mukhānīti apāyamukhāni. Tāni ca udakanikkhamanacchiddānīti āha “apavāhanacchiddānī”ti,	1723	
PA_tika-s04_02t:1723_3	apāyasaṅkhātāni udakanikkhamanacchiddānīti attho. Sesaṃ suviññeyyameva.	1723	
PA_tika-s04_02t:1724	Jambālīsuttavaṇṇanā niṭṭhitā.	172	
PA_tika-s04_02t:1725	9. Nibbānasuttavaṇṇanā	172	
PA_tika-s04_02t:1726	179. Navame abhidhamme vuttanayenāti –	172	
PA_tika-s04_02t:1727_0	“Katamā hānabhāginī paññā? Paṭhamassa jhānassa lābhiṃ kāmasahagatā saññāmanasikārā	1727	
PA_tika-s04_02t:1727_1	samudācaranti hānabhāginī paññā, tadanudhammatā sati santiṭṭhati ṭhitibhāginī paññā.	1727	
PA_tika-s04_02t:1727_2	Avitakkasahagatā saññāmanasikārā samudācaranti visesabhāginī paññā. Nibbidāsahagatā	1727	
PA_tika-s04_02t:1727_3	saññāmanasikārā samudācaranti virāgūpasañhitā nibbedhabhāginī paññā”ti –	1727	
PA_tika-s04_02t:1728	Ādinā vibhaṅge vuttanayena evamattho veditabbo.	172	
PA_tika-s04_02t:1729_0	Tattha paṭhamassa jhānassa lābhinti yvāyaṃ appaguṇassa paṭhamassa jhānassa lābhī,	1729	
PA_tika-s04_02t:1729_1	taṃ. Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā	1729	
PA_tika-s04_02t:1729_2	hutvā saññāmanasikārā samudācaranti tudanti codenti. Tassa kāmānupakkhandānaṃ saññāmanasikārānaṃ	1729	
PA_tika-s04_02t:1729_3	vasena sā paṭhamajjhānapaññā hāyati parihāyati, tasmā “hānabhāginī paññā”ti vuttā.	1729	
PA_tika-s04_02t:1729_4	Tadanudhammatāti tadanurūpasabhāvā. Sati santiṭṭhatīti idaṃ micchāsatiṃ sandhāya	1729	
PA_tika-s04_02t:1729_5	vuttaṃ, na sammāsatiṃ. Yassa hi paṭhamajjhānānurūpasabhāvā paṭhamajjhānaṃ santato	1729	
PA_tika-s04_02t:1729_6	paṇītato disvā assādayamānā abhinandamānā nikanti uppajjati, tassa nikantivasena	1729	
PA_tika-s04_02t:1729_7	paṭhamajjhānapaññā neva hāyati na vaḍḍhati, ṭhitikoṭṭhāsikā hoti. Tena vuttaṃ “ṭhitibhāginī	1729	
PA_tika-s04_02t:1729_8	paññā”ti. Avitakkasahagatāti avitakkaṃ dutiyajjhānaṃ santato paṇītato manasikaroto	1729	
PA_tika-s04_02t:1729_9	ārammaṇavasena avitakkasahagatā saññāmanasikārā. Samudācarantīti paguṇato paṭhamajjhānato	1729	
PA_tika-s04_02t:1729_10	vuṭṭhitaṃ dutiyajjhānādhigamatthāya tudanti codenti, tassa upari dutiyajjhānānupakkhandānaṃ	17291	
PA_tika-s04_02t:1729_11	saññāmanasikārānaṃ vasena sā paṭhamajjhānapaññā visesabhūtassa dutiyajjhānassa uppattipadaṭṭhānatāya	17291	
PA_tika-s04_02t:1729_12	“visesabhāginī”ti vuttā.	17291	
PA_tika-s04_02t:1730_0	Nibbidāsahagatāti taṃyeva paṭhamajjhānalābhiṃ jhānato vuṭṭhitaṃ nibbidāsaṅkhātena	1730	
PA_tika-s04_02t:1730_1	vipassanāñāṇena sahagatā. Vipassanāñāṇañhi jhānaṅgabhede vattante nibbindati ukkaṇṭhati,	1730	
PA_tika-s04_02t:1730_2	tasmā “nibbidā”ti vuccati. Samudācarantīti nibbānasacchikiriyatthāya tudanti codenti.	1730	
PA_tika-s04_02t:1730_3	Virāgūpasañhitāti virāgasaṅkhātena nibbānena upasaṃhitā. Vipassanāñāṇañhi sakkā iminā	1730	
PA_tika-s04_02t:1730_4	maggena virāgaṃ nibbānaṃ sacchikātunti pavattito “virāgūpasaṃhita”nti vuccati. Taṃsampayuttasaññāmanasikārāpi	1730	
PA_tika-s04_02t:1730_5	virāgūpasaṃhitā eva nāma. Tassa tesaṃ saññāmanasikārānaṃ vasena sā paṭhamajjhānapaññā	1730	
PA_tika-s04_02t:1730_6	ariyamaggappaṭivedhassa padaṭṭhānatāya “nibbedhabhāginī”ti vuttāti.	1730	
PA_tika-s04_02t:1731	Nibbānasuttavaṇṇanā niṭṭhitā.	173	
PA_tika-s04_02t:1732	10. Mahāpadesasuttavaṇṇanā	173	
PA_tika-s04_02t:1733_0	180. Dasame mahāokāseti mahante okāse mahantāni dhammassa patiṭṭhāpanaṭṭhānāni. Yesu	1733	
PA_tika-s04_02t:1733_1	patiṭṭhāpito dhammo nicchīyati asandehato. Kāni pana tāni? Āgamanavisiṭṭhāni suttotaraṇādīni.	1733	
PA_tika-s04_02t:1733_2	Dutiyavikappe apadisīyantīti apadesā, mahantā apadesā etesanti mahāpadesā. “Sammukhā	1733	
PA_tika-s04_02t:1733_3	metaṃ, āvuso, bhagavato suta”ntiādinā kenaci ābhatassa dhammoti vinicchayane kāraṇaṃ.	1733	
PA_tika-s04_02t:1733_4	Kiṃ pana tanti? Tassa yathābhatassa suttotaraṇādi eva. Yadi evaṃ kathaṃ cattāroti?	1733	
PA_tika-s04_02t:1733_5	Yasmā dhammassa dve sampadāyo satthā sāvako ca. Tesu sāvakā saṅghagaṇapuggalavasena	1733	
PA_tika-s04_02t:1733_6	tividhā. Evamimamhā mayāyaṃ dhammo paṭiggahitoti apadisitabbānaṃ bhedena cattāro.	1733	
PA_tika-s04_02t:1733_7	Tenāha “sammukhā metaṃ, āvuso, bhagavato suta”ntiādi. Tathā ca vuttaṃ nettiyaṃ “cattāro	1733	
PA_tika-s04_02t:1733_8	mahāpadesā buddhāpadeso, saṅghāpadeso, gaṇāpadeso, puggalāpadeso. Ime cattāro mahāpadesā”ti.	1733	
PA_tika-s04_02t:1733_9	Buddho apadeso etassāti buddhāpadeso. Esa nayo sesesupi. Tenāha “buddhādayo…pe… mahākāraṇānī”ti.	1733	
PA_tika-s04_02t:1734_0	Neva abhinanditabbanti na sampaṭicchitabbaṃ, ganthassa sampaṭicchanaṃ nāma savananti	1734	
PA_tika-s04_02t:1734_1	āha “na sotabba”nti. Padabyañjanānīti padāni ca byañjanāni ca, atthapadāni byañjanapadāni	1734	
PA_tika-s04_02t:1734_2	cāti attho. Pajjati attho etehīti padāni, akkharādīni byañjanapadāni. Pajjitabbato	1734	
PA_tika-s04_02t:1734_3	padāni, saṅkāsanādīni atthapadāni. “Aṭṭhakathāyaṃ padasaṅkhātāni byañjanānīti byañjanapadāneva	1734	
PA_tika-s04_02t:1734_4	vuttānī”ti keci. Atthaṃ byañjentīti byañjanāni, byañjanapadāni. Tehi byañjitabbato	1734	
PA_tika-s04_02t:1734_5	byañjanāni, atthapadānīti ubhayasaṅgahato. Imasmiṃ ṭhāneti tenābhatasuttassa imasmiṃ	1734	
PA_tika-s04_02t:1734_6	padese. Pāḷi vuttāti kevalo pāḷidhammo vutto. Attho vuttoti pāḷiyā attho vutto niddiṭṭho.	1734	
PA_tika-s04_02t:1734_7	Anusandhi kathitoti yathāraddhadesanāya uparidesanāya ca anusandhānaṃ kathitaṃ, sambandho	1734	
PA_tika-s04_02t:1734_8	kathito. Pubbāparaṃ kathitanti pubbena paraṃ avirujjhanañceva visesaṭṭhānañca kathitaṃ	1734	
PA_tika-s04_02t:1734_9	pakāsitaṃ. Evaṃ pāḷidhammādīni sammadeva sallakkhetvā gahaṇaṃ sādhukaṃ uggahaṇanti	1734	
PA_tika-s04_02t:1734_10	āha “suṭṭhu gahetvā”ti. Sutte otāretabbānīti ñāṇena sutte ogāhetvā tāretabbāni. Taṃ	17341	
PA_tika-s04_02t:1734_11	pana ogāhetvā taraṇaṃ tattha otaraṇaṃ anuppavesanaṃ hotīti vuttaṃ “otaritabbānī”ti.	17341	
PA_tika-s04_02t:1734_12	Saṃsandetvā dassanaṃ sandassananti āha “vinaye saṃsandetabbānī”ti.	17341	
PA_tika-s04_02t:1735_0	“Kiṃ pana taṃ suttaṃ, ko vā vinayo”ti vicāraṇāyaṃ ācariyānaṃ matibhedamukhena tamatthaṃ	1735	
PA_tika-s04_02t:1735_1	dassetuṃ “ettha cā”tiādi vuttaṃ. Vinayoti vibhaṅgapāṭhamāha. So hi mātikāsaññitassa	1735	
PA_tika-s04_02t:1735_2	suttassa atthe sūcanato “sutta”nti vattabbataṃ arahati. Vividhanayattā visiṭṭhanayattā	1735	
PA_tika-s04_02t:1735_3	ca vinayo, khandhakapāṭho. Evanti evaṃ suttavinayesu pariggayhamānesu vinayapiṭakampi	1735	
PA_tika-s04_02t:1735_4	na pariyādiyati parivārapāḷiyā asaṅgahitattā. Suttantābhidhammapiṭakāni vā suttaṃ	1735	
PA_tika-s04_02t:1735_5	atthasūcanādiatthasambhavato. Evampīti suttantābhidhammapiṭakāni suttaṃ, vinayapiṭakaṃ	1735	
PA_tika-s04_02t:1735_6	vinayoti evaṃ suttavinayavibhāge vuccamānepi. Na tāva pariyādiyantīti na tāva anavasesato	1735	
PA_tika-s04_02t:1735_7	pariggayhanti. Kasmāti ceti āha “asuttanāmakañhī”tiādi. Yasmā suttanti imaṃ nāmaṃ	1735	
PA_tika-s04_02t:1735_8	anāropetvā saṅgītaṃ jātakādibuddhavacanaṃ atthi, tasmā vuttanayena tīṇi piṭakāni	1735	
PA_tika-s04_02t:1735_9	na pariyādiyantīti. Suttanipātaudānaitivuttakāni dīghanikāyādayo viya suttanti nāmaṃ	1735	
PA_tika-s04_02t:1735_10	āropetvā asaṅgītānīti adhippāyenettha jātakādīhi saddhiṃ tānipi gahitāni. Buddhavaṃsacariyāpiṭakānaṃ	17351	
PA_tika-s04_02t:1735_11	panettha aggahaṇe kāraṇaṃ maggitabbaṃ, kiṃ vā etena magganena. Sabbopāyaṃ vaṇṇanānayo	17351	
PA_tika-s04_02t:1735_12	theravādadassanamukhena paṭikkhitto evāti.	17351	
PA_tika-s04_02t:1736_0	Kiṃ atthīti asuttanāmakaṃ buddhavacanaṃ natthiyevāti dasseti. Taṃ sabbaṃ paṭikkhipitvāti	1736	
PA_tika-s04_02t:1736_1	“suttanti vinayo”tiādinā vuttasaṃvaṇṇanāyaṃ “nāyamattho idhādhippeto”ti paṭisedhetvā.	1736	
PA_tika-s04_02t:1736_2	Vineti etena kileseti vinayo, kilesavinayanūpāyo, so eva kāraṇanti āha “vinayo pana kāraṇa”nti.	1736	
PA_tika-s04_02t:1737_0	Dhammeti pariyattidhamme. Sarāgāyāti sarāgabhāvāya kāmarāgabhavarāgaparibrūhanāya.	1737	
PA_tika-s04_02t:1737_1	Saṃyogāyāti bhavasaṃyojanāya. Saupādānāyāti caturūpādānūpasaṃhitatāya. Mahicchatāyāti	1737	
PA_tika-s04_02t:1737_2	mahicchabhāvāya. Asantuṭṭhiyāti asantuṭṭhabhāvāya. Kosajjāyāti kusītabhāvāya. Saṅgaṇikāyāti	1737	
PA_tika-s04_02t:1737_3	kilesasaṅgaṇikavihārāya. Ācayāyāti tividhavaṭṭācayāya. Virāgāyāti sakalavaṭṭato virajjanatthāya.	1737	
PA_tika-s04_02t:1737_4	Visaṃyogāyāti kāmarāgādīhi visaṃyujjanatthāya. Anupādānāyāti sabbassapi kammabhavassa	1737	
PA_tika-s04_02t:1737_5	aggahaṇāya. Appicchatāyāti paccayappicchatādivasena sabbaso icchāya apagamāya. Santuṭṭhiyāti	1737	
PA_tika-s04_02t:1737_6	dvādasavidhasantuṭṭhabhāvāya. Vīriyārambhāyāti kāyikassa ceva cetasikassa ca vīriyassa	1737	
PA_tika-s04_02t:1737_7	paggaṇhanatthāya. Vivekāyāti pavivittabhāvāya kāmavivekāditadaṅgavivekādivivekasiddhiyā.	1737	
PA_tika-s04_02t:1737_8	Apacayāyāti sabbassapi vaṭṭassa apacayanāya, nibbānāyāti attho. Evaṃ yo pariyattidhammo	1737	
PA_tika-s04_02t:1737_9	uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa	1737	
PA_tika-s04_02t:1737_10	kāraṇaṃ hutvā virāgādibhāvāya saṃvattati, ekaṃsato eso dhammo, eso vinayo sammadeva	17371	
PA_tika-s04_02t:1737_11	apāyādīsu apatanavasena dhāraṇato kilesānaṃ vinayanato ca. Satthu sammāsambuddhassa	17371	
PA_tika-s04_02t:1737_12	ovādānurūpappavattibhāvato etaṃ satthusāsananti ca jāneyyāsīti attho.	17371	
PA_tika-s04_02t:1738_0	Catusaccatthasūcanaṃ suttanti āha “sutteti tepiṭake buddhavacane”ti. Tepiṭakañhi	1738	
PA_tika-s04_02t:1738_1	buddhavacanaṃ saccavinimuttaṃ natthi. Rāgādivinayakāraṇaṃ yathā tena suttapadena	1738	
PA_tika-s04_02t:1738_2	pakāsitanti āha “vinayeti etasmiṃ rāgādivinayakāraṇe”ti. Sutte otaraṇañcettha tepiṭakabuddhavacanapariyāpannatāvaseneva	1738	
PA_tika-s04_02t:1738_3	veditabbaṃ, na aññathāti āha “suttappaṭipāṭiyā katthaci anāgantvā”ti. Challiṃ uṭṭhapetvāti	1738	
PA_tika-s04_02t:1738_4	arogassa mahato rukkhassa tiṭṭhato upakkamena challikāya sakalikāya papaṭikāya vā	1738	
PA_tika-s04_02t:1738_5	uṭṭhāpanaṃ viya arogassa sāsanadhammassa tiṭṭhato byañjanamattena tappariyāpannaṃ	1738	
PA_tika-s04_02t:1738_6	viya hutvā challisadisaṃ pubbāparaviruddhatādidosaṃ uṭṭhapetvā paridīpetvā. Tādisāni	1738	
PA_tika-s04_02t:1738_7	pana ekaṃsato guḷhavessantarādipariyāpannāni hontīti āha “guḷhavessantara…pe… paññāyantīti	1738	
PA_tika-s04_02t:1738_8	attho”ti. Rāgādivinayeti rāgādivinayanatthena atadākāratāya apaññāyamānāni chaḍḍetabbāni	1738	
PA_tika-s04_02t:1738_9	cajitabbāni na gahetabbāni. Sabbatthāti sabbavāresu.	1738	
PA_tika-s04_02t:1739	Mahāpadesasuttavaṇṇanā niṭṭhitā.	173	
PA_tika-s04_02t:1740	Sañcetaniyavaggavaṇṇanā niṭṭhitā.	174	
PA_tika-s04_02t:1741	(19) 4. Brāhmaṇavaggo	174	
PA_tika-s04_02t:1742	1-3. Yodhājīvasuttādivaṇṇanā	174	
PA_tika-s04_02t:1743	181-183. Catutthassa paṭhamādīni uttānatthāneva.	174	
PA_tika-s04_02t:1744	4. Abhayasuttavaṇṇanā	174	
PA_tika-s04_02t:1745_0	184. Catutthe socatīti citte uppannabalavasokena socati, cittasantāpena anto nijjhāyatīti	1745	
PA_tika-s04_02t:1745_1	attho. Kilamatīti tasseva sokassa vasena kāye ca uppannadukkhena kilamati. Paridevatīti	1745	
PA_tika-s04_02t:1745_2	sokuddehakavasena taṃ taṃ vippalapanto vācāya paridevati. Urattāḷinti urattāḷaṃ,	1745	
PA_tika-s04_02t:1745_3	uraṃ tāḷetvāti attho. Tenāha “uraṃ tāḷetvā”ti. Kaṅkhāvicikicchāti ettha “ekamevidaṃ	1745	
PA_tika-s04_02t:1745_4	pañcamaṃ nīvaraṇaṃ. Kiṃ nu kho ida”nti ārammaṇaṃ kaṅkhanato kaṅkhā, “idameva vara”nti	1745	
PA_tika-s04_02t:1745_5	nicchetuṃ asamatthabhāvato “vicikicchā”ti vuccati – “dhammasabhāvaṃ vicinanto kicchati,	1745	
PA_tika-s04_02t:1745_6	vigatā cikicchā”ti vā katvā.	1745	
PA_tika-s04_02t:1746	Abhayasuttavaṇṇanā niṭṭhitā.	174	
PA_tika-s04_02t:1747	5. Brāhmaṇasaccasuttavaṇṇanā	174	
PA_tika-s04_02t:1748_0	185. Pañcame etthāti etasmiṃ suññatānupassanādhikāre. Kvacīti katthaci ṭhāne, kāle,	1748	
PA_tika-s04_02t:1748_1	dhamme vā. Atha vā kvacīti ajjhattaṃ bahiddhā vā. Attano attānanti sakattānaṃ “ayaṃ	1748	
PA_tika-s04_02t:1748_2	kho, bho brahmā, mahābrahmā…pe… vasī pitā bhūtabhabyāna”ntiādinā parehi parikappitaṃ	1748	
PA_tika-s04_02t:1748_3	attānañca kassaci kiñcanabhūtaṃ na passatīti dassento “kassacī”tiādimāha. Tattha	1748	
PA_tika-s04_02t:1748_4	parassāti parajāti paro purisoti vā evaṃ gahitassa. Na ca mama kvacanīti ettha mama-saddo	1748	
PA_tika-s04_02t:1748_5	aṭṭhānappayuttoti āha “mama-saddaṃ tāva ṭhapetvā”ti. Parassa cāti attano aññassa.	1748	
PA_tika-s04_02t:1748_6	Paro puriso nāma atthi mamatthāya ṭhito. Tassa vasena mayhaṃ sabbaṃ ijjhatīti ekaccadiṭṭhigatikaparikappitavasena	1748	
PA_tika-s04_02t:1748_7	paraṃ attānaṃ tañca attano kiñcanabhūtaṃ na passatīti dassento “na ca kvacanī”tiādimāha.	1748	
PA_tika-s04_02t:1748_8	Ettha ca nāhaṃ kvacanīti sakaattano sabbhāvaṃ na passati. Na kassaci kiñcanatasminti	1748	
PA_tika-s04_02t:1748_9	sakaattano eva kassaci attaniyataṃ na passati. Na ca mamāti etaṃ dvayaṃ yathārahaṃ	1748	
PA_tika-s04_02t:1748_10	sambandhitabbaṃ, atthi-padaṃ paccekaṃ. Na ca kvacani parassa attā atthīti parassa	17481	
PA_tika-s04_02t:1748_11	attano abhāvaṃ passati. Tassa parassa attano mama kiñcanatā natthīti parassa attano	17481	
PA_tika-s04_02t:1748_12	anattaniyataṃ passati. Evaṃ ajjhattaṃ bahiddhā khandhānaṃ attattaniyasuññatā-suddhasaṅkhārapuñjatā-catukoṭikasuññatāpariggaṇhanena	17481	
PA_tika-s04_02t:1748_13	niṭṭhā hoti. Sesamettha suviññeyyameva.	17481	
PA_tika-s04_02t:1749	Brāhmaṇasaccasuttavaṇṇanā niṭṭhitā.	174	
PA_tika-s04_02t:1750	6. Ummaggasuttavaṇṇanā	175	
PA_tika-s04_02t:1751_0	186. Chaṭṭhe ākaḍḍhīyatīti cittavasiko loko tattha tattha upakaḍḍhīyati. Tesaṃyevettha	1751	
PA_tika-s04_02t:1751_1	gahaṇaṃ veditabbanti ye apariññātavatthukā cittassa vasaṃ gacchanti, tesaṃyeva gahaṇaṃ.	1751	
PA_tika-s04_02t:1751_2	Na hi pariññātakkhandhā pahīnakilesā cittassa vasaṃ gacchanti, cittaṃ pana attano	1751	
PA_tika-s04_02t:1751_3	vase vattenti. Saha sīlenāti cārittavārittasīlena saddhiṃ. Pubbabhāgapaṭipadanti	1751	
PA_tika-s04_02t:1751_4	dhutaṅgamādiṃ katvā yāva gotrabhuñāṇaṃ, tāva pavattetabbaṃ samathavipassanāsaṅkhātaṃ	1751	
PA_tika-s04_02t:1751_5	sammāpaṭipadaṃ. Sesaṃ suviññeyyameva.	1751	
PA_tika-s04_02t:1752	Ummaggasuttavaṇṇanā niṭṭhitā.	175	
PA_tika-s04_02t:1753	7. Vassakārasuttavaṇṇanā	175	
PA_tika-s04_02t:1754_0	187. Sattame vassakāro brāhmaṇo magadhamahāmattoti ettha vassakāroti tassa brāhmaṇassa	1754	
PA_tika-s04_02t:1754_1	nāmaṃ. Mahatiyā issariyamattāya samannāgato mahāmatto. Issariyamattāyāti ca issariyappamāṇenāti	1754	
PA_tika-s04_02t:1754_2	attho, issariyena ceva vittūpakaraṇena cāti evaṃ vā ettha attho daṭṭhabbo, upabhogūpakaraṇānipi	1754	
PA_tika-s04_02t:1754_3	hi loke “mattā”ti vuccanti. Magadharañño, magadharaṭṭhe vā mahāmattoti magadhamahāmatto.	1754	
PA_tika-s04_02t:1754_4	Tudisaññito gāmo nivāso etassāti todeyyo. Tenevāha “tudigāmavāsikassā”ti. Tudigāmavāsitā	1754	
PA_tika-s04_02t:1754_5	cassa tattha adhipatibhāvenāti daṭṭhabbā. So hi taṃ gāmaṃ soṇadaṇḍo viya, campaṃ	1754	
PA_tika-s04_02t:1754_6	kūṭadanto viya, khāṇumataṃ adhipatibhāvena ajjhāvasati. Mahaddhano hoti pañcacattālīsakoṭivibhavo.	1754	
PA_tika-s04_02t:1754_7	Parisatīti parisāyaṃ, janasamūheti attho. Tenāha “sannipatitāya parisāyā”ti. Abhippasannoti	1754	
PA_tika-s04_02t:1754_8	ettha abhikkamanattho abhi-saddoti āha “atikkamma pasanno”ti, pasādanīyaṃ ṭhānaṃ	1754	
PA_tika-s04_02t:1754_9	atikkamitvā appasādanīyaṭṭhāne pasannoti adhippāyo. Taṃ taṃ kiccaṃ atthaṃ passatīti	1754	
PA_tika-s04_02t:1754_10	atthadasā, alaṃ samatthā paṭibalā atthadasā alamatthadasā, alamatthadase atisayantīti	17541	
PA_tika-s04_02t:1754_11	alamatthadasatarā. Tenāha “atthe passituṃ samatthā”tiādi. Neva sappurisaṃ na asappurisaṃ	17541	
PA_tika-s04_02t:1754_12	jānāti sappurisadhammānaṃ asappurisadhammānañca yāthāvato ajānanato. Sesamettha uttānameva.	17541	
PA_tika-s04_02t:1755	Vassakārasuttavaṇṇanā niṭṭhitā.	175	
PA_tika-s04_02t:1756	8. Upakasuttavaṇṇanā	175	
PA_tika-s04_02t:1757_0	188. Aṭṭhame nibbattivasena nirayaṃ arahati, nirayasaṃvattaniyena vā kammunā niraye	1757	
PA_tika-s04_02t:1757_1	niyuttoti nerayiko. Avīcimhi uppajjitvā tattha āyukappasaññitaṃ antarakappaṃ tiṭṭhatīti	1757	
PA_tika-s04_02t:1757_2	kappaṭṭho. Nirayūpapattiṃ pariharaṇavasena tikicchituṃ asakkuṇeyyoti atekiccho. Apariyādinnāvāti	1757	
PA_tika-s04_02t:1757_3	aparikkhīṇāyeva. Sace hi eko bhikkhu kāyānupassanaṃ pucchati, añño vedanānupassanaṃ…pe…	1757	
PA_tika-s04_02t:1757_4	cittānupassanaṃ. “Iminā puṭṭhe ahaṃ pucchāmī”ti eko ekaṃ na oloketi, evaṃ santepi	1757	
PA_tika-s04_02t:1757_5	tesaṃ vāro paññāyati eva, buddhānaṃ pana vāro na paññāyati. Vidatthicaturaṅgulaṃ	1757	
PA_tika-s04_02t:1757_6	chāyaṃ atikkamanato puretaraṃyeva bhagavā cuddasavidhena kāyānupassanaṃ, navavidhena	1757	
PA_tika-s04_02t:1757_7	vedanānupassanaṃ, soḷasavidhena cittānupassanaṃ, pañcavidhena dhammānupassanaṃ katheti.	1757	
PA_tika-s04_02t:1757_8	Tiṭṭhantu vā evaṃ cattāro. Sace hi aññe cattāro sammappadhānesu, aññe iddhipādesu,	1757	
PA_tika-s04_02t:1757_9	aññe pañcindriyesu, aññe pañcabalesu, aññe sattabojjhaṅgesu, aññe aṭṭhamaggaṅgesu	1757	
PA_tika-s04_02t:1757_10	pañhe puccheyyuṃ, tampi bhagavā katheyya. Tiṭṭhantu vā ete aṭṭha. Sace aññe sattatiṃsa	17571	
PA_tika-s04_02t:1757_11	janā bodhipakkhiyesu pañhe puccheyyuṃ, tampi bhagavā tāvadeva katheyya. Kasmā? Yāvatā	17571	
PA_tika-s04_02t:1757_12	hi lokiyamahājane ekaṃ padaṃ kathente tāva ānandatthero aṭṭha padāni katheti. Ānandatthere	17571	
PA_tika-s04_02t:1757_13	pana ekaṃ padaṃ kathenteyeva bhagavā soḷasa padāni katheti. Kasmā? Bhagavato hi jivhā	17571	
PA_tika-s04_02t:1757_14	mudu, dantāvaraṇaṃ suphusitaṃ, vacanaṃ agaḷitaṃ, bhavaṅgaparivāso lahuko. Tena vuttaṃ	17571	
PA_tika-s04_02t:1757_15	– “apariyādinnāvassa tathāgatassa dhammadesanā, apariyādinnaṃ dhammapadabyañjana”nti.	17571	
PA_tika-s04_02t:1758_0	Tattha dhammadesanāti tantiṭṭhapanā. Dhammapadabyañjananti ettha dhammoti pāḷi. Pajjati	1758	
PA_tika-s04_02t:1758_1	attho etenāti padaṃ. Vākyañca padeneva saṅgahitaṃ. Atthaṃ byañjetīti byañjanaṃ, akkharaṃ.	1758	
PA_tika-s04_02t:1758_2	Tañhi padavākyaṃ paricchijjamānaṃ taṃ taṃ atthaṃ byañjeti pakāseti. Etena aparāparehi	1758	
PA_tika-s04_02t:1758_3	padabyañjanehi sucirampi kālaṃ kathentassa tathāgatassa na kadāci tesaṃ pariyādānaṃ	1758	
PA_tika-s04_02t:1758_4	atthīti dasseti. Guṇadhaṃsīti guṇadhaṃsanasīlo. Pagabboti vācāpāgabbiyena samannāgato.	1758	
PA_tika-s04_02t:1759	Upakasuttavaṇṇanā niṭṭhitā.	175	
PA_tika-s04_02t:1760	9. Sacchikaraṇīyasuttavaṇṇanā	176	
PA_tika-s04_02t:1761	189. Navame nāmakāyenāti sahajātanāmakāyena. Sesamettha uttānameva.	176	
PA_tika-s04_02t:1762	Sacchikaraṇīyasuttavaṇṇanā niṭṭhitā.	176	
PA_tika-s04_02t:1763	10. Uposathasuttavaṇṇanā	176	
PA_tika-s04_02t:1764_0	190. Dasame tuṇhībhūtaṃ tuṇhībhūtanti āmeḍitavacanaṃ byāpanicchāvasena vuttanti āha	1764	
PA_tika-s04_02t:1764_1	“yato yato anuviloketī”ti. Anuviloketvāti ettha anu-saddopi byāpanicchāvacanamevāti	1764	
PA_tika-s04_02t:1764_2	anu anu viloketvāti attho, pañcapasādappaṭimaṇḍitāni akkhīni ummīletvā tato tato	1764	
PA_tika-s04_02t:1764_3	viloketvāti vuttaṃ hoti. Alanti yuttaṃ, opāyikanti attho “alameva nibbinditu”ntiādīsu	1764	
PA_tika-s04_02t:1764_4	viya. Puṭabandhanena pariharitvā asitabbaṃ puṭosaṃ sambalaṃ a-kārassa o-kāraṃ katvā.	1764	
PA_tika-s04_02t:1764_5	Tenāha “pātheyya”nti. Sesamettha suviññeyyameva.	1764	
PA_tika-s04_02t:1765	Uposathasuttavaṇṇanā niṭṭhitā.	176	
PA_tika-s04_02t:1766	Brāhmaṇavaggavaṇṇanā niṭṭhitā.	176	
PA_tika-s04_02t:1767	(20) 5. Mahāvaggo	176	
PA_tika-s04_02t:1768	1. Sotānugatasuttavaṇṇanā	176	
PA_tika-s04_02t:1769_0	191. Pañcamassa paṭhame sotānugatānanti pasādasotaṃ anugantvā gatānaṃ, paguṇānaṃ	1769	
PA_tika-s04_02t:1769_1	vācuggatānanti attho. Evaṃbhūtā ca pasādasotaṃ odahitvā ñāṇasotena suṭṭhu vavatthapitā	1769	
PA_tika-s04_02t:1769_2	nāma hontīti āha “pasādasota”ntiādi. Ekaccassa hi uggahitapubbavacanaṃ taṃ taṃ paguṇaṃ	1769	
PA_tika-s04_02t:1769_3	niccharitaṃ suṭṭhu vavatthapitaṃ na hoti. “Asukaṃ suttaṃ vā jātakaṃ vā kathehī”ti	1769	
PA_tika-s04_02t:1769_4	vutte “sajjhāyitvā saṃsanditvā samanuggāhitvā jānissāmī”ti vadanti. Ekaccassa taṃ	1769	
PA_tika-s04_02t:1769_5	taṃ paguṇaṃ bhavaṅgasotasadisaṃ hoti “asukaṃ suttaṃ vā jātakaṃ vā kathehī”ti vutte	1769	
PA_tika-s04_02t:1769_6	uddharitvā tameva katheti. Taṃ sandhāyetaṃ vuttaṃ “ñāṇasotena vavatthapitāna”nti.	1769	
PA_tika-s04_02t:1769_7	Itthiliṅgādīni tīṇi liṅgāni. Nāmādīni cattāri padāni. Paṭhamādayo satta vibhattiyo.	1769	
PA_tika-s04_02t:1770_0	Vaḷañjetīti pāḷiṃ anusandhiṃ pubbāparavasena vācuggataṃ karonto dhāreti. Vacasā paricitāti	1770	
PA_tika-s04_02t:1770_1	suttadasakavaggadasakapaṇṇāsadasakavasena vācāya sajjhāyitā, “dasasuttāni gatāni,	1770	
PA_tika-s04_02t:1770_2	dasavaggāni gatānī”tiādinā sallakkhetvā vācāya sajjhāyitāti attho. Vaggādivasena	1770	
PA_tika-s04_02t:1770_3	hi idha vacasā paricayo adhippeto, na pana suttekadesassa suttamattassa vacasā paricayo.	1770	
PA_tika-s04_02t:1770_4	Manasā anu anu pekkhitā bhāgaso nijjhāyitā viditā manusānupekkhitā. Yassa vācāya	1770	
PA_tika-s04_02t:1770_5	sajjhāyitaṃ buddhavacanaṃ manasā cintentassa tattha tattha pākaṭaṃ hoti, mahādīpaṃ	1770	
PA_tika-s04_02t:1770_6	jāletvā ṭhitassa rūpagataṃ viya vibhūtaṃ hutvā paññāyati. Taṃ sandhāyetaṃ vuttaṃ.	1770	
PA_tika-s04_02t:1770_7	Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā. Sesamettha suviññeyyameva.	1770	
PA_tika-s04_02t:1771	Sotānugatasuttavaṇṇanā niṭṭhitā.	177	
PA_tika-s04_02t:1772	2. Ṭhānasuttavaṇṇanā	177	
PA_tika-s04_02t:1773_0	192. Dutiye saṃvāsenāti sahavāsena. Sīlaṃ veditabbanti “ayaṃ susīlo vā dussīlo vā”ti	1773	
PA_tika-s04_02t:1773_1	saha vasantena upasaṅkamantena jānitabbo. Tañca kho dīghena addhunā, na ittaranti	1773	
PA_tika-s04_02t:1773_2	tañca sīlaṃ dīghena kālena veditabbaṃ, na ittarena. Dvīhatīhañhi saṃyatākāro ca saṃvutindriyākāro	1773	
PA_tika-s04_02t:1773_3	ca na sakkā dassetuṃ. Manasi karotāti tampi “sīlamassa pariggahessāmī”ti manasikarontena	1773	
PA_tika-s04_02t:1773_4	paccavekkhanteneva sakkā jānituṃ, na itarena. Paññavatāti tampi sappaññeneva paṇḍitena.	1773	
PA_tika-s04_02t:1773_5	Bālo hi manasikarontopi jānituṃ na sakkoti.	1773	
PA_tika-s04_02t:1774	Saṃvohārenāti aparāparaṃ kathanena.	177	
PA_tika-s04_02t:1775	“Yo hi koci manussesu, vohāraṃ upajīvati;	177	
PA_tika-s04_02t:1776	Evaṃ vāseṭṭha jānāhi, vāṇijo so na brāhmaṇo”ti. –	177	
PA_tika-s04_02t:1777_0	Ettha hi byavahāro nāma. “Cattāro ariyavohārā, cattāro anariyavohārā”ti ettha cetanā.	1777	
PA_tika-s04_02t:1777_1	“Saṅkhā samaññā paññatti vohāro”ti ettha paññatti. “Vohāramattena so vohareyyā”ti	1777	
PA_tika-s04_02t:1777_2	ettha kathāvohāro. Idhāpi esova adhippeto. Ekaccassa hi sammukhākathā parammukhākathāya	1777	
PA_tika-s04_02t:1777_3	na sameti parammukhākathā sammukhākathāya. Tathā purimakathā pacchimakathāya, pacchimakathā	1777	
PA_tika-s04_02t:1777_4	ca purimakathāya. So kathaneneva sakkā jānituṃ “asuci eso puggalo”ti. Sucisīlassa	1777	
PA_tika-s04_02t:1777_5	pana purimaṃ pacchimena, pacchimañca purimena sameti. Sammukhākathitaṃ parammukhākathitena	1777	
PA_tika-s04_02t:1777_6	sameti, parammukhākathitañca sammukhākathitena, tasmā kathanena sakkā sucibhāvo jānitunti pakāsento evamāha.	1777	
PA_tika-s04_02t:1778_0	Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbaṃ	1778	
PA_tika-s04_02t:1778_1	gahaṇaṃ kattabbaṃ kiccaṃ apassanto advārakagharaṃ paviṭṭho viya carati. Tenāha “āpadāsu,	1778	
PA_tika-s04_02t:1778_2	bhikkhave, thāmo veditabbo”ti.	1778	
PA_tika-s04_02t:1779_0	Sākacchāyāti saṃkathāya. Duppaññassa hi kathā udake geṇḍu viya uppilavati. Paññavato	1779	
PA_tika-s04_02t:1779_1	kathentassa paṭibhānaṃ anantaṃ hoti. Udakavipphanditeneva hi maccho khuddako vā mahanto vāti ñāyati.	1779	
PA_tika-s04_02t:1780_0	Ñātivināsoti corarogabhayādīhi ñātīnaṃ vināso. Bhogānaṃ byasanaṃ bhogabyasanaṃ, rājacorādivasena	1780	
PA_tika-s04_02t:1780_1	bhogavināsoti attho. Tenāha “dutiyapadepi eseva nayo”ti. Pañhummaggoti pañhagavesanaṃ,	1780	
PA_tika-s04_02t:1780_2	ñātuṃ icchitassa atthassa vīmaṃsananti attho. Atappakanti atittikaraṭṭhena atappakaṃ	1780	
PA_tika-s04_02t:1780_3	sādurasabhojanaṃ viya. Saṇhanti sukhumasabhāvaṃ.	1780	
PA_tika-s04_02t:1781	Ṭhānasuttavaṇṇanā niṭṭhitā.	178	
PA_tika-s04_02t:1782	3. Bhaddiyasuttavaṇṇanā	178	
PA_tika-s04_02t:1783	193. Tatiye karaṇassa uttaraṃ kiriyaṃ karaṇuttariyaṃ, taṃ lakkhaṇaṃ etassāti karaṇuttariyalakkhaṇo. Sesaṃ suviññeyyameva.	178	
PA_tika-s04_02t:1784	Bhaddiyasuttavaṇṇanā niṭṭhitā.	178	
PA_tika-s04_02t:1785	4. Sāmugiyasuttavaṇṇanā	178	
PA_tika-s04_02t:1786	194. Catutthe puggalassa pārisuddhiyā padhānabhūtāni vā aṅgāni pārisuddhipadhāniyaṅgāni. Sesamettha suviññeyyameva.	178	
PA_tika-s04_02t:1787	Sāmugiyasuttavaṇṇanā niṭṭhitā.	178	
PA_tika-s04_02t:1788	5. Vappasuttavaṇṇanā	178	
PA_tika-s04_02t:1789_0	195. Pañcame pihitattāti akusalassa pavesanadvāraṃ pidahitvā ṭhitattā. Kāyena saṃvaritabbañhi	1789	
PA_tika-s04_02t:1789_1	apihitena dvārena pavattanakaṃ pāpadhammaṃ saṃvaritvā ṭhito kāyena saṃvuto nāma.	1789	
PA_tika-s04_02t:1789_2	Khayavirāgenāti accantakhayasaṅkhātena virajjanena, anuppādanirodhenāti attho. Kiṃ	1789	
PA_tika-s04_02t:1789_3	vijjā pubbe uppannāti? Ubhayametaṃ na vattabbaṃ. Pahānābhisamayabhāvanābhisamayānaṃ	1789	
PA_tika-s04_02t:1789_4	abhinnakālattā padīpujjalanena andhakāraṃ viya vijjuppādena avijjā niruddhāva hoti,	1789	
PA_tika-s04_02t:1789_5	vattabbaṃ vā hetuphalattamupacāravasena. Yathā hi padīpujjalanahetuko andhakāravigamo,	1789	
PA_tika-s04_02t:1789_6	evaṃ vijjuppādahetuko avijjānirodho. Hetuphaladhammā ca samānakālāpi pubbāparakālā	1789	
PA_tika-s04_02t:1789_7	viya voharīyanti yathā “cakkhuñca paṭicca rūpe ca uppajjati cakkhuviññāṇa”nti paccayādānuppajjanakiriyā.	1789	
PA_tika-s04_02t:1789_8	Cittassa kāyassa ca vihananato vighāto, dukkhaṃ. Paridahanato pariḷāho.	1789	
PA_tika-s04_02t:1790_0	Niccavihārāti sabbadā pavattanakavihārā. Ṭhapetvā hi samāpattivelaṃ bhavaṅgavelañca	1790	
PA_tika-s04_02t:1790_1	khīṇāsavā iminā chaḷaṅgupekkhāvihārena sabbakālaṃ viharanti. Cakkhunā rūpaṃ disvāti	1790	
PA_tika-s04_02t:1790_2	cakkhuviññāṇena rūpaṃ disvā. Cakkhunā rūpaṃ disvāti hi nissayavohārena vuttaṃ. Sasambhārakathā	1790	
PA_tika-s04_02t:1790_3	hesā yathā “dhanunā vijjhatī”ti, tasmā nissayasīsena nissitassa gahaṇaṃ daṭṭhabbaṃ.	1790	
PA_tika-s04_02t:1790_4	Rāgavasena na somanassajāto hotīti gehasitapemavasenapi javanakkhaṇe somanassajāto	1790	
PA_tika-s04_02t:1790_5	na hoti maggena samucchinnattā, na domanassajāto pasādaññathattavasenapi. Upekkhako	1790	
PA_tika-s04_02t:1790_6	majjhatto hutvā viharatīti asamapekkhanena mohaṃ anuppādento ñāṇupekkhāvaseneva upekkhako	1790	
PA_tika-s04_02t:1790_7	viharati majjhatto. Khīṇāsavo hi iṭṭhepi aniṭṭhepi majjhattepi ārammaṇe yo asamapekkhanena	1790	
PA_tika-s04_02t:1790_8	samasamā ayonisogahaṇe akhīṇāsavānaṃ moho uppajjati, taṃ anuppādento maggeneva tassa	1790	
PA_tika-s04_02t:1790_9	samugghātitattā ñāṇupekkhāvaseneva upekkhako viharati, ayañcassa paṭipatti sativepullapattiyā	1790	
PA_tika-s04_02t:1790_10	paññāvepullapattiyā cāti vuttaṃ “satisampajaññapariggahitāyā”ti.	17901	
PA_tika-s04_02t:1791_0	Ettha ca “chasu dvāresu upekkhako viharatī”ti iminā chaḷaṅgupekkhā kathitā. “Sampajāno”ti	1791	
PA_tika-s04_02t:1791_1	vacanato pana cattāri ñāṇasampayuttacittāni labbhanti tehi vinā sampajānatāya asambhavato.	1791	
PA_tika-s04_02t:1791_2	“Satatavihārā”ti vacanato aṭṭhapi mahākiriyacittāni labbhanti ñāṇuppattipaccayarahitakālepi	1791	
PA_tika-s04_02t:1791_3	pavattijotanato. “Arajjanto adussanto”ti vacanato hasituppādavoṭṭhabbanehi saddhiṃ	1791	
PA_tika-s04_02t:1791_4	dasa cittāni labbhanti. Arajjanādussanavasena pavatti hi tesampi sādhāraṇāti. Nanu	1791	
PA_tika-s04_02t:1791_5	cettha “upekkhako viharatī”ti chaḷaṅgupekkhāvasena imesaṃ satatavihārānaṃ āgatattā	1791	
PA_tika-s04_02t:1791_6	somanassaṃ kathaṃ labbhatīti? Āsevanatoti. Kiñcāpi hi khīṇāsavo iṭṭhāniṭṭhepi ārammaṇe	1791	
PA_tika-s04_02t:1791_7	majjhatte viya bahulaṃ upekkhako viharati attano parisuddhappakatibhāvāvijahanato,	1791	
PA_tika-s04_02t:1791_8	kadāci pana tathā cetobhisaṅkhārabhāve yaṃ taṃ sabhāvato iṭṭhaṃ ārammaṇaṃ, tassa	1791	
PA_tika-s04_02t:1791_9	yāthāvato sabhāvaggahaṇavasenapi arahato cittaṃ somanassasahagataṃ hutvā pavattateva,	1791	
PA_tika-s04_02t:1791_10	tañca kho pubbāsevanavasena.	17911	
PA_tika-s04_02t:1792_0	Kāyoti pañcadvārakāyo, so anto avasānaṃ etissāti kāyantikā, taṃ kāyantikaṃ. Tenāha	1792	
PA_tika-s04_02t:1792_1	– “yāva pañcadvārakāyo pavattati, tāva pavatta”nti. Jīvitantikanti etthāpi eseva	1792	
PA_tika-s04_02t:1792_2	nayo. Pacchā uppajjitvāti etasmiṃ attabhāve manodvārikavedanāto pacchā uppajjitvā	1792	
PA_tika-s04_02t:1792_3	tato paṭhamaṃ nirujjhati, tato eva atthasiddhamatthaṃ sarūpeneva dassetuṃ “manodvārikavedanā	1792	
PA_tika-s04_02t:1792_4	paṭhamaṃ uppajjitvā pacchā nirujjhatī”ti vuttaṃ. Idāni tameva saṅkhepena vuttaṃ vivarituṃ	1792	
PA_tika-s04_02t:1792_5	“sā hī”tiādimāha. Yāva tettiṃsavassāni paṭhamavayo. Paññāsavassakāleti paṭhamavayato	1792	
PA_tika-s04_02t:1792_6	yāva paññāsavassakālā, tāva. Ṭhitā hotīti vaḍḍhihāniyo anupagantvā samarūpeneva ṭhitā	1792	
PA_tika-s04_02t:1792_7	hoti. Mandāti mudukā atikhiṇā. Tadāti asītinavutivassakāle vadantepi tathāciraparicitepīti	1792	
PA_tika-s04_02t:1792_8	adhippāyo. Bhaggāti tejobhaggena bhaggā dubbaṇṇā. Hadayakoṭiṃyevāti cakkhādivatthūsu	1792	
PA_tika-s04_02t:1792_9	appavattitvā tesaṃ ādiantakoṭibhūtaṃ hadayavatthuṃyeva. Tāvāti yāva vedanā vattati, tāva.	1792	
PA_tika-s04_02t:1793_0	Vāpiyāti mahātaḷākena. Pañcaudakamaggasampannanti pañcahi udakassa pavisananikkhamanamaggehi	1793	
PA_tika-s04_02t:1793_1	yuttaṃ. Tato tato vissandamānaṃ sabbaso puṇṇattā. Paṭhamaṃ deve vassantetiādi upamāsaṃsandanaṃ.	1793	
PA_tika-s04_02t:1793_2	Imaṃ vedanaṃ sandhāyāti imaṃ yathāvuttaṃ pariyosānappattaṃ manodvārikavedanaṃ sandhāya.	1793	
PA_tika-s04_02t:1794_0	Kāyassa bhedāti attabhāvassa vināsanato. Parato agantvāti paralokavasena agantvā.	1794	
PA_tika-s04_02t:1794_1	Vedanānaṃ sītibhāvo nāma saṅkhāradarathapariḷāhābhāvo. So panāyaṃ sabbaso appavattivasenevāti	1794	
PA_tika-s04_02t:1794_2	āha “appavattanadhammāni bhavissantī”ti.	1794	
PA_tika-s04_02t:1795_0	Attabhāvaṃ nāsetukāmassa daḷhaṃ uppannaṃ saṃvegañāṇaṃ sandhāyāha “kudālo viya paññā”ti.	1795	
PA_tika-s04_02t:1795_1	Tato nibbattitajjhānasamādhiṃ sandhāya “piṭakaṃ viya samādhī”ti. Tannissāya pavattetabbavipassanārambhañāṇaṃ	1795	
PA_tika-s04_02t:1795_2	sandhāya “khanitti viya vipassanā”ti ca vuttaṃ. Sesamettha uttānameva.	1795	
PA_tika-s04_02t:1796	Vappasuttavaṇṇanā niṭṭhitā.	179	
PA_tika-s04_02t:1797	6. Sāḷhasuttavaṇṇanā	179	
PA_tika-s04_02t:1798_0	196. Chaṭṭhe kāyadaḷhibahulataṃ tapatīti tapo, attakilamathānuyogavasena pavattaṃ	1798	
PA_tika-s04_02t:1798_1	vīriyaṃ. Tena kāyadaḷhibahulatānimittassa pāpassa jigucchanaṃ virajjanaṃ tapojigucchāti	1798	
PA_tika-s04_02t:1798_2	āha “dukkarakārikasaṅkhātenā”tiādi. Tapojigucchavādātiādīsu tapojigucchaṃ vadanti,	1798	
PA_tika-s04_02t:1798_3	manasāpi tameva sārato gahetvā vicaranti, kāyenapi tameva allīnā nānappakāraṃ attakilamathānuyogamanuyuttā	1798	
PA_tika-s04_02t:1798_4	viharantīti attho. Aparisuddhakāyasamācārāti aparisuddhena pāṇātipātādinā kāyasamācārena	1798	
PA_tika-s04_02t:1798_5	samannāgatā. Aparisuddhavacīsamācārāti aparisuddhena musāvādādinā vacīsamācārena	1798	
PA_tika-s04_02t:1798_6	samannāgatā. Aparisuddhamanosamācārāti aparisuddhena abhijjhādinā manosamācārena	1798	
PA_tika-s04_02t:1798_7	samannāgatā. Kāmaṃ akusalakāyasamācāravacīsamācārappavattikālepi abhijjhādayo pavattantiyeva,	1798	
PA_tika-s04_02t:1798_8	tadā pana te cetanāpakkhikā vā abbohārikā vāti, manosamācāravāre eva abhijjhādivasena	1798	
PA_tika-s04_02t:1798_9	yojanā katā. Atha vā dvārantare pavattānaṃ pāṇātipātādīnaṃ vacīsamācārādibhāvābhāvo	1798	
PA_tika-s04_02t:1798_10	viya dvārantare pavattānampi abhijjhādīnaṃ kāyasamācārādibhāvo asiddho, manosamācārabhāvo	17981	
PA_tika-s04_02t:1798_11	eva pana siddhoti katvā manosamācāravāre eva abhijjhādayo uddhaṭā. Tathā hi vuttaṃ –	17981	
PA_tika-s04_02t:1799	“Dvāre caranti kammāni, na dvārā dvāracārino;	179	
PA_tika-s04_02t:1800	Tasmā dvārehi kammāni, aññamaññaṃ vavatthitā”ti. ;	180	
PA_tika-s04_02t:1801_0	Aparisuddhājīvāti aparisuddhena vejjakammadūtakammavaḍḍhiyogādinā ekavīsatianesanābhedena	1801	
PA_tika-s04_02t:1801_1	ājīvena samannāgatā. Idañca sāsane pabbajitānaṃyeva vasena vuttaṃ, “yepi te samaṇabrāhmaṇā”ti	1801	
PA_tika-s04_02t:1801_2	pana vacanato bāhirakavasena gahaṭṭhavasena ca yojanā veditabbā. Gahaṭṭhānampi hi	1801	
PA_tika-s04_02t:1801_3	jātidhammakuladhammadesadhammavilomanavasena aññathāpi micchājīvo labbhateva.	1801	
PA_tika-s04_02t:1802_0	Ñāṇadassanāyāti ettha ñāṇadassananti maggañāṇampi vuccati phalañāṇampi sabbaññutaññāṇampi	1802	
PA_tika-s04_02t:1802_1	paccavekkhaṇañāṇampi vipassanāñāṇampi. “Kiṃ nu kho, āvuso, ñāṇadassanavisuddhatthaṃ	1802	
PA_tika-s04_02t:1802_2	bhagavati brahmacariyaṃ vussatī”ti hi ettha maggañāṇaṃ “ñāṇadassana”nti vuttaṃ. “Ayamañño	1802	
PA_tika-s04_02t:1802_3	uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.	1802	
PA_tika-s04_02t:1802_4	“Bhagavatopi kho ñāṇaṃ udapādi sattāhakālakato āḷāro kālāmo”ti ettha sabbaññutaññāṇaṃ.	1802	
PA_tika-s04_02t:1802_5	“Ñāṇañca pana me dassanaṃ udapādi, akuppā me vimutti, ayamantimā jātī”ti ettha paccavekkhaṇañāṇaṃ.	1802	
PA_tika-s04_02t:1802_6	“Ñāṇadassanāya cittaṃ abhinīharatī”ti ettha vipassanāñāṇaṃ. Idha pana ñāṇadassanāyāti	1802	
PA_tika-s04_02t:1802_7	maggañāṇaṃ “ñāṇadassana”nti vuttaṃ. Tenāha “maggañāṇasaṅkhātāya dassanāyā”ti. Avirādhitaṃ	1802	
PA_tika-s04_02t:1802_8	vijjhatīti avirādhitaṃ katvā vijjhati. Sesamettha suviññeyyameva.	1802	
PA_tika-s04_02t:1803	Sāḷhasuttavaṇṇanā niṭṭhitā.	180	
PA_tika-s04_02t:1804	7. Mallikādevīsuttavaṇṇanā	180	
PA_tika-s04_02t:1805_0	197. Sattame appesakkhāti appānubhāvā. Sā pana appesakkhatā ādhipateyyasampattiyā	1805	
PA_tika-s04_02t:1805_1	parivārasampattiyā ca abhāvena pākaṭā hoti. Tattha parivārasampattiyā abhāvaṃ dassento	1805	
PA_tika-s04_02t:1805_2	“appaparivārā”ti āha. Issarāti ādhipateyyasaṃvattanakammabalena īsanasīlā. Sā panassā	1805	
PA_tika-s04_02t:1805_3	issaratā vibhavasampattipaccayā pākaṭā jātāti aḍḍhatāpariyāyabhāvena vadanto “aḍḍhāti	1805	
PA_tika-s04_02t:1805_4	issarā”ti āha. Mahantaṃ dhanametissā bhūmigatañceva vaḷañjanakañcāti mahaddhanā.	1805	
PA_tika-s04_02t:1805_5	Idha pana vaḷañjanakeneva dhanena mahaddhanataṃ dassento “vaḷañjanakadhanena mahaddhanā”ti	1805	
PA_tika-s04_02t:1805_6	āha. Īsatīti īsā, abhibhūti attho. Mahatī īsā mahesā, suppatiṭṭhitamahesatāya pana	1805	
PA_tika-s04_02t:1805_7	parehi mahesoti akkhātabbatāya mahesakkhā. Yasmā pana so mahesakkhābhāvo ādhipateyyaparivārasampattiyā	1805	
PA_tika-s04_02t:1805_8	viññāyati, tasmā “mahāparivārā”ti vuttaṃ.	1805	
PA_tika-s04_02t:1806_0	Saṇṭhānapāripūriyā adhikaṃ rūpamassāti abhirūpā. Saṇṭhānapāripūriyāti ca hatthapādādisarīrāvayavānaṃ	1806	
PA_tika-s04_02t:1806_1	susaṇṭhitatāyāti attho. Avayavapāripūriyā hi samudāyapāripūrisiddhi. Rūpanti ca sarīraṃ	1806	
PA_tika-s04_02t:1806_2	“rūpavanteva saṅkhyaṃ gacchatī”tiādīsu viya. Dassanayuttāti surūpabhāvena passitabbayuttā,	1806	
PA_tika-s04_02t:1806_3	dissamānā cakkhūni piyāyatīti aññakiccavikkhepaṃ hitvāpi daṭṭhabbāti vuttaṃ hoti.	1806	
PA_tika-s04_02t:1806_4	Dissamānāva somanassavasena cittaṃ pasādetīti pāsādikā. Tenāha “dassanena pāsādikā”ti.	1806	
PA_tika-s04_02t:1806_5	Pokkharatāti vuccati sundarabhāvo, vaṇṇassa pokkharatā vaṇṇapokkharatā, tāya vaṇṇasampattiyāti	1806	
PA_tika-s04_02t:1806_6	attho. Porāṇā pana pokkharanti sarīraṃ vadanti, vaṇṇaṃ vaṇṇameva. Tesaṃ matena vaṇṇañca	1806	
PA_tika-s04_02t:1806_7	pokkharañca vaṇṇapokkharāni, tesaṃ bhāvo vaṇṇapokkharatā. Iti paramāya vaṇṇapokkharatāyāti	1806	
PA_tika-s04_02t:1806_8	uttamaparisuddhena vaṇṇena ceva sarīrasaṇṭhānasampattiyā cāti attho daṭṭhabbo. Tenevāha	1806	
PA_tika-s04_02t:1806_9	“vaṇṇena ceva sarīrasaṇṭhānena cā”ti. Tattha vaṇṇenāti vaṇṇadhātuyā. Sarīraṃ nāma	1806	
PA_tika-s04_02t:1806_10	sannivesavisiṭṭho karacaraṇagīvāsīsādiavayavasamudāyo, so ca saṇṭhānamukhena gayhatīti	18061	
PA_tika-s04_02t:1806_11	āha “sarīrasaṇṭhānenā”ti.	18061	
PA_tika-s04_02t:1807_0	Abhisajjatīti kujjhanavaseneva kuṭilakaṇṭako viya tasmiṃ tasmiṃ samuṭṭhāne makaradanto	1807	
PA_tika-s04_02t:1807_1	viya lagati. Yañhi kodhassa uppattiṭṭhānabhūte ārammaṇe upanāhassa paccayabhūtaṃ	1807	
PA_tika-s04_02t:1807_2	kujjhanavasena abhisajjanaṃ, taṃ idhādhippetaṃ, na lubbhanavasena. Kuppatītiādīsu	1807	
PA_tika-s04_02t:1807_3	pubbuppatti kopo, tato balavataro byāpādo laddhāsevanatāya cittassa byāpajjanato.	1807	
PA_tika-s04_02t:1807_4	Sātisayaṃ laddhāsevanatāya tato byāpādatopi balavatarā paccatthikabhāvena thāmappatti	1807	
PA_tika-s04_02t:1807_5	patitthiyanā. Annaṃ pānantiādīsu adīyato annaṃ, khādanīyaṃ bhojanīyañca. Pātabyato	1807	
PA_tika-s04_02t:1807_6	pānaṃ, yaṃkiñci pānaṃ. Vasitabbato acchādetabbato vatthaṃ, nivāsanapāvuraṇaṃ. Yanti	1807	
PA_tika-s04_02t:1807_7	tenāti yānaṃ, chattupāhanavayhasivikādi yaṃkiñci gamanapaccayaṃ. Chattampi hi vassātapadukkhanivāraṇena	1807	
PA_tika-s04_02t:1807_8	maggagamanasādhananti katvā “yāna”nti vuccati. Mālanti yaṃkiñci sumanamālādipupphaṃ.	1807	
PA_tika-s04_02t:1807_9	Gandhanti yaṃkiñci candanādivilepanaṃ.	1807	
PA_tika-s04_02t:1808	Mallikādevīsuttavaṇṇanā niṭṭhitā.	180	
PA_tika-s04_02t:1809	8. Attantapasuttavaṇṇanā	180	
PA_tika-s04_02t:1810_0	198. Aṭṭhame āhito ahaṃmāno etthāti attā, attabhāvo. Idha pana yo paro na hoti, so	1810	
PA_tika-s04_02t:1810_1	attā, taṃ attānaṃ. Paranti attato aññaṃ. Diṭṭheti paccakkhabhūte. Dhammeti upādānakkhandhadhamme.	1810	
PA_tika-s04_02t:1810_2	Tattha hi attā bhavati, attasaññādiṭṭhi bhavatīti attabhāvasamaññā. Tenāha “diṭṭheva	1810	
PA_tika-s04_02t:1810_3	dhammeti imasmiṃyeva attabhāve”ti. Chātaṃ vuccati taṇhā jighacchāhetutāya. Anto tāpanakilesānanti	1810	
PA_tika-s04_02t:1810_4	attano santāne darathapariḷāhajananena santāpanakilesānaṃ.	1810	
PA_tika-s04_02t:1811	Paresaṃ hananaghātanādinā rodāpanato luddo. Tathā vighātakabhāvena kāyacittānaṃ vidālanato dāruṇo. Thaddhahadayo kakkhaḷo. Bandhanāgāre niyutto bandhanāgāriko.	181	
PA_tika-s04_02t:1812_0	Khattiyābhisekenāti khattiyānaṃ kātabbaabhisekena. Santhāgāranti santhāravasena kataṃ	1812	
PA_tika-s04_02t:1812_1	agāraṃ yaññāgāraṃ. Sappitelenāti sappimissena telena. Yamakasnehena hi esā tadā kāyaṃ	1812	
PA_tika-s04_02t:1812_2	abbhañjati. Vacchabhāvaṃ taritvā ṭhito vacchataro. Parikkhepakaraṇatthāyāti navamālāhi	1812	
PA_tika-s04_02t:1812_3	saddhiṃ dabbhehi vediyā parikkhipanatthāya. Yaññabhūmiyanti avasesayaññaṭṭhāne.	1812	
PA_tika-s04_02t:1813_0	Dūrasamussāritamānasseva sāsane sammāpaṭipatti sambhavati, na mānajātikassāti āha	1813	
PA_tika-s04_02t:1813_1	“nihatamānattā”ti. Ussannattāti bahubhāvato. Bhogārogyādivatthukā madā suppahiyā	1813	
PA_tika-s04_02t:1813_2	honti nimittassa avaṭṭhānato, na tathā kulavijjāmadāti khattiyabrāhmaṇakulānaṃ pabbajitānampi	1813	
PA_tika-s04_02t:1813_3	jātivijjā nissāya mānajappanaṃ duppajahanti āha “yebhuyyena hi…pe… mānaṃ karontī”ti.	1813	
PA_tika-s04_02t:1813_4	Vijātitāyāti nihīnajātitāya. Patiṭṭhātuṃ na sakkontīti suvisuddhaṃ katvā sīlaṃ rakkhituṃ	1813	
PA_tika-s04_02t:1813_5	na sakkonti. Sīlavasena hi sāsane patiṭṭhahanti. Patiṭṭhātunti vā saccappaṭivedhena	1813	
PA_tika-s04_02t:1813_6	lokuttarāya patiṭṭhāya patiṭṭhātuṃ. Yebhuyyena hi upanissayasampannā sujātāyeva honti, na dujjātā.	1813	
PA_tika-s04_02t:1814_0	Parisuddhanti rāgādīnaṃ accantameva pahānadīpanato nirupakkilesatāya sabbaso visuddhaṃ.	1814	
PA_tika-s04_02t:1814_1	Saddhaṃ paṭilabhatīti pothujjanikasaddhāvasena saddahati. Viññujātikānañhi dhammasampattiggahaṇapubbikā	1814	
PA_tika-s04_02t:1814_2	saddhāsiddhi dhammappamāṇadhammappasannabhāvato. Jāyampatikāti gharaṇipatikā. Kāmaṃ	1814	
PA_tika-s04_02t:1814_3	“jāyampatikā”ti vutte gharasāmikagharasāminivasena dvinnaṃyeva gahaṇaṃ viññāyati,	1814	
PA_tika-s04_02t:1814_4	yassa pana purisassa anekā pajāpatiyo honti, tattha kiṃ vattabbanti ekāyapi saṃvāso	1814	
PA_tika-s04_02t:1814_5	sambādhoti dassanatthaṃ “dve”ti vuttaṃ. Rāgādinā sakiñcanaṭṭhena, khettavatthuādinā	1814	
PA_tika-s04_02t:1814_6	sapalibodhaṭṭhena rāgarajādīnaṃ āgamanapathatāpi uppajjanaṭṭhānatā evāti dvepi vaṇṇanā	1814	
PA_tika-s04_02t:1814_7	ekatthā, byañjanameva nānaṃ. Alagganaṭṭhenāti asajjanaṭṭhena appaṭibaddhabhāvena.	1814	
PA_tika-s04_02t:1814_8	Evaṃ akusalakusalappavattīnaṃ ṭhānabhāvena gharāvāsapabbajjānaṃ sambādhabbhokāsataṃ	1814	
PA_tika-s04_02t:1814_9	dassetvā idāni kusalappavattiyāyeva aṭṭhānaṭṭhānabhāvena tesaṃ taṃ dassetuṃ “apicā”tiādi vuttaṃ.	1814	
PA_tika-s04_02t:1815_0	Saṅkhepakathāti visuṃ visuṃ paduddhāraṃ akatvā saṅkhepato atthavaṇṇanā. Ekampi divasanti	1815	
PA_tika-s04_02t:1815_1	ekadivasamattampi. Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.	1815	
PA_tika-s04_02t:1815_2	Kilesamalena amalinanti taṇhāsaṃkilesādivasena asaṃkiliṭṭhaṃ katvā. Paridahitvāti	1815	
PA_tika-s04_02t:1815_3	nivāsetvā ceva pārupitvā ca. Agāravāso agāraṃ uttarapadalopena, tassa vaḍḍhiāvahaṃ agārassa hitaṃ.	1815	
PA_tika-s04_02t:1816_0	Bhogakkhandhoti bhogarāsi bhogasamudāyo. Ābandhanaṭṭhenāti putto nattātiādinā pemavasena	1816	
PA_tika-s04_02t:1816_1	saparicchedavasena bandhanaṭṭhena. Amhākameteti ñāyantīti ñātī, pitāmahapituputtādivasena	1816	
PA_tika-s04_02t:1816_2	parivattanaṭṭhena parivaṭṭo. Sāmaññavācīpi sikkhā-saddo ājīvasaddasannidhānato uparivuccamānavisesāpekkhāya	1816	
PA_tika-s04_02t:1816_3	ca visesaniviṭṭhova hotīti vuttaṃ “yā bhikkhūnaṃ adhisīlasaṅkhātā sikkhā”ti. Sikkhitabbaṭṭhena	1816	
PA_tika-s04_02t:1816_4	sikkhā, saha ājīvanti etthāti sājīvo. Sikkhanabhāvenāti sikkhāya sājīve ca sikkhanabhāvena.	1816	
PA_tika-s04_02t:1816_5	Sikkhaṃ paripūrentoti sīlasaṃvaraṃ paripūrento. Sājīvañca avītikkamantoti “nāmakāyo,	1816	
PA_tika-s04_02t:1816_6	padakāyo, niruttikāyo, byañjanakāyo”ti vuttaṃ sikkhāpadaṃ bhagavato ca vacanaṃ avītikkamanto	1816	
PA_tika-s04_02t:1816_7	hutvāti attho. Idameva ca “sikkhana”nti vuttaṃ, tattha sājīvānaṃ avītikkamo sikkhāpāripūriyā	1816	
PA_tika-s04_02t:1816_8	paccayo. Tato hi yāva maggā sikkhāpāripūrī hotīti.	1816	
PA_tika-s04_02t:1817_0	Anuppadātāti anubalappadātā, anuvattanavasena vā padātā. Kassa pana anuvattanaṃ padānañcāti?	1817	
PA_tika-s04_02t:1817_1	“Sahitāna”nti vuttattā sandhānassāti viññāyati. Tenāha “sandhānānuppadātā”ti. Yasmā	1817	
PA_tika-s04_02t:1817_2	pana anuvattanavasena sandhānassa padānaṃ ādhānaṃ ārakkhanaṃ vā daḷhakaraṇaṃ hoti,	1817	
PA_tika-s04_02t:1817_3	tena vuttaṃ “dve jane samagge disvā”tiādi. Āramanti etthāti ārāmo, ramitabbaṭṭhānaṃ.	1817	
PA_tika-s04_02t:1817_4	Yasmā pana ā-kārena vināpi ayamattho labbhati, tasmā vuttaṃ “samaggarāmotipi pāḷi, ayamevattho”ti.	1817	
PA_tika-s04_02t:1818	Etthāti –	181	
PA_tika-s04_02t:1819	“Nelaṅgo setapacchādo, ekāro vattatī ratho;	181	
PA_tika-s04_02t:1820	Anīghaṃ passa āyantaṃ, chinnasotaṃ abandhana”nti. –	182	
PA_tika-s04_02t:1821_0	Imissā gāthāya. Sīlañhettha nelaṅganti vuttaṃ. Tenevāha – “citto gahapati, nelaṅganti	1821	
PA_tika-s04_02t:1821_1	kho, bhante, sīlānametaṃ adhivacana”nti. Sukumārāti appharusatāya mudukā. Purassa	1821	
PA_tika-s04_02t:1821_2	esāti ettha pura-saddo tannivāsivācako daṭṭhabbo – “gāmo āgato”tiādīsu viya. Tenevāha	1821	
PA_tika-s04_02t:1821_3	“nagaravāsīna”nti. Manaṃ appāyati vaḍḍhetīti manāpo. Tena vuttaṃ “cittavuḍḍhikarā”ti.	1821	
PA_tika-s04_02t:1822_0	Kālavādītiādi samphappalāpā paṭiviratassa paṭipattidassanaṃ. Atthasaṃhitāpi hi vācā	1822	
PA_tika-s04_02t:1822_1	ayuttakālappayogena atthāvahā na siyāti anatthaviññāpanavācaṃ anulometi, tasmā samphappalāpaṃ	1822	
PA_tika-s04_02t:1822_2	pajahantena akālavāditā pariharitabbāti vuttaṃ “kālavādī”ti. Kālena vadantenapi ubhayānatthasādhanato	1822	
PA_tika-s04_02t:1822_3	abhūtaṃ parivajjetabbanti āha “bhūtavādī”ti. Bhūtañca vadantena yaṃ idhalokaparalokahitasampādakaṃ,	1822	
PA_tika-s04_02t:1822_4	tadeva vattabbanti dassetuṃ “atthavādī”ti vuttaṃ. Atthaṃ vadantenapi lokiyadhammasannissitameva	1822	
PA_tika-s04_02t:1822_5	avatvā lokuttaradhammasannissitaṃ katvā vattabbanti dassanatthaṃ “dhammavādī”ti vuttaṃ.	1822	
PA_tika-s04_02t:1822_6	Yathā ca attho lokuttaradhammasannissito hoti, taṃ dassetuṃ “vinayavādī”ti vuttaṃ.	1822	
PA_tika-s04_02t:1822_7	Pañcannañhi saṃvaravinayānaṃ pañcannañca pahānavinayānaṃ vasena vuccamāno attho nibbānādhigamanahetubhāvato	1822	
PA_tika-s04_02t:1822_8	lokuttaradhammasannissito hotīti. Evaṃ guṇavisesayuttova attho vuccamāno desanākosalle	1822	
PA_tika-s04_02t:1822_9	sati sobhati, kiccakaro ca hoti, na aññathāti dassetuṃ “nidhānavatiṃ vācaṃ bhāsitā”ti	1822	
PA_tika-s04_02t:1822_10	vuttaṃ. Idāni taṃ desanākosallaṃ vibhāvetuṃ “kālenā”tiādimāha. Pucchādivasena hi	18221	
PA_tika-s04_02t:1822_11	otiṇṇavācāvatthusmiṃ ekaṃsādibyākaraṇavibhāgaṃ sallakkhetvā ṭhapanāhetūdāharaṇasandassanādiṃ	18221	
PA_tika-s04_02t:1822_12	taṃtaṃkālānurūpaṃ vibhāventiyā parimitaparicchinnarūpāya vipulataragambhīrodāraparamatthavitthārasaṅgāhikāya	18221	
PA_tika-s04_02t:1822_13	kathāya ñāṇabalānurūpaṃ pare yāthāvato dhamme patiṭṭhāpento “desanākusalo”ti vuccatīti	18221	
PA_tika-s04_02t:1822_14	evamettha atthayojanā veditabbā.	18221	
PA_tika-s04_02t:1823_0	Evaṃ paṭipāṭiyā satta mūlasikkhāpadāni vibhajitvā abhijjhādippahānaṃ indriyasaṃvarajāgariyānuyogehi	1823	
PA_tika-s04_02t:1823_1	vibhāvetuṃ tampi nīharitvā ācārasīlasseva vibhajanavasena pāḷi pavattāti tadatthaṃ	1823	
PA_tika-s04_02t:1823_2	vivarituṃ “bījagāmabhūtagāmasamārambhā”tiādi vuttaṃ. Tattha bījānaṃ gāmo samūho bījagāmo.	1823	
PA_tika-s04_02t:1823_3	Bhūtānaṃ jātānaṃ nibbattānaṃ rukkhagacchalatādīnaṃ samūho bhūtagāmo. Nanu ca rukkhādayo	1823	
PA_tika-s04_02t:1823_4	cittarahitatāya na jīvā, cittarahitatā ca paripphandābhāvato chinne viruhanato visadisajātibhāvato	1823	
PA_tika-s04_02t:1823_5	catuyoniapariyāpannato ca veditabbā, vuddhi pana pavāḷasilālavaṇānampi vijjatīti	1823	
PA_tika-s04_02t:1823_6	na tesaṃ jīvabhāve kāraṇaṃ, visayaggahaṇañca nesaṃ parikappanāmattaṃ supanaṃ viya	1823	
PA_tika-s04_02t:1823_7	ciñcādīnaṃ, tathā dohaḷādayo, atha kasmā bījagāmabhūtagāmasamārambhā paṭivirati icchitāti?	1823	
PA_tika-s04_02t:1823_8	Samaṇasāruppato tannivāsisattānurakkhaṇato ca. Tenevāha – “jīvasaññino hi moghapurisa	1823	
PA_tika-s04_02t:1823_9	manussā rukkhasmi”ntiādi.	1823	
PA_tika-s04_02t:1824_0	Mūlameva bījaṃ mūlabījaṃ, mūlaṃ bījaṃ etassātipi mūlabījaṃ. Sesesupi eseva nayo.	1824	
PA_tika-s04_02t:1824_1	Phaḷubījanti pabbabījaṃ. Paccayantarasamavāye sadisaphaluppattiyā visesakāraṇabhāvato	1824	
PA_tika-s04_02t:1824_2	viruhanasamatthe sāraphale niruḷho bīja-saddo tadatthasaṃsiddhiyā mūlādīsupi kesuci	1824	
PA_tika-s04_02t:1824_3	pavattatīti mūlādito nivattanatthaṃ ekena bīja-saddena visesetvā vuttaṃ “bījabīja”nti	1824	
PA_tika-s04_02t:1824_4	“rūparūpaṃ, dukkhadukkha”nti ca yathā. Kasmā panettha bījagāmabhūtagāmaṃ uddharitvā	1824	
PA_tika-s04_02t:1824_5	bījagāmo eva niddiṭṭhoti? Na kho panetaṃ evaṃ daṭṭhabbaṃ, nanu avocumhā “mūlameva	1824	
PA_tika-s04_02t:1824_6	bījaṃ mūlabījaṃ, mūlaṃ bījaṃ etassātipi mūlabīja”nti. Tattha purimena bījagāmo niddiṭṭho,	1824	
PA_tika-s04_02t:1824_7	dutiyena bhūtagāmo. Duvidhopesa mūlabījañca mūlabījañca mūlabījanti sāmaññaniddesena,	1824	
PA_tika-s04_02t:1824_8	ekasesanayena vā uddiṭṭhoti veditabbo. Tenevāha “pañcavidhassā”tiādi. Nīlatiṇarukkhādikassāti	1824	
PA_tika-s04_02t:1824_9	allatiṇassa ceva allarukkhādikassa ca. Ādi-saddena osadhigacchalatādīnaṃ saṅgaho.	1824	
PA_tika-s04_02t:1825_0	Ekaṃ bhattaṃ ekabhattaṃ, taṃ assa atthīti ekabhattiko. So pana rattibhojanenapi siyāti	1825	
PA_tika-s04_02t:1825_1	tannivattanatthaṃ āha “rattūparato”ti. Evampi aparaṇhabhojīpi siyā ekabhattikoti	1825	
PA_tika-s04_02t:1825_2	tannivattanatthaṃ “virato vikālabhojanā”ti vuttaṃ. Aruṇuggamanato paṭṭhāya yāva majjhanhikā	1825	
PA_tika-s04_02t:1825_3	ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma, tadañño vikālo. Aṭṭhakathāyaṃ	1825	
PA_tika-s04_02t:1825_4	pana dutiyapadena rattibhojanassa paṭikkhittattā “atikkante majjhanhike yāva sūriyatthaṅgamanā	1825	
PA_tika-s04_02t:1825_5	bhojanaṃ vikālabhojanaṃ nāmā”ti vuttaṃ.	1825	
PA_tika-s04_02t:1826_0	Dārumāsakoti ye vohāraṃ gacchantīti iti-saddena evaṃpakāre dasseti. Aññehi gāhāpane	1826	
PA_tika-s04_02t:1826_1	upanikkhittasādiyane ca paṭiggahaṇattho labbhatīti “neva taṃ uggaṇhāti, na uggahāpeti,	1826	
PA_tika-s04_02t:1826_2	na upanikkhittaṃ sādiyatī”ti vuttaṃ. Atha vā tividhaṃ paṭiggahaṇaṃ kāyena, vācāya,	1826	
PA_tika-s04_02t:1826_3	manasāti. Tattha kāyena paṭiggahaṇaṃ uggaṇhanaṃ, vācāya paṭiggahaṇaṃ uggahāpanaṃ,	1826	
PA_tika-s04_02t:1826_4	manasā paṭiggahaṇaṃ sādiyananti tividhampi paṭiggahaṇaṃ ekajjhaṃ gahetvā paṭiggahaṇāti	1826	
PA_tika-s04_02t:1826_5	vuttanti āha “neva taṃ uggaṇhātī”tiādi. Esa nayo āmakadhaññapaṭiggahaṇātiādīsupi.	1826	
PA_tika-s04_02t:1826_6	Nīvārādiupadhaññassa sāliādimūladhaññantogadhattā vuttaṃ “sattavidhassā”ti. “Anujānāmi,	1826	
PA_tika-s04_02t:1826_7	bhikkhave, pañca vasāni bhesajjāni acchavasaṃ, macchavasaṃ, susukāvasaṃ, sūkaravasaṃ,	1826	
PA_tika-s04_02t:1826_8	gadrabhavasa”nti vuttattā idaṃ odissa anuññātaṃ nāma. Tassa pana “kāle paṭiggahita”nti	1826	
PA_tika-s04_02t:1826_9	vuttattā paṭiggahaṇaṃ vaṭṭati sati paccayeti āha “aññatra odissa anuññātā”ti.	1826	
PA_tika-s04_02t:1827_0	Sāruppena vañcanaṃ rūpakūṭaṃ, patirūpena vañcanāti attho. Aṅgena attano sarīrāvayavena	1827	
PA_tika-s04_02t:1827_1	vañcanaṃ aṅgakūṭaṃ. Gaṇhanavasena vañcanaṃ gahaṇakūṭaṃ. Paṭicchannaṃ katvā vañcanaṃ	1827	
PA_tika-s04_02t:1827_2	paṭicchannakūṭaṃ. Akkamatīti nippīḷeti, pubbabhāge akkamatīti sambandho. Hadayanti	1827	
PA_tika-s04_02t:1827_3	nāḷiādimānabhājanānaṃ abbhantaraṃ. Telādīnaṃ nāḷiādīhi minanakāle ussāpitā sikhāyeva	1827	
PA_tika-s04_02t:1827_4	sikhābhedo, tassā hāpanaṃ. Kecīti sārasamāsācariyā uttaravihāravāsino ca.	1827	
PA_tika-s04_02t:1828_0	Vadhoti muṭṭhippahārakasātāḷanādīhi hiṃsanaṃ, viheṭhananti attho. Viheṭhanatthopi	1828	
PA_tika-s04_02t:1828_1	hi vadha-saddo dissati “attānaṃ vadhitvā vadhitvā rodatī”tiādīsu. Yathā hi apaṭiggahabhāvasāmaññe	1828	
PA_tika-s04_02t:1828_2	satipi pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo	1828	
PA_tika-s04_02t:1828_3	vibhāgena vuttā, evaṃ parassaharaṇabhāvato adinnādānabhāvasāmaññe satipi tulākūṭādayo	1828	
PA_tika-s04_02t:1828_4	adinnādānavisesabhāvadassanatthaṃ vibhāgena vuttā. Na evaṃ pāṇātipātapariyāyassa	1828	
PA_tika-s04_02t:1828_5	vadhassa puna gahaṇe payojanaṃ atthi, tattha sayaṃkāro, idha paraṃkāroti ca na sakkā	1828	
PA_tika-s04_02t:1828_6	vattuṃ “kāyavacippayogasamuṭṭhāpikā cetanā chappayogā”ti vacanato, tasmā yathāvutto	1828	
PA_tika-s04_02t:1828_7	evamettha attho yutto. Aṭṭhakathāyaṃ pana “vadhoti māraṇa”nti vuttaṃ. Tampi pothanameva	1828	
PA_tika-s04_02t:1828_8	sandhāyāti ca sakkā viññātuṃ māraṇasaddassa vihiṃsanepi dissanato.	1828	
PA_tika-s04_02t:1829_0	Cīvarapiṇḍapātānaṃ yathākkamaṃ kāyakucchipariharaṇamattajotanāyaṃ avisesato aṭṭhannaṃ	1829	
PA_tika-s04_02t:1829_1	parikkhārānaṃ tappayojanatā sambhavatīti dassento “te sabbepī”tiādimāha. Etepīti	1829	
PA_tika-s04_02t:1829_2	navaparikkhārikādayopi appicchā ca santuṭṭhā ca. Na hi tattakena mahicchatā asantuṭṭhitā hotīti.	1829	
PA_tika-s04_02t:1830_0	Catūsu disāsu sukhaṃ viharati, tato eva sukhavihāraṭṭhānabhūtā catasso disā assa	1830	
PA_tika-s04_02t:1830_1	santīti cātuddiso. Tattha cāyaṃ satte vā saṅkhāre vā bhayena nappaṭihaññatīti appaṭigho.	1830	
PA_tika-s04_02t:1830_2	Dvādasavidhassa santosassa vasena santussanato santussamāno. Itarītarenāti uccāvacena	1830	
PA_tika-s04_02t:1830_3	parissayānaṃ bāhirānaṃ sīhabyagghādīnaṃ, abbhantarānañca kāmacchandādīnaṃ kāyacittūpaddavānaṃ	1830	
PA_tika-s04_02t:1830_4	abhibhavanato parissayānaṃ sahitā. Bandhanabhāvakarabhayābhāvena acchambhi. Eko asahāyo.	1830	
PA_tika-s04_02t:1830_5	Tato eva khaggamigasiṅgasadisatāya khaggavisāṇakappo careyyāti attho.	1830	
PA_tika-s04_02t:1831_0	Chinnapakkho, asañjātapakkho vā sakuṇo gantuṃ na sakkotīti pakkhi-saddena visesetvā	1831	
PA_tika-s04_02t:1831_1	sakuṇo pāḷiyaṃ vuttoti āha “pakkhayutto sakuṇo”ti. Yassa sannidhikāraparibhogo kiñci	1831	
PA_tika-s04_02t:1831_2	ṭhapetabbaṃ sāpekkhāṭhapanañca natthi, tādiso ayaṃ bhikkhūti dassento “ayamettha	1831	
PA_tika-s04_02t:1831_3	saṅkhepattho”tiādimāha. Ariyanti apenti tato dosā, tehi vā ārakāti ariyoti āha “ariyenāti	1831	
PA_tika-s04_02t:1831_4	niddosenā”ti. Ajjhattanti attani. Niddosasukhanti nirāmisasukhaṃ kilesavajjarahitattā.	1831	
PA_tika-s04_02t:1832_0	Yathāvutte sīlasaṃvare patiṭṭhitasseva indriyasaṃvaro icchitabbo tadadhiṭṭhānato	1832	
PA_tika-s04_02t:1832_1	tassa ca paripālakabhāvatoti vuttaṃ “so iminā ariyena sīlakkhandhena samannāgato	1832	
PA_tika-s04_02t:1832_2	bhikkhū”ti. Sesapadesūti “na nimittaggāhī hotī”tiādipadesu. Ayaṃ panettha saṅkhepattho	1832	
PA_tika-s04_02t:1832_3	– na nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ	1832	
PA_tika-s04_02t:1832_4	nimittaṃ na gaṇhāti, diṭṭhamatteyeva saṇṭhāti. Nānubyañjanaggāhīti kilesānaṃ anu	1832	
PA_tika-s04_02t:1832_5	anu byañjanato pākaṭabhāvakaraṇato anubyañjanantiladdhavohāraṃ hatthapādasitahasitakathitavilokitādibhedaṃ	1832	
PA_tika-s04_02t:1832_6	ākāraṃ na gaṇhāti. Yaṃ tattha bhūtaṃ, tadeva gaṇhāti. Yatvādhikaraṇamenantiādimhi	1832	
PA_tika-s04_02t:1832_7	yaṃkāraṇā yassa cakkhundriyāsaṃvarassa hetu etaṃ puggalaṃ satikavāṭena cakkhundriyaṃ	1832	
PA_tika-s04_02t:1832_8	asaṃvutaṃ apihitacakkhudvāraṃ hutvā viharantaṃ ete abhijjhādayo dhammā anvassaveyyuṃ	1832	
PA_tika-s04_02t:1832_9	anuppabandheyyuṃ. Tassa saṃvarāya paṭipajjatīti tassa cakkhundriyassa satikavāṭena	1832	
PA_tika-s04_02t:1832_10	pidahanatthāya paṭipajjati. Evaṃ paṭipajjantoyeva ca “rakkhati cakkhundriyaṃ, cakkhundriye	18321	
PA_tika-s04_02t:1832_11	saṃvaraṃ āpajjatī”ti vuccati. Sotena saddaṃ sutvātiādīsupi eseva nayo. Evamidaṃ saṅkhepato	18321	
PA_tika-s04_02t:1832_12	rūpādīsu kilesānubandhanimittādiggāhaparivajjanalakkhaṇaṃ indriyasaṃvaraṃ sīlaṃ veditabbaṃ.	18321	
PA_tika-s04_02t:1832_13	Ayamettha saṅkhepo, vitthāro pana visuddhimaggasaṃvaṇṇanāsu vuttanayeneva veditabbo.	18321	
PA_tika-s04_02t:1832_14	Kilesehi anavasittasukhantiādīsu rūpādīsu nimittādiggāhaparivajjanalakkhaṇattā indriyasaṃvarassa	18321	
PA_tika-s04_02t:1832_15	kilesehi anavasittasukhatā avikiṇṇasukhatā cassa vuttā.	18321	
PA_tika-s04_02t:1833_0	Abhikkamanaṃ abhikkanto, purato gamanaṃ. Paṭikkamanaṃ paṭikkanto, paccāgamanaṃ. Tadubhayampi	1833	
PA_tika-s04_02t:1833_1	catūsu iriyāpathesu labbhati. Gamane tāva purato kāyaṃ abhiharanto abhikkamati nāma,	1833	
PA_tika-s04_02t:1833_2	paṭinivattento paṭikkamati nāma. Ṭhānepi ṭhitakova kāyaṃ purato oṇamanto abhikkamati	1833	
PA_tika-s04_02t:1833_3	nāma, pacchato apanāmento paṭikkamati nāma. Nisajjāyapi nisinnakova āsanassa purimaaṅgābhimukho	1833	
PA_tika-s04_02t:1833_4	saṃsaranto abhikkamati nāma, pacchimaṃ aṅgappadesaṃ paccāsaṃsaranto paṭikkamati nāma.	1833	
PA_tika-s04_02t:1833_5	Nipajjāyapi eseva nayo.	1833	
PA_tika-s04_02t:1834_0	Sātthakasampajaññantiādīsu samantato pakārehi, pakaṭṭhaṃ vā savisesaṃ jānātīti sampajāno,	1834	
PA_tika-s04_02t:1834_1	sampajānassa bhāvo sampajaññaṃ, tathāpavattaṃ ñāṇaṃ. Dhammato vaḍḍhisaṅkhātena saha	1834	
PA_tika-s04_02t:1834_2	atthena vattatīti sātthakaṃ, abhikkantādisātthakassa sampajaññaṃ sātthakasampajaññaṃ.	1834	
PA_tika-s04_02t:1834_3	Sappāyassa attano upakārāvahassa sampajaññaṃ sappāyasampajaññaṃ. Abhikkamādīsu bhikkhācāragocare,	1834	
PA_tika-s04_02t:1834_4	aññatthāpi pavattesu avijahitakammaṭṭhānasaṅkhāte gocare sampajaññaṃ gocarasampajaññaṃ.	1834	
PA_tika-s04_02t:1834_5	Abhikkamādīsu asammuyhanameva sampajaññaṃ asammohasampajaññaṃ. Tattha abhikkamanacitte	1834	
PA_tika-s04_02t:1834_6	uppanne cittavaseneva agantvā “kinnu me ettha gatena attho atthi natthī”ti atthānatthaṃ	1834	
PA_tika-s04_02t:1834_7	pariggahetvā atthapariggahaṇaṃ sātthakasampajaññaṃ. Tattha ca atthoti cetiyadassanabodhidassanasaṅghadassanatheradassanaasubhadassanādivasena	1834	
PA_tika-s04_02t:1834_8	dhammato vaḍḍhi. Cetiyaṃ vā bodhiṃ vā disvāpi hi buddhārammaṇaṃ, saṅghadassanena	1834	
PA_tika-s04_02t:1834_9	saṅghārammaṇaṃ pītiṃ uppādetvā tadeva khayavayato sammasanto arahattaṃ pāpuṇāti.	1834	
PA_tika-s04_02t:1834_10	There disvā tesaṃ ovāde patiṭṭhāya asubhaṃ disvā tattha paṭhamajjhānaṃ uppādetvā	18341	
PA_tika-s04_02t:1834_11	tadeva khayavayato sammasanto arahattaṃ pāpuṇāti, tasmā etesaṃ dassanaṃ “sātthaka”nti	18341	
PA_tika-s04_02t:1834_12	vuttaṃ. Keci pana “āmisatopi vaḍḍhi atthoyeva taṃ nissāya brahmacariyānuggahāya paṭipannattā”ti vadanti.	18341	
PA_tika-s04_02t:1835_0	Tasmiṃ pana gamane sappāyāsappāyaṃ pariggahetvā sappāyapariggaṇhanaṃ sappāyasampajaññaṃ.	1835	
PA_tika-s04_02t:1835_1	Seyyathidaṃ – cetiyadassanaṃ tāva sātthaṃ. Sace pana cetiyassa mahāpūjāya dasadvādasayojanantare	1835	
PA_tika-s04_02t:1835_2	parisā sannipatanti, attano vibhavānurūpaṃ itthiyopi purisāpi alaṅkatapaṭiyattā cittakammarūpakāni	1835	
PA_tika-s04_02t:1835_3	viya sañcaranti. Tatra cassa iṭṭhe ārammaṇe lobho, aniṭṭhe paṭigho, asamapekkhane	1835	
PA_tika-s04_02t:1835_4	moho uppajjati, kāyasaṃsaggāpattiṃ vā āpajjati, jīvitabrahmacariyānaṃ vā antarāyo	1835	
PA_tika-s04_02t:1835_5	hoti. Evaṃ taṃ ṭhānaṃ asappāyaṃ hoti, vuttappakāraantarāyābhāve sappāyaṃ. Bodhidassanepi	1835	
PA_tika-s04_02t:1835_6	eseva nayo. Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ	1835	
PA_tika-s04_02t:1835_7	dhammassavanaṃ karontesu manussesu vuttappakāreneva janasannipāto ceva antarāyo ca	1835	
PA_tika-s04_02t:1835_8	hoti. Evaṃ taṃ ṭhānaṃ asappāyaṃ, antarāyābhāve sappāyaṃ. Mahāparisāparivārānaṃ therānaṃ	1835	
PA_tika-s04_02t:1835_9	dassanepi eseva nayo. Asubhadassanampi sātthaṃ maggaphalādhigamahetubhāvato. Dantakaṭṭhatthāya	1835	
PA_tika-s04_02t:1835_10	sāmaṇeraṃ gahetvā gatadaharabhikkhuno vatthupettha kathetabbaṃ. Evaṃ sātthampi panetaṃ	18351	
PA_tika-s04_02t:1835_11	purisassa mātugāmāsubhaṃ asappāyaṃ, mātugāmassa ca purisāsubhaṃ. Sabhāgameva sappāyanti	18351	
PA_tika-s04_02t:1835_12	evaṃ sappāyapariggaṇhanaṃ sappāyasampajaññaṃ nāma.	18351	
PA_tika-s04_02t:1836_0	Evaṃ pariggahitasātthakasappāyassa pana aṭṭhatiṃsāya kammaṭṭhānesu attano cittaruciyaṃ	1836	
PA_tika-s04_02t:1836_1	kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ nāma.	1836	
PA_tika-s04_02t:1837_0	Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu	1837	
PA_tika-s04_02t:1837_1	abhikkamanto vā paṭikkamanto vā yathā andhaputhujjanā abhikkamādīsu “attā abhikkamati,	1837	
PA_tika-s04_02t:1837_2	attanā abhikkamo nibbattito”ti vā, “ahaṃ abhikkamāmi, mayā abhikkamo nibbattito”ti	1837	
PA_tika-s04_02t:1837_3	vā sammuyhanti, tathā asammuyhanto “abhikkamāmī”ti citte uppajjamāne teneva cittena	1837	
PA_tika-s04_02t:1837_4	saddhiṃ cittasamuṭṭhānā vāyodhātu viññattiṃ janayamānā uppajjati, iti cittakiriyavāyodhātuvipphāravasena	1837	
PA_tika-s04_02t:1837_5	ayaṃ kāyasammato aṭṭhisaṅghāṭo abhikkamati, tassevaṃ abhikkamato ekekapaduddharaṇe	1837	
PA_tika-s04_02t:1837_6	pathavīdhātu, āpodhātūti dve dhātuyo omattā honti mandā, itarā dve adhimattā honti	1837	
PA_tika-s04_02t:1837_7	balavatiyo. Tathā atiharaṇavītiharaṇesu. Vossajjane tejodhātu, vāyodhātūti dve dhātuyo	1837	
PA_tika-s04_02t:1837_8	omattā honti mandā, itarā dve adhimattā balavatiyo. Tathā sannikkhepanasannirumbhanesu.	1837	
PA_tika-s04_02t:1837_9	Tattha uddharaṇe pavattā rūpārūpadhammā atiharaṇaṃ na pāpuṇanti, tathā atiharaṇe	1837	
PA_tika-s04_02t:1837_10	pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,	18371	
PA_tika-s04_02t:1837_11	sannikkhepane pavattā sannirumbhanaṃ na pāpuṇanti. Tattha tattheva pabbapabbaṃ sannisandhi	18371	
PA_tika-s04_02t:1837_12	odhiodhi hutvā tattakapāle pakkhittatilaṃ viya paṭapaṭāyantā bhijjanti. Tattha ko	18371	
PA_tika-s04_02t:1837_13	eko abhikkamati, kassa vā ekassa abhikkamanaṃ? Paramatthato hi dhātūnaṃyeva gamanaṃ,	18371	
PA_tika-s04_02t:1837_14	dhātūnaṃ ṭhānaṃ, dhātūnaṃ nisajjanaṃ, dhātūnaṃ sayanaṃ. Tasmiṃ tasmiñhi koṭṭhāse saddhiṃ rūpena –	18371	
PA_tika-s04_02t:1838	“Aññaṃ uppajjate cittaṃ, aññaṃ cittaṃ nirujjhati;	183	
PA_tika-s04_02t:1839	Avīcimanusambandho, nadīsotova vattatī”ti. ;	183	
PA_tika-s04_02t:1840_0	Evaṃ abhikkamādīsu asammuyhanaṃ asammohasampajaññaṃ nāmāti. Paccayasampattinti paccayapāripūriṃ.	1840	
PA_tika-s04_02t:1840_1	Ime cattāroti sīlasaṃvaro, santoso, indriyasaṃvaro, satisampajaññanti ime cattāro	1840	
PA_tika-s04_02t:1840_2	araññavāsassa sambhārā. Vattabbataṃ āpajjatīti “asukassa bhikkhuno araññe tiracchānagatānaṃ	1840	
PA_tika-s04_02t:1840_3	viya vanacarakānaṃ viya ca nivāsamattameva, na araññavāsānucchavikā kāci sammāpaṭipattī”ti	1840	
PA_tika-s04_02t:1840_4	apavādavasena vattabbataṃ, āraññakehi vā tiracchānagatehi vanacarakavisabhāgajanehi	1840	
PA_tika-s04_02t:1840_5	vippaṭipattivasena vatthabbataṃ āpajjati. Bheravasaddaṃ sāventi, tāvatā apalāyantānaṃ	1840	
PA_tika-s04_02t:1840_6	hatthehi sīsaṃ…pe… karonti. Kāḷakasadisattā kāḷakaṃ, vītikkamasaṅkhātaṃ thullavajjaṃ.	1840	
PA_tika-s04_02t:1840_7	Tilakasadisattā tilakaṃ, micchāvitakkasaṅkhātaṃ aṇumattavajjaṃ. Tanti pītiṃ. Vibhūtabhāvena	1840	
PA_tika-s04_02t:1840_8	upaṭṭhānato khayato sammasanto.	1840	
PA_tika-s04_02t:1841_0	Vivittanti janavivittaṃ. Tenāha “suñña”nti. Taṃ pana janasaddanigghosābhāvena veditabbaṃ	1841	
PA_tika-s04_02t:1841_1	saddakaṇṭakattā jhānassāti āha “appasaddaṃ appanigghosanti attho”ti. Etadevāti nissaddataṃyeva.	1841	
PA_tika-s04_02t:1841_2	Vihāro pākāraparicchinno sakalo āvāso. Aḍḍhayogo dīghapāsādo, “garuḷasaṇṭhānapāsādo”tipi	1841	
PA_tika-s04_02t:1841_3	vadanti. Pāsādo caturassapāsādo. Hammiyaṃ muṇḍacchadanapāsādo. Aṭṭo paṭirājūnaṃ paṭibāhanayoggo	1841	
PA_tika-s04_02t:1841_4	catuppañcabhūmako patissayaviseso. Māḷo ekakūṭasaṅgahito anekakoṇavanto patissayaviseso.	1841	
PA_tika-s04_02t:1841_5	Aparo nayo – vihāro nāma dīghamukhapāsādo. Aḍḍhayogo ekapassacchadanakasenāsanaṃ.	1841	
PA_tika-s04_02t:1841_6	Tassa kira ekapasse bhitti uccatarā hoti, itarapasse nīcā. Etena taṃ ekapassacchadanakaṃ	1841	
PA_tika-s04_02t:1841_7	hoti. Pāsādo nāma āyatacaturassapāsādo. Hammiyaṃ muṇḍacchadanaṃ candikaṅgaṇayuttaṃ.	1841	
PA_tika-s04_02t:1841_8	Guhā nāma kevalā pabbataguhā. Leṇaṃ dvārabaddhaṃ pabbhāraṃ. Maṇḍapoti sākhāmaṇḍapo.	1841	
PA_tika-s04_02t:1841_9	Āvasathabhūtaṃ senāsanaṃ viharitabbaṭṭhena vihārasenāsanaṃ. Masārakādi mañcapīṭhaṃ	1841	
PA_tika-s04_02t:1841_10	tattha attharitabbabhisi upadhānañca mañcapīṭhasambandhato mañcapīṭhasenāsanaṃ. Cimilikādi	18411	
PA_tika-s04_02t:1841_11	bhūmiyaṃ santharitabbatāya santhatasenāsanaṃ. Abhisaṅkhatābhāvato kevalaṃ sayanassa	18411	
PA_tika-s04_02t:1841_12	nisajjāya ca okāsabhūtaṃ rukkhamūlādi paṭikkamitabbaṭṭhānaṃ okāsasenāsanaṃ. Senāsanaggahaṇena	18411	
PA_tika-s04_02t:1841_13	gahitamevāti “vivittaṃ senāsana”nti iminā senāsanaggahaṇena gahitameva sāmaññajotanābhāvato.	18411	
PA_tika-s04_02t:1842_0	Yadi evaṃ kasmā “arañña”nti vuttanti āha “imassa panā”tiādi. Bhikkhunīnaṃ vasena	1842	
PA_tika-s04_02t:1842_1	āgatanti idaṃ vinaye tathā āgataṃ sandhāya vuttaṃ, abhidhammepi pana “araññanti nikkhamitvā	1842	
PA_tika-s04_02t:1842_2	bahi indakhilā sabbametaṃ arañña”nti āgatameva. Tattha hi yaṃ na gāmappadesantogadhaṃ,	1842	
PA_tika-s04_02t:1842_3	taṃ araññanti nippariyāyavasena tathā vuttaṃ. Dhutaṅganiddese yaṃ vuttaṃ, taṃ yuttaṃ,	1842	
PA_tika-s04_02t:1842_4	tasmā tattha vuttanayena gahetabbanti adhippāyo. Rukkhamūlanti rukkhasamīpaṃ. Vuttañhetaṃ	1842	
PA_tika-s04_02t:1842_5	“yāvatā majjhanhike kāle samantā chāyā pharati, nivāte paṇṇāni patanti, ettāvatā	1842	
PA_tika-s04_02t:1842_6	rukkhamūla”nti. Sela-saddo avisesato pabbatapariyāyoti katvā vuttaṃ “pabbatanti sela”nti,	1842	
PA_tika-s04_02t:1842_7	na silāmayameva. Paṃsumayādiko hi tividhopi pabbato evāti. Vivaranti dvinnaṃ pabbatānaṃ	1842	
PA_tika-s04_02t:1842_8	mitho āsannatare ṭhitānaṃ ovarakādisadisaṃ vivaraṃ. Ekasmiṃyeva vā pabbate. Umaṅgasadisanti	1842	
PA_tika-s04_02t:1842_9	suduṅgāsadisaṃ. Manussānaṃ anupacāraṭṭhānanti pakatisañcāravasena manussehi na sañcaritabbaṭṭhānaṃ.	1842	
PA_tika-s04_02t:1842_10	Ādi-saddena “vanapatthanti vanasaṇḍānametaṃ senāsanānaṃ adhivacanaṃ. Vanapatthanti	18421	
PA_tika-s04_02t:1842_11	bhiṃsanakānametaṃ. Vanapatthanti salomahaṃsānametaṃ. Vanapatthanti pariyantānametaṃ.	18421	
PA_tika-s04_02t:1842_12	Vanapatthanti na manussūpacārānametaṃ senāsanānaṃ adhivacana”nti imaṃ pāḷippadesaṃ	18421	
PA_tika-s04_02t:1842_13	saṅgaṇhāti. Acchannanti kenaci chadanena antamaso rukkhasākhāyapi na chāditaṃ. Nikkaḍḍhitvāti	18421	
PA_tika-s04_02t:1842_14	nīharitvā. Pabbhāraleṇasadiseti pabbhārasadise, leṇasadise vā.	18421	
PA_tika-s04_02t:1843_0	Piṇḍapātapariyesanaṃ piṇḍapāto uttarapadalopenāti āha “piṇḍapātapariyesanato paṭikkanto”ti.	1843	
PA_tika-s04_02t:1843_1	Pallaṅkanti ettha pari-saddo samantatoti etasmiṃ atthe, tasmā vāmoruṃ dakkhiṇoruñca	1843	
PA_tika-s04_02t:1843_2	samaṃ ṭhapetvā ubho pāde aññamaññaṃ sambandhe katvā nisajjā pallaṅkanti āha “samantato	1843	
PA_tika-s04_02t:1843_3	ūrubaddhāsana”nti. Ūrūnaṃ bandhanavasena nisajjā pallaṅkaṃ. Ābhujitvāti ca yathā	1843	
PA_tika-s04_02t:1843_4	pallaṅkavasena nisajjā hoti, evaṃ ubho pāde ābhujite samiñjite katvā. Taṃ pana ubhinnaṃ	1843	
PA_tika-s04_02t:1843_5	pādānaṃ tathāsambandhatākaraṇanti āha “bandhitvā”ti. Heṭṭhimakāyassa anujukaṃ ṭhapanaṃ	1843	
PA_tika-s04_02t:1843_6	nisajjāvacaneneva bodhitanti ujuṃ kāyanti ettha kāya-saddo uparimakāyavisayoti āha	1843	
PA_tika-s04_02t:1843_7	“uparimasarīraṃ ujukaṃ ṭhapetvā”ti. Taṃ pana ujukaṃ ṭhapanaṃ sarūpato payojanato	1843	
PA_tika-s04_02t:1843_8	ca dassetuṃ “aṭṭhārasā”tiādi vuttaṃ. Na paṇamantīti na oṇamanti. Na paripatatīti	1843	
PA_tika-s04_02t:1843_9	na vigacchati vīthiṃ na laṅgheti, tato eva pubbenāparaṃ visesasampattiyā kammaṭṭhānaṃ	1843	
PA_tika-s04_02t:1843_10	vuddhiṃ phātiṃ gacchati. Parimukhanti ettha pari-saddo abhi-saddena samānatthoti	18431	
PA_tika-s04_02t:1843_11	āha “kammaṭṭhānābhimukha”nti, bahiddhā puthuttārammaṇato nivāretvā kammaṭṭhānaṃyeva	18431	
PA_tika-s04_02t:1843_12	purakkhatvāti attho. Samīpattho vā pari-saddoti dassento “mukhasamīpe vā katvā”ti	18431	
PA_tika-s04_02t:1843_13	āha. Ettha ca yathā “vivittaṃ senāsanaṃ bhajatī”tiādinā bhāvanānurūpaṃ senāsanaṃ	18431	
PA_tika-s04_02t:1843_14	dassitaṃ, evaṃ nisīdatīti iminā alīnānuddhaccapakkhiyo santo iriyāpatho dassito.	18431	
PA_tika-s04_02t:1843_15	“Pallaṅkaṃ ābhujitvā”ti iminā nisajjāya daḷhabhāvo. “Parimukhaṃ satiṃ upaṭṭhapetvā”ti	18431	
PA_tika-s04_02t:1843_16	iminā ārammaṇapariggahūpāyo.	18431	
PA_tika-s04_02t:1844_0	Parīti pariggahaṭṭho “pariṇāyikā”tiādīsu viya. Mukhanti niyyānaṭṭho “suññatavimokkhamukha”ntiādīsu	1844	
PA_tika-s04_02t:1844_1	viya. Paṭipakkhato niggamanaṭṭho hi niyyānaṭṭho, tasmā pariggahitaniyyānaṃ satinti	1844	
PA_tika-s04_02t:1844_2	sabbathā gahitāsammosaṃ pariccattasammosaṃ satiṃ katvā, paramasatinepakkaṃ upaṭṭhapetvāti attho.	1844	
PA_tika-s04_02t:1845_0	Abhijjhāyati gijjhati abhikaṅkhati etāyāti abhijjhā, lobho. Lujjanaṭṭhenāti bhijjanaṭṭhena,	1845	
PA_tika-s04_02t:1845_1	khaṇe khaṇe bhijjanaṭṭhenāti attho. Vikkhambhanavasenāti ettha vikkhambhanaṃ anuppādanaṃ	1845	
PA_tika-s04_02t:1845_2	appavattanaṃ paṭipakkhena suppahīnattā. Pahīnattāti ca pahīnasadisataṃ sandhāya vuttaṃ	1845	
PA_tika-s04_02t:1845_3	jhānassa anadhigatattā. Tathāpi nayidaṃ cakkhuviññāṇaṃ viya sabhāvato vigatābhijjhaṃ,	1845	
PA_tika-s04_02t:1845_4	atha kho bhāvanāvasena. Tenāha “na cakkhuviññāṇasadisenā”ti. Eseva nayoti yathā cakkhuviññāṇaṃ	1845	
PA_tika-s04_02t:1845_5	sabhāvena vigatābhijjhaṃ abyāpannañca na bhāvanāya vikkhambhitattā, na evamidaṃ.	1845	
PA_tika-s04_02t:1845_6	Idaṃ pana cittaṃ bhāvanāya parisodhitattā abyāpannaṃ vigatathinamiddhaṃ anuddhataṃ	1845	
PA_tika-s04_02t:1845_7	nibbicikicchañcāti attho. Purimapakatinti parisuddhapaṇḍarasabhāvaṃ. “Yā tasmiṃ samaye	1845	
PA_tika-s04_02t:1845_8	cittassa akalyatā”tiādinā thinassa, “yā tasmiṃ samaye kāyassa akalyatā”tiādinā ca	1845	
PA_tika-s04_02t:1845_9	middhassa abhidhamme niddiṭṭhattā vuttaṃ “thinaṃ cittagelaññaṃ, middhaṃ cetasikagelañña”nti.	1845	
PA_tika-s04_02t:1845_10	Satipi hi aññamaññaṃ avippayoge cittakāyalahutādīnaṃ viya cittacetasikānaṃ yathākkamaṃ	18451	
PA_tika-s04_02t:1845_11	taṃtaṃvisesassa yā tesaṃ akalyatādīnaṃ visesapaccayatā, ayametesaṃ sabhāvoti daṭṭhabbaṃ.	18451	
PA_tika-s04_02t:1845_12	Ālokasaññīti ettha atisayattavisiṭṭhaatthiatthāvabodhakoyamīkāroti dassento āha “rattimpi…pe…	18451	
PA_tika-s04_02t:1845_13	samannāgato”ti. Idaṃ ubhayanti satisampajaññamāha.	18451	
PA_tika-s04_02t:1846_0	Atikkamitvāti vikkhambhanavasena pajahitvā. Kathamidaṃ kathamidanti pavattiyā kathaṃkathā,	1846	
PA_tika-s04_02t:1846_1	vicikicchā, sā etassa atthīti kathaṃkathī, na kathaṃkathīti akathaṃkathī, nibbicikiccho.	1846	
PA_tika-s04_02t:1846_2	Lakkhaṇādibhedatoti ettha ādi-saddena paccayaparihānappahāyakādīnampi saṅgaho daṭṭhabbo.	1846	
PA_tika-s04_02t:1846_3	Tepi hi pabhedato daṭṭhabbāti. Ucchinditvā pātentīti ettha ucchindanaṃ pātanañca	1846	
PA_tika-s04_02t:1846_4	tāsaṃ paññānaṃ anuppannānaṃ uppajjituṃ appadānameva. Iti mahaggatānuttarapaññānaṃ	1846	
PA_tika-s04_02t:1846_5	ekaccāya ca parittapaññāya anuppattihetubhūtā nīvaraṇadhammā itarāya ca samatthataṃ	1846	
PA_tika-s04_02t:1846_6	vihanantiyevāti “paññāya dubbalīkaraṇā”ti vuttā. Appentoti nigamento.	1846	
PA_tika-s04_02t:1847	Attantapasuttavaṇṇanā niṭṭhitā.	184	
PA_tika-s04_02t:1848	9-10. Taṇhāsuttādivaṇṇanā	184	
PA_tika-s04_02t:1849_0	199-200. Navame tayo bhave ajjhottharitvā ṭhitaṃ “ajjhattikassa upādāya aṭṭhārasa	1849	
PA_tika-s04_02t:1849_1	taṇhāvicaritānī”tiādinā vuttaṃ taṃ taṃ attano koṭṭhāsabhūtaṃ jālametissā atthīti	1849	
PA_tika-s04_02t:1849_2	jālinī. Tenāha “tayo vā bhave”tiādi. Tattha tatthāti tasmiṃ tasmiṃ bhave, ārammaṇe	1849	
PA_tika-s04_02t:1849_3	vā. Apicātiādinā niddesanayena visattikāpadassa atthaṃ dassento niddesapāḷiyā ekadesaṃ	1849	
PA_tika-s04_02t:1849_4	dasseti “visamūlā”tiādinā. Ayañhettha niddesapāḷi –	1849	
PA_tika-s04_02t:1850_0	“Visattikāti kenaṭṭhena visattikā? Visatāti visattikā, visaṭāti visattikā, visālāti	1850	
PA_tika-s04_02t:1850_1	visattikā, visakkatīti visattikā, visaṃharatīti visattikā, visaṃvādikāti visattikā,	1850	
PA_tika-s04_02t:1850_2	visamūlāti visattikā, visaphalāti visattikā. Visaparibhogāti visattikā. Visālā vā	1850	
PA_tika-s04_02t:1850_3	pana sā taṇhā rūpe sadde gandhe rase phoṭṭhabbe kule gaṇe āvāse lābhe yase pasaṃsāya	1850	
PA_tika-s04_02t:1850_4	sukhe cīvarapiṇḍapātasenāsanagilānapaccayabhesajjaparikkhāre kāmadhātuyā rūpadhātuyā	1850	
PA_tika-s04_02t:1850_5	arūpadhātuyā kāmabhave rūpabhave arūpabhave saññibhave asaññibhave nevasaññināsaññibhave	1850	
PA_tika-s04_02t:1850_6	ekavokārabhave catuvokārabhave pañcavokārabhave atīte anāgate paccuppanne diṭṭhasutamutaviññātabbesu	1850	
PA_tika-s04_02t:1850_7	visaṭā vitthatāti visattikā”ti.	1850	
PA_tika-s04_02t:1851_0	Tattha visatāti vitthatā rūpādīsu tebhūmakadhammabyāpanavasena. Visaṭāti purimavacanameva	1851	
PA_tika-s04_02t:1851_1	ta-kārassa ṭa-kāraṃ katvā vuttaṃ. Visālāti vipulā. Visakkatīti parisahati. Ratto	1851	
PA_tika-s04_02t:1851_2	hi rāgavatthunā parena tāḷiyamānopi sahati, vipphandanaṃ vā “visakkana”nti vadanti.	1851	
PA_tika-s04_02t:1851_3	Visaṃharatīti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito	1851	
PA_tika-s04_02t:1851_4	cittaṃ saṃharati saṃkhipati. Visaṃ vā dukkhaṃ, taṃ harati upanetīti attho. Aniccādiṃ	1851	
PA_tika-s04_02t:1851_5	niccādito gaṇhantī visaṃvādikā hoti. Dukkhanibbattakassa kammassa hetubhāvato visamūlā,	1851	
PA_tika-s04_02t:1851_6	visaṃ vā dukkhadukkhādibhūtā vedanā mūlaṃ etissāti visamūlā. Dukkhasamudayattā visaṃ	1851	
PA_tika-s04_02t:1851_7	phalaṃ etissāti visaphalā. Taṇhāya rūpādikassa dukkhassa paribhogo hoti, na amatassāti	1851	
PA_tika-s04_02t:1851_8	sā visaparibhogā vuttā. Sabbattha niruttivasena padasiddhi veditabbā. Yo panettha	1851	
PA_tika-s04_02t:1851_9	padhāno attho, taṃ dassetuṃ puna “visaṭā vā panā”tiādi vuttaṃ.	1851	
PA_tika-s04_02t:1852_0	Tantaṃ vuccati vatthavinanatthaṃ tantavāyehi daṇḍake āsañcitvā pasāritasuttavaṭṭi	1852	
PA_tika-s04_02t:1852_1	“tanīyatī”ti katvā, taṃ pana suttaṃ santānākulatāya nidassanabhāvena ākulameva gahitanti	1852	
PA_tika-s04_02t:1852_2	āha “tantaṃ viya ākulajāto”ti. Saṅkhepato vuttamatthaṃ vitthārato dassetuṃ “yathā	1852	
PA_tika-s04_02t:1852_3	nāmā”tiādi vuttaṃ. Samānetunti pubbenāparaṃ samaṃ katvā ānetuṃ, avisamaṃ ujuṃ kātunti	1852	
PA_tika-s04_02t:1852_4	attho. Tantameva vā ākulaṃ tantākulaṃ, tantākulaṃ viya jāto bhūtoti tantākulakajāto.	1852	
PA_tika-s04_02t:1852_5	Vinanato gulāti itthiliṅgavasena laddhanāmassa tantavāyassa guṇṭhikaṃ nāma ākulabhāvena	1852	
PA_tika-s04_02t:1852_6	aggato vā mūlato vā duviññeyyameva khalibaddhatantasuttanti āha “gulāguṇṭhikaṃ vuccati	1852	
PA_tika-s04_02t:1852_7	pesakārakañjiyasutta”nti.	1852	
PA_tika-s04_02t:1853_0	Sakuṇikāti paṭapadasakuṇikā. Sā hi rukkhasākhāsu olambanakuṭavā hoti. Tañhi sā kuṭavaṃ	1853	
PA_tika-s04_02t:1853_1	tato tato tiṇahīrādike ānetvā tathā vinati, yathā te pesakārakañjiyasuttaṃ viya aggena	1853	
PA_tika-s04_02t:1853_2	vā aggaṃ, mūlena vā mūlaṃ samānetuṃ vivecetuṃ vā na sakkā. Tenāha “yathā”tiādi. Tadubhayampi	1853	
PA_tika-s04_02t:1853_3	“gulāguṇṭhika”nti vuttaṃ kañjiyasuttaṃ kulāvakañca. Purimanayenevāti “evameva sattā”tiādinā	1853	
PA_tika-s04_02t:1853_4	vuttanayeneva. Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne	1853	
PA_tika-s04_02t:1853_5	aññamaññaṃ vinandhitvā ākulabyākulāni hutvā tiṭṭhanti, tāni pana na tathā dubbiveciyāni	1853	
PA_tika-s04_02t:1853_6	yathā rajjubhūtānīti dassetuṃ “yathā tānī”tiādi vuttaṃ. Sesamettha heṭṭhā vuttanayameva.	1853	
PA_tika-s04_02t:1854_0	Apāyāti avaḍḍhikā, sukhena, sukhahetunā vā virahitāti attho. Dukkhassa gatibhāvatoti	1854	
PA_tika-s04_02t:1854_1	āpāyikassa dukkhassa pavattiṭṭhānabhāvato. Sukhasamussayatoti abbhudayato. Vinipatitattāti	1854	
PA_tika-s04_02t:1854_2	virūpaṃ nipātattā, yathā tenattabhāvena sukhasamussayo na hoti, evaṃ nipatitattā.	1854	
PA_tika-s04_02t:1854_3	Itaroti saṃsāro. Nanu “apāya”ntiādinā vuttopi saṃsāro evāti? Saccametaṃ, nirayādīnaṃ	1854	
PA_tika-s04_02t:1854_4	pana adhimattadukkhabhāvadassanatthaṃ apāyādiggahaṇaṃ. Gobalībaddañāyenāyamattho veditabbo.	1854	
PA_tika-s04_02t:1855_0	Khandhānañca paṭipāṭīti pañcannaṃ khandhānaṃ hetuphalabhāvena aparāparappavatti.	1855	
PA_tika-s04_02t:1855_1	Abbocchinnaṃ vattamānāti avicchedena vattamānā. Taṃ sabbampīti taṃ “apāya”ntiādinā	1855	
PA_tika-s04_02t:1855_2	vuttaṃ sabbaṃ apāyadukkhañca vaṭṭadukkhañca. Mahāsamudde vātakkhittā nāvā viyāti	1855	
PA_tika-s04_02t:1855_3	idaṃ paribbhamanaṭṭhānassa mahantadassanatthañceva paribbhamanassa anavaṭṭhitatādassanatthañca	1855	
PA_tika-s04_02t:1855_4	upamā. Yante yuttagoṇo viyāti idaṃ pana avasībhāvadassanatthañceva duppamokkhabhāvadassanatthañcāti veditabbaṃ.	1855	
PA_tika-s04_02t:1856_0	“Samūhaggāhoti taṇhāmānadiṭṭhīnaṃ sādhāraṇaggāho”ti vadanti, “itthaṃ evaṃ aññathā”ti	1856	
PA_tika-s04_02t:1856_1	pana visesaṃ akatvā gahaṇaṃ samūhaggāhoti daṭṭhabbo. Visesaṃ akatvāti ca anupanidhānaṃ	1856	
PA_tika-s04_02t:1856_2	samato asamato ca upanidhānanti imaṃ vibhāgaṃ akatvāti attho. Itthanti hi anupanidhānaṃ	1856	
PA_tika-s04_02t:1856_3	kathitaṃ. Evaṃ aññathāti pana samato asamato ca upanidhānaṃ. Aññaṃ ākāranti parasantānagataṃ ākāraṃ.	1856	
PA_tika-s04_02t:1857_0	Atthīti sadā saṃvijjatīti attho. Sīdatīti nassati. Saṃsayaparivitakkavasenāti “kiṃ	1857	
PA_tika-s04_02t:1857_1	nu kho ahaṃ siyaṃ, na siya”nti evaṃ parivitakkavasena. Patthanākappanavasenāti “api	1857	
PA_tika-s04_02t:1857_2	nāma sādhu panāhaṃ siya”nti evaṃ patthanāya kappanavasena. Suddhasīsāti taṇhāmānadiṭṭhīnaṃ	1857	
PA_tika-s04_02t:1857_3	sādhāraṇā sīsā. “Itthaṃ evaṃ aññathā”ti vuttassa visesassa anissitattā “suddhasīsā”ti	1857	
PA_tika-s04_02t:1857_4	vuttā. Tattha diṭṭhisīsehi diṭṭhiyā gahitāya tadavinābhāvinī taṇhā dassitā, catūhi	1857	
PA_tika-s04_02t:1857_5	sīsehi dvādasahi ca sīsamūlakehi mānadiṭṭhīhi ayameva taṇhā dassitāti āha “evamete…pe…	1857	
PA_tika-s04_02t:1857_6	taṇhāvicaritadhammā veditabbā”ti. Nanu ca mānadiṭṭhiggāhopi idhādhippeto, yato “taṇhāmānadiṭṭhivasena	1857	
PA_tika-s04_02t:1857_7	samūhaggāho”ti aṭṭhakathāyaṃ vuttaṃ, tasmā kathaṃ taṇhāvicaritānīti idaṃ vacanaṃ?	1857	
PA_tika-s04_02t:1857_8	Vuccate – diṭṭhimānesupi taṇhāvicaritānīti vacanaṃ aññamaññaṃ vippayogīnaṃ diṭṭhimānānaṃ	1857	
PA_tika-s04_02t:1857_9	taṇhāya avippayogānaṃ taṃmūlakattā tappadhānatāya katanti veditabbaṃ. Dasamaṃ uttānameva.	1857	
PA_tika-s04_02t:1858	Taṇhāsuttādivaṇṇanā niṭṭhitā.	185	
PA_tika-s04_02t:1859	Mahāvaggavaṇṇanā niṭṭhitā.	185	
PA_tika-s04_02t:1860	Catutthapaṇṇāsakaṃ niṭṭhitaṃ.	186	
PA_tika-s04_02t:1861	5. Pañcamapaṇṇāsakaṃ	186	
PA_tika-s04_02t:1862	(21) 1. Sappurisavaggo	186	
PA_tika-s04_02t:1863	1-10. Sikkhāpadasuttādivaṇṇanā	186	
PA_tika-s04_02t:1864_0	201-210. Pañcamassa paṭhame asappurisoti lāmakapuriso. Pāṇaṃ atipātetīti pāṇātipātī.	1864	
PA_tika-s04_02t:1864_1	Adinnaṃ ādiyatīti adinnādāyī. Kāmesu micchā caratīti kāmesumicchācārī. Musā vadatīti	1864	
PA_tika-s04_02t:1864_2	musāvādī. Surāmerayamajjapamāde tiṭṭhatīti surāmerayamajjapamādaṭṭhāyī. Pāṇātipāte	1864	
PA_tika-s04_02t:1864_3	samādapetīti yathā pāṇaṃ atipāteti, tathā naṃ tattha gahaṇaṃ gaṇhāpeti. Sesesupi	1864	
PA_tika-s04_02t:1864_4	eseva nayo. Ayaṃ vuccatīti ayaṃ evarūpo puggalo yasmā sayaṃkatena ca dussīlyena samannāgato,	1864	
PA_tika-s04_02t:1864_5	yañca samādapitena kataṃ, tato upaḍḍhassa dāyādo, tasmā “asappurisena asappurisataro”ti	1864	
PA_tika-s04_02t:1864_6	vuccati. Sappurisoti uttamapuriso. Sappurisena sappurisataroti attanā ca katena susīlyena	1864	
PA_tika-s04_02t:1864_7	samannāgatattā yañca samādapito karoti, tato upaḍḍhassa dāyādattā uttamapurisena	1864	
PA_tika-s04_02t:1864_8	uttamapurisataro. Ettha ca parena kataṃ dussīlyaṃ susīlyaṃ vā āṇattiyā attanā ca	1864	
PA_tika-s04_02t:1864_9	vacippayogena katanti āṇāpanavasena pasutapāpassa puññassa vā dāyādo “tato upaḍḍhassa	1864	
PA_tika-s04_02t:1864_10	dāyādo”ti vutto. Dutiyādīni uttānatthāneva.	18641	
PA_tika-s04_02t:1865	Sikkhāpadasuttādivaṇṇanā niṭṭhitā.	186	
PA_tika-s04_02t:1866	Sappurisavaggavaṇṇanā niṭṭhitā.	186	
PA_tika-s04_02t:1867	211-220. Dutiyo parisāvaggo uttānatthoyeva.	186	
PA_tika-s04_02t:1868	(23) 3. Duccaritavaggavaṇṇanā	186	
PA_tika-s04_02t:1869_0	221-231. Tatiyassa paṭhamādīni uttānatthāneva. Cintākavītiādīsu vatthuanusandhiubhayameva	1869	
PA_tika-s04_02t:1869_1	cirena cintetvā karaṇavasena cintākavi veditabbo. Kiñci sutvā sutena assutaṃ anusandhetvā	1869	
PA_tika-s04_02t:1869_2	karaṇavasena sutakavi, kiñci atthaṃ upadhāretvā tassa saṅkhipanavitthāraṇādivasena	1869	
PA_tika-s04_02t:1869_3	atthakavi yaṃkiñci parena kataṃ kabbaṃ nāṭakaṃ vā disvā taṃsadisameva aññaṃ attano	1869	
PA_tika-s04_02t:1869_4	ṭhānuppattikappaṭibhānena karaṇavasena paṭibhānakavi veditabbo.	1869	
PA_tika-s04_02t:1870	Duccaritavaggavaṇṇanā niṭṭhitā.	187	
PA_tika-s04_02t:1871	(24) 4. Kammavaggo	187	
PA_tika-s04_02t:1872	1. Saṃkhittasuttavaṇṇanā	187	
PA_tika-s04_02t:1873_0	232. Catutthassa paṭhame kāḷakanti malīnaṃ, cittassa appabhassarabhāvakaranti attho.	1873	
PA_tika-s04_02t:1873_1	Taṃ panettha kammapathappattameva adhippetanti āha “dasaakusalakammapatha”nti. Kaṇhābhijātihetuto	1873	
PA_tika-s04_02t:1873_2	vā kaṇhaṃ. Tenāha “kaṇhavipāka”nti. Apāyūpapatti manussesu ca dobhaggiyaṃ kaṇhavipāko,	1873	
PA_tika-s04_02t:1873_3	yaṃ tassa tamabhāvo vutto. Nibbattanatoti nibbattāpanato. Paṇḍarakanti odātaṃ, cittassa	1873	
PA_tika-s04_02t:1873_4	pabhassarabhāvakaranti attho. Sukkābhijātihetuto vā sukkaṃ. Tenāha “sukkavipāka”nti.	1873	
PA_tika-s04_02t:1873_5	Saggūpapatti manussasobhaggiyañca sukkavipāko, yaṃ tassa jotibhāvo vutto. Ukkaṭṭhaniddesena	1873	
PA_tika-s04_02t:1873_6	pana “sagge nibbattanato”ti vuttaṃ, nibbattāpanatoti attho. Missakakammanti kālena	1873	
PA_tika-s04_02t:1873_7	kaṇhaṃ kālena sukkanti evaṃ missakavasena katakammaṃ. Sukhadukkhavipākanti vatvā	1873	
PA_tika-s04_02t:1873_8	tattha sukhadukkhānaṃ pavattiākāraṃ dassetuṃ “missakakammaṃ hī”tiādi vuttaṃ. Kammassa	1873	
PA_tika-s04_02t:1873_9	kaṇhasukkasamaññā kaṇhasukkābhijātihetutāyāti apacayagāmitāya tadubhayaviddhaṃsakassa	1873	
PA_tika-s04_02t:1873_10	kammakkhayakarakammassa idha sukkapariyāyopi icchitoti āha “ubhaya…pe… ayamettha	18731	
PA_tika-s04_02t:1873_11	attho”ti. Tattha ubhayavipākassāti yathādhigatassa ubhayavipākassa. Sampattibhavapariyāpanno	18731	
PA_tika-s04_02t:1873_12	hi vipāko idha sukkaṃ sukkavipākoti adhippeto, na accantaparisuddho ariyaphalavipāko.	18731	
PA_tika-s04_02t:1874	Saṃkhittasuttavaṇṇanā niṭṭhitā.	187	
PA_tika-s04_02t:1875	2. Vitthārasuttavaṇṇanā	187	
PA_tika-s04_02t:1876_0	233. Dutiye sabyābajjhanti vā sadukkhaṃ, attanā uppādetabbena dukkhena sadukkhanti	1876	
PA_tika-s04_02t:1876_1	attho, dukkhasaṃvattanikanti vuttaṃ hoti. Kāyasaṅkhārādīsu kāyadvāre gahaṇādivasena	1876	
PA_tika-s04_02t:1876_2	copanappattā dvādasa akusalacetanā abyābajjhakāyasaṅkhāro nāma. Vacīdvāre hanusaṃcopanavasena	1876	
PA_tika-s04_02t:1876_3	vacībhedappavattikā tāyeva dvādasa vacīsaṅkhāro nāma. Ubhayacopanaṃ appatvā raho	1876	
PA_tika-s04_02t:1876_4	cintentassa manodvāre pavattā manosaṅkhāro nāma. Iti tīsupi dvāresu kāyaduccaritādibhedā	1876	
PA_tika-s04_02t:1876_5	akusalā cetanāva saṅkhārāti veditabbā. Abhisaṅkharotīti āyūhati, taṃ pana āyūhanaṃ	1876	
PA_tika-s04_02t:1876_6	paccayasamavāyasiddhito saṅkaḍḍhitvā piṇḍanaṃ viya hoti. Sadukkhaṃ lokanti apāyalokamāha.	1876	
PA_tika-s04_02t:1876_7	Vipākaphassāti phassasīsena tattha vipākappavattamāha. Vemānikapetāti idaṃ bāhullato	1876	
PA_tika-s04_02t:1876_8	vuttaṃ, itaresampi vinipātikānaṃ kālena sukhaṃ, kālena dukkhaṃ hoti. Tassa pahānāyāti	1876	
PA_tika-s04_02t:1876_9	tassa yathāvuttassa kammassa anuppattidhammatāpādanāya. Yā cetanāti yā apacayagāminicetanā.	1876	
PA_tika-s04_02t:1876_10	Tenevāha “vivaṭṭagāminī maggacetanā veditabbā”ti.	18761	
PA_tika-s04_02t:1877	Vitthārasuttavaṇṇanā niṭṭhitā.	187	
PA_tika-s04_02t:1878	3-9. Soṇakāyanasuttādivaṇṇanā	187	
PA_tika-s04_02t:1879_0	234-240. Tatiye purimāni, bhante, divasāni purimatarānīti ettha hiyyo divasaṃ purimaṃ	1879	
PA_tika-s04_02t:1879_1	nāma, tato paraṃ purimataranti āha “atītānantaradivasato paṭṭhāyā”tiādi. Iti imesu	1879	
PA_tika-s04_02t:1879_2	dvīsu pavattito yathākkamaṃ purimapurimatarabhāvo dassito. Evaṃ santepi yadettha	1879	
PA_tika-s04_02t:1879_3	“purimatara”nti vuttaṃ, tato pabhuti yaṃ yaṃ oraṃ, taṃ taṃ purimaṃ. Yaṃ yaṃ paraṃ,	1879	
PA_tika-s04_02t:1879_4	taṃ taṃ purimataraṃ orapārabhāvassa viya purimatarabhāvassa ca apekkhāsiddhattā.	1879	
PA_tika-s04_02t:1879_5	Sesaṃ vuttanayameva. Catutthādīni uttānatthāneva.	1879	
PA_tika-s04_02t:1880	Soṇakāyanasuttādivaṇṇanā niṭṭhitā.	188	
PA_tika-s04_02t:1881	10-11. Samaṇasuttādivaṇṇanā	188	
PA_tika-s04_02t:1882_0	241-2. Dasame sesapadesupīti “idha dutiyo samaṇo”tiādīsu sesapadesupi. Yathā hi “vivicceva	1882	
PA_tika-s04_02t:1882_1	kāmehī”ti ettha kato niyamo “vivicca akusalehī”ti etthāpi katoyeva hoti sāvadhāraṇaatthassa	1882	
PA_tika-s04_02t:1882_2	icchitabbattā, evamidhāpīti. Tenāha “dutiyādayopi hī”tiādi. Sāmaññaphalādhigamavasena	1882	
PA_tika-s04_02t:1882_3	nippariyāyato samaṇabhāvoti tesaṃ vasenettha cattāro samaṇā desitā. Imasmiñhi ṭhāne	1882	
PA_tika-s04_02t:1882_4	cattāro phalaṭṭhakasamaṇāva adhippetā samitapāpasamaṇaggahaṇato. Kasmā panettha mahāparinibbāne	1882	
PA_tika-s04_02t:1882_5	viya maggaṭṭhā tadatthāya paṭipannāpi na gahitāti? Veneyyajjhāsayato. Tattha hi maggādhigamatthāya	1882	
PA_tika-s04_02t:1882_6	vipassanāpi ito bahiddhā natthi, kuto maggaphalānīti dassentena bhagavatā “ñāyassa	1882	
PA_tika-s04_02t:1882_7	dhammassa padesavattī, ito bahiddhā samaṇopi natthī”ti vuttaṃ. Idha pana niṭṭhānappattameva	1882	
PA_tika-s04_02t:1882_8	taṃtaṃsamaṇabhāvaṃ gaṇhantena phalaṭṭhakasamaṇāva gahitā, maggaṭṭhato phalaṭṭho savisesaṃ	1882	
PA_tika-s04_02t:1882_9	dakkhiṇeyyoti. Svāyamattho dvīsu suttesu desanābhedeneva viññāyatīti. Rittāti vivittā.	1882	
PA_tika-s04_02t:1882_10	Tucchāti nissārā paṭipannakasārābhāvato.	18821	
PA_tika-s04_02t:1883_0	Pavadanti etehīti pavādā. Diṭṭhigatikānaṃ nānādiṭṭhidīpakasamayāti āha “cattāro sassatavādā”tiādi.	1883	
PA_tika-s04_02t:1883_1	Tattha cattāro sassatavādāti lābhivasena tayo, takkivasena ekoti evaṃ cattāro sassatavādā.	1883	
PA_tika-s04_02t:1883_2	Pubbenivāsañāṇalābhī titthiyo mandapañño anekajātisatasahassamattaṃ anussarati, majjhapañño	1883	
PA_tika-s04_02t:1883_3	dasa saṃvaṭṭavivaṭṭakappāni, tikkhapañño cattālīsa saṃvaṭṭavivaṭṭakappāni, na tato	1883	
PA_tika-s04_02t:1883_4	paraṃ. So evaṃ anussaranto “sassato attā ca loko cā”ti abhivadati, takkī pana takkapariyāhataṃ	1883	
PA_tika-s04_02t:1883_5	vīmaṃsānucaritaṃ sayaṃpaṭibhānaṃ “sassato attā ca loko cā”ti abhivadati. Tena vuttaṃ	1883	
PA_tika-s04_02t:1883_6	“lābhivasena tayo, takkivasena ekoti evaṃ cattāro sassatavādā”ti.	1883	
PA_tika-s04_02t:1884_0	Sattesu saṅkhāresu ca ekaccaṃ sassatanti pavatto vādo ekaccasassatavādo. So pana	1884	
PA_tika-s04_02t:1884_1	brahmakāyikakhiḍḍāpadosikamanopadosikattabhāvato cavitvā idhāgatānaṃ takkino ca uppajjanavasena	1884	
PA_tika-s04_02t:1884_2	catubbidhoti āha “cattāro ekaccasassatavādā”ti.	1884	
PA_tika-s04_02t:1885_0	Cattāro antānantikāti ettha amati gacchati ettha vosānanti anto, mariyādā. Tappaṭisedhena	1885	
PA_tika-s04_02t:1885_1	ananto. Anto ca ananto ca antānanto sāmaññaniddesena, ekasesena vā “nāmarūpapaccayā	1885	
PA_tika-s04_02t:1885_2	saḷāyatana”ntiādīsu viya. Antānantasahacarito vādo antānanto yathā “kuntā carantī”ti.	1885	
PA_tika-s04_02t:1885_3	Antānantasannissayo vā yathā “mañcā ghosantī”ti. So etesaṃ atthīti antānantikā. “Antavā	1885	
PA_tika-s04_02t:1885_4	attā ca loko ca, anantavā attā ca loko ca, antavā ca anantavā ca attā ca loko ca,	1885	
PA_tika-s04_02t:1885_5	nevantavā nānantavā”ti evaṃ pavattavādā cattāro. Avaḍḍhitakasiṇassa taṃ kasiṇaṃ attāti	1885	
PA_tika-s04_02t:1885_6	ca lokoti ca gaṇhantassa vasena paṭhamo vutto, dutiyo vaḍḍhitakasiṇassa vasena vutto,	1885	
PA_tika-s04_02t:1885_7	tatiyo tiriyaṃ vaḍḍhetvā uddhamadho avaḍḍhitakasiṇassa, catuttho takkivasena vutto.	1885	
PA_tika-s04_02t:1885_8	Ettha ca yuttaṃ tāva purimānaṃ tiṇṇaṃ vādānaṃ antañca anantañca antānantañca ārabbha	1885	
PA_tika-s04_02t:1885_9	pavattavādattā antānantikattaṃ, pacchimassa pana tadubhayanisedhanavasena pavattavādattā	1885	
PA_tika-s04_02t:1885_10	kathamantānantikattanti? Tadubhayappaṭisedhanavasena pavattavādattā eva. Antānantikappaṭisedhavādopi	18851	
PA_tika-s04_02t:1885_11	hi antānantavisayo eva taṃ ārabbha pavattattā.	18851	
PA_tika-s04_02t:1886_0	Na maratīti amarā. Kā sā? “Evantipi me no”tiādinā nayena pariyantarahitā diṭṭhigatikassa	1886	
PA_tika-s04_02t:1886_1	diṭṭhi ceva vācā ca. Vividho khepoti vikkhepo, amarāya diṭṭhiyā, vācāya vā vikkhepoti	1886	
PA_tika-s04_02t:1886_2	amarāvikkhepo, so etassa atthīti amarāvikkhepiko. Atha vā amarā nāma macchajāti,	1886	
PA_tika-s04_02t:1886_3	sā ummujjanādivasena udake sandhāvamānā gāhaṃ na gacchati, evamevaṃ ayampi vādo ito	1886	
PA_tika-s04_02t:1886_4	cito ca sandhāvati, gāhaṃ na upagacchatīti amarāvikkhepoti vuccati, so etesaṃ atthīti	1886	
PA_tika-s04_02t:1886_5	amarāvikkhepikā. Svāyaṃ vādo musāvādānuyogachandarāgabhayamohabhāvahetukatāya catudhā	1886	
PA_tika-s04_02t:1886_6	pavattoti āha “cattāro amarāvikkhepikā”ti.	1886	
PA_tika-s04_02t:1887_0	Adhicca yathicchakaṃ yaṃ kiñci kāraṇaṃ kassaci buddhipubbaṃ vā vinā samuppannoti	1887	
PA_tika-s04_02t:1887_1	attalokasaññitānaṃ khandhānaṃ adhicca pavattiākārārammaṇaṃ dassanaṃ tadākārasannissayena	1887	
PA_tika-s04_02t:1887_2	pavattito tadākārasahacaritatāya ca “adhiccasamuppanna”nti vuccati yathā “mañcā ghosanti”,	1887	
PA_tika-s04_02t:1887_3	“kuntā carantī”ti ca. Taṃ etesaṃ atthīti adhiccasamuppannikā. Lābhivasena takkivasena	1887	
PA_tika-s04_02t:1887_4	ca “dve adhiccasamuppannikā”ti vuttaṃ.	1887	
PA_tika-s04_02t:1888_0	Saññīti pavatto vādo saññivādo, so etesaṃ atthīti saññivādā. Rūpicatukkaṃ ekantasukhacatukkanti	1888	
PA_tika-s04_02t:1888_1	imesaṃ catunnaṃ catukkānaṃ vasena soḷasa saññivādā. Imesuyeva purimānaṃ dvinnaṃ catukkānaṃ	1888	
PA_tika-s04_02t:1888_2	vasena aṭṭha saññivādā, aṭṭha nevasaññināsaññivādā veditabbā. Kevalañhi tattha “saññī	1888	
PA_tika-s04_02t:1888_3	attā”ti gaṇhantānaṃ tā diṭṭhiyo, idha asaññīti ca nevasaññīnāsaññīti ca.	1888	
PA_tika-s04_02t:1889	Satta ucchedavādāti manussattabhāve kāmāvacaradevattabhāve rūpāvacarattabhāve catubbidhārūpattabhāve ca ṭhatvā sattassa ucchedapaññāpanavasena satta ucchedavādā.	188	
PA_tika-s04_02t:1890_0	Pañca diṭṭhadhammanibbānavādāti pañcakāmaguṇaupabhogavasena catubbidharūpajjhānasukhaparibhogavasena	1890	
PA_tika-s04_02t:1890_1	ca diṭṭhadhamme nibbūtipaññāpanavādā. Diṭṭhadhammoti paccakkhadhammo vuccati, tattha	1890	
PA_tika-s04_02t:1890_2	tattha paṭiladdhattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ,	1890	
PA_tika-s04_02t:1890_3	imasmiṃyeva attabhāve dukkhavūpasamanti attho. Taṃ vadantīti diṭṭhadhammanibbānavādā.	1890	
PA_tika-s04_02t:1891_0	Ñāyati kamati paṭivijjhatīti ñāyo, so eva nibbānasampāpakahetutāya dhammoti āha “ñāyassa	1891	
PA_tika-s04_02t:1891_1	dhammassā”ti. Ito bahiddhā samaṇopi natthītiādīsu kasmā panete aññattha natthīti?	1891	
PA_tika-s04_02t:1891_2	Akkhettatāya. Yathā hi na āragge sāsapo tiṭṭhati, na udakapiṭṭhe aggi jalati, na	1891	
PA_tika-s04_02t:1891_3	piṭṭhipāsāṇe bījāni viruhanti, evamevaṃ bāhiresu titthāyatanesu na ime samaṇā uppajjanti,	1891	
PA_tika-s04_02t:1891_4	imasmiṃyeva sāsane uppajjanti. Kasmā? Sukkhettatāya. Sā pana nesaṃ akkhettatā sukkhettatā	1891	
PA_tika-s04_02t:1891_5	ca ariyamaggassa abhāvato bhāvato ca veditabbā. Tenāha bhagavā –	1891	
PA_tika-s04_02t:1892_0	“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi	1892	
PA_tika-s04_02t:1892_1	tattha na upalabbhati, dutiyopi tattha samaṇo na upalabbhati, tatiyopi tattha samaṇo	1892	
PA_tika-s04_02t:1892_2	na upalabbhati, catutthopi tattha samaṇo na upalabbhati. Yasmiñca kho, subhadda,	1892	
PA_tika-s04_02t:1892_3	dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi	1892	
PA_tika-s04_02t:1892_4	tattha… tatiyopi tattha… catutthopi tattha samaṇo upalabbhati. Imasmiṃ kho, subhadda,	1892	
PA_tika-s04_02t:1892_5	dhammavinaye ariyo aṭṭhaṅgiko maggo upalabbhati. Idheva, subhadda, samaṇo, idha dutiyo	1892	
PA_tika-s04_02t:1892_6	samaṇo, idha tatiyo samaṇo, idha catuttho samaṇo, suññā parappavādā samaṇebhi aññehī”ti.	1892	
PA_tika-s04_02t:1893_0	Ariyamaggassa ca abhāvo bhāvo ca suparisuddhassa sīlassa suparisuddhāya samathavipassanābhāvanāya	1893	
PA_tika-s04_02t:1893_1	abhāvato bhāvato ca veditabbo. Tadubhayañca durakkhātasvākkhātabhāvahetukaṃ. So ca	1893	
PA_tika-s04_02t:1893_2	asammāsambuddhappaveditattā. Yasmā titthāyatanaṃ akkhettaṃ, sāsanaṃ khettaṃ, tasmā	1893	
PA_tika-s04_02t:1893_3	yathā surattahatthapādo bhāsurakesarabhāro sīho migarājā na susāne vā saṅkārakūṭe	1893	
PA_tika-s04_02t:1893_4	vā paṭivasati, tiyojanasahassavitthataṃ pana himavantaṃ ajjhogāhetvā maṇiguhāyameva	1893	
PA_tika-s04_02t:1893_5	vasati, yathā ca chaddanto nāgarājā na gocariyahatthikulādīsu navasu kulesu uppajjati,	1893	
PA_tika-s04_02t:1893_6	yathā ca valāhako assarājā na gadrabhakule vā ghoṭakakule vā uppajjati, sindhutīre	1893	
PA_tika-s04_02t:1893_7	pana sindhavakuleyeva uppajjati, yathā ca sabbakāmadadaṃ manoharaṃ maṇiratanaṃ na	1893	
PA_tika-s04_02t:1893_8	saṅkārakūṭe vā paṃsupabbatādīsu vā uppajjati, vipulapabbatabbhantareyeva uppajjati,	1893	
PA_tika-s04_02t:1893_9	yathā ca timirapiṅgalo maccharājā na khuddakapokkharaṇīsu uppajjati, caturāsītiyojanasahassagambhīre	1893	
PA_tika-s04_02t:1893_10	mahāsamuddeyeva uppajjati, yathā ca diyaḍḍhayojanasatiko supaṇṇarājā na gāmadvāre	18931	
PA_tika-s04_02t:1893_11	eraṇḍavanādīsu paṭivasati, mahāsamuddaṃ pana ajjhogāhetvā simbalidahavaneyeva paṭivasati,	18931	
PA_tika-s04_02t:1893_12	yathā ca dhataraṭṭho suvaṇṇahaṃso na gāmadvāre āvāṭakādīsu paṭivasati, navutihaṃsasahassaparivāro	18931	
PA_tika-s04_02t:1893_13	pana hutvā cittakūṭeyeva paṭivasati, yathā ca catuddīpissaro cakkavattirājā na nīcakule	18931	
PA_tika-s04_02t:1893_14	uppajjati, asambhinnajātiyakhattiyakuleyeva pana uppajjati, evamevaṃ imesu samaṇesu	18931	
PA_tika-s04_02t:1893_15	ekasamaṇopi na aññattha titthāyatane uppajjati, ariyamaggaparikkhate pana buddhasāsaneyeva	18931	
PA_tika-s04_02t:1893_16	uppajjati. Tenāha bhagavā – “idheva, bhikkhave, samaṇo…pe… suññā parappavādā samaṇebhi	18931	
PA_tika-s04_02t:1893_17	aññehī”ti. Ekādasame natthi vattabbaṃ.	18931	
PA_tika-s04_02t:1894	Samaṇasuttādivaṇṇanā niṭṭhitā.	189	
PA_tika-s04_02t:1895	Kammavaggavaṇṇanā niṭṭhitā.	189	
PA_tika-s04_02t:1896	(25) 5. Āpattibhayavaggo	189	
PA_tika-s04_02t:1897	1. Saṅghabhedakasuttavaṇṇanā	189	
PA_tika-s04_02t:1898_0	243. Pañcamassa paṭhame vivādādhikaraṇādīsūti vivādādhikaraṇaṃ anuvādādhikaraṇaṃ	1898	
PA_tika-s04_02t:1898_1	āpattādhikaraṇaṃ kiccādhikaraṇanti imesu catūsu. Tattha dhammoti vā adhammoti vā	1898	
PA_tika-s04_02t:1898_2	aṭṭhārasahi vatthūhi vivadantānaṃ bhikkhūnaṃ yo vivādo, idaṃ vivādādhikaraṇaṃ nāma.	1898	
PA_tika-s04_02t:1898_3	Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā	1898	
PA_tika-s04_02t:1898_4	ceva codanā ca, idaṃ anuvādādhikaraṇaṃ nāma. Mātikāya āgatā pañca, vibhaṅge dveti	1898	
PA_tika-s04_02t:1898_5	sattapi āpattikkhandhā, idaṃ āpattādhikaraṇaṃ nāma. Saṅghassa apalokanādīnaṃ catunnaṃ	1898	
PA_tika-s04_02t:1898_6	kammānaṃ karaṇaṃ, idaṃ kiccādhikaraṇaṃ nāma. Sesamettha uttānameva.	1898	
PA_tika-s04_02t:1899	Saṅghabhedakasuttavaṇṇanā niṭṭhitā.	189	
PA_tika-s04_02t:1900	2-3. Āpattibhayasuttādivaṇṇanā	190	
PA_tika-s04_02t:1901	244-5. Dutiye bhassati niratthakabhāvena khipīyatīti bhasmaṃ, chārikā. Tassa puṭaṃ bhaṇḍikā bhasmapuṭaṃ. Tenāha “bhasmapuṭanti chārikābhaṇḍika”nti. Tatiyaṃ uttānatthameva.	190	
PA_tika-s04_02t:1902	Āpattibhayasuttādivaṇṇanā niṭṭhitā.	190	
PA_tika-s04_02t:1903	4-7. Seyyāsuttādivaṇṇanā	190	
PA_tika-s04_02t:1904_0	246-9. Catutthe petāti peccabhāvaṃ gatā. Te pana yasmā idha katakālakiriyā kālena	1904	
PA_tika-s04_02t:1904_1	katajīvitucchedā honti, tasmā vuttaṃ “kālakatā vuccantī”ti, matāti attho. Atha vā	1904	
PA_tika-s04_02t:1904_2	peccabhavaṃ gatā, petūpapattivasena nibbattiṃ upagatāti attho. Tenāha “atha vā petavisaye	1904	
PA_tika-s04_02t:1904_3	nibbattā petā nāmā”ti. Ekena passena sayituṃ na sakkonti dukkhuppattito.	1904	
PA_tika-s04_02t:1905_0	Tejussadattāti iminā sīhassa abhīrukabhāvaṃ dasseti. Bhīrukā sesamigā attano āsayaṃ	1905	
PA_tika-s04_02t:1905_1	pavisitvā santāsapubbakaṃ yathā tathā sayanti, sīho pana abhīruko sabhāvato satokārī	1905	
PA_tika-s04_02t:1905_2	bhikkhu viya satiṃ upaṭṭhapetvāva sayati. Tenāha “dve purimapāde”tiādi. Dakkhiṇe	1905	
PA_tika-s04_02t:1905_3	purimapāde vāmassa purimapādassa ṭhapanavasena dve purimapāde ekasmiṃ ṭhāne ṭhapetvā.	1905	
PA_tika-s04_02t:1905_4	Pacchimapāde vuttanayeneva idhāpi ekasmiṃ ṭhāne ṭhapanaṃ veditabbaṃ, ṭhitokāsasallakkhaṇaṃ	1905	
PA_tika-s04_02t:1905_5	abhīrukavaseneva. Sīsaṃ pana ukkhipitvātiādinā vuttasīhakiriyā anutrastappabujjhanā	1905	
PA_tika-s04_02t:1905_6	viya abhīrubhāvasiddhadhammatāvasenevāti veditabbā. Sīhavijambhanaṃ ativelaṃ ekākāre	1905	
PA_tika-s04_02t:1905_7	ṭhapitānaṃ sarīrāvayavānaṃ gamanādikiriyāsu yogyabhāvāpādanatthaṃ. Tikkhattuṃ sīhanādanadanaṃ	1905	
PA_tika-s04_02t:1905_8	appesakkhamigarājehi parittāsapariharaṇatthaṃ.	1905	
PA_tika-s04_02t:1906_0	Ayaṃ vuccati, bhikkhave, tathāgataseyyāti iminā catutthajjhānaseyyā tathāgataseyyā	1906	
PA_tika-s04_02t:1906_1	nāmāti dasseti. Seti abyāvaṭabhāvena pavattati etthāti seyyā, catutthajjhānameva	1906	
PA_tika-s04_02t:1906_2	seyyā catutthajjhānaseyyā. Kiṃ pana taṃ catutthajjhānanti? Ānāpānacatutthajjhānaṃ.	1906	
PA_tika-s04_02t:1906_3	Tattha hi ṭhatvā vipassanaṃ vaḍḍhetvā bhagavā anukkamena aggamaggaṃ adhigantvā tathāgato	1906	
PA_tika-s04_02t:1906_4	jātoti. Tayidaṃ padaṭṭhānaṃ nāma na seyyā, tathāpi yasmā “catutthajjhānasamanantarā	1906	
PA_tika-s04_02t:1906_5	bhagavā parinibbāyī”ti mahāparinibbāne āgataṃ, tasmā lokiyacatutthajjhānasamāpatti	1906	
PA_tika-s04_02t:1906_6	eva tathāgataseyyāti keci. Evaṃ sati parinibbānakālikāva tathāgataseyyā āpajjati,	1906	
PA_tika-s04_02t:1906_7	na ca bhagavā lokiyacatutthajjhānasamāpajjanabahulo vihāsi. Aggaphalavasena pavattaṃ	1906	
PA_tika-s04_02t:1906_8	panettha catutthajjhānaṃ veditabbaṃ. Tattha yathā sattānaṃ niddūpagamalakkhaṇā seyyā	1906	
PA_tika-s04_02t:1906_9	bhavaṅgacittavasena hoti, sā pana nesaṃ paṭhamajātisamanvayā yebhuyyavuttikā, evaṃ	1906	
PA_tika-s04_02t:1906_10	bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ tathāgataseyyāti	19061	
PA_tika-s04_02t:1906_11	veditabbaṃ. Pañcamādīni uttānatthāni.	19061	
PA_tika-s04_02t:1907	Seyyāsuttādivaṇṇanā niṭṭhitā.	190	
PA_tika-s04_02t:1908	8. Paṭhamavohārasuttavaṇṇanā	190	
PA_tika-s04_02t:1909_0	250-253. Aṭṭhame anariyānanti asādhūnaṃ nihīnānaṃ. Vohārāti saṃvohārā abhilāpā vā,	1909	
PA_tika-s04_02t:1909_1	“diṭṭhaṃ mayā”ti evaṃvāditā. Ettha ca taṃtaṃsamuṭṭhāpakacetanāvasena attho veditabbo.	1909	
PA_tika-s04_02t:1909_2	Navamādīsu natthi vattabbaṃ.	1909	
PA_tika-s04_02t:1910	Paṭhamavohārasuttavaṇṇanā niṭṭhitā.	191	
PA_tika-s04_02t:1911	Āpattibhayavaggavaṇṇanā niṭṭhitā.	191	
PA_tika-s04_02t:1912	Pañcamapaṇṇāsakaṃ niṭṭhitaṃ.	191	
PA_tika-s04_02t:1913	(26) 6. Abhiññāvaggo	191	
PA_tika-s04_02t:1914	1-3. Abhiññāsuttādivaṇṇanā	191	
PA_tika-s04_02t:1915_0	254-256. Chaṭṭhassa paṭhame paccanīkasamanato samatho, samādhīti āha “cittekaggatā”ti.	1915	
PA_tika-s04_02t:1915_1	Aniccādinā vividhenākārena dassanato vipassanā, saṅkhārapariggāhakañāṇaṃ. Tenāha	1915	
PA_tika-s04_02t:1915_2	“saṅkhārapariggahavipassanāñāṇa”nti.	1915	
PA_tika-s04_02t:1916_0	Dutiye anariyehi pariyesitabbattā anariyānaṃ pariyesanāti anariyapariyesanā. Sayaṃ	1916	
PA_tika-s04_02t:1916_1	lāmakatāya anariyānaṃ pariyesanāti vā anariyapariyesanā. Jarāsabhāvanti jīraṇapakatikaṃ. Tatiyaṃ uttānameva.	1916	
PA_tika-s04_02t:1917	Abhiññāsuttādivaṇṇanā niṭṭhitā.	191	
PA_tika-s04_02t:1918	4-10. Mālukyaputtasuttādivaṇṇanā	191	
PA_tika-s04_02t:1919	257-263. Catutthe apasādetīti niggaṇhāti. Ussādetīti paggaṇhāti. Apasādanākāraṃ ussādanākārañca vibhāvetuṃ “katha”ntiādi āraddhaṃ. Pañcamādīni uttānāneva. Sesaṃ suviññeyyameva.	191	
PA_tika-s04_02t:1920	Mālukyaputtasuttādivaṇṇanā niṭṭhitā.	192	
PA_tika-s04_02t:1921	Abhiññāvaggavaṇṇanā niṭṭhitā.	192	
PA_tika-s04_02t:1922	Iti manorathapūraṇiyā aṅguttaranikāya-aṭṭhakathāya	192	
PA_tika-s04_02t:1923	Catukkanipātavaṇṇanāya anuttānatthadīpanā samattā.	192	
PA_tika-s04_02t:1924	Dutiyo bhāgo niṭṭhito.	192	
