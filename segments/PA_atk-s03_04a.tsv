segmentnr	original	folio	analyzed
PA_atk-s03_04a:0	Namo tassa bhagavato arahato sammāsambuddhassa	0	
PA_atk-s03_04a:1	Saṃyuttanikāye	0	
PA_atk-s03_04a:2	Saḷāyatanavagga-aṭṭhakathā	0	
PA_atk-s03_04a:3	1. Saḷāyatanasaṃyuttaṃ	0	
PA_atk-s03_04a:4	1. Aniccavaggo	0	
PA_atk-s03_04a:5	1. Ajjhattāniccasuttavaṇṇanā	0	
PA_atk-s03_04a:6_0	1. Saḷāyatanavaggassa paṭhame cakkhunti dve cakkhūni – ñāṇacakkhu ceva maṃsacakkhu	6	
PA_atk-s03_04a:6_1	ca. Tattha ñāṇacakkhu pañcavidhaṃ – buddhacakkhu, dhammacakkhu, samantacakkhu, dibbacakkhu,	6	
PA_atk-s03_04a:6_2	paññācakkhūti. Tesu buddhacakkhu nāma āsayānusayañāṇañceva indriyaparopariyattañāṇañca,	6	
PA_atk-s03_04a:6_3	yaṃ – “buddhacakkhunā lokaṃ volokento”ti āgataṃ. Dhammacakkhu nāma heṭṭhimā tayo	6	
PA_atk-s03_04a:6_4	maggā tīṇi ca phalāni, yaṃ – “virajaṃ vītamalaṃ dhammacakkhuṃ udapādī”ti āgataṃ.	6	
PA_atk-s03_04a:6_5	Samantacakkhu nāma sabbaññutaññāṇaṃ, yaṃ – “pāsādamāruyha samantacakkhū”ti āgataṃ.	6	
PA_atk-s03_04a:6_6	Dibbacakkhu nāma ālokapharaṇena uppannaṃ ñāṇaṃ, yaṃ – “dibbena cakkhunā visuddhenā”ti	6	
PA_atk-s03_04a:6_7	āgataṃ. Paññācakkhu nāma catusaccaparicchedakañāṇaṃ, yaṃ – “cakkhuṃ udapādī”ti āgataṃ.	6	
PA_atk-s03_04a:7_0	Maṃsacakkhupi duvidhaṃ – sasambhāracakkhu, pasādacakkhūti. Tesu yvāyaṃ akkhikūpake	7	
PA_atk-s03_04a:7_1	akkhipaṭalehi parivārito maṃsapiṇḍo, yattha catasso dhātuyo vaṇṇagandharasojā sambhavo	7	
PA_atk-s03_04a:7_2	jīvitaṃ bhāvo cakkhupasādo kāyapasādoti saṅkhepato terasa sambhārā honti. Vitthārato	7	
PA_atk-s03_04a:7_3	pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṃsa,	7	
PA_atk-s03_04a:7_4	jīvitaṃ bhāvo cakkhupasādo kāyapasādoti ime kammasamuṭṭhānā tāva cattāroti cattārīsa	7	
PA_atk-s03_04a:7_5	sambhārā honti. Idaṃ sasambhāracakkhu nāma. Yaṃ panettha setamaṇḍalaparicchinnena	7	
PA_atk-s03_04a:7_6	kaṇhamaṇḍalena parivārite diṭṭhimaṇḍale sanniviṭṭhaṃ rūpadassanasamatthaṃ pasādamattaṃ,	7	
PA_atk-s03_04a:7_7	idaṃ pasādacakkhu nāma. Tassa tato paresañca sotādīnaṃ vitthārakathā visuddhimagge vuttāva.	7	
PA_atk-s03_04a:8_0	Tattha yadidaṃ pasādacakkhu, taṃ gahetvā bhagavā – cakkhuṃ, bhikkhave, aniccantiādimāha.	8	
PA_atk-s03_04a:8_1	Tattha – “catūhi kāraṇehi aniccaṃ udayabbayavantatāyā”tiādinā nayena vitthārakathā	8	
PA_atk-s03_04a:8_2	heṭṭhā pakāsitāyeva. Sotampi pasādasotameva adhippetaṃ, tathā ghānajivhākāyā. Manoti	8	
PA_atk-s03_04a:8_3	tebhūmakasammasanacāracittaṃ. Iti idaṃ suttaṃ chasu ajjhattikāyatanesu tīṇi lakkhaṇāni	8	
PA_atk-s03_04a:8_4	dassetvā kathite bujjhanakānaṃ ajjhāsayena vuttaṃ.	8	
PA_atk-s03_04a:9	2-3. Ajjhattadukkhasuttādivaṇṇanā	0	
PA_atk-s03_04a:10	2-3. Dutiyaṃ dve lakkhaṇāni, tatiyaṃ ekalakkhaṇaṃ dassetvā kathite bujjhanakānaṃ ajjhāsayena vuttaṃ. Sesāni pana tehi sallakkhitāni vā ettakeneva vā sallakkhessantīti.	1	
PA_atk-s03_04a:11	4-6. Bāhirāniccasuttādivaṇṇanā	1	
PA_atk-s03_04a:12_0	4-6. Catutthe rūpagandharasaphoṭṭhabbā catusamuṭṭhānā, saddo dvisamuṭṭhāno, dhammāti	12	
PA_atk-s03_04a:12_1	tebhūmakadhammārammaṇaṃ. Idampi bāhiresu chasu āyatanesu tilakkhaṇaṃ dassetvā kathite	12	
PA_atk-s03_04a:12_2	bujjhanakānaṃ vasena vuttaṃ. Pañcame chaṭṭhe ca dutiyatatiyesu vuttasadisova nayo.	12	
PA_atk-s03_04a:13	7-12. Ajjhattāniccātītānāgatasuttādivaṇṇanā	1	
PA_atk-s03_04a:14	7-12. Sattamādīni atītānāgatesu cakkhādīsu aniccalakkhaṇādīni sallakkhetvā paccuppannesu balavagāhena kilamantānaṃ vasena vuttāni. Sesaṃ sabbattha heṭṭhā vuttanayamevāti.	1	
PA_atk-s03_04a:15	Aniccavaggo paṭhamo.	1	
PA_atk-s03_04a:16	2. Yamakavaggo	1	
PA_atk-s03_04a:17	1-4. Paṭhamapubbesambodhasuttādivaṇṇanā	1	
PA_atk-s03_04a:18_0	13-16. Yamakavaggassa paṭhamadutiyesu ajjhattikānanti ajjhattajjhattavasena ajjhattikānaṃ.	18	
PA_atk-s03_04a:18_1	So pana nesaṃ ajjhattikabhāvo chandarāgassa adhimattabalavatāya veditabbo. Manussānañhi	18	
PA_atk-s03_04a:18_2	antogharaṃ viya cha ajjhattikāyatanāni, gharūpacāraṃ viya cha bāhirāyatanāni. Yathā	18	
PA_atk-s03_04a:18_3	nesaṃ puttadāradhanadhaññapuṇṇe antoghare chandarāgo adhimattabalavā hoti, tattha	18	
PA_atk-s03_04a:18_4	kassaci pavisituṃ na denti, appamattena bhājanasaddamattenāpi “kiṃ eta”nti? Vattāro	18	
PA_atk-s03_04a:18_5	bhavanti. Evamevaṃ chasu ajjhattikesu āyatanesu adhimattabalavachandarāgoti. Iti	18	
PA_atk-s03_04a:18_6	imāya chandarāgabalavatāya tāni “ajjhattikānī”ti vuttāni. Gharūpacāre pana no tathā	18	
PA_atk-s03_04a:18_7	balavā hoti, tattha carante manussepi catuppadānipi na sahasā nivārenti. Kiñcāpi	18	
PA_atk-s03_04a:18_8	na nivārenti, anicchantā pana pasupacchimattampi gahituṃ na denti. Iti nesaṃ tattha	18	
PA_atk-s03_04a:18_9	na adhimattabalavachandarāgo hoti. Rūpādīsupi tatheva na adhimattabalavachandarāgo,	18	
PA_atk-s03_04a:18_10	tasmā tāni “bāhirānī”ti vuttāni. Vitthārato pana ajjhattikabāhirakathā visuddhimagge	181	
PA_atk-s03_04a:18_11	vuttāva. Sesaṃ dvīsupi suttesu heṭṭhā vuttanayameva. Tathā tatiyacatutthesu.	181	
PA_atk-s03_04a:19	5-6. Paṭhamanoceassādasuttādivaṇṇanā	1	
PA_atk-s03_04a:20_0	17-18. Pañcame nissaṭāti nikkhantā. Visaññuttāti nosaṃyuttā. Vippamuttāti no adhimuttā	20	
PA_atk-s03_04a:20_1	vimariyādīkatena cetasāti nimmariyādīkatena cetasā. Yañhi kilesajātaṃ vā vaṭṭaṃ vā	20	
PA_atk-s03_04a:20_2	appahīnaṃ hoti, tena sekhānaṃ cittaṃ samariyādīkataṃ nāma. Yaṃ pahīnaṃ, tena vimariyādīkataṃ.	20	
PA_atk-s03_04a:20_3	Idha pana sabbaso kilesānañceva vaṭṭassa ca pahīnattā vimariyādīkatena kilesavaṭṭamariyādaṃ	20	
PA_atk-s03_04a:20_4	atikkantena cittena vihariṃsūti attho. Chaṭṭhepi eseva nayo. Chasupi panetesu suttesu	20	
PA_atk-s03_04a:20_5	catusaccameva kathitanti veditabbaṃ.	20	
PA_atk-s03_04a:21	7-10. Paṭhamābhinandasuttādivaṇṇanā	2	
PA_atk-s03_04a:22	19-22. Sattamādīsu catūsu vaṭṭavivaṭṭameva kathitaṃ. Anupubbakathā pana nesaṃ heṭṭhā vuttanayeneva veditabbāti.	2	
PA_atk-s03_04a:23	Yamakavaggo dutiyo.	2	
PA_atk-s03_04a:24	3. Sabbavaggo	2	
PA_atk-s03_04a:25	1. Sabbasuttavaṇṇanā	2	
PA_atk-s03_04a:26	23. Sabbavaggassa paṭhame sabbaṃ vo, bhikkhaveti sabbaṃ nāma catubbidhaṃ – sabbasabbaṃ, āyatanasabbaṃ, sakkāyasabbaṃ, padesasabbanti. Tattha –	2	
PA_atk-s03_04a:27	“Na tassa addiṭṭhamidhaatthi kiñci,	2	
PA_atk-s03_04a:28	Atho aviññātamajānitabbaṃ;	2	
PA_atk-s03_04a:29	Sabbaṃ abhiññāsi yadatthi neyyaṃ,	2	
PA_atk-s03_04a:30	Tathāgato tena samantacakkhū”ti. –	3	
PA_atk-s03_04a:31_0	Idaṃ sabbasabbaṃ nāma. “Sabbaṃ vo, bhikkhave, desessāmi, taṃ suṇāthā”ti idaṃ āyatanasabbaṃ	31	
PA_atk-s03_04a:31_1	nāma. “Sabbadhammamūlapariyāyaṃ vo, bhikkhave, desessāmī”ti idaṃ sakkāyasabbaṃ nāma.	31	
PA_atk-s03_04a:31_2	“Sabbadhammesu vā pana paṭhamasamannāhāro uppajjati cittaṃ mano mānasaṃ…pe… tajjāmanodhātū”ti	31	
PA_atk-s03_04a:31_3	idaṃ padesasabbaṃ nāma. Iti pañcārammaṇamattaṃ padesasabbaṃ. Tebhūmakadhammā sakkāyasabbaṃ.	31	
PA_atk-s03_04a:31_4	Catubhūmakadhammā āyatanasabbaṃ. Yaṃkiñci neyyaṃ sabbasabbaṃ. Padesasabbaṃ sakkāyasabbaṃ	31	
PA_atk-s03_04a:31_5	na pāpuṇāti, sakkāyasabbaṃ āyatanasabbaṃ na pāpuṇāti, āyatanasabbaṃ sabbasabbaṃ na	31	
PA_atk-s03_04a:31_6	pāpuṇāti. Kasmā? Sabbaññutaññāṇassa ayaṃ nāma dhammo ārammaṇaṃ na hotīti natthitāya.	31	
PA_atk-s03_04a:31_7	Imasmiṃ pana sutte āyatanasabbaṃ adhippetaṃ.	31	
PA_atk-s03_04a:32_0	Paccakkhāyāti paṭikkhipitvā. Vācāvatthukamevassāti, vācāya vattabbavatthumattakameva	32	
PA_atk-s03_04a:32_1	bhaveyya. Imāni pana dvādasāyatanāni atikkamitvā ayaṃ nāma añño sabhāvadhammo atthīti	32	
PA_atk-s03_04a:32_2	dassetuṃ na sakkuṇeyya. Puṭṭho ca na sampāyeyyāti, “katamaṃ aññaṃ sabbaṃ nāmā”ti?	32	
PA_atk-s03_04a:32_3	Pucchito, “idaṃ nāmā”ti vacanena sampādetuṃ na sakkuṇeyya. Vighātaṃ āpajjeyyāti dukkhaṃ	32	
PA_atk-s03_04a:32_4	āpajjeyya. Yathā taṃ, bhikkhave, avisayasminti ettha tanti nipātamattaṃ. Yathāti	32	
PA_atk-s03_04a:32_5	kāraṇavacanaṃ, yasmā avisaye puṭṭhoti attho. Avisayasmiñhi sattānaṃ vighātova hoti,	32	
PA_atk-s03_04a:32_6	kūṭāgāramattaṃ silaṃ sīsena ukkhipitvā gambhīre udake taraṇaṃ avisayo, tathā candimasūriyānaṃ	32	
PA_atk-s03_04a:32_7	ākaḍḍhitvā pātanaṃ, tasmiṃ avisaye vāyamanto vighātameva āpajjati, evaṃ imasmimpi	32	
PA_atk-s03_04a:32_8	avisaye vighātameva āpajjeyyāti adhippāyo.	32	
PA_atk-s03_04a:33	2. Pahānasuttavaṇṇanā	3	
PA_atk-s03_04a:34_0	24. Dutiye sabbappahānāyāti sabbassa pahānāya. Cakkhusamphassapaccayā uppajjati vedayitanti	34	
PA_atk-s03_04a:34_1	cakkhusamphassaṃ mūlapaccayaṃ katvā uppannā sampaṭicchanasantīraṇavoṭṭhabbanajavanavedanā.	34	
PA_atk-s03_04a:34_2	Cakkhuviññāṇasampayuttāya pana vattabbameva natthi. Sotadvārādivedanāpaccayādīsupi	34	
PA_atk-s03_04a:34_3	eseva nayo. Ettha pana manoti bhavaṅgacittaṃ. Dhammāti ārammaṇaṃ. Manoviññāṇanti	34	
PA_atk-s03_04a:34_4	sahāvajjanakajavanaṃ. Manosamphassoti bhavaṅgasahajāto samphasso. Vedayitanti sahāvajjanavedanāya	34	
PA_atk-s03_04a:34_5	javanavedanā. Bhavaṅgasampayuttāya pana vattabbameva natthi. Āvajjanaṃ bhavaṅgato	34	
PA_atk-s03_04a:34_6	amocetvā manoti sahāvajjanena bhavaṅgaṃ daṭṭhabbaṃ. Dhammāti ārammaṇaṃ. Manoviññāṇanti	34	
PA_atk-s03_04a:34_7	javanaviññāṇaṃ. Manosamphassoti bhavaṅgasahajāto samphasso. Vedayitanti javanasahajātā	34	
PA_atk-s03_04a:34_8	vedanā. Sahāvajjanena bhavaṅgasahajātāpi vaṭṭatiyeva. Yā panettha desanā anusiṭṭhiāṇā,	34	
PA_atk-s03_04a:34_9	ayaṃ paṇṇatti nāmāti.	34	
PA_atk-s03_04a:35	3. Abhiññāpariññāpahānasuttavaṇṇanā	3	
PA_atk-s03_04a:36_0	25. Tatiye sabbaṃ abhiññā pariññā pahānāyāti sabbaṃ abhijānitvā parijānitvā pajahanatthāya.	36	
PA_atk-s03_04a:36_1	Abhiññā pariññā pahātabbanti abhijānitvā parijānitvā pahātabbaṃ. Sesaṃ vuttanayeneva veditabbaṃ.	36	
PA_atk-s03_04a:37	4. Paṭhamaaparijānanasuttavaṇṇanā	3	
PA_atk-s03_04a:38_0	26. Catutthe anabhijānaṃ aparijānaṃ avirājayaṃ appajahanti anabhijānanto aparijānanto	38	
PA_atk-s03_04a:38_1	avirājento appajahanto. Ettha ca avirājentoti avigacchāpento. Iti imasmiṃ sutte tissopi	38	
PA_atk-s03_04a:38_2	pariññā kathitā honti. “Abhijāna”nti hi vacanena ñātapariññā kathitā, “parijāna”nti	38	
PA_atk-s03_04a:38_3	vacanena tīraṇapariññā, “virājayaṃ pajaha”nti dvīhi pahānapariññāti.	38	
PA_atk-s03_04a:39	5. Dutiyaaparijānanasuttavaṇṇanā	3	
PA_atk-s03_04a:40_0	27. Pañcame cakkhuviññāṇaviññātabbā dhammāti heṭṭhā gahitarūpameva gahetvā dasseti.	40	
PA_atk-s03_04a:40_1	Heṭṭhā vā āpāthagataṃ gahitaṃ, idha anāpāthagataṃ. Idaṃ panettha sanniṭṭhānaṃ – heṭṭhā	40	
PA_atk-s03_04a:40_2	āpāthagatampi anāpāthagatampi gahitameva, idha pana cakkhuviññāṇasampayuttā tayo	40	
PA_atk-s03_04a:40_3	khandhā. Te hi cakkhuviññāṇena saha viññātabbattā “cakkhuviññāṇaviññātabbā”ti vuttā.	40	
PA_atk-s03_04a:40_4	Sesapadesupi eseva nayo.	40	
PA_atk-s03_04a:41	6. Ādittasuttavaṇṇanā	4	
PA_atk-s03_04a:42_0	28. Chaṭṭhe gayāsīseti gayāgāmassa hi avidūre gayāti ekā pokkharaṇīpi atthi nadīpi,	42	
PA_atk-s03_04a:42_1	gayāsīsanāmako hatthikumbhasadiso piṭṭhipāsāṇopi, yattha bhikkhusahassassapi okāso	42	
PA_atk-s03_04a:42_2	pahoti, bhagavā tattha viharati. Tena vuttaṃ “gayāsīse”ti. Bhikkhū āmantesīti tesaṃ	42	
PA_atk-s03_04a:42_3	sappāyadhammadesanaṃ vicinitvā taṃ desessāmīti āmantesi.	42	
PA_atk-s03_04a:43_0	Tatrāyaṃ anupubbikathā – ito kira dvānavutikappe mahindo nāma rājā ahosi. Tassa jeṭṭhaputto	43	
PA_atk-s03_04a:43_1	phusso nāma. So pūritapāramī pacchimabhavikasatto, paripākagate ñāṇe bodhimaṇḍaṃ	43	
PA_atk-s03_04a:43_2	āruyha sabbaññutaṃ paṭivijjhi. Rañño kaniṭṭhaputto tassa aggasāvako ahosi, purohitaputto	43	
PA_atk-s03_04a:43_3	dutiyasāvako. Rājā cintesi – “mayhaṃ jeṭṭhaputto nikkhamitvā buddho jāto, kaniṭṭhaputto	43	
PA_atk-s03_04a:43_4	aggasāvako, purohitaputto dutiyasāvako”ti. So “amhākaṃyeva buddho, amhākaṃ dhammo,	43	
PA_atk-s03_04a:43_5	amhākaṃ saṅgho”ti vihāraṃ kāretvā vihāradvārakoṭṭhakato yāva attano gharadvārā ubhato	43	
PA_atk-s03_04a:43_6	veḷubhittikuṭikāhi parikkhipitvā matthake suvaṇṇatārakakhacitasamosaritagandhadāmamālādāmavitānaṃ	43	
PA_atk-s03_04a:43_7	bandhāpetvā heṭṭhā rajatavaṇṇaṃ vālukaṃ santharitvā pupphāni vikirāpetvā tena maggena	43	
PA_atk-s03_04a:43_8	bhagavato āgamanaṃ kāresi.	43	
PA_atk-s03_04a:44_0	Satthā vihārasmiṃyeva ṭhito cīvaraṃ pārupitvā antosāṇiyāva saddhiṃ bhikkhusaṅghena	44	
PA_atk-s03_04a:44_1	rājagehaṃ āgacchati, katabhattakicco antosāṇiyāva gacchati. Koci kaṭacchubhikkhāmattampi	44	
PA_atk-s03_04a:44_2	dātuṃ na labhati. Tato nāgarā ujjhāyiṃsu, “buddho loke uppanno, na ca mayaṃ puññāni	44	
PA_atk-s03_04a:44_3	kātuṃ labhāma. Yathā hi candimasūriyā sabbesaṃ ālokaṃ karonti, evaṃ buddhā nāma sabbesaṃ	44	
PA_atk-s03_04a:44_4	hitatthāya uppajjanti, ayaṃ pana rājā sabbesaṃ puññacetanaṃ attanoyeva anto pavesetī”ti.	44	
PA_atk-s03_04a:45_0	Tassa ca rañño aññe tayo puttā atthi. Nāgarā tehi saddhiṃ ekato hutvā sammantayiṃsu,	45	
PA_atk-s03_04a:45_1	“rājakulehi saddhiṃ aṭṭo nāma natthi, ekaṃ upāyaṃ karomā”ti. Te paccante core uṭṭhāpetvā,	45	
PA_atk-s03_04a:45_2	“katipayā gāmā pahaṭā”ti sāsanaṃ āharāpetvā rañño ārocayiṃsu. Rājā putte pakkosāpetvā“tātā,	45	
PA_atk-s03_04a:45_3	ahaṃ mahallako, gacchatha core vūpasamethā”ti pesesi. Payuttacorā ito cito ca avippakiritvā	45	
PA_atk-s03_04a:45_4	tesaṃ santikameva āgacchiṃsu. Te anāvāse gāme vāsetvā “vūpasamitā corā”ti āgantvā	45	
PA_atk-s03_04a:45_5	rājānaṃ vanditvā aṭṭhaṃsu.	45	
PA_atk-s03_04a:46_0	Rājā tuṭṭho “tātā, varaṃ vo demī”ti āha. Te adhivāsetvā gantvā nāgarehi saddhiṃ mantayiṃsu,	46	
PA_atk-s03_04a:46_1	“raññā amhākaṃ varo dinno. Kiṃ gaṇhāmā”ti? Ayyaputtā, tumhākaṃ hatthiassādayo na	46	
PA_atk-s03_04a:46_2	dullabhā, buddharatanaṃ pana dullabhaṃ, na sabbakālaṃ uppajjati, tumhākaṃ jeṭṭhabhātikassa	46	
PA_atk-s03_04a:46_3	phussabuddhassa paṭijagganavaraṃ gaṇhathāti. Te “evaṃ karissāmā”ti nāgarānaṃ paṭissuṇitvā	46	
PA_atk-s03_04a:46_4	katamassukammā sunhātā suvilittā rañño santikaṃ gantvā, “deva, no varaṃ dethā”ti	46	
PA_atk-s03_04a:46_5	yāciṃsu. Kiṃ gaṇhissatha tātāti? Deva, amhākaṃ hatthiassādīhi attho natthi, jeṭṭhabhātikassa	46	
PA_atk-s03_04a:46_6	no phussabuddhassa paṭijagganavaraṃ dethāti. “Ayaṃ varo na sakkā mayā jīvamānena	46	
PA_atk-s03_04a:46_7	dātu”nti dve kaṇṇe pidahi. “Deva, na tumhe amhehi balakkārena varaṃ dāpitā, tumhehi	46	
PA_atk-s03_04a:46_8	attano ruciyā tuṭṭhehi dinno. Kiṃ, deva, rājakulassa dve kathā vaṭṭantī”ti? Saccavāditāya bhaṇiṃsu.	46	
PA_atk-s03_04a:47_0	Rājā vinivattituṃ alabhanto – “tātā, satta saṃvacchare satta māse satta ca divase	47	
PA_atk-s03_04a:47_1	upaṭṭhahitvā tumhākaṃ dassāmī”ti āha. “Sundaraṃ, deva, pāṭibhogaṃ dethā”ti. “Kissa	47	
PA_atk-s03_04a:47_2	pāṭibhogaṃ tātā”ti? “Ettakaṃ kālaṃ amaraṇapāṭibhogaṃ devā”ti. “Tātā, ayuttaṃ pāṭibhogaṃ	47	
PA_atk-s03_04a:47_3	dāpetha, na sakkā evaṃ pāṭibhogaṃ dātuṃ, tiṇagge ussāvabindusadisaṃ sattānaṃ jīvita”nti.	47	
PA_atk-s03_04a:47_4	“No ce, deva, pāṭibhogaṃ detha, mayaṃ antarā matā kiṃ kusalaṃ karissāmā”ti? “Tena	47	
PA_atk-s03_04a:47_5	hi, tātā, cha saṃvaccharāni dethā”ti. “Na sakkā, devā”ti. “Tena hi pañca, cattāri,	47	
PA_atk-s03_04a:47_6	tīṇi, dve, ekaṃ saṃvaccharaṃ detha”. “Satta, cha māse detha…pe… māsaḍḍhamattaṃ dethā”ti.	47	
PA_atk-s03_04a:47_7	“Na sakkā, devā”ti. “Tena hi sattadivasamattaṃ dethā”ti. “Sādhu, devāti satta divase	47	
PA_atk-s03_04a:47_8	sampaṭicchiṃsu”. Rājā satta saṃvacchare satta māse satta divase kattabbasakkāraṃ	47	
PA_atk-s03_04a:47_9	sattasuyeva divasesu akāsi.	47	
PA_atk-s03_04a:48_0	Tato puttānaṃ vasanaṭṭhānaṃ satthāraṃ pesetuṃ aṭṭhausabhavitthataṃ maggaṃ alaṅkārāpesi,	48	
PA_atk-s03_04a:48_1	majjhaṭṭhāne catuusabhappamāṇaṃ padesaṃ hatthīhi maddāpetvā kasiṇamaṇḍalasadisaṃ	48	
PA_atk-s03_04a:48_2	katvā vālukāya santharāpetvā pupphābhikiṇṇamakāsi, tattha tattha kadaliyo ca puṇṇaghaṭe	48	
PA_atk-s03_04a:48_3	ca ṭhapāpetvā dhajapaṭākā ukkhipāpesi. Usabhe usabhe pokkharaṇiṃ khaṇāpesi, aparabhāge	48	
PA_atk-s03_04a:48_4	dvīsu passesu gandhamālāpupphāpaṇe pasārāpesi. Majjhaṭṭhāne catuusabhavitthārassa	48	
PA_atk-s03_04a:48_5	alaṅkatamaggassa ubhosu passesu dve dve usabhavitthāre magge khāṇukaṇṭake harāpetvā	48	
PA_atk-s03_04a:48_6	daṇḍadīpikāyo kārāpesi. Rājaputtāpi attano āṇāpavattiṭṭhāne soḷasausabhamaggaṃ tatheva alaṅkārāpesuṃ.	48	
PA_atk-s03_04a:49_0	Rājā attano āṇāpavattiṭṭhānassa kedārasīmaṃ gantvā satthāraṃ vanditvā paridevamāno,	49	
PA_atk-s03_04a:49_1	“tātā, mayhaṃ dakkhiṇakkhiṃ uppāṭetvā gaṇhantā viya gacchatha, evaṃ gaṇhitvā gatā	49	
PA_atk-s03_04a:49_2	pana buddhānaṃ anucchavikaṃ kareyyātha. Mā surāsoṇḍā viya pamattā vicaritthā”ti āha.	49	
PA_atk-s03_04a:49_3	Te “jānissāma mayaṃ, devā”ti satthāraṃ gahetvā gatā, vihāraṃ kāretvā satthu niyyātetvā	49	
PA_atk-s03_04a:49_4	tattha satthāraṃ paṭijaggantā kālena therāsane, kālena majjhimāsane, kālena saṅghanavakāsane	49	
PA_atk-s03_04a:49_5	tiṭṭhanti. Dānaṃ upaparikkhamānānaṃ tiṇṇampi janānaṃ ekasadisameva ahosi. Te upakaṭṭhāya	49	
PA_atk-s03_04a:49_6	vassūpanāyikāya cintayiṃsu – “kathaṃ nu kho satthu ajjhāsayaṃ gaṇheyyāmā”ti? Atha	49	
PA_atk-s03_04a:49_7	nesaṃ etadahosi – “buddhā nāma dhammagaruno, na āmisagaruno, sīle patiṭṭhamānā mayaṃ	49	
PA_atk-s03_04a:49_8	satthu ajjhāsayaṃ gahetuṃ sakkhissāmā”ti dānasaṃvidhāyake manusse pakkosāpetvā, “tātā,	49	
PA_atk-s03_04a:49_9	imināva nīhārena yāgubhattakhādanīyādīni sampādentā dānaṃ pavattethā”ti vatvā dānasaṃvidahanapalibodhaṃ chindiṃsu.	49	
PA_atk-s03_04a:50_0	Atha nesaṃ jeṭṭhabhātā pañcasate purise ādāya dasasu sīlesu patiṭṭhāya dve kāsāyāni	50	
PA_atk-s03_04a:50_1	acchādetvā kappiyaṃ udakaṃ paribhuñjamāno vāsaṃ kappesi. Majjhimo tīhi, kaniṭṭho	50	
PA_atk-s03_04a:50_2	dvīhi purisasatehi saddhiṃ tatheva paṭipajji. Te yāvajīvaṃ satthāraṃ upaṭṭhahiṃsu.	50	
PA_atk-s03_04a:50_3	Satthā tesaṃyeva santike parinibbāyi.	50	
PA_atk-s03_04a:51_0	Tepi kālaṃ katvā tato paṭṭhāya dvānavutikappe manussalokato devalokaṃ, devalokato	51	
PA_atk-s03_04a:51_1	ca manussalokaṃ saṃsarantā amhākaṃ satthukāle devalokā cavitvā manussaloke nibbattiṃsu.	51	
PA_atk-s03_04a:51_2	Tesaṃ dānagge byāvaṭo mahāamacco aṅgamagadhānaṃ rājā bimbisāro hutvā nibbatti. Te	51	
PA_atk-s03_04a:51_3	tasseva rañño raṭṭhe brāhmaṇamahāsālakule nibbattiṃsu. Jeṭṭhabhātā jeṭṭhova jāto,	51	
PA_atk-s03_04a:51_4	majjhimakaniṭṭhā majjhimakaniṭṭhāyeva. Yepi tesaṃ parivāramanussā, te parivāramanussāva	51	
PA_atk-s03_04a:51_5	jātā. Te vuddhimanvāya tayopi janā taṃ purisasahassaṃ ādāya nikkhamitvā tāpasā hutvā	51	
PA_atk-s03_04a:51_6	uruvelāyaṃ nadītīreyeva vasiṃsu. Aṅgamagadhavāsino māse māse tesaṃ mahāsakkāraṃ abhiharanti.	51	
PA_atk-s03_04a:52_0	Atha amhākaṃ bodhisatto katābhinikkhamano anupubbena sabbaññutaṃ patvā pavattitavaradhammacakko	52	
PA_atk-s03_04a:52_1	yasādayo kulaputte vinetvā saṭṭhi arahante dhammadesanatthāya disāsu uyyojetvā sayaṃ	52	
PA_atk-s03_04a:52_2	pattacīvaramādāya – “te tayo jaṭilabhātike damessāmī”ti uruvelaṃ gantvā anekehi pāṭihāriyasatehi	52	
PA_atk-s03_04a:52_3	tesaṃ diṭṭhiṃ bhinditvā te pabbājesi. So taṃ iddhimayapattacīvaradharaṃ samaṇasahassaṃ	52	
PA_atk-s03_04a:52_4	ādāya gayāsīsaṃ gantvā tehi parivārito nisīditvā, – “katarā nu kho etesaṃ dhammakathā	52	
PA_atk-s03_04a:52_5	sappāyā”ti cintento, “ime sāyaṃpātaṃ aggiṃ paricaranti. Imesaṃ dvādasāyatanāni ādittāni	52	
PA_atk-s03_04a:52_6	sampajjalitāni viya katvā desessāmi, evaṃ ime arahattaṃ pāpuṇituṃ sakkhissantī”ti	52	
PA_atk-s03_04a:52_7	sanniṭṭhānamakāsi. Atha nesaṃ tathā dhammaṃ desetuṃ imaṃ ādittapariyāyaṃ abhāsi.	52	
PA_atk-s03_04a:52_8	Tena vuttaṃ – “bhikkhū āmantesīti tesaṃ sappāyadhammadesanaṃ vicinitvā taṃ desessāmīti	52	
PA_atk-s03_04a:52_9	āmantesī”ti. Tattha ādittanti padittaṃ sampajjalitaṃ. Sesaṃ vuttanayameva. Iti imasmiṃ	52	
PA_atk-s03_04a:52_10	sutte dukkhalakkhaṇaṃ kathitaṃ.	521	
PA_atk-s03_04a:53	7. Addhabhūtasuttavaṇṇanā	5	
PA_atk-s03_04a:54	29. Sattame addhabhūtanti adhibhūtaṃ ajjhotthaṭaṃ, upaddutanti attho. Imasmimpi sutte dukkhalakkhaṇameva kathitaṃ.	5	
PA_atk-s03_04a:55	8. Samugghātasāruppasuttavaṇṇanā	5	
PA_atk-s03_04a:56_0	30. Aṭṭhame sabbamaññitasamugghātasāruppanti sabbesaṃ taṇhāmānadiṭṭhimaññitānaṃ samugghātāya	56	
PA_atk-s03_04a:56_1	anucchavikaṃ. Idhāti imasmiṃ sāsane. Cakkhuṃ na maññatīti cakkhuṃ ahanti vā mamanti	56	
PA_atk-s03_04a:56_2	vā paroti vā parassāti vā na maññati. Cakkhusmiṃ na maññatīti ahaṃ cakkhusmiṃ, mama	56	
PA_atk-s03_04a:56_3	kiñcanapalibodho cakkhusmiṃ paro cakkhusmiṃ, parassa kiñcanapalibodho cakkhusminti	56	
PA_atk-s03_04a:56_4	na maññati. Cakkhuto na maññatīti ahaṃ cakkhuto niggato, mama kiñcanapalibodho cakkhuto	56	
PA_atk-s03_04a:56_5	niggato, paro cakkhuto niggato, parassa kiñcanapalibodho cakkhuto niggatoti evampi	56	
PA_atk-s03_04a:56_6	na maññati, taṇhāmānadiṭṭhimaññanānaṃ ekampi na uppādetīti attho. Cakkhuṃ meti na	56	
PA_atk-s03_04a:56_7	maññatīti mama cakkhūti na maññati, mamattabhūtaṃ taṇhāmaññanaṃ na uppādetīti attho.	56	
PA_atk-s03_04a:56_8	Sesaṃ uttānamevāti. Imasmiṃ sutte catucattālīsāya ṭhānesu arahattaṃ pāpetvā vipassanā kathitā.	56	
PA_atk-s03_04a:57	9. Paṭhamasamugghātasappāyasuttavaṇṇanā	5	
PA_atk-s03_04a:58_0	31. Navame samugghātasappāyāti samugghātassa upakārabhūtā. Tato taṃ hoti aññathāti	58	
PA_atk-s03_04a:58_1	tato taṃ aññenākārena hoti. Aññathābhāvī bhavasatto loko bhavamevābhinandatīti aññathābhāvaṃ	58	
PA_atk-s03_04a:58_2	vipariṇāmaṃ upagamanena aññathābhāvī hutvāpi bhavesu satto laggo lagito palibuddho	58	
PA_atk-s03_04a:58_3	ayaṃ loko bhavaṃyeva abhinandati. Yāvatā, bhikkhave, khandhadhātuāyatananti, bhikkhave,	58	
PA_atk-s03_04a:58_4	yattakaṃ idaṃ khandhā ca dhātuyo ca āyatanāni cāti khandhadhātuāyatanaṃ. Tampi na	58	
PA_atk-s03_04a:58_5	maññatīti sabbampi na maññatīti heṭṭhā gahitameva saṃkaḍḍhitvā puna dasseti. Imasmiṃ	58	
PA_atk-s03_04a:58_6	sutte aṭṭhacattālīsāya ṭhānesu arahattaṃ pāpetvā vipassanā kathitā.	58	
PA_atk-s03_04a:59	10. Dutiyasamugghātasappāyasuttavaṇṇanā	5	
PA_atk-s03_04a:60_0	32. Dasame etaṃ mamātiādīhi tīhi tīhi padehi taṇhāmānadiṭṭhigāhe dassetvā tiparivaṭṭanayena	60	
PA_atk-s03_04a:60_1	desanā katā. Paṭipāṭiyā pana tīsupi imesu suttesu saha vipassanāya cattāropi maggā kathitāti.	60	
PA_atk-s03_04a:61	Sabbavaggo tatiyo.	6	
PA_atk-s03_04a:62	4. Jātidhammavaggavaṇṇanā	6	
PA_atk-s03_04a:63_0	33-42. Jātidhammavagge jātidhammanti jāyanadhammaṃ nibbattanasabhāvaṃ. Jarādhammanti	63	
PA_atk-s03_04a:63_1	jīraṇasabhāvaṃ. Byādhidhammanti byādhino uppattipaccayabhāvena byādhisabhāvaṃ. Maraṇadhammanti	63	
PA_atk-s03_04a:63_2	maraṇasabhāvaṃ. Sokadhammanti sokassa uppattipaccayabhāvena sokasabhāvaṃ. Saṃkilesikadhammanti	63	
PA_atk-s03_04a:63_3	saṃkilesikasabhāvaṃ. Khayadhammanti khayagamanasabhāvaṃ. Vayadhammādīsupi eseva nayoti.	63	
PA_atk-s03_04a:64	Jātidhammavaggo catuttho.	6	
PA_atk-s03_04a:65	5. Sabbaaniccavaggavaṇṇanā	6	
PA_atk-s03_04a:66_0	43-52. Aniccavagge abhiññeyyanti pade ñātapariññā āgatā, itarā pana dve gahitāyevāti	66	
PA_atk-s03_04a:66_1	veditabbā. Pariññeyyapahātabbapadesupi tīraṇapahānapariññāva āgatā, itarāpi pana	66	
PA_atk-s03_04a:66_2	dve gahitāyevāti veditabbā. Sacchikātabbanti paccakkhaṃ kātabbaṃ. Abhiññāpariññeyyanti	66	
PA_atk-s03_04a:66_3	idhāpi pahānapariññā avuttāpi gahitāyevāti veditabbā. Upaddutanti anekaggaṭṭhena.	66	
PA_atk-s03_04a:66_4	Upassaṭṭhanti upahataṭṭhena. Sesaṃ uttānamevāti.	66	
PA_atk-s03_04a:67	Sabbaaniccavaggo pañcamo.	6	
PA_atk-s03_04a:68	Paṭhamo paṇṇāsako.	6	
PA_atk-s03_04a:69	6. Avijjāvaggavaṇṇanā	6	
PA_atk-s03_04a:70_0	53-62. Avijjāvagge avijjāti catūsu saccesu aññāṇaṃ. Vijjāti arahattamaggavijjā. Aniccato	70	
PA_atk-s03_04a:70_1	jānato passatoti dukkhānattavasenāpi jānato passato pahīyatiyeva, idaṃ pana aniccavasena	70	
PA_atk-s03_04a:70_2	kathite bujjhanakapuggalassa ajjhāsayena vuttaṃ. Eseva nayo sabbattha. Api cettha	70	
PA_atk-s03_04a:70_3	saṃyojanāti dasa saṃyojanāni. Āsavāti cattāro āsavā. Anusayāti satta anusayā. Sabbupādānapariññāyāti	70	
PA_atk-s03_04a:70_4	sabbesaṃ catunnampi upādānānaṃ tīhi pariññāhi parijānanatthāya. Pariyādānāyāti khepanatthāya.	70	
PA_atk-s03_04a:70_5	Sesaṃ sabbattha uttānamevāti.	70	
PA_atk-s03_04a:71	Avijjāvaggo chaṭṭho.	7	
PA_atk-s03_04a:72	7. Migajālavaggo	7	
PA_atk-s03_04a:73	1. Paṭhamamigajālasuttavaṇṇanā	7	
PA_atk-s03_04a:74_0	63. Migajālavaggassa paṭhame cakkhuviññeyyāti cakkhuviññāṇena passitabbā. Sotaviññeyyādīsupi	74	
PA_atk-s03_04a:74_1	eseva nayo. Iṭṭhāti pariyiṭṭhā vā hontu mā vā, iṭṭhārammaṇabhūtāti attho. Kantāti	74	
PA_atk-s03_04a:74_2	kamanīyā. Manāpāti manavaḍḍhanakā. Piyarūpāti piyajātikā. Kāmūpasaṃhitāti ārammaṇaṃ	74	
PA_atk-s03_04a:74_3	katvā uppajjamānena kāmena upasaṃhitā rajanīyāti rañjanīyā, rāguppattikāraṇabhūtāti	74	
PA_atk-s03_04a:74_4	attho. Nandīti taṇhānandī. Saṃyogoti saṃyojanaṃ. Nandisaṃyojanasaṃyuttoti nandībandhanena	74	
PA_atk-s03_04a:74_5	baddho. Araññavanapatthānīti araññāni ca vanapatthāni ca. Tattha kiñcāpi abhidhamme	74	
PA_atk-s03_04a:74_6	nippariyāyena “nikkhamitvā bahi indakhīlā sabbametaṃ arañña”nti vuttaṃ, tathāpi yaṃ	74	
PA_atk-s03_04a:74_7	taṃ “pañcadhanusatikaṃ pacchima”nti araññakaṅganipphādakaṃ senāsanaṃ vuttaṃ, tadeva	74	
PA_atk-s03_04a:74_8	adhippetanti veditabbaṃ. Vanapatthanti gāmantaṃ atikkamitvā manussānaṃ anupacāraṭṭhānaṃ,	74	
PA_atk-s03_04a:74_9	yattha na kasīyati na vapīyati. Vuttampi cetaṃ –	74	
PA_atk-s03_04a:75_0	“Vanapatthanti dūrānametaṃ senāsanānaṃ adhivacanaṃ. Vanapatthanti vanasaṇḍānametaṃ,	75	
PA_atk-s03_04a:75_1	vanapatthanti bhiṃsanakānametaṃ, vanapatthanti salomahaṃsānametaṃ, vanapatthanti	75	
PA_atk-s03_04a:75_2	pariyantānametaṃ, vanapatthanti amanussūpacārānaṃ senāsanānametaṃ adhivacana”nti.	75	
PA_atk-s03_04a:76_0	Ettha ca pariyantānanti imaṃ ekaṃ pariyāyaṃ ṭhapetvā sesapariyāyehi vanapatthāni	76	
PA_atk-s03_04a:76_1	veditabbāni. Pantānīti pariyantāni atidūrāni. Appasaddānīti udukkhalamusaladārakasaddādīnaṃ	76	
PA_atk-s03_04a:76_2	abhāvena appasaddāni. Appanigghosānīti tesaṃ tesaṃ ninnādamahānigghosassa abhāvena	76	
PA_atk-s03_04a:76_3	appanigghosāni. Vijanavātānīti sañcaraṇajanassa sarīravātavirahitāni. Manussarāhasseyyakānīti	76	
PA_atk-s03_04a:76_4	manussānaṃ rahokammassa anucchavikāni. Paṭisallānasāruppānīti nilīyanasāruppāni.	76	
PA_atk-s03_04a:77	2. Dutiyamigajālasuttavaṇṇanā	7	
PA_atk-s03_04a:78	64. Dutiye nandinirodhā dukkhanirodhoti taṇhānandiyā nirodhena vaṭṭadukkhassa nirodho.	7	
PA_atk-s03_04a:79	3-5. Paṭhamasamiddhimārapañhāsuttādivaṇṇanā	7	
PA_atk-s03_04a:80_0	65-67. Tatiye samiddhīti attabhāvassa samiddhatāya evaṃ laddhanāmo. Tassa kira therassa	80	
PA_atk-s03_04a:80_1	attabhāvo abhirūpo ahosi pāsādiko, ukkhittamālāpuṭo viya alaṅkatamālāgabbho viya	80	
PA_atk-s03_04a:80_2	ca sabbākārapāripūriyā samiddho. Tasmā samiddhitveva saṅkhaṃ gato. Māroti maraṇaṃ	80	
PA_atk-s03_04a:80_3	pucchati. Mārapaññattīti māroti paññatti nāmaṃ nāmadheyyaṃ. Atthi tattha māro vā	80	
PA_atk-s03_04a:80_4	mārapaññatti vāti tattha maraṇaṃ vā maraṇanti idaṃ nāmaṃ vā atthīti dasseti. Catutthaṃ	80	
PA_atk-s03_04a:80_5	uttānameva, tathā pañcamaṃ.	80	
PA_atk-s03_04a:81	6. Samiddhilokapañhāsuttavaṇṇanā	8	
PA_atk-s03_04a:82	68. Chaṭṭhe lokoti lujjanapalujjanaṭṭhena loko. Iti migajālattherassa āyācanasuttato paṭṭhāya pañcasupi suttesu vaṭṭavivaṭṭameva kathitaṃ.	8	
PA_atk-s03_04a:83	7. Upasenaāsīvisasuttavaṇṇanā	8	
PA_atk-s03_04a:84_0	69. Sattame sītavaneti evaṃnāmake susānavane. Sappasoṇḍikapabbhāreti sappaphaṇasadisatāya	84	
PA_atk-s03_04a:84_1	evaṃladdhanāme pabbhāre. Upasenassāti dhammasenāpatino kaniṭṭhabhātikaupasenattherassa.	84	
PA_atk-s03_04a:84_2	Āsīviso patito hotīti thero kira katabhattakicco mahācīvaraṃ gahetvā leṇacchāyāya	84	
PA_atk-s03_04a:84_3	mandamandena vātapānavātena bījiyamāno nisīditvā dupaṭṭanivāsane sūcikammaṃ karoti.	84	
PA_atk-s03_04a:84_4	Tasmiṃ khaṇe leṇacchadane dve āsīvisapotakā kīḷanti. Tesu eko patitvā therassa aṃsakūṭe	84	
PA_atk-s03_04a:84_5	avatthāsi. So ca phuṭṭhaviso hoti. Tasmā patitaṭṭhānato paṭṭhāya therassa kāye dīpasikhā	84	
PA_atk-s03_04a:84_6	viya vaṭṭiṃ pariyādiyamānamevassa visaṃ otiṇṇaṃ. Thero visassa tathāgamanaṃ disvā	84	
PA_atk-s03_04a:84_7	kiñcāpi taṃ patitamattameva yathāparicchedena gataṃ, attano pana iddhibalena “ayaṃ	84	
PA_atk-s03_04a:84_8	attabhāvo leṇe mā vinassatū”ti adhiṭṭhahitvā bhikkhū āmantesi. Purāyaṃ kāyo idheva	84	
PA_atk-s03_04a:84_9	vikiratīti yāva na vikirati, tāva naṃ bahiddhā nīharathāti attho. Aññathattanti aññathābhāvaṃ.	84	
PA_atk-s03_04a:84_10	Indriyānaṃ vā vipariṇāmanti cakkhusotādīnaṃ indriyānaṃ pakativijahanabhāvaṃ. Tattheva	841	
PA_atk-s03_04a:84_11	vikirīti bahi nīharitvā ṭhapitaṭṭhāne mañcakasmiṃyeva vikiri.	841	
PA_atk-s03_04a:85	8. Upavāṇasandiṭṭhikasuttavaṇṇanā	8	
PA_atk-s03_04a:86_0	70. Aṭṭhame rūpappaṭisaṃvedīti nīlapītādibhedaṃ ārammaṇaṃ vavatthāpento rūpaṃ paṭisaṃviditaṃ	86	
PA_atk-s03_04a:86_1	karoti, tasmā rūpappaṭisaṃvedī nāma hoti. Rūparāgappaṭisaṃvedīti kilesassa atthibhāveneva	86	
PA_atk-s03_04a:86_2	pana rūparāgaṃ paṭisaṃviditaṃ karoti nāma, tasmā rūparāgappaṭisaṃvedīti vuccati.	86	
PA_atk-s03_04a:86_3	Sandiṭṭhikotiādīni visuddhimagge vuttatthāneva. No ca rūparāgappaṭisaṃvedīti kilesassa	86	
PA_atk-s03_04a:86_4	natthibhāveneva na rūparāgaṃ paṭisaṃviditaṃ karoti nāma, tasmā “no ca rūparāgappaṭisaṃvedī”ti	86	
PA_atk-s03_04a:86_5	vuccati. Imasmiṃ sutte sekhāsekhānaṃ paccavekkhaṇā kathitā.	86	
PA_atk-s03_04a:87	9. Paṭhamachaphassāyatanasuttavaṇṇanā	8	
PA_atk-s03_04a:88_0	71. Navame phassāyatanānanti phassākarānaṃ. Avusitanti avuṭṭhaṃ. Ārakāti dūre. Etthāhaṃ,	88	
PA_atk-s03_04a:88_1	bhante, anassasanti, bhante, ahaṃ ettha anassasiṃ, naṭṭho nāma ahanti vadati. Bhagavā	88	
PA_atk-s03_04a:88_2	– “ayaṃ bhikkhu ‘ahaṃ nāma imasmiṃ sāsane naṭṭho’ti vadati, kinnu khvassa aññesu	88	
PA_atk-s03_04a:88_3	dhātukammaṭṭhāna-kasiṇakammaṭṭhānādīsu abhiyogo atthī”ti cintetvā, tampi apassanto	88	
PA_atk-s03_04a:88_4	– “kataraṃ nu kho kammaṭṭhānaṃ imassa sappāyaṃ bhavissatī”ti cintesi. Tato “āyatanakammaṭṭhānameva	88	
PA_atk-s03_04a:88_5	sappāya”nti disvā taṃ kathento taṃ kiṃ maññasi bhikkhūtiādimāha. Sādhūti tassa byākaraṇe	88	
PA_atk-s03_04a:88_6	sampahaṃsanaṃ. Esevanto dukkhassāti ayameva vaṭṭadukkhassanto paricchedo, nibbānanti attho.	88	
PA_atk-s03_04a:89	10. Dutiyachaphassāyatanasuttavaṇṇanā	8	
PA_atk-s03_04a:90	72. Dasame anassasanti nassasiṃ, naṭṭho nāmamhi icceva attho. Āyatiṃ apunabbhavāyāti ettha āyatiṃ apunabbhavo nāma nibbānaṃ, nibbānatthāya pahīnaṃ bhavissatīti attho.	9	
PA_atk-s03_04a:91	11. Tatiyachaphassāyatanasuttavaṇṇanā	9	
PA_atk-s03_04a:92	73. Ekādasame anassasanti naṭṭho, panassasanti atinaṭṭho. Sesaṃ vuttanayeneva veditabbanti.	9	
PA_atk-s03_04a:93	Migajālavaggo sattamo.	9	
PA_atk-s03_04a:94	8. Gilānavaggo	9	
PA_atk-s03_04a:95	1-5. Paṭhamagilānasuttādivaṇṇanā	9	
PA_atk-s03_04a:96_0	74-78. Gilānavaggassa paṭhame amukasminti asukasmiṃ. Ayameva vā pāṭho. Appaññātoti	96	
PA_atk-s03_04a:96_1	aññāto apākaṭo. Navopi hi koci paññāto hoti rāhulatthero viya sumanasāmaṇero viya	96	
PA_atk-s03_04a:96_2	ca, ayaṃ pana navo ceva apaññāto ca. Sesamettha vuttanayamevāti. Tathā ito paresu catūsu.	96	
PA_atk-s03_04a:97	6. Paṭhamaavijjāpahānasuttavaṇṇanā	9	
PA_atk-s03_04a:98	79. Chaṭṭhe aniccato jānatoti dukkhānattavasena jānatopi pahīyatiyeva, idaṃ pana aniccalakkhaṇaṃ dassetvā vutte bujjhanakassa ajjhāsayena vuttaṃ.	9	
PA_atk-s03_04a:99	7. Dutiyaavijjāpahānasuttavaṇṇanā	9	
PA_atk-s03_04a:100_0	80. Sattame sabbe dhammāti sabbe tebhūmakadhammā. Nālaṃ abhinivesāyāti abhinivesaparāmāsaggāhena	100	
PA_atk-s03_04a:100_1	gaṇhituṃ na yuttā. Sabbanimittānīti sabbāni saṅkhāranimittāni. Aññato passatīti yathā	100	
PA_atk-s03_04a:100_2	apariññātābhiniveso jano passati, tato aññato passati. Apariññātābhiniveso hi jano	100	
PA_atk-s03_04a:100_3	sabbanimittānipi attato passati. Pariññātābhiniveso pana anattato passati, no attatoti	100	
PA_atk-s03_04a:100_4	evaṃ imasmiṃ sutte anattalakkhaṇameva kathitaṃ.	100	
PA_atk-s03_04a:101	8. Sambahulabhikkhusuttavaṇṇanā	10	
PA_atk-s03_04a:102	81. Aṭṭhame idha noti ettha no-kāro nipātamattameva. Sesaṃ uttānatthameva. Kevalaṃ idha dukkhalakkhaṇaṃ kathitanti veditabbaṃ.	10	
PA_atk-s03_04a:103	9. Lokapañhāsuttavaṇṇanā	10	
PA_atk-s03_04a:104	82. Navame lujjatīti palujjati bhijjati. Idha aniccalakkhaṇaṃ kathitaṃ.	10	
PA_atk-s03_04a:105	10. Phaggunapañhāsuttavaṇṇanā	10	
PA_atk-s03_04a:106_0	83. Dasame chinnapapañceti taṇhāpapañcassa chinnattā chinnapapañce. Chinnavaṭumeti	106	
PA_atk-s03_04a:106_1	taṇhāvaṭumasseva chinnattā chinnavaṭume. Kiṃ pucchāmīti pucchati? Atikkantabuddhehi	106	
PA_atk-s03_04a:106_2	pariharitāni cakkhusotādīni pucchāmīti pucchati. Atha vā sace magge bhāvitepi anāgate	106	
PA_atk-s03_04a:106_3	cakkhusotādivaṭṭaṃ vaḍḍheyya, taṃ pucchāmīti pucchatīti.	106	
PA_atk-s03_04a:107	Gilānavaggo aṭṭhamo.	10	
PA_atk-s03_04a:108	9. Channavaggo	10	
PA_atk-s03_04a:109	1. Palokadhammasuttavaṇṇanā	10	
PA_atk-s03_04a:110	84. Channavaggassa paṭhame palokadhammanti bhijjanakasabhāvaṃ. Evamettha aniccalakkhaṇameva kathitaṃ.	11	
PA_atk-s03_04a:111	2. Suññatalokasuttavaṇṇanā	11	
PA_atk-s03_04a:112	85. Dutiye attaniyenāti attano santakena parikkhārena. Evamettha anattalakkhaṇameva kathitaṃ.	11	
PA_atk-s03_04a:113	3. Saṃkhittadhammasuttavaṇṇanā	11	
PA_atk-s03_04a:114	86. Tatiyaṃ khandhiyavagge ānandovāde vuttanayeneva veditabbaṃ.	11	
PA_atk-s03_04a:115	4. Channasuttavaṇṇanā	11	
PA_atk-s03_04a:116_0	87. Catutthe channoti evaṃnāmako thero, na abhinikkhamanaṃ nikkhantathero. Paṭisallānāti	116	
PA_atk-s03_04a:116_1	phalasamāpattito. Gilānapucchakāti gilānupaṭṭhākā. Gilānupaṭṭhānaṃ nāma buddhapasatthaṃ	116	
PA_atk-s03_04a:116_2	buddhavaṇṇitaṃ, tasmā evamāha. Sīsaveṭhaṃ dadeyyāti sīse veṭhanaṃ sīsaveṭhaṃ, tañca	116	
PA_atk-s03_04a:116_3	dadeyya. Satthanti jīvitahārakasatthaṃ. Nāvakaṅkhāmīti na icchāmi. Pariciṇṇoti paricarito.	116	
PA_atk-s03_04a:116_4	Manāpenāti manavaḍḍhanakena kāyakammādinā. Ettha ca satta sekhā paricaranti nāma,	116	
PA_atk-s03_04a:116_5	arahā paricārī nāma, bhagavā pariciṇṇo nāma.	116	
PA_atk-s03_04a:117_0	Etañhi, āvuso, sāvakassa patirūpanti, āvuso, sāvakassa nāma etaṃ anucchavikaṃ. Anupavajjanti	117	
PA_atk-s03_04a:117_1	appavattikaṃ appaṭisandhikaṃ. Pucchāvuso sāriputta, sutvā vedissāmāti ayaṃ sāvakapavāraṇā	117	
PA_atk-s03_04a:117_2	nāma. Etaṃ mamātiādīni taṇhāmānadiṭṭhiggāhavasena vuttāni. Nirodhaṃ disvāti khayavayaṃ	117	
PA_atk-s03_04a:117_3	ñatvā. Netaṃ mama, nesohamasmi, na meso attāti samanupassāmīti aniccaṃ dukkhaṃ anattāti	117	
PA_atk-s03_04a:117_4	samanupassāmi. Ettakesu ṭhānesu channatthero sāriputtattherena pucchitaṃ pañhaṃ arahatte	117	
PA_atk-s03_04a:117_5	pakkhipitvā kathesi. Sāriputtatthero pana tassa puthujjanabhāvaṃ ñatvāpi taṃ “puthujjano”ti	117	
PA_atk-s03_04a:117_6	vā “khīṇāsavo”ti vā avatvā tuṇhīyeva ahosi. Cundatthero panassa puthujjanabhāvaṃ	117	
PA_atk-s03_04a:117_7	saññāpessāmīti cintetvā ovādaṃ adāsi.	117	
PA_atk-s03_04a:118_0	Tattha tasmāti yasmā māraṇantikaṃ vedanaṃ adhivāsetuṃ asakkonto satthaṃ āharāmīti	118	
PA_atk-s03_04a:118_1	vadati, tasmā puthujjano āyasmā, tena idampi manasikarohīti dīpeti. Yasmā vā channaṃ	118	
PA_atk-s03_04a:118_2	āyatanānaṃ nirodhaṃ disvā cakkhādīni tiṇṇaṃ gāhānaṃ vasena na samanupassāmīti vadasi.	118	
PA_atk-s03_04a:118_3	Tasmā idampi tassa bhagavato sāsanaṃ āyasmatā manasikātabbantipi puthujjanabhāvameva	118	
PA_atk-s03_04a:118_4	dīpento vadati. Niccakappanti niccakālaṃ. Nissitassāti taṇhāmānadiṭṭhīhi nissitassa.	118	
PA_atk-s03_04a:118_5	Calitanti vipphanditaṃ hoti. Yathayidaṃ āyasmato uppannaṃ vedanaṃ adhivāsetuṃ asakkontassa	118	
PA_atk-s03_04a:118_6	“ahaṃ vedayāmi, mama vedanā”ti appahīnaggāhassa idāni vipphanditaṃ hoti, imināpi	118	
PA_atk-s03_04a:118_7	naṃ “puthujjanova tva”nti vadati.	118	
PA_atk-s03_04a:119_0	Passaddhīti kāyacittapassaddhi, kilesapassaddhi nāma hotīti attho. Natiyāti taṇhānatiyā.	119	
PA_atk-s03_04a:119_1	Asatīti bhavatthāya ālayanikantipariyuṭṭhāne asati. Āgatigati na hotīti paṭisandhivasena	119	
PA_atk-s03_04a:119_2	āgati nāma, cutivasena gamanaṃ nāma na hoti. Cutūpapātoti cavanavasena cuti, upapajjanavasena	119	
PA_atk-s03_04a:119_3	upapāto. Nevidha na huraṃ na ubhayamantarenāti na idhaloke na paraloke na ubhayattha	119	
PA_atk-s03_04a:119_4	hoti. Esevanto dukkhassāti vaṭṭadukkhakilesadukkhassa ayameva anto ayaṃ paricchedo	119	
PA_atk-s03_04a:119_5	parivaṭumabhāvo hoti. Ayameva hi ettha attho. Ye pana “ubhayamantarenā”ti vacanaṃ	119	
PA_atk-s03_04a:119_6	gahetvā antarābhavaṃ icchanti, tesaṃ vacanaṃ niratthakaṃ. Antarābhavassa hi bhāvo	119	
PA_atk-s03_04a:119_7	abhidhamme paṭikkhittoyeva. “Antarenā”ti vacanaṃ pana vikappantaradīpanaṃ. Tasmā	119	
PA_atk-s03_04a:119_8	ayamettha attho – neva idha na huraṃ, aparo vikappo na ubhayanti.	119	
PA_atk-s03_04a:120_0	Satthaṃ āharesīti jīvitahārakasatthaṃ āhari, āharitvā kaṇṭhanāḷaṃ chindi. Athassa	120	
PA_atk-s03_04a:120_1	tasmiṃ khaṇe maraṇabhayaṃ okkami, gatinimittaṃ upaṭṭhāsi. So attano puthujjanabhāvaṃ	120	
PA_atk-s03_04a:120_2	ñatvā, saṃviggacitto vipassanaṃ paṭṭhapetvā, saṅkhāre pariggaṇhanto arahattaṃ patvā,	120	
PA_atk-s03_04a:120_3	samasīsī hutvā parinibbuto. Sammukhāyeva anupavajjatā byākatāti kiñcāpi idaṃ therassa	120	
PA_atk-s03_04a:120_4	puthujjanakāle byākaraṇaṃ hoti; etena pana byākaraṇena anantarāyamassa parinibbānaṃ	120	
PA_atk-s03_04a:120_5	ahosi. Tasmā bhagavā tadeva byākaraṇaṃ gahetvā kathesi.	120	
PA_atk-s03_04a:121_0	Upavajjakulānīti upasaṅkamitabbakulāni. Iminā thero, “bhante, evaṃ upaṭṭhākesu ca	121	
PA_atk-s03_04a:121_1	upaṭṭhāyikāsu ca vijjamānāsu so bhikkhu tumhākaṃ sāsane parinibbāyissatī”ti pubbabhāgapaṭipattiyaṃ	121	
PA_atk-s03_04a:121_2	kulasaṃsaggadosaṃ dassento pucchati. Athassa bhagavā kulesu saṃsaggābhāvaṃ dīpento	121	
PA_atk-s03_04a:121_3	honti hete sāriputtātiādimāha. Imasmiṃ kira ṭhāne therassa kulesu asaṃsaṭṭhabhāvo	121	
PA_atk-s03_04a:121_4	pākaṭo ahosi. Sesaṃ sabbattha uttānameva.	121	
PA_atk-s03_04a:122	5-6. Puṇṇasuttādivaṇṇanā	12	
PA_atk-s03_04a:123_0	88-89. Pañcame tañceti taṃ cakkhuñceva rūpañca. Nandisamudayā dukkhasamudayoti taṇhāya	123	
PA_atk-s03_04a:123_1	samodhānena pañcakkhandhadukkhassa samodhānaṃ hoti. Iti chasu dvāresu “nandisamudayā	123	
PA_atk-s03_04a:123_2	dukkhasamudayo”ti iminā dvinnaṃ saccānaṃ vasena vaṭṭaṃ matthakaṃ pāpetvā dassesi.	123	
PA_atk-s03_04a:123_3	Dutiyanaye nirodho maggoti dvinnaṃ saccānaṃ vasena vivaṭṭaṃ matthakaṃ pāpetvā dassesi.	123	
PA_atk-s03_04a:123_4	Iminā tvaṃ puṇṇāti pāṭiyekko anusandhi. Evaṃ tāva vaṭṭavivaṭṭavasena desanaṃ arahatte	123	
PA_atk-s03_04a:123_5	pakkhipitvā idāni puṇṇattheraṃ sattasu ṭhānesu sīhanādaṃ nadāpetuṃ iminā tvantiādimāha.	123	
PA_atk-s03_04a:124_0	Caṇḍāti duṭṭhā kibbisā. Pharusāti kakkhaḷā akkosissantīti dasahi akkosavatthūhi akkosissanti.	124	
PA_atk-s03_04a:124_1	Paribhāsissantīti “kiṃ samaṇo nāma tvaṃ, idañcidañca te karissāmā”ti tajjessanti.	124	
PA_atk-s03_04a:124_2	Evametthāti evaṃ mayhaṃ ettha bhavissati. Daṇḍenāti catuhatthadaṇḍena vā khadiradaṇḍena	124	
PA_atk-s03_04a:124_3	vā ghaṭikamuggarena vā. Satthenāti ekatodhārādinā satthena. Satthahārakaṃ pariyesantīti	124	
PA_atk-s03_04a:124_4	jīvitahārakasatthaṃ pariyesanti. Idaṃ thero tatiyapārājikavatthusmiṃ asubhakathaṃ	124	
PA_atk-s03_04a:124_5	sutvā attabhāvena jigucchantānaṃ bhikkhūnaṃ satthahārakapariyesanaṃ sandhāyāha. Damūpasamenāti	124	
PA_atk-s03_04a:124_6	ettha damoti indriyasaṃvarādīnaṃ etaṃ nāmaṃ.	124	
PA_atk-s03_04a:125	“Saccena danto damasā upeto,	12	
PA_atk-s03_04a:126	Vedantagū vusitabrahmacariyo”ti. –	12	
PA_atk-s03_04a:127_0	Ettha hi indriyasaṃvaro damoti vutto. “Yadi saccā damā cāgā, khantyā bhiyyodha vijjatī”ti	127	
PA_atk-s03_04a:127_1	ettha paññā damoti vuttā. “Dānena damena saṃyamena saccavajjenā”ti ettha uposathakammaṃ	127	
PA_atk-s03_04a:127_2	damoti vuttaṃ. Imasmiṃ pana sutte khanti damoti veditabbo. Upasamoti tasseva vevacanaṃ.	127	
PA_atk-s03_04a:128	Atha kho āyasmā puṇṇoti ko panesa puṇṇo, kasmā ca panettha gantukāmo ahosīti? Sunāparantavāsiko eva esa, sāvatthiyaṃ pana asappāyavihāraṃ sallakkhetvā tattha gantukāmo ahosi.	12	
PA_atk-s03_04a:129_0	Tatrāyaṃ anuppubbikathā – sunāparantaraṭṭhe kira ekasmiṃ vāṇijagāme ete dve bhātaro.	129	
PA_atk-s03_04a:129_1	Tesu kadāci jeṭṭho pañca sakaṭasatāni gahetvā janapadaṃ gantvā bhaṇḍaṃ āharati, kadāci	129	
PA_atk-s03_04a:129_2	kaniṭṭho. Imasmiṃ pana samaye kaniṭṭhaṃ ghare ṭhapetvā, jeṭṭhabhātiko pañca sakaṭasatāni	129	
PA_atk-s03_04a:129_3	gahetvā, janapadacārikaṃ caranto anupubbena sāvatthiṃ patvā, jetavanassa nātidūre	129	
PA_atk-s03_04a:129_4	sakaṭasatthaṃ nivesetvā bhuttapātarāso parijanaparivuto phāsukaṭṭhāne nisīdi.	129	
PA_atk-s03_04a:130_0	Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā	130	
PA_atk-s03_04a:130_1	gandhapupphādihatthā yena buddho, yena dhammo, yena saṅgho, tanninnā tappoṇā tappabbhārā	130	
PA_atk-s03_04a:130_2	hutvā, dakkhiṇadvārena nikkhamitvā jetavanaṃ gacchanti. So te disvā “kahaṃ ime gacchantī”ti	130	
PA_atk-s03_04a:130_3	ekaṃ manussaṃ pucchi. Kiṃ tvaṃ, ayyo, na jānāsi? Loke buddhadhammasaṅgharatanāni	130	
PA_atk-s03_04a:130_4	nāma uppannāni, icceso mahājano satthu santikaṃ dhammakathaṃ sotuṃ gacchatīti. Tassa	130	
PA_atk-s03_04a:130_5	“buddho”ti vacanaṃ chavicammādīni chinditvā aṭṭhimiñjaṃ āhacca aṭṭhāsi. So attano	130	
PA_atk-s03_04a:130_6	parijanaparivuto tāya parisāya saddhiṃ vihāraṃ gantvā, satthu madhurassarena dhammaṃ	130	
PA_atk-s03_04a:130_7	desentassa parisapariyante ṭhito, dhammaṃ sutvā pabbajjāya cittaṃ uppādesi. Atha	130	
PA_atk-s03_04a:130_8	tathāgatena kālaṃ viditvā parisāya uyyojitāya satthāraṃ upasaṅkamitvā, vanditvā,	130	
PA_atk-s03_04a:130_9	svātanāya nimantetvā, dutiyadivase maṇḍapaṃ kāretvā, āsanāni paññāpetvā, buddhappamukhassa	130	
PA_atk-s03_04a:130_10	saṅghassa mahādānaṃ datvā, bhuttapātarāso uposathaṅgāni adhiṭṭhāya bhaṇḍāgārikaṃ	1301	
PA_atk-s03_04a:130_11	pakkosāpetvā, “ettakaṃ dhanaṃ vissajjitaṃ, ettakaṃ dhanaṃ na vissajjita”nti sabbaṃ	1301	
PA_atk-s03_04a:130_12	ācikkhitvā, “imaṃ sāpateyyaṃ mayhaṃ kaniṭṭhassa dehī”ti sabbaṃ niyyātetvā, satthu	1301	
PA_atk-s03_04a:130_13	santike pabbajitvā, kammaṭṭhānaparāyaṇo ahosi.	1301	
PA_atk-s03_04a:131_0	Athassa kammaṭṭhānaṃ manasikarontassa kammaṭṭhānaṃ na upaṭṭhāti. Tato cintesi – “ayaṃ	131	
PA_atk-s03_04a:131_1	janapado mayhaṃ asappāyo, yaṃnūnāhaṃ satthu santike kammaṭṭhānaṃ gahetvā sakaraṭṭhameva	131	
PA_atk-s03_04a:131_2	gaccheyya”nti. Atha pubbaṇhasamaye piṇḍāya caritvā, sāyanhe paṭisallānā vuṭṭhahitvā,	131	
PA_atk-s03_04a:131_3	bhagavantaṃ upasaṅkamitvā, kammaṭṭhānaṃ kathāpetvā, satta sīhanāde naditvā, pakkāmi.	131	
PA_atk-s03_04a:131_4	Tena vuttaṃ, “atha kho āyasmā puṇṇo…pe… viharatī”ti.	131	
PA_atk-s03_04a:132_0	Kattha panāyaṃ vihāsīti? Catūsu ṭhānesu vihāsi. Sunāparantaraṭṭhaṃ tāva pavisitvā	132	
PA_atk-s03_04a:132_1	ca abbuhatthapabbataṃ nāma patvā vāṇijagāmaṃ piṇḍāya pāvisi. Atha naṃ kaniṭṭhabhātā	132	
PA_atk-s03_04a:132_2	sañjānitvā bhikkhaṃ datvā, “bhante, aññattha agantvā idheva vasathā”ti paṭiññaṃ kāretvā tattheva vasāpesi.	132	
PA_atk-s03_04a:133_0	Tato samuddagirivihāraṃ nāma agamāsi. Tattha ayakantapāsāṇehi paricchinditvā katacaṅkamo	133	
PA_atk-s03_04a:133_1	atthi, koci taṃ caṅkamituṃ samattho nāma natthi. Tattha samuddavīciyo āgantvā ayakantapāsāṇesu	133	
PA_atk-s03_04a:133_2	paharitvā mahāsaddaṃ karonti. Thero “kammaṭṭhānaṃ manasikarontānaṃ phāsuvihāro hotū”ti	133	
PA_atk-s03_04a:133_3	samuddaṃ nissaddaṃ katvā adhiṭṭhāsi.	133	
PA_atk-s03_04a:134_0	Tato mātulagiriṃ nāma agamāsi. Tatthapi sakuṇasaṅgho ussanno rattiñca divā ca saddo	134	
PA_atk-s03_04a:134_1	ekābaddhova ahosi. Thero “idaṃ ṭhānaṃ na phāsuka”nti tato makulakārāmavihāraṃ nāma	134	
PA_atk-s03_04a:134_2	gato. So vāṇijagāmassa nātidūro naccāsanno gamanāgamanasampanno vivitto appasaddo.	134	
PA_atk-s03_04a:134_3	Thero “imaṃ ṭhānaṃ phāsuka”nti tattha rattiṭṭhānadivāṭṭhānacaṅkamanādīni kāretvā	134	
PA_atk-s03_04a:134_4	vassaṃ upagacchi. Evaṃ catūsu ṭhānesu vihāsi.	134	
PA_atk-s03_04a:135_0	Athekadivasaṃ tasmiṃyeva antovasse pañca vāṇijasatāni “parasamuddaṃ gacchāmā”ti nāvāya	135	
PA_atk-s03_04a:135_1	bhaṇḍaṃ pakkhipiṃsu. Nāvārohanadivase therassa kaniṭṭhabhātā theraṃ bhojetvā, therassa	135	
PA_atk-s03_04a:135_2	santike sikkhāpadāni gahetvā, vanditvā, “bhante, samuddo nāma asaddheyyo anekantarāyo,	135	
PA_atk-s03_04a:135_3	amhe āvajjeyyāthā”ti vatvā nāvaṃ āruhi. Nāvā uttamajavena gacchamānā aññataraṃ dīpakaṃ	135	
PA_atk-s03_04a:135_4	pāpuṇi. Manussā “pātarāsaṃ karissāmā”ti dīpake uttiṇṇā. Tasmiṃ pana dīpake aññaṃ	135	
PA_atk-s03_04a:135_5	kiñci natthi, candanavanameva ahosi.	135	
PA_atk-s03_04a:136_0	Atheko vāsiyā rukkhaṃ ākoṭetvā lohitacandanabhāvaṃ ñatvā āha – “bho, mayaṃ lābhatthāya	136	
PA_atk-s03_04a:136_1	parasamuddaṃ gacchāma, ito ca uttari lābho nāma natthi, caturaṅgulamattā ghaṭikā	136	
PA_atk-s03_04a:136_2	satasahassaṃ agghati. Hāretabbayuttakaṃ bhaṇḍaṃ hāretvā candanassa pūressāmā”ti te	136	
PA_atk-s03_04a:136_3	tathā kariṃsu. Candanavane adhivatthā amanussā kujjhitvā, “imehi amhākaṃ candanavanaṃ	136	
PA_atk-s03_04a:136_4	nāsitaṃ ghātessāma ne”ti cintetvā – “idheva ghātitesu sabbaṃ ekakuṇapaṃ bhavissati,	136	
PA_atk-s03_04a:136_5	samuddamajjhe nesaṃ nāvaṃ osīdessāmā”ti āhaṃsu. Atha nesaṃ nāvaṃ āruyha muhuttaṃ	136	
PA_atk-s03_04a:136_6	gatakāleyeva uppātikaṃ uṭṭhapetvā sayampi te amanussā bhayānakāni rūpāni dassayiṃsu.	136	
PA_atk-s03_04a:136_7	Bhītā manussā attano attano devatānaṃ namassanti. Therassa kaniṭṭho cūḷapuṇṇakuṭumbiko	136	
PA_atk-s03_04a:136_8	“mayhaṃ bhātā avassayo hotū”ti therassa namassamāno aṭṭhāsi.	136	
PA_atk-s03_04a:137_0	Theropi kira tasmiṃyeva khaṇe āvajjetvā, tesaṃ byasanuppattiṃ ñatvā, vehāsaṃ uppatitvā,	137	
PA_atk-s03_04a:137_1	abhimukho aṭṭhāsi. Amanussā theraṃ disvāva “ayyo puṇṇatthero etī”ti apakkamiṃsu,	137	
PA_atk-s03_04a:137_2	uppātikaṃ sannisīdi. Thero “mā bhāyathā”ti te assāsetvā “kahaṃ gantukāmatthā”ti pucchi.	137	
PA_atk-s03_04a:137_3	Bhante, amhākaṃ sakaṭṭhānameva gacchāmāti. Thero nāvaṅgaṇe akkamitvā “etesaṃ icchitaṭṭhānaṃ	137	
PA_atk-s03_04a:137_4	gacchatū”ti adhiṭṭhāsi. Vāṇijā sakaṭṭhānaṃ gantvā, taṃ pavattiṃ puttadārassa ārocetvā,	137	
PA_atk-s03_04a:137_5	“etha theraṃ saraṇaṃ gacchāmā”ti pañcasatāpi attano pañcahi mātugāmasatehi saddhiṃ	137	
PA_atk-s03_04a:137_6	tīsu saraṇesu patiṭṭhāya upāsakattaṃ paṭivedesuṃ. Tato nāvāya bhaṇḍaṃ otāretvā therassa	137	
PA_atk-s03_04a:137_7	ekaṃ koṭṭhāsaṃ katvā, “ayaṃ, bhante, tumhākaṃ koṭṭhāso”ti āhaṃsu. Thero mayhaṃ visuṃ	137	
PA_atk-s03_04a:137_8	koṭṭhāsakiccaṃ natthi. Satthā pana tumhehi diṭṭhapubboti. Na diṭṭhapubbo, bhanteti.	137	
PA_atk-s03_04a:137_9	Tena hi iminā satthu maṇḍalamāḷaṃ karotha. Evaṃ satthāraṃ passissathāti. Te sādhu,	137	
PA_atk-s03_04a:137_10	bhanteti. Tena ca koṭṭhāsena attano ca koṭṭhāsehi maṇḍalamāḷaṃ kātuṃ ārabhiṃsu.	1371	
PA_atk-s03_04a:138_0	Satthāpi kira taṃ āraddhakālato paṭṭhāya paribhogaṃ akāsi. Ārakkhamanussā rattiṃ	138	
PA_atk-s03_04a:138_1	obhāsaṃ disvā, “mahesakkhā devatā atthī”ti saññaṃ kariṃsu. Upāsakā maṇḍalamāḷañca	138	
PA_atk-s03_04a:138_2	bhikkhusaṅghassa ca senāsanāni niṭṭhāpetvā dānasambhāraṃ sajjetvā, “kataṃ, bhante,	138	
PA_atk-s03_04a:138_3	amhehi attano kiccaṃ, satthāraṃ pakkosathā”ti therassa ārocesuṃ. Thero sāyanhasamaye	138	
PA_atk-s03_04a:138_4	iddhiyā sāvatthiṃ gantvā, “bhante, vāṇijagāmavāsino tumhe daṭṭhukāmā, tesaṃ anukampaṃ	138	
PA_atk-s03_04a:138_5	karothā”ti bhagavantaṃ yāci. Bhagavā adhivāsesi. Thero sakaṭṭhānameva paccāgato.	138	
PA_atk-s03_04a:139_0	Bhagavāpi ānandattheraṃ āmantesi, “ānanda, sve sunāparante vāṇijagāme piṇḍāya carissāma,	139	
PA_atk-s03_04a:139_1	tvaṃ ekūnapañcasatānaṃ bhikkhūnaṃ salākaṃ dehī”ti. Thero “sādhu, bhante”ti bhikkhusaṅghassa	139	
PA_atk-s03_04a:139_2	tamatthaṃ ārocetvā, “ākāsacārī bhikkhū salākaṃ gaṇhantū”ti āha. Taṃdivasaṃ kuṇḍadhānatthero	139	
PA_atk-s03_04a:139_3	paṭhamaṃ salākaṃ aggahesi. Vāṇijagāmavāsinopi “sve kira satthā āgamissatī”ti gāmamajjhe	139	
PA_atk-s03_04a:139_4	maṇḍapaṃ katvā dānaggaṃ sajjayiṃsu. Bhagavā pātova sarīrapaṭijagganaṃ katvā, gandhakuṭiṃ	139	
PA_atk-s03_04a:139_5	pavisitvā, phalasamāpattiṃ appetvā, nisīdi. Sakkassa paṇḍukambalasilāsanaṃ uṇhaṃ	139	
PA_atk-s03_04a:139_6	ahosi. So “kiṃ ida”nti āvajjetvā satthu sunāparantagamanaṃ disvā, vissakammaṃ āmantesi,	139	
PA_atk-s03_04a:139_7	“tāta, ajja bhagavā tiṃsamattāni yojanasatāni piṇḍacāraṃ gamissati. Pañca kūṭāgārasatāni	139	
PA_atk-s03_04a:139_8	māpetvā jetavanadvārakoṭṭhakamatthake gamanasajjāni katvā ṭhapehī”ti. So tathā akāsi.	139	
PA_atk-s03_04a:139_9	Bhagavato kūṭāgāraṃ catumukhaṃ ahosi, dvinnaṃ aggasāvakānaṃ dvimukhāni, sesāni ekamukhāni,	139	
PA_atk-s03_04a:139_10	satthā gandhakuṭito nikkhamitvā paṭipāṭiyā ṭhapitakūṭāgāresu dhurakūṭāgāraṃ pāvisi.	1391	
PA_atk-s03_04a:139_11	Dve aggasāvake ādiṃ katvā ekūnapañcabhikkhusatānipi kūṭāgāragatāni ahesuṃ. Ekaṃ tucchaṃ	1391	
PA_atk-s03_04a:139_12	kūṭāgāraṃ ahosi, pañcapi kūṭāgārasatāni ākāse uppattiṃsu.	1391	
PA_atk-s03_04a:140_0	Satthā saccabandhapabbataṃ nāma patvā kūṭāgāraṃ ākāse ṭhapesi. Tasmiṃ pabbate saccabandho	140	
PA_atk-s03_04a:140_1	nāma micchādiṭṭhikatāpaso mahājanaṃ micchādiṭṭhiṃ uggaṇhāpento lābhaggayasaggappatto	140	
PA_atk-s03_04a:140_2	hutvā vasati, abbhantare cassa antocāṭiyaṃ padīpo viya arahattaphalassa upanissayo	140	
PA_atk-s03_04a:140_3	jalati. Taṃ disvā “dhammamassa kathessāmī”ti gantvā dhammaṃ desesi. Tāpaso desanāpariyosāne	140	
PA_atk-s03_04a:140_4	arahattaṃ pāpuṇi. Maggenevassa abhiññā āgatā. So ehibhikkhu hutvā iddhimayapattacīvaradharo	140	
PA_atk-s03_04a:140_5	tucchakūṭāgāraṃ pāvisi.	140	
PA_atk-s03_04a:141_0	Bhagavā kūṭāgāragatehi pañcahi bhikkhusatehi saddhiṃ vāṇijagāmaṃ gantvā, kūṭāgārāni	141	
PA_atk-s03_04a:141_1	adissamānakāni katvā, vāṇijagāmaṃ pāvisi. Vāṇijā buddhappamukhassa saṅghassa mahādānaṃ	141	
PA_atk-s03_04a:141_2	datvā satthāraṃ makulakārāmaṃ nayiṃsu. Satthā maṇḍalamāḷaṃ pāvisi. Mahājano yāva	141	
PA_atk-s03_04a:141_3	satthā bhattadarathaṃ paṭippassambheti, tāva pātarāsaṃ katvā uposathaṅgāni samādāya	141	
PA_atk-s03_04a:141_4	bahuṃ gandhañca pupphañca ādāya dhammassavanatthāya ārāmaṃ paccāgamāsi. Satthā dhammaṃ	141	
PA_atk-s03_04a:141_5	desesi. Mahājanassa bandhanamokkho jāto, mahantaṃ buddhakolāhalaṃ ahosi.	141	
PA_atk-s03_04a:142_0	Satthā mahājanassa saṅgahatthāya sattāhaṃ tattheva vasi, aruṇaṃ pana mahāgandhakuṭiyaṃyeva	142	
PA_atk-s03_04a:142_1	uṭṭhapesi. Sattāhampi dhammadesanāpariyosāne caturāsītiyā pāṇasahassānaṃ dhammābhisamayo	142	
PA_atk-s03_04a:142_2	ahosi. Tattha sattāhaṃ vasitvā, vāṇijagāme piṇḍāya caritvā, “tvaṃ idheva vasāhī”ti	142	
PA_atk-s03_04a:142_3	puṇṇattheraṃ nivattetvā antare nammadānadī nāma atthi, tassā tīraṃ agamāsi. Nammadā	142	
PA_atk-s03_04a:142_4	nāgarājā satthu paccuggamanaṃ katvā, nāgabhavanaṃ pavesetvā, tiṇṇaṃ ratanānaṃ sakkāraṃ	142	
PA_atk-s03_04a:142_5	akāsi. Satthā tassa dhammaṃ kathetvā nāgabhavanā nikkhami. So “mayhaṃ, bhante, paricaritabbaṃ	142	
PA_atk-s03_04a:142_6	dethā”ti yāci. Bhagavā nammadānadītīre padacetiyaṃ dassesi. Taṃ vīcīsu āgatāsu pidhīyati,	142	
PA_atk-s03_04a:142_7	gatāsu vivarīyati. Mahāsakkārapattaṃ ahosi. Satthā tato nikkhamitvā saccabandhapabbataṃ	142	
PA_atk-s03_04a:142_8	gantvā saccabandhaṃ āha – “tayā mahājano apāyamagge otārito. Tvaṃ idheva vasitvā,	142	
PA_atk-s03_04a:142_9	etesaṃ laddhiṃ vissajjāpetvā, nibbānamagge patiṭṭhāpehī”ti. Sopi paricaritabbaṃ yāci.	142	
PA_atk-s03_04a:142_10	Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi.	1421	
PA_atk-s03_04a:142_11	Tato jetavanameva gato. Etamatthaṃ sandhāya teneva antaravassenātiādi vuttaṃ.	1421	
PA_atk-s03_04a:143_0	Parinibbāyīti anupādisesāya nibbānadhātuyā parinibbāyi. Mahājano therassa satta divasāni	143	
PA_atk-s03_04a:143_1	sarīrapūjaṃ katvā, bahūni gandhakaṭṭhāni samodhānetvā, sarīraṃ jhāpetvā dhātuyo ādāya	143	
PA_atk-s03_04a:143_2	cetiyaṃ akāsi. Sambahulā bhikkhūti therassa āḷāhanaṭṭhāne ṭhitabhikkhū. Sesaṃ sabbattha	143	
PA_atk-s03_04a:143_3	uttānameva. Chaṭṭhaṃ uttānameva.	143	
PA_atk-s03_04a:144	7-8. Paṭhamaejāsuttādivaṇṇanā	14	
PA_atk-s03_04a:145_0	90-91. Sattame ejāti taṇhā. Sā hi calanaṭṭhena ejāti vuccati. Sāva ābādhanaṭṭhena	145	
PA_atk-s03_04a:145_1	rogo, anto dussanaṭṭhena gaṇḍo, nikantanaṭṭhena sallaṃ. Tasmāti yasmā ejā rogo ceva	145	
PA_atk-s03_04a:145_2	gaṇḍo ca sallañca, tasmā. Cakkhuṃ na maññeyyātiādi vuttanayameva, idhāpi sabbaṃ heṭṭhā	145	
PA_atk-s03_04a:145_3	gahitameva saṃkaḍḍhitvā dassitaṃ. Aṭṭhamaṃ vuttanayameva.	145	
PA_atk-s03_04a:146	9-10. Paṭhamadvayasuttādivaṇṇanā	14	
PA_atk-s03_04a:147_0	92-93. Navame dvayanti dve dve koṭṭhāse. Dasame itthetaṃ dvayanti evametaṃ dvayaṃ.	147	
PA_atk-s03_04a:147_1	Calañceva byathañcāti attano sabhāvena asaṇṭhahanato calati ceva byathati ca. Yopi	147	
PA_atk-s03_04a:147_2	hetu yopi paccayoti cakkhuviññāṇassa vatthārammaṇaṃ hetu ceva paccayo ca. Kuto niccaṃ	147	
PA_atk-s03_04a:147_3	bhavissatīti kena kāraṇena niccaṃ bhavissati. Yathā pana dāsassa dāsiyā kucchismiṃ	147	
PA_atk-s03_04a:147_4	jāto putto parova dāso hoti, evaṃ aniccameva hotīti attho. Saṅgatīti sahagati. Sannipātoti	147	
PA_atk-s03_04a:147_5	ekato sannipatanaṃ. Samavāyoti ekato samāgamo. Ayaṃ vuccati cakkhusamphassoti iminā	147	
PA_atk-s03_04a:147_6	saṅgatisannipātasamavāyasaṅkhātena paccayena uppannattā paccayanāmeneva saṅgati sannipāto	147	
PA_atk-s03_04a:147_7	samavāyoti ayaṃ vuccati cakkhusamphasso.	147	
PA_atk-s03_04a:148_0	Sopi hetūti phassassa vatthu ārammaṇaṃ sahajātā tayo khandhāti ayaṃ hetu. Phuṭṭhoti	148	
PA_atk-s03_04a:148_1	upayogatthe paccattaṃ, phassena phuṭṭhameva gocaraṃ vedanā vedeti, cetanā ceteti,	148	
PA_atk-s03_04a:148_2	saññā sañjānātīti attho. Phuṭṭhoti vā phassasamaṅgīpuggalo, phassena phuṭṭhārammaṇameva	148	
PA_atk-s03_04a:148_3	vedanādīhi vedeti ceteti sañjānātītipi vuttaṃ hoti. Iti imasmiṃ sutte samatiṃsakkhandhā	148	
PA_atk-s03_04a:148_4	kathitā honti. Kathaṃ? Cakkhudvāre tāva vatthu ceva ārammaṇañca rūpakkhandho, phuṭṭho	148	
PA_atk-s03_04a:148_5	vedetīti vedanākkhandho, cetetīti saṅkhārakkhandho, sañjānātīti saññākkhandho, vijānātīti	148	
PA_atk-s03_04a:148_6	viññāṇakkhandhoti. Sesadvāresupi eseva nayo. Manodvārepi hi vatthurūpaṃ ekantato	148	
PA_atk-s03_04a:148_7	rūpakkhandho, rūpe pana ārammaṇe sati ārammaṇampi rūpakkhandhoti cha pañcakātiṃsa	148	
PA_atk-s03_04a:148_8	honti. Saṅkhepena panete chasupi dvāresu pañceva khandhāti sapaccaye pañcakkhandhe	148	
PA_atk-s03_04a:148_9	aniccāti vitthāretvā vuccamāne bujjhanakānaṃ ajjhāsayena idaṃ suttaṃ desitanti.	148	
PA_atk-s03_04a:149	Channavaggo navamo.	14	
PA_atk-s03_04a:150	10. Saḷavaggo	15	
PA_atk-s03_04a:151	1. Adantaaguttavaṇṇanā	15	
PA_atk-s03_04a:152_0	94. Saḷavaggassa paṭhame adantāti adamitā. Aguttāti agopitā. Arakkhitāti na rakkhitā.	152	
PA_atk-s03_04a:152_1	Asaṃvutāti apihitā. Dukkhādhivāhā hontīti nerayikādibhedaṃ adhikadukkhaṃ āvahanakā	152	
PA_atk-s03_04a:152_2	honti. Sukhādhivāhā hontīti jhānamaggaphalapabhedaṃ adhikasukhaṃ āvahanakā honti.	152	
PA_atk-s03_04a:152_3	Adhivahātipi pāṭho, esevattho.	152	
PA_atk-s03_04a:153_0	Saḷevāti cha eva. Asaṃvuto yattha dukkhaṃ nigacchatīti yesu āyatanesu saṃvaravirahito	153	
PA_atk-s03_04a:153_1	dukkhaṃ pāpuṇāti. Tesañca ye saṃvaraṇaṃ avedisunti ye tesaṃ āyatanānaṃ saṃvaraṃ vindiṃsu	153	
PA_atk-s03_04a:153_2	paṭilabhiṃsu. Viharantānavassutāti viharanti anavassutā atintā.	153	
PA_atk-s03_04a:154_0	Asāditañca sādunti assādavantañca madhurañca. Phassadvayaṃ sukhadukkhe upekkheti	154	
PA_atk-s03_04a:154_1	sukhaphassañca dukkhaphassañcāti idaṃ phassadvayaṃ upekkhe, upekkhāmevettha uppādeyyāti	154	
PA_atk-s03_04a:154_2	attho. Phassadvayaṃ sukhadukkhaṃ upekkhoti vā pāṭho, phassahetukaṃ sukhadukkhaṃ upekkho,	154	
PA_atk-s03_04a:154_3	sukhe anurodhaṃ dukkhe ca virodhaṃ anuppādento upekkhako bhaveyyātipi attho. Anānuruddho	154	
PA_atk-s03_04a:154_4	aviruddho kenacīti kenaci saddhiṃ neva anuruddho na viruddho bhaveyya.	154	
PA_atk-s03_04a:155_0	Papañcasaññāti kilesasaññāya papañcasaññā nāma hutvā. Itarītarā narāti lāmakasattā	155	
PA_atk-s03_04a:155_1	papañcayantā upayantīti papañcayamānā vaṭṭaṃ upagacchanti. Saññinoti sasaññā sattā.	155	
PA_atk-s03_04a:155_2	Manomayaṃ gehasitañca sabbanti sabbameva pañcakāmaguṇagehanissitaṃ manomayaṃ vitakkaṃ.	155	
PA_atk-s03_04a:155_3	Panujjāti panuditvā nīharitvā. Nekkhammasitaṃ irīyatīti dabbajātiko bhikkhu nekkhammasitaṃ iriyena irīyati.	155	
PA_atk-s03_04a:156_0	Chassu yadā subhāvitoti chasu ārammaṇesu yadā suṭṭhu bhāvito. Phuṭṭhassa cittaṃ na	156	
PA_atk-s03_04a:156_1	vikampate kvacīti sukhaphassena vā dukkhaphassena vā phuṭṭhassa kismiñci cittaṃ na	156	
PA_atk-s03_04a:156_2	kampati na vedhati. Bhavattha jātimaraṇassa pāragāti jātimaraṇānaṃ pāraṃ nibbānaṃ gamakā hotha.	156	
PA_atk-s03_04a:157	2. Mālukyaputtasuttavaṇṇanā	15	
PA_atk-s03_04a:158_0	95. Dutiye mālukyaputtoti mālukyabrāhmaṇiyā putto. Etthāti etasmiṃ tava ovādāyācane.	158	
PA_atk-s03_04a:158_1	Iminā theraṃ apasādetipi ussādetipi. Kathaṃ? Ayaṃ kira daharakāle rūpādīsu pamajjitvā	158	
PA_atk-s03_04a:158_2	pacchā mahallakakāle araññavāsaṃ patthento kammaṭṭhānaṃ yācati. Atha bhagavā “ettha	158	
PA_atk-s03_04a:158_3	dahare kiṃ vakkhāma? Mālukyaputto viya tumhepi taruṇakāle pamajjitvā mahallakakāle	158	
PA_atk-s03_04a:158_4	araññaṃ pavisitvā samaṇadhammaṃ kareyyāthā”ti iminā adhippāyena bhaṇanto theraṃ apasādeti nāma.	158	
PA_atk-s03_04a:159_0	Yasmā pana thero mahallakakālepi araññaṃ pavisitvā samaṇadhammaṃ kātukāmo, tasmā	159	
PA_atk-s03_04a:159_1	bhagavā “ettha dahare kiṃ vakkhāma? Ayaṃ amhākaṃ mālukyaputto mahallakakālepi araññaṃ	159	
PA_atk-s03_04a:159_2	pavisitvā samaṇadhammaṃ kattukāmo kammaṭṭhānaṃ yācati, tumhe nāma taruṇakālepi vīriyaṃ	159	
PA_atk-s03_04a:159_3	na karothā”ti iminā adhippāyena bhaṇanto theraṃ ussādeti nāma.	159	
PA_atk-s03_04a:160_0	Yatra hi nāmāti yo nāma. Kiñcāpāhanti kiñcāpi “ahaṃ mahallako”ti ñātaṃ. Yadi ahaṃ	160	
PA_atk-s03_04a:160_1	mahallako, mahallako samānopi sakkhissāmi samaṇadhammaṃ kātuṃ, desetu me, bhante,	160	
PA_atk-s03_04a:160_2	bhagavāti adhippāyena mahallakabhāvaṃ anuggaṇhanto ovādañca pasaṃsanto evamāha.	160	
PA_atk-s03_04a:161_0	Adiṭṭhā adiṭṭhapubbāti imasmiṃ attabhāve adiṭṭhā atītepi adiṭṭhapubbā. Na ca passasīti	161	
PA_atk-s03_04a:161_1	etarahipi na passasi. Na ca te hoti passeyyanti evaṃ samannāhāropi te yattha natthi,	161	
PA_atk-s03_04a:161_2	api nu te tattha chandādayo uppajjeyyunti pucchati.	161	
PA_atk-s03_04a:162_0	Diṭṭhe diṭṭhamattanti rūpāyatane cakkhuviññāṇena diṭṭhe diṭṭhamattaṃ bhavissati.	162	
PA_atk-s03_04a:162_1	Cakkhuviññāṇañhi rūpe rūpamattameva passati, na niccādisabhāvaṃ, iti sesaviññāṇehipi	162	
PA_atk-s03_04a:162_2	me ettha diṭṭhamattameva cittaṃ bhavissatīti attho. Atha vā diṭṭhe diṭṭhaṃ nāma cakkhuviññāṇaṃ,	162	
PA_atk-s03_04a:162_3	rūpe rūpavijānananti attho. Mattāti pamāṇaṃ, diṭṭhaṃ mattā assāti diṭṭhamattaṃ, cittaṃ,	162	
PA_atk-s03_04a:162_4	cakkhuviññāṇamattameva me cittaṃ bhavissatīti attho. Idaṃ vuttaṃ hoti – yathā āpāthagatarūpe	162	
PA_atk-s03_04a:162_5	cakkhuviññāṇaṃ na rajjati na dussati na muyhati, evaṃ rāgādivirahena cakkhuviññāṇamattameva	162	
PA_atk-s03_04a:162_6	javanaṃ bhavissati, cakkhuviññāṇapamāṇeneva javanaṃ ṭhapessāmīti. Atha vā diṭṭhaṃ	162	
PA_atk-s03_04a:162_7	nāma cakkhuviññāṇena diṭṭharūpaṃ, diṭṭhe diṭṭhamattaṃ nāma tattheva uppannaṃ sampaṭicchanasantīraṇavoṭṭhabbanasaṅkhātaṃ	162	
PA_atk-s03_04a:162_8	cittattayaṃ. Yathā taṃ na rajjati, na dussati, na muyhati, evaṃ āpāthagate rūpe teneva	162	
PA_atk-s03_04a:162_9	sampaṭicchanādippamāṇena javanaṃ uppādessāmi, nāhaṃ taṃ pamāṇaṃ atikkamitvā rajjanādivasena	162	
PA_atk-s03_04a:162_10	uppajjituṃ dassāmīti ayamettha attho. Eseva nayo sutamutesu.	1621	
PA_atk-s03_04a:163_0	Viññāte viññātamattanti ettha pana viññātaṃ nāma manodvārāvajjanena viññātārammaṇaṃ,	163	
PA_atk-s03_04a:163_1	tasmiṃ viññāte viññātamattanti āvajjanapamāṇaṃ. Yathā āvajjanena na rajjati na dussati	163	
PA_atk-s03_04a:163_2	na muyhati, evaṃ rajjanādivasena uppajjituṃ adatvā āvajjanapamāṇeneva cittaṃ ṭhapessāmīti ayamettha attho.	163	
PA_atk-s03_04a:164_0	Yatoti yadā. Tatoti tadā. Na tenāti tena rāgena vā ratto, dosena vā duṭṭho, mohena	164	
PA_atk-s03_04a:164_1	vā mūḷho na bhavissati. Tato tvaṃ mālukyaputta na tatthāti yadā tvaṃ tena rāgena	164	
PA_atk-s03_04a:164_2	vā dosamohehi vā ratto vā duṭṭho vā mūḷho vā na bhavissasi, tadā tvaṃ na tattha tasmiṃ	164	
PA_atk-s03_04a:164_3	diṭṭhe vā sutamutaviññāte vā paṭibaddho allīno patiṭṭhito nāma bhavissasi. Nevidhātiādi vuttatthameva.	164	
PA_atk-s03_04a:165_0	Sati muṭṭhāti sati naṭṭhā. Tañca ajjhosāti taṃ ārammaṇaṃ gilitvā. Abhijjhā ca vihesā	165	
PA_atk-s03_04a:165_1	cāti abhijjhāya ca vihiṃsāya ca. Atha vā “tassa vaḍḍhantī”ti padenāpi saddhiṃ yojetabbaṃ,	165	
PA_atk-s03_04a:165_2	abhijjhā ca vihesā cāti imepi dve dhammā tassa vaḍḍhantīti attho.	165	
PA_atk-s03_04a:166_0	Cittamassūpahaññatīti abhijjhāvihesāhi assa cittaṃ upahaññati. Ācinatoti ācinantassa.	166	
PA_atk-s03_04a:166_1	Ārā nibbāna vuccatīti evarūpassa puggalassa nibbānaṃ nāma dūre pavuccati. Ghatvāti	166	
PA_atk-s03_04a:166_2	ghāyitvā. Bhotvāti bhutvā sāyitvā lehitvā. Phussāti phusitvā. Paṭissatoti paṭissatisaṅkhātāya	166	
PA_atk-s03_04a:166_3	satiyā yutto. Sevato cāpi vedananti catumaggasampayuttaṃ nibbattitalokuttaravedanaṃ	166	
PA_atk-s03_04a:166_4	sevantassa. Khīyatīti khayaṃ gacchati. Kiṃ taṃ? Dukkhampi kilesajātampi. Aññataroti	166	
PA_atk-s03_04a:166_5	asītiyā mahāsāvakānaṃ abbhantaro eko. Iti imasmiṃ sutte gāthāhipi vaṭṭavivaṭṭameva kathitaṃ.	166	
PA_atk-s03_04a:167	3. Parihānadhammasuttavaṇṇanā	16	
PA_atk-s03_04a:168_0	96. Tatiye parihānadhammanti parihānasabhāvaṃ. Abhibhāyatanānīti abhibhavitāni āyatanāni.	168	
PA_atk-s03_04a:168_1	Sarasaṅkappāti ettha sarantīti sarā, dhāvantīti attho. Sarā ca te saṅkappā ca sarasaṅkappā.	168	
PA_atk-s03_04a:168_2	Saṃyojaniyāti bandhaniyā bandhanassa paccayabhūtā. Tañce bhikkhūti taṃ evaṃ uppannaṃ	168	
PA_atk-s03_04a:168_3	kilesajātaṃ, taṃ vā ārammaṇaṃ. Adhivāsetīti citte āropetvā vāseti. Nappajahatīti	168	
PA_atk-s03_04a:168_4	chandarāgappahānena na pajahati. Evaṃ sabbapadehi yojetabbaṃ. Abhibhāyatanañhetaṃ	168	
PA_atk-s03_04a:168_5	vuttaṃ bhagavatāti etaṃ buddhena bhagavatā abhibhavitaṃ āyatananti kathitaṃ. Idha	168	
PA_atk-s03_04a:168_6	dhammaṃ pucchitvā vibhajantena puggalena dhammo dassito.	168	
PA_atk-s03_04a:169	4. Pamādavihārīsuttavaṇṇanā	16	
PA_atk-s03_04a:170_0	97. Catutthe asaṃvutassāti apihitassa na pidahitvā sañchāditvā ṭhapitassa. Byāsiñcatīti	170	
PA_atk-s03_04a:170_1	viāsiñcati, kilesatintaṃ hutvā vattati. Pāmojjanti dubbalapīti. Pītīti balavapīti.	170	
PA_atk-s03_04a:170_2	Passaddhīti darathapassaddhi. Dhammā na pātubhavantīti samathavipassanādhammā na	170	
PA_atk-s03_04a:170_3	uppajjanti. Imasmiṃ sutte puggalaṃ pucchitvā vibhajantena dhammena puggalo dassito.	170	
PA_atk-s03_04a:171	5. Saṃvarasuttavaṇṇanā	17	
PA_atk-s03_04a:172_0	98. Pañcame kathañca, bhikkhave, asaṃvaroti idaṃ maggakusalassa vāmaṃ muñcitvā dakkhiṇaṃ	172	
PA_atk-s03_04a:172_1	gaṇheyyāsīti paṭhamaṃ pahātabbamaggakkhānaṃ viya uddesakkamena avatvā desanākusalatāya	172	
PA_atk-s03_04a:172_2	paṭhamaṃ pahātabbadhammakkhānavasena vuttanti veditabbaṃ. Idha dhammaṃ pucchitvā dhammova vibhatto.	172	
PA_atk-s03_04a:173	6. Samādhisuttavaṇṇanā	17	
PA_atk-s03_04a:174	99. Chaṭṭhe samādhinti cittekaggataṃ. Idañhi suttaṃ cittekaggatāya parihāyamāne disvā, “imesaṃ cittekaggataṃ labhantānaṃ kammaṭṭhānaṃ phātiṃ gamissatī”ti ñatvā kathitaṃ.	17	
PA_atk-s03_04a:175	7. Paṭisallānasuttavaṇṇanā	17	
PA_atk-s03_04a:176	100. Sattame paṭisallānanti kāyavivekaṃ. Idañhi suttaṃ kāyavivekena parihāyamāne disvā, “imesaṃ kāyavivekaṃ labhantānaṃ kammaṭṭhānaṃ phātiṃ gamissatī”ti ñatvā kathitaṃ.	17	
PA_atk-s03_04a:177	8-9. Paṭhamanatumhākaṃsuttādivaṇṇanā	17	
PA_atk-s03_04a:178_0	101-102. Aṭṭhamaṃ upamāya parivāretvā kathite bujjhanakānaṃ, navamaṃ suddhikavaseneva	178	
PA_atk-s03_04a:178_1	bujjhanakānaṃ ajjhāsayavasena vuttaṃ. Attho pana ubhayatthāpi khandhiyavagge vuttanayeneva veditabbo.	178	
PA_atk-s03_04a:179	10. Udakasuttavaṇṇanā	17	
PA_atk-s03_04a:180_0	103. Dasame udako sudanti ettha sudanti nipātamattaṃ. Udakoti tassa nāmaṃ. Idaṃ jātu	180	
PA_atk-s03_04a:180_1	vedagūti ettha idanti nipātamattaṃ. Atha vā idaṃ mama vacanaṃ suṇāthāti dīpento evamāha.	180	
PA_atk-s03_04a:180_2	Jātu vedagūti ahaṃ ekaṃseneva vedagū, vedasaṅkhātena ñāṇena neyyesu gato, vedaṃ vā	180	
PA_atk-s03_04a:180_3	gato adhigato, paṇḍitohamasmīti attho. Sabbajīti ekaṃsena sabbavaṭṭaṃ jinitvā abhibhavitvā	180	
PA_atk-s03_04a:180_4	ṭhitosmīti vadati. Apalikhataṃ gaṇḍamūlanti apalikhataṃ dukkhamūlaṃ. Palikhaṇinti	180	
PA_atk-s03_04a:180_5	palikhataṃ mayā, khanitvā ṭhitosmīti dīpeti.	180	
PA_atk-s03_04a:181_0	Mātāpettikasambhavassāti mātito ca pitito ca nibbattena mātāpettikena sukkasoṇitena	181	
PA_atk-s03_04a:181_1	sambhūtassa. Odanakummāsūpacayassāti odanena ceva kummāsena ca upacitassa vaḍḍhitassa.	181	
PA_atk-s03_04a:181_2	Aniccucchādanaparimaddanabhedanaviddhaṃsanadhammassāti ettha ayaṃ kāyo hutvā abhāvaṭṭhena	181	
PA_atk-s03_04a:181_3	aniccadhammo, duggandhavighātatthāya tanuvilepanena ucchādanadhammo, aṅgapaccaṅgābādhavinodanatthāya	181	
PA_atk-s03_04a:181_4	khuddakasambāhanena parimaddanadhammo, daharakāle vā ūrūsu sayāpetvā gabbhavāsena	181	
PA_atk-s03_04a:181_5	dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādīnaṃ vasena	181	
PA_atk-s03_04a:181_6	parimaddanadhammo, evaṃ pariharitopi ca bhedanaviddhaṃsanadhammo bhijjati ceva vikirati	181	
PA_atk-s03_04a:181_7	ca, evaṃ sabhāvoti attho.	181	
PA_atk-s03_04a:182_0	Tattha mātāpettikasambhavaodanakummāsūpacayaparimaddanapadehi vaḍḍhi kathitā, aniccabhedanaviddhaṃsanapadehi	182	
PA_atk-s03_04a:182_1	parihāni. Purimehi vā tīhi samudayo, pacchimehi atthaṅgamoti. Evaṃ cātumahābhūtikassa	182	
PA_atk-s03_04a:182_2	kāyassa vaḍḍhiparihāninibbattibhedā dassitā. Sesaṃ uttānatthamevāti.	182	
PA_atk-s03_04a:183	Saḷavaggo dasamo.	18	
PA_atk-s03_04a:184	Dutiyo paṇṇāsako.	18	
PA_atk-s03_04a:185	11. Yogakkhemivaggo	18	
PA_atk-s03_04a:186	1. Yogakkhemisuttavaṇṇanā	18	
PA_atk-s03_04a:187_0	104. Yogakkhemivaggassa paṭhame yogakkhemipariyāyanti catūhi yogehi khemino kāraṇabhūtaṃ.	187	
PA_atk-s03_04a:187_1	Dhammapariyāyanti dhammakāraṇaṃ. Akkhāsi yoganti yuttiṃ kathesi. Tasmāti kasmā? Kiṃ	187	
PA_atk-s03_04a:187_2	akkhātattā, udāhu pahīnattāti? Pahīnattā. Na hi akkhānena yogakkhemi nāma hoti.	187	
PA_atk-s03_04a:188	2-10. Upādāyasuttādivaṇṇanā	18	
PA_atk-s03_04a:189_0	105-113. Dutiye vedanāsukhadukkhaṃ kathitaṃ, taṃ pana vipākasukhadukkhaṃ vaṭṭati.	189	
PA_atk-s03_04a:189_1	Tatiye dukkhassāti vaṭṭadukkhassa. Catutthe lokassāti saṅkhāralokassa. Pañcamādīsu	189	
PA_atk-s03_04a:189_2	yaṃ vattabbaṃ siyā, taṃ khandhiyavagge vuttanayameva.	189	
PA_atk-s03_04a:190	Yogakkhemivaggo ekādasamo.	19	
PA_atk-s03_04a:191	12. Lokakāmaguṇavaggo	19	
PA_atk-s03_04a:192	1-2. Paṭhamamārapāsasuttādivaṇṇanā	19	
PA_atk-s03_04a:193_0	114-115. Lokakāmaguṇavaggassa paṭhame āvāsagatoti vasanaṭṭhānaṃ gato. Mārassa vasaṃ	193	
PA_atk-s03_04a:193_1	gatoti tividhassāpi mārassa vasaṃ gato. Paṭimukka’ssa mārapāsoti assa gīvāya mārapāso	193	
PA_atk-s03_04a:193_2	paṭimukko pavesito. Dutiyaṃ uttānameva.	193	
PA_atk-s03_04a:194	3. Lokantagamanasuttavaṇṇanā	19	
PA_atk-s03_04a:195_0	116. Tatiye lokassāti cakkavāḷalokassa. Lokassa antanti saṅkhāralokassa antaṃ. Vihāraṃ	195	
PA_atk-s03_04a:195_1	pāvisīti “mayi vihāraṃ paviṭṭhe ime bhikkhū, imaṃ uddesaṃ ānandaṃ pucchissanti, so	195	
PA_atk-s03_04a:195_2	ca tesaṃ mama sabbaññutaññāṇena saṃsanditvā kathessati. Tato naṃ thomessāmi, mama	195	
PA_atk-s03_04a:195_3	thomanaṃ sutvā bhikkhū ānandaṃ upasaṅkamitabbaṃ, vacanañcassa sotabbaṃ saddhātabbaṃ	195	
PA_atk-s03_04a:195_4	maññissanti, taṃ nesaṃ bhavissati dīgharattaṃ hitāya sukhāyā”ti cintetvā saṃkhittena	195	
PA_atk-s03_04a:195_5	bhāsitassa vitthārena atthaṃ avibhajitvāva nisinnāsane antarahito gandhakuṭiyaṃ pāturahosi.	195	
PA_atk-s03_04a:195_6	Tena vuttaṃ “uṭṭhāyāsanā vihāraṃ pāvisī”ti.	195	
PA_atk-s03_04a:196_0	Satthu ceva saṃvaṇṇitoti satthārā ca pasattho. Viññūnanti idampi karaṇatthe sāmivacanaṃ,	196	
PA_atk-s03_04a:196_1	paṇḍitehi sabrahmacārīhi ca sambhāvitoti attho. Pahotīti sakkoti. Atikkammeva mūlaṃ	196	
PA_atk-s03_04a:196_2	atikkammeva khandhanti sāro nāma mūle vā khandhe vā bhaveyya, tampi atikkamitvāti	196	
PA_atk-s03_04a:196_3	attho. Evaṃsampadamidanti evaṃsampattikaṃ, īdisanti attho. Atisitvāti atikkamitvā.	196	
PA_atk-s03_04a:196_4	Jānaṃ jānātīti jānitabbameva jānāti. Passaṃ passatīti passitabbameva passati. Yathā	196	
PA_atk-s03_04a:196_5	vā ekacco viparītaṃ gaṇhanto jānantopi na jānāti, passantopi na passati, na evaṃ	196	
PA_atk-s03_04a:196_6	bhagavā. Bhagavā pana jānanto jānāti, passanto passatiyeva. Svāyaṃ dassanapariṇāyakaṭṭhena	196	
PA_atk-s03_04a:196_7	cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammapavattanato	196	
PA_atk-s03_04a:196_8	vā hadayena cintetvā vācāya nicchāritadhammamayoti dhammabhūto. Seṭṭhaṭṭhena brahmabhūto.	196	
PA_atk-s03_04a:196_9	Atha vā cakkhu viya bhūtoti cakkhubhūto. Evametesu padesu attho veditabbo. Svāyaṃ	196	
PA_atk-s03_04a:196_10	dhammassa vattanato vattā. Pavattanato pavattā. Atthaṃ nīharitvā nīharitvā dassanasamatthatāya	1961	
PA_atk-s03_04a:196_11	atthassa ninnetā. Amatādhigamāya paṭipattiṃ desetīti amatassa dātā.	1961	
PA_atk-s03_04a:197_0	Agaruṃ karitvāti punappunaṃ yācāpentopi hi garuṃ karoti nāma. Attano sekkhapaṭisambhidāñāṇe	197	
PA_atk-s03_04a:197_1	ṭhatvā sinerupādato vālikaṃ uddharamāno viya dubbiññeyyaṃ katvā kathentopi garuṃ	197	
PA_atk-s03_04a:197_2	karotiyeva nāma. Evaṃ akatvā amhe punappunaṃ ayācāpetvā suviññeyyampi no katvā kathehīti vuttaṃ hoti.	197	
PA_atk-s03_04a:198_0	Yaṃ kho voti yaṃ kho tumhākaṃ. Cakkhunā kho, āvuso, lokasmiṃ lokasaññī hoti lokamānīti	198	
PA_atk-s03_04a:198_1	cakkhuñhi loke appahīnadiṭṭhi puthujjano sattalokavasena lokoti sañjānāti ceva maññati	198	
PA_atk-s03_04a:198_2	ca, tathā cakkavāḷalokavasena. Na hi aññatra cakkhādīhi dvādasāyatanehi tassa sā	198	
PA_atk-s03_04a:198_3	saññā vā māno vā uppajjati. Tena vuttaṃ, “cakkhunā kho, āvuso, lokasmiṃ lokasaññī	198	
PA_atk-s03_04a:198_4	hoti lokamānī”ti. Imassa ca lokassa gamanena anto nāma ñātuṃ vā daṭṭhuṃ vā pattuṃ	198	
PA_atk-s03_04a:198_5	vā na sakkā. Lujjanaṭṭhena pana tasseva cakkhādibhedassa lokassa nibbānasaṅkhātaṃ	198	
PA_atk-s03_04a:198_6	antaṃ appatvā vaṭṭadukkhassa antakiriyā nāma natthīti veditabbā.	198	
PA_atk-s03_04a:199_0	Evaṃ pañhaṃ vissajjetvā idāni “sāvakena pañho kathitoti mā nikkaṅkhā ahuvattha, ayaṃ	199	
PA_atk-s03_04a:199_1	bhagavā sabbaññutaññāṇatulaṃ gahetvā nisinno. Icchamānā tameva upasaṅkamitvā nikkaṅkhā	199	
PA_atk-s03_04a:199_2	hothā”ti uyyojento ākaṅkhamānā panātiādimāha.	199	
PA_atk-s03_04a:200_0	Imehi ākārehīti imehi kāraṇehi cakkavāḷalokassa antābhāvakāraṇehi ceva saṅkhāralokassa	200	
PA_atk-s03_04a:200_1	antāpattikāraṇehi ca. Imehi padehīti imehi akkharasampiṇḍanehi. Byañjanehīti pāṭiyekkaakkharehi.	200	
PA_atk-s03_04a:201_0	Paṇḍitoti paṇḍiccena samannāgato. Catūhi kāraṇehi paṇḍito dhātukusalo āyatanakusalo	201	
PA_atk-s03_04a:201_1	paccayākārakusalo kāraṇākāraṇakusaloti. Mahāpaññoti mahante atthe mahante dhamme	201	
PA_atk-s03_04a:201_2	mahantā niruttiyo mahantāni paṭibhānāni paṭiggaṇhanasamatthatāya mahāpaññāya samannāgato.	201	
PA_atk-s03_04a:201_3	Yathā taṃ ānandenāti yathā ānandena byākataṃ, taṃ sandhāya vuttaṃ. Yathā ānandena	201	
PA_atk-s03_04a:201_4	taṃ byākataṃ, ahampi taṃ evameva byākareyyanti attho.	201	
PA_atk-s03_04a:202	4. Kāmaguṇasuttavaṇṇanā	20	
PA_atk-s03_04a:203_0	117. Catutthe ye meti ye mama. Cetaso samphuṭṭhapubbāti cittena anubhūtapubbā. Tatra	203	
PA_atk-s03_04a:203_1	me cittaṃ bahulaṃ gacchamānaṃ gaccheyyāti tesu pāsādattayatividhanāṭakādibhedasampattivasena	203	
PA_atk-s03_04a:203_2	anubhūtapubbesu pañcasu kāmaguṇesu bahūsu vāresu uppajjamānaṃ uppajjeyyāti dīpeti.	203	
PA_atk-s03_04a:203_3	Paccuppannesu vāti idha padhānacariyakāle chabbassāni supupphitavanasaṇḍajātānaṃ	203	
PA_atk-s03_04a:203_4	dijagaṇādīnaṃ vasena diṭṭhasutādibhedaṃ manoramārammaṇaṃ kāmaguṇaṃ katvā dassento	203	
PA_atk-s03_04a:203_5	“evarūpesu paccuppannesu vā bahulaṃ uppajjeyyā”ti dasseti. Appaṃ vā anāgatesūti anāgate	203	
PA_atk-s03_04a:203_6	“metteyyo nāma buddho bhavissati, saṅkho nāma rājā, ketumatī nāma rājadhānī”tiādivasena	203	
PA_atk-s03_04a:203_7	parittakameva anāgatesu kāmaguṇesu uppajjeyyāti dasseti. Tatra me attarūpenāti tatra	203	
PA_atk-s03_04a:203_8	mayā attano hitakāmajātikena. Appamādoti sātaccakiriyā pañcasu kāmaguṇesu cittassa	203	
PA_atk-s03_04a:203_9	avossaggo. Satīti ārammaṇapariggahitasati. Ārakkhoti ayaṃ appamādo ca sati ca cetaso	203	
PA_atk-s03_04a:203_10	ārakkho karaṇīyo, evaṃ me ahosīti dasseti, ārakkhatthāya ime dve dhammā kātabbāti vuttaṃ hoti.	2031	
PA_atk-s03_04a:204_0	Tasmātiha, bhikkhave, se āyatane veditabbeti yasmā cetaso ārakkhatthāya appamādo	204	
PA_atk-s03_04a:204_1	ca sati ca kātabbā, yasmā tasmiṃ āyatane vidite appamādena vā satiyā vā kātabbaṃ	204	
PA_atk-s03_04a:204_2	natthi, tasmā se āyatane veditabbe, taṃ kāraṇaṃ jānitabbanti attho. Saḷāyatananirodhanti	204	
PA_atk-s03_04a:204_3	saḷāyatananirodho vuccati nibbānaṃ, taṃ sandhāya bhāsitanti attho. Nibbānasmiñhi	204	
PA_atk-s03_04a:204_4	cakkhuādīni ceva nirujjhanti rūpasaññādayo ca nirujjhantīti. Sesaṃ vuttanayameva.	204	
PA_atk-s03_04a:205	5-6. Sakkapañhasuttādivaṇṇanā	20	
PA_atk-s03_04a:206_0	118-119. Pañcame diṭṭheva dhammeti imasmiṃyeva attabhāve. Parinibbāyantīti kilesaparinibbānena	206	
PA_atk-s03_04a:206_1	parinibbāyanti. Tannissitaṃ viññāṇaṃ hotīti taṇhānissitaṃ kammaviññāṇaṃ hoti. Tadupādānanti	206	
PA_atk-s03_04a:206_2	taṃgahaṇaṃ, taṇhāgahaṇena sahagataṃ viññāṇaṃ hotīti attho. Chaṭṭhaṃ uttānameva.	206	
PA_atk-s03_04a:207	7. Sāriputtasaddhivihārikasuttavaṇṇanā	20	
PA_atk-s03_04a:208	120. Sattame santānessatīti ghaṭessati, yogavicchedamassa pāpuṇituṃ na dassati.	20	
PA_atk-s03_04a:209	8. Rāhulovādasuttavaṇṇanā	20	
PA_atk-s03_04a:210	121. Aṭṭhame vimuttiparipācaniyāti vimuttiṃ paripācentīti vimuttiparipācaniyā. Dhammāti pannarasa dhammā, te saddhindriyādīnaṃ visuddhikaraṇavasena veditabbā. Vuttañhetaṃ –	21	
PA_atk-s03_04a:211_0	“Assaddhe puggale parivajjayato, saddhe puggale sevato bhajato payirupāsato, pasādanīye	211	
PA_atk-s03_04a:211_1	suttante paccavekkhato, imehi tīhākārehi saddhindriyaṃ visujjhati. Kusīte puggale	211	
PA_atk-s03_04a:211_2	parivajjayato, āraddhavīriye puggale sevato bhajato payirupāsato, sammappadhāne paccavekkhato,	211	
PA_atk-s03_04a:211_3	imehi tīhākārehi vīriyindriyaṃ visujjhati. Muṭṭhassatī puggale parivajjayato, upaṭṭhitassatī	211	
PA_atk-s03_04a:211_4	puggale sevato bhajato payirupāsato, satipaṭṭhāne paccavekkhato, imehi tīhākārehi	211	
PA_atk-s03_04a:211_5	satindriyaṃ visujjhati. Asamāhite puggale parivajjayato, samāhite puggale sevato	211	
PA_atk-s03_04a:211_6	bhajato payirupāsato, jhānavimokkhe paccavekkhato, imehi tīhākārehi samādhindriyaṃ	211	
PA_atk-s03_04a:211_7	visujjhati. Duppaññe puggale parivajjayato, paññavante puggale sevato bhajato payirupāsato,	211	
PA_atk-s03_04a:211_8	gambhīrañāṇacariyaṃ paccavekkhato, imehi tīhākārehi paññindriyaṃ visujjhati. Iti	211	
PA_atk-s03_04a:211_9	ime pañca puggale parivajjayato, pañca puggale sevato bhajato payirupāsato, pañca	211	
PA_atk-s03_04a:211_10	suttante paccavekkhato, imehi pannarasahi ākārehi imāni pañcindriyāni visujjhantī”ti.	2111	
PA_atk-s03_04a:212_0	Aparepi pannarasa dhammā vimuttiparipācaniyā – saddhāpañcamāni indriyāni, aniccasaññā,	212	
PA_atk-s03_04a:212_1	anicce dukkhasaññā, dukkhe anattasaññā, pahānasaññā, virāgasaññāti imā pañca nibbedhabhāgiyā	212	
PA_atk-s03_04a:212_2	saññā, meghiyattherassa kathitā kalyāṇamittatādayo pañca dhammāti. Kāya pana velāya	212	
PA_atk-s03_04a:212_3	bhagavato etadahosīti? Paccūsasamaye lokaṃ volokentassa.	212	
PA_atk-s03_04a:213_0	Anekāni devatāsahassānīti āyasmatā rāhulena padumuttarassa bhagavato pādamūle pālitanāgarājakāle	213	
PA_atk-s03_04a:213_1	patthanaṃ paṭṭhapentena saddhiṃ patthanaṃ paṭṭhapitadevatāsu pana kāci bhūmaṭṭhakā	213	
PA_atk-s03_04a:213_2	devatā, kāci antalikkhaṭṭhakā, kāci cātumahārājikā, kāci devaloke, kāci brahmaloke	213	
PA_atk-s03_04a:213_3	nibbattā. Imasmiṃ pana divase sabbāpi tā ekaṭṭhāne andhavanasmiṃyeva sannipatitā,	213	
PA_atk-s03_04a:213_4	tā sandhāyāha – “anekāni devatāsahassānī”ti. Dhammacakkhunti imasmiṃ sutte cattāro	213	
PA_atk-s03_04a:213_5	ca maggā cattāri ca phalāni dhammacakkhunti veditabbāni. Tattha hi kāci devatā sotāpannā	213	
PA_atk-s03_04a:213_6	ahesuṃ, kāci sakadāgāmī, anāgāmī, khīṇāsavā. Tāsañca pana devatānaṃ ettakāti gaṇanavasena	213	
PA_atk-s03_04a:213_7	paricchedo natthi. Sesaṃ sabbattha uttānameva.	213	
PA_atk-s03_04a:214	9-10. Saṃyojaniyadhammasuttādivaṇṇanā	21	
PA_atk-s03_04a:215	122-123. Navamadasamāni iṭṭhārammaṇavasena kathiyamāne bujjhanakānaṃ vasena vuttānīti.	21	
PA_atk-s03_04a:216	Lokakāmaguṇavaggo dvādasamo.	21	
PA_atk-s03_04a:217	13. Gahapativaggo	21	
PA_atk-s03_04a:218	1-3. Vesālīsuttādivaṇṇanā	21	
PA_atk-s03_04a:219_0	124-126. Gahapativaggassa paṭhame uggoti paṇītadāyakānaṃ aggauggo, so bhagavatā “etadaggaṃ,	219	
PA_atk-s03_04a:219_1	bhikkhave, mama sāvakānaṃ paṇītadāyakānaṃ yadidaṃ uggo gahapatī”ti evaṃ etadagge	219	
PA_atk-s03_04a:219_2	ṭhapito. Sesametesu ceva dvīsu, tatiye ca vuttatthameva.	219	
PA_atk-s03_04a:220	4-5. Bhāradvājasuttādivaṇṇanā	22	
PA_atk-s03_04a:221_0	127-128. Catutthe piṇḍaṃ ulamāno pariyesamāno pabbajitoti piṇḍolo. So kira parijiṇṇabhogo	221	
PA_atk-s03_04a:221_1	brāhmaṇo ahosi. Atha bhikkhusaṅghassa lābhasakkāraṃ disvā piṇḍatthāya nikkhamitvā	221	
PA_atk-s03_04a:221_2	pabbajito. So mahantaṃ kapallapattaṃ gahetvā carati, tena kapallapūraṃ yāguṃ pivati,	221	
PA_atk-s03_04a:221_3	kapallapūre pūve khādati, kapallapūraṃ bhattaṃ bhuñjati. Athassa mahagghasabhāvaṃ	221	
PA_atk-s03_04a:221_4	satthu ārocayiṃsu. Satthā tassa pattatthavikaṃ nānujāni. Heṭṭhāmañce pattaṃ nikkujjitvā	221	
PA_atk-s03_04a:221_5	ṭhapeti. So ṭhapentopi ghaṃsantova paṇāmetvā ṭhapeti, gaṇhantopi ghaṃsantova ākaḍḍhitvā	221	
PA_atk-s03_04a:221_6	gaṇhāti. Taṃ gacchante kāle dhaṃsanena parikkhīṇaṃ nāḷikodanamattameva gaṇhanakaṃ	221	
PA_atk-s03_04a:221_7	jātaṃ. Tato satthu ārocesuṃ, athassa satthā pattatthavikaṃ anujāni. Thero aparena	221	
PA_atk-s03_04a:221_8	samayena indriyabhāvanaṃ bhāvetvā aggaphale arahatte patiṭṭhāsi. Iti so piṇḍatthāya	221	
PA_atk-s03_04a:221_9	pabbajitattā piṇḍolo, gottena pana bhāradvājoti ubhayaṃ ekato katvā piṇḍolabhāradvājoti vuccati.	221	
PA_atk-s03_04a:222_0	Upasaṅkamīti uggatuggatehi mahāamaccehi parivuto upasaṅkami. Thero kira ekadivasaṃ	222	
PA_atk-s03_04a:222_1	sāvatthiyaṃ piṇḍāya caritvā katabhattakicco nidāghasamaye sītaṭhāne divāvihāraṃ nisīdissāmīti	222	
PA_atk-s03_04a:222_2	ākāsena gantvā gaṅgātīre udenassa rañño udapānaṃ nāma uyyānaṃ atthi, tattha pavisitvā	222	
PA_atk-s03_04a:222_3	aññatarasmiṃ rukkhamūle divāvihāraṃ nisīdi sītena udakavātena bījiyamāno.	222	
PA_atk-s03_04a:223_0	Udenopi kho nāma rājā sattāhaṃ mahāpānaṃ pivitvā sattame divase uyyānaṃ paṭijaggāpetvā	223	
PA_atk-s03_04a:223_1	mahājanaparivāro uyyānaṃ gantvā maṅgalasilāpaṭṭe atthatāya seyyāya nipajji. Tassa	223	
PA_atk-s03_04a:223_2	ekā paricārikā pāde sambāhamānā nisinnā. Rājā kamena niddaṃ okkami. Tasmiṃ niddaṃ	223	
PA_atk-s03_04a:223_3	okkante nāṭakitthiyo “yassatthāya mayaṃ gītādīni payojeyyāma, so niddaṃ upagato,	223	
PA_atk-s03_04a:223_4	na ca niddākāle mahāsaddaṃ kātuṃ vaṭṭatī”ti attano attano tūriyāni ṭhapetvā uyyānaṃ	223	
PA_atk-s03_04a:223_5	pakkantā. Tā tattha tattha phalāphalāni khādamānā pupphāni piḷandhamānā vicarantiyo	223	
PA_atk-s03_04a:223_6	theraṃ disvā “mā saddaṃ karitthā”ti aññamaññaṃ nivārayamānā vanditvā nisīdiṃsu. Thero	223	
PA_atk-s03_04a:223_7	“issā pahātabbā, maccheraṃ vinodetabba”ntiādinā nayena tāsaṃ anurūpaṃ dhammakathaṃ kathesi.	223	
PA_atk-s03_04a:224_0	Sāpi kho rañño pāde sambāhamānā nisinnā itthī pāde cāletvā rājānaṃ pabodhesi. So	224	
PA_atk-s03_04a:224_1	“kahaṃ tā gatā”ti pucchi. Kiṃ tāsaṃ tumhehi? Tā ekaṃ samaṇaṃ parivāretvā nisinnāti.	224	
PA_atk-s03_04a:224_2	Rājā kuddho uddhane pakkhittaloṇaṃ viya taṭataṭāyamāno uṭṭhahitvā “tambakipillikāhi	224	
PA_atk-s03_04a:224_3	naṃ khādāpessāmī”ti gacchanto ekasmiṃ asokarukkhe tambakipillikānaṃ puṭaṃ disvā hatthenākaḍḍhitvā	224	
PA_atk-s03_04a:224_4	sākhaṃ gaṇhituṃ nāsakkhi. Kipillikapuṭo chijjitvā rañño sīse pati, sakalasarīraṃ	224	
PA_atk-s03_04a:224_5	sālithusehi parikiṇṇaṃ viya daṇḍadīpikāhi ḍayhamānaṃ viya ca ahosi. Thero rañño paduṭṭhabhāvaṃ	224	
PA_atk-s03_04a:224_6	ñatvā iddhiyā ākāsaṃ pakkhandi. Tāpi itthiyo uṭṭhāya rañño santikaṃ gantvā sarīraṃ	224	
PA_atk-s03_04a:224_7	puñchantiyo viya bhūmiyaṃ patitapatitā kipillikāyo gahetvā sarīre khipamānā sabbā	224	
PA_atk-s03_04a:224_8	mukhasattīhi vijjhiṃsu – “kiṃ nāmetaṃ, aññe rājāno pabbajite disvā vandanti, pañhaṃ	224	
PA_atk-s03_04a:224_9	pucchanti, ayaṃ pana rājā kipillikapuṭaṃ sīse bhinditukāmo jāto”ti.	224	
PA_atk-s03_04a:225_0	Rājā attano aparādhaṃ disvā uyyānapālaṃ pakkosāpetvā pucchi – “kiṃ esa pabbajito?	225	
PA_atk-s03_04a:225_1	Aññesupi divasesu idha āgacchatī”ti? Āma, devāti. Idha tvaṃ āgatadivase mayhaṃ āroceyyāsīti.	225	
PA_atk-s03_04a:225_2	Theropi katipāheneva puna āgantvā rukkhamūle nisīdi. Uyyānapālo disvā – “mahanto	225	
PA_atk-s03_04a:225_3	me ayaṃ paṇṇākāro”ti vegena gantvā rañño ārocesi. Rājā uṭṭhahitvā saṅkhapaṇavādisaddaṃ	225	
PA_atk-s03_04a:225_4	nivāretvā uggatuggatehi amaccehi saddhiṃ uyyānaṃ agamāsi. Tena vuttaṃ “upasaṅkamī”ti.	225	
PA_atk-s03_04a:226_0	Anikīḷitāvino kāmesūti yā kāmesu kāmakīḷā, taṃ akīḷitapubbā, aparibhuttakāmāti attho.	226	
PA_atk-s03_04a:226_1	Addhānañca āpādentīti paveṇiṃ paṭipādenti, dīgharattaṃ anubandhāpenti. Mātumattīsūti	226	
PA_atk-s03_04a:226_2	mātupamāṇāsu. Lokasmiñhi mātā bhaginī dhītāti idaṃ tividhaṃ garukārammaṇaṃ nāma,	226	
PA_atk-s03_04a:226_3	iti garukārammaṇe upanibandhaṃ cittaṃ vimocetuṃ na labhatīti dassento evamāha. Athassa	226	
PA_atk-s03_04a:226_4	tena pañhena cittaṃ anotarantaṃ disvā bhagavatā paṭikūlamanasikāravasena cittūpanibandhanatthaṃ	226	
PA_atk-s03_04a:226_5	vuttaṃ dvattiṃsākārakammaṭṭhānaṃ kathesi.	226	
PA_atk-s03_04a:227_0	Abhāvitakāyāti abhāvitapañcadvārikakāyā. Tesaṃ taṃ dukkaraṃ hotīti tesaṃ taṃ asubhakammaṭṭhānaṃ	227	
PA_atk-s03_04a:227_1	bhāvetuṃ dukkaraṃ hoti. Itissa imināpi cittaṃ anotarantaṃ disvā indriyasaṃvarasīlaṃ	227	
PA_atk-s03_04a:227_2	kathesi. Indriyasaṃvarasmiñhi upanibandhacittaṃ viheṭhetuṃ na labhati. Rājā taṃ sutvā	227	
PA_atk-s03_04a:227_3	tattha otiṇṇacitto acchariyaṃ, bho bhāradvājātiādimāha.	227	
PA_atk-s03_04a:228_0	Arakkhiteneva kāyenātiādīsu hatthapāde kīḷāpento gīvaṃ parivattento kāyaṃ na rakkhati	228	
PA_atk-s03_04a:228_1	nāma, nānappakāraṃ duṭṭhullaṃ kathento vacanaṃ na rakkhati nāma, kāmavitakkādayo	228	
PA_atk-s03_04a:228_2	vitakkento cittaṃ na rakkhati nāma. Rakkhiteneva kāyenātiādīsu vuttavipariyāyena attho veditabbo.	228	
PA_atk-s03_04a:229_0	Ativiya maṃ tasmiṃ samaye lobhadhammā parisahantīti maṃ tasmiṃ samaye atikkamitvā	229	
PA_atk-s03_04a:229_1	lobho adhibhavatīti attho. Upaṭṭhitāya satiyāti kāyagatāya satiyā supaṭṭhitāya. Na	229	
PA_atk-s03_04a:229_2	maṃ tathā tasmiṃ samayeti tasmiṃ samaye maṃ yathā pubbe, na tathā lobho atikkamitvā	229	
PA_atk-s03_04a:229_3	uppajjatīti attho. Parisahantīti padassa uppajjantītipi atthoyeva. Iti imasmiṃ sutte	229	
PA_atk-s03_04a:229_4	tayo kāyā kathitā. Kathaṃ? “Imameva kāya”nti ettha hi karajakāyo kathito, “bhāvitakāyo”ti	229	
PA_atk-s03_04a:229_5	ettha pañcadvārikakāyo, “rakkhiteneva kāyenā”ti ettha copanakāyo, kāyaviññattīti	229	
PA_atk-s03_04a:229_6	attho. Pañcamaṃ uttānameva.	229	
PA_atk-s03_04a:230	6. Ghositasuttavaṇṇanā	23	
PA_atk-s03_04a:231_0	129. Chaṭṭhe rūpā ca manāpāti rūpā ca manāpā saṃvijjanti. Cakkhuviññāṇañcāti cakkhuviññāṇañca	231	
PA_atk-s03_04a:231_1	saṃvijjati. Sukhavedaniyaṃ phassanti cakkhuviññāṇasampayuttaṃ upanissayavasena javanakāle	231	
PA_atk-s03_04a:231_2	sukhavedanāya paccayabhūtaṃ phassaṃ. Sukhā vedanāti ekaṃ phassaṃ paṭicca javanavasena	231	
PA_atk-s03_04a:231_3	sukhavedanā uppajjati. Sesapadesupi eseva nayo.	231	
PA_atk-s03_04a:232_0	Iti imasmiṃ sutte tevīsati dhātuyo kathitā. Kathaṃ? Ettha hi cakkhupasādo cakkhudhātu,	232	
PA_atk-s03_04a:232_1	tassa ārammaṇaṃ rūpadhātu, cakkhuviññāṇaṃ viññāṇadhātu, cakkhuviññāṇadhātuyā sahajātā	232	
PA_atk-s03_04a:232_2	tayo khandhā dhammadhātu, evaṃ pañcasu dvāresu catunnaṃ catunnaṃ vasena vīsati. Manodvāre	232	
PA_atk-s03_04a:232_3	“manodhātū”ti āvajjanacittaṃ gahitaṃ, ārammaṇañceva hadayavatthu ca dhammadhātu,	232	
PA_atk-s03_04a:232_4	vatthunissitaṃ manoviññāṇadhātūti evaṃ tevīsati honti. Evaṃ tevīsatiyā dhātūnaṃ vasena	232	
PA_atk-s03_04a:232_5	dhātunānattaṃ vuttaṃ bhagavatāti dasseti.	232	
PA_atk-s03_04a:233	7-8. Hāliddikānisuttādivaṇṇanā	23	
PA_atk-s03_04a:234_0	130-131. Sattame manāpaṃ itthetanti pajānātīti yaṃ anena manāpaṃ rūpaṃ diṭṭhaṃ, taṃ	234	
PA_atk-s03_04a:234_1	itthetanti evametaṃ manāpameva tanti pajānāti. Cakkhuviññāṇaṃ sukhavedaniyañca phassaṃ	234	
PA_atk-s03_04a:234_2	paṭiccāti cakkhuviññāṇañceva, yo ca upanissayakoṭiyā vā anantarakoṭiyā vā samanantarakoṭiyā	234	
PA_atk-s03_04a:234_3	vā sampayuttakoṭiyā vā sukhavedanāya paccayo phasso, taṃ sukhavedaniyaṃ phassañca	234	
PA_atk-s03_04a:234_4	paṭicca uppajjati sukhavedanāti. Esa nayo sabbattha. Iti imesu dvīsu suttesu kiriyāmanoviññāṇadhātu	234	
PA_atk-s03_04a:234_5	āvajjanakiccā, manodhātuyeva vā samānā manodhātunāmena vuttāti veditabbā. Aṭṭhamaṃ uttānameva.	234	
PA_atk-s03_04a:235	9. Lohiccasuttavaṇṇanā	23	
PA_atk-s03_04a:236_0	132. Navame makkarakateti evaṃnāmake nagare araññakuṭikāyanti araññe katāya pāṭiyekkāya	236	
PA_atk-s03_04a:236_1	kuṭiyaṃ, na vihārapaccantakuṭiyaṃ. Māṇavakāti yepi tattha mahallakā, te mahallakakālepi	236	
PA_atk-s03_04a:236_2	antevāsikatāya māṇavakātveva vuttā. Tenupasaṅkamiṃsūti pāto sippaṃ uggaṇhitvā sāyaṃ	236	
PA_atk-s03_04a:236_3	“ācariyassa kaṭṭhāni āharissāmā”ti araññaṃ pavisitvā vicarantā yena sā kuṭikā, tenupasaṅkamiṃsu.	236	
PA_atk-s03_04a:236_4	Parito parito kuṭikāyāti tassā kuṭikāya samantato samantato. Seleyyakānīti aññamaññassa	236	
PA_atk-s03_04a:236_5	piṭṭhiṃ gahetvā laṅghitvā ito cito caṅkamanakīḷanāni.	236	
PA_atk-s03_04a:237_0	Muṇḍakātiādīsu muṇḍe muṇḍāti, samaṇe ca samaṇāti vattuṃ vaṭṭeyya, ime pana hīḷentā	237	
PA_atk-s03_04a:237_1	“muṇḍakā samaṇakā”ti āhaṃsu. Ibbhāti gahapatikā. Kaṇhāti kaṇhā, kāḷakāti attho. Bandhupādāpaccāti	237	
PA_atk-s03_04a:237_2	ettha bandhūti brahmā adhippeto. Tañhi brāhmaṇā pitāmahoti voharanti. Pādānaṃ apaccā	237	
PA_atk-s03_04a:237_3	pādāpaccā, brahmuno piṭṭhipādato jātāti adhippāyo. Tesaṃ kira ayaṃ laddhi “brāhmaṇā	237	
PA_atk-s03_04a:237_4	brahmuno mukhato nikkhantā, khattiyā urato, vessā nābhito, suddā jāṇuto, samaṇā piṭṭhipādato”ti.	237	
PA_atk-s03_04a:237_5	Bharatakānanti kuṭimbikānaṃ. Kuṭimbikā hi yasmā raṭṭhaṃ bharanti, tasmā bharatāti	237	
PA_atk-s03_04a:237_6	vuccanti. Ime pana paribhavaṃ katvā vadamānā “bharatakāna”nti āhaṃsu.	237	
PA_atk-s03_04a:238_0	Vihārā nikkhamitvāti “rattiṭṭhakāparicchanne rajatapaṭṭasannibhasamavippakiṇṇavālike	238	
PA_atk-s03_04a:238_1	ramaṇīye pariveṇe kaṭṭhakalāpe bandhitvā khipamānā vālikaṃ āluḷetvā, hatthena hatthaṃ	238	
PA_atk-s03_04a:238_2	ādāya paṇṇakuṭiṃ pariyāyantā ‘ime imesaṃ bharatakānaṃ sakkatā, ime imesaṃ bharatakānaṃ	238	
PA_atk-s03_04a:238_3	sakkatā’ti punappunaṃ viravantā ativiya ime māṇavakā kīḷaṃ karonti, vihāre bhikkhūnaṃ	238	
PA_atk-s03_04a:238_4	atthibhāvampi na jānanti, dassessāmi nesaṃ bhikkhūnaṃ atthibhāva”nti cintetvā paṇṇakuṭito nikkhami.	238	
PA_atk-s03_04a:239_0	Sīluttamā pubbatarā ahesunti guṇavantānaṃ guṇe kathite nigguṇānaṃ guṇābhāvo pākaṭova	239	
PA_atk-s03_04a:239_1	bhavissatīti porāṇakabrāhmaṇānaṃ guṇe kathento evamāha. Tattha sīluttamāti sīlajeṭṭhakā.	239	
PA_atk-s03_04a:239_2	Sīlañhi tesaṃ uttamaṃ, na jātigottaṃ. Ye purāṇaṃ sarantīti ye porāṇakaṃ brāhmaṇadhammaṃ	239	
PA_atk-s03_04a:239_3	saranti. Abhibhuyya kodhanti kodhaṃ abhibhavitvā tesaṃ dvārāni suguttāni surakkhitāni	239	
PA_atk-s03_04a:239_4	ahesuṃ. Dhamme ca jhāne ca ratāti dasavidhe kusalakammapathadhamme aṭṭhasamāpattijhānesu ca ratā.	239	
PA_atk-s03_04a:240_0	Evaṃ porāṇānaṃ guṇaṃ kathetvā athetarahi brāhmaṇānaṃ mānaṃ nimmaddento ime ca vokkamma	240	
PA_atk-s03_04a:240_1	japāmasetiādimāha. Tattha vokkammāti etehi guṇehi apakkamitvā. Japāmaseti mayaṃ japāma	240	
PA_atk-s03_04a:240_2	sajjhāyāmāti ettakeneva brāhmaṇamhāti maññamānā brāhmaṇā mayanti iminā gottena mattā	240	
PA_atk-s03_04a:240_3	hutvā visamaṃ caranti, visamāni kāyakammādīni karontīti attho. Puthuattadaṇḍāti puthu	240	
PA_atk-s03_04a:240_4	attā daṇḍā etehīti puthuattadaṇḍā, gahitanānāvidhadaṇḍāti attho. Sataṇhātaṇhesūti	240	
PA_atk-s03_04a:240_5	sataṇhanittaṇhesu. Aguttadvārassa bhavanti moghāti asaṃvutadvārassa sabbepi vatasamādānā	240	
PA_atk-s03_04a:240_6	moghā bhavantīti dīpeti. Yathā kinti? Supineva laddhaṃ purisassa vittanti yathā supine	240	
PA_atk-s03_04a:240_7	purisassa laddhaṃ maṇimuttādinānāvidhaṃ vittaṃ moghaṃ hoti, pabujjhitvā kiñci na	240	
PA_atk-s03_04a:240_8	passati, evaṃ moghā bhavantīti attho.	240	
PA_atk-s03_04a:241_0	Anāsakāti ekāhadvīhādivasena anāhārakā. Thaṇḍilasāyikā cāti haritakusasanthate bhūmibhāge	241	
PA_atk-s03_04a:241_1	sayanaṃ, pāto sinānañca tayo ca vedāti pātova udakaṃ pavisitvā nhānañceva tayo ca	241	
PA_atk-s03_04a:241_2	vedā. Kharājinaṃ jaṭā paṅkoti kharasamphassaṃ ajinacammañceva jaṭākalāpo ca paṅko	241	
PA_atk-s03_04a:241_3	ca, paṅko nāma dantamalaṃ. Mantā sīlabbataṃ tapoti mantā ca ajasīlagosīlasaṅkhātaṃ	241	
PA_atk-s03_04a:241_4	sīlaṃ ajavatagovatasaṅkhātaṃ vatañca. Ayaṃ idāni brāhmaṇānaṃ tapoti vadati. Kuhanā	241	
PA_atk-s03_04a:241_5	vaṅkadaṇḍā cāti paṭicchannakūpo viya paṭicchannadosaṃ kohaññañceva vaṅkadaṇḍo, ca	241	
PA_atk-s03_04a:241_6	udumbarapalāsabeḷuvarukkhānaṃ aññatarato gahitaṃ vaṅkadaṇḍañcāti attho. Udakācamanāni	241	
PA_atk-s03_04a:241_7	cāti udakena mukhaparimajjanāni. Vaṇṇā ete brāhmaṇānanti ete brāhmaṇānaṃ parikkhārabhaṇḍakavaṇṇāti	241	
PA_atk-s03_04a:241_8	dasseti. Kata kiñcikkhabhāvanāti katā kiñcikkhabhāvanā. Ayameva vā pāṭho, āmisakiñcikkhassa	241	
PA_atk-s03_04a:241_9	vaḍḍhanatthāya katanti attho.	241	
PA_atk-s03_04a:242_0	Evaṃ etarahi brāhmaṇānaṃ mānaṃ nimmadditvā puna porāṇakabrāhmaṇānaṃ vaṇṇaṃ kathento	242	
PA_atk-s03_04a:242_1	cittañca susamāhitantiādimāha. Tattha susamāhitanti tesaṃ brāhmaṇānaṃ cittaṃ upacārappanāsamādhīhi	242	
PA_atk-s03_04a:242_2	susamāhitaṃ ahosīti dasseti. Akhilanti mudu athaddhaṃ. So maggo brahmapattiyāti so	242	
PA_atk-s03_04a:242_3	seṭṭhapattiyā maggo, tumhe pana kiṃ brāhmaṇā nāmāti dīpento evamāha.	242	
PA_atk-s03_04a:243_0	Āgamaṃsu nu khvidhāti āgamaṃsu nu kho idha. Adhimuccatīti kilesavasena adhimutto	243	
PA_atk-s03_04a:243_1	giddho hoti. Byāpajjatīti byāpādavasena pūticittaṃ hoti. Parittacetasoti anupaṭṭhitasatitāya	243	
PA_atk-s03_04a:243_2	saṃkilesacittena parittacitto. Cetovimuttinti phalasamādhiṃ. Paññāvimuttinti phalapaññaṃ.	243	
PA_atk-s03_04a:243_3	Appamāṇacetasoti upaṭṭhitasatitāya nikkilesacittena appamāṇacitto.	243	
PA_atk-s03_04a:244	10. Verahaccānisuttavaṇṇanā	24	
PA_atk-s03_04a:245	133. Dasame kāmaṇḍāyanti evaṃnāmake nagare. Yaggheti codanatthe nipāto. Sesaṃ uttānamevāti.	24	
PA_atk-s03_04a:246	Gahapativaggo terasamo.	24	
PA_atk-s03_04a:247	14. Devadahavaggo	24	
PA_atk-s03_04a:248	1. Devadahasuttavaṇṇanā	24	
PA_atk-s03_04a:249	134. Devadahavaggassa paṭhame devadahanti napuṃsakaliṅgena laddhanāmo nigamo. Manoramāti manaṃ ramayantā, manāpāti attho. Amanoramāti amanāpā.	24	
PA_atk-s03_04a:250	2. Khaṇasuttavaṇṇanā	25	
PA_atk-s03_04a:251_0	135. Dutiye chaphassāyatanikā nāmāti visuṃ chaphassāyatanikā nāma nirayā natthi.	251	
PA_atk-s03_04a:251_1	Sabbesupi hi ekatiṃsamahānirayesu chadvāraphassāyatanapaññatti hotiyeva. Idaṃ pana	251	
PA_atk-s03_04a:251_2	avīcimahānirayaṃ sandhāya vuttaṃ. Saggāti idhāpi tāvatiṃsapurameva adhippetaṃ. Kāmāvacaradevaloke	251	
PA_atk-s03_04a:251_3	pana ekasmimpi chaphassāyatanapaññattiyā abhāvo nāma natthi. Iminā kiṃ dīpeti? Niraye	251	
PA_atk-s03_04a:251_4	ekantadukkhasamappitabhāvena, devaloke ca ekantasukhasamappitattā ekantakhiḍḍārativasena	251	
PA_atk-s03_04a:251_5	uppannapamādena maggabrahmacariyavāsaṃ vasituṃ na sakkā. Manussaloko pana vokiṇṇasukhadukkho,	251	
PA_atk-s03_04a:251_6	idheva apāyopi saggopi paññāyati. Ayaṃ maggabrahmacariyassa kammabhūmi nāma, sā tumhehi	251	
PA_atk-s03_04a:251_7	laddhā. Tasmā ye vo ime mānussakā khandhā laddhā, te vo lābhā. Yañca vo idaṃ manussattaṃ	251	
PA_atk-s03_04a:251_8	laddhaṃ, paṭiladdho vo brahmacariyavāsassa khaṇo samayoti. Vuttampi hetaṃ porāṇehi –	251	
PA_atk-s03_04a:252	“Ayaṃ kammabhūmi idha maggabhāvanā,	25	
PA_atk-s03_04a:253	Ṭhānāni saṃvejaniyā bahū idha;	25	
PA_atk-s03_04a:254	Saṃvegasaṃvejaniyesu vatthusu,	25	
PA_atk-s03_04a:255	Saṃvegajātova payuñca yoniso”ti.	25	
PA_atk-s03_04a:256	3. Paṭhamarūpārāmasuttavaṇṇanā	25	
PA_atk-s03_04a:257_0	136. Tatiye rūpasammuditāti rūpe sammuditā pamoditā. Dukkhāti dukkhitā. Sukhoti nibbānasukhena	257	
PA_atk-s03_04a:257_1	sukhito. Kevalāti sakalā. Yāvatatthīti vuccatīti yattakā atthīti vuccati. Ete voti	257	
PA_atk-s03_04a:257_2	ettha vo-kāro nipātamattaṃ. Paccanīkamidaṃ hoti, sabbalokena passatanti yaṃ idaṃ	257	
PA_atk-s03_04a:257_3	passantānaṃ paṇḍitānaṃ dassanaṃ, taṃ sabbalokena paccanīkaṃ hoti viruddhaṃ. Loko	257	
PA_atk-s03_04a:257_4	hi pañcakkhandhe niccā sukhā attā subhāti maññati, paṇḍitā aniccā dukkhā anattā asubhāti.	257	
PA_atk-s03_04a:257_5	Sukhato āhūti sukhanti kathenti. Sukhato vidūti sukhanti jānanti. Sabbametaṃ nibbānameva sandhāya vuttaṃ.	257	
PA_atk-s03_04a:258_0	Sammūḷhetthāti ettha nibbāne sammūḷhā. Aviddasūti bālā. Sabbepi hi channavutipāsaṇḍino	258	
PA_atk-s03_04a:258_1	“nibbānaṃ pāpuṇissāmā”ti saññino honti, te pana “nibbānaṃ nāma ida”ntipi na jānanti.	258	
PA_atk-s03_04a:258_2	Nivutānanti kilesanīvaraṇena nivutānaṃ pariyonaddhānaṃ. Andhakāro apassatanti apassantānaṃ	258	
PA_atk-s03_04a:258_3	andhakāro hoti. Kiṃ taṃ evaṃ hoti? Nibbānaṃ vā nibbānadassanaṃ vā apassantānañhi	258	
PA_atk-s03_04a:258_4	bālānaṃ nibbānampi nibbānadassanampi kāḷameghaavacchāditaṃ viya candamaṇḍalaṃ kaṭāhena	258	
PA_atk-s03_04a:258_5	paṭikujjitapatto viya ca niccakālaṃ tamo ceva andhakāro ca sampajjati.	258	
PA_atk-s03_04a:259_0	Satañca vivaṭaṃ hoti, āloko passatāmivāti satañca sappurisānaṃ paññādassanena passantānaṃ	259	
PA_atk-s03_04a:259_1	nibbānaṃ āloko viya vivaṭaṃ hoti. Santike na vijānanti, magā dhammassa akovidāti	259	
PA_atk-s03_04a:259_2	yaṃ attano sarīre kese vā lomādīsu vā aññatarakoṭṭhāsaṃ paricchinditvā anantarameva	259	
PA_atk-s03_04a:259_3	adhigantabbato attano vā khandhānaṃ nirodhamaggato santike nibbānaṃ. Taṃ evaṃ santike	259	
PA_atk-s03_04a:259_4	samānampi maggabhūtā janā maggāmaggadhammassa catusaccadhammassa vā akovidā na jānanti.	259	
PA_atk-s03_04a:260_0	Māradheyyānupannehīti tebhūmakavaṭṭaṃ mārassa nivāsaṭṭhānaṃ anupannehi. Ko nu aññatra	260	
PA_atk-s03_04a:260_1	ariyebhīti ṭhapetvā ariye ko nu añño nibbānapadaṃ jānituṃ arahati. Sammadaññāya parinibbantīti	260	
PA_atk-s03_04a:260_2	arahattapaññāya sammā jānitvā anantarameva anāsavā hutvā kilesaparinibbānena parinibbanti.	260	
PA_atk-s03_04a:260_3	Atha vā sammadaññāya anāsavā hutvā ante khandhaparinibbānena parinibbāyanti.	260	
PA_atk-s03_04a:261	4-12. Dutiyarūpārāmasuttādivaṇṇanā	26	
PA_atk-s03_04a:262	137-145. Catutthaṃ suddhikaṃ katvā desiyamāne bujjhanakānaṃ ajjhāsayena vuttaṃ. Pañcamādīni tathā tathā bujjhantānaṃ ajjhāsayena vuttāni. Attho pana tesaṃ pākaṭoyevāti.	26	
PA_atk-s03_04a:263	Devadahavaggo cuddasamo.	26	
PA_atk-s03_04a:264	15. Navapurāṇavaggo	26	
PA_atk-s03_04a:265	1. Kammanirodhasuttavaṇṇanā	26	
PA_atk-s03_04a:266_0	146. Navapurāṇavaggassa paṭhame navapurāṇānīti navāni ca purāṇāni ca. Cakkhu, bhikkhave,	266	
PA_atk-s03_04a:266_1	purāṇakammanti na cakkhu purāṇaṃ, kammameva purāṇaṃ, kammato pana nibbattattā paccayanāmena	266	
PA_atk-s03_04a:266_2	evaṃ vuttaṃ. Abhisaṅkhatanti paccayehi abhisamāgantvā kataṃ. Abhisañcetayitanti cetanāya	266	
PA_atk-s03_04a:266_3	pakappitaṃ. Vedaniyaṃ daṭṭhabbanti vedanāya vatthūti passitabbaṃ. Nirodhā vimuttiṃ	266	
PA_atk-s03_04a:266_4	phusatīti imassa tividhassa kammassa nirodhena vimuttiṃ phusati. Ayaṃ vuccatīti ayaṃ	266	
PA_atk-s03_04a:266_5	tassā vimuttiyā ārammaṇabhūto nirodho kammanirodhoti vuccati. Iti imasmiṃ sutte pubbabhāgavipassanā kathitā.	266	
PA_atk-s03_04a:267	2-5. Aniccanibbānasappāyasuttādivaṇṇanā	26	
PA_atk-s03_04a:268	147-150. Dutiye nibbānasappāyanti nibbānassa sappāyaṃ upakārapaṭipadaṃ. Tatiyādīsupi eseva nayo. Paṭipāṭiyā pana catūsupi etesu suttesu saha vipassanāya cattāro maggā kathitā.	26	
PA_atk-s03_04a:269	6-7. Antevāsikasuttādivaṇṇanā	26	
PA_atk-s03_04a:270_0	151-152. Chaṭṭhe anantevāsikanti anto vasanakakilesavirahitaṃ. Anācariyakanti ācaraṇakakilesavirahitaṃ.	270	
PA_atk-s03_04a:270_1	Antassa vasantīti anto assa vasanti. Te naṃ samudācarantīti te etaṃ adhibhavanti	270	
PA_atk-s03_04a:270_2	ajjhottharanti sikkhāpenti vā. “Evaṃ vejjakammaṃ karohi, evaṃ dūtakamma”nti iti sikkhāpanasaṅkhātena	270	
PA_atk-s03_04a:270_3	samudācaraṇatthenassa te ācariyā nāma honti, tehi ācariyehi sācariyakoti vuccati.	270	
PA_atk-s03_04a:270_4	Sesamettha vuttanayeneva veditabbaṃ. Sattamaṃ heṭṭhā kathitanayameva.	270	
PA_atk-s03_04a:271	8. Atthinukhopariyāyasuttavaṇṇanā	27	
PA_atk-s03_04a:272_0	153. Aṭṭhame yaṃ pariyāyaṃ āgammāti yaṃ kāraṇaṃ āgamma. Aññatreva saddhāyāti vinā	272	
PA_atk-s03_04a:272_1	saddhāya saddhaṃ apanetvā. Ettha ca saddhāti na paccakkhā saddhā. Yo pana parassa	272	
PA_atk-s03_04a:272_2	evaṃ kira evaṃ kirāti kathentassa sutvā uppanno saddahanākāro, taṃ sandhāyetaṃ vuttaṃ.	272	
PA_atk-s03_04a:272_3	Ruciādīsupi rucāpetvā khamāpetvā atthetanti gahaṇākāro ruci nāma, evaṃ kira bhavissatīti	272	
PA_atk-s03_04a:272_4	anussavanaṃ anussavo, nisīditvā ekaṃ kāraṇaṃ cintentassa kāraṇaṃ upaṭṭhāti, evaṃ	272	
PA_atk-s03_04a:272_5	upaṭṭhitassa atthetanti gahaṇaṃ ākāraparivitakko nāma, kāraṇavitakkoti attho. Kāraṇaṃ	272	
PA_atk-s03_04a:272_6	cintentassa pāpikā laddhi uppajjati, taṃ atthesāti gahaṇākāro diṭṭhinijjhānakkhanti	272	
PA_atk-s03_04a:272_7	nāma. Aññaṃ byākareyyāti imāni pañca ṭhānāni muñcitvā arahattaṃ byākareyya. Imasmiṃ	272	
PA_atk-s03_04a:272_8	sutte sekhāsekhānaṃ paccavekkhaṇā kathitā.	272	
PA_atk-s03_04a:273	9-10. Indriyasampannasuttādivaṇṇanā	27	
PA_atk-s03_04a:274_0	154-155. Navame indriyasampannoti paripuṇṇindriyo. Tattha yena cha indriyāni sammasitvā	274	
PA_atk-s03_04a:274_1	arahattaṃ pattaṃ, so tehi nibbisevanehi indriyehi samannāgatattā, cakkhādīni vā cha	274	
PA_atk-s03_04a:274_2	indriyāni sammasantassa uppannehi saddhādīhi indriyehi samannāgatattā paripuṇṇindriyo	274	
PA_atk-s03_04a:274_3	nāma hoti, taṃ sandhāya bhagavā cakkhundriye cetiādinā nayena desanaṃ vitthāretvā	274	
PA_atk-s03_04a:274_4	ettāvatā kho bhikkhu indriyasampanno hotīti āha. Dasamaṃ heṭṭhā vuttanayamevāti.	274	
PA_atk-s03_04a:275	Navapurāṇavaggo pañcadasamo.	27	
PA_atk-s03_04a:276	Tatiyo paṇṇāsako.	27	
PA_atk-s03_04a:277	16. Nandikkhayavaggo	27	
PA_atk-s03_04a:278	1-4. Ajjhattanandikkhayasuttādivaṇṇanā	27	
PA_atk-s03_04a:279_0	156-159. Nandikkhayavaggassa paṭhame nandikkhayā rāgakkhayo, rāgakkhayā nandikkhayoti	279	
PA_atk-s03_04a:279_1	nandiyā ca rāgassa ca atthato ekattā vuttaṃ. Suvimuttanti arahattaphalavimuttivasena	279	
PA_atk-s03_04a:279_2	suṭṭhu vimuttaṃ. Sesamettha dutiyādīsu ca uttānameva.	279	
PA_atk-s03_04a:280	5-6. Jīvakambavanasamādhisuttādivaṇṇanā	28	
PA_atk-s03_04a:281_0	160-161. Pañcamaṃ samādhivikalānaṃ, chaṭṭhaṃ paṭisallānavikalānaṃ cittekaggatañca	281	
PA_atk-s03_04a:281_1	kāyavivekañca labhantānaṃ etesaṃ kammaṭṭhānaṃ phātiṃ gamissatīti ñatvā kathitaṃ.	281	
PA_atk-s03_04a:281_2	Tattha okkhāyatīti (paccakkhāyati) paññāyati pākaṭaṃ hoti. Iti dvīsupi etesu saha	281	
PA_atk-s03_04a:281_3	vipassanāya cattāro maggā kathitā.	281	
PA_atk-s03_04a:282	7-9. Koṭṭhikaaniccasuttādivaṇṇanā	28	
PA_atk-s03_04a:283	162-164. Sattamādīsu tīsu therassa vimuttiparipācaniyā dhammāva kathitā.	28	
PA_atk-s03_04a:284	10-12. Micchādiṭṭhipahānasuttādivaṇṇanā	28	
PA_atk-s03_04a:285	165-167. Dasamādīni tīṇi pāṭiyekkena puggalajjhāsayavasena vuttāni. Tesaṃ attho vuttanayeneva veditabboti.	28	
PA_atk-s03_04a:286	Nandikkhayavaggo solasamo.	28	
PA_atk-s03_04a:287	17. Saṭṭhipeyyālavaggo	28	
PA_atk-s03_04a:288	1-60. Ajjhattaaniccachandasuttādivaṇṇanā	28	
PA_atk-s03_04a:289_0	168-227. Tadanantaro saṭṭhipeyyālo nāma hoti, so uttānatthova. Yāni panettha saṭṭhi	289	
PA_atk-s03_04a:289_1	suttāni vuttāni, tāni “chando pahātabbo”ti evaṃ tassa tasseva padassa vasena bujjhanakānaṃ	289	
PA_atk-s03_04a:289_2	ajjhāsayavasena vuttāni. Iti sabbāni tāni pāṭiyekkena puggalajjhāsayavasena kathitāni.	289	
PA_atk-s03_04a:289_3	Ekekasuttapariyosāne cettha saṭṭhi saṭṭhi bhikkhū arahattaṃ pattāti.	289	
PA_atk-s03_04a:290	Saṭṭhipeyyālavaggo.	29	
PA_atk-s03_04a:291	18. Samuddavaggo	29	
PA_atk-s03_04a:292	1. Paṭhamasamuddasuttavaṇṇanā	29	
PA_atk-s03_04a:293_0	228. Samuddavaggassa paṭhame cakkhu, bhikkhave, purisassa samuddoti yadi duppūraṇaṭṭhena	293	
PA_atk-s03_04a:293_1	yadi vā samuddanaṭṭhena samuddo, cakkhumeva samuddo. Tassa hi pathavito yāva akaniṭṭhabrahmalokā	293	
PA_atk-s03_04a:293_2	nīlādiārammaṇaṃ samosarantaṃ paripuṇṇabhāvaṃ kātuṃ na sakkoti, evaṃ duppūraṇaṭṭhenapi	293	
PA_atk-s03_04a:293_3	samuddo. Cakkhu ca tesu tesu nīlādīsu ārammaṇesu samuddati, asaṃvutaṃ hutvā osaramānaṃ	293	
PA_atk-s03_04a:293_4	kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.	293	
PA_atk-s03_04a:293_5	Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa	293	
PA_atk-s03_04a:293_6	samosarantassa nīlādibhedassa ārammaṇassa vasena appameyyo rūpamayo vego veditabbo.	293	
PA_atk-s03_04a:293_7	Yo taṃ rūpamayaṃ vegaṃ sahatīti yo taṃ cakkhusamudde samosaṭaṃ rūpamayaṃ vegaṃ, manāpe	293	
PA_atk-s03_04a:293_8	rūpe rāgaṃ, amanāpe dosaṃ, asamapekkhite mohanti evaṃ rāgādikilese anuppādento upekkhakabhāvena sahati.	293	
PA_atk-s03_04a:294_0	Saūmintiādīsu kilesaūmīhi saūmiṃ. Kilesāvaṭṭehi sāvaṭṭaṃ. Kilesagāhehi sagāhaṃ. Kilesarakkhasehi	294	
PA_atk-s03_04a:294_1	sarakkhasaṃ. Kodhūpāyāsassa ca vasena saūmiṃ. Vutañhetaṃ “ūmibhayanti kho, bhikkhave,	294	
PA_atk-s03_04a:294_2	kodhūpāyāsassetaṃ adhivacana”nti. Kāmaguṇavasena sāvaṭṭaṃ. Vutañhetaṃ “āvaṭṭaggāhoti	294	
PA_atk-s03_04a:294_3	kho, bhikkhave, pañcannetaṃ kāmaguṇānaṃ adhivacana”nti. Mātugāmavasena sagāhaṃ sarakkhasaṃ.	294	
PA_atk-s03_04a:294_4	Vuttañhetaṃ “gāharakkhasoti kho, bhikkhave, mātugāmassetaṃ adhivacana”nti. Sesavāresupi	294	
PA_atk-s03_04a:294_5	eseva nayo. Sabhayaṃ duttaraṃ accatarīti ūmibhayena sabhayaṃ duratikkamaṃ atikkami.	294	
PA_atk-s03_04a:294_6	Lokantagūti saṅkhāralokassa antaṃ gato. Pāragatoti vuccatīti nibbānaṃ gatoti kathīyati.	294	
PA_atk-s03_04a:295	2-3. Dutiyasamuddasuttādivaṇṇanā	29	
PA_atk-s03_04a:296_0	229-230. Dutiye samuddoti samuddanaṭṭhena samuddo, kiledanaṭṭhena temanaṭṭhenāti	296	
PA_atk-s03_04a:296_1	vuttaṃ hoti. Yebhuyyenāti ṭhapetvā ariyasāvake. Samunnāti kilinnā tintā nimuggā.	296	
PA_atk-s03_04a:296_2	Tantākulakajātātiādi heṭṭhā vitthāritameva. Maccujahoti tayo maccū jahitvā ṭhito.	296	
PA_atk-s03_04a:296_3	Nirupadhīti tīhi upadhīhi anupadhi. Apunabbhavāyāti nibbānatthāya. Amohayī maccurājanti	296	
PA_atk-s03_04a:296_4	yathā tassa gatiṃ na jānāti, evaṃ maccurājānaṃ mohetvā gato. Tatiyaṃ vuttanayameva.	296	
PA_atk-s03_04a:297	4-6. Khīrarukkhopamasuttādivaṇṇanā	29	
PA_atk-s03_04a:298_0	231-233. Catutthe appahīnaṭṭhena atthi, tenevāha so appahīnoti. Parittāti, pabbatamattampi	298	
PA_atk-s03_04a:298_1	rūpaṃ aniṭṭhaṃ arajanīyaṃ parittaṃ nāma hoti, evarūpāpissa rūpā cittaṃ pariyādiyantīti	298	
PA_atk-s03_04a:298_2	dasseti. Ko pana vādo adhimattānanti iṭṭhārammaṇaṃ panassa rajanīyaṃ vatthu cittaṃ	298	
PA_atk-s03_04a:298_3	pariyādiyatīti ettha kā kathā? Ettha ca nakhapiṭṭhipamāṇampi maṇimuttādi rajanīyaṃ	298	
PA_atk-s03_04a:298_4	vatthu adhimattārammaṇamevāti veditabbaṃ. Daharotiādīni tīṇipi aññamaññavevacanāneva.	298	
PA_atk-s03_04a:298_5	Ābhindeyyāti pahareyya padāleyya vā. Pañcame tadubhayanti taṃ ubhayaṃ. Chaṭṭhaṃ uttānameva.	298	
PA_atk-s03_04a:299	7. Udāyīsuttavaṇṇanā	29	
PA_atk-s03_04a:300	234. Sattame anekapariyāyenāti anekehi kāraṇehi. Itipāyanti itipi ayaṃ. Imasmiṃ sutte aniccena anattalakkhaṇaṃ kathitaṃ.	30	
PA_atk-s03_04a:301	8. Ādittapariyāyasuttavaṇṇanā	30	
PA_atk-s03_04a:302_0	235. Aṭṭhame anubyañjanaso nimittaggāhoti “hatthā sobhanā pādā sobhanā”ti evaṃ anubyañjanavasena	302	
PA_atk-s03_04a:302_1	nimittaggāho. Nimittaggāhoti hi saṃsandetvā gahaṇaṃ, anubyañjanaggāhoti vibhattigahaṇaṃ.	302	
PA_atk-s03_04a:302_2	Nimittaggāho kumbhīlasadiso sabbameva gaṇhāti, anubyañjanaggāho rattapāsadiso vibhajitvā	302	
PA_atk-s03_04a:302_3	hatthapādādīsu taṃ taṃ koṭṭhāsaṃ. Ime pana dve gāhā ekajavanavārepi labbhanti, nānājavanavāre	302	
PA_atk-s03_04a:302_4	vattabbameva natthi.	302	
PA_atk-s03_04a:303_0	Nimittassādagathitanti nimittassādena ganthitaṃ baddhaṃ. Viññāṇanti kammaviññāṇaṃ.	303	
PA_atk-s03_04a:303_1	Tasmiṃ ce samaye kālaṃ kareyyāti na koci saṃkiliṭṭhena cittena kālaṃ karonto nāma	303	
PA_atk-s03_04a:303_2	atthi. Sabbasattānañhi bhavaṅgeneva kālakiriyā hoti. Kilesabhayaṃ pana dassento evamāha.	303	
PA_atk-s03_04a:303_3	Samayavasena vā evaṃ vuttaṃ. Cakkhudvārasmiñhi āpāthagate ārammaṇe rattacittaṃ vā	303	
PA_atk-s03_04a:303_4	duṭṭhacittaṃ vā mūḷhacittaṃ vā ārammaṇarasaṃ anubhavitvā bhavaṅgaṃ otarati, bhavaṅge	303	
PA_atk-s03_04a:303_5	ṭhatvā kālakiriyaṃ karoti. Tasmiṃ samaye kālaṃ karontassa dveva gatiyo pāṭikaṅkhā,	303	
PA_atk-s03_04a:303_6	imassa samayassa vasenetaṃ vuttaṃ.	303	
PA_atk-s03_04a:304_0	Imaṃ khvāhaṃ, bhikkhave, ādīnavanti imaṃ anekāni vassasatasahassāni niraye anubhavitabbaṃ	304	
PA_atk-s03_04a:304_1	dukkhaṃ sampassamāno evaṃ vadāmi tattāya ayosalākāya akkhīni añjāpetukāmoti. Iminā	304	
PA_atk-s03_04a:304_2	nayena sabbattha attho veditabbo. Ayosaṅkunāti ayasūlena. Sampalimaṭṭhanti dvepi	304	
PA_atk-s03_04a:304_3	kaṇṇacchiddāni vinivijjhitvā pathaviyaṃ ākoṭanavasena sampalimaṭṭhaṃ.	304	
PA_atk-s03_04a:305_0	Tatiyavāre sampalimaṭṭhanti nakhacchedanaṃ pavesetvā ukkhipitvā sahadhunaṭṭhena chinditvā	305	
PA_atk-s03_04a:305_1	pātanavasena sampalimaṭṭhaṃ. Catutthavāre sampalimaṭṭhanti bandhanamūlaṃ chetvā pātanavasena	305	
PA_atk-s03_04a:305_2	sampalimaṭṭhaṃ. Pañcamavāre sampalimaṭṭhanti tikhiṇāya sattiyā kāyapasādaṃ uppāṭetvā	305	
PA_atk-s03_04a:305_3	patanavasena sampalimaṭṭhaṃ. Sattiyāti ettha mahatī daṇḍakavāsi veditabbā. Sottanti	305	
PA_atk-s03_04a:305_4	nipajjitvā niddokkamanaṃ. Yathārūpānaṃ vitakkānaṃ vasaṃ gato saṅghaṃ bhindeyyāti	305	
PA_atk-s03_04a:305_5	iminā vitakkānaṃ yāva saṅghabhedā pāpakammāvahanatā dassitā. Sesamettha uttānameva.	305	
PA_atk-s03_04a:306	9-10. Paṭhamahatthapādopamasuttādivaṇṇanā	30	
PA_atk-s03_04a:307_0	236-237. Navame hatthesu, bhikkhave, satīti hatthesu vijjamānesu. Dasame na hotīti	307	
PA_atk-s03_04a:307_1	vuccamāne bujjhanakānaṃ ajjhāsayavasena vuttaṃ. Dvīsupi cetesu vipākasukhadukkhameva	307	
PA_atk-s03_04a:307_2	dassetvā vaṭṭavivaṭṭaṃ kathitanti.	307	
PA_atk-s03_04a:308	Samuddavaggo niṭṭhito.	30	
PA_atk-s03_04a:309	19. Āsīvisavaggo	30	
PA_atk-s03_04a:310	1. Āsīvisopamasuttavaṇṇanā	31	
PA_atk-s03_04a:311_0	238. Āsīvisavaggassa paṭhame bhikkhū āmantesīti ekacārikadvicārikaticārikacatucārikapañcacārike	311	
PA_atk-s03_04a:311_1	sabhāgavuttino kārake yuttapayutte sabbepi dukkhalakkhaṇakammaṭṭhānike parivāretvā	311	
PA_atk-s03_04a:311_2	nisinne yogāvacare bhikkhū āmantesi. Idañhi suttaṃ puggalajjhāsayena vuttaṃ. Puggalesupi	311	
PA_atk-s03_04a:311_3	vipañcitaññūnaṃ disāvāsikānaṃ dukkhalakkhaṇakammaṭṭhānikānaṃ upaṭṭhānavelāya āgantvā	311	
PA_atk-s03_04a:311_4	satthāraṃ parivāretvā nisinnānaṃ vasena vuttaṃ. Evaṃ santepi ugghaṭitaññūādīnaṃ catunnampi	311	
PA_atk-s03_04a:311_5	puggalānaṃ paccayabhūtamevetaṃ. Ugghaṭitaññū puggalo hi imassa suttassa mātikānikkhepeneva	311	
PA_atk-s03_04a:311_6	arahattaṃ pāpuṇissati, vipañcitaññū mātikāya vitthārabhājanena, neyyapuggalo imameva	311	
PA_atk-s03_04a:311_7	suttaṃ sajjhāyanto paripucchanto yoniso manasikaronto kalyāṇamitte sevanto bhajanto	311	
PA_atk-s03_04a:311_8	payirupāsanto arahattaṃ pāpuṇissati. Padaparamassetaṃ suttaṃ anāgate vāsanā bhavissatīti	311	
PA_atk-s03_04a:311_9	evaṃ sabbesampi upakārabhāvaṃ ñatvā bhagavā sineruṃ ukkhipanto viya ākāsaṃ vitthārento	311	
PA_atk-s03_04a:311_10	viya cakkavāḷapabbataṃ kampento viya ca mahantena ussāhena seyyathāpi, bhikkhaveti	3111	
PA_atk-s03_04a:311_11	imaṃ āsīvisopamasuttaṃ ārabhi.	3111	
PA_atk-s03_04a:312_0	Tattha cattāro āsīvisāti kaṭṭhamukho, pūtimukho, aggimukho, satthamukhoti ime cattāro.	312	
PA_atk-s03_04a:312_1	Tesu kaṭṭhamukhena daṭṭhassa sakalasarīraṃ sukkhakaṭṭhaṃ viya thaddhaṃ hoti, sandhipabbesu	312	
PA_atk-s03_04a:312_2	adhimattaṃ ayasūlasamappitaṃ viya tiṭṭhati. Pūtimukhena daṭṭhassa pakkapūtipanasaṃ	312	
PA_atk-s03_04a:312_3	viya vipubbakabhāvaṃ āpajjitvā paggharati, caṅgavāre pakkhittaudakaṃ viya hoti. Aggimukhena	312	
PA_atk-s03_04a:312_4	daṭṭhassa sakalasarīraṃ jhāyitvā bhasmamuṭṭhi viya thusamuṭṭhi viya ca vippakirīyati.	312	
PA_atk-s03_04a:312_5	Sattamukhena daṭṭhassa sakalasarīraṃ bhijjati, asanipātaṭṭhānaṃ viya mahānikhādanena	312	
PA_atk-s03_04a:312_6	khatasandhimukhaṃ viya ca hoti. Evaṃ visavasena vibhattā cattāro āsīvisā.	312	
PA_atk-s03_04a:313_0	Visavegavikārena panete soḷasa honti. Kaṭṭhamukho hi daṭṭhaviso, diṭṭhaviso, phuṭṭhaviso,	313	
PA_atk-s03_04a:313_1	vātavisoti catubbidho hoti. Tena hi daṭṭhampi diṭṭhampi phuṭṭhampi tassa vātena pahaṭampi	313	
PA_atk-s03_04a:313_2	sarīraṃ vuttappakārena thaddhaṃ hoti. Sesesupi eseva nayoti. Evaṃ visavegavikāravasena soḷasa honti.	313	
PA_atk-s03_04a:314_0	Puna puggalapaṇṇattivasena catusaṭṭhi honti. Kathaṃ? Kaṭṭhamukhesu tāva daṭṭhaviso	314	
PA_atk-s03_04a:314_1	ca āgataviso no ghoraviso, ghoraviso no āgataviso, āgataviso ceva ghoraviso ca, nevāgataviso	314	
PA_atk-s03_04a:314_2	na ghoravisoti catubbidho hoti. Tattha yassa visaṃ sampajjalitatiṇukkāya aggi viya	314	
PA_atk-s03_04a:314_3	sīghaṃ abhiruhitvā akkhīni gahetvā khandhaṃ gahetvā sīsaṃ gahetvā ṭhitanti vattabbataṃ	314	
PA_atk-s03_04a:314_4	āpajjati maṇisappādīnaṃ visaṃ viya, mantaṃ pana parivattetvā kaṇṇavātaṃ datvā daṇḍakena	314	
PA_atk-s03_04a:314_5	pahaṭamatte otaritvā daṭṭhaṭṭhāneyeva tiṭṭhati, ayaṃ āgataviso no ghoraviso nāma.	314	
PA_atk-s03_04a:314_6	Yassa pana visaṃ saṇikaṃ abhiruhati, āruḷhāruḷhaṭṭhāne pana ayaṃ sītaudakaṃ viya	314	
PA_atk-s03_04a:314_7	hoti udakasappādīnaṃ visaṃ viya, dvādasavassaccayenāpi kaṇṇapiṭṭhikhandhapiṭṭhikādīsu	314	
PA_atk-s03_04a:314_8	gaṇḍapiḷakādivasena paññāyati, mantaparivattanādīsu ca kayiramānāsu sīghaṃ na otarati,	314	
PA_atk-s03_04a:314_9	ayaṃ ghoraviso no āgataviso nāma. Yassa pana visaṃ sīghaṃ abhiruhati, na sīghaṃ otarati	314	
PA_atk-s03_04a:314_10	aneḷakasappādīnaṃ visaṃ viya, ayaṃ āgataviso ceva ghoraviso ca. Yassa pana visaṃ	3141	
PA_atk-s03_04a:314_11	mandaṃ hoti, otāriyamānampi sukheneva otarati nīlasappadhammanisappādīnaṃ visaṃ viya,	3141	
PA_atk-s03_04a:314_12	ayaṃ nevāgataviso na ghoraviso nāma. Iminā upāyena kaṭṭhamukhe daṭṭhavisādayo pūtimukhādīsu	3141	
PA_atk-s03_04a:314_13	ca daṭṭhavisādayo veditabbāti. Evaṃ puggalapaṇṇattivasena catusaṭṭhi.	3141	
PA_atk-s03_04a:315_0	Tesu “aṇḍajā nāgā”tiādinā yonivasena ekekaṃ catudhā vibhajitvā chapaṇṇāsādhikāni	315	
PA_atk-s03_04a:315_1	dve satāni honti. Te jalajāthalajāti dviguṇitā dvādasādhikāni pañcasatāni honti,	315	
PA_atk-s03_04a:315_2	te kāmarūpaakāmarūpānaṃ vasena dviguṇitā catuvīsādhikasahassasaṅkhā honti. Puna gatamaggassa	315	
PA_atk-s03_04a:315_3	paṭilomato saṃkhippamānā kaṭṭhamukhādivasena cattārova hontīti. Te sandhāya bhagavā	315	
PA_atk-s03_04a:315_4	“seyyathāpi, bhikkhave, cattāro āsīvisā”ti āha. Kulavasena hi ete gahitā.	315	
PA_atk-s03_04a:316_0	Tattha āsīvisāti āsittavisātipi āsīvisā, asitavisātipi āsīvisā, asisadisavisātipi	316	
PA_atk-s03_04a:316_1	āsīvisā. Āsittavisāti sakalakāye āsiñcitvā viya ṭhapitavisā, parassa ca attano sarīre	316	
PA_atk-s03_04a:316_2	ca āsiñcanavisāti attho. Asitavisāti yaṃ yaṃ etehi asitaṃ hoti paribhuttaṃ, taṃ taṃ	316	
PA_atk-s03_04a:316_3	visameva sampajjati, tasmā asitaṃ visaṃ hoti etesanti āsīvisā. Asisadisavisāti asiviya	316	
PA_atk-s03_04a:316_4	tikhiṇaṃ paramammacchedanasamatthaṃ visaṃ etesanti āsīvisāti evamettha vacanattho	316	
PA_atk-s03_04a:316_5	veditabbo. Uggatejāti uggatatejā balavatejā. Ghoravisāti dunnimmaddanavisā.	316	
PA_atk-s03_04a:317_0	Evaṃ vadeyyunti paṭijaggāpanatthaṃ evaṃ vadeyyuṃ. Rājāno hi āsīvise gāhāpetvā – “tathārūpe	317	
PA_atk-s03_04a:317_1	core vā etehi ḍaṃsāpetvā māressāma, nagarūparodhakāle parasenāya vā taṃ khipissāma,	317	
PA_atk-s03_04a:317_2	parabalaṃ nimmaddetuṃ asakkontā subhojanaṃ bhuñjitvā varasayanaṃ āruyha etehi attānaṃ	317	
PA_atk-s03_04a:317_3	ḍaṃsāpetvā sattūnaṃ vasaṃ anāgacchantā attano ruciyā marissāmā”ti āsīvise jaggāpenti.	317	
PA_atk-s03_04a:317_4	Te yaṃ coraṃ sahasāva māretuṃ na icchanti, “evamete dīgharattaṃ dukkhappatto hutvā	317	
PA_atk-s03_04a:317_5	marissantī”ti icchantā taṃ purisaṃ evaṃ vadanti ime te ambho purisa cattāro āsīvisāti.	317	
PA_atk-s03_04a:318_0	Tattha kālena kālanti kāle kāle. Saṃvesetabbāti nipajjāpetabbā. Aññataro vā aññataro	318	
PA_atk-s03_04a:318_1	vāti kaṭṭhamukhādīsu yo koci. Yaṃ te ambho purisa karaṇīyaṃ, taṃ karohīti idaṃ atthacarakassa	318	
PA_atk-s03_04a:318_2	vacanaṃ veditabbaṃ. Tassa kira purisassa evaṃ āsīvise paṭipādetvā ‘ayaṃ vo upaṭṭhāko’ti	318	
PA_atk-s03_04a:318_3	catūsu peḷāsu ṭhapitānaṃ āsīvisānaṃ ārocenti. Atheko nikkhamitvā āgamma tassa purisassa	318	
PA_atk-s03_04a:318_4	dakkhiṇapādānusārena abhiruhitvā dakkhiṇahatthaṃ maṇibandhato paṭṭhāya veṭhetvā dakkhiṇakaṇṇasotamūle	318	
PA_atk-s03_04a:318_5	phaṇaṃ katvā susūti karonto nipajji. Aparo vāmapādānusārena abhiruhitvā tatheva vāmahatthaṃ	318	
PA_atk-s03_04a:318_6	veṭhetvā vāmakaṇṇasotamūle phaṇaṃ katvā susūti karonto nipajji, tatiyo nikkhamitvā	318	
PA_atk-s03_04a:318_7	abhimukhaṃ abhiruhitvā kucchiṃ veṭhetvā galavāṭakamūle phaṇaṃ katvā susūti karonto	318	
PA_atk-s03_04a:318_8	nipajji, catuttho piṭṭhibhāgena abhiruhitvā gīvaṃ veṭhetvā uparimuddhani phaṇaṃ ṭhapetvā	318	
PA_atk-s03_04a:318_9	susūti karonto nipajji.	318	
PA_atk-s03_04a:319_0	Evaṃ catūsu āsīvisesu sarīraṭṭhakesuyeva jātesu eko tassa purisassa atthacarakapuriso	319	
PA_atk-s03_04a:319_1	taṃ disvā “kiṃ te, bho purisa, laddha”nti, pucchi. Tato tena “ime me, bho, hatthesu	319	
PA_atk-s03_04a:319_2	hatthakaṭakaṃ viya bāhāsu keyūraṃ viya kucchimhi kucchiveṭhanasāṭako viya kaṇṇesu	319	
PA_atk-s03_04a:319_3	kaṇṇacūḷikā viya gale muttāvaliyo viya sīse sīsapasādhanaṃ viya keci alaṅkāravisesā	319	
PA_atk-s03_04a:319_4	raññā dinnā”ti vutte so āha – “bho andhabāla, mā evaṃ maññittha ‘raññā me tuṭṭhenetaṃ	319	
PA_atk-s03_04a:319_5	pasādhanaṃ dinna’nti. Tvaṃ rañño āgucārī coro, ime ca cattāro āsīvisā durupaṭṭhāhā	319	
PA_atk-s03_04a:319_6	duppaṭijaggiyā, ekasmiṃ uṭṭhātukāme eko nhāyitukāmo hoti, ekasmiṃ nhāyitukāme eko	319	
PA_atk-s03_04a:319_7	bhuñjitukāmo, ekasmiṃ bhuñjitukāme eko nipajjitukāmo. Tesu yasseva icchā na pūrati,	319	
PA_atk-s03_04a:319_8	so tattheva ḍaṃsitvā māretī”ti. Atthi pana, bho, evaṃ sante koci sotthimaggoti? Āma,	319	
PA_atk-s03_04a:319_9	rājapurisānaṃ vikkhittabhāvaṃ ñatvā palāyanaṃ sotthibhāvoti vatvā “yaṃ te karaṇīyaṃ,	319	
PA_atk-s03_04a:319_10	taṃ karohī”ti vadeyya.	3191	
PA_atk-s03_04a:320_0	Taṃ sutvā itaro catunnaṃ āsīvisānaṃ pamādakkhaṇaṃ rājapurisehi ca pavivittaṃ disvā,	320	
PA_atk-s03_04a:320_1	vāmahatthena dakkhiṇahatthaṃ veṭhetvā, dakkhiṇakaṇṇacūḷikāya phaṇaṃ ṭhapetvā, sayitāsīvisassa	320	
PA_atk-s03_04a:320_2	sarīraṃ parimajjanto viya saṇikaṃ taṃ apanetvā, eteneva upāyena sesepi apanetvā tesaṃ	320	
PA_atk-s03_04a:320_3	bhīto palāyeyya. Atha naṃ te āsīvisā “ayaṃ amhākaṃ raññā upaṭṭhāko dinno”ti anubandhamānā	320	
PA_atk-s03_04a:320_4	āgaccheyyuṃ. Idaṃ sandhāya atha kho so, bhikkhave, puriso bhīto catunnaṃ āsīvisānaṃ…pe… palāyethāti vuttaṃ.	320	
PA_atk-s03_04a:321_0	Tasmiṃ pana purise evaṃ āgatamaggaṃ oloketvā oloketvā palāyante rājā “palāto so puriso”ti	321	
PA_atk-s03_04a:321_1	sutvā “ko nu kho taṃ anubandhitvā ghātetuṃ sakkhissatī”ti vicinanto tasseva paccatthike	321	
PA_atk-s03_04a:321_2	pañca jane labhitvā “gacchatha naṃ anubandhitvā ghātethā”ti peseyya. Athassa atthacarā	321	
PA_atk-s03_04a:321_3	purisā taṃ pavattiṃ ñatvā āroceyyuṃ. So bhiyyosomattāya bhīto palāyetha. Imamatthaṃ	321	
PA_atk-s03_04a:321_4	sandhāya tamenaṃ evaṃ vadeyyuntiādi vuttaṃ.	321	
PA_atk-s03_04a:322_0	Chaṭṭho antaracaro vadhakoti “paṭhamaṃ āsīvisehi anubaddho ito cito ca te vañcento	322	
PA_atk-s03_04a:322_1	palāyi, idāni pañcahi paccatthikehi anubaddho suṭṭhutaraṃ palāyati, na sakkā so evaṃ	322	
PA_atk-s03_04a:322_2	gahetuṃ, upalāḷanāya pana sakkā, tasmā daharakālato paṭṭhāya ekato khāditvā ca pivitvā	322	
PA_atk-s03_04a:322_3	ca santhavaṃ antaracaraṃ vadhakamassa pesethā”ti amaccehi vuttena raññā pariyesitvā	322	
PA_atk-s03_04a:322_4	pesito antaracaro vadhako.	322	
PA_atk-s03_04a:323_0	So passeyya suññaṃ gāmanti nivattitvā olokento padaṃ ghāyitvā ghāyitvā vegenāgacchante	323	
PA_atk-s03_04a:323_1	cattāro āsīvise pañca vadhake paccatthike chaṭṭhañca antaracaraṃ vadhakaṃ “nivatta	323	
PA_atk-s03_04a:323_2	bho, mā palāyi, puttadārena saddhiṃ kāme paribhuñjanto sukhaṃ vasissasī”ti vatvā	323	
PA_atk-s03_04a:323_3	āgacchantaṃ disvā, bhiyyosomattāya yena vā tena vā palāyanto paccantaraṭṭhe abhimukhagataṃ	323	
PA_atk-s03_04a:323_4	ekaṃ chakuṭikaṃ suññaṃ gāmaṃ passeyya. Rittakaññeva paviseyyāti dhanadhaññamañcapīṭhādīhi	323	
PA_atk-s03_04a:323_5	virahitattā rittakaññeva paviseyya. Tucchakaṃ suññakanti etasseva vevacanaṃ. Parimaseyyāti	323	
PA_atk-s03_04a:323_6	“sace pānīyaṃ bhavissati, pivissāmi, sace bhattaṃ bhavissati, bhuñjissāmī”ti bhājanaṃ	323	
PA_atk-s03_04a:323_7	vivaritvā hatthaṃ anto pavesetvā parimaseyya.	323	
PA_atk-s03_04a:324_0	Tamenaṃ evaṃ vadeyyunti channaṃ gharānaṃ ekagharepi kiñci alabhitvā gāmamajjhe eko	324	
PA_atk-s03_04a:324_1	sandacchāyo rukkho atthi, tattha vaṅkaphalakaṃ atthataṃ disvā, “idha tāva nisīdissāmī”ti	324	
PA_atk-s03_04a:324_2	gantvā, tattha nisinnaṃ mandamandena vātena bījiyamānaṃ tattakamattampi sukhaṃ santato	324	
PA_atk-s03_04a:324_3	assādayamānaṃ, tamenaṃ purisaṃ kecideva atthacarakā bahi pavattiṃ ñatvā āgatā evaṃ	324	
PA_atk-s03_04a:324_4	vadeyyuṃ. Idāni ambho purisāti ambho, purisa, idāni. Corā gāmaghātakāti “yadevettha	324	
PA_atk-s03_04a:324_5	labhissāma, taṃ gaṇhissāma vā ghātessāma vā”ti āgatā cha gāmaghātakacorā.	324	
PA_atk-s03_04a:325_0	Udakaṇṇavanti gambhīraṃ puthulaṃ udakaṃ. Gambhīrampi hi aputhulaṃ, puthulaṃ vā agambhīraṃ,	325	
PA_atk-s03_04a:325_1	na aṇṇavoti vuccati, yampana gambhīrañca puthulañca, tassevetaṃ nāmaṃ. Sāsaṅkaṃ sappaṭibhayanti	325	
PA_atk-s03_04a:325_2	catunnaṃ āsīvisānaṃ pañcannaṃ vadhakānaṃ chaṭṭhassa antaracarassa channañca gāmaghātakacorānaṃ	325	
PA_atk-s03_04a:325_3	vasena sāsaṅkaṃ sappaṭibhayaṃ. Khemaṃ appaṭibhayanti tesaṃyeva āsīvisādīnaṃ abhāvena	325	
PA_atk-s03_04a:325_4	khemañca nibbhayañca vicitrauyyānavaraṃ bahvannapānaṃ devanagarasadisaṃ. Na cassa	325	
PA_atk-s03_04a:325_5	nāvā santāraṇīti “imāya nāvāya orimatīrato paratīraṃ gamissantī”ti evaṃ ṭhapitā ca	325	
PA_atk-s03_04a:325_6	santāraṇī nāvā na bhaveyya. Uttarasetu vāti rukkhasetu-jaṅghasetu-sakaṭasetūnaṃ aññataro	325	
PA_atk-s03_04a:325_7	uttarasetu vā na bhaveyya. Tiṭṭhati brāhmaṇoti na kho esa brāhmaṇo. Kasmā naṃ brāhmaṇoti	325	
PA_atk-s03_04a:325_8	āha? Ettakānaṃ paccatthikānaṃ bāhitattā, desanaṃ vā vinivattento ekaṃ khīṇāsavabrāhmaṇaṃ dassetumpi evamāha.	325	
PA_atk-s03_04a:326_0	Tasmiṃ pana evaṃ uttiṇṇe cattāro āsīvisā “na laddho vatāsi amhehi, ajja te murumurāya	326	
PA_atk-s03_04a:326_1	jīvitaṃ khāditvā chaḍḍeyyāma”. Pañca paccatthikā “na laddho vatāsi amhehi, ajja te	326	
PA_atk-s03_04a:326_2	parivāretvā aṅgamaṅgāni chinditvā rañño santikaṃ gatā sataṃ vā sahassaṃ vā labheyyāma”.	326	
PA_atk-s03_04a:326_3	Chaṭṭho antaracaro “na laddho vatāsi mayā, ajja te phalikavaṇṇena asinā sīsaṃ chinditvā,	326	
PA_atk-s03_04a:326_4	senāpatiṭṭhānaṃ labhitvā sampattiṃ anubhaveyyaṃ”. Cha corā “na laddho vatāsi amhehi,	326	
PA_atk-s03_04a:326_5	ajja te vividhāni kammakāraṇāni kāretvā bahudhanaṃ āharāpessāmā”ti cintetvā, udakaṇṇavaṃ	326	
PA_atk-s03_04a:326_6	otarituṃ asakkontā rañño āṇāya kopitattā parato gantumpi avisahantā tattheva sussitvā mareyyuṃ.	326	
PA_atk-s03_04a:327_0	Upamā kho myāyanti ettha evaṃ ādito paṭṭhāya opammasaṃsandanaṃ veditabbaṃ – rājā	327	
PA_atk-s03_04a:327_1	viya hi kammaṃ daṭṭhabbaṃ, rājāparādhikapuriso viya vaṭṭanissito puthujjano. Cattāro	327	
PA_atk-s03_04a:327_2	āsīvisā viya cattāri mahābhūtāni, rañño tassa cattāro āsīvise paṭicchāpitakālo viya	327	
PA_atk-s03_04a:327_3	kammunā puthujjanassa paṭisandhikkhaṇeyeva catunnaṃ mahābhūtānaṃ dinnakālo. “Imesaṃ	327	
PA_atk-s03_04a:327_4	āsīvisānaṃ pamādakkhaṇe rājapurisānañca vivittakkhaṇe nikkhamitvā yaṃ te ambho, purisa,	327	
PA_atk-s03_04a:327_5	karaṇīyaṃ, taṃ karohī”ti vacanena “palāyassū”ti vuttakālo viya satthārā imassa bhikkhuno	327	
PA_atk-s03_04a:327_6	mahābhūtakammaṭṭhānaṃ kathetvā “imesu catūsu mahābhūtesu nibbinda virajja, evaṃ vaṭṭato	327	
PA_atk-s03_04a:327_7	parimuccissasī”ti kathitakālo, tassa purisassa atthacarakavacanaṃ sutvā catunnaṃ	327	
PA_atk-s03_04a:327_8	āsīvisānaṃ pamādakkhaṇe rājapurisānañca vivittakkhaṇe nikkhamitvā yena vā tena vā	327	
PA_atk-s03_04a:327_9	palāyanaṃ viya imassa bhikkhuno satthu santike kammaṭṭhānaṃ labhitvā mahābhūtāsīvisehi	327	
PA_atk-s03_04a:327_10	parimuccanatthāya ñāṇapalāyanena palāyanaṃ.	3271	
PA_atk-s03_04a:328_0	Idāni catunnetaṃ mahābhūtānaṃ adhivacanaṃ pathavīdhātuyā āpodhātuyātiādīsu catumahābhūtakathā	328	
PA_atk-s03_04a:328_1	ca pañcupādānakkhandhakathā ca āyatanakathā ca visuddhimagge vitthāritanayeneva veditabbā.	328	
PA_atk-s03_04a:328_2	Ettha ca kaṭṭhamukhaāsīviso viya pathavīdhātu daṭṭhabbā, pūtimukhaaggimukhasatthamukhā	328	
PA_atk-s03_04a:328_3	viya sesadhātuyo. Yatheva hi kaṭṭhamukhena daṭṭhassa sakalakāyo thaddho hoti, evaṃ	328	
PA_atk-s03_04a:328_4	pathavīdhātupakopenāpi. Yathā ca pūtimukhādīhi daṭṭhassa paggharati ceva jhāyati	328	
PA_atk-s03_04a:328_5	ca chijjati ca, evaṃ āpodhātutejodhātuvāyodhātupakopenāpīti. Tenāhu aṭṭhakathācariyā –	328	
PA_atk-s03_04a:329	“Patthaddho bhavatī kāyo, daṭṭho kaṭṭhamukhena vā;	32	
PA_atk-s03_04a:330	Pathavīdhātupakopena, hoti kaṭṭhamukheva so.	33	
PA_atk-s03_04a:331	“Pūtiko bhavatī kāyo, daṭṭho pūtimukhena vā;	33	
PA_atk-s03_04a:332	Āpodhātupakopena, hoti pūtimukheva so.	33	
PA_atk-s03_04a:333	“Santatto bhavatī kāyo, daṭṭho aggimukhena vā;	33	
PA_atk-s03_04a:334	Tejodhātupakopena, hoti aggimukheva so.	33	
PA_atk-s03_04a:335	“Sañchinno bhavatī kāyo, daṭṭho satthamukhena vā;	33	
PA_atk-s03_04a:336	Vāyodhātupakopena, hoti satthamukheva so”ti. –	33	
PA_atk-s03_04a:337	Evaṃ tāvettha visesato sadisabhāvo veditabbo.	33	
PA_atk-s03_04a:338_0	Avisesato pana āsayato visavegavikārato anatthaggahaṇato durupaṭṭhānato durāsadato	338	
PA_atk-s03_04a:338_1	akataññutato avisesakārito anantadosūpaddavatoti imehi kāraṇehi etesaṃ āsīvisasadisatā	338	
PA_atk-s03_04a:338_2	veditabbā. Tattha āsayatoti āsīvisānañhi vammiko āsayo, tattheva te vasanti. Mahābhūtānampi	338	
PA_atk-s03_04a:338_3	kāyavammiko āsayo. Āsīvisānañca rukkhasusiratiṇapaṇṇagahanasaṅkāraṭṭhānānipi āsayo.	338	
PA_atk-s03_04a:338_4	Etesupi hi te vasanti. Mahābhūtānampi kāyasusiraṃ kāyagahanaṃ kāyasaṅkāraṭṭhānaṃ	338	
PA_atk-s03_04a:338_5	āsayoti. Evaṃ tāva āsayato sadisatā veditabbā.	338	
PA_atk-s03_04a:339_0	Visavegavikāratoti āsīvisā hi kulavasena kaṭṭhamukhādibhedato cattāro. Tattha ekeko	339	
PA_atk-s03_04a:339_1	visavikārato vibhajjamāno daṭṭhavisādivasena catubbidho hoti. Mahābhūtānipi paccattalakkhaṇavasena	339	
PA_atk-s03_04a:339_2	pathavīādibhedato cattāri. Ettha ekekaṃ kammasamuṭṭhānādivasena catubbidhaṃ hoti.	339	
PA_atk-s03_04a:339_3	Evaṃ visavegavikārato sadisatā veditabbā.	339	
PA_atk-s03_04a:340_0	Anatthaggahaṇatoti āsīvise gaṇhantā pañca anatthe gaṇhanti – duggandhaṃ gaṇhanti,	340	
PA_atk-s03_04a:340_1	asuciṃ gaṇhanti, byādhiṃ gaṇhanti, visaṃ gaṇhanti, maraṇaṃ gaṇhanti. Mahābhūtānipi	340	
PA_atk-s03_04a:340_2	gaṇhantā pañca anatthe gaṇhanti – duggandhaṃ gaṇhanti, asuciṃ gaṇhanti, byādhiṃ gaṇhanti,	340	
PA_atk-s03_04a:340_3	jaraṃ gaṇhanti, maraṇaṃ gaṇhanti. Tenāhu porāṇā –	340	
PA_atk-s03_04a:341	“Yekeci sappaṃ gaṇhanti, mīḷhalittaṃ mahāvisaṃ;	34	
PA_atk-s03_04a:342	Pañca gaṇhantunatthāni, loke sappābhinandino.	34	
PA_atk-s03_04a:343	“Duggandhaṃ asuciṃ byādhiṃ, visaṃ maraṇapañcamaṃ;	34	
PA_atk-s03_04a:344	Anatthā honti pañcete, mīḷhalitte bhujaṅgame.	34	
PA_atk-s03_04a:345	“Evamevaṃ akusalā, andhabālaputhujjanā;	34	
PA_atk-s03_04a:346	Pañca gaṇhantunatthāni, bhave jātābhinandino.	34	
PA_atk-s03_04a:347	“Duggandhaṃ asuciṃ byādhiṃ, jaraṃ maraṇapañcamaṃ;	34	
PA_atk-s03_04a:348	Anatthā honti pañcete, mīḷhalitteva pannage”ti. –	34	
PA_atk-s03_04a:349	Evaṃ anatthaggahaṇato sadisatā veditabbā.	34	
PA_atk-s03_04a:350_0	Durupaṭṭhānatoti te āsīvisā durupaṭṭhānā, ekasmiṃ uṭṭhātukāme eko nhāyitukāmo hoti,	350	
PA_atk-s03_04a:350_1	tasmiṃ nhāyitukāme aparo bhuñjitukāmo, tasmiṃ bhuñjitukāme añño nipajjitukāmo hoti.	350	
PA_atk-s03_04a:350_2	Tesu yassa yasseva ajjhāsayo na pūrati, so tattheva ḍaṃsitvā māreti. Imehi pana āsīvisehi	350	
PA_atk-s03_04a:350_3	bhūtāneva durupaṭṭhānatarāni. Pathavīdhātuyā hi bhesajje kayiramāne āpodhātu kuppati,	350	
PA_atk-s03_04a:350_4	tasseva bhesajjaṃ karontassa tejodhātūti evaṃ ekissā bhesajje kayiramāne aparā kuppantīti.	350	
PA_atk-s03_04a:350_5	Evaṃ durupaṭṭhānato sadisatā veditabbā.	350	
PA_atk-s03_04a:351_0	Durāsadatoti durāsadā hi āsīvisā, gehassa purimabhāge āsīvisaṃ disvā pacchimabhāgena	351	
PA_atk-s03_04a:351_1	palāyanti, pacchimabhāge disvā purimabhāgena, gehamajjhe disvā gabbhaṃ pavisanti,	351	
PA_atk-s03_04a:351_2	gabbhe disvā mañcapīṭhaṃ abhiruhanti. Mahābhūtāni tatopi durāsadatarāni. Tathārūpena	351	
PA_atk-s03_04a:351_3	hi kuṭṭharogena phuṭṭhassa kaṇṇanāsādīni chinditvā patanti, sarīraṃ samphuṭati nīlamakkhikā	351	
PA_atk-s03_04a:351_4	parivārenti, sarīragandho dūratova ubbāhati. Taṃ purisaṃ akkosamānampi paridevamānampi	351	
PA_atk-s03_04a:351_5	neva rosavasena, na kāruññena, upasaṅkamituṃ sakkonti, nāsikaṃ pidahitvā kheḷaṃ pātentā	351	
PA_atk-s03_04a:351_6	dūratova naṃ vivajjenti. Evaṃ aññesampi bhagandarakucchirogavātarogādīnaṃ bībhacchajegucchabhāvakarānañca	351	
PA_atk-s03_04a:351_7	rogānaṃ vasena ayamevattho vibhāvetabboti. Evaṃ durāsadato sadisatā veditabbā.	351	
PA_atk-s03_04a:352_0	Akataññutatoti āsīvisā hi akataññuno honti, nhāpiyamānāpi bhojiyamānāpi gandhamālādīhi	352	
PA_atk-s03_04a:352_1	pūjiyamānāpi peḷāyaṃ pakkhipitvā parihariyamānāpi otārameva gavesanti. Yattha otāraṃ	352	
PA_atk-s03_04a:352_2	labhanti, tattheva naṃ ḍaṃsitvā mārenti. Āsīvisehipi mahābhūtāneva akataññutarāni.	352	
PA_atk-s03_04a:352_3	Etesañhi kataṃ nāma natthi, sītena vā uṇhena vā nimmalena jalena nhāpiyamānānipi	352	
PA_atk-s03_04a:352_4	gandhamālādīhi sakkariyamānānipi muduvatthamudusayanamuduyānādīhi parihariyamānānipi,	352	
PA_atk-s03_04a:352_5	varabhojanaṃ bhojiyamānānipi, varapānaṃ pāyāpiyamānānipi otārameva gavesanti. Yattha	352	
PA_atk-s03_04a:352_6	otāraṃ labhanti, tattheva kuppitvā anayabyasanaṃ pāpentīti. Evaṃ akataññutato sadisatā veditabbā.	352	
PA_atk-s03_04a:353_0	Avisesakāritoti āsīvisā hi “ayaṃ khattiyo vā brāhmaṇo vā vesso vā suddo vā gahaṭṭho	353	
PA_atk-s03_04a:353_1	vā pabbajito vā”ti visesaṃ na karonti, sampattasampattameva ḍaṃsitvā mārenti. Mahābhūtānipi	353	
PA_atk-s03_04a:353_2	“ayaṃ khattiyo vā brāhmaṇo vā vesso vā suddo vā gahaṭṭho vā pabbajito vā devo vā	353	
PA_atk-s03_04a:353_3	manusso vā māro vā brahmā vā nigguṇo vā saguṇo vā”ti visesaṃ na karonti. Yadi hi	353	
PA_atk-s03_04a:353_4	nesaṃ “ayaṃ guṇavā”ti lajjā uppajjeyya, sadevake loke aggapuggale tathāgate lajjaṃ	353	
PA_atk-s03_04a:353_5	uppādeyyuṃ. Athāpi nesaṃ “ayaṃ mahāpañño ayaṃ mahiddhiko ayaṃ dhutavādo”tiādinā nayena	353	
PA_atk-s03_04a:353_6	lajjā uppajjeyya, dhammasenāpatisāriputtattherādīsu lajjaṃ uppādeyyuṃ. Athāpi nesaṃ	353	
PA_atk-s03_04a:353_7	“ayaṃ nigguṇo dāruṇo thaddho”ti bhayaṃ uppajjeyya, sadevake loke nigguṇathaddhadāruṇānaṃ	353	
PA_atk-s03_04a:353_8	aggassa devadattassa channaṃ vā satthārānaṃ bhāyeyyuṃ, na ca lajjanti na ca bhāyanti,	353	
PA_atk-s03_04a:353_9	kuppitvā yaṃkiñci anayabyasanaṃ āpādentiyeva. Evaṃ avisesakārito sadisatā veditabbā.	353	
PA_atk-s03_04a:354_0	Anantadosūpaddavatoti āsīvise nissāya uppajjanakānañhi dosūpaddavānaṃ pamāṇaṃ natthi.	354	
PA_atk-s03_04a:354_1	Tathā hete ḍaṃsitvā kāṇampi karonti khujjampi pīṭhasappimpi ekapakkhalampīti evaṃ	354	
PA_atk-s03_04a:354_2	aparimāṇaṃ vippakāraṃ dassenti. Bhūtānipi kuppitāni na kāṇādibhāvesu na kiñci vippakāraṃ	354	
PA_atk-s03_04a:354_3	na karonti, appamāṇo etesaṃ dosūpaddavoti. Evaṃ anantadosūpaddavato sadisatā veditabbā.	354	
PA_atk-s03_04a:355	Idānettha catumahābhūtavasena yāva arahattā kammaṭṭhānaṃ kathetabbaṃ siyā, taṃ visuddhimagge catudhātuvavatthānaniddese kathitameva.	35	
PA_atk-s03_04a:356_0	Pañca vadhakā paccatthikāti kho bhikkhave pañcannetaṃ upādānakkhandhānaṃ adhivacananti	356	
PA_atk-s03_04a:356_1	ettha dvīhi ākārehi khandhānaṃ vadhakapaccatthikasadisatā veditabbā. Khandhā hi aññamaññañca	356	
PA_atk-s03_04a:356_2	vadhenti, tesu ca santesu vadho nāma paññāyati. Kathaṃ? Rūpaṃ tāva rūpampi vadheti	356	
PA_atk-s03_04a:356_3	arūpampi, tathā arūpaṃ arūpampi vadheti rūpampi. Kathaṃ? Ayañhi pathavīdhātu bhijjamānā	356	
PA_atk-s03_04a:356_4	itarā tisso dhātuyo gahetvāva bhijjati, āpodhātuādīsupi eseva nayo, evaṃ tāva rūpaṃ	356	
PA_atk-s03_04a:356_5	rūpameva vadheti. Rūpakkhandho pana bhijjamāno cattāro arūpakkhandhe gahetvāva bhijjati,	356	
PA_atk-s03_04a:356_6	evaṃ rūpaṃ arūpampi vadheti. Vedanākkhandhopi bhijjamāno saññāsaṅkhāraviññāṇakkhandhe	356	
PA_atk-s03_04a:356_7	gahetvāva bhijjati. Saññākkhandhādīsupi eseva nayo. Evaṃ arūpaṃ arūpameva vadheti.	356	
PA_atk-s03_04a:356_8	Cutikkhaṇe pana cattāro arūpakkhandhā bhijjamānā vatthurūpampi gahetvāva bhijjanti,	356	
PA_atk-s03_04a:356_9	evaṃ arūpaṃ rūpampi vadheti. Evaṃ tāva aññamaññaṃ vadhentīti vadhakā. Yattha pana	356	
PA_atk-s03_04a:356_10	khandhā atthi, tattha chedanabhedanavadhabandhanādayo honti, na aññatthāti. Evaṃ	3561	
PA_atk-s03_04a:356_11	khandhesu santesu vadho paññāyatītipi vadhakā.	3561	
PA_atk-s03_04a:357_0	Idāni pañcakkhandhe rūpārūpavasena dve koṭṭhāse katvā, rūpavasena vā nāmavasena vā	357	
PA_atk-s03_04a:357_1	rūpapariggahaṃ ādiṃ katvā, yāva arahattā kammaṭṭhānaṃ kathetabbaṃ siyā tampi visuddhimagge kathitameva.	357	
PA_atk-s03_04a:358_0	Chaṭṭho antaracaro vadhako ukkhittāsikoti kho, bhikkhave, nandīrāgassetaṃ adhivacananti	358	
PA_atk-s03_04a:358_1	ettha dvīhākārehi nandīrāgassa ukkhittāsikavadhakasadisatā veditabbā paññāsirapātanato	358	
PA_atk-s03_04a:358_2	ca yonisampaṭipādanato ca. Kathaṃ? Cakkhudvārasmiñhi iṭṭhārammaṇe āpāthagate taṃ	358	
PA_atk-s03_04a:358_3	ārammaṇaṃ nissāya lobho uppajjati, ettāvatā paññāsīsaṃ patitaṃ nāma hoti, sotadvārādīsupi	358	
PA_atk-s03_04a:358_4	eseva nayo. Evaṃ tāva paññāsirapātanato sadisatā veditabbā. Nandīrāgo panesa aṇḍajādibhedā	358	
PA_atk-s03_04a:358_5	catasso yoniyo upaneti. Tassa yoniupagamanamūlakāni pañcavīsati mahābhayāni dvattiṃsa	358	
PA_atk-s03_04a:358_6	kammakāraṇāni ca āgatāneva hontīti evaṃ yonisampaṭipādanatopissa ukkhittāsikavadhakasadisatā veditabbā.	358	
PA_atk-s03_04a:359_0	Iti nandīrāgavasenāpi ekassa bhikkhuno kammaṭṭhānaṃ kathitameva hoti. Kathaṃ? Ayañhi	359	
PA_atk-s03_04a:359_1	nandīrāgo saṅkhārakkhandho, taṃ saṅkhārakkhandhoti vavatthapetvā taṃsampayuttā vedanā	359	
PA_atk-s03_04a:359_2	vedanākkhandho, saññā saññākkhandho, cittaṃ viññāṇakkhandho, tesaṃ vatthārammaṇaṃ	359	
PA_atk-s03_04a:359_3	rūpakkhandhoti, evaṃ pañcakkhandhe vavatthapeti. Idāni te pañcakkhandhe nāmarūpavasena	359	
PA_atk-s03_04a:359_4	vavatthapetvā, tesaṃ paccayapariyesanato paṭṭhāya vipassanaṃ vaḍḍhetvā, anupubbena	359	
PA_atk-s03_04a:359_5	eko arahattaṃ pāpuṇātīti evaṃ nandīrāgavasena kammaṭṭhānaṃ kathitaṃ hoti.	359	
PA_atk-s03_04a:360_0	Channaṃ ajjhattikāyatanānaṃ suññagāmena sadisatā pāḷiyaṃyeva āgatā. Ayaṃ panettha	360	
PA_atk-s03_04a:360_1	kammaṭṭhānanayo – yathā ca te cha corā chakuṭikaṃ suññaṃ gāmaṃ pavisitvā aparāparaṃ	360	
PA_atk-s03_04a:360_2	vicarantā kiñci alabhitvā gāmena anatthikā honti, evamevaṃ bhikkhu chasu ajjhattikāyatanesu	360	
PA_atk-s03_04a:360_3	abhinivisitvā vicinanto “aha”nti vā “mama”nti vā gahetabbaṃ kiñci adisvā tehi anatthiko	360	
PA_atk-s03_04a:360_4	hoti. So “vipassanaṃ paṭṭhapessāmī”ti upādārūpakammaṭṭhānavasena cakkhupasādādayo	360	
PA_atk-s03_04a:360_5	pariggahetvā “ayaṃ rūpakkhandho”ti vavatthapeti, manāyatanaṃ “arūpakkhandho”ti. Iti	360	
PA_atk-s03_04a:360_6	sabbānipetāni nāmañceva rūpañcāti nāmarūpavasena vavatthapetvā, tesaṃ paccayaṃ pariyesitvā	360	
PA_atk-s03_04a:360_7	vipassanaṃ vaḍḍhetvā, saṅkhāre sammasanto anupubbena arahatte patiṭṭhāti. Idaṃ ekassa	360	
PA_atk-s03_04a:360_8	bhikkhuno yāva arahattā kammaṭṭhānaṃ kathitaṃ hoti.	360	
PA_atk-s03_04a:361_0	Idāni bāhirānaṃ gāmaghātakacorehi sadisataṃ dassento corā gāmaghātakāti khotiādimāha.	361	
PA_atk-s03_04a:361_1	Tattha manāpāmanāpesūti karaṇatthe bhummaṃ, manāpāmanāpehīti attho. Tattha coresu	361	
PA_atk-s03_04a:361_2	gāmaṃ hanantesu pañca kiccāni vattanti – corā tāva gāmaṃ parivāretvā ṭhitā aggiṃ	361	
PA_atk-s03_04a:361_3	datvā kaṭakaṭasaddaṃ uṭṭhāpenti, tato manussā hatthasāraṃ gahetvā bahi nikkhamanti.	361	
PA_atk-s03_04a:361_4	Tato tehi saddhiṃ bhaṇḍakassa kāraṇā hatthaparāmāsaṃ karonti. Keci panettha pahāraṃ	361	
PA_atk-s03_04a:361_5	pāpuṇanti, keci pahāraṭṭhāne patanti, avasese pana arogajane bandhitvā attano vasanaṭṭhānaṃ	361	
PA_atk-s03_04a:361_6	netvā rajjubandhanādīhi bandhitvā dāsaparibhogena paribhuñjanti.	361	
PA_atk-s03_04a:362_0	Tattha gāmaghātakacorānaṃ gāmaṃ parivāretvā aggidānaṃ viya chasu dvāresu ārammaṇe	362	
PA_atk-s03_04a:362_1	āpāthagate kilesapariḷāhuppatti veditabbā, hatthasāraṃ ādāya bahi nikkhamanaṃ viya.	362	
PA_atk-s03_04a:362_2	Taṅkhaṇe kusaladhammaṃ pahāya akusalasamaṅgitā, bhaṇḍakassa kāraṇā hatthaparāmasanāpajjanaṃ	362	
PA_atk-s03_04a:362_3	viya dukkaṭadubbhāsitapācittiyathullaccayānaṃ āpajjanakālo, pahāraladdhakālo viya	362	
PA_atk-s03_04a:362_4	saṅghādisesaṃ āpajjanakālo, pahāraṃ laddhā pana pahāraṭṭhāne patitakālo viya pārājikaṃ	362	
PA_atk-s03_04a:362_5	āpajjitvā assamaṇakālo, avasesajanassa bandhitvā vasanaṭṭhānaṃ netvā dāsaparibhogena	362	
PA_atk-s03_04a:362_6	paribhuñjanakālo viya tameva ārammaṇaṃ nissāya sabbesaṃ passantānaṃyeva cūḷasīlamajjhimasīlamahāsīlāni	362	
PA_atk-s03_04a:362_7	bhinditvā sikkhaṃ paccakkhāya gihibhāvaṃ āpajjanakālo. Tatrassa puttadāraṃ posentassa	362	
PA_atk-s03_04a:362_8	sandiṭṭhiko dukkhakkhandho veditabbo, kālaṃ katvā apāye nibbattassa samparāyiko.	362	
PA_atk-s03_04a:363_0	Imānipi bāhirāyatanāni ekassa bhikkhuno kammaṭṭhānavaseneva kathitāni. Ettha hi rūpādīni	363	
PA_atk-s03_04a:363_1	cattāri upādārūpāni, phoṭṭhabbāyatanaṃ tisso dhātuyo, dhammāyatane āpodhātuyā saddhiṃ	363	
PA_atk-s03_04a:363_2	tā catassoti imāni cattāri bhūtāni, tesaṃ paricchedavasena ākāsadhātu, lahutādivasena	363	
PA_atk-s03_04a:363_3	lahutādayoti evamidaṃ sabbampi bhūtupādāyarūpaṃ rūpakkhandho, tadārammaṇā vedanādayo	363	
PA_atk-s03_04a:363_4	cattāro arūpakkhandhā. Tattha “rūpakkhandho rūpaṃ, cattāro arūpino khandhā nāma”nti.	363	
PA_atk-s03_04a:363_5	Nāmarūpaṃ vavatthapetvā purimanayeneva paṭipajjantassa yāva arahattā kammaṭṭhānaṃ kathitaṃ hoti.	363	
PA_atk-s03_04a:364_0	Oghānanti ettha duruttaraṇaṭṭho oghaṭṭho. Ete hi “sīlasaṃvaraṃ pūretvā arahattaṃ	364	
PA_atk-s03_04a:364_1	pāpuṇissāmī”ti ajjhāsayaṃ samuṭṭhāpetvā kalyāṇamitte nissāya sammā vāyamantena taritabbā,	364	
PA_atk-s03_04a:364_2	yena vā tena vā duruttarā. Iminā duruttaraṇaṭṭhena oghāti vuccanti. Tepi ekassa bhikkhuno	364	
PA_atk-s03_04a:364_3	kammaṭṭhānavasena kathitā. Cattāropi hi ete eko saṅkhārakkhandho vāti. Sesaṃ nandīrāge	364	
PA_atk-s03_04a:364_4	vuttanayeneva yojetvā vitthāretabbaṃ.	364	
PA_atk-s03_04a:365_0	Sakkāyassetaṃ adhivacananti, sakkāyopi hi āsīvisādīhi udakaṇṇavassa orimatīraṃ viya	365	
PA_atk-s03_04a:365_1	catumahābhūtādīhi sāsaṅko sappaṭibhayo, sopi ekassa bhikkhuno kammaṭṭhānavaseneva	365	
PA_atk-s03_04a:365_2	kathito. Sakkāyo hi tebhūmakapañcakkhandhā, te ca samāsato nāmarūpamevāti. Evamettha	365	
PA_atk-s03_04a:365_3	nāmarūpavavatthānaṃ ādiṃ katvā yāva arahattā kammaṭṭhānaṃ vitthāretabbanti.	365	
PA_atk-s03_04a:366_0	Nibbānassetaṃ adhivacananti nibbānañhi udakaṇṇavassa pārimatīraṃ viya catumahābhūtādīhi	366	
PA_atk-s03_04a:366_1	khemaṃ appaṭibhayaṃ. Vīriyārambhassetaṃ adhivacananti ettha cittakiriyadassanatthaṃ	366	
PA_atk-s03_04a:366_2	heṭṭhā vuttavāyāmameva vīriyanti gaṇhitvā dasseti. Tiṇṇo pāraṅgatoti taritvā pāraṃ gato.	366	
PA_atk-s03_04a:367_0	Tattha yathā sāsaṅkaorimatīre ṭhitena udakaṇṇavaṃ taritukāmena katipāhaṃ vasitvā	367	
PA_atk-s03_04a:367_1	saṇikaṃ nāvaṃ sajjetvā udakakīḷaṃ kīḷantena viya na nāvā abhiruhitabbā. Evaṃ karonto	367	
PA_atk-s03_04a:367_2	hi anāruḷhova byasanaṃ pāpuṇāti. Evameva kilesaṇṇavaṃ taritukāmena “taruṇo tāvamhi,	367	
PA_atk-s03_04a:367_3	mahallakakāle aṭṭhaṅgikamaggakullaṃ bandhissāmī”ti papañco na kātabbo. Evaṃ karonto	367	
PA_atk-s03_04a:367_4	hi mahallakakālaṃ apatvāpi vināsaṃ pāpuṇāti, patvāpi kātuṃ na sakkoti. Bhaddekarattādīni	367	
PA_atk-s03_04a:367_5	pana anussaritvā vegeneva ayaṃ ariyamaggakullo bandhitabbo.	367	
PA_atk-s03_04a:368_0	Yathā ca kullaṃ bandhantassa hatthapādapāripūri icchitabbā. Kuṇṭhapādo hi khañjapādo	368	
PA_atk-s03_04a:368_1	vā patiṭṭhātuṃ na sakkoti, phaṇahatthakādayo tiṇapaṇṇādīni gahetuṃ na sakkonti. Evamimampi	368	
PA_atk-s03_04a:368_2	ariyamaggakullaṃ bandhantassa sīlapādānañceva saddhāhatthassa ca pāripūri icchitabbā.	368	
PA_atk-s03_04a:368_3	Na hi dussīlo assaddho sāsane appatiṭṭhito paṭipattiṃ assaddahanto ariyamaggakullaṃ	368	
PA_atk-s03_04a:368_4	bandhituṃ sakkoti. Yathā ca paripuṇṇahatthapādopi dubbalo byādhipīḷito kullaṃ bandhituṃ	368	
PA_atk-s03_04a:368_5	na sakkoti, thāmasampannova sakkoti, evaṃ sīlavā saddhopi alaso kusīto imaṃ maggakullaṃ	368	
PA_atk-s03_04a:368_6	bandhituṃ na sakkoti, āraddhavīriyova sakkotīti imaṃ bandhitukāmena āraddhavīriyena	368	
PA_atk-s03_04a:368_7	bhavitabbaṃ. Yathā so puriso kullaṃ bandhitvā tīre ṭhatvā yojanavitthāraṃ udakaṇṇavaṃ	368	
PA_atk-s03_04a:368_8	“ayaṃ mayā paccattapurisakāraṃ nissāya nittharitabbo”ti mānasaṃ bandhati, evaṃ yogināpi	368	
PA_atk-s03_04a:368_9	caṅkamā oruyha “ajja mayā catumaggavajjhaṃ kilesaṇṇavaṃ taritvā arahatte patiṭṭhātabba”nti	368	
PA_atk-s03_04a:368_10	mānasaṃ bandhitabbaṃ.	3681	
PA_atk-s03_04a:369_0	Yathā ca so puriso kullaṃ nissāya udakaṇṇavaṃ taranto gāvutamattaṃ gantvā nivattitvā	369	
PA_atk-s03_04a:369_1	olokento “ekakoṭṭhāsaṃ atikkantomhi, aññe tayo sesā”ti jānāti, aparampi gāvutamattaṃ	369	
PA_atk-s03_04a:369_2	gantvā nivattitvā olokento “dve atikkantomhi, dve sesā”ti jānāti, aparampi gāvutamattaṃ	369	
PA_atk-s03_04a:369_3	gantvā nivattitvā olokento “tayo atikkantomhi, eko seso”ti jānāti, tampi atikkamma	369	
PA_atk-s03_04a:369_4	nivattitvā olokento “cattāropi me koṭṭhasā atikkantā”ti jānāti, tañca kullaṃ pādena	369	
PA_atk-s03_04a:369_5	akkamitvā sotābhimukhaṃ khipitvā uttaritvā tīre tiṭṭhati. Evaṃ ayampi bhikkhu ariyamaggakullaṃ	369	
PA_atk-s03_04a:369_6	nissāya kilesaṇṇavaṃ taranto sotāpattimaggena paṭhamamaggavajjhe kilese taritvā maggānantare	369	
PA_atk-s03_04a:369_7	phale ṭhito paccavekkhaṇañāṇena nivattitvā olokento “catumaggavajjhānaṃ me kilesānaṃ	369	
PA_atk-s03_04a:369_8	eko koṭṭhāso pahīno, itare tayo sesā”ti jānāti. Puna tatheva indriyabalabojjhaṅgāni	369	
PA_atk-s03_04a:369_9	samodhānetvā saṅkhāre sammasanto sakadāgāmimaggena dutiyamaggavajjhe kilese taritvā	369	
PA_atk-s03_04a:369_10	maggānantare phale ṭhito paccavekkhaṇañāṇena nivattitvā, olokento “catumaggavajjhānaṃ	3691	
PA_atk-s03_04a:369_11	me kilesānaṃ dve koṭṭhāsā pahīnā, itare dve sesā”ti jānāti. Puna tatheva indriyabalabojjhaṅgāni	3691	
PA_atk-s03_04a:369_12	samodhānetvā saṅkhāre sammasanto anāgāmimaggena tatiyamaggavajjhe kilese taritvā	3691	
PA_atk-s03_04a:369_13	maggānantare phale ṭhito paccavekkhaṇañāṇena nivattitvā olokento “catumaggavajjhānaṃ	3691	
PA_atk-s03_04a:369_14	me kilesānaṃ tayo koṭṭhāsā pahīnā, eko seso”ti jānāti. Puna tatheva indriyabalabojjhaṅgāni	3691	
PA_atk-s03_04a:369_15	samodhānetvā saṅkhāre sammasanto arahattamaggena catutthamaggavajjhe kilese taritvā	3691	
PA_atk-s03_04a:369_16	maggānantare phale ṭhito paccavekkhaṇañāṇena nivattitvā olokento “sabbakilesā me pahīnā”ti jānāti.	3691	
PA_atk-s03_04a:370_0	Yathā so puriso taṃ kullaṃ sote pavāhetvā uttaritvā thale ṭhito nagaraṃ pavisitvā	370	
PA_atk-s03_04a:370_1	uparipāsādavaragato “ettakena vatamhi anatthena mutto”ti ekaggacitto tuṭṭhamānaso	370	
PA_atk-s03_04a:370_2	nisīdati, evaṃ tasmiṃyeva vā āsane aññesu vā rattiṭṭhānadivāṭṭhānādīsu yattha katthaci	370	
PA_atk-s03_04a:370_3	nisinno “ettakena vatamhi anatthena mutto”ti nibbānārammaṇaṃ phalasamāpattiṃ appetvā	370	
PA_atk-s03_04a:370_4	ekaggacitto tuṭṭhamānaso nisīdati. Idaṃ vā sandhāya vuttaṃ tiṇṇo pāraṅgato thale	370	
PA_atk-s03_04a:370_5	tiṭṭhati brāhmaṇoti kho, bhikkhave, arahato etaṃ adhivacananti. Evaṃ tāvettha nānākammaṭṭhānāni	370	
PA_atk-s03_04a:370_6	kathitāni, samodhānetvā pana sabbānipi ekameva katvā dassetabbāni. Ekaṃ katvā dassentenāpi	370	
PA_atk-s03_04a:370_7	pañcakkhandhavaseneva vinivattetabbāni.	370	
PA_atk-s03_04a:371_0	Kathaṃ? Ettha hi cattāri mahābhūtāni ajjhattikāni pañcāyatanāni bāhirāni pañcāyatanāni	371	
PA_atk-s03_04a:371_1	dhammāyatane pannarasa sukhumarūpāni sakkāyassa ekadesoti ayaṃ rūpakkhandho, manāyatanaṃ	371	
PA_atk-s03_04a:371_2	viññāṇakkhandho dhammāyatanekadeso cattāro oghā sakkāyekadesoti ime cattāro arūpino	371	
PA_atk-s03_04a:371_3	khandhā. Tattha rūpakkhandho rūpaṃ, cattāro arūpino khandhā nāmanti idaṃ nāmarūpaṃ.	371	
PA_atk-s03_04a:371_4	Tassa nandīrāgo kāmogho bhavogho dhammāyatanekadeso sakkāyekadesoti ime paccayā.	371	
PA_atk-s03_04a:371_5	Iti sappaccayaṃ nāmarūpaṃ vavatthapeti nāma. Sappaccayaṃ nāmarūpaṃ vavatthapetvā	371	
PA_atk-s03_04a:371_6	tilakkhaṇaṃ āropetvā vipassanaṃ vaḍḍhetvā saṅkhāre sammasanto arahattaṃ pāpuṇātīti	371	
PA_atk-s03_04a:371_7	idaṃ ekassa bhikkhuno niyyānamukhaṃ.	371	
PA_atk-s03_04a:372_0	Tattha cattāro mahābhūtā pañcupādānakkhandhā ajjhattikabāhirāni ekādasāyatanāni dhammāyatanekadeso	372	
PA_atk-s03_04a:372_1	diṭṭhogho avijjogho sakkāyekadesoti idaṃ dukkhasaccaṃ, nandīrāgo dhammāyatanekadeso	372	
PA_atk-s03_04a:372_2	kāmogho bhavogho sakkāyekadesoti idaṃ samudayasaccaṃ, pārimatīrasaṅkhātaṃ nibbānaṃ	372	
PA_atk-s03_04a:372_3	nirodhasaccaṃ, ariyamaggo maggasaccaṃ. Tattha dve saccāni vaṭṭaṃ, dve vivaṭṭaṃ, dve	372	
PA_atk-s03_04a:372_4	lokiyāni, dve lokuttarānīti cattāri saccāni soḷasahākārehi saṭṭhinayasahassehi vibhajitvā	372	
PA_atk-s03_04a:372_5	dassetabbānīti. Desanāpariyosāne vipañcitaññū pañcasatā bhikkhū arahatte patiṭṭhahiṃsu.	372	
PA_atk-s03_04a:372_6	Suttaṃ pana dukkhalakkhaṇavasena kathitaṃ.	372	
PA_atk-s03_04a:373	2. Rathopamasuttavaṇṇanā	37	
PA_atk-s03_04a:374_0	239. Dutiye sukhasomanassabahuloti kāyikasukhañceva cetasikasomanassañca bahulaṃ	374	
PA_atk-s03_04a:374_1	assāti sukhasomanassabahulo. Yoni cassa āraddhā hotīti kāraṇañcassa paripuṇṇaṃ hoti.	374	
PA_atk-s03_04a:374_2	Āsavānaṃ khayāyāti idha āsavakkhayoti arahattamaggo adhippeto, tadatthāyāti attho.	374	
PA_atk-s03_04a:374_3	Odhastapatodoti rathamajjhe tiriyaṃ ṭhapitapatodo. Yenicchakanti yena disābhāgena	374	
PA_atk-s03_04a:374_4	icchati. Yadicchakanti yaṃ yaṃ gamanaṃ icchati. Sāreyyāti peseyya. Paccāsāreyyāti	374	
PA_atk-s03_04a:374_5	paṭivinivatteyya. Ārakkhāyāti rakkhaṇatthāya. Saṃyamāyāti veganiggahaṇatthāya. Damāyāti	374	
PA_atk-s03_04a:374_6	nibbisevanatthāya. Upasamāyāti kilesūpasamatthāya.	374	
PA_atk-s03_04a:375_0	Evameva khoti ettha yathā akusalassa sārathino adante sindhave yojetvā visamamaggena	375	
PA_atk-s03_04a:375_1	rathaṃ pesentassa cakkānipi bhijjanti, akkhopi sindhavānañca khurā, attanāpi anayabyasanaṃ	375	
PA_atk-s03_04a:375_2	pāpuṇāti, na ca icchiticchitena gamanena sāretuṃ sakkoti; evaṃ chasu indriyesu aguttadvāro	375	
PA_atk-s03_04a:375_3	bhikkhu na icchiticchitaṃ samaṇaratiṃ anubhavituṃ sakkoti. Yathā pana cheko sārathi	375	
PA_atk-s03_04a:375_4	dante sindhave yojetvā, same bhūmibhāge rathaṃ otāretvā rasmiyo gahetvā, sindhavānaṃ	375	
PA_atk-s03_04a:375_5	khuresu satiṃ ṭhapetvā, patodaṃ ādāya nibbisevane katvā, pesento icchiticchitena	375	
PA_atk-s03_04a:375_6	gamanena sāreti. Evameva chasu indriyesu guttadvāro bhikkhu imasmiṃ sāsane icchiticchitaṃ	375	
PA_atk-s03_04a:375_7	samaṇaratiṃ anubhoti, sace aniccānupassanābhimukhaṃ ñāṇaṃ pesetukāmo hoti, tadabhimukhaṃ	375	
PA_atk-s03_04a:375_8	ñāṇaṃ gacchati. Dukkhānupassanādīsupi eseva nayo.	375	
PA_atk-s03_04a:376_0	Bhojane mattaññūti bhojanamhi pamāṇaññū. Tattha dve pamāṇāni – paṭiggahaṇapamāṇañca	376	
PA_atk-s03_04a:376_1	paribhogapamāṇañca. Tattha paṭiggahaṇapamāṇe dāyakassa vaso veditabbo, deyyadhammassa	376	
PA_atk-s03_04a:376_2	vaso veditabbo, attano thāmo jānitabbo. Evarūpo hi bhikkhu sace deyyadhammo bahuko	376	
PA_atk-s03_04a:376_3	hoti, dāyako appaṃ dātukāmo, dāyakassa vasena appaṃ gaṇhāti. Deyyadhammo appo, dāyako	376	
PA_atk-s03_04a:376_4	bahuṃ dātukāmo, deyyadhammassa vasena appaṃ gaṇhāti. Deyyadhammopi bahu, dāyakopi	376	
PA_atk-s03_04a:376_5	bahuṃ dātukāmo, attano thāmaṃ ñatvā pamāṇena gaṇhāti. So tāya paṭiggahaṇe mattaññutāya	376	
PA_atk-s03_04a:376_6	anuppannañca lābhaṃ uppādeti, uppannañca thāvaraṃ karoti dhammikatissamahārājakāle	376	
PA_atk-s03_04a:376_7	sattavassiko sāmaṇero viya.	376	
PA_atk-s03_04a:377_0	Rañño kira pañcahi sakaṭasatehi guḷaṃ āhariṃsu. Rājā “manāpo paṇṇākāro, ayyehi vinā	377	
PA_atk-s03_04a:377_1	na khādissāmā”ti aḍḍhateyyāni sakaṭasatāni mahāvihāraṃ pesetvā sayampi bhuttapātarāso	377	
PA_atk-s03_04a:377_2	agamāsi. Bheriyā pahaṭāya dvādasa bhikkhusahassāni sannipatiṃsu. Rājā ekamante ṭhito	377	
PA_atk-s03_04a:377_3	ārāmikaṃ pakkosāpetvā āha – “rañño nāma dāne pattapūrova pamāṇaṃ, gahitabhājanaṃ	377	
PA_atk-s03_04a:377_4	pūretvāva dehi, sace koci mattapaṭiggahaṇe ṭhito na gaṇhāti, mayhaṃ āroceyyāsī”ti.	377	
PA_atk-s03_04a:378_0	Atheko mahāthero “mahābodhimahācetiyāni vandissāmī”ti cetiyapabbatā āgantvā, vihāraṃ	378	
PA_atk-s03_04a:378_1	pavisanto mahāmaṇḍapaṭṭhāne bhikkhū guḷaṃ gaṇhante disvā pacchato āgacchantaṃ sāmaṇeraṃ	378	
PA_atk-s03_04a:378_2	āha, “natthi te guḷena attho”ti. “Āma, bhante, natthī”ti. Sāmaṇera mayaṃ maggakilantā,	378	
PA_atk-s03_04a:378_3	ekena kapiṭṭhaphalamattena piṇḍakena amhākaṃ atthoti. Sāmaṇero thālakaṃ nīharitvā	378	
PA_atk-s03_04a:378_4	therassa vassaggapaṭipāṭiyaṃ aṭṭhāsi. Ārāmiko gahaṇamānaṃ pūretvā ukkhipi, sāmaṇero	378	
PA_atk-s03_04a:378_5	aṅguliṃ cālesi. Tāta sāmaṇera, rājakulānaṃ dāne bhājanapūrameva pamāṇaṃ, thālakapūraṃ	378	
PA_atk-s03_04a:378_6	gaṇhāhīti. Āma, upāsaka, rājāno nāma mahajjhāsayā honti, amhākaṃ pana upajjhāyassa ettakeneva atthoti.	378	
PA_atk-s03_04a:379_0	Rājā tassa kathaṃ sutvā, “kiṃ bho sāmaṇero bhaṇatī”ti? Tassa santikaṃ gato. Ārāmiko	379	
PA_atk-s03_04a:379_1	āha – “sāmi, sāmaṇerassa bhājanaṃ khuddakaṃ, bahuṃ na gaṇhātī”ti. Rājā āha, “ānītabhājanaṃ	379	
PA_atk-s03_04a:379_2	pūretvā gaṇhatha, bhante”ti. Mahārāja, rājāno nāma mahajjhāsayā honti, ukkhittabhājanaṃ	379	
PA_atk-s03_04a:379_3	pūretvāva dātukāmā, amhākaṃ pana upajjhāyassa ettakeneva atthoti. Rājā cintesi –	379	
PA_atk-s03_04a:379_4	“ayaṃ sattavassikadārako, ajjāpissa mukhato khīragandho na muccati, gahetvā kuṭe	379	
PA_atk-s03_04a:379_5	vā kuṭumbe vā pūretvā svepi punadivasepi khādissāmāti na vadati, sakkā buddhasāsanaṃ	379	
PA_atk-s03_04a:379_6	pariggahetu”nti purise āṇāpesi, “bho, pasannomhi sāmaṇerassa, itarānipi aḍḍhateyyāni	379	
PA_atk-s03_04a:379_7	sakaṭasatāni ānetvā saghaṃssa dethā”ti.	379	
PA_atk-s03_04a:380_0	Soyeva pana rājā ekadivasaṃ tittiramaṃsaṃ khāditukāmo cintesi – “sace ahaṃ aṅgārapakkaṃ	380	
PA_atk-s03_04a:380_1	tittiramaṃsaṃ khāditukāmosmīti aññassa kathessāmi, samantā yojanaṭṭhāne tittirasamugghātaṃ	380	
PA_atk-s03_04a:380_2	karissantī”ti uppannaṃ pipāsaṃ adhivāsento tīṇi saṃvaccharāni vītināmesi. Athassa	380	
PA_atk-s03_04a:380_3	kaṇṇesu pubbo saṇṭhāsi, so adhivāsetuṃ asakkonto “atthi nu kho, bho, amhākaṃ koci	380	
PA_atk-s03_04a:380_4	upaṭṭhākupāsako sīlarakkhako”ti pucchi. Āma, deva, atthi, tisso nāma so akhaṇḍasīlaṃ	380	
PA_atk-s03_04a:380_5	rakkhatīti. Atha naṃ vīmaṃsitukāmo pakkosāpesi. So āgantvā rājānaṃ vanditvā aṭṭhāsi.	380	
PA_atk-s03_04a:380_6	Tato naṃ āha – “tvaṃ, tāta, tisso nāmā”ti? “Āma devā”ti. Tena hi gacchāti. Tasmiṃ	380	
PA_atk-s03_04a:380_7	gate ekaṃ kukkuṭaṃ āharāpetvā ekaṃ purisaṃ āṇāpesi, “gaccha tissaṃ vadāhi, imaṃ tīhi	380	
PA_atk-s03_04a:380_8	pākehi pacitvā amhākaṃ upaṭṭhāpehī”ti. So gantvā tathā avoca. So āha – “sace, bho,	380	
PA_atk-s03_04a:380_9	ayaṃ matako assa, yathā jānāmi, tathā pacitvā upaṭṭhaheyyaṃ. Pāṇātipātaṃ panāhaṃ	380	
PA_atk-s03_04a:380_10	na karomī”ti. So āgantvā rañño ārocesi.	3801	
PA_atk-s03_04a:381_0	Rājā puna “ekavāraṃ gacchā”ti pesesi. So gantvā, “bho, rājupaṭṭhānaṃ nāma bhāriyaṃ,	381	
PA_atk-s03_04a:381_1	mā evaṃ kari, punapi sīlaṃ sakkā samādātuṃ, paceta”nti āha. Atha naṃ tisso avoca,	381	
PA_atk-s03_04a:381_2	“bho, ekasmiṃ nāma attabhāve dhuvaṃ ekaṃ maraṇaṃ, nāhaṃ pāṇātipātaṃ karissāmī”ti.	381	
PA_atk-s03_04a:381_3	So punapi rañño ārocesi. Rājā tatiyampi pesetvā asampaṭicchantaṃ pakkosāpetvā attanā	381	
PA_atk-s03_04a:381_4	pucchi. Raññopi tatheva paṭivacanaṃ adāsi. Atha rājā purise āṇāpesi, “ayaṃ rañño	381	
PA_atk-s03_04a:381_5	āṇaṃ kopeti, gacchathetassa āghātanabhaṇḍikāyaṃ ṭhapetvā, sīsaṃ chindathā”ti. Raho	381	
PA_atk-s03_04a:381_6	ca pana nesaṃ saññamadāsi – “imaṃ santajjayamānā netvā sīsamassa āghātanabhaṇḍikāyaṃ	381	
PA_atk-s03_04a:381_7	ṭhapetvā āgantvā mayhaṃ ārocethā”ti.	381	
PA_atk-s03_04a:382_0	Te taṃ āghātanabhaṇḍikāyaṃ nipajjāpetvā tamassa kukkuṭaṃ hatthesu ṭhapayiṃsu. So	382	
PA_atk-s03_04a:382_1	taṃ hadaye ṭhapetvā “ahaṃ, tāta, mama jīvitaṃ tuyhaṃ demi, tava jīvitaṃ ahaṃ gaṇhāmi,	382	
PA_atk-s03_04a:382_2	tvaṃ nibbhayo gacchā”ti vissajjesi. Kukkuṭo pakkhe papphoṭetvā ākāsena gantvā vaṭarukkhe	382	
PA_atk-s03_04a:382_3	nilīyi. Tassa kukkuṭassa abhayadinnaṭṭhānaṃ kukkuṭagiri nāma jātaṃ.	382	
PA_atk-s03_04a:383_0	Rājā taṃ pavattiṃ sutvā amaccaputtaṃ pakkosāpetvā sabbābharaṇehi alaṅkaritvā āha	383	
PA_atk-s03_04a:383_1	– “tāta, mayā tvaṃ etadatthameva vīmaṃsito, mayhaṃ tittiramaṃsaṃ khāditukāmassa tīṇi	383	
PA_atk-s03_04a:383_2	saṃvaccharāni atikkantāni, sakkhissasi me tikoṭiparisuddhaṃ katvā upaṭṭhāpetu”nti.	383	
PA_atk-s03_04a:383_3	“Etaṃ nāma, deva, mayhaṃ kamma”nti nikkhamitvā dvārantare ṭhito ekaṃ purisaṃ pātova	383	
PA_atk-s03_04a:383_4	tayo tittire gahetvā pavisantaṃ disvā, dve kahāpaṇe datvā tittire ādāya parisodhetvā,	383	
PA_atk-s03_04a:383_5	jīrakādīhi vāsetvā, aṅgāresu supakke pacitvā rañño upaṭṭhāpesi. Rājā mahātale sirīpallaṅke	383	
PA_atk-s03_04a:383_6	nisinnova ekaṃ gahetvā thokaṃ chinditvā mukhe pakkhipi, tāvadevassa sattarasaharaṇīsahassāni pharitvā aṭṭhāsi.	383	
PA_atk-s03_04a:384_0	Tasmiṃ samaye bhikkhusaṅghaṃ saritvā, “mādiso nāma pathavissaro rājā tittiramaṃsaṃ	384	
PA_atk-s03_04a:384_1	khāditukāmo tīṇi saṃvaccharāni na labhi, apaccamāno bhikkhusaṅgho kuto labhissatī”ti?	384	
PA_atk-s03_04a:384_2	Mukhe pakkhittakkhaṇḍaṃ bhūmiyaṃ chaḍḍesi. Amaccaputto jaṇṇukehi patitvā mukhena	384	
PA_atk-s03_04a:384_3	gaṇhi. Rājā “apehi, tāta, jānāmahaṃ tava niddosabhāvaṃ, iminā nāma kāraṇena mayā	384	
PA_atk-s03_04a:384_4	etaṃ chaḍḍita”nti kathetvā, “sesakaṃ tatheva saṅgopetvā ṭhapehī”ti āha.	384	
PA_atk-s03_04a:385_0	Punadivase rājakulūpako thero piṇḍāya pāvisi. Amaccaputto taṃ disvā pattaṃ gahetvā	385	
PA_atk-s03_04a:385_1	rājagehaṃ pavesesi. Aññataro vuḍḍhapabbajitopi therassa pacchāsamaṇo viya hutvā anubandhanto	385	
PA_atk-s03_04a:385_2	pāvisi. Thero “raññā pakkosāpitabhikkhu bhavissatī”ti pamajji. Amaccaputtopi “therassa	385	
PA_atk-s03_04a:385_3	upaṭṭhāko bhavissatī”ti pamādaṃ āpajji. Tesaṃ nisīdāpetvā yāguṃ adaṃsu. Yāguyā pītāya	385	
PA_atk-s03_04a:385_4	rājā tittire upanesi. Thero ekaṃ gaṇhi, itaropi ekaṃ gaṇhi. Rājā “anubhāgo atthi,	385	
PA_atk-s03_04a:385_5	anāpucchitvā khādituṃ na yutta”nti mahātheraṃ āpucchi. Thero hatthaṃ pidahi, mahallakatthero	385	
PA_atk-s03_04a:385_6	sampaṭicchi. Rājā anattamano hutvā katabhattakiccaṃ theraṃ pattaṃ ādāya anugacchanto	385	
PA_atk-s03_04a:385_7	āha – “bhante, kulagehaṃ āgacchantehi uggahitavattaṃ bhikkhuṃ gahetvā āgantuṃ vaṭṭatī”ti.	385	
PA_atk-s03_04a:385_8	Thero tasmiṃ khaṇe aññāsi “na esa raññā pakkosāpito”ti.	385	
PA_atk-s03_04a:386_0	Punadivase upaṭṭhākasāmaṇeraṃ gahetvā pāvisi. Rājā tadāpi yāguyā pītāya tittire upanāmesi.	386	
PA_atk-s03_04a:386_1	Thero ekaṃ aggahesi, sāmaṇero aṅguliṃ cāletvā majjhe chindāpetvā ekakoṭṭhāsameva	386	
PA_atk-s03_04a:386_2	aggahesi. Rājā taṃ koṭṭhāsaṃ mahātherassa upanāmesi. Mahāthero hatthaṃ pidahi, sāmaṇeropi	386	
PA_atk-s03_04a:386_3	pidahi. Rājā avidūre nisīditvā khaṇḍākhaṇḍaṃ chinditvā khādanto “uggahitavatte nissāya	386	
PA_atk-s03_04a:386_4	diyaḍḍhatittire khādituṃ labhimhā”ti āha. Tassa maṃse khāditamatteva kaṇṇehi pubbo	386	
PA_atk-s03_04a:386_5	nikkhami. Tato mukhaṃ vikkhāletvā sāmaṇeraṃ upasaṅkamitvā, “pasannosmi, tāta, aṭṭha	386	
PA_atk-s03_04a:386_6	te dhuvabhattāni demī”ti āha. Ahaṃ, mahārāja, upajjhāyassa dammīti. Aparāni aṭṭha	386	
PA_atk-s03_04a:386_7	demīti. Tāni amhākaṃ ācariyassa dammīti. Aparānipi aṭṭha demīti. Tāni samānupajjhāyānaṃ	386	
PA_atk-s03_04a:386_8	dammīti. Aparānipi aṭṭha demīti. Tāni bhikkhusaṅghassa dammīti. Aparānipi aṭṭha demīti.	386	
PA_atk-s03_04a:386_9	Sāmaṇero adhivāsesi. Evaṃ paṭiggahaṇamattaṃ jānanto anuppannañceva lābhaṃ uppādeti,	386	
PA_atk-s03_04a:386_10	uppannañca thāvaraṃ karoti. Idaṃ paṭiggahaṇapamāṇaṃ nāma. Tattha paribhogapamāṇaṃ	3861	
PA_atk-s03_04a:386_11	paccavekkhaṇapayojanaṃ, “idamatthiyaṃ bhojanaṃ bhuñjāmī”ti pana paccavekkhitaparibhogasseva	3861	
PA_atk-s03_04a:386_12	payojanattā paribhogapamāṇaṃyeva nāma, taṃ idha adhippetaṃ. Teneva paṭisaṅkhā yonisotiādimāha,	3861	
PA_atk-s03_04a:386_13	itarampi pana vaṭṭatiyeva.	3861	
PA_atk-s03_04a:387_0	Sīhaseyyanti ettha kāmabhogiseyyā, petaseyyā, sīhaseyyā, tathāgataseyyāti catasso	387	
PA_atk-s03_04a:387_1	seyyā. Tattha “yebhuyyena, bhikkhave, kāmabhogī vāmena passena sentī”ti ayaṃ kāmabhogiseyyā.	387	
PA_atk-s03_04a:387_2	Tesañhi yebhuyyena dakkhiṇapassena sayāno nāma natthi.	387	
PA_atk-s03_04a:388	“Yebhuyyena, bhikkhave, petā uttānā sentī”ti ayaṃ petaseyyā. Petā hi appamaṃsalohitattā aṭṭhisaṅghāṭajaṭitā ekena passena sayituṃ na sakkonti, uttānāva sayanti.	38	
PA_atk-s03_04a:389_0	“Yebhuyyena, bhikkhave, sīho migarājā naṅguṭṭhaṃ antarasatthimhi anupakkhipitvā dakkhiṇena	389	
PA_atk-s03_04a:389_1	passena sayatī”ti ayaṃ sīhaseyyā. Tejussadattā hi sīho migarājā dve purimapāde ekasmiṃ,	389	
PA_atk-s03_04a:389_2	pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ	389	
PA_atk-s03_04a:389_3	ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati, divasampi	389	
PA_atk-s03_04a:389_4	sayitvā pabujjhamāno na utrasanto pabujjhati, sīsaṃ pana ukkhipitvā purimapādādīnaṃ	389	
PA_atk-s03_04a:389_5	ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ	389	
PA_atk-s03_04a:389_6	jātiyā sūrabhāvassa ca anurūpa”nti anattamano hutvā tattheva sayati, na gocarāya	389	
PA_atk-s03_04a:389_7	pakkamati. Avijahitvā ṭhite pana “tuyhaṃ jātiyā ca sūrabhāvassa ca anurūpamida”nti	389	
PA_atk-s03_04a:389_8	haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ	389	
PA_atk-s03_04a:389_9	sīhanādaṃ naditvā gocarāya pakkamati.	389	
PA_atk-s03_04a:390	Catutthajjhānaseyyā pana tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.	39	
PA_atk-s03_04a:391_0	Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ atikkamma ṭhapetvā.	391	
PA_atk-s03_04a:391_1	Gopphakena hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati,	391	
PA_atk-s03_04a:391_2	cittaṃ ekaggaṃ na hoti, seyyā aphāsukā hoti. Yathā pana na saṅghaṃṭṭeti, evaṃ atikkamma	391	
PA_atk-s03_04a:391_3	ṭhapite vedanā nuppajjati, cittaṃ ekaggaṃ hoti, seyyā phāsukā hoti. Tasmā evaṃ seyyaṃ kappeti.	391	
PA_atk-s03_04a:392_0	Sato sampajānoti satiyā ceva sampajaññena ca samannāgato. Kathaṃ niddāyanto sato	392	
PA_atk-s03_04a:392_1	sampajāno hotīti? Satisampajaññassa appahānena. Ayañhi divasañceva sakalayāmañca	392	
PA_atk-s03_04a:392_2	āvaraṇīyehi dhammehi cittaṃ parisodhetvā paṭhamayāmāvasāne caṅkamā oruyha pāde dhovantopi	392	
PA_atk-s03_04a:392_3	mūlakammaṭṭhānaṃ avijahantova dhovati, taṃ avijahantova dvāraṃ vivarati, mañce nisīdati,	392	
PA_atk-s03_04a:392_4	avijahantova niddaṃ okkamati. Pabujjhanto pana mūlakammaṭṭhānaṃ gahetvāva pabujjhati.	392	
PA_atk-s03_04a:392_5	Evaṃ niddaṃ okkamantopi sato sampajāno hoti. Evaṃ pana ñāṇadhātukanti na rocayiṃsu.	392	
PA_atk-s03_04a:393_0	Vuttanayena panesa cittaṃ parisodhetvā paṭhamayāmāvasāne “upādinnakaṃ sarīraṃ niddāya	393	
PA_atk-s03_04a:393_1	samassāsessāmī”ti caṅkamā oruyha mūlakammaṭṭhānaṃ avijahantova pāde dhovati, dvāraṃ	393	
PA_atk-s03_04a:393_2	vivarati, mañce pana nisīditvā mūlakammaṭṭhānaṃ pahāya, “khandhāva khandhesu, dhātuyova	393	
PA_atk-s03_04a:393_3	dhātūsu paṭihaññantī”ti senāsanaṃ paccavekkhanto kamena niddaṃ okkamati, pabujjhanto	393	
PA_atk-s03_04a:393_4	pana mūlakammaṭṭhānaṃ gahetvāva pabujjhati. Evaṃ niddaṃ okkamantopi sato sampajāno	393	
PA_atk-s03_04a:393_5	nāma hotīti veditabbo.	393	
PA_atk-s03_04a:394_0	Iti imasmiṃ sutte tivaṅgikā pubbabhāgavipassanāva kathitā. Ettakeneva pana vosānaṃ	394	
PA_atk-s03_04a:394_1	anāpajjitvā tāneva indriyabalabojjhaṅgāni samodhānetvā vipassanaṃ vaḍḍhetvā bhikkhu	394	
PA_atk-s03_04a:394_2	arahattaṃ pāpuṇātīti. Evaṃ yāva arahattā desanā kathetabbā.	394	
PA_atk-s03_04a:395	3. Kummopamasuttavaṇṇanā	39	
PA_atk-s03_04a:396_0	240. Tatiye kummoti aṭṭhikummo. Kacchapoti tasseva vevacanaṃ. Anunadītīreti nadiyā	396	
PA_atk-s03_04a:396_1	anutīre. Gocarapasutoti “sace kiñci phalāphalaṃ labhissāmi, khādissāmī”ti gocaratthāya	396	
PA_atk-s03_04a:396_2	pasuto ussukko tannibandho. Samodahitvāti samugge viya pakkhipitvā. Saṅkasāyatīti	396	
PA_atk-s03_04a:396_3	acchati. Samodahanti samodahanto ṭhapento. Idaṃ vuttaṃ hoti – yathā kummo aṅgāni	396	
PA_atk-s03_04a:396_4	sake kapāle samodahanto siṅgālassa otāraṃ na deti, na ca naṃ siṅgālo pasahati, evaṃ	396	
PA_atk-s03_04a:396_5	bhikkhu attano manovitakke sake ārammaṇakapāle samodahanto kilesamārassa otāraṃ na	396	
PA_atk-s03_04a:396_6	deti, na ca naṃ māro pasahati.	396	
PA_atk-s03_04a:397_0	Anissitoti taṇhādiṭṭhinissayehi anissito. Aññamaheṭhayānoti aññaṃ kañci puggalaṃ	397	
PA_atk-s03_04a:397_1	aviheṭhento. Parinibbutoti kilesaparinibbānena parinibbuto. Nūpavadeyya kañcīti aññaṃ	397	
PA_atk-s03_04a:397_2	kañci puggalaṃ sīlavipattiyā vā ācāravipattiyā vā attānaṃ ukkaṃsetukāmatāya vā paraṃ	397	
PA_atk-s03_04a:397_3	vambhetukāmatāya vā na upavadeyya, aññadatthu pañca dhamme ajjhattaṃ upaṭṭhapetvā,	397	
PA_atk-s03_04a:397_4	“kālena vakkhāmi, no akālena, bhūtena vakkhāmi, no abhūtena, saṇhena vakkhāmi, no	397	
PA_atk-s03_04a:397_5	pharusena, atthasaṃhitena vakkhāmi, no anatthasaṃhitena, mettacitto vakkhāmi, no	397	
PA_atk-s03_04a:397_6	dosantaro”ti evaṃ ullumpanasabhāvasaṇṭhiteneva cittena viharati.	397	
PA_atk-s03_04a:398	4. Paṭhamadārukkhandhopamasuttavaṇṇanā	39	
PA_atk-s03_04a:399_0	241. Catutthe addasāti gaṅgātīre paññattavarabuddhāsane nisinno addasa. Vuyhamānanti	399	
PA_atk-s03_04a:399_1	caturassaṃ tacchetvā pabbatantare ṭhapitaṃ vātātapena suparisukkhaṃ pāvussake meghe	399	
PA_atk-s03_04a:399_2	vassante udakena uplavitvā anupubbena gaṅgāya nadiyā sote patitaṃ tena sotena vuyhamānaṃ.	399	
PA_atk-s03_04a:399_3	Bhikkhū āmantesīti “iminā dārukkhandhena sadisaṃ katvā mama sāsane saddhāpabbajitaṃ	399	
PA_atk-s03_04a:399_4	kulaputtaṃ dassessāmī”ti dhammaṃ desetukāmatāya āmantesi. Amuṃ mahantaṃ dārukkhandhaṃ	399	
PA_atk-s03_04a:399_5	gaṅgāya nadiyā sotena vuyhamānanti idaṃ pana aṭṭhadosavimuttattā sotapaṭipannassa	399	
PA_atk-s03_04a:399_6	dārukkhandhassa apare samuddapattiyā antarāyakare aṭṭha dose dassetuṃ ārabhi.	399	
PA_atk-s03_04a:400_0	Tatrassa evaṃ aṭṭhadosavimuttatā veditabbā – eko hi gaṅgāya nadiyā avidūre pabbatatale	400	
PA_atk-s03_04a:400_1	jāto nānāvallīhi paliveṭhito paṇḍupalāsataṃ āpajjitvā upacikādīhi khajjamāno tasmiṃyeva	400	
PA_atk-s03_04a:400_2	ṭhāne apaṇṇattikabhāvaṃ gacchati, ayaṃ dārukkhandho gaṅgaṃ otaritvā vaṅkaṭṭhānesu	400	
PA_atk-s03_04a:400_3	vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati.	400	
PA_atk-s03_04a:401_0	Aparo gaṅgātīre bahimūlo antosākho hutvā jāto, ayaṃ kiñcāpi kālena kālaṃ olambinīhi	401	
PA_atk-s03_04a:401_1	sākhāhi udakaṃ phusati, bahimūlattā pana gaṅgaṃ otaritvā vaṅkaṭṭhānesu vilāsamāno	401	
PA_atk-s03_04a:401_2	sāgaraṃ patvā maṇivaṇṇe ūmipiṭṭhe sobhituṃ na labhati.	401	
PA_atk-s03_04a:402_0	Aparo majjhe gaṅgāya jāto, daḷhamūlena pana suppatiṭṭhito, bahi cassa gatā vaṅkasākhā	402	
PA_atk-s03_04a:402_1	nānāvallīhi ābaddhā, ayampi daḷhamūlattā bahiddhā vallīhi ābaddhattā ca gaṅgaṃ otaritvā…pe…	402	
PA_atk-s03_04a:402_2	sobhituṃ na labhati.	402	
PA_atk-s03_04a:403	Aparo patitaṭṭhāneyeva vālikāya otthaṭo pūtibhāvaṃ āpajjati, ayampi gaṅgaṃ otaritvā…pe… na labhati.	40	
PA_atk-s03_04a:404	Aparo dvinnaṃ pāsāṇānaṃ antare jātattā, sunikhāto viya niccalo ṭhito, āgatāgataṃ udakaṃ dvidhā phāleti, ayaṃ pāsāṇantare suṭṭhu patiṭṭhitattā gaṅgaṃ otaritvā…pe… na labhati.	40	
PA_atk-s03_04a:405_0	Aparo abbhokāsaṭṭhāne nabhaṃ pūretvā vallīhi ābaddho ṭhito. Ekaṃ dve saṃvacchare	405	
PA_atk-s03_04a:405_1	atikkamitvā āgate mahoghe sakiṃ vā dvikkhattuṃ vā temeti, ayampi nabhaṃ pūretvā ṭhitatāya	405	
PA_atk-s03_04a:405_2	ceva ekassa vā dvinnaṃ vā saṃvaccharānaṃ accayena sakiṃ vā dvikkhattuṃ vā temanatāya	405	
PA_atk-s03_04a:405_3	ca gaṅgaṃ otaritvā…pe… na labhati.	405	
PA_atk-s03_04a:406_0	Aparopi majjhe gaṅgāya dīpake jāto mudukkhandhasākho oghe āgate anusotaṃ nipajjitvā,	406	
PA_atk-s03_04a:406_1	udake gate sīsaṃ ukkhipitvā, naccanto viya tiṭṭhati. Yassatthāya sāgaro gaṅgaṃ evaṃ	406	
PA_atk-s03_04a:406_2	viya vadati, “bhoti gaṅge tvaṃ mayhaṃ candanasārasalaḷasārādīni nānādārūni āharasi,	406	
PA_atk-s03_04a:406_3	dārukkhandhaṃ pana nāharasī”ti. Sulabho esa, deva, punavāre jānissāmīti. Punavāre	406	
PA_atk-s03_04a:406_4	tambavaṇṇena udakena āliṅgamānā viya āgacchati. Sopi tatheva anusotaṃ nipajjitvā,	406	
PA_atk-s03_04a:406_5	udake gate sīsaṃ ukkhipitvā, naccanto viya tiṭṭhati. Ayaṃ attano mudutāya gaṅgaṃ	406	
PA_atk-s03_04a:406_6	otaritvā…pe… na labhati.	406	
PA_atk-s03_04a:407_0	Aparo gaṅgāya nadiyā tiriyaṃ patito vālikāya ottharito antarasetu viya bahūnaṃ paccayo	407	
PA_atk-s03_04a:407_1	jāto, ubhosu tīresu veḷunaḷakarañjakakudhādayo uplavitvā tattheva lagganti. Tathā	407	
PA_atk-s03_04a:407_2	nānāvidhā gacchā vuyhamānā bhinnamusalabhinnasuppaahikukkurahatthiassādikuṇapānipi	407	
PA_atk-s03_04a:407_3	tattheva lagganti. Mahāgaṅgāpi naṃ āsajja bhijjitvā dvidhā gacchati, macchakacchapakumbhīlamakarādayopi	407	
PA_atk-s03_04a:407_4	tattheva vāsaṃ kappenti. Ayampi tiriyaṃ patitvā mahājanassa paccayattakatabhāvena	407	
PA_atk-s03_04a:407_5	gaṅgaṃ otaritvā vaṅkaṭṭhānesu vilāsamāno sāgaraṃ patvā maṇivaṇṇe ūmipiṭṭhe sobhituṃ na labhati.	407	
PA_atk-s03_04a:408_0	Iti bhagavā imehi aṭṭhahi dosehi vimuttattā sotapaṭipannassa dārukkhandhassa apare	408	
PA_atk-s03_04a:408_1	samuddapattiyā antarāyakare aṭṭha dose dassetuṃ amuṃ mahantaṃ dārukkhandhaṃ gaṅgāya	408	
PA_atk-s03_04a:408_2	nadiyā sotena vuyhamānantiādimāha. Tattha na thale ussīdissatīti thalaṃ nābhiruhissati.	408	
PA_atk-s03_04a:408_3	Na manussaggāho gahessatīti “mahā vatāyaṃ dārukkhandho”ti disvā, uḷumpena taramānā	408	
PA_atk-s03_04a:408_4	gantvā, gopānasīādīnaṃ atthāya manussā na gaṇhissanti. Na amanussaggāho gahessatīti	408	
PA_atk-s03_04a:408_5	“mahaggho ayaṃ candanasāro, vimānadvāre naṃ ṭhapessāmā”ti maññamānā na amanussā gaṇhissanti.	408	
PA_atk-s03_04a:409_0	Evameva khoti ettha saddhiṃ bāhirehi aṭṭhahi dosehi evaṃ opammasaṃsandanaṃ veditabbaṃ	409	
PA_atk-s03_04a:409_1	– gaṅgāya avidūre pabbatatale jāto tattheva upacikādīhi khajjamāno apaṇṇattikabhāvaṃ	409	
PA_atk-s03_04a:409_2	gatadārukkhandho viya hi “natthi dinna”ntiādikāya micchādiṭṭhiyā samannāgato puggalo	409	
PA_atk-s03_04a:409_3	veditabbo. Ayañhi sāsanassa dūrībhūtattā ariyamaggaṃ oruyha samādhikulle nisinno	409	
PA_atk-s03_04a:409_4	nibbānasāgaraṃ pāpuṇituṃ na sakkoti.	409	
PA_atk-s03_04a:410_0	Gaṅgātīre bahimūlo antosākho hutvā jāto viya acchinnagihibandhano samaṇakuṭimbikapuggalo	410	
PA_atk-s03_04a:410_1	daṭṭhabbo. Ayañhi “cittaṃ nāmetaṃ anibaddhaṃ, ‘samaṇomhī’ti vadantova gihī hoti,	410	
PA_atk-s03_04a:410_2	‘gihīmhī’ti vadantova samaṇo hoti. Ko jānissati, kiṃ bhavissatī”ti? Mahallakakāle	410	
PA_atk-s03_04a:410_3	pabbajantopi gihibandhanaṃ na vissajjeti. Mahallakapabbajitānañca sampatti nāma natthi.	410	
PA_atk-s03_04a:410_4	Tassa sace cīvaraṃ pāpuṇāti, antacchinnakaṃ vā jiṇṇadubbaṇṇaṃ vā pāpuṇāti. Senāsanampi	410	
PA_atk-s03_04a:410_5	vihārapaccante paṇṇasālā vā maṇḍapo vā pāpuṇāti. Piṇḍāya carantenāpi puttanattakānaṃ	410	
PA_atk-s03_04a:410_6	dārakānaṃ pacchato caritabbaṃ hoti, pariyante nisīditabbaṃ hoti. Tena so dukkhī dummano	410	
PA_atk-s03_04a:410_7	assūni muñcanto, “atthi me kulasantakaṃ dhanaṃ, kappati nu kho taṃ khādantena jīvitu”nti	410	
PA_atk-s03_04a:410_8	cintetvā ekaṃ vinayadharaṃ pucchati – “kiṃ, bhante ācariya, attano santakaṃ vicāretvā	410	
PA_atk-s03_04a:410_9	khādituṃ kappati, no kappatī”ti? “Natthettha doso, kappateta”nti. So attano bhajamānake	410	
PA_atk-s03_04a:410_10	katipaye dubbace durācāre bhikkhū gahetvā, sāyanhasamaye antogāmaṃ gantvā, gāmamajjhe	4101	
PA_atk-s03_04a:410_11	ṭhito gāmike pakkosāpetvā, “amhākaṃ payogato uṭṭhitaṃ āyaṃ kassa dethā”ti āha. Bhante,	4101	
PA_atk-s03_04a:410_12	tumhe pabbajitā, mayaṃ kassa dassāmāti? Kiṃ pabbajitānaṃ attano santakaṃ na vaṭṭatīti?	4101	
PA_atk-s03_04a:410_13	Kuddāla-piṭakaṃ gahetvā, khettamariyādabandhanādīni karonto nānāppakāraṃ pubbaṇṇāparaṇṇañceva	4101	
PA_atk-s03_04a:410_14	phalāphale ca saṅgaṇhitvā, hemantagimhavassānesu yaṃ yaṃ icchati, taṃ taṃ pacāpetvā	4101	
PA_atk-s03_04a:410_15	khādanto samaṇakuṭumbiko hutvā jīvati. Kevalamassa pañcacūḷakena dārakena saddhiṃ	4101	
PA_atk-s03_04a:410_16	pādaparicārikāva ekā natthi. Ayaṃ puggalo kiñcāpi olambinīhi sākhāhi udakaṃ phusamāno	4101	
PA_atk-s03_04a:410_17	antosākho rukkho viya cetiyaṅgaṇabodhiyaṅgaṇādīsu bhikkhūnaṃ kāyasāmaggiṃ deti, gihibandhanassa	4101	
PA_atk-s03_04a:410_18	pana acchinnatāya bahimūlattā ariyamaggaṃ otaritvā samādhikulle nisinno nibbānasāgaraṃ	4101	
PA_atk-s03_04a:410_19	pāpuṇituṃ na sakkoti.	4101	
PA_atk-s03_04a:411_0	Gaṅgāya majjhe jāto bahiddhā vallīhi ābaddhavaṅkasākhā viya saṅghasantakaṃ nissāya	411	
PA_atk-s03_04a:411_1	jīvamāno bhinnājīvapuggalo daṭṭhabbo. Ekacco gihibandhanaṃ pahāya pabbajantopi sāruppaṭṭhāne	411	
PA_atk-s03_04a:411_2	pabbajjaṃ na labhati. Pabbajjā hi nāmesā paṭisandhiggahaṇasadisā. Yathā manussā yattha	411	
PA_atk-s03_04a:411_3	paṭisandhiṃ gaṇhanti, tesaṃyeva kulānaṃ ācāraṃ sikkhanti, evaṃ bhikkhūpi yesaṃ santike	411	
PA_atk-s03_04a:411_4	pabbajanti, tesaṃyeva ācāraṃ gaṇhanti. Tasmā ekacco asāruppaṭṭhāne pabbajitvā ovādānusāsanīuddesaparipucchādīhi	411	
PA_atk-s03_04a:411_5	paribāhiro hutvā pātova muṇḍaghaṭaṃ gahetvā udakatitthaṃ gacchati, ācariyupajjhāyānaṃ	411	
PA_atk-s03_04a:411_6	bhattatthāya khandhe pattaṃ katvā bhattasālaṃ gacchati, dubbacasāmaṇerehi saddhiṃ	411	
PA_atk-s03_04a:411_7	nānākīḷaṃ kīḷati, ārāmikadārakehi saṃsaṭṭho viharati.	411	
PA_atk-s03_04a:412_0	So daharabhikkhukāle attano anurūpehi daharabhikkhūhi ceva ārāmikehi ca saddhiṃ saṅghabhogaṃ	412	
PA_atk-s03_04a:412_1	gantvā, “ayaṃ khīṇāsavehi asukarañño santikā paṭiggahitasaṅghabhogo, tumhe saṅghassa	412	
PA_atk-s03_04a:412_2	idañcidañca na detha, na hi tumhākaṃ pavattiṃ sutvā rājā vā rājamahāmattā vā attamanā	412	
PA_atk-s03_04a:412_3	bhavissanti, etha dāni idañcidañca karothā”ti kuddāla-piṭakāni gāhāpetvā heṭṭhā taḷākamātikāsu	412	
PA_atk-s03_04a:412_4	kattabbakiccāni kārāpetvā bahuṃ pubbaṇṇāparaṇṇaṃ vihāraṃ pavesetvā ārāmikehi attano	412	
PA_atk-s03_04a:412_5	upakārabhāvaṃ saṅghassa ārocāpeti. Saṅgho “ayaṃ daharo bahūpakāro, imassa sataṃ vā	412	
PA_atk-s03_04a:412_6	dvisataṃ vā dethā”ti dāpeti. Iti so ito cito ca saṅghasantakeneva vaḍḍhanto bahiddhā	412	
PA_atk-s03_04a:412_7	ekavīsatividhāhi anesanāhi baddho ariyamaggaṃ otaritvā samādhikulle nisinno nibbānasāgaraṃ	412	
PA_atk-s03_04a:412_8	pāpuṇituṃ na sakkoti.	412	
PA_atk-s03_04a:413_0	Patitaṭṭhāneyeva vālikāya ottharitvā pūtibhāvaṃ āpāditarukkho viya ālasiyamahagghaso	413	
PA_atk-s03_04a:413_1	veditabbo. Evarūpañhi puggalaṃ āmisacakkhuṃ paccayalolaṃ vissaṭṭhaācariyupajjhāyavattaṃ	413	
PA_atk-s03_04a:413_2	uddesaparipucchāyonisomanasikāravajjitaṃ sandhāya pañca nīvaraṇāni atthato evaṃ vadanti	413	
PA_atk-s03_04a:413_3	– “bho, kassa santikaṃ gacchāmā”ti? Atha thinamiddhaṃ uṭṭhāya evamāha – “kiṃ na passatha?	413	
PA_atk-s03_04a:413_4	Eso asukavihāravāsī kusītapuggalo asukaṃ nāma gāmaṃ gantvā yāgumatthake yāguṃ, pūvamatthake	413	
PA_atk-s03_04a:413_5	pūvaṃ, bhattamatthake bhattaṃ ajjhoharitvā vihāraṃ āgamma vissaṭṭhasabbavatto uddesādivirahito	413	
PA_atk-s03_04a:413_6	mañcaṃ upagacchanto mayhaṃ okāsaṃ karotī”ti.	413	
PA_atk-s03_04a:414_0	Tato kāmacchandanīvaraṇaṃ uṭṭhāyāha – “bho, tava okāse kate mayhaṃ katova hoti, idāneva	414	
PA_atk-s03_04a:414_1	so niddāyitvā kilesānurañjitova pabujjhitvā kāmavitakkaṃ vitakkessatī”ti. Tato byāpādanīvaraṇaṃ	414	
PA_atk-s03_04a:414_2	uṭṭhāyāha – “tumhākaṃ okāse kate mayhaṃ katova hoti. Idāneva niddāyitvā vuṭṭhito	414	
PA_atk-s03_04a:414_3	‘vattapaṭivattaṃ karohī’ti vuccamāno, ‘bho, ime attano kammaṃ akatvā amhesu byāvaṭā’ti	414	
PA_atk-s03_04a:414_4	nānappakāraṃ pharusavacanaṃ vadanto akkhīni nīharitvā vicarissatī”ti. Tato uddhaccanīvaraṇaṃ	414	
PA_atk-s03_04a:414_5	uṭṭhāyāha – “tumhākaṃ okāse kate mayhaṃ katova hoti, kusīto nāma vātāhato aggikkhandho	414	
PA_atk-s03_04a:414_6	viya uddhato hotī”ti. Atha kukuccanīvaraṇaṃ uṭṭhāyāha – “tumhākaṃ okāse kate mayhaṃ	414	
PA_atk-s03_04a:414_7	katova hoti, kusīto nāma kukkuccapakatova hoti, akappiye kappiyasaññaṃ kappiye ca	414	
PA_atk-s03_04a:414_8	akappiyasaññaṃ uppādetī”ti. Atha vicikicchānīvaraṇaṃ uṭṭhāyāha – “tumhākaṃ okāse	414	
PA_atk-s03_04a:414_9	kate mayhaṃ katova hoti. Evarūpo hi aṭṭhasu ṭhānesu mahāvicikicchaṃ uppādesī”ti.	414	
PA_atk-s03_04a:414_10	Evaṃ ālasiyamahagghasaṃ pañca nīvaraṇāni caṇḍasunakhādayo viya siṅgacchinnaṃ jaraggavaṃ	4141	
PA_atk-s03_04a:414_11	ajjhottharitvā gaṇhanti. Sopi ariyamaggasotaṃ otaritvā samādhikulle nisinno nibbānasāgaraṃ	4141	
PA_atk-s03_04a:414_12	pāpuṇituṃ na sakkoti.	4141	
PA_atk-s03_04a:415_0	Dvinnaṃ pāsāṇānaṃ antare nikhātamūlākārena ṭhitarukkho viya diṭṭhiṃ uppādetvā ṭhito	415	
PA_atk-s03_04a:415_1	diṭṭhigatiko veditabbo. So hi “arūpabhave rūpaṃ atthi, asaññībhave cittaṃ pavattati,	415	
PA_atk-s03_04a:415_2	bahucittakkhaṇiko lokuttaramaggo, anusayo cittavippayutto, te ca sattā sandhāvanti	415	
PA_atk-s03_04a:415_3	saṃsarantī”ti vadanto ariṭṭho viya kaṇṭakasāmaṇero viya ca vicarati. Pisuṇavāco pana	415	
PA_atk-s03_04a:415_4	hoti, upajjhāyādayo saddhivihārikādīhi bhindanto vicarati. Sopi ariyamaggasotaṃ otaritvā	415	
PA_atk-s03_04a:415_5	samādhikulle nisinno nibbānasāgaraṃ pāpuṇituṃ na sakkoti.	415	
PA_atk-s03_04a:416_0	Abbhokāse nabhaṃ pūretvā vallīhi ābaddho ṭhito ekaṃ dve saṃvacchare atikkamitvā āgate	416	
PA_atk-s03_04a:416_1	mahoghe sakiṃ vā dvikkhattuṃ vā temanarukkho viya mahallakakāle pabbajitvā paccante	416	
PA_atk-s03_04a:416_2	vasamāno dullabhasaṅghadassano ceva dullabhadhammassavano ca puggalo veditabbo. Ekacco	416	
PA_atk-s03_04a:416_3	hi vuḍḍhakāle pabbajito katipāhena upasampadaṃ labhitvā pañcavassakāle pātimokkhaṃ	416	
PA_atk-s03_04a:416_4	paguṇaṃ katvā dasavassakāle vinayadharattherassa santike vinayakathākāle maricaṃ	416	
PA_atk-s03_04a:416_5	vā harītakakhaṇḍaṃ vā mukhe ṭhapetvā bījanena mukhaṃ pidhāya niddāyanto nisīditvā	416	
PA_atk-s03_04a:416_6	lesakappena katavinayo nāma hutvā pattacīvaraṃ ādāya paccantaṃ gacchati. Tatra naṃ	416	
PA_atk-s03_04a:416_7	manussā sakkaritvā bhikkhudassanassa dullabhatāya “idheva, bhante, vasathā”ti vihāraṃ	416	
PA_atk-s03_04a:416_8	kāretvā pupphūpagaphalūpagarukkhe ropetvā tattha vāsenti.	416	
PA_atk-s03_04a:417_0	Atha mahāvihārasadisavihārā bahussutā bhikkhū, “janapade cīvararajanādīni katvā āgamissāmā”ti	417	
PA_atk-s03_04a:417_1	tattha gacchanti. So te disvā, haṭṭhatuṭṭho vattapaṭivattaṃ katvā, punadivase ādāya	417	
PA_atk-s03_04a:417_2	bhikkhācāragāmaṃ pavisitvā, “asuko thero suttantiko, asuko abhidhammiko, asuko vinayadharo,	417	
PA_atk-s03_04a:417_3	asuko tepiṭako, evarūpe there kadā labhissatha, dhammasavanaṃ kārethā”ti vadati.	417	
PA_atk-s03_04a:417_4	Upāsakā “dhammassavanaṃ kāressāmā”ti vihāramaggaṃ sodhetvā, sappitelādīni ādāya,	417	
PA_atk-s03_04a:417_5	mahātheraṃ upasaṅkamitvā, “bhante, dhammassavanaṃ kāressāma, dhammakathikānaṃ vicārethā”ti	417	
PA_atk-s03_04a:417_6	vatvā punadivase āgantvā dhammaṃ suṇanti.	417	
PA_atk-s03_04a:418_0	Nevāsikatthero āgantukānaṃ pattacīvarāni paṭisāmento antogabbheyeva divasabhāgaṃ	418	
PA_atk-s03_04a:418_1	vītināmeti. Divākathiko uṭṭhito sarabhāṇako ghaṭena udakaṃ vamento viya sarabhāṇaṃ	418	
PA_atk-s03_04a:418_2	bhaṇitvā uṭṭhito, tampi so na jānāti. Rattikathiko sāgaraṃ khobhento viya rattiṃ	418	
PA_atk-s03_04a:418_3	kathetvā uṭṭhito, tampi so na jānāti. Paccūsakathiko kathetvā uṭṭhāsi, tampi so na	418	
PA_atk-s03_04a:418_4	jānāti. Pātova pana uṭṭhāya mukhaṃ dhovitvā, therānaṃ pattacīvarāni upanāmetvā, bhikkhācāraṃ	418	
PA_atk-s03_04a:418_5	upagacchanto mahātheraṃ āha – “bhante, divākathiko kataraṃ jātakaṃ nāma kathesi,	418	
PA_atk-s03_04a:418_6	sarabhāṇako kataraṃ suttaṃ nāma bhaṇi, rattikathiko kataraṃ dhammakathaṃ nāma kathesi,	418	
PA_atk-s03_04a:418_7	paccūsakathiko kataraṃ jātakaṃ nāma kathesi, khandhā nāma kati, dhātuyo nāma kati,	418	
PA_atk-s03_04a:418_8	āyatanā nāma katī”ti. Evarūpo ekaṃ dve saṃvaccharāni atikkamitvā bhikkhudassanañceva	418	
PA_atk-s03_04a:418_9	dhammassavanañca labhantopi oghe āgate udakena sakiṃ vā dvikkhattuṃ vā temitarukkhasadiso	418	
PA_atk-s03_04a:418_10	hoti. So evaṃ saṅghadassanato ca dhammassavanato ca paṭikkamma dūre vasanto ariyamaggaṃ	4181	
PA_atk-s03_04a:418_11	otaritvā samādhikulle nisinno nibbānasāgaraṃ pāpuṇituṃ na sakkoti.	4181	
PA_atk-s03_04a:419_0	Majjhe gaṅgāya dīpake jāto mudurukkho viya madhurassarabhāṇakapuggalo veditabbo.	419	
PA_atk-s03_04a:419_1	So hi abhiññātāni abhiññātāni vessantarādīni jātakāni uggaṇhitvā, dullabhabhikkhudassanaṃ	419	
PA_atk-s03_04a:419_2	paccantaṃ gantvā, tattha dhammakathāya pasāditahadayena janena upaṭṭhiyamāno attānaṃ	419	
PA_atk-s03_04a:419_3	uddissa kate sampannapupphaphalarukkhe nandanavanābhirāme vihāre vasati. Athassa	419	
PA_atk-s03_04a:419_4	bhārahārabhikkhū taṃ pavattiṃ sutvā, “asuko kira evaṃ upaṭṭhākesu paṭibaddhacitto	419	
PA_atk-s03_04a:419_5	viharati. Paṇḍito bhikkhu paṭibalo buddhavacanaṃ vā uggaṇhituṃ, kammaṭṭhānaṃ vā manasikātuṃ,	419	
PA_atk-s03_04a:419_6	ānetvā tena saddhiṃ asukattherassa santike dhammaṃ uggaṇhissāma, asukattherassa santike	419	
PA_atk-s03_04a:419_7	kammaṭṭhāna”nti tattha gacchanti.	419	
PA_atk-s03_04a:420_0	So tesaṃ vattaṃ katvā sāyanhasamayaṃ vihāracārikaṃ nikkhantehi tehi “imaṃ, āvuso,	420	
PA_atk-s03_04a:420_1	cetiyaṃ tayā kārita”nti puṭṭho, “āma, bhante”ti vadati. “Ayaṃ bodhi, ayaṃ maṇḍapo,	420	
PA_atk-s03_04a:420_2	idaṃ uposathāgāraṃ, esā aggisālā, ayaṃ caṅkamo tayā kārito. Ime rukkhe ropāpetvā	420	
PA_atk-s03_04a:420_3	tayā nandanavanābhirāmo vihāro kārito”ti. “Āma, bhante”ti, vadati.	420	
PA_atk-s03_04a:421_0	So sāyaṃ therupaṭṭhānaṃ gantvā vanditvā pucchati – “kasmā, bhante, āgatatthā”ti?	421	
PA_atk-s03_04a:421_1	“Āvuso, taṃ ādāya gantvā, asukattherassa santike dhammaṃ uggaṇhitvā, asukattherassa	421	
PA_atk-s03_04a:421_2	santike kammaṭṭhānaṃ, asukasmiṃ nāma araññe samaggā samaṇadhammaṃ karissāmāti iminā	421	
PA_atk-s03_04a:421_3	kāraṇena āgatamhā”ti. Sādhu, bhante, tumhe nāma mayhaṃ atthāya āgatā, ahampi ciranivāsena	421	
PA_atk-s03_04a:421_4	idha ukkaṇṭhito gacchāmi, pattacīvaraṃ gaṇhāmi, bhanteti. Āvuso, sāmaṇeradaharā maggakilantā,	421	
PA_atk-s03_04a:421_5	ajja vasitvā sve pacchābhattaṃ gamissāmāti. Sādhu, bhanteti punadivase tehi saddhiṃ	421	
PA_atk-s03_04a:421_6	piṇḍāya pavisati. Gāmavāsino “amhākaṃ ayyo bahū āgantuke bhikkhū gahetvā āgato”ti	421	
PA_atk-s03_04a:421_7	āsanāni paññāpetvā yāguṃ pāyetvā sukhanisinnakathaṃ sutvā bhattaṃ adaṃsu. Therā “tvaṃ,	421	
PA_atk-s03_04a:421_8	āvuso, anumodanaṃ katvā nikkhama, mayaṃ udakaphāsukaṭṭhāne bhattakiccaṃ karissāmā”ti nikkhantā.	421	
PA_atk-s03_04a:422_0	Gāmavāsino anumodanaṃ sutvā pucchiṃsu, “kuto, bhante, therā āgatā”ti? Ete amhākaṃ	422	
PA_atk-s03_04a:422_1	ācariyupajjhāyā samānupajjhāyā sandiṭṭhā sambhattāti. Kasmā āgatāti? Maṃ gahetvā	422	
PA_atk-s03_04a:422_2	gantukāmatāyāti. Tumhe pana gantukāmāti? Āmāvusoti. Kiṃ vadetha, bhante, amhehi kassa	422	
PA_atk-s03_04a:422_3	uposathāgāraṃ kāritaṃ, kassa bhojanasālā, kassa aggisālādayo kāritā, mayaṃ maṅgalāmaṅgalesu	422	
PA_atk-s03_04a:422_4	kassa santikaṃ gamissāmāti? Mahāupāsikāyopi tattheva nisīditvā assūni pavattayiṃsu.	422	
PA_atk-s03_04a:422_5	Daharo “tumhesu evaṃ dukkhitesu ahaṃ gantvā kiṃ karissāmi? There uyyojessāmī”ti vihāraṃ gato.	422	
PA_atk-s03_04a:423_0	Therāpi katabhattakiccā pattacīvarāni gahetvā nisinnā taṃ disvāva, “kiṃ, āvuso, cirāyasi,	423	
PA_atk-s03_04a:423_1	divā hoti, gacchāmā”ti āhaṃsu. Āma, bhante, tumhe sukhitā, asukagehassa iṭṭhakāmūlaṃ	423	
PA_atk-s03_04a:423_2	ṭhitasaṇṭhāneneva ṭhitaṃ, asukagehādīnaṃ cittakammamūlādīni atthi, gatassāpi me cittavikkhepo	423	
PA_atk-s03_04a:423_3	bhavissati, tumhe purato gantvā asukavihāre cīvaradhovanarajanādīni karotha, ahaṃ	423	
PA_atk-s03_04a:423_4	tattha sampāpuṇissāmīti. Te tassa osakkitukāmataṃ ñatvā tvaṃ pacchā āgaccheyyāsīti pakkamiṃsu.	423	
PA_atk-s03_04a:424_0	So there anugantvā nivatto vihārameva āgantvā bhojanasālādīni olokento vihāraṃ rāmaṇeyyakaṃ	424	
PA_atk-s03_04a:424_1	disvā cintesi – “sādhu vatamhi na gato. Sace agamissaṃ, koci, deva, dhammakathiko	424	
PA_atk-s03_04a:424_2	āgantvā, sabbesaṃ manaṃ bhinditvā, vihāraṃ attano nikāyasantakaṃ kareyya, atha mayā	424	
PA_atk-s03_04a:424_3	pacchā āgantvā etassa pacchato laddhapiṇḍaṃ bhuñjantena caritabbaṃ bhavissatī”ti.	424	
PA_atk-s03_04a:425_0	So aparena samayena suṇāti, “te kira bhikkhū gataṭṭhāne ekanikāyadvenikāyaekapiṭakadvepiṭakādivasena	425	
PA_atk-s03_04a:425_1	buddhavacanaṃ uggaṇhitvā aṭṭhakathācariyā jātā vinayadharā jātā sataparivārāpi sahassaparivārāpi	425	
PA_atk-s03_04a:425_2	caranti. Ye panettha samaṇadhammaṃ kātuṃ gatā, te ghaṭentā vāyamantā sotāpannā jātā,	425	
PA_atk-s03_04a:425_3	sakadāgāmino anāgāmino arahanto jātā, mahāsakkārena parinibbutā”ti. So cintesi –	425	
PA_atk-s03_04a:425_4	“sace ahampi agamissaṃ, mayhampesā sampatti abhavissa, imaṃ pana ṭhānaṃ muñcituṃ	425	
PA_atk-s03_04a:425_5	asakkonto ativiya parihīnamhī”ti. Ayaṃ puggalo attano mudutāya taṃ ṭhānaṃ amuñcanto	425	
PA_atk-s03_04a:425_6	ariyamaggaṃ otaritvā samādhikulle nisinno nibbānasāgaraṃ pāpuṇituṃ na sakkoti.	425	
PA_atk-s03_04a:426_0	Gaṅgāya nadiyā tiriyaṃ patitvā, vālikāya otthaṭabhāvena antarasetu viya hutvā, bahūnaṃ	426	
PA_atk-s03_04a:426_1	paccayo jātarukkho viya rathavinītamahāariyavaṃsacandopamādipaṭipadāsu aññataraṃ	426	
PA_atk-s03_04a:426_2	paṭipadaṃ uggahetvā ṭhito olīnavuttiko puggalo veditabbo. So hi taṃ paṭipattinissitaṃ	426	
PA_atk-s03_04a:426_3	dhammaṃ uggahetvā pakatiyā mañjussaro cittalapabbatādisadisaṃ mahantaṃ ṭhānaṃ gantvā	426	
PA_atk-s03_04a:426_4	cetiyaṅgaṇavattādīni karoti. Atha naṃ dhammassavanaggaṃ pattaṃ āgantukā daharā “dhammaṃ	426	
PA_atk-s03_04a:426_5	kathehī”ti vadanti. So sammā uggahitaṃ dhammaṃ paṭipadaṃ dīpetvā katheti. Athassa	426	
PA_atk-s03_04a:426_6	paṃsukūlikapiṇḍapātikādayo sabbe theranavamajjhimā bhikkhū “aho sappuriso”ti attamanā bhavanti.	426	
PA_atk-s03_04a:427_0	So kassaci nidānamattaṃ, kassaci upaḍḍhagāthaṃ, kassaci gāthaṃ upaṭṭhāpento ayapaṭṭakena	427	
PA_atk-s03_04a:427_1	ābandhanto viya daharasāmaṇere saṅgaṇhitvā mahāthere upasaṅkamitvā, “bhante, ayaṃ	427	
PA_atk-s03_04a:427_2	porāṇakavihāro atthi, ettha koci tatruppādo”ti?, Pucchati. Therā – “kiṃ vadesi, āvuso,	427	
PA_atk-s03_04a:427_3	catuvīsati karīsasahassāni tatruppādo”ti. Bhante, tumhe evaṃ vadetha, uddhane pana	427	
PA_atk-s03_04a:427_4	aggipi na jalatīti. Āvuso, mahāvihāravāsīhi laddhā nāma evameva nassanti, na koci	427	
PA_atk-s03_04a:427_5	saṇṭhapetīti. Bhante, porāṇakarājūhi dinnaṃ khīṇāsavehi paṭiggahitaṃ kasmā ete nāsentīti?	427	
PA_atk-s03_04a:427_6	Āvuso, tādisena dhammakathikena sakkā bhaveyya laddhunti. Bhante, mā evaṃ vadetha,	427	
PA_atk-s03_04a:427_7	amhe paṭipattidīpakadhammakathikā nāma, tumhe maṃ “saṅghakuṭumbiko vihārupaṭṭhāko”ti	427	
PA_atk-s03_04a:427_8	maññamānā kātukāmāti. Kiṃ nu kho, āvuso, akappiyametaṃ, tumhādisehi pana kathite	427	
PA_atk-s03_04a:427_9	amhākaṃ uppajjeyyāti? Tena hi, bhante, ārāmikesu āgatesu amhākaṃ bhāraṃ karotha,	427	
PA_atk-s03_04a:427_10	ekaṃ kappiyadvāraṃ kathessāmāti.	4271	
PA_atk-s03_04a:428_0	So pātova gantvā, sannipātasālāyaṃ ṭhatvā, ārāmikesu āgatesu “upāsakā asukakhette	428	
PA_atk-s03_04a:428_1	bhāgo kuhiṃ, asukakhette kahāpaṇaṃ kuhi”ntiādīni vatvā, aññassa khettaṃ gahetvā,	428	
PA_atk-s03_04a:428_2	aññassa deti. Evaṃ anukkamena taṃ taṃ paṭisedhento tassa tassa dento tathā akāsi,	428	
PA_atk-s03_04a:428_3	yathā yāguhatthā pūvahatthā bhattahatthā telamadhuphāṇitaghatādihatthā ca attanova	428	
PA_atk-s03_04a:428_4	santikaṃ āgacchanti. Sakalavihāro ekakolāhalo hoti, pesalā bhikkhū nibbijja apakkamiṃsu.	428	
PA_atk-s03_04a:429_0	Sopi ācariyupajjhāyehi vissaṭṭhakānaṃ bahūnaṃ dubbacapuggalānaṃ upajjhaṃ dento vihāraṃ	429	
PA_atk-s03_04a:429_1	pūreti. Āgantukā bhikkhū vihāradvāre ṭhatvāva “vihāre ke vasantī”ti, pucchitvā, “evarūpā	429	
PA_atk-s03_04a:429_2	nāma bhikkhū”ti sutvā bāhireneva pakkamanti. Ayaṃ puggalo sāsane tiriyaṃ nipannatāya	429	
PA_atk-s03_04a:429_3	mahājanassa paccayabhāvaṃ upagato ariyamaggaṃ otaritvā samādhikulle nisinno nibbānasāgaraṃ	429	
PA_atk-s03_04a:429_4	pāpuṇituṃ na sakkoti.	429	
PA_atk-s03_04a:430_0	Bhagavantaṃ etadavocāti “nibbānapabbhārā”ti padena osāpitaṃ dhammadesanaṃ ñatvā anusandhikusalatāya	430	
PA_atk-s03_04a:430_1	etaṃ “kiṃ nu kho, bhante”tiādivacanaṃ avoca. Tathāgatopi hi imissaṃ parisati nisinno	430	
PA_atk-s03_04a:430_2	“anusandhikusalo bhikkhu atthi, so maṃ pañhaṃ pucchissatī”ti tasseva okāsakaraṇatthāya	430	
PA_atk-s03_04a:430_3	imasmiṃ ṭhāne desanaṃ niṭṭhāpesi.	430	
PA_atk-s03_04a:431_0	Idāni orimaṃ tīrantiādinā nayena vuttesu ajjhattikāyatanādīsu evaṃ upagamanānupagamanādīni	431	
PA_atk-s03_04a:431_1	veditabbāni. “Mayhaṃ cakkhu-pasannaṃ, ahaṃ appamattakampi rūpārammaṇaṃ paṭivijjhituṃ	431	
PA_atk-s03_04a:431_2	sakkomī”ti etaṃ nissāya cakkhuṃ assādentopi timirakavātādīhi upahatapasādo “amanāpaṃ	431	
PA_atk-s03_04a:431_3	mayhaṃ cakkhu, mahantampi rūpārammaṇaṃ vibhāvetuṃ na sakkomī”ti domanassaṃ āpajjantopi	431	
PA_atk-s03_04a:431_4	cakkhāyatanaṃ upagacchati nāma. Aniccaṃ dukkhaṃ anattāti tiṇṇaṃ lakkhaṇānaṃ vasena	431	
PA_atk-s03_04a:431_5	vipassanto pana na upagacchati nāma. Sotādīsupi eseva nayo.	431	
PA_atk-s03_04a:432_0	Manāyatane pana “manāpaṃ vata me mano, kiñci vāmato aggahetvā sabbaṃ dakkhiṇatova	432	
PA_atk-s03_04a:432_1	gaṇhātī”ti vā “manena me cintitacintitassa alābho nāma natthī”ti vā evaṃ assādentopi,	432	
PA_atk-s03_04a:432_2	“ducintitacintitassa me mano appadakkhiṇaggāhī”ti evaṃ domanassaṃ uppādentopi manāyatanaṃ	432	
PA_atk-s03_04a:432_3	upagacchati nāma. Iṭṭhe pana rūpe rāgaṃ, aniṭṭhe paṭighaṃ uppādento rūpāyatanaṃ upagacchati	432	
PA_atk-s03_04a:432_4	nāma. Saddāyatanādīsupi eseva nayo.	432	
PA_atk-s03_04a:433_0	Nandīrāgassetaṃ adhivacananti yathā hi majjhe saṃsīditvā thalaṃ pattaṃ dārukkhandhaṃ	433	
PA_atk-s03_04a:433_1	saṇhathūlavālikā pidahati, so puna sīsaṃ ukkhipituṃ na sakkoti, evaṃ nandīrāgena	433	
PA_atk-s03_04a:433_2	ābaddho puggalo catūsu mahāapāyesu patito mahādukkhena pidhīyati, so anekehipi vassasahassehi	433	
PA_atk-s03_04a:433_3	puna sīsaṃ ukkhipituṃ na sakkoti. Tena vuttaṃ “nandīrāgassetaṃ adhivacana”nti.	433	
PA_atk-s03_04a:434_0	Asmimānassetaṃ adhivacananti yathā hi thale āruḷho dārukkhandho heṭṭhā gaṅgodakena	434	
PA_atk-s03_04a:434_1	ceva upari vassena ca temento anukkamena sevālapariyonaddho “pāsāṇo nu kho esa khāṇuko”ti	434	
PA_atk-s03_04a:434_2	vattabbataṃ āpajjati, evameva asmimānena unnato puggalo paṃsukūlikaṭṭhāne paṃsukūliko	434	
PA_atk-s03_04a:434_3	hoti, dhammakathikaṭṭhāne dhammakathiko, bhaṇḍanakārakaṭṭhāne bhaṇḍanakārako, vejjaṭṭhāne	434	
PA_atk-s03_04a:434_4	vejjo, pisuṇaṭṭhāne pisuṇo. So nānappakāraṃ anesanaṃ āpajjanto tāhi tāhi āpattīhi	434	
PA_atk-s03_04a:434_5	paliveṭhito “atthi nu kho assa abbhantare kiñci sīlaṃ, udāhu natthī”ti vattabbataṃ	434	
PA_atk-s03_04a:434_6	āpajjati. Tena vuttaṃ “asmimānassetaṃ adhivacana”nti.	434	
PA_atk-s03_04a:435_0	Pañcannetaṃ kāmaguṇānaṃ adhivacananti yathā hi āvaṭṭe patitadārukhandho antoyeva	435	
PA_atk-s03_04a:435_1	pāsāṇādīsu āhatasamabbhāhato bhijjitvā cuṇṇavicuṇṇaṃ hoti, evaṃ pañcakāmaguṇāvaṭṭe	435	
PA_atk-s03_04a:435_2	patitapuggalo catūsu apāyesu kammakāraṇakhuppipāsādidukkhehi āhatasamabbhāhato dīgharattaṃ	435	
PA_atk-s03_04a:435_3	cuṇṇavicuṇṇataṃ āpajjati. Tena vuttaṃ “pañcannetaṃ kāmaguṇānaṃ adhivacana”nti.	435	
PA_atk-s03_04a:436_0	Dussīloti nissīlo. Pāpadhammoti lāmakadhammo. Asucīti na suci. Saṅkassarasamācāroti	436	
PA_atk-s03_04a:436_1	“imassa maññe imassa maññe idaṃ kamma”nti evaṃ parehi saṅkāya saritabbasamācāro.	436	
PA_atk-s03_04a:436_2	Saṅkāya vā paresaṃ samācāraṃ saratītipi saṅkassarasamācāro. Tassa hi dve tayo jane	436	
PA_atk-s03_04a:436_3	kathente disvā, “mama dosaṃ maññe kathentī”ti tesaṃ samācāraṃ saṅkassarati dhāvatīti saṅkassarasamācāro.	436	
PA_atk-s03_04a:437_0	Samaṇapaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi	437	
PA_atk-s03_04a:437_1	samaṇo, ahampi samaṇo”ti paṭiññaṃ deti, salākaggahaṇādīni karoti. Brahmacāripaṭiññoti	437	
PA_atk-s03_04a:437_2	uposathapavāraṇādīsu “ahampi brahmacārī”ti paṭiññāya tāni kammāni pavisati. Antopūtīti	437	
PA_atk-s03_04a:437_3	vakkahadayādīsu apūtikassapi guṇānaṃ pūtibhāvena, antopūti. Avassutoti rāgena tinto.	437	
PA_atk-s03_04a:437_4	Kasambujātoti rāgādīhi kilesehi kacavarajāto.	437	
PA_atk-s03_04a:438_0	Etadavocāti gogaṇaṃ gaṅgātīrābhimukhaṃ katvā parisapariyante ṭhito ādito paṭṭhāya	438	
PA_atk-s03_04a:438_1	yāva pariyosānā satthu dhammadesanaṃ sutvā, “satthā orimatīrādīnaṃ anupagacchantādivasena	438	
PA_atk-s03_04a:438_2	sakkā paṭipattiṃ pūretunti vadati. Yadi evaṃ pūretuṃ sakkā, ahaṃ pabbajitvā pūressāmī”ti	438	
PA_atk-s03_04a:438_3	cintetvā etaṃ “ahaṃ kho, bhante”tiādivacanaṃ avoca.	438	
PA_atk-s03_04a:439_0	Vacchagiddhiniyoti vacchesu sasnehā thanehi khīraṃ paggharantehi vacchakasnehena	439	
PA_atk-s03_04a:439_1	sayameva gamissantīti. Niyyātehevāti niyyātehiyeva. Gāvīsu hi aniyyātitāsu gosāmikā	439	
PA_atk-s03_04a:439_2	āgantvā, “ekā gāvī na dissati, eko goṇo, eko vacchako na dissatī”ti tuyhaṃ piṭṭhito	439	
PA_atk-s03_04a:439_3	piṭṭhito vicarissanti, iti te aphāsukaṃ bhavissati. Pabbajjā ca nāmesā saiṇassa na	439	
PA_atk-s03_04a:439_4	ruhati, aṇaṇā pabbajjā ca buddhādīhi saṃvaṇṇitāti dassanatthaṃ evamāha. Niyyātāti	439	
PA_atk-s03_04a:439_5	niyyātitā. Imasmiṃ sutte vaṭṭavivaṭṭaṃ kathitaṃ.	439	
PA_atk-s03_04a:440	5. Dutiyadārukkhandhopamasuttavaṇṇanā	44	
PA_atk-s03_04a:441_0	242. Pañcame kimilāyanti kimilānāmake nagare. Saṃkiliṭṭhanti paṭicchannakālato paṭṭhāya	441	
PA_atk-s03_04a:441_1	asaṃkiliṭṭhā nāma āpatti natthi, evarūpaṃ saṃkiliṭṭhaṃ āpattiṃ. Na vuṭṭhānaṃ paññāyatīti	441	
PA_atk-s03_04a:441_2	parivāsamānattaabbhānehi vuṭṭhānaṃ na dissati.	441	
PA_atk-s03_04a:442	6. Avassutapariyāyasuttavaṇṇanā	44	
PA_atk-s03_04a:443_0	243. Chaṭṭhe navaṃ santhāgāranti adhunā kāritaṃ santhāgāraṃ, ekā mahāsālāti attho.	443	
PA_atk-s03_04a:443_1	Uyyogakālādīsu hi rājāno tattha ṭhatvā, “ettakā purato gacchantu, ettakā pacchā,	443	
PA_atk-s03_04a:443_2	ettakā ubhohi passehi, ettakā hatthī abhiruhantu, ettakā asse, ettakā rathesu tiṭṭhantū”ti	443	
PA_atk-s03_04a:443_3	evaṃ santhaṃ karonti, mariyādaṃ bandhanti, tasmā taṃ ṭhānaṃ santhāgāranti vuccati.	443	
PA_atk-s03_04a:443_4	Uyyogaṭṭhānato ca āgantvā yāva gehesu allagomayaparibhaṇḍādīni kārenti, tāva dve	443	
PA_atk-s03_04a:443_5	tīṇi divasāni te rājāno tattha santharantītipi santhāgāraṃ. Tesaṃ rājūnaṃ saha atthānusāsanaṃ	443	
PA_atk-s03_04a:443_6	agārantipi santhāgāraṃ. Gaṇarājāno hi te, tasmā uppannaṃ kiccaṃ ekassa vasena na	443	
PA_atk-s03_04a:443_7	chijjati, sabbesaṃ chandopi laddhuṃ vaṭṭati, tasmā sabbe tattha sannipatitvā anusāsanti.	443	
PA_atk-s03_04a:443_8	Tena vuttaṃ “saha atthānusāsanaṃ agārantipi santhāgāra”nti. Yasmā pana te tattha	443	
PA_atk-s03_04a:443_9	sannipatitvā, “imasmiṃ kāle kasituṃ vaṭṭati, imasmiṃ kāle vapitu”nti evamādinā nayena	443	
PA_atk-s03_04a:443_10	gharāvāsakiccāni sammantayanti, tasmā chiddāvachiddaṃ gharāvāsaṃ tattha santharantītipi,	4431	
PA_atk-s03_04a:443_11	santhāgāraṃ. Acirakāritaṃ hotīti iṭṭhakakammasudhākammacittakammādivasena susajjitaṃ	4431	
PA_atk-s03_04a:443_12	devavimānaṃ viya adhunā niṭṭhāpitaṃ. Samaṇena vāti ettha yasmā gharavatthupariggahaṇakāleyeva	4431	
PA_atk-s03_04a:443_13	devatā attano vasanaṭṭhānaṃ gaṇhanti, tasmā “devena vā”ti avatvā, “samaṇena vā brāhmaṇena	4431	
PA_atk-s03_04a:443_14	vā kenaci vā manussabhūtenā”ti vuttaṃ.	4431	
PA_atk-s03_04a:444_0	Yena bhagavā tenupasaṅkamiṃsūti santhāgāraṃ niṭṭhitanti sutvā “gacchāma naṃ passissāmā”ti	444	
PA_atk-s03_04a:444_1	gantvā dvārakoṭṭhakato paṭṭhāya sabbaṃ oloketvā “idaṃ santhāgāraṃ ativiya manoramaṃ	444	
PA_atk-s03_04a:444_2	sassirikaṃ. Kena paṭhamaṃ paribhuttaṃ amhākaṃ dīgharattaṃ hitāya sukhāya assā”ti	444	
PA_atk-s03_04a:444_3	cintetvā – “amhākaṃ ñātiseṭṭhassa paṭhamaṃ diyyamānepi satthunova anucchavikaṃ, dakkhiṇeyyavasena	444	
PA_atk-s03_04a:444_4	diyyamānepi satthunova anucchavikaṃ, tasmā satthāraṃ paṭhamaṃ paribhuñjāpessāma,	444	
PA_atk-s03_04a:444_5	bhikkhusaṅghassa ca āgamanaṃ karissāma, bhikkhusaṅghe āgate tepiṭakaṃ buddhavacanaṃ	444	
PA_atk-s03_04a:444_6	āgatameva bhavissati, satthāraṃ tiyāmarattiṃ amhākaṃ dhammakathaṃ kathāpessāma, iti	444	
PA_atk-s03_04a:444_7	tīhi ratanehi paribhuttaṃ pacchā mayaṃ paribhuñjissāma, evaṃ no dīgharattaṃ hitāya	444	
PA_atk-s03_04a:444_8	sukhāya bhavissatī”ti sanniṭṭhānaṃ katvā upasaṅkamiṃsu.	444	
PA_atk-s03_04a:445_0	Yena navaṃ santhāgāraṃ tenupasaṅkamiṃsūti taṃdivasaṃ kira santhāgāraṃ kiñcāpi rājakulānaṃ	445	
PA_atk-s03_04a:445_1	dassanatthāya devavimānaṃ viya susajjitaṃ hoti supaṭijaggitaṃ, buddhārahaṃ pana katvā	445	
PA_atk-s03_04a:445_2	apaññattaṃ. Buddhā hi nāma araññajjhāsayā araññārāmā antogāme vaseyyuṃ vā no vā,	445	
PA_atk-s03_04a:445_3	tasmā “bhagavato manaṃ jānitvāva, paññāpessāmā”ti cintetvā, te bhagavantaṃ upasaṅkamiṃsu,	445	
PA_atk-s03_04a:445_4	idāni pana manaṃ labhitvā paññāpetukāmā yena santhāgāraṃ tenupasaṅkamiṃsu.	445	
PA_atk-s03_04a:446_0	Sabbasanthariṃ santhāgāraṃ santharitvāti yathā sabbameva santhataṃ hoti, evaṃ taṃ	446	
PA_atk-s03_04a:446_1	santharāpetvā. Sabbapaṭhamaṃ tāva “gomayaṃ nāma sabbamaṅgalesu vaṭṭatī”ti sudhāparikammakatampi	446	
PA_atk-s03_04a:446_2	bhūmiṃ allagomayena opuñjāpetvā, parisukkhabhāvaṃ ñatvā, yathā akkantaṭṭhāne padaṃ	446	
PA_atk-s03_04a:446_3	paññāyati, evaṃ catujjātiyagandhehi limpāpetvā upari nānāvaṇṇakaṭasārake santharitvā	446	
PA_atk-s03_04a:446_4	tesaṃ upari mahāpiṭṭhikakojave ādiṃ katvā hatthattharaassattharasīhattharabyagghattharacandattharakasūriyattharakacittattharakādīhi	446	
PA_atk-s03_04a:446_5	nānāvaṇṇehi attharakehi santharitabbayuttakaṃ sabbokāsaṃ santharāpesuṃ. Tena vuttaṃ	446	
PA_atk-s03_04a:446_6	“sabbasanthariṃ santhāgāraṃ santharitvā”ti.	446	
PA_atk-s03_04a:447_0	Āsanāni paññāpetvāti majjhaṭṭhāne tāva maṅgalathambhaṃ nissāya mahārahaṃ buddhāsanaṃ	447	
PA_atk-s03_04a:447_1	paññāpetvā, tattha tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā	447	
PA_atk-s03_04a:447_2	ubhatolohitakaṃ manuññadassanaṃ upadhānaṃ upadahitvā upari suvaṇṇarajatatārakavicittavitānaṃ	447	
PA_atk-s03_04a:447_3	bandhitvā gandhadāmapupphadāmapattadāmādīhi alaṅkaritvā samantā dvādasahatthe ṭhāne	447	
PA_atk-s03_04a:447_4	pupphajālaṃ kāretvā, tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ	447	
PA_atk-s03_04a:447_5	nissāya bhikkhusaṅghassa pallaṅkapīṭhaapassayapīṭhamuṇḍapīṭhāni paññāpetvā upari	447	
PA_atk-s03_04a:447_6	setapaccattharaṇehi paccattharāpetvā pācīnabhittiṃ nissāya attano attano mahāpiṭṭhikakojave	447	
PA_atk-s03_04a:447_7	paññāpetvā manoramāni haṃsalomādipūritāni upadhānāni ṭhapāpesuṃ “evaṃ akilamamānā	447	
PA_atk-s03_04a:447_8	sabbarattiṃ dhammaṃ suṇissāmā”ti. Idaṃ sandhāya vuttaṃ “āsanāni paññāpetvā”ti.	447	
PA_atk-s03_04a:448_0	Udakamaṇikaṃ patiṭṭhāpetvāti mahākucchikaṃ udakacāṭiṃ patiṭṭhāpetvā “evaṃ bhagavā	448	
PA_atk-s03_04a:448_1	ca bhikkhusaṅgho ca yathāruciyā hatthe vā dhovissanti pāde vā, mukhaṃ vā vikkhālessantī”ti	448	
PA_atk-s03_04a:448_2	tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni ceva udakavāsacuṇṇāni	448	
PA_atk-s03_04a:448_3	ca pakkhipitvā kadalipaṇṇehi pidahitvā patiṭṭhāpesuṃ. Idaṃ sandhāya vuttaṃ “udakamaṇikaṃ patiṭṭhāpetvā”ti.	448	
PA_atk-s03_04a:449_0	Telappadīpaṃ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṃ	449	
PA_atk-s03_04a:449_1	hatthe ṭhapitasuvaṇṇarajatādimayakapallikāsu ca telappadīpaṃ jālāpetvāti attho. Yena	449	
PA_atk-s03_04a:449_2	bhagavā tenupasaṅkamiṃsūti ettha pana te sakyarājāno na kevalaṃ santhāgārameva, atha	449	
PA_atk-s03_04a:449_3	kho yojanāvaṭṭe kapilavatthusmiṃ nagaravīthiyopi sammajjāpetvā dhaje ussāpetvā gehadvāresu	449	
PA_atk-s03_04a:449_4	puṇṇaghaṭe ca kadaliyo ca ṭhapāpetevā sakalanagaraṃ dīpamālādīhi vippakiṇṇatārakaṃ	449	
PA_atk-s03_04a:449_5	viya katvā “khīrūpage dārake khīraṃ pāyetha, dahare kumāre lahuṃ lahuṃ bhojetvā sayāpetha,	449	
PA_atk-s03_04a:449_6	uccāsaddaṃ mā karittha, ajja ekarattiṃ satthā antogāme vasissati, buddhā nāma appasaddakāmā	449	
PA_atk-s03_04a:449_7	hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.	449	
PA_atk-s03_04a:450_0	Atha kho bhagavā nivāsetvā pattacīvaramādāya saddhiṃ bhikkhusaṅghena yena navaṃ santhāgāraṃ	450	
PA_atk-s03_04a:450_1	tenupasaṅkamīti “yassa dāni, bhante, bhagavā kālaṃ maññatī”ti evaṃ kira kāle ārocite	450	
PA_atk-s03_04a:450_2	bhagavā lākhārasatintarattakoviḷārapupphavaṇṇaṃ rattadupaṭṭaṃ kattariyā padumaṃ kantento	450	
PA_atk-s03_04a:450_3	viya, saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ	450	
PA_atk-s03_04a:450_4	parikkhipanto viya, vijjulatāsassirikaṃ kāyabandhanaṃ bandhitvā rattakambalena gajakumbhaṃ	450	
PA_atk-s03_04a:450_5	pariyonandhanto viya, ratanasatubbedhe suvaṇṇagghike pavāḷajālaṃ khipamāno viya suvaṇṇacetiye	450	
PA_atk-s03_04a:450_6	rattakambalakañcukaṃ paṭimuñcanto viya, gacchantaṃ puṇṇacandaṃ rattavaṇṇavalāhakena	450	
PA_atk-s03_04a:450_7	paṭicchādayamāno viya, kañcanapabbatamatthake supakkalākhārasaṃ parisiñcanto viya,	450	
PA_atk-s03_04a:450_8	cittakūṭapabbatamatthakaṃ vijjulatāya parikkhipanto viya ca sacakkavāḷasineruyugandharaṃ	450	
PA_atk-s03_04a:450_9	mahāpathaviṃ sañcāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā,	450	
PA_atk-s03_04a:450_10	gandhakuṭidvārato nikkhami kañcanaguhato sīho viya udayapabbatakūṭato puṇṇacando	4501	
PA_atk-s03_04a:450_11	viya ca. Nikkhamitvā pana gandhakuṭipamukhe aṭṭhāsi.	4501	
PA_atk-s03_04a:451_0	Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalaviṭape	451	
PA_atk-s03_04a:451_1	viya ārāmarukkhe kariṃsu. Tāvadeva ca attano attano pattacīvaramādāya mahābhikkhusaṅgho	451	
PA_atk-s03_04a:451_2	bhagavantaṃ parivāresi. Te pana parivāretvā ṭhitā bhikkhū evarūpā ahesuṃ – appicchā	451	
PA_atk-s03_04a:451_3	santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahino	451	
PA_atk-s03_04a:451_4	sīlasampannā samādhisampannā paññāvimuttivimuttiñāṇadassanasampannā. Tehi parivārito	451	
PA_atk-s03_04a:451_5	bhagavā rattakambalaparikkhitto viya suvaṇṇakkhandho, rattapadumasaṇḍamajjhagatā	451	
PA_atk-s03_04a:451_6	viya suvaṇṇanāvā, pavāḷavedikāparikkhitto viya suvaṇṇapāsādo virocittha. Sāriputtamoggallānādayo	451	
PA_atk-s03_04a:451_7	mahātherāpi naṃ meghavaṇṇaṃ paṃsukūlaṃ pārupitvā maṇivammavammikā viya mahānāgā parivārayiṃsu	451	
PA_atk-s03_04a:451_8	vantarāgā bhinnakilesā vijaṭitajaṭā chinnabandhanā kule vā gaṇe vā alaggā.	451	
PA_atk-s03_04a:452_0	Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,	452	
PA_atk-s03_04a:452_1	nittaṇho nittaṇhehi, nikkileso nikkilesehi, sayaṃ buddho bahussutabuddhehi parivārito	452	
PA_atk-s03_04a:452_2	pattaparivāritaṃ viya kesaraṃ, kesaraparivāritā viya kaṇṇikā, aṭṭhanāgasahassaparivārito	452	
PA_atk-s03_04a:452_3	viya chaddanto nāgarājā, navutihaṃsasahassaparivārito viya dhataraṭṭho haṃsarājā,	452	
PA_atk-s03_04a:452_4	senaṅgaparivārito viya cakkavattirājā, marugaṇaparivārito viya sakko devarājā, brahmagaṇaparivārito	452	
PA_atk-s03_04a:452_5	viya hāritamahābrahmā, tārāgaṇaparivārito viya puṇṇacando asamena buddhavesena aparimāṇena	452	
PA_atk-s03_04a:452_6	buddhavilāsena kapilavatthugāmimaggaṃ paṭipajji.	452	
PA_atk-s03_04a:453_0	Athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṃ aggahesi	453	
PA_atk-s03_04a:453_1	pacchima-kāyato, dakkhiṇahatthato, vāmahatthato suvaṇṇavaṇṇā rasmi uṭṭhahitvā asītihatthaṭṭhānaṃ	453	
PA_atk-s03_04a:453_2	aggahesi. Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā	453	
PA_atk-s03_04a:453_3	gaganatale asītihatthaṭṭhānaṃ aggahesi. Heṭṭhā pādatalehi pavāḷavaṇṇā rasmi uṭṭhahitvā	453	
PA_atk-s03_04a:453_4	ghanapathaviṃ asītihatthaṭṭhānaṃ aggahesi. Evaṃ samantā asītihatthaṭṭhānaṃ chabbaṇṇā	453	
PA_atk-s03_04a:453_5	buddharasmiyo vijjotamānā vipphandamānā kañcanadaṇḍadīpikāhi niccharitvā ākāsaṃ pakkhandajālā	453	
PA_atk-s03_04a:453_6	viya cātuddīpikamahāmeghato nikkhantavijjulatā viya vidhāviṃsu. Sabbadisābhāgā suvaṇṇacampakapupphehi	453	
PA_atk-s03_04a:453_7	vikiriyamānā viya, suvaṇṇaghaṭato nikkhantasuvaṇṇarasadhārāhi siñcamānā viya, pasāritasuvaṇṇapaṭaparikkhittā	453	
PA_atk-s03_04a:453_8	viya, verambhavātasamuṭṭhitakiṃsukakaṇikārapupphacuṇṇasamokiṇṇā viya vippabhāsiṃsu.	453	
PA_atk-s03_04a:454_0	Bhagavatopi asītianubyañjanabyāmappabhādvattiṃsavaralakkhaṇasamujjalasarīraṃ samuggatatārakaṃ	454	
PA_atk-s03_04a:454_1	viya gaganatalaṃ, vikasitamiva padumavanaṃ, sabbapāliphullo viya yojanasatiko pāricchattako,	454	
PA_atk-s03_04a:454_2	paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ	454	
PA_atk-s03_04a:454_3	dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya virocittha,	454	
PA_atk-s03_04a:454_4	yathā taṃ dasahi pāramīhi dasahi upapāramīhi dasahi paramatthapāramīhi sammadeva	454	
PA_atk-s03_04a:454_5	pūritāhi samatiṃsapāramitāhi alaṅkataṃ. Kappasatasahassādhikāni cattāri asaṅkhyeyyāni	454	
PA_atk-s03_04a:454_6	dinnadānaṃ rakkhitasīlaṃ katakalyāṇakammaṃ ekasmiṃ attabhāve otaritvā vipākaṃ dātuṃ	454	
PA_atk-s03_04a:454_7	ṭhānaṃ alabhamānaṃ sambādhapattaṃ viya ahosi. Nāvāsahassabhaṇḍaṃ ekanāvaṃ āropanakālo	454	
PA_atk-s03_04a:454_8	viya, sakaṭasahassabhaṇḍaṃ ekasakaṭaṃ āropanakālo viya, pañcavīsatiyā gaṅgānaṃ oghassa	454	
PA_atk-s03_04a:454_9	sambhijja mukhadvāre ekato rāsibhūtakālo viya ahosi.	454	
PA_atk-s03_04a:455_0	Imāya buddhasiriyā obhāsamānassāpi ca bhagavato purato anekāni daṇḍadīpikāsahassāni	455	
PA_atk-s03_04a:455_1	ukkhipiṃsu, tathā pacchato, vāmapasse, dakkhiṇapasse. Jātisumanacampakavanamallikārattuppala-nīluppala-bakulasinduvārapupphāni	455	
PA_atk-s03_04a:455_2	ceva nīlapītādivaṇṇasugandhagandhacuṇṇāni ca cātuddīpikameghavissaṭṭhā udakavuṭṭhiyo	455	
PA_atk-s03_04a:455_3	viya vippakiriyiṃsu. Pañcaṅgikatūriyanigghosā ceva buddhadhammasaṅghaguṇapaṭisaṃyuttā	455	
PA_atk-s03_04a:455_4	thutighosā ca sabbā disā pūrayiṃsu. Devamanussanāgasupaṇṇagandhabbayakkhādīnaṃ akkhīni	455	
PA_atk-s03_04a:455_5	amatapānaṃ viya labhiṃsu. Imasmiṃ pana ṭhāne ṭhatvā padasahassena gamanavaṇṇaṃ vattuṃ	455	
PA_atk-s03_04a:455_6	vaṭṭati. Tatridaṃ mukhamattaṃ –	455	
PA_atk-s03_04a:456	“Evaṃ sabbaṅgasampanno, kampayanto vasundharaṃ;	45	
PA_atk-s03_04a:457	Aheṭhayanto pāṇāni, yāti lokavināyako.	45	
PA_atk-s03_04a:458	“Dakkhiṇaṃ paṭhamaṃ pādaṃ, uddharanto narāsabho	45	
PA_atk-s03_04a:459	Gacchanto sirisampanno, sobhate dvipaduttamo.	45	
PA_atk-s03_04a:460	“Gacchato buddhaseṭṭhassa, heṭṭhāpādatalaṃ mudu;	46	
PA_atk-s03_04a:461	Samaṃ samphusate bhūmiṃ, rajasā nupalippati.	46	
PA_atk-s03_04a:462	“Ninnaṭṭhānaṃ unnamati, gacchante lokanāyake;	46	
PA_atk-s03_04a:463	Unnatañca samaṃ hoti, pathavī ca acetanā.	46	
PA_atk-s03_04a:464	“Pāsāṇā sakkharā ceva, kathalā khāṇukaṇṭakā;	46	
PA_atk-s03_04a:465	Sabbe maggā vivajjanti, gacchante lokanāyake.	46	
PA_atk-s03_04a:466	“Nātidūre uddharati, naccāsanne ca nikkhipaṃ;	46	
PA_atk-s03_04a:467	Aghaṭṭayanto niyyāti, ubho jāṇū ca gopphake.	46	
PA_atk-s03_04a:468	“Nātisīghaṃ pakkamati, sampannacaraṇo muni;	46	
PA_atk-s03_04a:469	Na cāpi saṇikaṃ yāti, gacchamāno samāhito.	46	
PA_atk-s03_04a:470	“Uddhaṃ adho ca tiriyañca, disañca vidisaṃ tathā;	47	
PA_atk-s03_04a:471	Na pekkhamāno so yāti, yugamattañhi pekkhati.	47	
PA_atk-s03_04a:472	“Nāgavikkantacāro so, gamane sobhate jino;	47	
PA_atk-s03_04a:473	Cāruṃ gacchati lokaggo, hāsayanto sadevake.	47	
PA_atk-s03_04a:474	“Uḷurājāva sobhanto, catucārīva kesarī;	47	
PA_atk-s03_04a:475	Tosayanto bahū satte, puraṃ seṭṭhaṃ upāgamī”ti.	47	
PA_atk-s03_04a:476_0	Vaṇṇakālo nāma kiresa, evaṃvidhesu kālesu buddhassa sarīravaṇṇe vā guṇavaṇṇe vā dhammakathikassa	476	
PA_atk-s03_04a:476_1	thāmoyeva pamāṇaṃ. Cuṇṇiyapadehi vā gāthābandhena vā yattakaṃ sakkoti, tattakaṃ vattabbaṃ.	476	
PA_atk-s03_04a:476_2	Dukkathitanti na vattabbaṃ. Appamāṇavaṇṇā hi buddhā. Tesaṃ buddhāpi anavasesato vaṇṇaṃ	476	
PA_atk-s03_04a:476_3	vattuṃ asamatthā, pageva itarā pajāti. Iminā sirivilāsena alaṅkatapaṭiyattaṃ sakyarājakulaṃ	476	
PA_atk-s03_04a:476_4	pavisitvā bhagavā pasannacittena janena gandhadhūmavāsacuṇṇādīhi pūjiyamāno santhāgāraṃ	476	
PA_atk-s03_04a:476_5	pāvisi. Tena vuttaṃ “atha kho bhagavā nivāsetvā pattacīvaramādāya saddhiṃ bhikkhusaṅghena	476	
PA_atk-s03_04a:476_6	yena navaṃ santhāgāraṃ tenupasaṅkamī”ti.	476	
PA_atk-s03_04a:477_0	Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva	477	
PA_atk-s03_04a:477_1	upāsakānañca majjhe nisinno gandhodakena nhāpetvā dukūlacumbaṭakena vodakaṃ katvā	477	
PA_atk-s03_04a:477_2	jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā	477	
PA_atk-s03_04a:477_3	viya ativirocittha. Ayaṃ panettha porāṇānaṃ vaṇṇabhaṇanamaggo –	477	
PA_atk-s03_04a:478	“Gantvāna maṇḍalamāḷaṃ, nāgavikkantacāraṇo;	47	
PA_atk-s03_04a:479	Obhāsayanto lokaggo, nisīdi varamāsane.	47	
PA_atk-s03_04a:480	“Tahiṃ nisinno naradammasārathi,	48	
PA_atk-s03_04a:481	Devātidevo satapuññalakkhaṇo;	48	
PA_atk-s03_04a:482	Buddhāsane majjhagato virocati,	48	
PA_atk-s03_04a:483	Suvaṇṇanekkhaṃ viya paṇḍukambale.	48	
PA_atk-s03_04a:484	“Nekkhaṃ jambonadasseva, nikkhittaṃ paṇḍukambale;	48	
PA_atk-s03_04a:485	Virocati vītamalo, maṇiverocano yathā.	48	
PA_atk-s03_04a:486	“Mahāsālova samphullo, nerurājāva’laṅkato;	48	
PA_atk-s03_04a:487	Suvaṇṇayūpasaṅkāso, padumo kokanado yathā.	48	
PA_atk-s03_04a:488	“Jalanto dīparukkhova, pabbatagge yathā sikhī;	48	
PA_atk-s03_04a:489	Devānaṃ pāricchattova, sabbaphullo virocatī”ti.	48	
PA_atk-s03_04a:490_0	Kāpilavatthave sakye bahudeva rattiṃ dhammiyā kathāyāti ettha dhammakathā nāma santhāgārānumodanāpaṭisaṃyuttā	490	
PA_atk-s03_04a:490_1	pakiṇṇakakathā veditabbā. Tadā hi bhagavā ākāsagaṅgaṃ otārento viya pathavojaṃ ākaḍḍhanto	490	
PA_atk-s03_04a:490_2	viya mahājambuṃ matthake gahetvā cālento viya yojanikaṃ madhubhaṇḍaṃ cakkayantena	490	
PA_atk-s03_04a:490_3	pīḷetvā madhupānaṃ pāyamāno viya kapilavatthuvāsīnaṃ sakyānaṃ hitasukhāvahaṃ pakiṇṇakakathaṃ	490	
PA_atk-s03_04a:490_4	kathesi. “Āvāsadānaṃ nāmetaṃ, mahārāja, mahantaṃ, tumhākaṃ āvāso mayā paribhutto,	490	
PA_atk-s03_04a:490_5	bhikkhusaṅghena ca paribhutto, mayā ca bhikkhusaṅghena ca paribhutto pana dhammaratanena	490	
PA_atk-s03_04a:490_6	paribhuttoyevāti tīhi ratanehi paribhutto nāma hoti. Āvāsadānasmiñhi dinne sabbadānaṃ	490	
PA_atk-s03_04a:490_7	dinnameva hoti. Bhummaṭṭhakapaṇṇasālāya vā sākhāmaṇḍapassa vāpi ānisaṃso nāma paricchindituṃ	490	
PA_atk-s03_04a:490_8	na sakkā. Āvāsadānānubhāvena hi bhave bhave nibbattassāpi sambādhitagabbhavāso na	490	
PA_atk-s03_04a:490_9	hoti, dvādasahattho ovarako viya mātukucchi asambādhova hotī”ti. Evaṃ nānānayavicittaṃ	490	
PA_atk-s03_04a:490_10	bahuṃ dhammiṃ kathaṃ kathetvā –	4901	
PA_atk-s03_04a:491	“Sītaṃ uṇhaṃ paṭihanti, tato vāḷamigāni ca;	49	
PA_atk-s03_04a:492	Sirīsape ca makase, sisire cāpi vuṭṭhiyo.	49	
PA_atk-s03_04a:493	“Tato vātātapo ghoro, sañjāto paṭihaññati;	49	
PA_atk-s03_04a:494	Leṇatthañca sukhatthañca, jhāyituñca vipassituṃ.	49	
PA_atk-s03_04a:495	“Vihāradānaṃ saṅghassa, aggaṃ buddhena vaṇṇitaṃ;	49	
PA_atk-s03_04a:496	Tasmā hi paṇḍito poso, sampassaṃ atthamattano.	49	
PA_atk-s03_04a:497	“Vihāre kāraye ramme, vāsayettha bahussute;	49	
PA_atk-s03_04a:498	Tesaṃ annañca pānañca, vatthasenāsanāni ca.	49	
PA_atk-s03_04a:499	“Dadeyya ujubhūtesu, vippasannena cetasā;	49	
PA_atk-s03_04a:500	Te tassa dhammaṃ desenti, sabbadukkhāpanūdanaṃ;	50	
PA_atk-s03_04a:501	Yaṃ so dhammaṃ idhaññāya, parinibbāti anāsavo”ti. –	50	
PA_atk-s03_04a:502_0	Evaṃ “ayampi āvāse ānisaṃso, ayampi āvāse ānisaṃso”ti bahudeva rattiṃ atirekataraṃ	502	
PA_atk-s03_04a:502_1	diyaḍḍhayāmaṃ āvāsānisaṃsakathaṃ kathesi. Tattha imā tāva gāthāva saṅgahaṃ āruḷhā,	502	
PA_atk-s03_04a:502_2	pakiṇṇakadhammadesanā pana saṅgahaṃ nārohati. Sandassetvātiādīni vuttatthāneva.	502	
PA_atk-s03_04a:503_0	Abhikkantāti atikkantā dve yāmā gatā. Yassa dāni kālaṃ maññathāti yassa tumhe gamanassa	503	
PA_atk-s03_04a:503_1	kālaṃ maññatha, gamanakālo tumhākaṃ, gacchathāti vuttaṃ hoti. Kasmā pana bhagavā	503	
PA_atk-s03_04a:503_2	te uyyojesīti? Anukampāya. Sukhumālā hi te, tiyāmarattiṃ nisīditvā vītināmentānaṃ	503	
PA_atk-s03_04a:503_3	sarīre ābādho uppajjeyya. Bhikkhusaṅghopi mahā, tassa ṭhānanisajjānaṃ okāso laddhuṃ	503	
PA_atk-s03_04a:503_4	vaṭṭatīti ubhayānukampāya uyyojesi.	503	
PA_atk-s03_04a:504_0	Vigatathinamiddhoti tatra kira bhikkhū yāmadvayaṃ ṭhitāpi nisinnāpi acālayiṃsu, pacchimayāme	504	
PA_atk-s03_04a:504_1	pana āhāro pariṇamati, tassa pariṇatattā bhikkhusaṅgho vigatathinamiddho jātoti akāraṇametaṃ.	504	
PA_atk-s03_04a:504_2	Buddhānañhi kathaṃ suṇantassa kāyikacetasikadarathā na honti, kāyacittalahutādayo	504	
PA_atk-s03_04a:504_3	uppajjanti, tena tesaṃ dve yāme ṭhitānampi nisinnānampi dhammaṃ suṇantānaṃ thinamiddhaṃ	504	
PA_atk-s03_04a:504_4	vigataṃ, pacchimayāmepi sampatte tathā vigatameva jātaṃ. Tenāha “vigatathinamiddho”ti.	504	
PA_atk-s03_04a:505_0	Piṭṭhi me āgilāyatīti kasmā āgilāyati? Bhagavato hi chabbassāni mahāpadhānaṃ padahantassa	505	
PA_atk-s03_04a:505_1	mahantaṃ kāyadukkhaṃ ahosi, athassa aparabhāge mahallakakāle piṭṭhivāto uppajjīti.	505	
PA_atk-s03_04a:505_2	Akāraṇaṃ vā etaṃ. Pahoti hi bhagavā uppannaṃ vedanaṃ vikkhambhetvā ekampi dvepi sattāhāni	505	
PA_atk-s03_04a:505_3	ekapallaṅkena nisīdituṃ. Santhāgārasālaṃ pana catūhi iriyāpathehi paribhuñjitukāmo	505	
PA_atk-s03_04a:505_4	ahosi. Tattha pādadhovanaṭṭhānato yāva dhammāsanā agamāsi, ettake ṭhāne gamanaṃ nipphannaṃ.	505	
PA_atk-s03_04a:505_5	Dhammāsanaṃ pattaṃ thokaṃ ṭhatvā nisīdi, ettake ṭhāne ṭhānaṃ nipphannaṃ. Dveyāmaṃ	505	
PA_atk-s03_04a:505_6	dhammāsane nisīdi, ettake ṭhāne nisajjā nipphannā. Idāni dakkhiṇena passena thokaṃ	505	
PA_atk-s03_04a:505_7	nipanne sayanaṃ nipphajjissatīti evaṃ catūhi iriyāpathehi paribhuñjitukāmo ahosi.	505	
PA_atk-s03_04a:505_8	Upādinnakasarīrañca nāma “no āgilāyatī”ti na vattabbaṃ, tasmā ciranisajjāya sañjātaṃ	505	
PA_atk-s03_04a:505_9	appakampi āgilāyanaṃ gahetvā evamāha.	505	
PA_atk-s03_04a:506_0	Saṅghāṭiṃ paññāpetvāti santhāgārassa kira ekapasse te rājāno paṭasāṇiṃ parikkhipāpetvā	506	
PA_atk-s03_04a:506_1	kappiyamañcakaṃ paññāpetvā kappiyapaccattharaṇena attharitvā upari suvaṇṇatārakagandhamālādidāmapaṭimaṇḍitaṃ	506	
PA_atk-s03_04a:506_2	vitānaṃ bandhitvā gandhatelappadīpaṃ āropayiṃsu, “appeva nāma satthā dhammāsanato	506	
PA_atk-s03_04a:506_3	vuṭṭhāya thokaṃ vissamanto idha nipajjeyya, evaṃ no imaṃ santhāgāraṃ bhagavatā catūhi	506	
PA_atk-s03_04a:506_4	iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva	506	
PA_atk-s03_04a:506_5	sandhāya tattha saṅghāṭiṃ paññāpetvā nipajji. Uṭṭhānasaññaṃ manasi karitvāti “ettakaṃ	506	
PA_atk-s03_04a:506_6	kālaṃ atikkamitvā vuṭṭhahissāmī”ti vuṭṭhānasaññaṃ citte ṭhapetvā, tañca kho aniddāyantova	506	
PA_atk-s03_04a:506_7	therassa dhammakathaṃ suṇamāno.	506	
PA_atk-s03_04a:507_0	Avassutapariyāyanti avassutassa pariyāyaṃ, avassutassa kāraṇanti attho. Adhimuccatīti	507	
PA_atk-s03_04a:507_1	kilesādhimuccanena adhimuccati, giddho hoti. Byāpajjatīti byāpādavasena pūticitto	507	
PA_atk-s03_04a:507_2	hoti. Cakkhutoti cakkhubhāvena. Māroti kilesamāropi devaputtamāropi. Otāranti vivaraṃ.	507	
PA_atk-s03_04a:507_3	Ārammaṇanti paccayaṃ. Naḷāgāratiṇāgāraṃ viya hi savisevanāni āyatanāni, tiṇukkā viya	507	
PA_atk-s03_04a:507_4	kilesuppattirahaṃ ārammaṇaṃ, tiṇukkāya ṭhapitaṭhapitaṭṭhāne aṅgārassujjalanaṃ viya	507	
PA_atk-s03_04a:507_5	ārammaṇe āpāthamāgate kilesānaṃ uppatti. Tena vuttaṃ labhetha māro otāranti.	507	
PA_atk-s03_04a:508_0	Sukkapakkhe bahalamattikapiṇḍāvalepanaṃ kūṭāgāraṃ viya nibbisevanāni āyatanāni, tiṇukkā	508	
PA_atk-s03_04a:508_1	viya vuttapakārārammaṇaṃ, tiṇukkāya ṭhapitaṭhapitaṭṭhāne nibbāpanaṃ viya nibbisevanānaṃ	508	
PA_atk-s03_04a:508_2	āyatanānaṃ ārammaṇe āpāthamāgate kilesapariḷāhassa anuppatti. Tena vuttaṃ neva labhetha māro otāranti.	508	
PA_atk-s03_04a:509	7. Dukkhadhammasuttavaṇṇanā	50	
PA_atk-s03_04a:510_0	244. Sattame dukkhadhammānanti dukkhasambhavadhammānaṃ. Pañcasu hi khandhesu sati	510	
PA_atk-s03_04a:510_1	chedanavadhabandhanādibhedaṃ dukkhaṃ sambhavati, tasmā te dukkhasambhavadhammattā	510	
PA_atk-s03_04a:510_2	dukkhadhammāti vuccanti. Tathā kho panassāti tenākārenassa. Yathāssa kāme passatoti	510	
PA_atk-s03_04a:510_3	yenākārenassa kāme passantassa. Yathā carantanti yenākārena cārañca vihārañca anubandhitvā	510	
PA_atk-s03_04a:510_4	carantaṃ. Aṅgārakāsūpamā kāmā diṭṭhā hontīti pariyeṭṭhimūlakassa ceva paṭisandhimūlakassa	510	
PA_atk-s03_04a:510_5	ca dukkhassa vasena aṅgārakāsu viya mahāpariḷāhāti diṭṭhā honti. Kāme pariyesantānañhi	510	
PA_atk-s03_04a:510_6	nāvāya mahāsamuddogāhanaajapathasaṅkupathapaṭipajjanaubhatobyūḷhasaṅgāmapakkhandanādivasena	510	
PA_atk-s03_04a:510_7	pariyeṭṭhimūlakampi, kāme paribhuñjantānaṃ kāmaparibhogacetanāya catūsu apāyesu dinnapaṭisandhimūlakampi	510	
PA_atk-s03_04a:510_8	mahāpariḷāhadukkhaṃ uppajjati. Evametassa duvidhassāpi dukkhassa vasena aṅgārakāsu	510	
PA_atk-s03_04a:510_9	viya mahāpariḷāhāti diṭṭhā honti.	510	
PA_atk-s03_04a:511_0	Dāyanti aṭaviṃ. Puratopi kaṇṭakoti purimapasse vijjhitukāmo viya āsannaṭṭhāneyeva	511	
PA_atk-s03_04a:511_1	ṭhitakaṇṭako. Pacchatotiādīsupi eseva nayo. Heṭṭhā pana pādehi akkantaṭṭhānassa santike,	511	
PA_atk-s03_04a:511_2	na akkantaṭṭhāneyeva. Evaṃ so kaṇṭakagabbhaṃ paviṭṭho viya bhaveyya. Mā maṃ kaṇṭakoti	511	
PA_atk-s03_04a:511_3	mā maṃ kaṇṭako vijjhīti kaṇṭakavedhaṃ rakkhamāno.	511	
PA_atk-s03_04a:512_0	Dandho, bhikkhave, satuppādoti satiyā uppādoyeva dandho, uppannamattāya pana tāya	512	
PA_atk-s03_04a:512_1	kāci kilesā niggahitāva honti, na saṇṭhātuṃ sakkonti. Cakkhudvārasmiñhi rāgādīsu	512	
PA_atk-s03_04a:512_2	uppannesu dutiyajavanavārena “kilesā me uppannā”ti ñatvā tatiye javanavāre saṃvarajavanaṃyeva	512	
PA_atk-s03_04a:512_3	javati. Anacchariyañcetaṃ, yaṃ vipassako tatiyajavanavāre kilese niggaṇheyya. Cakkhudvāre	512	
PA_atk-s03_04a:512_4	pana iṭṭhārammaṇe āpāthagate bhavaṅgaṃ āvaṭṭetvā āvajjanādīsu uppannesu voṭṭhabbanānantaraṃ	512	
PA_atk-s03_04a:512_5	sampattakilesajavanavāraṃ nivattetvā kusalameva uppādeti. Āraddhavipassakānañhi ayamānisaṃso	512	
PA_atk-s03_04a:512_6	bhāvanāpaṭisaṅkhāne patiṭṭhitabhāvassa.	512	
PA_atk-s03_04a:513_0	Abhihaṭṭhuṃ pavāreyyunti sudinnattherassa viya raṭṭhapālakulaputtassa viya ca kāyena	513	
PA_atk-s03_04a:513_1	vā satta ratanāni abhiharitvā vācāya vā “amhākaṃ dhanato yattakaṃ icchasi, tattakaṃ	513	
PA_atk-s03_04a:513_2	gaṇhā”ti vadantā pavāreyyuṃ. Anudahantīti sarīre paliveṭhitattā uṇhapariḷāhaṃ janetvā	513	
PA_atk-s03_04a:513_3	anudahanti. Sañjātasede vā sarīre laggantā anusentītipi attho. Yañhi taṃ, bhikkhave,	513	
PA_atk-s03_04a:513_4	cittanti idaṃ yasmā citte anāvaṭṭante puggalassa āvaṭṭanaṃ nāma natthi. Evarūpañhi	513	
PA_atk-s03_04a:513_5	cittaṃ anāvaṭṭanti, tasmā vuttaṃ. Iti imasmiṃ sutte vipassanābalameva dīpitaṃ.	513	
PA_atk-s03_04a:514	8. Kiṃsukopamasuttavaṇṇanā	51	
PA_atk-s03_04a:515_0	245. Aṭṭhame dassananti paṭhamamaggassetaṃ adhivacanaṃ. Paṭhamamaggo hi kilesapahānakiccaṃ	515	
PA_atk-s03_04a:515_1	sādhento paṭhamaṃ nibbānaṃ passati, tasmā dassananti vuccati. Gotrabhuñāṇaṃ pana	515	
PA_atk-s03_04a:515_2	kiñcāpi maggato paṭhamataraṃ passati, passitvā pana kattabbakiccassa kilesapahānassa	515	
PA_atk-s03_04a:515_3	abhāvena na dassananti vuccati. Apica cattāropi maggā dassanameva. Kasmā? Sotāpattimaggakkhaṇe	515	
PA_atk-s03_04a:515_4	dassanaṃ visujjhati, phalakkhaṇe visuddhaṃ. Sakadāgāmianāgāmiarahattamaggakkhaṇe	515	
PA_atk-s03_04a:515_5	visujjhati, phalakkhaṇe visuddhanti evaṃ kathentānaṃ bhikkhūnaṃ sutvā so bhikkhu	515	
PA_atk-s03_04a:515_6	“ahampi dassanaṃ visodhetvā arahattaphale patiṭṭhito dassanavisuddhikaṃ nibbānaṃ	515	
PA_atk-s03_04a:515_7	sacchikatvā viharissāmī”ti taṃ bhikkhuṃ upasaṅkamitvā evaṃ pucchi. So phassāyatanakammaṭṭhāniko	515	
PA_atk-s03_04a:515_8	channaṃ phassāyatanānaṃ vasena rūpārūpadhamme pariggahetvā arahattaṃ patto. Ettha	515	
PA_atk-s03_04a:515_9	hi purimāni pañca āyatanāni rūpaṃ, manāyatanaṃ arūpaṃ. Iti so attanā adhigatamaggameva kathesi.	515	
PA_atk-s03_04a:516_0	Asantuṭṭhoti padesasaṅkhāresu ṭhatvā kathitattā asantuṭṭho. Evaṃ kirassa ahosi –	516	
PA_atk-s03_04a:516_1	“ayaṃ padesasaṅkhāresu ṭhatvā kathesi. Sakkā nu kho padesasaṅkhāresu ṭhatvā dassanavisuddhikaṃ	516	
PA_atk-s03_04a:516_2	nibbānaṃ pāpuṇitu”nti? Tato naṃ pucchi – “āvuso, tvaṃyeva nu kho idaṃ dassanavisuddhikaṃ	516	
PA_atk-s03_04a:516_3	nibbānaṃ jānāsi, udāhu aññepi jānantā atthī”ti. Atthāvuso, asukavihāre asukatthero	516	
PA_atk-s03_04a:516_4	nāmāti. So tampi upasaṅkamitvā pucchi. Etenupāyena aññampi aññampīti.	516	
PA_atk-s03_04a:517_0	Ettha ca dutiyo pañcakkhandhakammaṭṭhāniko rūpakkhandhavasena rūpaṃ, sesakkhandhavasena	517	
PA_atk-s03_04a:517_1	nāmanti nāmarūpaṃ vavatthapetvā anukkamena arahattaṃ patto. Tasmā sopi attanā adhigatamaggameva	517	
PA_atk-s03_04a:517_2	kathesi. Ayaṃ pana “imesaṃ aññamaññaṃ na sameti, paṭhamena sappadesasaṅkhāresu ṭhatvāva	517	
PA_atk-s03_04a:517_3	kathitaṃ, iminā nippadesesū”ti asantuṭṭho hutvā tatheva taṃ pucchitvā pakkāmi.	517	
PA_atk-s03_04a:518_0	Tatiyo mahābhūtakammaṭṭhāniko cattāri mahābhūtāni saṅkhepato ca vitthārato ca pariggahetvā	518	
PA_atk-s03_04a:518_1	arahattaṃ patto, tasmā ayampi attanā adhigatamaggameva kathesi. Ayaṃ pana “imesaṃ	518	
PA_atk-s03_04a:518_2	aññamaññaṃ na sameti, paṭhamena sappadesasaṅkhāresu ṭhatvā kathitaṃ, dutiyena nippadesesu,	518	
PA_atk-s03_04a:518_3	tatiyena atisappadesesū”ti asantuṭṭho hutvā tatheva taṃ pucchitvā pakkāmi.	518	
PA_atk-s03_04a:519_0	Catuttho tebhūmakakammaṭṭhāniko. Tassa kira samappavattā dhātuyo ahesuṃ, kallasarīraṃ	519	
PA_atk-s03_04a:519_1	balapattaṃ, kammaṭṭhānānipissa sabbāneva sappāyāni, atītā vā saṅkhārā hontu anāgatā	519	
PA_atk-s03_04a:519_2	vā paccuppannā vā kāmāvacarā vā rūpāvacarā vā arūpāvacarā vā, sabbepi sappāyāva.	519	
PA_atk-s03_04a:519_3	Asappāyakammaṭṭhānaṃ nāma natthi. Kālesupi purebhattaṃ vā hotu pacchābhattaṃ vā paṭhamayāmādayo	519	
PA_atk-s03_04a:519_4	vā, asappāyo kālo nāma natthi. Yathā nāma cāribhūmiṃ otiṇṇo mahāhatthī hatthena gahetabbaṃ	519	
PA_atk-s03_04a:519_5	hattheneva luñcitvā gaṇhāti, pādehi paharitvā gahetabbaṃ pādehi paharitvā gaṇhāti,	519	
PA_atk-s03_04a:519_6	evameva sakale tebhūmakadhamme kalāpaggāhena gahetvā sammasanto arahattaṃ patto,	519	
PA_atk-s03_04a:519_7	tasmā esopi attanā adhigatamaggameva kathesi. Ayaṃ pana “imesaṃ aññamaññaṃ na sameti.	519	
PA_atk-s03_04a:519_8	Paṭhamena sappadesasaṅkhāresu ṭhatvā kathitaṃ, dutiyena nippadesesu, puna tatiyena	519	
PA_atk-s03_04a:519_9	sappadesesu, catutthena nippadesesuyevā”ti asantuṭṭho hutvā taṃ pucchi – “kiṃ nu	519	
PA_atk-s03_04a:519_10	kho, āvuso, idaṃ dassanavisuddhikaṃ nibbānaṃ tumhehi attanova dhammatāya ñātaṃ, udāhu	5191	
PA_atk-s03_04a:519_11	kenaci vo akkhāta”nti? Āvuso, mayaṃ kiṃ jānāma? Atthi pana sadevake loke sammāsambuddho,	5191	
PA_atk-s03_04a:519_12	taṃ nissāyetaṃ amhehi ñātanti. So cintesi – “ime bhikkhū mayhaṃ ajjhāsayaṃ gahetvā	5191	
PA_atk-s03_04a:519_13	kathetuṃ na sakkonti, ahaṃ sabbaññubuddhameva pucchitvā nikkaṅkho bhavissāmī”ti yena	5191	
PA_atk-s03_04a:519_14	bhagavā tenupasaṅkami.	5191	
PA_atk-s03_04a:520_0	Bhagavā tassa vacanaṃ sutvā “yehi te pañho kathito, te cattāropi khīṇāsavā, sukathitaṃ	520	
PA_atk-s03_04a:520_1	tehi, tvaṃ pana attano andhabālatāya taṃ na sallakkhesī”ti na evaṃ vihesesi. Kārakabhāvaṃ	520	
PA_atk-s03_04a:520_2	panassa ñatvā “atthagavesako esa, dhammadesanāya eva naṃ bujjhāpessāmī”ti kiṃsukopamaṃ	520	
PA_atk-s03_04a:520_3	āhari. Tattha bhūtaṃ vatthuṃ katvā evamattho vibhāvetabbo – ekasmiṃ kira mahānagare	520	
PA_atk-s03_04a:520_4	eko sabbaganthadharo brāhmaṇavejjo paṇḍito paṭivasati. Atheko nagarassa pācīnadvāragāmavāsī	520	
PA_atk-s03_04a:520_5	paṇḍurogapuriso tassa santikaṃ āgantvā taṃ vanditvā aṭṭhāsi. Vejjapaṇḍito tena saddhiṃ	520	
PA_atk-s03_04a:520_6	sammoditvā “kenatthena āgatosi bhadramukhā”ti, pucchi. Rogenamhi, ayya, upadduto,	520	
PA_atk-s03_04a:520_7	bhesajjaṃ me kathehīti. Tena hi, bho, gaccha, kiṃsukarukkhaṃ chinditvā, sosetvā jhāpetvā,	520	
PA_atk-s03_04a:520_8	tassa khārodakaṃ gahetvā iminā ciminā ca bhesajjena yojetvā, ariṭṭhaṃ katvā piva,	520	
PA_atk-s03_04a:520_9	tena te phāsukaṃ bhavissatīti. So tathā katvā nirogo balavā pāsādiko jāto.	520	
PA_atk-s03_04a:521_0	Athañño dakkhiṇadvāragāmavāsī puriso teneva rogena āturo “asuko kira bhesajjaṃ katvā	521	
PA_atk-s03_04a:521_1	arogo jāto”ti sutvā taṃ upasaṅkamitvā pucchi – “kena te, samma, phāsukaṃ jāta”nti.	521	
PA_atk-s03_04a:521_2	Kiṃsukāriṭṭhena nāma, gaccha tvampi karohīti. Sopi tathā katvā tādisova jāto.	521	
PA_atk-s03_04a:522_0	Athañño pacchimadvāragāmavāsī…pe… uttaradvāragāmavāsī puriso teneva rogena āturo	522	
PA_atk-s03_04a:522_1	“asuko kira bhesajjaṃ katvā arogo jāto”ti taṃ upasaṅkamitvā pucchi “kena te, samma,	522	
PA_atk-s03_04a:522_2	phāsukaṃ jāta”nti? Kiṃsukāriṭṭhena nāma, gaccha tvampi karohīti. Sopi tathā katvā tādisova jāto.	522	
PA_atk-s03_04a:523_0	Athañño paccantavāsī adiṭṭhapubbakiṃsuko eko puriso teneva rogena āturo ciraṃ tāni	523	
PA_atk-s03_04a:523_1	tāni bhesajjāni katvā roge avūpasamamāne “asuko kira nagarassa pācīnadvāragāmavāsī	523	
PA_atk-s03_04a:523_2	puriso bhesajjaṃ katvā arogo jāto”ti sutvā “gacchāmahampi, tena katabhesajjaṃ karissāmī”ti	523	
PA_atk-s03_04a:523_3	daṇḍamolubbha anupubbena tassa santikaṃ gantvā, “kena te, samma, phāsukaṃ jāta”nti	523	
PA_atk-s03_04a:523_4	pucchi. Kiṃsukāriṭṭhena sammāti. Kīdiso pana so kiṃsukoti. Jhāpitagāme ṭhitajhāmathūṇo	523	
PA_atk-s03_04a:523_5	viyāti. Iti so puriso attanā diṭṭhākārenava kiṃsukaṃ ācikkhi. Tena hi diṭṭhakāle	523	
PA_atk-s03_04a:523_6	kiṃsuko patitapatto khāṇukakāle diṭṭhattā tādisova hoti.	523	
PA_atk-s03_04a:524_0	So pana puriso sutamaṅgalikattā “ayaṃ ‘jhāpitagāme jhāmathūṇo viyā’ti āha, amaṅgalametaṃ.	524	
PA_atk-s03_04a:524_1	Etasmiñhi me bhesajje katepi rogo na vūpasamissatī”ti tassa veyyākaraṇena asantuṭṭho	524	
PA_atk-s03_04a:524_2	taṃ pucchi – “kiṃ nu kho, bho, tvaññeva kiṃsukaṃ jānāsi, udāhu aññopi atthī”ti. Atthi,	524	
PA_atk-s03_04a:524_3	bho, dakkhiṇadvāragāme asuko nāmāti. So taṃ upasaṅkamitvā pucchi, svāssa pupphitakāle	524	
PA_atk-s03_04a:524_4	diṭṭhattā attano dassanānurūpena “lohitako kiṃsuko”ti āha. So “ayaṃ purimena viruddhaṃ	524	
PA_atk-s03_04a:524_5	āha, kāḷako lohitakato suvidūradūre”ti tassapi veyyākaraṇena asantuṭṭho “atthi pana,	524	
PA_atk-s03_04a:524_6	bho, aññopi koci kiṃsukadassāvī, yena kiṃsuko diṭṭhapubbo”ti? Pucchitvā, “atthi pacchimadvāragāme	524	
PA_atk-s03_04a:524_7	asuko nāmā”ti vutte tampi upasaṅkamitvā pucchi. Svāssa phalitakāle diṭṭhattā attano	524	
PA_atk-s03_04a:524_8	dassanānurūpena “ocirakajāto ādinnasipāṭiko”ti āha. Phalitakālasmiñhi kiṃsuko olambamānacīrako	524	
PA_atk-s03_04a:524_9	viya adhomukhaṃ katvā gahitaasikoso viya ca sirīsarukkho viya ca lambamānaphalo hoti.	524	
PA_atk-s03_04a:524_10	So “ayaṃ purimehi viruddhaṃ āha, na sakkā imassa vacanaṃ gahetu”nti tassapi veyyākaraṇena	5241	
PA_atk-s03_04a:524_11	asantuṭṭho “atthi pana, bho, aññopi koci kiṃsukadassāvī, yena kiṃsuko diṭṭhapubbo”ti?	5241	
PA_atk-s03_04a:524_12	Pucchitvā, “atthi uttaradvāragāme asuko nāmā”ti vutte tampi upasaṅkamitvā pucchi.	5241	
PA_atk-s03_04a:524_13	So assa sañchannapattakāle diṭṭhattā attano dassanānurūpena “bahalapattapalāso sandacchāyo”ti	5241	
PA_atk-s03_04a:524_14	āha. Sandacchāyo nāma saṃsanditvā ṭhitacchāyo.	5241	
PA_atk-s03_04a:525_0	So “ayampi purimehi viruddhaṃ āha, na sakkā imassa vacanaṃ gahetu”nti tassapi veyyākaraṇena	525	
PA_atk-s03_04a:525_1	asantuṭṭho taṃ āha, “kiṃ nu kho, bho, tumhe attanova dhammatāya kiṃsukaṃ jānātha,	525	
PA_atk-s03_04a:525_2	udāhu kenaci vo akkhāto”ti? Kiṃ, bho, mayaṃ jānāma? Atthi pana mahānagarassa majjhe	525	
PA_atk-s03_04a:525_3	amhākaṃ ācariyo vejjapaṇḍito, taṃ nissāya amhehi ñātanti. “Tena hi ahampi ācariyameva	525	
PA_atk-s03_04a:525_4	upasaṅkamitvā nikkaṅkho bhavissāmī”ti tassa santikaṃ upasaṅkamitvā taṃ vanditvā aṭṭhāsi.	525	
PA_atk-s03_04a:525_5	Vejjapaṇḍito tena saddhiṃ sammoditvā, “kenatthena āgatosi bhadramukhā”ti pucchi.	525	
PA_atk-s03_04a:525_6	Rogenamhi, ayya, upadduto, bhesajjaṃ me kathethāti. Tena hi, bho, gaccha, kiṃsukarukkhaṃ	525	
PA_atk-s03_04a:525_7	chinditvā sosetvā jhāpetvā tassa khārodakaṃ gahetvā iminā ciminā ca bhesajjena yojetvā	525	
PA_atk-s03_04a:525_8	ariṭṭhaṃ katvā piva, etena te phāsukaṃ bhavissatīti. So tathā katvā nirogo balavā pāsādiko jāto.	525	
PA_atk-s03_04a:526_0	Tattha mahānagaraṃ viya nibbānanagaraṃ daṭṭhabbaṃ. Vejjapaṇḍito viya sammāsambuddho.	526	
PA_atk-s03_04a:526_1	Vuttampi ce taṃ “bhisakko sallakattoti kho, sunakkhatta, tathāgatassetaṃ adhivacanaṃ	526	
PA_atk-s03_04a:526_2	arahato sammāsambuddhassā”ti catūsu dvāragāmesu cattāro vejjantevāsikā viya cattāro	526	
PA_atk-s03_04a:526_3	dassanavisuddhipattā khīṇāsavā. Paccantavāsī paṭhamapuriso viya pañhapucchako bhikkhu.	526	
PA_atk-s03_04a:526_4	Paccantavāsino catunnaṃ vejjantevāsikānaṃ kathāya asantuṭṭhassa ācariyameva upasaṅkamitvā	526	
PA_atk-s03_04a:526_5	pucchanakālo viya imassa bhikkhuno catunnaṃ dassanavisuddhipattānaṃ khīṇāsavānaṃ	526	
PA_atk-s03_04a:526_6	kathāya asantuṭṭhassa satthāraṃ upasaṅkamitvā pucchanakālo.	526	
PA_atk-s03_04a:527_0	Yathā yathā adhimuttānanti yena yenākārena adhimuttānaṃ. Dassanaṃ suvisuddhanti nibbānadassanaṃ	527	
PA_atk-s03_04a:527_1	suṭṭhu visuddhaṃ. Tathā tathā kho tehi sappurisehi byākatanti tena tenevākārena tuyhaṃ	527	
PA_atk-s03_04a:527_2	tehi sappurisehi kathitaṃ. Yathā hi “kāḷako kiṃsuko”ti kathento na aññaṃ kathesi,	527	
PA_atk-s03_04a:527_3	attanā diṭṭhanayena kiṃsukameva kathesi, evameva chaphassāyatanānaṃ vasena dassanavisuddhipattakhīṇāsavopi	527	
PA_atk-s03_04a:527_4	imaṃ pañhaṃ kathento na aññaṃ kathesi, attanā adhigatamaggena dassanavisuddhikaṃ	527	
PA_atk-s03_04a:527_5	nibbānameva kathesi.	527	
PA_atk-s03_04a:528_0	Yathā ca “lohitako ocirakajāto bahalapattapalāso kiṃsuko”ti kathentopi na aññaṃ kathesi,	528	
PA_atk-s03_04a:528_1	attanā diṭṭhanayena kiṃsukameva kathesi, evameva pañcupādānakkhandhavasena catumahābhūtavasena	528	
PA_atk-s03_04a:528_2	tebhūmakadhammavasena dassanavisuddhipattakhīṇāsavopi imaṃ pañhaṃ kathento na aññaṃ	528	
PA_atk-s03_04a:528_3	kathesi, attanā adhigatamaggena dassanavisuddhikaṃ nibbānameva kathesi.	528	
PA_atk-s03_04a:529_0	Tattha yathā kāḷakakāle kiṃsukadassāvinopi taṃ dassanaṃ bhūtaṃ tacchaṃ na tena aññaṃ	529	
PA_atk-s03_04a:529_1	diṭṭhaṃ, kiṃsukova diṭṭho, evameva chaphassāyatanavasena dassanavisuddhipattassāpi	529	
PA_atk-s03_04a:529_2	khīṇāsavassa dassanaṃ bhūtaṃ tacchaṃ, na tena aññaṃ kathitaṃ, attanā adhigatamaggena	529	
PA_atk-s03_04a:529_3	dassanavisuddhikaṃ nibbānameva kathitaṃ. Yathā ca lohitakāle ocirakajātakāle bahalapattapalāsakāle	529	
PA_atk-s03_04a:529_4	kiṃsukadassāvinopi taṃ dassanaṃ bhūtaṃ tacchaṃ, na tena aññaṃ diṭṭhaṃ, kiṃsukova	529	
PA_atk-s03_04a:529_5	diṭṭho, evameva pañcupādānakkhandhavasena catumahābhūtavasena tebhūmakadhammavasena	529	
PA_atk-s03_04a:529_6	dassanavisuddhipattassāpi khīṇāsavassa dassanaṃ bhūtaṃ tacchaṃ, na tena aññaṃ kathitaṃ,	529	
PA_atk-s03_04a:529_7	attanā adhigatamaggena dassanavisuddhikaṃ nibbānameva kathitaṃ.	529	
PA_atk-s03_04a:530_0	Seyyathāpi, bhikkhu rañño paccantimaṃ nagaranti idaṃ kasmā āraddhaṃ? Sace tena bhikkhunā	530	
PA_atk-s03_04a:530_1	taṃ sallakkhitaṃ, athassa dhammadesanatthaṃ āraddhaṃ. Sace na sallakkhitaṃ, athassa	530	
PA_atk-s03_04a:530_2	iminā nagaropamena tassevatthassa dīpanatthāya āvibhāvanatthāya āraddhaṃ. Tattha	530	
PA_atk-s03_04a:530_3	yasmā majjhimapadese nagarassa pākārādīni thirāni vā hontu dubbalāni vā, sabbaso	530	
PA_atk-s03_04a:530_4	vā mā hontu, corāsaṅkā na honti, tasmā taṃ aggahetvā “paccantimaṃ nagara”nti āha.	530	
PA_atk-s03_04a:530_5	Daḷhuddhāpanti thirapākāraṃ. Daḷhapākāratoraṇanti thirapākārañceva thiratoraṇañca.	530	
PA_atk-s03_04a:530_6	Toraṇāni nāma hi purisubbedhāni nagarassa alaṅkāratthaṃ karīyanti, coranivāraṇatthānipi	530	
PA_atk-s03_04a:530_7	hontiyeva. Atha vā toraṇanti piṭṭhasaṅghāṭassetaṃ nāmaṃ, thirapiṭṭhasaṅghāṭantipi	530	
PA_atk-s03_04a:530_8	attho. Chadvāranti nagaradvāraṃ nāma ekampi hoti dvepi satampi sahassampi, idha pana	530	
PA_atk-s03_04a:530_9	satthā chadvārikanagaraṃ dassento evamāha. Paṇḍitoti paṇḍiccena samannāgato. Byattoti	530	
PA_atk-s03_04a:530_10	veyyattiyena samannāgato visadañāṇo. Medhāvīti ṭhānuppattikapaññāsaṅkhātāya medhāya samannāgato.	5301	
PA_atk-s03_04a:531_0	Puratthimāya disāyātiādimhi bhūtamatthaṃ katvā evamattho veditabbo – samiddhe kira	531	
PA_atk-s03_04a:531_1	mahānagare sattaratanasampanno rājā cakkavatti rajjaṃ anusāsati, tassetaṃ paccantanagaraṃ	531	
PA_atk-s03_04a:531_2	rājāyuttavirahitaṃ, atha purisā āgantvā “amhākaṃ, deva, nagare āyuttako natthi, dehi	531	
PA_atk-s03_04a:531_3	no kiñci āyuttaka”nti āhaṃsu. Rājā ekaṃ puttaṃ datvā “gacchatha, etaṃ ādāya tattha	531	
PA_atk-s03_04a:531_4	abhisiñcitvā vinicchayaṭṭhānādīni katvā vasathā”ti. Te tathā akaṃsu. Rājaputto pāpamittasaṃsaggena	531	
PA_atk-s03_04a:531_5	katipāheyeva surāsoṇḍo hutvā, sabbāni vinicchayaṭṭhānādīni hāretvā, nagaramajjhe	531	
PA_atk-s03_04a:531_6	dhuttehi parivārito suraṃ pivanto naccagītādiratiyā vītināmeti. Atha rañño āgantvā ārocayiṃsu.	531	
PA_atk-s03_04a:532_0	Rājā ekaṃ paṇḍitaṃ amaccaṃ āṇāpesi – “gaccha kumāraṃ ovaditvā, vinicchayaṭṭhānādīni	532	
PA_atk-s03_04a:532_1	kāretvā, puna abhisekaṃ katvā, ehī”ti. Na sakkā, deva, kumāraṃ ovadituṃ, caṇḍo kumāro	532	
PA_atk-s03_04a:532_2	ghāteyyāpi manti. Athekaṃ balasampannaṃ yodhaṃ āṇāpesi – “tvaṃ iminā saddhiṃ gantvā	532	
PA_atk-s03_04a:532_3	sace so ovāde na tiṭṭhati, sīsamassa chindāhī”ti. Iti so amacco yodho cāti idaṃ sīghaṃ	532	
PA_atk-s03_04a:532_4	dūtayugaṃ tattha gantvā dovārikaṃ pucchi – “kahaṃ, bho, nagarassa sāmi kumāro”ti.	532	
PA_atk-s03_04a:532_5	Esa majjhesiṅghāṭake suraṃ pivanto dhuttaparivārito gītādiratiṃ anubhonto nisinnoti.	532	
PA_atk-s03_04a:532_6	Atha taṃ dūtayugaṃ gantvā amacco tāvettha, “sāmi, vinicchayaṭṭhānādīni kira kāretvā	532	
PA_atk-s03_04a:532_7	sādhukaṃ rajjaṃ anusāsā”ti āha. Kumāro asuṇanto viya nisīdi. Atha naṃ yodho sīse	532	
PA_atk-s03_04a:532_8	gahetvā, “sace rañño āṇaṃ karosi, kara, no ce, ettheva te sīsaṃ pātessāmī”ti khaggaṃ	532	
PA_atk-s03_04a:532_9	abbāhi. Paricārakā dhuttā tāvadeva disāsu palāyiṃsu. Kumāro bhīto sāsanaṃ sampaṭicchi.	532	
PA_atk-s03_04a:532_10	Athassa te tattheva abhisekaṃ katvā setacchattaṃ ussāpetvā “sammā rajjaṃ anusāsāhī”ti	5321	
PA_atk-s03_04a:532_11	raññā vuttaṃ yathābhūtavacanaṃ niyyātetvā yathāgatamaggameva paṭipajjiṃsu. Imamatthaṃ	5321	
PA_atk-s03_04a:532_12	āvikaronto bhagavā “puratthimāya disāyā”ti āha.	5321	
PA_atk-s03_04a:533_0	Tatridaṃ opammasaṃsandanaṃ – samiddhamahānagaraṃ viya hi nibbānanagaraṃ daṭṭhabbaṃ,	533	
PA_atk-s03_04a:533_1	sattaratanasamannāgato rājā cakkavatti viya sattabojjhaṅgaratanasamannāgato dhammarājā	533	
PA_atk-s03_04a:533_2	sammāsambuddho, paccantimanagaraṃ viya sakkāyanagaraṃ, tasmiṃ nagare kūṭarājaputto	533	
PA_atk-s03_04a:533_3	viya imassa bhikkhuno kūṭacittuppādo, kūṭarājaputtassa dhuttehi parivāritakālo viya	533	
PA_atk-s03_04a:533_4	imassa bhikkhuno pañcahi nīvaraṇehi samaṅgikālo, dve sīghadūtā viya samathakammaṭṭhānañca	533	
PA_atk-s03_04a:533_5	vipassanākammaṭṭhānañca, mahāyodhena sīse gahitakālo viya uppannapaṭhamajjhānasamādhinā	533	
PA_atk-s03_04a:533_6	niccalaṃ katvā cittaggahitakālo, yodhena sīse gahitamatte dhuttānaṃ disāsu palāyitvā	533	
PA_atk-s03_04a:533_7	dūrībhāvo viya paṭhamajjhānamhi uppannamatte nīvaraṇānaṃ dūrībhāvo, “karissāmi rañño	533	
PA_atk-s03_04a:533_8	sāsana”nti sampaṭicchitamatte vissaṭṭhakālo viya jhānato vuṭṭhitakālo, amaccena rañño	533	
PA_atk-s03_04a:533_9	sāsanaṃ ārocitakālo viya samādhinā cittaṃ kammaniyaṃ katvā vipassanākammaṭṭhānassa	533	
PA_atk-s03_04a:533_10	vaḍḍhitakālo, tatthevassa tehi dvīhi dūtehi katābhisekassa setacchattaussāpanaṃ viya	5331	
PA_atk-s03_04a:533_11	samathavipassanākammaṭṭhānaṃ nissāya arahattappattassa vimuttisetacchattussāpanaṃ veditabbaṃ.	5331	
PA_atk-s03_04a:534_0	Nagaranti kho bhikkhu imassetaṃ cātumahābhūtikassa kāyassa adhivacanantiādīsu pana	534	
PA_atk-s03_04a:534_1	cātumahābhūtikassātiādīnaṃ padānaṃ attho heṭṭhā vitthāritova. Kevalaṃ pana viññāṇarājaputtassa	534	
PA_atk-s03_04a:534_2	nivāsaṭṭhānattā ettha kāyo “nagara”nti vutto, tasseva dvārabhūtattā cha āyatanāni	534	
PA_atk-s03_04a:534_3	“dvārānī”ti, tesu dvāresu niccaṃ suppatiṭṭhitattā sati “dovāriko”ti, kammaṭṭhānaṃ	534	
PA_atk-s03_04a:534_4	ācikkhantena dhammarājena pesitattā samathavipassanā “sīghaṃ dūtayuga”nti. Ettha	534	
PA_atk-s03_04a:534_5	mahāyodho viya samatho, paṇḍitāmacco viya vipassanā veditabbā.	534	
PA_atk-s03_04a:535_0	Majjhe siṅghāṭakoti nagaramajjhe siṅghāṭako. Mahābhūtānanti hadayavatthussa nissayabhūtānaṃ	535	
PA_atk-s03_04a:535_1	mahābhūtānaṃ. Vatthurūpassa hi paccayadassanatthamevetaṃ catumahābhūtaggahaṇaṃ kataṃ.	535	
PA_atk-s03_04a:535_2	Nagaramajjhe pana so rājakumāro viya sarīramajjhe hadayarūpasiṅghāṭake nisinno samathavipassanādūtehi	535	
PA_atk-s03_04a:535_3	arahattābhisekena abhisiñcitabbo vipassanāviññāṇarājaputto daṭṭhabbo. Nibbānaṃ pana	535	
PA_atk-s03_04a:535_4	yathābhūtasabhāvaṃ akuppaṃ adhikārīti katvā yathābhūtaṃ vacananti vuttaṃ. Ariyamaggo	535	
PA_atk-s03_04a:535_5	pana yādisova pubbabhāgavipassanāmaggo, ayampi aṭṭhaṅgasamannāgatattā tādisoyevāti	535	
PA_atk-s03_04a:535_6	katvā yathāgatamaggoti vutto. Idaṃ tāvettha dhammadesanatthaṃ ābhatāya upamāya saṃsandanaṃ.	535	
PA_atk-s03_04a:536_0	Tassevatthassa pākaṭīkaraṇatthaṃ ābhatapakkhe pana idaṃ saṃsandanaṃ – ettha hi chadvārūpamā	536	
PA_atk-s03_04a:536_1	chaphassāyatanavasena dassanavisuddhipattaṃ khīṇāsavaṃ dassetuṃ ābhatā, nagarasāmiupamā	536	
PA_atk-s03_04a:536_2	pañcakkhandhavasena, siṅghāṭakūpamā catumahābhūtavasena, nagarūpamā tebhūmakadhammavasena	536	
PA_atk-s03_04a:536_3	dassanavisuddhipattaṃ khīṇāsavaṃ dassetuṃ ābhatā. Saṅkhepato panimasmiṃ sutte catusaccameva	536	
PA_atk-s03_04a:536_4	kathitaṃ. Sakalenapi hi nagarasambhārena dukkhasaccameva kathitaṃ, yathābhūtavacanena	536	
PA_atk-s03_04a:536_5	nirodhasaccaṃ, yathāgatamaggena maggasaccaṃ, dukkhassa pana pabhāvikā taṇhā samudayasaccaṃ.	536	
PA_atk-s03_04a:536_6	Desanāpariyosāne pañhapucchako bhikkhu sotāpattiphale patiṭṭhitoti.	536	
PA_atk-s03_04a:537	9. Vīṇopamasuttavaṇṇanā	53	
PA_atk-s03_04a:538_0	246. Navame yassa kassaci, bhikkhave, bhikkhussa vā bhikkhuniyā vāti idaṃ satthā	538	
PA_atk-s03_04a:538_1	yathā nāma mahākuṭumbiko mahantaṃ kasikammaṃ katvā, nipphannasasso gharadvāre maṇḍapaṃ	538	
PA_atk-s03_04a:538_2	katvā, ubhatosaṅghassa dānaṃ pavatteyya. Kiñcāpi tena ubhatosaṅghassa dānaṃ paṭṭhapitaṃ,	538	
PA_atk-s03_04a:538_3	dvīsu pana parisāsu santappitāsu sesajanampi santappetiyeva, evameva bhagavā samadhikāni	538	
PA_atk-s03_04a:538_4	cattāri asaṅkhyeyyāni pāramiyo pūretvā bodhimaṇḍe sabbaññutaññāṇaṃ adhigantvā pavattitavaradhammacakko	538	
PA_atk-s03_04a:538_5	jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṃ	538	
PA_atk-s03_04a:538_6	yajanto vīṇopamasuttaṃ ārabhi. Taṃ penetaṃ kiñcāpi dve parisā sandhāya āraddhaṃ,	538	
PA_atk-s03_04a:538_7	catunnampi pana parisānaṃ avāritaṃ. Tasmā sabbehipi sotabbañceva saddhātabbañca,	538	
PA_atk-s03_04a:538_8	pariyogāhitvā cassa attharaso vinditabboti.	538	
PA_atk-s03_04a:539_0	Tattha chandotiādīsu chando nāma pubbuppattikā dubbalataṇhā, so rañjetuṃ na sakkoti.	539	
PA_atk-s03_04a:539_1	Aparāparaṃ uppajjamānā pana balavataṇhā rāgo nāma, so rañjetuṃ sakkoti. Daṇḍādānādīni	539	
PA_atk-s03_04a:539_2	kātuṃ asamattho pubbuppattiko dubbalakodho doso nāma. Tāni kātuṃ samattho aparāparuppattiko	539	
PA_atk-s03_04a:539_3	balavakodho paṭighaṃ nāma. Moho pana mohanasammohanavasena uppannaṃ aññāṇaṃ. Evamettha	539	
PA_atk-s03_04a:539_4	pañcahipi padehi tīṇi akusalamūlāni gahitāni. Tesu gahitesu sabbepi tammūlakā kilesā	539	
PA_atk-s03_04a:539_5	gahitāva honti. “Chando rāgo”ti vā padadvayena aṭṭhalobhasahagatacittuppādā, “doso	539	
PA_atk-s03_04a:539_6	paṭigha”nti padadvayena dve domanassasahagatacittuppādā, mohapadena lobhadosarahitā	539	
PA_atk-s03_04a:539_7	dve uddhaccavicikicchāsahagatacittuppādā gahitāti. Evaṃ sabbepi dvādasa cittuppādā dassitāva honti.	539	
PA_atk-s03_04a:540_0	Sabhayoti kilesacorānaṃ nivāsaṭṭhānattā sabhayo. Sappaṭibhayoti vadhabandhanādīnaṃ	540	
PA_atk-s03_04a:540_1	kāraṇattā sappaṭibhayo. Sakaṇṭakoti rāgādīhi kaṇṭakehi sakaṇṭako. Sagahanoti rāgagahanādīhi	540	
PA_atk-s03_04a:540_2	sagahano. Ummaggoti devalokaṃ vā manussalokaṃ vā nibbānaṃ vā gacchantassa amaggo.	540	
PA_atk-s03_04a:540_3	Kummaggoti kucchitajegucchibhūtaṭṭhānagamanaekapadikamaggo viya apāyasampāpakattā	540	
PA_atk-s03_04a:540_4	kummaggo. Duhitikoti ettha ihitīti iriyanā, dukkhā ihiti etthāti, duhitiko. Yasmiñhi	540	
PA_atk-s03_04a:540_5	magge mūlaphalādikhādanīyaṃ vā sāyanīyaṃ vā natthi, tasmiṃ iriyanā dukkhā hoti, na	540	
PA_atk-s03_04a:540_6	sakkā taṃ paṭipajjitvā icchitaṭṭhānaṃ gantuṃ. Kilesamaggampi paṭipajjitvā na sakkā	540	
PA_atk-s03_04a:540_7	sampattibhavaṃ gantunti kilesamaggo duhitikoti vutto. Dvīhitikotipi pāṭho, esevattho.	540	
PA_atk-s03_04a:540_8	Asappurisasevitoti kokālikādīhi asappurisehi sevito.	540	
PA_atk-s03_04a:541_0	Tato cittaṃ nivārayeti tehi cakkhuviññeyyehi rūpehi taṃ chandādivasena pavattacittaṃ	541	
PA_atk-s03_04a:541_1	asubhāvajjanādīhi upāyehi nivāraye. Cakkhudvārasmiñhi iṭṭhārammaṇe rāge uppanne asubhato	541	
PA_atk-s03_04a:541_2	āvajjantassa cittaṃ nivattati, aniṭṭhārammaṇe dose uppanne mettato āvajjantassa cittaṃ	541	
PA_atk-s03_04a:541_3	nivattati, majjhattārammaṇe mohe uppanne uddesaparipucchaṃ garuvāsaṃ āvajjantassa	541	
PA_atk-s03_04a:541_4	cittaṃ nivattati. Evaṃ asakkontena pana satthumahattataṃ dhammassa svākkhātatā saṅghassa	541	
PA_atk-s03_04a:541_5	suppaṭipatti ca āvajjitabbā. Satthumahattataṃ paccavekkhatopi hi dhammassa svākkhātataṃ	541	
PA_atk-s03_04a:541_6	saṅghassa suppaṭipattiṃ paccavekkhatopi cittaṃ nivattati. Tena vuttaṃ “asubhāvajjanādīhi	541	
PA_atk-s03_04a:541_7	upāyehi nivāraye”ti.	541	
PA_atk-s03_04a:542_0	Kiṭṭhanti kiṭṭhaṭṭhāne uppannasassaṃ. Sampannanti paripuṇṇaṃ sunipphannaṃ. Kiṭṭhādoti	542	
PA_atk-s03_04a:542_1	sassakhādako. Evameva khoti ettha sampannakiṭṭhaṃ viya pañca kāmaguṇā daṭṭhabbā,	542	
PA_atk-s03_04a:542_2	kiṭṭhādo goṇo viya kūṭacittaṃ, kiṭṭhārakkhassa pamādakālo viya bhikkhuno chasu dvāresu	542	
PA_atk-s03_04a:542_3	satiṃ pahāya vicaraṇakālo, kiṭṭhārakkhassa pamādamāgamma goṇena gahitagabbhassa kiṭṭhassa	542	
PA_atk-s03_04a:542_4	khāditattā sassasāmino sassaphalānadhigamo viya chadvārarakkhikāya satiyā vippavāsamāgamma	542	
PA_atk-s03_04a:542_5	pañcakāmaguṇaṃ assādentena cittena kusalapakkhassa nāsitattā bhikkhuno sāmaññaphalādhigamābhāvo veditabbo.	542	
PA_atk-s03_04a:543_0	Uparighaṭāyanti dvinnaṃ siṅgānaṃ antare. Suniggahitaṃ niggaṇheyyāti ghaṭāyaṃ patiṭṭhite	543	
PA_atk-s03_04a:543_1	nāsārajjuke suṭṭhu niggahitaṃ katvā niggaṇheyya. Daṇḍenāti muggarasadisena thūladaṇḍakena.	543	
PA_atk-s03_04a:543_2	Evañhi so bhikkhave goṇoti evaṃ so kiṭṭhārakkhassa pamādamanvāya yasmiṃ yasmiṃ khaṇe	543	
PA_atk-s03_04a:543_3	kiṭṭhaṃ otaritukāmo hoti, tasmiṃ tasmiṃ khaṇe evaṃ niggaṇhitvā tāḷetvā osajjanena	543	
PA_atk-s03_04a:543_4	nibbisevanabhāvaṃ upanīto goṇo.	543	
PA_atk-s03_04a:544_0	Evameva khoti idhāpi sampannakiṭṭhamiva pañca kāmaguṇā daṭṭhabbā, kiṭṭhādo viya kūṭacittaṃ,	544	
PA_atk-s03_04a:544_1	kiṭṭhārakkhassa appamādo viya imassa bhikkhuno chasu dvāresu satiyā avissajjanaṃ,	544	
PA_atk-s03_04a:544_2	daṇḍo viya suttanto, goṇassa kiṭṭhābhimukhakāle daṇḍena tāḷanaṃ viya cittassa bahiddhā	544	
PA_atk-s03_04a:544_3	puthuttārammaṇābhimukhakāle anamataggiyadevadūtaādittaāsīvisūpamaanāgatabhayādīsu	544	
PA_atk-s03_04a:544_4	taṃ taṃ suttaṃ āvajjetvā cittuppādassa puthuttārammaṇato nivāretvā mūlakammaṭṭhāne	544	
PA_atk-s03_04a:544_5	otāraṇaṃ veditabbaṃ. Tenāhu porāṇā –	544	
PA_atk-s03_04a:545	“Subhāsitaṃ sutvā mano pasīdati,	54	
PA_atk-s03_04a:546	Dameti naṃ pītisukhañca vindati;	54	
PA_atk-s03_04a:547	Tadassa ārammaṇe tiṭṭhate mano,	54	
PA_atk-s03_04a:548	Goṇova kiṭṭhādako daṇḍatajjito”ti.	54	
PA_atk-s03_04a:549_0	Udujitanti tajjitaṃ. Sudujitanti sutajjitaṃ, sujitantipi attho. Udu, sudūti idaṃ	549	
PA_atk-s03_04a:549_1	pana nipātamattameva. Ajjhattanti gocarajjhattaṃ. Santiṭṭhatītiādīsu paṭhamajjhānavasena	549	
PA_atk-s03_04a:549_2	santiṭṭhati, dutiyajjhānavasena sannisīdati, tatiyajjhānavasena ekodi hoti, catutthajjhānavasena	549	
PA_atk-s03_04a:549_3	samādhiyati. Sabbampi vā etaṃ paṭhamajjhānavasena veditabbaṃ. Ettāvatā hi sammāsambuddhena	549	
PA_atk-s03_04a:549_4	samathānurakkhaṇaindriyasaṃvarasīlaṃ nāma kathitaṃ.	549	
PA_atk-s03_04a:550_0	Rañño vāti kassacideva paccantarañño vā. Saddaṃ suṇeyyāti paccūsakāle pabuddho kusalena	550	
PA_atk-s03_04a:550_1	vīṇāvādakena vādiyamānāya madhurasaddaṃ suṇeyya. Rajanīyotiādīsu cittaṃ rañjetīti	550	
PA_atk-s03_04a:550_2	rajanīyo. Kāmetabbatāya kamanīyo. Cittaṃ madayatīti madanīyo. Cittaṃ mucchitaṃ viya	550	
PA_atk-s03_04a:550_3	karaṇato mucchiyatīti mucchanīyo. Ābandhitvā viya gahaṇato bandhatīti bandhanīyo.	550	
PA_atk-s03_04a:550_4	Alaṃ me, bhoti vīṇāya saṇṭhānaṃ disvā taṃ anicchanto evamāha. Upadhāraṇeti veṭṭhake.	550	
PA_atk-s03_04a:550_5	Koṇanti caturassaṃ sāradaṇḍakaṃ.	550	
PA_atk-s03_04a:551_0	So taṃ vīṇanti so rājā “āharatha naṃ vīṇaṃ, ahamassā saddaṃ pasissāmī”ti taṃ vīṇaṃ	551	
PA_atk-s03_04a:551_1	gahetvā. Dasadhā vātiādīsu paṭhamaṃ tāva dasadhā phāleyya, athassā saddaṃ apassanto	551	
PA_atk-s03_04a:551_2	satadhā phāleyya, tathāpi apassanto sakalikaṃ sakalikaṃ kareyya, tathāpi apassanto	551	
PA_atk-s03_04a:551_3	“sakalikā jhāyissanti, saddo pana nikkhamitvā palāyissati, tadā naṃ passissāmī”ti	551	
PA_atk-s03_04a:551_4	agginā ḍaheyya. Tathāpi apassanto “sallahukāni masicuṇṇāni vātena bhassissanti, saddo	551	
PA_atk-s03_04a:551_5	sāradhaññaṃ viya pādamūle patissati, tadā naṃ passissāmī”ti mahāvāte vā ophuneyya.	551	
PA_atk-s03_04a:551_6	Tathāpi apassanto “masicuṇṇāni yathodakaṃ gamissanti, saddo pana pāraṃ gacchanto	551	
PA_atk-s03_04a:551_7	puriso viya nikkhamitvā tarissati, tadā naṃ passissāmī”ti nadiyā vā sīghasotāya pavāheyya.	551	
PA_atk-s03_04a:552	Evaṃ vadeyyāti sabbehipimehi upāyehi apassanto te manusse evaṃ vadeyya. Asatī kirāyanti asatī kira ayaṃ vīṇā, lāmikāti attho. Asatīti lāmakādhivacanametaṃ. Yathāha –	55	
PA_atk-s03_04a:553	“Asā lokitthiyo nāma, velā tāsaṃ na vijjati;	55	
PA_atk-s03_04a:554	Sārattā ca pagabbhā ca, sikhī sabbaghaso yathā”ti. ;	55	
PA_atk-s03_04a:555_0	Yathevaṃ yaṃkiñci vīṇā nāmāti na kevalañca vīṇāyeva lāmikā, yatheva pana ayaṃ vīṇā	555	
PA_atk-s03_04a:555_1	nāma, evaṃ yaṃkiñci aññampi tantibaddhaṃ, sabbaṃ taṃ lāmakamevāti attho. Evameva	555	
PA_atk-s03_04a:555_2	khoti ettha vīṇā viya pañcakkhandhā daṭṭhabbā, rājā viya yogāvacaro. Yathā so rājā	555	
PA_atk-s03_04a:555_3	taṃ vīṇaṃ dasadhā phālanato paṭṭhāya vicinanto saddaṃ adisvā vīṇāya anatthiko hoti,	555	
PA_atk-s03_04a:555_4	evaṃ yogāvacaro pañcakkhandhe sammasanto ahanti vā mamanti vā gahetabbaṃ apassanto	555	
PA_atk-s03_04a:555_5	khandhehi anatthiko hoti. Tenassa taṃ khandhasammasanaṃ dassento rūpaṃ samanvesati	555	
PA_atk-s03_04a:555_6	yāvatā rūpassa gatītiādimāha.	555	
PA_atk-s03_04a:556_0	Tattha samanvesatīti pariyesati. Yāvatā rūpassa gatīti yattakā rūpassa gati. Tattha	556	
PA_atk-s03_04a:556_1	gatīti gatigati, sañjātigati, salakkhaṇagati, vibhavagati, bhedagatīti pañcavidhā	556	
PA_atk-s03_04a:556_2	honti. Tattha idaṃ rūpaṃ nāma heṭṭhā avīcipariyantaṃ katvā upari akaniṭṭhabrahmalokaṃ	556	
PA_atk-s03_04a:556_3	anto katvā etthantare saṃsarati vattati, ayamassa gatigati nāma.	556	
PA_atk-s03_04a:557_0	Ayaṃ pana kāyo neva padumagabbhe, na puṇḍarīkanīluppalādīsu sañjāyati, āmāsayapakkāsayānaṃ	557	
PA_atk-s03_04a:557_1	pana antare bahalandhakāre duggandhapavanavicarite paramajegucche okāse pūtimacchādīsu	557	
PA_atk-s03_04a:557_2	kimi viya sañjāyati, ayaṃ rūpassa sañjātigati nāma.	557	
PA_atk-s03_04a:558_0	Duvidhaṃ pana rūpassa lakkhaṇaṃ, “ruppatīti kho, bhikkhave, tasmā rūpa”nti evaṃ vutta	558	
PA_atk-s03_04a:558_1	ruppanasaṅkhātaṃ paccattalakkhaṇañca aniccādibhedaṃ sāmaññalakkhaṇañca, ayamassa	558	
PA_atk-s03_04a:558_2	salakkhaṇagati nāma.	558	
PA_atk-s03_04a:559	“Gati migānaṃ pavanaṃ, ākāso pakkhinaṃ gati;	55	
PA_atk-s03_04a:560	Vibhavo gati dhammānaṃ, nibbānaṃ arahato gatī”ti. –	56	
PA_atk-s03_04a:561_0	Evaṃ vutto rūpassa abhāvo vibhavagati nāma. Yo panassa bhedo, ayaṃ bhedagati nāma.	561	
PA_atk-s03_04a:561_1	Vedanādīsupi eseva nayo. Kevalañhettha upari yāva bhavaggā tesaṃ sañjātigati, salakkhaṇagatiyañca	561	
PA_atk-s03_04a:561_2	vedayitasañjānanaabhisaṅkharaṇavijānanavasena paccattalakkhaṇaṃ veditabbaṃ.	561	
PA_atk-s03_04a:562_0	Tampi tassa na hotīti yadetaṃ rūpādīsu ahanti vā mamanti vā asmīti vā evaṃ niddiṭṭhaṃ	562	
PA_atk-s03_04a:562_1	diṭṭhitaṇhāmānaggāhattayaṃ, tampi tassa khīṇāsavassa na hotīti yathānusandhināva	562	
PA_atk-s03_04a:562_2	suttāgataṃ. Tena vuttaṃ mahāaṭṭhakathāyaṃ –	562	
PA_atk-s03_04a:563	“Ādimhi sīlaṃ kathitaṃ, majjhe samādhibhāvanā;	56	
PA_atk-s03_04a:564	Pariyosāne ca nibbānaṃ, esā vīṇopamā kathā”ti.	56	
PA_atk-s03_04a:565	10. Chappāṇakopamasuttavaṇṇanā	56	
PA_atk-s03_04a:566_0	247. Dasame arugattoti vaṇasarīro. Tesaṃyeva arūnaṃ pakkattā pakkagatto. Saravananti	566	
PA_atk-s03_04a:566_1	kaṇḍavanaṃ. Evameva khoti arugatto puriso viya dussīlapuggalo veditabbo. Tassa kusakaṇṭakehi	566	
PA_atk-s03_04a:566_2	viddhassa sarapattehi ca asidhārūpamehi vilikhitagattassa bhiyyosomattāya dukkhadomanassaṃ	566	
PA_atk-s03_04a:566_3	viya tattha tattha sabrahmacārīhi “ayaṃ so imesañca imesañca kammānaṃ kārako”ti vuccamānassa	566	
PA_atk-s03_04a:566_4	uppajjanadukkhaṃ veditabbaṃ.	566	
PA_atk-s03_04a:567_0	Labhati vattāranti labhati codakaṃ. Evaṃkārīti evarūpānaṃ vejjakammadūtakammādīnaṃ	567	
PA_atk-s03_04a:567_1	kārako. Evaṃsamācāroti vidhavā gocarādivasena evarūpagocaro. Asucigāmakaṇṭakoti asuddhaṭṭhena	567	
PA_atk-s03_04a:567_2	asuci, gāmavāsīnaṃ vijjhanaṭṭhena kaṇṭakoti gāmakaṇṭako.	567	
PA_atk-s03_04a:568	Pakkhinti hatthisoṇḍasakuṇaṃ. Ossajjeyyāti vissajjeyya. Āviñcheyyunti ākaḍḍheyyuṃ. Pavekkhāmīti pavisissāmi. Ākāsaṃ ḍessāmīti ākāsaṃ uppatissāmi.	56	
PA_atk-s03_04a:569_0	Etesu pana ahi “bhogehi maṇḍalaṃ bandhitvā supissāmī”ti vammikaṃ pavisitukāmo hoti.	569	
PA_atk-s03_04a:569_1	Susumāro “dūre bilaṃ pavisitvā nipajjissāmī”ti udakaṃ pavisitukāmo hoti. Pakkhī “ajaṭākāse	569	
PA_atk-s03_04a:569_2	sukhaṃ vicarissāmī”ti ākāsaṃ ḍetukāmo hoti. Kukkuro “uddhanaṭṭhāne chārikaṃ byūhitvā	569	
PA_atk-s03_04a:569_3	usumaṃ gaṇhanto nipajjissāmī”ti gāmaṃ pavisitukāmo hoti. Siṅgālo “manussamaṃsaṃ khāditvā	569	
PA_atk-s03_04a:569_4	piṭṭhiṃ pasāretvā sayissāmī”ti āmakasusānaṃ pavisitukāmo hoti. Makkaṭo “ucce rukkhe	569	
PA_atk-s03_04a:569_5	abhiruhitvā disādisaṃ pakkhandissāmī”ti vanaṃ pavisitukāmo hoti.	569	
PA_atk-s03_04a:570_0	Anuvidhāyeyyunti anugaccheyyuṃ, anuvidhiyeyyuntipi pāṭho, anuvidhānaṃ āpajjeyyunti	570	
PA_atk-s03_04a:570_1	attho. Yattha so yāti, tattheva gaccheyyunti vuttaṃ hoti. Evamevāti ettha cha pāṇakā	570	
PA_atk-s03_04a:570_2	viya chāyatanāni daṭṭhabbāni, daḷharajju viya taṇhā, majjhe gaṇṭhi viya avijjā. Yasmiṃ	570	
PA_atk-s03_04a:570_3	yasmiṃ dvāre ārammaṇaṃ balavaṃ hoti, taṃ taṃ āyatanaṃ tasmiṃ tasmiṃ ārammaṇe āviñchati.	570	
PA_atk-s03_04a:571_0	Imaṃ pana upamaṃ bhagavā sarikkhakena vā āhareyya āyatanānaṃ vā nānattadassanavasena.	571	
PA_atk-s03_04a:571_1	Tattha sarikkhakena tāva visuṃ appanākiccaṃ natthi, pāḷiyaṃyeva appitā. Āyatanānaṃ	571	
PA_atk-s03_04a:571_2	nānattadassanena pana ayaṃ appanā – ahi nāmesa bahi sittasammaṭṭhe ṭhāne nābhiramati,	571	
PA_atk-s03_04a:571_3	saṅkāraṭṭhānatiṇapaṇṇagahanavammikāniyeva pana pavisitvā nipannakāle abhiramati,	571	
PA_atk-s03_04a:571_4	ekaggataṃ āpajjati. Evameva cakkhupetaṃ visamajjhāsayaṃ, maṭṭhāsu suvaṇṇabhittiādīsu	571	
PA_atk-s03_04a:571_5	nābhiramati, oloketumpi na icchati, rūpacittapupphalatādivicittesuyeva pana abhiramati.	571	
PA_atk-s03_04a:571_6	Tādisesu hi ṭhānesu cakkhumhi appahonte mukhampi vivaritvā oloketukāmo hoti.	571	
PA_atk-s03_04a:572_0	Susumāropi bahi nikkhanto gahetabbaṃ na passati, akkhiṃ nimīletvā carati. Yadā pana	572	
PA_atk-s03_04a:572_1	byāmasatamattaṃ udakaṃ ogāhitvā bilaṃ pavisitvā nipanno hoti, tadā tassa cittaṃ ekaggaṃ	572	
PA_atk-s03_04a:572_2	hoti, sukhaṃ supati. Evameva sotampetaṃ bilajjhāsayaṃ ākāsasannissitaṃ, kaṇṇacchiddakūpakeyeva	572	
PA_atk-s03_04a:572_3	ajjhāsayaṃ karoti, kaṇṇacchiddākāsoyeva tassa saddasavane paccayo hoti. Ajaṭākāsopi	572	
PA_atk-s03_04a:572_4	vaṭṭatiyeva. Antoleṇasmiñhi sajjhāye kayiramāne na leṇacchadanaṃ bhinditvā saddo	572	
PA_atk-s03_04a:572_5	bahi nikkhamati, dvāravātapānachiddehi pana nikkhamitvā dhātuparamparā ghaṭṭento	572	
PA_atk-s03_04a:572_6	āgantvā sotapasādaṃ ghaṭṭeti. Atha tasmiṃ kāle “asukaṃ nāma sajjhāyatī”ti leṇapiṭṭhe nisinnā jānanti.	572	
PA_atk-s03_04a:573_0	Evaṃ sante sampattagocaratā hoti, kiṃ panetaṃ sampattagocaranti? Āma sampattagocaraṃ.	573	
PA_atk-s03_04a:573_1	Yadi evaṃ dūre bheriādīsu vajjamānesu “dūre saddo”ti jānanaṃ na bhaveyyāti. No na	573	
PA_atk-s03_04a:573_2	bhavati. Sotapasādasmiñhi ghaṭṭite “dūre saddo, āsanne saddo, paratīre orimatīre”ti	573	
PA_atk-s03_04a:573_3	tathā tathā jānanākāro hoti, dhammatā esāti. Kiṃ etāya dhammatāya? Yato yato chiddaṃ,	573	
PA_atk-s03_04a:573_4	tato tato savanaṃ hoti candimasūriyādīnaṃ dassanaṃ viyāti asampattagocaramevetaṃ.	573	
PA_atk-s03_04a:574_0	Pakkhīpi rukkhe vā bhūmiyaṃ vā na ramati. Yadā pana ekaṃ vā dve vā leḍḍupāte atikkamma	574	
PA_atk-s03_04a:574_1	ajaṭākāsaṃ pakkhando hoti, tadā ekaggacittataṃ āpajjati. Evameva ghānampi ākāsajjhāsayaṃ	574	
PA_atk-s03_04a:574_2	vātūpanissayagandhagocaraṃ. Tathā hi gāvo navavuṭṭhe deve bhūmiṃ ghāyitvā ghāyitvā	574	
PA_atk-s03_04a:574_3	ākāsābhimukho hutvā vātaṃ ākaḍḍhanti. Aṅgulīhi gandhapiṇḍaṃ gahetvāpi ca upasiṅghanakāle	574	
PA_atk-s03_04a:574_4	vātaṃ anākaḍḍhanto neva tassa gandhaṃ jānāti.	574	
PA_atk-s03_04a:575_0	Kukkuropi bahi caranto khemaṭṭhānaṃ na passati, leḍḍudaṇḍādīhi upadduto hoti. Antogāmaṃ	575	
PA_atk-s03_04a:575_1	pavisitvā uddhanaṭṭhāne chārikaṃ byūhitvā nipannassa panassa phāsu hoti. Evameva	575	
PA_atk-s03_04a:575_2	jivhāpi gāmajjhāsayā āposannissitarasārammaṇā. Tathā hi tiyāmarattiṃ samaṇadhammaṃ	575	
PA_atk-s03_04a:575_3	katvāpi pātova pattacīvaramādāya gāmaṃ pavisitabbaṃ hoti. Sukkhakhādanīyassa ca na	575	
PA_atk-s03_04a:575_4	sakkā kheḷena atemitassa rasaṃ jānituṃ.	575	
PA_atk-s03_04a:576_0	Siṅgālopi bahi caranto ratiṃ na vindati, āmakasusāne manussamaṃsaṃ khāditvā nipannasseva	576	
PA_atk-s03_04a:576_1	panassa phāsu hoti. Evameva kāyopi upādiṇṇakajjhāsayo pathavīsannissitaphoṭṭhabbārammaṇo.	576	
PA_atk-s03_04a:576_2	Tathā hi aññaṃ upādiṇṇakaṃ alabhamānā sattā attanova hatthatale sīsaṃ katvā nipajjanti.	576	
PA_atk-s03_04a:576_3	Ajjhattikabāhirā cassa pathavī ārammaṇaggahaṇe paccayo hoti. Susanthatassāpi hi sayanassa	576	
PA_atk-s03_04a:576_4	heṭṭhāṭhitānampi vā phalakānaṃ na sakkā anisīdantena vā anuppīḷantena vā thaddhamudubhāvo	576	
PA_atk-s03_04a:576_5	jānitunti ajjhattikabāhirā pathavī etassa phoṭṭhabbajānane paccayo hoti.	576	
PA_atk-s03_04a:577_0	Makkaṭopi bhūmiyaṃ vicaranto nābhiramati, hatthasatubbedhaṃ panassa rukkhaṃ āruyha	577	
PA_atk-s03_04a:577_1	viṭapapiṭṭhe nisīditvā disāvidisā olokentasseva phāsuko hoti. Evaṃ manopi nānajjhāsayo	577	
PA_atk-s03_04a:577_2	bhavaṅgapaccayo, diṭṭhapubbepi nānārammaṇajjhāsayaṃ karotiyeva mūlabhavaṅgaṃ panassa	577	
PA_atk-s03_04a:577_3	paccayo hotīti ayamettha saṅkhepo, vitthārena pana āyatanānaṃ nānattaṃ visuddhimagge	577	
PA_atk-s03_04a:577_4	āyatananiddese vuttameva.	577	
PA_atk-s03_04a:578	Taṃ cakkhu nāviñchatīti taṇhārajjukānaṃ āyatanapāṇakānaṃ kāyagatāsatithambhe baddhānaṃ nibbisevanabhāvaṃ āpannattā nākaḍḍhatīti imasmiṃ sutte pubbabhāgavipassanāva kathitā.	57	
PA_atk-s03_04a:579	11. Yavakalāpisuttavaṇṇanā	57	
PA_atk-s03_04a:580_0	248. Ekādasame yavakalāpīti lāyitvā ṭhapitayavapuñjo. Byābhaṅgihatthāti kājahatthā.	580	
PA_atk-s03_04a:580_1	Chahi byābhaṅgīhi haneyyunti chahi puthulakājadaṇḍakehi potheyyuṃ. Sattamoti tesu	580	
PA_atk-s03_04a:580_2	chasu janesu yave pothetvā pasibbake pūretvā ādāya gatesu añño sattamo āgaccheyya.	580	
PA_atk-s03_04a:580_3	Suhatatarā assāti yaṃ tattha avasiṭṭhaṃ atthi bhusapalāpamattampi, tassa gahaṇatthaṃ suṭṭhutaraṃ hatā.	580	
PA_atk-s03_04a:581_0	Evameva khoti ettha catumahāpatho viya cha āyatanāni daṭṭhabbāni, catumahāpathe nikkhittayavakalāpī	581	
PA_atk-s03_04a:581_1	viya satto, cha byābhaṅgiyo viya iṭṭhāniṭṭhamajjhattavasena aṭṭhārasa ārammaṇāni,	581	
PA_atk-s03_04a:581_2	sattamā byābhaṅgī viya bhavapatthanā kilesā. Yathā catumahāpathe ṭhapitā yavakalāpī	581	
PA_atk-s03_04a:581_3	chahi byābhaṅgīhi haññati, evamime sattā aṭṭhārasahi ārammaṇadaṇḍakehi chasu āyatanesu	581	
PA_atk-s03_04a:581_4	haññanti. Yathā sattamena suhatatarā honti, evaṃ sattā bhavapatthanakilesehi suhatatarā	581	
PA_atk-s03_04a:581_5	honti bhavemūlakaṃ dukkhaṃ anubhavamānā.	581	
PA_atk-s03_04a:582_0	Idāni nesaṃ taṃ bhavapatthanakilesaṃ dassetuṃ bhūtapubbaṃ, bhikkhavetiādimāha. Tatrāti	582	
PA_atk-s03_04a:582_1	sudhammāyaṃ bhummaṃ, sudhammāya devasabhāya dvāreti attho. Dhammikā kho devāti dhammikā	582	
PA_atk-s03_04a:582_2	ete devā nāma, yehi mādisaṃ asurādhipatiṃ gahetvā mayhaṃ bhedanamattampi na katanti	582	
PA_atk-s03_04a:582_3	sandhāya vadati. Adhammikā devāti adhammikā ete devā nāma, ye mādisaṃ asurādhipatiṃ	582	
PA_atk-s03_04a:582_4	navagūthasūkaraṃ viya kaṇṭhapañcamehi bandhanehi bandhitvā nisīdāpenti. Evaṃ sukhumaṃ	582	
PA_atk-s03_04a:582_5	kho, bhikkhave, vepacittibandhananti taṃ kira padumanāḷasuttaṃ viya makkaṭajālasuttaṃ	582	
PA_atk-s03_04a:582_6	viya ca sukhumaṃ hoti, chettuṃ pana neva vāsiyā na pharasunā sakkā. Yasmā pana citteneva	582	
PA_atk-s03_04a:582_7	bajjhati, cittena muccati, tasmā “vepacittibandhana”nti vuttaṃ.	582	
PA_atk-s03_04a:583_0	Tato sukhumataraṃ mārabandhananti kilesabandhanaṃ panesaṃ tatopi sukhumataraṃ, neva	583	
PA_atk-s03_04a:583_1	cakkhussa āpāthaṃ gacchati, na iriyāpathaṃ nivāreti. Tena hi baddhā sattā pathavitalepi	583	
PA_atk-s03_04a:583_2	ākāsepi yojanasatampi yojanasahassampi gacchantipi āgacchantipi. Chijjamānaṃ panetaṃ	583	
PA_atk-s03_04a:583_3	ñāṇeneva chijjati, na aññenāti “ñāṇamokkhaṃ bandhana”ntipi vuccati.	583	
PA_atk-s03_04a:584_0	Maññamānoti taṇhādiṭṭhimānānaṃ vasena khandhe maññanto. Baddho mārassāti mārabandhanena	584	
PA_atk-s03_04a:584_1	baddho. Karaṇatthe vā etaṃ sāmivacanaṃ, kilesamārena baddhoti attho. Mutto pāpimatoti	584	
PA_atk-s03_04a:584_2	mārassa bandhanena mutto. Karaṇattheyeva vā idaṃ sāmivacanaṃ, pāpimatā kilesabandhanena muttoti attho.	584	
PA_atk-s03_04a:585_0	Asmīti padena taṇhāmaññitaṃ vuttaṃ. Ayamahasmīti diṭṭhimaññitaṃ. Bhavissanti sassatavasena	585	
PA_atk-s03_04a:585_1	diṭṭhimaññitameva. Na bhavissanti ucchedavasena. Rūpītiādīni sassatasseva pabhedadīpanāni.	585	
PA_atk-s03_04a:585_2	Tasmāti yasmā maññitaṃ ābādhaṃ antodosanikantanavasena rogo ceva gaṇḍo ca sallañca,	585	
PA_atk-s03_04a:585_3	tasmā. Iñjitantiādīni yasmā imehi kilesehi sattā iñjanti ceva phandanti ca papañcitā	585	
PA_atk-s03_04a:585_4	ca honti pamattākārapattā, tasmā tesaṃ ākāradassanatthaṃ vuttāni.	585	
PA_atk-s03_04a:586_0	Mānagatavāre pana mānassa gataṃ mānagataṃ, mānapavattīti attho. Mānoyeva mānagataṃ	586	
PA_atk-s03_04a:586_1	gūthagataṃ muttagataṃ viya. Tattha asmīti idaṃ taṇhāya sampayuttamānavasena vuttaṃ.	586	
PA_atk-s03_04a:586_2	Ayamahamasmīti diṭṭhivasena. Nanu ca diṭṭhisampayutto nāma māno natthīti? Āma natthi,	586	
PA_atk-s03_04a:586_3	mānassa pana appahīnattā diṭṭhi nāma hoti. Mānamūlakaṃ diṭṭhiṃ sandhāyetaṃ vuttaṃ.	586	
PA_atk-s03_04a:586_4	Sesaṃ sabbattha uttānamevāti.	586	
PA_atk-s03_04a:587	Āsīvisavaggo.	58	
PA_atk-s03_04a:588	Catuttho paṇṇāsako.	58	
PA_atk-s03_04a:589	Saḷāyatanasaṃyuttavaṇṇanā niṭṭhitā.	58	
PA_atk-s03_04a:590	2. Vedanāsaṃyuttaṃ	59	
PA_atk-s03_04a:591	1. Sagāthāvaggo	59	
PA_atk-s03_04a:592	1. Samādhisuttavaṇṇanā	59	
PA_atk-s03_04a:593_0	249. Vedanāsaṃyutte sagāthāvaggassa paṭhame samāhitoti upacārena vā appanāya vā samāhito.	593	
PA_atk-s03_04a:593_1	Vedanā ca pajānātīti vedanā dukkhasaccavasena pajānāti. Vedanānañca sambhavanti tāsaṃyeva	593	
PA_atk-s03_04a:593_2	sambhavaṃ samudayasaccavasena pajānāti. Yattha cetāti yatthetā vedanā nirujjhanti,	593	
PA_atk-s03_04a:593_3	taṃ nibbānaṃ nirodhasaccavasena pajānāti. Khayagāminanti tāsaṃyeva vedanānaṃ khayagāminaṃ	593	
PA_atk-s03_04a:593_4	maggaṃ maggasaccavasena pajānāti. Nicchāto parinibbutoti nittaṇho hutvā kilesaparinibbānena	593	
PA_atk-s03_04a:593_5	parinibbuto. Evamettha sutte sammasanacāravedanā kathitā. Gāthāsu dvīhi padehi samathavipassanā	593	
PA_atk-s03_04a:593_6	kathitā, sesehi catusaccaṃ kathitaṃ. Evamettha sabbasaṅgāhiko catubhūmakadhammaparicchedo vutto.	593	
PA_atk-s03_04a:594	2. Sukhasuttavaṇṇanā	59	
PA_atk-s03_04a:595_0	250. Dutiye adukkhamasukhaṃ sahāti adukkhamasukhañca sukhadukkhehi saha. Ajjhattañca	595	
PA_atk-s03_04a:595_1	bahiddhā cāti attano ca parassa ca. Mosadhammanti nassanasabhāvaṃ. Palokinanti palujjanakaṃ	595	
PA_atk-s03_04a:595_2	bhijjanasabhāvaṃ. Phussa phussa vayaṃ passanti ñāṇena phusitvā phusitvā vayaṃ passanto.	595	
PA_atk-s03_04a:595_3	Evaṃ tattha virajjatīti evaṃ tāsu vedanāsu virajjati. Idhāpi sutte sammasanacāravedanā	595	
PA_atk-s03_04a:595_4	kathitā, gāthāsu ñāṇaphusanaṃ.	595	
PA_atk-s03_04a:596	3. Pahānasuttavaṇṇanā	59	
PA_atk-s03_04a:597_0	251. Tatiye acchecchi taṇhanti sabbampi taṇhaṃ chindi samucchindi. Vivattayi saṃyojananti	597	
PA_atk-s03_04a:597_1	dasavidhampi saṃyojanaṃ parivattayi nimmūlakamakāsi. Sammāti hetunā kāraṇena. Mānābhisamayāti	597	
PA_atk-s03_04a:597_2	mānassa dassanābhisamayā, pahānābhisamayā ca. Arahattamaggo hi kiccavasena mānaṃ	597	
PA_atk-s03_04a:597_3	sampassati, ayamassa dassanābhisamayo. Tena diṭṭho pana so tāvadeva pahīyati, diṭṭhavisena	597	
PA_atk-s03_04a:597_4	diṭṭhasattānaṃ jīvitaṃ viya. Ayamassa pahānābhisamayo.	597	
PA_atk-s03_04a:598_0	Antamakāsi dukkhassāti evaṃ arahattamaggena mānassa diṭṭhattā ca pahīnattā ca ye	598	
PA_atk-s03_04a:598_1	ime “kāyabandhanassa anto jīrati haritantaṃ vā”ti evaṃ vuttaantimamariyādanto ca,	598	
PA_atk-s03_04a:598_2	“antamidaṃ, bhikkhave, jīvikāna”nti evaṃ vuttalāmakanto ca, “sakkāyo eko anto”ti	598	
PA_atk-s03_04a:598_3	evaṃ vuttakoṭṭhāsanto ca, “esevanto dukkhassa sabbapaccayasaṅkhayā”ti (saṃ ni. 2.51;	598	
PA_atk-s03_04a:598_4	2.4.71; udā. 71) evaṃ vuttakoṭanto cāti cattāro antā, tesu sabbasseva vaṭṭadukkhassa	598	
PA_atk-s03_04a:598_5	aduṃ catutthakoṭisaṅkhātaṃ antamakāsi, paricchedaṃ parivaṭumaṃ akāsi, antimasamussayamattāvasesaṃ	598	
PA_atk-s03_04a:598_6	dukkhamakāsīti vuttaṃ hoti.	598	
PA_atk-s03_04a:599_0	Sampajaññaṃ na riñcatīti sampajaññaṃ na jahati. Saṅkhyaṃ nopetīti ratto duṭṭho mūḷhoti	599	
PA_atk-s03_04a:599_1	paññattiṃ na upeti, taṃ paññattiṃ pahāya khīṇāsavo nāma hotīti attho. Imasmiṃ sutte	599	
PA_atk-s03_04a:599_2	ārammaṇānusayo kathito.	599	
PA_atk-s03_04a:600	4. Pātālasuttavaṇṇanā	60	
PA_atk-s03_04a:601_0	252. Catutthe pātāloti pātassa alaṃ pariyatto, natthi ettha patiṭṭhāti pātālo. Asantaṃ	601	
PA_atk-s03_04a:601_1	avijjamānanti asambhūtattaṃ apaññāyamānattaṃ. Evaṃ vācaṃ bhāsatīti atthi mahāsamudde	601	
PA_atk-s03_04a:601_2	pātāloti evaṃ vācaṃ. So hi yaṃ taṃ balavāmukhaṃ mahāsamuddassa udakaṃ vegena pakkhanditvā	601	
PA_atk-s03_04a:601_3	cakkavāḷaṃ vā sineruṃ vā āhacca yojanadviyojanadasayojanappamāṇampi uggantvā puna	601	
PA_atk-s03_04a:601_4	mahāsamudde patati, yassa patitaṭṭhāne mahānarakapapāto viya hoti, yaṃ loke balavāmukhanti	601	
PA_atk-s03_04a:601_5	vuccati. Taṃ sandhāya evaṃ vadati.	601	
PA_atk-s03_04a:602_0	Yasmā pana tattha tathārūpānaṃ macchakacchapadevadānavānaṃ patiṭṭhāpi hoti sukhanivāsopi,	602	
PA_atk-s03_04a:602_1	tasmā asantaṃ asaṃvijjamānaṃ taṃ taṃ vācaṃ bhāsati nāma. Yasmā pana sabbaputhujjanā	602	
PA_atk-s03_04a:602_2	sārīrikāya dukkhavedanāya patiṭṭhātuṃ na sakkonti, tasmā pātassa alanti atthena ayameva	602	
PA_atk-s03_04a:602_3	pātāloti dassento sārīrikānaṃ kho etaṃ bhikkhavetiādimāha.	602	
PA_atk-s03_04a:603_0	Pātāle na paccuṭṭhāsīti pātālasmiṃ na patiṭṭhāsi. Gādhanti patiṭṭhaṃ. Akkandatīti	603	
PA_atk-s03_04a:603_1	anibaddhaṃ vippalāpaṃ vilapanto kandati. Dubbaloti dubbalañāṇo. Appathāmakoti ñāṇathāmassa	603	
PA_atk-s03_04a:603_2	parittatāya parittathāmako. Imasmiṃ sutte ariyasāvakoti sotāpanno. Sotāpanno hi ettha	603	
PA_atk-s03_04a:603_3	dhuraṃ, balavavipassako na tikkhabuddhi uppannaṃ vedanaṃ ananuvattitvā patiṭṭhātuṃ	603	
PA_atk-s03_04a:603_4	samattho yogāvacaropi vaṭṭati.	603	
PA_atk-s03_04a:604	5. Daṭṭhabbasuttavaṇṇanā	60	
PA_atk-s03_04a:605_0	253. Pañcame dukkhato daṭṭhabbāti vipariṇāmanavasena dukkhato daṭṭhabbā. Sallatoti	605	
PA_atk-s03_04a:605_1	dukkhāpanavinivijjhanaṭṭhena sallāti daṭṭhabbā. Aniccatoti adukkhamasukhā hutvā abhāvākārena	605	
PA_atk-s03_04a:605_2	aniccato daṭṭhabbā. Addāti addasa. Santanti santasabhāvaṃ.	605	
PA_atk-s03_04a:606	6. Sallasuttavaṇṇanā	60	
PA_atk-s03_04a:607_0	254. Chaṭṭhe tatrāti tesu dvīsu janesu. Anuvedhaṃ vijjheyyāti tasseva vaṇamukhassa	607	
PA_atk-s03_04a:607_1	aṅgulantare vā dvaṅgulantare vā āsannapadese anugatavedhaṃ. Evaṃ viddhassa hi sā	607	
PA_atk-s03_04a:607_2	anuvedhā vedanā paṭhamavedanāya balavatarā hoti, pacchā uppajjamānā domanassavedanāpi	607	
PA_atk-s03_04a:607_3	evameva purimavedanāya balavatarā hoti. Dukkhāya vedanāya nissaraṇanti dukkhāya vedanāya	607	
PA_atk-s03_04a:607_4	hi samādhimaggaphalāni nissaraṇaṃ, taṃ so na jānāti, kāmasukhameva nissaraṇanti jānāti.	607	
PA_atk-s03_04a:607_5	Tāsaṃ vedanānanti tāsaṃ sukhadukkhavedanānaṃ. Saññutto naṃ vedayatīti kilesehi sampayuttova	607	
PA_atk-s03_04a:607_6	hutvā taṃ vedanaṃ vedayati, na vippayutto. Saññutto dukkhasmāti karaṇatthe nissakkaṃ,	607	
PA_atk-s03_04a:607_7	dukkhena sampayuttoti attho. Saṅkhātadhammassāti viditadhammassa tulitadhammassa.	607	
PA_atk-s03_04a:607_8	Bahussutassāti pariyattibahussutassa paṭivedhabahussutassa ca. Sammā pajānāti bhavassa	607	
PA_atk-s03_04a:607_9	pāragūti bhavassa pāraṃ nibbānaṃ gato, tadeva nibbānaṃ sammā pajānāti. Imasmimpi	607	
PA_atk-s03_04a:607_10	sutte ārammaṇānusayova kathito. Ariyasāvakesu ca khīṇāsavo ettha dhuraṃ, anāgāmīpi vaṭṭatīti vadanti.	6071	
PA_atk-s03_04a:608	7. Paṭhamagelaññasuttavaṇṇanā	60	
PA_atk-s03_04a:609_0	255. Sattame yena gilānasālā tenupasaṅkamīti “sadevake loke aggapuggalo tathāgatopi	609	
PA_atk-s03_04a:609_1	gilānupaṭṭhānaṃ gacchati, upaṭṭhātabbayuttakā nāma gilānāti bhikkhū saddahitvā okappetvā	609	
PA_atk-s03_04a:609_2	gilāne upaṭṭhātabbe maññissantī”ti ca “ye tattha kammaṭṭhānasappāyā, tesaṃ kammaṭṭhānaṃ	609	
PA_atk-s03_04a:609_3	kathessāmī”ti ca cintetvā upasaṅkami. Kāye kāyānupassītiādīsu yaṃ vattabbaṃ, taṃ	609	
PA_atk-s03_04a:609_4	parato vakkhāma. Aniccānupassīti aniccataṃ anupassanto. Vayānupassīti vayaṃ anupassanto.	609	
PA_atk-s03_04a:609_5	Virāgānupassīti virāgaṃ anupassanto. Nirodhānupassīti nirodhaṃ anupassanto. Paṭinissaggānupassīti	609	
PA_atk-s03_04a:609_6	paṭinissaggaṃ anupassanto.	609	
PA_atk-s03_04a:610_0	Ettāvatā kiṃ dassitaṃ hoti? Imassa bhikkhuno āgamanīyapaṭipadā, satipaṭṭhānāpi hi	610	
PA_atk-s03_04a:610_1	pubbabhāgāyeva, sampajaññepi aniccānupassanā vayānupassanā virāgānupassanāti ca imāpi	610	
PA_atk-s03_04a:610_2	tisso anupassanā pubbabhāgāyeva, nirodhānupassanāpi paṭinissaggānupassanāpi imā dve	610	
PA_atk-s03_04a:610_3	missakā. Ettāvatā imassa bhikkhuno bhāvanākālo dassitoti. Sesaṃ vuttanayameva.	610	
PA_atk-s03_04a:611	8-9. Dutiyagelaññasuttādivaṇṇanā	61	
PA_atk-s03_04a:612	256-257. Aṭṭhame imameva phassaṃ paṭiccāti vutte bujjhanakānaṃ ajjhāsayena vuttaṃ, atthato panetaṃ ninnānākaraṇaṃ. Kāyova hi ettha phassoti vutto. Navamaṃ uttānameva.	61	
PA_atk-s03_04a:613	10. Phassamūlakasuttavaṇṇanā	61	
PA_atk-s03_04a:614	258. Dasame sukhavedaniyanti sukhavedanāya paccayabhūtaṃ. Sesesupi eseva nayo. Anupadavaṇṇanā panettha heṭṭhā vitthāritāva. Imasmiṃ suttadvaye sammasanacāravedanā kathitā.	61	
PA_atk-s03_04a:615	Sagāthāvaggo paṭhamo.	61	
PA_atk-s03_04a:616	2. Rahogatavaggo	61	
PA_atk-s03_04a:617	1. Rahogatasuttavaṇṇanā	61	
PA_atk-s03_04a:618_0	259. Rahogatavaggassa paṭhame yaṃ kiñci vedayitaṃ, taṃ dukkhasminti yaṃ kiñci vedayitaṃ,	618	
PA_atk-s03_04a:618_1	taṃ sabbaṃ dukkhanti attho. Saṅkhārānaṃyeva aniccatantiādīsu yā esā saṅkhārānaṃ aniccatā	618	
PA_atk-s03_04a:618_2	khayadhammatā vayadhammatā vipariṇāmadhammatā, etaṃ sandhāya yaṃ kiñci vedayitaṃ,	618	
PA_atk-s03_04a:618_3	taṃ dukkhanti mayā bhāsitanti dīpeti. Yā hi saṅkhārānaṃ aniccatā, vedanānampi sā	618	
PA_atk-s03_04a:618_4	aniccatā eva. Aniccatā ca nāmesā maraṇaṃ, maraṇato uttari dukkhaṃ nāma natthīti iminā	618	
PA_atk-s03_04a:618_5	adhippāyena sabbā vedanā dukkhāti vuttā. Atha kho pana bhikkhu mayāti idaṃ na kevalaṃ	618	
PA_atk-s03_04a:618_6	ahaṃ vedanānaṃyeva nirodhaṃ paññāpemi, imesampi dhammānaṃ nirodhaṃ paññāpemīti dassanatthaṃ	618	
PA_atk-s03_04a:618_7	āraddhaṃ. Vūpasamo ca passaddhiyo ca evarūpāya desanāya bujjhanakānaṃ ajjhāsayena	618	
PA_atk-s03_04a:618_8	vuttā. Saññāvedayitanirodhaggahaṇena cettha cattāro āruppā gahitāva hontīti veditabbā.	618	
PA_atk-s03_04a:619	2-3. Paṭhamaākāsasuttādivaṇṇanā	61	
PA_atk-s03_04a:620	260-261. Dutiye puthū vāyanti mālutāti bahū vātā vāyanti. Sesaṃ uttānatthamevāti. Tatiyaṃ vinā gāthāhi bujjhantānaṃ ajjhāsayena vuttaṃ.	62	
PA_atk-s03_04a:621	4. Agārasuttavaṇṇanā	62	
PA_atk-s03_04a:622_0	262. Catutthe puratthimāti puratthimāya. Evaṃ sabbattha. Sāmisāpi sukhā vedanātiādīsu	622	
PA_atk-s03_04a:622_1	sāmisā sukhā nāma kāmāmisapaṭisaṃyuttā vedanā. Nirāmisā sukhā nāma paṭhamajjhānādivasena	622	
PA_atk-s03_04a:622_2	vipassanāvasena anussativasena ca uppannā vedanā. Sāmisā dukkhā nāma kāmāmiseneva	622	
PA_atk-s03_04a:622_3	sāmisā vedanā, nirāmisā dukkhā nāma anuttaresu vimokkhesu pihaṃ upaṭṭhāpayato pihapaccayā	622	
PA_atk-s03_04a:622_4	uppannadomanassavedanā. Sāmisā adukkhamasukhā nāma kāmāmiseneva sāmisā vedanā. Nirāmisā	622	
PA_atk-s03_04a:622_5	adukkhamasukhā nāma catutthajjhānavasena uppannā adukkhamasukhā vedanā.	622	
PA_atk-s03_04a:623	5-8. Paṭhamaānandasuttādivaṇṇanā	62	
PA_atk-s03_04a:624	263-266. Pañcamādīni cattāri heṭṭhā kathitanayāneva. Purimāni panettha dve paripuṇṇapassaddhikāni, pacchimāni upaḍḍhapassaddhikāni. Desanāya bujjhanakānaṃ ajjhāsayena vuttāni.	62	
PA_atk-s03_04a:625	9-10. Pañcakaṅgasuttādivaṇṇanā	62	
PA_atk-s03_04a:626_0	267-268. Navame pañcakaṅgo thapatīti pañcakaṅgoti tassa nāmaṃ, vāsipharasunikhādanadaṇḍamuggarakāḷasuttanāḷisaṅkhātehi	626	
PA_atk-s03_04a:626_1	vā pañcahi aṅgehi samannāgatattā so pañcakaṅgoti paññāto. Thapatīti vaḍḍhakījeṭṭhako.	626	
PA_atk-s03_04a:626_2	Udāyīti paṇḍitaudāyitthero. Pariyāyanti kāraṇaṃ. Dvepānandāti dvepi, ānanda, pariyāyenāti	626	
PA_atk-s03_04a:626_3	kāraṇena. Ettha ca kāyikacetasikavasena dve veditabbā, sukhādivasena tissopi, indriyavasena	626	
PA_atk-s03_04a:626_4	sukhindriyādikā pañca, dvāravasena cakkhusamphassajādikā cha, upavicāravasena “cakkhunā	626	
PA_atk-s03_04a:626_5	rūpaṃ disvā somanassaṭhāniyaṃ rūpaṃ upavicaratī”tiādikā aṭṭhārasa, cha gehasitāni	626	
PA_atk-s03_04a:626_6	somanassāni, cha nekkhammasitāni, cha gehasitāni domanassāni, cha nekkhammasitāni,	626	
PA_atk-s03_04a:626_7	cha gehasitā upekkhā, cha nekkhammasitāti evaṃ chattiṃsa. Tā atīte chattiṃsa, anāgate	626	
PA_atk-s03_04a:626_8	chattiṃsa, paccuppanne chattiṃsāti evaṃ aṭṭhasataṃ vedanā veditabbā.	626	
PA_atk-s03_04a:627_0	Pañcime ānanda kāmaguṇāti ayaṃ pāṭiyekko anusandhi. Na kevalañhi dve ādiṃ katvā vedanā	627	
PA_atk-s03_04a:627_1	bhagavatā paññattā, pariyāyena ekāpi vedanā kathitā, taṃ dassento pañcakaṅgassa thapatino	627	
PA_atk-s03_04a:627_2	vādaṃ upatthambhetuṃ imaṃ desanaṃ ārabhi. Abhikkantataranti sundarataraṃ. Paṇītataranti	627	
PA_atk-s03_04a:627_3	atappakataraṃ. Ettha ca catutthajjhānato paṭṭhāya adukkhamasukhā vedanā, sāpi santaṭṭhena	627	
PA_atk-s03_04a:627_4	paṇītaṭṭhena ca sukhanti vuttā. Nirodho avedayitasukhavasena sukhaṃ nāma jāto. Pañcakāmaguṇavasena	627	
PA_atk-s03_04a:627_5	hi aṭṭhasamāpattivasena ca uppannaṃ vedayitaṃ sukhaṃ nāma, nirodho avedayitasukhaṃ	627	
PA_atk-s03_04a:627_6	nāma. Iti vedayitasukhaṃ vā hotu avedayitasukhaṃ vā, niddukkhabhāvasaṅkhātena sukhaṭṭhena	627	
PA_atk-s03_04a:627_7	ekantasukhameva jātaṃ.	627	
PA_atk-s03_04a:628_0	Yattha yatthāti yasmiṃ yasmiṃ ṭhāne. Sukhaṃ upalabbhatīti vedayitaṃ sukhaṃ vā avedayitaṃ	628	
PA_atk-s03_04a:628_1	sukhaṃ vā upalabbhati. Taṃ taṃ tathāgato sukhasmiṃ paññapeti, taṃ sabbaṃ tathāgato	628	
PA_atk-s03_04a:628_2	niddukkhabhāvaṃ sukhasmiṃyeva paññapetīti idha bhagavā nirodhasamāpattiṃ sīsaṃ katvā	628	
PA_atk-s03_04a:628_3	neyyapuggalassa vasena arahattanikūṭeneva desanaṃ niṭṭhāpesi. Dasamaṃ uttānatthamevāti.	628	
PA_atk-s03_04a:629	Rahogatavaggo dutiyo.	62	
PA_atk-s03_04a:630	3. Aṭṭhasatapariyāyavaggo	63	
PA_atk-s03_04a:631	1. Sīvakasuttavaṇṇanā	63	
PA_atk-s03_04a:632_0	269. Tatiyavaggassa paṭhame moḷiyasīvakoti sīvakoti tassa nāmaṃ. Cūḷā panassa atthi,	632	
PA_atk-s03_04a:632_1	tasmā moḷiyasīvakoti vuccati. Paribbājakoti channaparibbājako. Pittasamuṭṭhānānīti	632	
PA_atk-s03_04a:632_2	pittapaccayāni. Vedayitānīti vedanā. Tattha pittapaccayā tisso vedanā uppajjanti.	632	
PA_atk-s03_04a:632_3	Kathaṃ? Ekacco hi “pittaṃ me kupitaṃ dujjānaṃ kho pana jīvita”nti dānaṃ deti, sīlaṃ	632	
PA_atk-s03_04a:632_4	samādiyati uposathakammaṃ karoti, evamassa kusalavedanā uppajjati. Ekacco “pittabhesajjaṃ	632	
PA_atk-s03_04a:632_5	karissāmī”ti pāṇaṃ hanati, adinnaṃ ādiyati, musā bhaṇati, dasa dussīlyakammāni karoti,	632	
PA_atk-s03_04a:632_6	evamassa akusalavedanā uppajjati. Ekacco “ettakenapi me bhesajjakaraṇena pittaṃ na	632	
PA_atk-s03_04a:632_7	vūpasammati, alaṃ yaṃ hoti. taṃ hotū”ti majjhatto kāyikavedanaṃ adhivāsento nipajjati,	632	
PA_atk-s03_04a:632_8	evaṃ assa abyākatavedanā uppajjati.	632	
PA_atk-s03_04a:633_0	Sāmampi kho etanti taṃ taṃ pittavikāraṃ disvā attanāpi etaṃ veditabbaṃ. Saccasammatanti	633	
PA_atk-s03_04a:633_1	bhūtasammataṃ. Lokopi hissa sarīre sabalavaṇṇatādipittavikāraṃ disvā “pittamassa	633	
PA_atk-s03_04a:633_2	kupita”nti jānāti. Tasmāti yasmā sāmañca viditaṃ lokassa ca saccasammataṃ atidhāvanti,	633	
PA_atk-s03_04a:633_3	tasmā. Semhasamuṭṭhānādīsupi eseva nayo. Ettha pana sannipātikānīti tiṇṇampi pittādīnaṃ	633	
PA_atk-s03_04a:633_4	kopena samuṭṭhitāni. Utupariṇāmajānīti visabhāgaututo jātāni. Jaṅgaladesavāsīnañhi	633	
PA_atk-s03_04a:633_5	anupadese vasantānaṃ visabhāgo utu uppajjati, anupadesavāsīnañca jaṅgaladeseti evaṃ	633	
PA_atk-s03_04a:633_6	malayasamuddatīrādivasenāpi utuvisabhāgatā uppajjatiyeva. Tato jātāti utupariṇāmajātāni nāma.	633	
PA_atk-s03_04a:634_0	Visamaparihārajānīti mahābhāravahanasudhākoṭṭanādito vā avelāya carantassa sappaḍaṃsakūpapātādito	634	
PA_atk-s03_04a:634_1	vā visamaparihārato jātāni. Opakkamikānīti “ayaṃ coro vā pāradāriko vā”ti gahetvā	634	
PA_atk-s03_04a:634_2	jaṇṇukakapparamuggarādīhi nippothanaupakkamaṃ paccayaṃ katvā uppannāni. Etaṃ bahi	634	
PA_atk-s03_04a:634_3	upakkamaṃ labhitvā koci vuttanayeneva kusalaṃ karoti, koci akusalaṃ, koci adhivāsento	634	
PA_atk-s03_04a:634_4	nipajjati. Kammavipākajānīti kevalaṃ kammavipākato, jātāni. Tesupi hi uppannesu vuttanayeneva	634	
PA_atk-s03_04a:634_5	koci kusalaṃ karoti, koci akusalaṃ, koci adhivāsento nipajjati. Evaṃ sabbavāresu	634	
PA_atk-s03_04a:634_6	tividhāva vedanā honti.	634	
PA_atk-s03_04a:635_0	Tattha purimehi sattahi kāraṇehi uppannā sārīrikā vedanā sakkā paṭibāhituṃ, kammavipākajānaṃ	635	
PA_atk-s03_04a:635_1	pana sabbabhesajjānipi sabbaparittānipi nālaṃ paṭighātāya. Imasmiṃ sutte lokavohāro nāma kathitoti.	635	
PA_atk-s03_04a:636	2-10. Aṭṭhasatasuttādivaṇṇanā	63	
PA_atk-s03_04a:637_0	270-278. Dutiye aṭṭhasatapariyāyanti aṭṭhasatassa kāraṇabhūtaṃ. Dhammapariyāyanti	637	
PA_atk-s03_04a:637_1	dhammakāraṇaṃ. Kāyikā ca cetasikā cāti ettha kāyikā kāmāvacareyeva labbhanti, cetasikā	637	
PA_atk-s03_04a:637_2	catubhūmikāpi. Sukhātiādīsu sukhā vedanā arūpāvacare natthi, sesāsu tīsu bhūmīsu	637	
PA_atk-s03_04a:637_3	labbhanti, dukkhā kāmāvacarāva, itarā catubhūmikā. Pañcake sukhindriyadukkhindriyadomanassindriyāni	637	
PA_atk-s03_04a:637_4	kāmāvacarāneva, somanassindriyaṃ tebhūmakaṃ, upekkhindriyaṃ catubhūmakaṃ. Chakke	637	
PA_atk-s03_04a:637_5	pañcasu dvāresu vedanā kāmāvacarāva, manodvāre catubhūmikā, aṭṭhārasake chasu iṭṭhārammaṇesu	637	
PA_atk-s03_04a:637_6	somanassena saha upavicarantīti somanassūpavicārā. Sesadvayepi eseva nayo. Iti ayaṃ	637	
PA_atk-s03_04a:637_7	desanā vicāravasena āgatā, taṃsampayuttānaṃ pana somanassādīnaṃ vasena idha aṭṭhārasa vedanā veditabbā.	637	
PA_atk-s03_04a:638_0	Cha gehasitāni somanassānītiādīsu “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ	638	
PA_atk-s03_04a:638_1	manoramānaṃ lokāmisapaṭisaṃyuttānaṃ paṭilābhaṃ vā paṭilābhato samanupassato pubbe	638	
PA_atk-s03_04a:638_2	vā paṭiladdhapubbaṃ atītaṃ niruddhaṃ vipariṇataṃ samanussarato uppajjati somanassaṃ.	638	
PA_atk-s03_04a:638_3	Yaṃ evarūpaṃ somanassaṃ, idaṃ vuccati gehasitaṃ somanassa”nti. Evaṃ chasu dvāresu	638	
PA_atk-s03_04a:638_4	vuttakāmaguṇanissitāni somanassāni cha gehasitasomanassāni nāma.	638	
PA_atk-s03_04a:639_0	“Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi	639	
PA_atk-s03_04a:639_1	ca, sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya	639	
PA_atk-s03_04a:639_2	passato uppajjati somanassaṃ. Yaṃ evarūpaṃ somanassaṃ, idaṃ vuccati nekkhammasitaṃ	639	
PA_atk-s03_04a:639_3	somanassa”nti evaṃ chasu dvāresu iṭṭhārammaṇe āpāthagate aniccatādivasena vipassanaṃ	639	
PA_atk-s03_04a:639_4	paṭṭhapetvā ussukkāpetuṃ sakkontassa “ussukkitā me vipassanā”ti somanassajātassa	639	
PA_atk-s03_04a:639_5	uppannasomanassāni cha nekkhammasitasomanassāni nāma.	639	
PA_atk-s03_04a:640_0	“Cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ	640	
PA_atk-s03_04a:640_1	appaṭilābhaṃ vā appaṭilābhato samanupassato pubbe vā paṭiladdhapubbaṃ atītaṃ niruddhaṃ	640	
PA_atk-s03_04a:640_2	vipariṇataṃ samanussarato uppajjati domanassaṃ. Yaṃ evarūpaṃ domanassaṃ, idaṃ vuccati	640	
PA_atk-s03_04a:640_3	gehasitaṃ domanassa”nti. Evaṃ chasu dvāresu “iṭṭhārammaṇaṃ nānubhavissāmi nānubhavāmī”ti	640	
PA_atk-s03_04a:640_4	vitakkayato uppannāni kāmaguṇanissitadomanassāni cha gehasitadomanassāni nāma.	640	
PA_atk-s03_04a:641_0	“Rūpānaṃ tveva aniccataṃ viditvā vipariṇāmavirāganirodhaṃ ‘pubbe ceva rūpā etarahi	641	
PA_atk-s03_04a:641_1	ca, sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya	641	
PA_atk-s03_04a:641_2	disvā anuttaresu vimokkhesu pihaṃ upaṭṭhāpeti ‘kudāssu nāmāhaṃ tadāyatanaṃ upasampajja	641	
PA_atk-s03_04a:641_3	viharissāmi, yadariyā etarahi āyatanaṃ upasampajja viharantī”ti. Iti anuttaresu vimokkhesu	641	
PA_atk-s03_04a:641_4	pihaṃ upaṭṭhāpayato uppajjati pihapaccayā domanassaṃ. Yaṃ evarūpaṃ domanassaṃ, idaṃ	641	
PA_atk-s03_04a:641_5	vuccati nekkhammasitaṃ domanassanti; evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu	641	
PA_atk-s03_04a:641_6	pihaṃ upaṭṭhāpetvā tadadhigamāya aniccatādivasena vipassanaṃ paṭṭhapetvā ussukkāpetuṃ	641	
PA_atk-s03_04a:641_7	asakkontassa “imampi pakkhaṃ imampi māsaṃ imampi saṃvaccharaṃ vipassanaṃ ussukkāpetvā	641	
PA_atk-s03_04a:641_8	ariyabhūmiṃ pāpuṇituṃ nāsakkhi”nti anusocato uppannāni domanassāni cha nekkhammasitadomanassāni nāma.	641	
PA_atk-s03_04a:642_0	“Cakkhunā rūpaṃ disvā uppajjati upekkhā bālassa mūḷhassa puthujjanassa anodhijinassa	642	
PA_atk-s03_04a:642_1	avipākajinassa anādīnavadassāvino assutavato puthujjanassa. Yā evarūpā upekkhā, rūpaṃ	642	
PA_atk-s03_04a:642_2	sā nātivattati, tasmā sā upekkhā gehasitāti vuccatī”ti; evaṃ chasu dvāresu iṭṭhārammaṇe	642	
PA_atk-s03_04a:642_3	āpāthagate guḷapiṇḍake nilīnamakkhikā viya rūpādīni anativattamānā tattheva laggā	642	
PA_atk-s03_04a:642_4	laggitā hutvā uppannakāmaguṇanissitā upekkhā cha gehasitaupekkhā nāma.	642	
PA_atk-s03_04a:643_0	“Rūpānaṃ tveva aniccataṃ viditvā vipariṇāmavirāganirodhaṃ pubbe ceva rūpā etarahi	643	
PA_atk-s03_04a:643_1	ca, ‘sabbe te rūpā aniccā dukkhā vipariṇāmadhammā’ti evametaṃ yathābhūtaṃ sammappaññāya	643	
PA_atk-s03_04a:643_2	passato uppajjati upekkhā. Yā evarūpā upekkhā, rūpaṃ sā ativattati, tasmā sā upekkhā	643	
PA_atk-s03_04a:643_3	nekkhammasitāti vuccatī”ti; evaṃ chasu dvāresu iṭṭhādiārammaṇe āpāthagate iṭṭhe arajjantassa	643	
PA_atk-s03_04a:643_4	aniṭṭhe adussantassa asamapekkhane amuyhantassa uppannā vipassanāñāṇasampayuttā upekkhā	643	
PA_atk-s03_04a:643_5	nekkhammasitaupekkhā nāma. Imasmiṃ sutte sabbasaṅgāhako catubhūmakadhammaparicchedo	643	
PA_atk-s03_04a:643_6	kathito. Tatiyādīni uttānatthāneva.	643	
PA_atk-s03_04a:644	11. Nirāmisasuttavaṇṇanā	64	
PA_atk-s03_04a:645_0	279. Ekādasame sāmisāti kilesāmisena sāmisā. Nirāmisatarāti nirāmisāyapi jhānapītiyā	645	
PA_atk-s03_04a:645_1	nirāmisatarāva. Nanu ca dvīsu jhānesu pīti mahaggatāpi hoti lokuttarāpi, paccavekkhaṇapīti	645	
PA_atk-s03_04a:645_2	lokiyāva, sā kasmā nirāmisatarā jātāti? Santapaṇītadhammapaccavekkhaṇavasena uppannattā.	645	
PA_atk-s03_04a:645_3	Yathā hi rājavallabho cūḷupaṭṭhāko appaṭihārikaṃ yathāsukhaṃ rājakulaṃ pavisanto	645	
PA_atk-s03_04a:645_4	seṭṭhisenāpatiādayo pādena paharantopi na gaṇeti. Kasmā? Rañño āsannaparicārakattā.	645	
PA_atk-s03_04a:645_5	Iti so tehi uttaritaro hoti, evamayampi santapaṇītadhammapaccavekkhaṇavasena uppannattā	645	
PA_atk-s03_04a:645_6	lokuttarapītitopi uttaritarāti veditabbā. Sesavāresupi eseva nayo.	645	
PA_atk-s03_04a:646	Vimokkhavāre pana rūpapaṭisaṃyutto vimokkho attano ārammaṇabhūtena rūpāmisavaseneva sāmiso nāma, arūpapaṭisaṃyutto rūpāmisābhāvena nirāmiso nāmāti.	64	
PA_atk-s03_04a:647	Vedanāsaṃyuttavaṇṇanā niṭṭhitā.	64	
PA_atk-s03_04a:648	3. Mātugāmasaṃyuttaṃ	64	
PA_atk-s03_04a:649	1. Paṭhamapeyyālavaggo	64	
PA_atk-s03_04a:650	1-2. Mātugāmasuttādivaṇṇanā	65	
PA_atk-s03_04a:651_0	280-281. Mātugāmasaṃyuttassa paṭhame aṅgehīti aguṇaṅgehi. Na ca rūpavāti na rūpasampanno	651	
PA_atk-s03_04a:651_1	virūpo duddasiko. Na ca bhogavāti na bhogasampanno niddhano. Na ca sīlavāti na sīlasampanno	651	
PA_atk-s03_04a:651_2	dussīlo. Alaso cāti kantanapacanādīni kammāni kātuṃ na sakkoti, kusīto ālasiyo nisinnaṭṭhāne	651	
PA_atk-s03_04a:651_3	nisinnova, ṭhitaṭhāne ṭhitova niddāyati eva. Pajañcassa na labhatīti assa purisassa	651	
PA_atk-s03_04a:651_4	kulavaṃsapatiṭṭhāpakaṃ puttaṃ na labhati, vañjhitthī nāma hoti. Sukkapakkho vuttavipariyāyena	651	
PA_atk-s03_04a:651_5	veditabbo. Dutiyaṃ paṭhame vuttanayeneva parivattetabbaṃ.	651	
PA_atk-s03_04a:652	3. Āveṇikadukkhasuttavaṇṇanā	65	
PA_atk-s03_04a:653	282. Tatiye āveṇikānīti pāṭipuggalikāni purisehi asādhāraṇāni. Pāricariyanti paricārikabhāvaṃ.	65	
PA_atk-s03_04a:654	4. Tīhidhammehisuttādivaṇṇanā	65	
PA_atk-s03_04a:655_0	283-303. Catutthe maccheramalapariyuṭṭhitenāti pubbaṇhasamayasmiñhi mātugāmo khīradadhisaṅgopanarandhanapacanādīni	655	
PA_atk-s03_04a:655_1	kātuṃ āraddho, puttakehipi yāciyamāno kiñci dātuṃ na icchati. Tenetaṃ vuttaṃ “pubbaṇhasamayaṃ	655	
PA_atk-s03_04a:655_2	maccheramalapariyuṭṭhitena cetasā”ti. Majjhanhikasamaye pana mātugāmo kodhābhibhūtova	655	
PA_atk-s03_04a:655_3	hoti, antoghare kalahaṃ alabhanto paṭivissakagharampi gantvā kalahaṃ karoti, sāmikassa	655	
PA_atk-s03_04a:655_4	ca ṭhitanisinnaṭṭhānāni vilokento vicarati. Tena vuttaṃ “majjhanhikasamayaṃ issāpariyuṭṭhitena	655	
PA_atk-s03_04a:655_5	cetasā”ti. Sāyanhe panassā asaddhammapaṭisevanāya cittaṃ namati. Tena vuttaṃ “sāyanhasamayaṃ	655	
PA_atk-s03_04a:655_6	kāmarāgapariyuṭṭhitena cetasā”ti. Pañcamādīni uttānatthāneva.	655	
PA_atk-s03_04a:656	3. Balavaggo	65	
PA_atk-s03_04a:657	1. Visāradasuttavaṇṇanā	65	
PA_atk-s03_04a:658_0	304. Dasame rūpabalantiādīsu rūpasampatti rūpabalaṃ, bhogasampatti bhogabalaṃ, ñātisampatti	658	
PA_atk-s03_04a:658_1	ñātibalaṃ, puttasampatti puttabalaṃ, sīlasampatti sīlabalaṃ. Pañcasīladasasīlāni	658	
PA_atk-s03_04a:658_2	akhaṇḍāni katvā rakkhantassa hi sīlasampattiyeva sīlabalaṃ nāma hoti. Imāni kho bhikkhave	658	
PA_atk-s03_04a:658_3	pañca balānīti imāni pañca upatthambhanaṭṭhena balāni nāma vuccanti.	658	
PA_atk-s03_04a:659	2-10. Pasayhasuttādivaṇṇanā	65	
PA_atk-s03_04a:660_0	305-313. Pasayhāti abhibhavitvā. Abhibhuyya vattatīti abhibhavati ajjhottharati.	660	
PA_atk-s03_04a:660_1	Neva rūpabalaṃ tāyatīti neva rūpabalaṃ tāyituṃ rakkhituṃ sakkoti. Nāsenteva naṃ,	660	
PA_atk-s03_04a:660_2	kule na vāsentīti “dussīlā saṃbhinnācārā atikkantamariyādā”ti gīvāyaṃ gahetvā nīharanti,	660	
PA_atk-s03_04a:660_3	na tasmiṃ kule vāsenti. Vāsenteva naṃ kule, na nāsentīti “kiṃ rūpena bhogādīhi vā,	660	
PA_atk-s03_04a:660_4	parisuddhasīlā esā ācārasampannā”ti ñatvā ñātakā tasmiṃ kule vāsentiyeva, na nāsenti.	660	
PA_atk-s03_04a:660_5	Sesaṃ sabbattha uttānatthamevāti.	660	
PA_atk-s03_04a:661	Mātugāmasaṃyuttavaṇṇanā niṭṭhitā.	66	
PA_atk-s03_04a:662	4. Jambukhādakasaṃyuttaṃ	66	
PA_atk-s03_04a:663	1. Nibbānapañhāsuttavaṇṇanā	66	
PA_atk-s03_04a:664_0	314. Jambukhādakasaṃyutte jambukhādako paribbājakoti evaṃnāmo therassa bhāgineyyo	664	
PA_atk-s03_04a:664_1	channaparibbājako. Yo kho āvuso rāgakkhayoti nibbānaṃ āgamma rāgo khīyati, tasmā	664	
PA_atk-s03_04a:664_2	nibbānaṃ rāgakkhayoti vuccati. Dosamohakkhayesupi eseva nayo.	664	
PA_atk-s03_04a:665_0	Yo pana imināva suttena kilesakkhayamattaṃ nibbānanti vadeyya, so vattabbo “kassa	665	
PA_atk-s03_04a:665_1	kilesānaṃ khayo, kiṃ attano, udāhu paresa”nti? Addhā “attano”ti vakkhati. Tato pucchitabbo	665	
PA_atk-s03_04a:665_2	“gotrabhuñāṇassa kiṃ ārammaṇa”nti? Jānamāno “nibbāna”nti vakkhati. Kiṃ pana gotrabhuñāṇakkhaṇe	665	
PA_atk-s03_04a:665_3	kilesā khīṇā khīyanti khīyissantīti? “Khīṇā”ti vā “khīyantī”ti vā na vattabbā, “khīyissantī”ti	665	
PA_atk-s03_04a:665_4	pana vattabbāti. Kiṃ pana tesu akhīṇesuyeva kilesesu gotrabhuñāṇaṃ kilesakkhayaṃ	665	
PA_atk-s03_04a:665_5	ārammaṇaṃ karotīti? Addhā evaṃ vutte niruttaro bhavissati.	665	
PA_atk-s03_04a:666_0	Maggañāṇenāpi cetaṃ yojetabbaṃ. Maggakkhaṇepi hi kilesā “khīṇā”ti vā “khīyissantī”ti	666	
PA_atk-s03_04a:666_1	vā na vattabbā, “khīyantī”ti pana vattabbā, na ca akhīṇesuyeva kilesesu kilesakkhayo	666	
PA_atk-s03_04a:666_2	ārammaṇaṃ hoti, tasmā sampaṭicchitabbametaṃ. Yaṃ āgamma rāgādayo khīyanti, taṃ nibbānaṃ.	666	
PA_atk-s03_04a:666_3	Taṃ panetaṃ “rūpino dhammā arūpino dhammā”tiādīsu dukesu arūpino dhammāti saṅgahitattā	666	
PA_atk-s03_04a:666_4	na kilesakkhayamattamevāti.	666	
PA_atk-s03_04a:667	2. Arahattapañhāsuttavaṇṇanā	66	
PA_atk-s03_04a:668	315. Arahattapañhabyākaraṇe yasmā arahattaṃ rāgadosamohānaṃ khīṇante uppajjati, tasmā “rāgakkhayo dosakkhayo mohakkhayo”ti vuttaṃ.	66	
PA_atk-s03_04a:669	3-15. Dhammavādīpañhāsuttādivaṇṇanā	66	
PA_atk-s03_04a:670_0	316-328. Te loke sugatāti te rāgādayo pahāya gatattā suṭṭhu gatāti sugatā. Dukkhassa	670	
PA_atk-s03_04a:670_1	kho āvuso pariññatthanti vaṭṭadukkhassa parijānanatthaṃ. Dukkhatāti dukkhasabhāvo.	670	
PA_atk-s03_04a:670_2	Dukkhadukkhatātiādīsu dukkhasaṅkhāto dukkhasabhāvo dukkhadukkhatā. Sesapadadvayepi eseva nayo.	670	
PA_atk-s03_04a:671	16. Dukkarapañhāsuttavaṇṇanā	67	
PA_atk-s03_04a:672_0	329. Abhiratīti pabbajjāya anukkaṇṭhanatā. Naciraṃ āvusoti āvuso dhammānudhammappaṭipanno	672	
PA_atk-s03_04a:672_1	bhikkhu “pāto anusiṭṭho sāyaṃ visesamadhigamissati, sāyaṃ anusiṭṭho pāto visesamadhigamissatī”ti	672	
PA_atk-s03_04a:672_2	vuttattā ghaṭento vāyamanto nacirassaṃ lahuyeva arahaṃ assa, arahatte patiṭṭhaheyyāti	672	
PA_atk-s03_04a:672_3	dasseti. Sesaṃ sabbattha uttānatthamevāti.	672	
PA_atk-s03_04a:673	Jambukhādakasaṃyuttavaṇṇanā niṭṭhitā.	67	
PA_atk-s03_04a:674	5. Sāmaṇḍakasaṃyuttavaṇṇanā	67	
PA_atk-s03_04a:675	330-331. Sāmaṇḍakasaṃyuttepi imināva nayena attho veditabbo.	67	
PA_atk-s03_04a:676	Sāmaṇḍakasaṃyuttavaṇṇanā niṭṭhitā.	67	
PA_atk-s03_04a:677	6. Moggallānasaṃyuttaṃ	67	
PA_atk-s03_04a:678	1-8. Paṭhamajhānapañhāsuttādivaṇṇanā	67	
PA_atk-s03_04a:679_0	332-339. Moggallānasaṃyutte kāmasahagatāti pañcanīvaraṇasahagatā. Tassa hi paṭhamajjhānavuṭṭhitassa	679	
PA_atk-s03_04a:679_1	pañca nīvaraṇāni santato upaṭṭhahiṃsu. Tenassa taṃ paṭhamajjhānaṃ hānabhāgiyaṃ nāma	679	
PA_atk-s03_04a:679_2	ahosi. Taṃ pamādaṃ ñatvā satthā “mā pamādo”ti ovādaṃ adāsi. Dutiyajjhānādīsupi imināva	679	
PA_atk-s03_04a:679_3	nayena attho veditabbo. Ārammaṇasahagatameva hettha “sahagata”nti vuttaṃ.	679	
PA_atk-s03_04a:680	9. Animittapañhāsuttavaṇṇanā	68	
PA_atk-s03_04a:681_0	340. Animittaṃ cetosamādhinti niccanimittādīni pahāya pavattaṃ vipassanāsamādhiṃyeva	681	
PA_atk-s03_04a:681_1	sandhāyetaṃ vuttanti. Nimittānusāri viññāṇaṃ hotīti evaṃ iminā vipassanāsamādhivihārena	681	
PA_atk-s03_04a:681_2	viharato vipassanāñāṇe tikkhe sūre vahamāne. Yathā nāma purisassa tikhiṇena pharasunā	681	
PA_atk-s03_04a:681_3	rukkhaṃ chindantassa “suṭṭhu vata me pharasu vahatī”ti khaṇe khaṇe pharasudhāraṃ	681	
PA_atk-s03_04a:681_4	olokentassa chejjakiccaṃ na nipphajjati, evaṃ therassāpi “sūraṃ vata me hutvā ñāṇaṃ	681	
PA_atk-s03_04a:681_5	vahatī”ti vipassanaṃ ārabbha nikanti uppajjati. Atha vipassanākiccaṃ sādhetuṃ nāsakkhi.	681	
PA_atk-s03_04a:681_6	Taṃ sandhāya vuttaṃ “nimittānusāri viññāṇaṃ hotī”ti. Sabbanimittānaṃ amanasikārā	681	
PA_atk-s03_04a:681_7	animittaṃ cetosamādhiṃ upasampajja vihāsinti sabbesaṃ niccasukhaattanimittānaṃ amanasikārena	681	
PA_atk-s03_04a:681_8	animittaṃ vuṭṭhānagāminivipassanāsampayuttaṃ cetosamādhiṃ nibbānārammaṇaṃ uparimaggaphalasamādhiṃ	681	
PA_atk-s03_04a:681_9	upasampajja vihāsiṃ.	681	
PA_atk-s03_04a:682	10-11. Sakkasuttādivaṇṇanā	68	
PA_atk-s03_04a:683	341-342. Aveccappasādenāti acalappasādena. Dasahi ṭhānehīti dasahi kāraṇehi. Adhigaṇhantīti abhibhavanti, atikkamitvā tiṭṭhanti. Sesaṃ sabbattha uttānatthamevāti.	68	
PA_atk-s03_04a:684	Moggallānasaṃyuttavaṇṇanā niṭṭhitā.	68	
PA_atk-s03_04a:685	7. Cittasaṃyuttaṃ	68	
PA_atk-s03_04a:686	1. Saṃyojanasuttavaṇṇanā	68	
PA_atk-s03_04a:687_0	343. Cittasaṃyuttassa paṭhame macchikāsaṇḍeti evaṃnāmake vanasaṇḍe. Ayamantarākathā	687	
PA_atk-s03_04a:687_1	udapādīti porāṇakattherā atiracchānakathā honti, nisinnanisinnaṭṭhāne pañhaṃ samuṭṭhāpetvā	687	
PA_atk-s03_04a:687_2	ajānantā pucchanti, jānantā vissajjenti, tena nesaṃ ayaṃ kathā udapādi. Migapathakanti	687	
PA_atk-s03_04a:687_3	evaṃnāmakaṃ attano bhogagāmaṃ. So kira ambāṭakārāmassa piṭṭhibhāge hoti. Tenupasaṅkamīti	687	
PA_atk-s03_04a:687_4	“therānaṃ pañhaṃ vissajjetvā phāsuvihāraṃ katvā dassāmī”ti cintetvā upasaṅkami. Gambhīre	687	
PA_atk-s03_04a:687_5	buddhavacaneti atthagambhīre ceva dhammagambhīre ca buddhavacane. Paññācakkhu kamatīti	687	
PA_atk-s03_04a:687_6	ñāṇacakkhu vahati pavattati.	687	
PA_atk-s03_04a:688	2. Paṭhamaisidattasuttavaṇṇanā	68	
PA_atk-s03_04a:689_0	344. Dutiye āyasmantaṃ theranti tesu theresu jeṭṭhakaṃ mahātheraṃ. Tuṇhī ahosīti	689	
PA_atk-s03_04a:689_1	jānantopi avisāradattā na kiñci byāhari. Byākaromahaṃ bhanteti “ayaṃ thero neva attanā	689	
PA_atk-s03_04a:689_2	byākaroti, na aññe ajjhesati, upāsakopi bhikkhusaṅghaṃ viheseti, ahametaṃ byākaritvā	689	
PA_atk-s03_04a:689_3	phāsuvihāraṃ katvā dassāmī”ti cintetvā āsanato vuṭṭhāya therassa santikaṃ gantvā	689	
PA_atk-s03_04a:689_4	evaṃ okāsamakāsi, katāvakāso pana attano āsane nisīditvā byākāsi.	689	
PA_atk-s03_04a:690_0	Sahatthāti sahatthena. Santappesīti yāvadicchakaṃ dento suṭṭhu tappesi. Sampavāresīti	690	
PA_atk-s03_04a:690_1	“alaṃ ala”nti hatthasaññāya ceva vācāya ca paṭikkhipāpesi. Onītapattapāṇinoti pāṇito	690	
PA_atk-s03_04a:690_2	apanītapattā dhovitvā thavikāya osāpetvā aṃse laggitapattāti attho.	690	
PA_atk-s03_04a:691	3. Dutiyaisidattasuttavaṇṇanā	69	
PA_atk-s03_04a:692	345. Tatiye avantiyāti dakkhiṇāpathe avantiraṭṭhe. Kalyāṇaṃ vuccatīti “catūhi paccayehi paṭijaggissāmī”ti vacanaṃ niddosaṃ anavajjaṃ vuccati tayā upāsakāti adhippāyena vadati.	69	
PA_atk-s03_04a:693	4. Mahakapāṭihāriyasuttavaṇṇanā	69	
PA_atk-s03_04a:694_0	346. Catutthe sesakaṃ vissajjethāti tassa kira therehi saddhiṃyeva kaṃsathālaṃ pamajjitvā	694	
PA_atk-s03_04a:694_1	pāyāsaṃ vaḍḍhetvā adaṃsu. So bhuttapāyāso therehiyeva saddhiṃ gantukāmo cintesi “ghare	694	
PA_atk-s03_04a:694_2	tāva upāsikā sesakaṃ vicāreti, idha panime dāsakammakārā mayā avuttā na vicāressanti,	694	
PA_atk-s03_04a:694_3	evāyaṃ paṇītapāyāso nassissatī”ti tesaṃ anujānanto evamāha. Kuthitanti kudhitaṃ,	694	
PA_atk-s03_04a:694_4	heṭṭhā santattāya vālikāya upari ātapena ca atitikhiṇanti attho. Idaṃ pana tepiṭake	694	
PA_atk-s03_04a:694_5	buddhavacane asambhinnapadaṃ. Paveliyamānenāti paṭiliyamānena sādhu khvassa bhanteti	694	
PA_atk-s03_04a:694_6	“phāsuvihāraṃ karissāmi nesa”nti cintetvā evamāha.	694	
PA_atk-s03_04a:695_0	Iddhābhisaṅkhāraṃ abhisaṅkharīti adhiṭṭhāniddhiṃ akāsi. Ettha ca “mandamando sītakavāto	695	
PA_atk-s03_04a:695_1	vāyatu, abbhamaṇḍapaṃ katvā devo ekamekaṃ phusāyatū”ti evaṃ nānāparikammaṃ – “savāto	695	
PA_atk-s03_04a:695_2	devo vassatū”ti evaṃ adhiṭṭhānaṃ ekatopi hoti. “Savāto devo vassatūti ekatoparikammaṃ,	695	
PA_atk-s03_04a:695_3	mandamando sītakavāto vāyatu, abbhamaṇḍapaṃ katvā devo ekamekaṃ phusāyatū”ti evaṃ	695	
PA_atk-s03_04a:695_4	nānāadhiṭṭhānaṃ hoti. Vuttanayeneva nānāparikammaṃ nānādhiṭṭhānaṃ, ekato parikammaṃ	695	
PA_atk-s03_04a:695_5	ekato adhiṭṭhānampi hotiyeva. Yathā tathā karontassa pana pādakajjhānato vuṭṭhāya	695	
PA_atk-s03_04a:695_6	kataparikammassa parikammānantarena mahaggataadhiṭṭhānacitteneva taṃ ijjhati. Okāsesīti vippakiri.	695	
PA_atk-s03_04a:696	5. Paṭhamakāmabhūsuttavaṇṇanā	69	
PA_atk-s03_04a:697_0	347. Pañcame nelaṅgoti niddoso. Setapacchādoti setapaṭicchādano. Anīghanti niddukkhaṃ.	697	
PA_atk-s03_04a:697_1	Muhuttaṃ tuṇhī hutvāti tassa atthapekkhanatthaṃ tīṇi piṭakāni kaṇṇe kuṇḍalaṃ viya	697	
PA_atk-s03_04a:697_2	sañcālento “ayaṃ imassa attho, ayaṃ imassa attho”ti upaparikkhaṇatthaṃ muhuttaṃ tuṇhī	697	
PA_atk-s03_04a:697_3	hutvā. Vimuttiyāti arahattaphalavimuttiyā. Imaṃ pana pañhaṃ kathento upāsako dukkaraṃ	697	
PA_atk-s03_04a:697_4	akāsi. Sammāsambuddho hi “passatha no tumhe, bhikkhave, etaṃ bhikkhuṃ āgacchantaṃ	697	
PA_atk-s03_04a:697_5	odātakaṃ tanukaṃ tuṅganāsika”nti attano diṭṭhena kathesi. Ayaṃ pana nayaggāhena “arahato	697	
PA_atk-s03_04a:697_6	etaṃ adhivacana”nti āha.	697	
PA_atk-s03_04a:698	6. Dutiyakāmabhūsuttavaṇṇanā	69	
PA_atk-s03_04a:699_0	348. Chaṭṭhe kati nu kho bhante saṅkhārāti ayaṃ kira, gahapati, nirodhaṃ valañjeti,	699	
PA_atk-s03_04a:699_1	tasmā “nirodhapādake saṅkhāre pucchissāmī”ti cintetvā evamāha. Theropissa adhippāyaṃ	699	
PA_atk-s03_04a:699_2	ñatvā puññābhisaṅkhārādīsu anekesu saṅkhāresu vijjamānesupi kāyasaṅkhārādayova ācikkhanto	699	
PA_atk-s03_04a:699_3	tayo kho gahapatītiādimāha. Tattha kāyappaṭibaddhattā kāyena saṅkharīyati nibbattīyatīti	699	
PA_atk-s03_04a:699_4	kāyasaṅkhāro. Vācāya saṅkharoti nibbattetīti vacīsaṅkhāro. Cittappaṭibaddhattā cittena	699	
PA_atk-s03_04a:699_5	saṅkharīyati nibbattīyatīti cittasaṅkhāro.	699	
PA_atk-s03_04a:700_0	Katamo pana bhanteti idha kiṃ pucchati? “Ime saṅkhārā aññamaññaṃ missā āluḷitā avibhūtā	700	
PA_atk-s03_04a:700_1	duddīpanā. Tathā hi kāyadvāre ādānaggahaṇamuñcanacopanāni pāpetvā uppannā aṭṭha kāmāvacarakusalacetanā	700	
PA_atk-s03_04a:700_2	dvādasa akusalacetanāti evaṃ kusalākusalā vīsati cetanāpi, assāsapassāsāpi kāyasaṅkhārotveva	700	
PA_atk-s03_04a:700_3	vuccanti. Vacīdvāre hanusañcopanaṃ vacībhedaṃ pāpetvā uppannā vuttappakārāva vīsati	700	
PA_atk-s03_04a:700_4	cetanāpi vitakkavicārāpi vacīsaṅkhārotveva vuccanti. Kāyavacīdvāresu copanaṃ apatvā	700	
PA_atk-s03_04a:700_5	raho nisinnassa cintayato uppannā kusalākusalā ekūnatiṃsacetanāpi, saññā ca vedanā	700	
PA_atk-s03_04a:700_6	cāti ime dve dhammāpi cittasaṅkhārotveva vuccanti. Evaṃ ime saṅkhārā aññamaññaṃ missā	700	
PA_atk-s03_04a:700_7	āluḷitā avibhūtā duddīpanā, te pākaṭe vibhūte katvā kathāpessāmī”ti pucchi.	700	
PA_atk-s03_04a:701_0	Kasmā pana bhanteti idha kāyasaṅkhārādināmassa padatthaṃ pucchati. Tassa vissajjane	701	
PA_atk-s03_04a:701_1	kāyappaṭibaddhāti kāyanissitā. Kāye sati honti, asati na honti. Cittappaṭibaddhāti	701	
PA_atk-s03_04a:701_2	cittanissitā. Citte sati honti, asati na honti.	701	
PA_atk-s03_04a:702_0	Idāni “kiṃ nu kho esa saññāvedayitanirodhaṃ valañjeti, no valañjeti, ciṇṇavasī vā	702	
PA_atk-s03_04a:702_1	tattha no ciṇṇavasī”ti jānanatthaṃ pucchanto kathaṃ pana bhante saññāvedayitanirodhasamāpatti	702	
PA_atk-s03_04a:702_2	hotīti āha. Tassa vissajjane samāpajjissanti vā samāpajjāmīti vā padadvayena nevasaññānāsaññāyatanasamāpattikālo	702	
PA_atk-s03_04a:702_3	kathito. Samāpannoti padena antonirodho. Tathā purimehi dvīhi padehi sacittakakālo	702	
PA_atk-s03_04a:702_4	kathito, pacchimena acittakakālo.	702	
PA_atk-s03_04a:703_0	Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva	703	
PA_atk-s03_04a:703_1	“ettakaṃ kālaṃ acittako bhavissāmī”ti addhānaparicchedaṃ cittaṃ bhāvitaṃ hoti. Yaṃ	703	
PA_atk-s03_04a:703_2	taṃ tathattāya upanetīti yaṃ pana evaṃ bhāvitaṃ cittaṃ, taṃ puggalaṃ tathattāya acittakabhāvāya	703	
PA_atk-s03_04a:703_3	upaneti. Vacīsaṅkhāro paṭhamaṃ nirujjhatīti sesasaṅkhārehi paṭhamaṃ dutiyajjhāneyeva	703	
PA_atk-s03_04a:703_4	nirujjhati. Tato kāyasaṅkhāroti tato paraṃ kāyasaṅkhāro catutthajjhāne nirujjhati.	703	
PA_atk-s03_04a:703_5	Tato cittasaṅkhāroti tato paraṃ cittasaṅkhāro antonirodhe nirujjhati. Āyūti rūpajīvitindriyaṃ.	703	
PA_atk-s03_04a:703_6	Viparibhinnānīti upahatāni vinaṭṭhāni.	703	
PA_atk-s03_04a:704_0	Tattha keci “nirodhasamāpannassa ‘cittasaṅkhāro ca niruddho’ti vacanato cittaṃ aniruddhaṃ	704	
PA_atk-s03_04a:704_1	hoti, tasmā sacittakāpi ayaṃ samāpattī”ti vadanti. Te vattabbā – “vacīsaṅkhāropissa	704	
PA_atk-s03_04a:704_2	niruddho”ti vacanato vācā aniruddhā hoti, tasmā nirodhasamāpannena dhammampi kathentena	704	
PA_atk-s03_04a:704_3	sajjhāyampi karontena nisīditabbaṃ siyā. Yo cāyaṃ mato kālaṅkato, tassāpi cittasaṅkhāro	704	
PA_atk-s03_04a:704_4	niruddhoti vacanato cittaṃ aniruddhaṃ bhaveyya, tasmā kālaṅkate mātāpitaro vā arahante	704	
PA_atk-s03_04a:704_5	vā jhāpentena ānantariyakammaṃ kataṃ bhaveyya. Iti byañjane abhinivesaṃ akatvā ācariyānaṃ	704	
PA_atk-s03_04a:704_6	naye ṭhatvā attho upaparikkhitabbo. Attho hi paṭisaraṇaṃ, na byañjanaṃ.	704	
PA_atk-s03_04a:705_0	Indriyāni vippasannānīti kiriyamayapavattasmiñhi vattamāne bahiddhārammaṇesu pasāde	705	
PA_atk-s03_04a:705_1	ghaṭṭentesu indriyāni kilamanti, upahatāni makkhittāni viya honti vātādīhi uṭṭhitarajena	705	
PA_atk-s03_04a:705_2	catumahāpathe ṭhapitaādāso viya. Yathā pana thavikāya pakkhipitvā mañjūsādīsu ṭhapito	705	
PA_atk-s03_04a:705_3	ādāso antoyeva virocati, evaṃ nirodhasamāpannassa bhikkhuno antonirodhe pañca pasādā	705	
PA_atk-s03_04a:705_4	ativiya virocanti. Tena vuttaṃ “indriyāni vippasannānī”ti.	705	
PA_atk-s03_04a:706_0	Vuṭṭhahissanti vā vuṭṭhahāmīti vā padadvayena antonirodhakālo kathito, vuṭṭhitoti	706	
PA_atk-s03_04a:706_1	padena phalasamāpattikālo. Tathā purimehi dvīhi padehi acittakakālo kathito, pacchimena	706	
PA_atk-s03_04a:706_2	sacittakakālo. Pubbeva tathā cittaṃ bhāvitaṃ hotīti nirodhasamāpattito pubbe addhānaparicchedakāleyeva	706	
PA_atk-s03_04a:706_3	“ettakaṃ kālaṃ acittako hutvā tato paraṃ sacittako bhavissāmī”ti addhānaparicchedaṃ	706	
PA_atk-s03_04a:706_4	cittaṃ bhāvitaṃ hoti. Yaṃ taṃ tathattāya upanetīti yaṃ evaṃ bhāvitaṃ cittaṃ, taṃ	706	
PA_atk-s03_04a:706_5	puggalaṃ tathattāya sacittakabhāvāya upaneti. Iti heṭṭhā nirodhasamāpajjannakālo	706	
PA_atk-s03_04a:706_6	gahito, idha nirodhato vuṭṭhānakālo.	706	
PA_atk-s03_04a:707_0	Idāni nirodhakathaṃ kathetuṃ kāloti nirodhakathā kathetabbā siyā. Sā panesā “dvīhi	707	
PA_atk-s03_04a:707_1	balehi samannāgatattā tayo ca saṅkhārānaṃ paṭipassaddhiyā soḷasahi ñāṇacariyāhi navahi	707	
PA_atk-s03_04a:707_2	samādhicariyāhi vasībhāvatāpaññā nirodhasamāpattiyaṃ ñāṇa”nti mātikaṃ ṭhapetvā sabbākārena	707	
PA_atk-s03_04a:707_3	visuddhimagge kathitā, tasmā tattha kathitanayeneva gahetabbā. Ko panāyaṃ nirodho	707	
PA_atk-s03_04a:707_4	nāma? Catunnaṃ khandhānaṃ paṭisaṅkhā appavatti. Atha kimatthametaṃ samāpajjantīti?	707	
PA_atk-s03_04a:707_5	Saṅkhārānaṃ pavatte ukkaṇṭhitā sattāhaṃ acittakā hutvā sukhaṃ viharissāma, diṭṭhadhammanibbānaṃ	707	
PA_atk-s03_04a:707_6	nāmetaṃ yadidaṃ nirodhoti etadatthaṃ samāpajjanti.	707	
PA_atk-s03_04a:708_0	Cittasaṅkhāro paṭhamaṃ uppajjatīti nirodhā vuṭṭhahantassa hi phalasamāpatticittaṃ	708	
PA_atk-s03_04a:708_1	paṭhamaṃ uppajjati. Taṃsampayuttaṃ saññañca vedanañca sandhāya “cittasaṅkhāro paṭhamaṃ	708	
PA_atk-s03_04a:708_2	uppajjatī”ti āha. Tato kāyasaṅkhāroti tato paraṃ bhavaṅgasamaye kāyasaṅkhāro uppajjati.	708	
PA_atk-s03_04a:709_0	Kiṃ pana phalasamāpatti assāsapassāse na samuṭṭhāpetīti? Samuṭṭhāpeti. Imassa pana	709	
PA_atk-s03_04a:709_1	catutthajjhānikā phalasamāpatti, sā na samuṭṭhāpeti. Kiṃ vā etena? Phalasamāpatti	709	
PA_atk-s03_04a:709_2	paṭhamajjhānikā vā hotu dutiyatatiyacatutthajjhānikā vā, santasamāpattito vuṭṭhitassa	709	
PA_atk-s03_04a:709_3	bhikkhuno assāsapassāsā abbohārikā honti, tesaṃ abbohārikabhāvo sañjīvattheravatthunā	709	
PA_atk-s03_04a:709_4	veditabbo. Sañjīvattherassa hi samāpattito vuṭṭhāya kiṃsukapupphasadise vītaccitaṅgāre	709	
PA_atk-s03_04a:709_5	maddamānassa gacchato cīvare aṃsumattampi na jhāyi, usmākāramattampi nāhosi. Samāpattibalaṃ	709	
PA_atk-s03_04a:709_6	nāmetanti vadanti. Evameva santāya phalasamāpattiyā vuṭṭhitassa bhikkhuno assāsapassāsā	709	
PA_atk-s03_04a:709_7	abbohārikā hontīti bhavaṅgasamayenevetaṃ kathitanti veditabbaṃ.	709	
PA_atk-s03_04a:710_0	Tato vacīsaṅkhāroti tato paraṃ kiriyamayapavattavalañjanakāle vacīsaṅkhāro uppajjati.	710	
PA_atk-s03_04a:710_1	Kiṃ bhavaṅgaṃ vitakkavicāre na samuṭṭhāpetīti? Samuṭṭhāpeti. Taṃsamuṭṭhānā pana vitakkavicārā	710	
PA_atk-s03_04a:710_2	vācaṃ abhisaṅkhātuṃ na sakkontīti kiriyamayapavattavalañjanakālenevetaṃ kathitaṃ.	710	
PA_atk-s03_04a:711_0	Suññato phassotiādayo saguṇenāpi ārammaṇenāpi kathetabbā. Saguṇena tāva suññatā nāma	711	
PA_atk-s03_04a:711_1	phalasamāpatti, tāya sahajātaphassaṃ sandhāya “suññato phasso”ti vuttaṃ. Animittappaṇihitesupi	711	
PA_atk-s03_04a:711_2	eseva nayo. Ārammaṇena pana nibbānaṃ rāgādīhi suññattā suññatā nāma, rāganimittādīnaṃ	711	
PA_atk-s03_04a:711_3	abhāvā animittaṃ, rāgadosamohappaṇidhīnaṃ abhāvā appaṇihitaṃ, suññataṃ nibbānaṃ ārammaṇaṃ	711	
PA_atk-s03_04a:711_4	katvā uppannaphalasamāpattisamphasso suññato nāma. Animittappaṇihitesupi eseva nayo.	711	
PA_atk-s03_04a:712_0	Aparā āgamaniyakathā nāma hoti. Suññataanimittaappaṇihitāti hi vipassanāpi vuccati.	712	
PA_atk-s03_04a:712_1	Tattha yo bhikkhu saṅkhāre aniccato pariggahetvā aniccato disvā aniccato vuṭṭhāti,	712	
PA_atk-s03_04a:712_2	tassa vuṭṭhānagāminivipassanā animittā nāma hoti. Yo dukkhato pariggahetvā dukkhato	712	
PA_atk-s03_04a:712_3	disvā dukkhato vuṭṭhāti, tassa appaṇihitā nāma. Yo anattato pariggahetvā anattato	712	
PA_atk-s03_04a:712_4	disvā anattato vuṭṭhāti, tassa suññatā nāma. Tattha animittavipassanāya maggo animitto	712	
PA_atk-s03_04a:712_5	nāma, animittamaggassa phalaṃ animittaṃ nāma, animittaphalasamāpattisahajāte phasse	712	
PA_atk-s03_04a:712_6	phusante “animitto phasso phusatī”ti vuccati. Appaṇihitasuññatesupi eseva nayo. Āgamaniyena	712	
PA_atk-s03_04a:712_7	kathite pana suññato vā phasso animitto vā phasso appaṇihito vā phassoti vikappo	712	
PA_atk-s03_04a:712_8	āpajjeyya, tasmā saguṇena ceva ārammaṇena ca kathetabbaṃ. Evañhi tayo phassā phusantīti sameti.	712	
PA_atk-s03_04a:713_0	Vivekaninnantiādīsu nibbānaṃ viveko nāma. Tasmiṃ viveke ninnaṃ onatanti vivekaninnaṃ.	713	
PA_atk-s03_04a:713_1	Vivekapoṇanti aññato agantvā yena viveko, tena vaṅkaṃ viya hutvā ṭhitanti vivekapoṇaṃ.	713	
PA_atk-s03_04a:713_2	Yena viveko, tena patamānaṃ viya ṭhitanti vivekapabbhāraṃ.	713	
PA_atk-s03_04a:714	7. Godattasuttavaṇṇanā	71	
PA_atk-s03_04a:715_0	349. Sattame nānatthā ceva nānābyañjanā cāti byañjanampi nesaṃ nānaṃ, atthopi. Tattha	715	
PA_atk-s03_04a:715_1	byañjanassa nānatā pākaṭā. Attho pana appamāṇā cetovimutti bhūmantarato mahaggatā	715	
PA_atk-s03_04a:715_2	hoti rūpāvacarā, ārammaṇato sattapaṇṇattiārammaṇā. Ākiñcaññā bhūmantarato mahaggatā	715	
PA_atk-s03_04a:715_3	arūpāvacarā, ārammaṇato navattabbārammaṇā. Suññatā bhūmantarato kāmāvacarā, ārammaṇato	715	
PA_atk-s03_04a:715_4	saṅkhārārammaṇā. Vipassanā hi ettha suññatāti adhippetā. Animittā bhūmantarato lokuttarā,	715	
PA_atk-s03_04a:715_5	ārammaṇato nibbānārammaṇā.	715	
PA_atk-s03_04a:716_0	Rāgo kho bhante pamāṇakaraṇotiādīsu yathā pabbatapāde pūtipaṇṇakasaṭaudakaṃ nāma	716	
PA_atk-s03_04a:716_1	hoti kāḷavaṇṇaṃ, olokentānaṃ byāmasatagambhīraṃ viya khāyati, yaṭṭhiṃ vā rajjuṃ vā	716	
PA_atk-s03_04a:716_2	gahetvā minantassa piṭṭhipādottharaṇamattampi na hoti; evameva yāva rāgādayo nuppajjanti,	716	
PA_atk-s03_04a:716_3	tāva puggalaṃ sañjānituṃ na sakkā hoti, sotāpanno viya sakadāgāmī viya anāgāmī viya	716	
PA_atk-s03_04a:716_4	ca khāyati. Yadā panassa rāgādayo uppajjanti, tadā ratto duṭṭho mūḷhoti paññāyati.	716	
PA_atk-s03_04a:716_5	Iti te “ettako aya”nti puggalassa pamāṇaṃ dassentāva uppajjantīti pamāṇakaraṇā nāma vuttā.	716	
PA_atk-s03_04a:717_0	Yāvatā kho bhante appamāṇā cetovimuttiyoti yattakā appamāṇā cetovimuttiyo. Kittakā	717	
PA_atk-s03_04a:717_1	pana tā? Cattāro brahmavihārā, cattāro maggā, cattāri phalānīti dvādasa. Tatra brahmavihārā	717	
PA_atk-s03_04a:717_2	pharaṇaappamāṇatāya appamāṇā, sesā pamāṇakārakānaṃ kilesānaṃ abhāvena nibbānampi	717	
PA_atk-s03_04a:717_3	appamāṇameva, cetovimutti pana na hoti, tasmā na gahitaṃ. Akuppāti arahattaphalacetovimutti.	717	
PA_atk-s03_04a:717_4	Sā hi tāsaṃ sabbajeṭṭhikā, tasmā “aggamakkhāyatī”ti vuttā. Rāgo kho bhante kiñcananti	717	
PA_atk-s03_04a:717_5	rāgo uppajjitvā puggalaṃ kiñcati maddati palibundhati, tasmā kiñcananti vutto. Manussā	717	
PA_atk-s03_04a:717_6	kira goṇehi khalaṃ maddāpentā “kiñcehi kapila kiñcehi kāḷakā”ti vadanti. Evaṃ maddanaṭṭho	717	
PA_atk-s03_04a:717_7	kiñcanaṭṭhoti veditabbo. Dosamohesupieseva nayo.	717	
PA_atk-s03_04a:718_0	Ākiñcaññā cetovimuttiyo nāma nava dhammā ākiñcaññāyatanaṃ maggaphalāni ca. Tattha	718	
PA_atk-s03_04a:718_1	ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ. Maggaphalāni kiñcanānaṃ	718	
PA_atk-s03_04a:718_2	maddanapalibundhanakilesānaṃ natthitāya ākiñcaññāni, nibbānampi ākiñcaññaṃ, cetovimutti	718	
PA_atk-s03_04a:718_3	pana na hoti, tasmā na gahitaṃ.	718	
PA_atk-s03_04a:719_0	Rāgo kho bhante nimittakaraṇotiādīsu yathā nāma dvinnaṃ kulānaṃ sadisā dve vacchakā	719	
PA_atk-s03_04a:719_1	honti. Yāva tesaṃ lakkhaṇaṃ na kataṃ hoti, tāva “ayaṃ asukakulassa vacchako, ayaṃ	719	
PA_atk-s03_04a:719_2	asukakulassā”ti na sakkā hoti jānituṃ. Yadā pana tesaṃ tisūlādīsu aññataraṃ lakkhaṇaṃ	719	
PA_atk-s03_04a:719_3	kataṃ hoti, tadā sakkā hoti jānituṃ. Evameva yāva puggalassa rāgo nuppajjati, tāva	719	
PA_atk-s03_04a:719_4	na sakkā hoti jānituṃ “ariyo vā puthujjano vā”ti. Rāgo panassa uppajjamānova “sarāgo	719	
PA_atk-s03_04a:719_5	nāma ayaṃ puggalo”ti sañjānananimittaṃ karonto viya uppajjati, tasmā nimittakaraṇoti	719	
PA_atk-s03_04a:719_6	vutto. Dosamohesupi eseva nayo.	719	
PA_atk-s03_04a:720_0	Animittā cetovimuttiyo nāma terasa dhammā vipassanā, cattāro āruppā, cattāro maggā,	720	
PA_atk-s03_04a:720_1	cattāri phalāni. Tattha vipassanā niccanimittaṃ sukhanimittaṃ attanimittaṃ ugghāṭetīti	720	
PA_atk-s03_04a:720_2	animittā nāma. Cattāro āruppā rūpanimittassa abhāvā animittā nāma. Maggaphalāni nimittakarānaṃ	720	
PA_atk-s03_04a:720_3	kilesānaṃ abhāvena animittāni, nibbānampi animittameva, taṃ pana cetovimutti na hoti,	720	
PA_atk-s03_04a:720_4	tasmā na gahitaṃ. Atha kasmā suññatā cetovimutti na gahitāti? Sā “suññā rāgenā”tiādivacanato	720	
PA_atk-s03_04a:720_5	sabbattha anupaviṭṭhāva, tasmā visuṃ na gahitāti.	720	
PA_atk-s03_04a:721_0	Ekatthāti ārammaṇavasena ekatthā “appamāṇaṃ ākiñcaññaṃ suññataṃ animitta”nti hi sabbānetāni	721	
PA_atk-s03_04a:721_1	nibbānasseva nāmāni. Iti iminā pariyāyena ekatthā. Aññasmiṃ pana ṭhāne appamāṇāpi	721	
PA_atk-s03_04a:721_2	hoti, aññasmiṃ ākiñcaññā, aññasmiṃ suññatā, aññasmiṃ animittāti iminā pariyāyena nānābyañjanāti.	721	
PA_atk-s03_04a:722	8. Nigaṇṭhanāṭaputtasuttavaṇṇanā	72	
PA_atk-s03_04a:723_0	350. Aṭṭhame tenupasaṅkamīti sayaṃ āgatāgamo viññātasāsano anāgāmī ariyasāvako samāno	723	
PA_atk-s03_04a:723_1	kasmā naggabhoggaṃ nissirikaṃ nigaṇṭhaṃ upasaṅkamīti? Upavādamocanatthañceva vādāropanatthañca.	723	
PA_atk-s03_04a:723_2	Nigaṇṭhā kira “samaṇassa gotamassa sāvakā thaddhakhadirakhāṇukasadisā, kenaci saddhiṃ	723	
PA_atk-s03_04a:723_3	paṭisanthārampi na karontī”ti upavadanti, tassa upavādassa mocanatthañca, “vādañcassa	723	
PA_atk-s03_04a:723_4	āropessāmī”ti upasaṅkami. Na khvāhaṃ ettha bhante bhagavato saddhāya gacchāmīti yassa	723	
PA_atk-s03_04a:723_5	ñāṇena asacchikataṃ hoti. So “evaṃ kireta”nti aññassa saddhāya gaccheyya, mayā pana	723	
PA_atk-s03_04a:723_6	ñāṇenetaṃ sacchikataṃ, tasmā nāhaṃ ettha bhagavato saddhāya gacchāmīti dīpento evamāha.	723	
PA_atk-s03_04a:724_0	Ulloketvāti kāyaṃ unnāmetvā kucchiṃ nīharitvā gīvaṃ paggayha sabbaṃ disaṃ pekkhamāno	724	
PA_atk-s03_04a:724_1	ulloketvā. Bādhetabbaṃ maññeyyāti yathā vinivijjhitvā na nikkhamati, evaṃ paṭibāhitabbaṃ	724	
PA_atk-s03_04a:724_2	maññeyya bandhitabbaṃ vā. Sahadhammikāti sakāraṇā. Atha maṃ paṭihareyyāsi saddhiṃ	724	
PA_atk-s03_04a:724_3	nigaṇṭhaparisāyāti etesaṃ atthe ñāte atha me nigaṇṭhaparisāya saddhiṃ abhigaccheyyāsi,	724	
PA_atk-s03_04a:724_4	patīhārassa me santikaṃ āgantvā attano āgatabhāvaṃ jānāpeyyāsīti attho. Eko pañhoti	724	
PA_atk-s03_04a:724_5	eko pañhamaggo, ekaṃ pañhagavesananti attho. Eko uddesoti ekaṃ nāma kinti? Ayaṃ eko	724	
PA_atk-s03_04a:724_6	uddeso. Ekaṃ veyyākaraṇanti “sabbe sattā āhāraṭṭhitikā”ti idaṃ ekaṃ veyyākaraṇaṃ.	724	
PA_atk-s03_04a:724_7	Evaṃ sabbattha attho veditabbo.	724	
PA_atk-s03_04a:725	9. Acelakassapasuttavaṇṇanā	72	
PA_atk-s03_04a:726_0	351. Navame kīvaciraṃ pabbajitassāti kīvaciro kālo pabbajitassāti attho. Uttari manussadhammāti	726	
PA_atk-s03_04a:726_1	manussadhammo nāma dasakusalakammapathā, tato manussadhammato uttari. Alamariyañāṇadassanavisesoti	726	
PA_atk-s03_04a:726_2	ariyabhāvaṃ kātuṃ samatthatāya alamariyoti saṅkhāto ñāṇadassanaviseso. Naggeyyāti	726	
PA_atk-s03_04a:726_3	naggabhāvato. Muṇḍeyyāti muṇḍabhāvato. Pavāḷanipphoṭanāyāti pāvaḷanipphoṭanato, bhūmiyaṃ	726	
PA_atk-s03_04a:726_4	nisīdantassa ānisadaṭṭhāne laggānaṃ paṃsurajavālikānaṃ phoṭanatthaṃ gahitamorapiñchamattatoti attho.	726	
PA_atk-s03_04a:727	10. Gilānadassanasuttavaṇṇanā	72	
PA_atk-s03_04a:728_0	352. Dasame ārāmadevatāti pupphārāmaphalārāmesu adhivatthā devatā. Vanadevatāti vanasaṇḍesu	728	
PA_atk-s03_04a:728_1	adhivatthā devatā. Rukkhadevatāti mattarājakāle vessavaṇo ca devatāti evaṃ tesu tesu	728	
PA_atk-s03_04a:728_2	rukkhesu adhivatthā devatā. Osadhitiṇavanappatīsūti harītakāmalakīādīsu muñjapabbajādīsu	728	
PA_atk-s03_04a:728_3	vanajeṭṭharukkhesu ca adhivatthā devatā. Saṃgammāti sannipatitvā. Samāgammāti tato	728	
PA_atk-s03_04a:728_4	tato samāgantvā. Paṇidhehīti patthanāvasena ṭhapehi. Ijjhissati sīlavato cetopaṇidhīti	728	
PA_atk-s03_04a:728_5	samijjhissati sīlavantassa cittapatthanā. Dhammikoti dasakusaladhammasamannāgato	728	
PA_atk-s03_04a:728_6	agatigamanarahito. Dhammarājāti tasseva vevacanaṃ, dhammena vā laddharajjattā dhammarājā.	728	
PA_atk-s03_04a:728_7	Tasmāti “yasmā tena hi, ayyaputta, amhepi ovadāhī”ti vadatha, tasmā. Appaṭivibhattanti	728	
PA_atk-s03_04a:728_8	“idaṃ bhikkhūnaṃ dassāma, idaṃ attanā bhuñjissāmā”ti evaṃ avibhattaṃ bhikkhūhi saddhiṃ	728	
PA_atk-s03_04a:728_9	sādhāraṇameva bhavissatīti.	728	
PA_atk-s03_04a:729	Cittasaṃyuttavaṇṇanā niṭṭhitā.	72	
PA_atk-s03_04a:730	8. Gāmaṇisaṃyuttaṃ	73	
PA_atk-s03_04a:731	1. Caṇḍasuttavaṇṇanā	73	
PA_atk-s03_04a:732_0	353. Gāmaṇisaṃyuttassa paṭhame caṇḍo gāmaṇīti dhammasaṅgāhakattherehi caṇḍoti gahitanāmo	732	
PA_atk-s03_04a:732_1	eko gāmaṇi. Pātukarotīti bhaṇḍantaṃ paṭibhaṇḍanto akkosantaṃ paccakkosanto paharantaṃ	732	
PA_atk-s03_04a:732_2	paṭipaharanto pākaṭaṃ karotīti dasseti. Na pātukarotīti akkuṭṭhopi pahaṭopi kiñci	732	
PA_atk-s03_04a:732_3	paccanīkaṃ akarontoti dasseti.	732	
PA_atk-s03_04a:733	2. Tālapuṭasuttavaṇṇanā	73	
PA_atk-s03_04a:734_0	354. Dutiye tālapuṭoti evaṃnāmako. Tassa kira bandhanā pamuttatālapakkavaṇṇo viya	734	
PA_atk-s03_04a:734_1	mukhavaṇṇo vippasanno ahosi, tenassa tālapuṭoti nāmaṃ akaṃsu. Svāyaṃ abhinīhārasampanno	734	
PA_atk-s03_04a:734_2	pacchimabhavikapuggalo. Yasmā pana paṭisandhi nāma aniyatā ākāse khittadaṇḍasadisā,	734	
PA_atk-s03_04a:734_3	tasmā esa naṭakule nibbatti. Vuḍḍhippatto pana naṭasippe aggo hutvā sakalajambudīpe	734	
PA_atk-s03_04a:734_4	pākaṭo jāto. Tassa pañca sakaṭasatāni pañca mātugāmasatāni parivāro, bhariyāyapissa	734	
PA_atk-s03_04a:734_5	tāvatakāvāti mātugāmasahassena ceva sakaṭasahassena ca saddhiṃ yaṃ yaṃ nagaraṃ vā	734	
PA_atk-s03_04a:734_6	nigamaṃ vā pavisati, tatthassa puretarameva satasahassaṃ denti. Samajjavesaṃ gaṇhitvā	734	
PA_atk-s03_04a:734_7	pana mātugāmasahassena saddhiṃ kīḷaṃ karontassa yaṃ hatthūpagapādūpagādiābharaṇajātaṃ	734	
PA_atk-s03_04a:734_8	khipanti, tassa pariyanto natthi. So taṃdivasaṃ mātugāmasahassaparivārito rājagahe	734	
PA_atk-s03_04a:734_9	kīḷaṃ katvā paripakkañāṇattā saparivārova yena bhagavā tenupasaṅkami.	734	
PA_atk-s03_04a:735_0	Saccālikenāti saccena ca alikena ca. Tiṭṭhatetanti tiṭṭhatu etaṃ. Rajanīyāti rāgappaccayā	735	
PA_atk-s03_04a:735_1	mukhato pañcavaṇṇasuttanīharaṇavātavuṭṭhidassanādayo aññe ca kāmassādasaṃyuttākāradassanakā	735	
PA_atk-s03_04a:735_2	abhinayā. Bhiyyosomattāyāti adhikappamāṇattāya. Dosanīyāti dosappaccayā hatthapādacchedādidassanākārā.	735	
PA_atk-s03_04a:735_3	Mohanīyāti mohappaccayā udakaṃ gahetvā telakaraṇaṃ, telaṃ gahetvā udakakaraṇanti	735	
PA_atk-s03_04a:735_4	evamādayo māyāpabhedā.	735	
PA_atk-s03_04a:736_0	Pahāso nāma nirayoti visuṃ pahāsanāmako nirayo nāma natthi, avīcisseva pana ekasmiṃ	736	
PA_atk-s03_04a:736_1	koṭṭhāse naccantā viya gāyantā viya ca naṭavesaṃ gahetvāva paccanti, taṃ sandhāyetaṃ	736	
PA_atk-s03_04a:736_2	vuttaṃ. Nāhaṃ, bhante, etaṃ rodāmīti ahaṃ, bhante, etaṃ bhagavato byākaraṇaṃ na rodāmīti	736	
PA_atk-s03_04a:736_3	evaṃ sakammakavasenettha attho veditabbo, na assuvimocanamattena. “Mataṃ vā ammarodantī”tiādayo	736	
PA_atk-s03_04a:736_4	cettha aññepi vohārā veditabbā.	736	
PA_atk-s03_04a:737	3-5. Yodhājīvasuttādivaṇṇanā	73	
PA_atk-s03_04a:738_0	355-357. Tatiye yodhājīvoti yuddhena jīvikaṃ kappanako dhammasaṅgāhakattherehi evaṃ	738	
PA_atk-s03_04a:738_1	gahitanāmo. Ussahati vāyamatīti ussāhaṃ vāyāmaṃ karoti. Pariyāpādentīti maraṇaṃ paṭipajjāpenti.	738	
PA_atk-s03_04a:738_2	Dukkaṭanti duṭṭhu kataṃ. Duppaṇihitanti duṭṭhu ṭhapitaṃ. Parajito nāma nirayoti ayampi	738	
PA_atk-s03_04a:738_3	na visuṃ eko nirayo, avīcisseva pana ekasmiṃ koṭṭhāse pañcāvudhasannaddhā phalakahatthā	738	
PA_atk-s03_04a:738_4	hatthiassarathe āruyha saṅgāme yujjhantā viya paccanti, taṃ sandhāyetaṃ vuttaṃ. Catutthapañcamesupi eseva nayo.	738	
PA_atk-s03_04a:739	6. Asibandhakaputtasuttavaṇṇanā	73	
PA_atk-s03_04a:740_0	358. Chaṭṭhe pacchābhūmakāti pacchābhūmivāsino. Kāmaṇḍalukāti sakamaṇḍaluno. Sevālamālikāti	740	
PA_atk-s03_04a:740_1	pātova udakato sevālañceva uppalādīni ca gahetvā udakasuddhikabhāvajānanatthāya mālaṃ	740	
PA_atk-s03_04a:740_2	katvā piḷandhanakā. Udakorohakāti sāyaṃpātaṃ udakaṃ orohanakā. Uyyāpentīti upari	740	
PA_atk-s03_04a:740_3	yāpenti. Saññāpentīti sammā ñāpenti. Saggaṃ nāma okkāmentīti parivāretvā ṭhitā “gaccha,	740	
PA_atk-s03_04a:740_4	bho, brahmalokaṃ, gaccha, bho, brahmaloka”nti vadantā saggaṃ pavesenti. Anuparisakkeyyāti	740	
PA_atk-s03_04a:740_5	anuparigaccheyya. Ummujjāti ummujja uṭṭhaha. Thalamuplavāti thalamabhiruha. Tatra	740	
PA_atk-s03_04a:740_6	yāssāti tatra yā bhaveyya. Sakkharā vā kaṭhalā vāti sakkharā ca kaṭhalā ca. Sā adhogāmī	740	
PA_atk-s03_04a:740_7	assāti sā adho gaccheyya, heṭṭhāgāmī bhaveyya. Adhogacchāti heṭṭhā gaccha.	740	
PA_atk-s03_04a:741	7. Khettūpamasuttavaṇṇanā	74	
PA_atk-s03_04a:742_0	359. Sattame jaṅgalanti thaddhaṃ na mudu. Ūsaranti sañjātaloṇaṃ. Pāpabhūmīti lāmakabhūmibhāgaṃ.	742	
PA_atk-s03_04a:742_1	Maṃdīpātiādīsu ahaṃ dīpo patiṭṭhā etesanti maṃdīpā. Ahaṃ leṇo allīyanaṭṭhānaṃ etesanti	742	
PA_atk-s03_04a:742_2	maṃleṇā. Ahaṃ tāṇaṃ rakkhā etesanti maṃtāṇā. Ahaṃ saraṇaṃ bhayanāsanaṃ etesanti maṃsaraṇā.	742	
PA_atk-s03_04a:742_3	Viharantīti maṃ evaṃ katvā viharanti.	742	
PA_atk-s03_04a:743_0	Gobhattampīti dhaññaphalassa abhāvena lāyitvā kalāpakalāpaṃ bandhitvā ṭhapitaṃ gimhakāle	743	
PA_atk-s03_04a:743_1	gunnampi khādanaṃ bhavissatīti attho. Udakamaṇikoti kucchiyaṃ maṇikamekhalāya evaṃ	743	
PA_atk-s03_04a:743_2	laddhanāmo bhājanaviseso. Ahārī aparihārīti udakaṃ na harati na pariharati, na pariyādiyatīti	743	
PA_atk-s03_04a:743_3	attho. Iti imasmiṃ sutte sakkaccadhammadesanāva kathitā. Buddhānañhi asakkaccadhammadesanā	743	
PA_atk-s03_04a:743_4	nāma natthi. Sīhasamānavuttino hi buddhā, yathā sīho pabhinnavaravāraṇassapi sasabiḷārādīnampi	743	
PA_atk-s03_04a:743_5	gahaṇatthāya ekasadisameva vegaṃ karoti, evaṃ buddhāpi ekassa desentāpi dvinnaṃ bahūnaṃ	743	
PA_atk-s03_04a:743_6	bhikkhuparisāya bhikkhuniupāsakaupāsikāparisāyapi titthiyānampi desentā sakkaccameva	743	
PA_atk-s03_04a:743_7	desenti. Catasso pana parisā saddahitvā okappetvā suṇantīti tāsaṃ desanā sakkaccadesanā nāma jātā.	743	
PA_atk-s03_04a:744	8. Saṅkhadhamasuttavaṇṇanā	74	
PA_atk-s03_04a:745_0	360. Aṭṭhame yaṃbahulaṃ yaṃbahulanti iminā nigaṇṭho attanāva attano vādaṃ bhindati.	745	
PA_atk-s03_04a:745_1	Tasmā bhagavā evaṃ sante na koci āpāyikotiādimāha. Purimāni pana cattāri padāni diṭṭhiyā	745	
PA_atk-s03_04a:745_2	paccayā honti. Tasmā tesupi ādīnavaṃ dassento idha, gāmaṇi, ekacco satthā evaṃvādī	745	
PA_atk-s03_04a:745_3	hotītiādimāha. Tattha ahampamhīti ahampi amhi.	745	
PA_atk-s03_04a:746_0	Mettāsahagatenātiādīsu yaṃ vattabbaṃ, taṃ sabbaṃ saddhiṃ bhāvanānayena visuddhimagge	746	
PA_atk-s03_04a:746_1	vuttameva. Seyyathāpi, gāmaṇi, balavā saṅkhadhamotiādi pana idha apubbaṃ. Tattha	746	
PA_atk-s03_04a:746_2	balavāti balasampanno. Saṅkhadhamoti saṅkhadhamako. Appakasirenāti akicchena adukkhena.	746	
PA_atk-s03_04a:746_3	Dubbalo hi saṅkhadhamo saṅkhaṃ dhamantopi na sakkoti catasso disā sarena viññāpetuṃ,	746	
PA_atk-s03_04a:746_4	nāssa saṅkhasaddo sabbato pharati, balavato pana vipphāriko hoti, tasmā “balavā”ti āha.	746	
PA_atk-s03_04a:747_0	Mettāya cetovimuttiyāti ettha “mettā”ti vutte upacāropi appanāpi vaṭṭati, “cetovimuttī”ti	747	
PA_atk-s03_04a:747_1	vutte pana appanāva vaṭṭati. Yaṃ pamāṇakataṃ kammanti pamāṇakataṃ kammaṃ nāma kāmāvacaraṃ	747	
PA_atk-s03_04a:747_2	vuccati, appamāṇakataṃ kammaṃ nāma rūpāvacaraṃ. Tañhi pamāṇaṃ atikkamitvā odhisakaanodhisakadisāpharaṇavasena	747	
PA_atk-s03_04a:747_3	vaḍḍhetvā katattā appamāṇakatanti vuccati.	747	
PA_atk-s03_04a:748_0	Na taṃ tatrāvasissati, na taṃ tatrāvatiṭṭhatīti taṃ kāmāvacarakammaṃ tasmiṃ rūpārūpāvacarakamme	748	
PA_atk-s03_04a:748_1	na ohīyati na tiṭṭhati. Kiṃ vuttaṃ hoti? Taṃ kāmāvacarakammaṃ tassa rūpārūpāvacarakammassa	748	
PA_atk-s03_04a:748_2	antarā laggituṃ vā ṭhātuṃ vā rūpārūpāvacarakammaṃ pharitvā pariyādiyitvā attano okāsaṃ	748	
PA_atk-s03_04a:748_3	gahetvā patiṭṭhātuṃ vā na sakkoti. Atha kho rūpārūpāvacarakammameva kāmāvacaraṃ mahogho	748	
PA_atk-s03_04a:748_4	viya parittaṃ udakaṃ pharitvā pariyādiyitvā attano okāsaṃ katvā tiṭṭhati, tassa vipākaṃ	748	
PA_atk-s03_04a:748_5	paṭibāhitvā sayameva brahmasahabyataṃ upanetīti. Iti idaṃ suttaṃ ādimhi kilesavasena	748	
PA_atk-s03_04a:748_6	vuṭṭhāya avasāne brahmavihāravasena gahitattā yathānusandhināva gataṃ.	748	
PA_atk-s03_04a:749	9. Kulasuttavaṇṇanā	74	
PA_atk-s03_04a:750_0	361. Navame dubbhikkhāti dullabhabhikkhā. Dvīhitikāti “jīvissāma nu kho na nu kho”ti	750	
PA_atk-s03_04a:750_1	evaṃ pavattaīhitikā. “Duhitikā”tipi pāṭho. Ayameva attho. Dukkhā īhiti ettha na sakkā	750	
PA_atk-s03_04a:750_2	koci payogo sukhena kātunti duhitikā. Tattha tattha matamanussānaṃ vippakiṇṇāni setāni	750	
PA_atk-s03_04a:750_3	aṭṭhikāni etthāti setaṭṭhikā. Salākāvuttāti salākamattavuttā, yaṃ tattha vuttaṃ vāpitaṃ,	750	
PA_atk-s03_04a:750_4	taṃ salākamattameva ahosi, phale na janayatīti attho.	750	
PA_atk-s03_04a:751	Uggilitunti dve ante mocetvā kathetuṃ asakkonto uggilituṃ bahi nīharituṃ na sakkhīti. Ogilitunti pucchāya dosaṃ disvā hāretuṃ asakkonto ogilituṃ anto pavesetuṃ na sakkhīti.	75	
PA_atk-s03_04a:752_0	Ito so gāmaṇi ekanavutikappeti bhagavā kathayamānova yāva nikkhanto nāsikavāto na	752	
PA_atk-s03_04a:752_1	puna pavisati, tāvatakena kālena ekanavutikappe anussari “atthi nu kho kiñci kule	752	
PA_atk-s03_04a:752_2	pakkabhikkhādānena upahatapubba”nti parijānanatthaṃ. Athekampi apassanto “ito so,	752	
PA_atk-s03_04a:752_3	gāmaṇī”tiādimāha. Idāni dānādīnaṃ ānisaṃsaṃ kathento atha kho yāni tāni kulāni aḍḍhānīti	752	
PA_atk-s03_04a:752_4	dhammadesanaṃ ārabhi. Tattha dānasambhūtānīti dānena sambhūtāni nibbattāni. Sesapadadvayepi	752	
PA_atk-s03_04a:752_5	eseva nayo. Ettha pana saccaṃ nāma saccavāditā. Sāmaññaṃ nāma sesasīlaṃ. Vikiratīti	752	
PA_atk-s03_04a:752_6	ayogena vaḷañjento vippakirati. Vidhamatīti dhamento viya nāseti. Viddhaṃsetīti nāseti.	752	
PA_atk-s03_04a:752_7	Aniccatāti hutvā abhāvo bahunāpi kālena saṅgatānaṃ khaṇeneva antaradhānaṃ.	752	
PA_atk-s03_04a:753	10. Maṇicūḷakasuttavaṇṇanā	75	
PA_atk-s03_04a:754_0	362. Dasame taṃ parisaṃ etadavocāti tassa kira evaṃ ahosi “kulaputtā pabbajantā puttadārañceva	754	
PA_atk-s03_04a:754_1	jātarūparajatañca pahāyeva pabbajanti, na ca sakkā yaṃ pahāya pabbajitā, taṃ tehi	754	
PA_atk-s03_04a:754_2	gahetu”nti nayaggāhe ṭhatvā “mā ayyo”tiādivacanaṃ avoca. Ekaṃsenetanti etaṃ pañcakāmaguṇakappanaṃ	754	
PA_atk-s03_04a:754_3	assamaṇadhammo asakyaputtiyadhammoti ekaṃsena dhāreyyāsi.	754	
PA_atk-s03_04a:755_0	Tiṇanti senāsanacchadanatiṇaṃ. Pariyesitabbanti tiṇacchadane vā iṭṭhakacchadane vā	755	
PA_atk-s03_04a:755_1	gehe palujjante yehi taṃ kāritaṃ, tesaṃ santikaṃ gantvā “tumhehi kāritasenāsanaṃ	755	
PA_atk-s03_04a:755_2	ovassati, na sakkā tattha vasitu”nti ācikkhitabbaṃ. Manussā sakkontā karissanti,	755	
PA_atk-s03_04a:755_3	asakkontā “tumhe vaḍḍhakiṃ gahetvā kārāpetha, mayaṃ te saññāpessāmā”ti vakkhanti.	755	
PA_atk-s03_04a:755_4	Evaṃ vutte kāretvā tesaṃ ācikkhitabbaṃ. Manussā vaḍḍhakīnaṃ dātabbaṃ dassanti. Sace	755	
PA_atk-s03_04a:755_5	āvāsasāmikā natthi, aññesampi bhikkhācāravattena ārocetvā kāretuṃ vaṭṭati. Idaṃ sandhāya	755	
PA_atk-s03_04a:755_6	“pariyesitabba”nti vuttaṃ.	755	
PA_atk-s03_04a:756_0	Dārunti senāsane gopānasiādīsu palujjamānesu tadatthāya dāruṃ. Sakaṭanti gihivikataṃ	756	
PA_atk-s03_04a:756_1	katvā tāvakālikasakaṭaṃ. Na kevalañca sakaṭameva, aññampi vāsipharasukuddālādiupakaraṇaṃ	756	
PA_atk-s03_04a:756_2	evaṃ pariyesituṃ vaṭṭati. Purisoti hatthakammavasena puriso pariyesitabbo. Yaṃkiñci	756	
PA_atk-s03_04a:756_3	hi purisaṃ “hatthakammaṃ, āvuso, katvā dassasī”ti vatvā “dassāmi, bhante,”ti vutte	756	
PA_atk-s03_04a:756_4	“idañcidañca karohī”ti yaṃ icchati, taṃ kāretuṃ vaṭṭati. Na tvevāhaṃ, gāmaṇi, kenaci	756	
PA_atk-s03_04a:756_5	pariyāyenāti jātarūparajataṃ panāhaṃ kenacipi kāraṇena pariyesitabbanti na vadāmi.	756	
PA_atk-s03_04a:757	11. Bhadrakasuttavaṇṇanā	75	
PA_atk-s03_04a:758_0	363. Ekādasame mallesūti evaṃnāmake janapade. Vadhenāti māraṇena. Jāniyāti dhanajāniyā.	758	
PA_atk-s03_04a:758_1	Akālikena pattenāti na kālantarena pattena, kālaṃ anatikkamitvāva pattenāti attho.	758	
PA_atk-s03_04a:758_2	Ciravāsī nāma kumāroti evaṃnāmako tassa putto. Bahi āvasathe paṭivasatīti bahinagare	758	
PA_atk-s03_04a:758_3	kiñcideva sippaṃ uggaṇhanto vasati. Imasmiṃ sutte vaṭṭadukkhaṃ kathitaṃ.	758	
PA_atk-s03_04a:759	12. Rāsiyasuttavaṇṇanā	75	
PA_atk-s03_04a:760_0	364. Dvādasame rāsiyoti rāsiṃ katvā pañhassa pucchitattā rāsiyoti evaṃ dhammasaṅgāhakattherehi	760	
PA_atk-s03_04a:760_1	gahitanāmo. Tapassinti tapanissitakaṃ. Lūkhajīvinti lūkhajīvikaṃ. Antāti koṭṭhāsā.	760	
PA_atk-s03_04a:760_2	Gāmoti gāmmo. Gammotipi pāṭho, gāmavāsīnaṃ dhammoti attho. Attakilamathānuyogoti	760	
PA_atk-s03_04a:760_3	attano kilamathānuyogo, sarīradukkhakaraṇanti attho.	760	
PA_atk-s03_04a:761_0	Kasmā panettha kāmasukhallikānuyogo gahito, kasmā attakilamathānuyogo, kasmā majjhimā	761	
PA_atk-s03_04a:761_1	paṭipadāti? Kāmasukhallikānuyogo tāva kāmabhogīnaṃ dassanatthaṃ gahito, attakilamathānuyogo	761	
PA_atk-s03_04a:761_2	tapanissitakānaṃ, majjhimā paṭipadā tiṇṇaṃ nijjaravatthūnaṃ dassanatthaṃ gahitā.	761	
PA_atk-s03_04a:761_3	Kiṃ etesaṃ dassane payojananti? Ime dve ante pahāya tathāgato majjhimāya paṭipadāya	761	
PA_atk-s03_04a:761_4	sammāsambodhiṃ patto. So kāmabhoginopi na sabbe garahati na pasaṃsati, tapanissitakepi	761	
PA_atk-s03_04a:761_5	na sabbe garahati na pasaṃsati, garahitabbayuttakeyeva garahati, pasaṃsitabbayuttake	761	
PA_atk-s03_04a:761_6	pasaṃsatīti imassatthassa pakāsanaṃ etesaṃ dassane payojananti veditabbaṃ.	761	
PA_atk-s03_04a:762_0	Idāni tamatthaṃ pakāsento tayo khome, gāmaṇi, kāmabhoginotiādimāha. Tattha sāhasenāti	762	
PA_atk-s03_04a:762_1	sāhasikakammena. Na saṃvibhajatīti mittasahāyasandiṭṭhasambhattānaṃ saṃvibhāgaṃ na	762	
PA_atk-s03_04a:762_2	karoti. Na puññāni karotīti anāgatabhavassa paccayabhūtāni puññāni na karoti. Dhammādhammenāti	762	
PA_atk-s03_04a:762_3	dhammena ca adhammena ca. Ṭhānehīti kāraṇehi. Sacchikarotīti kathaṃ attānaṃ ātāpento	762	
PA_atk-s03_04a:762_4	paritāpento sacchikaroti? Caturaṅgavīriyavasena ca dhutaṅgavasena ca. Tisso sandiṭṭhikā	762	
PA_atk-s03_04a:762_5	nijjarāti ettha ekopi maggo tiṇṇaṃ kilesānaṃ nijjaraṇatāya tisso nijjarāti vuttoti.	762	
PA_atk-s03_04a:763	13. Pāṭaliyasuttavaṇṇanā	76	
PA_atk-s03_04a:764_0	365. Terasame dūteyyānīti dūtakammāni paṇṇāni ceva mukhasāsanāni ca. Pāṇātipātañcāhanti	764	
PA_atk-s03_04a:764_1	idaṃ kasmā āraddhaṃ? Na kevalaṃ ahaṃ māyaṃ jānāmi, aññampi idañcidañca jānāmīti sabbaññubhāvadassanatthaṃ	764	
PA_atk-s03_04a:764_2	āraddhaṃ. Santi hi, gāmaṇi, eke samaṇabrāhmaṇāti idaṃ sesasamaṇabrāhmaṇānaṃ laddhiṃ	764	
PA_atk-s03_04a:764_3	dassetvā tassā pajahāpanatthaṃ āraddhaṃ.	764	
PA_atk-s03_04a:765_0	Mālī kuṇḍalīti mālāya mālī, kuṇḍalehi kuṇḍalī. Itthikāmehīti itthīhi saddhiṃ kāmā	765	
PA_atk-s03_04a:765_1	itthikāmā, tehi itthikāmehi. Āvasathāgāranti kulagharassa ekasmiṃ ṭhāne ekekasseva	765	
PA_atk-s03_04a:765_2	sukhanivāsatthāya kataṃ vāsāgāraṃ. Tenāhaṃ yathāsatti yathābalaṃ saṃvibhajāmīti tassāhaṃ	765	
PA_atk-s03_04a:765_3	attano sattianurūpena ceva balānurūpena ca saṃvibhāgaṃ karomi. Alanti yuttaṃ. Kaṅkhaniye	765	
PA_atk-s03_04a:765_4	ṭhāneti kaṅkhitabbe kāraṇe. Cittasamādhinti tasmiṃ dhammasamādhismiṃ ṭhito tvaṃ saha	765	
PA_atk-s03_04a:765_5	vipassanāya catunnaṃ maggānaṃ vasena cittasamādhiṃ sace paṭilabheyyāsīti dasseti.	765	
PA_atk-s03_04a:765_6	Apaṇṇakatāya mayhanti ayaṃ paṭipadā mayhaṃ apaṇṇakatāya anaparādhakatāya eva saṃvattatīti	765	
PA_atk-s03_04a:765_7	attho. Kaṭaggāhoti jayaggāho.	765	
PA_atk-s03_04a:766_0	Ayaṃ kho, gāmaṇi, dhammasamādhi, tatra ce tvaṃ cittasamādhiṃ paṭilabheyyāsīti ettha	766	
PA_atk-s03_04a:766_1	dhammasamādhīti dasakusalakammapathadhammā, cittasamādhīti saha vipassanāya cattāro	766	
PA_atk-s03_04a:766_2	maggā. Atha vā “pāmojjaṃ jāyati, pamuditassa pīti jāyatī”ti evaṃ vuttā pāmojjapītipassaddhisukhasamādhisaṅkhātā	766	
PA_atk-s03_04a:766_3	pañca dhammā dhammasamādhi nāma, cittasamādhi pana saha vipassanāya cattāro maggāva.	766	
PA_atk-s03_04a:766_4	Atha vā dasakusalakammapathā cattāro brahmavihārā cāti ayaṃ dhammasamādhi nāma, taṃ	766	
PA_atk-s03_04a:766_5	dhammasamādhiṃ pūrentassa uppannā cittekaggatā cittasamādhi nāma. Evaṃ tvaṃ imaṃ	766	
PA_atk-s03_04a:766_6	kaṅkhādhammaṃ pajaheyyāsīti evaṃ tvaṃ imasmiṃ vuttappabhede dhammasamādhismiṃ ṭhito	766	
PA_atk-s03_04a:766_7	sace evaṃ cittasamādhiṃ paṭilabheyyāsi, ekaṃsenetaṃ kaṅkhaṃ pajaheyyāsīti attho.	766	
PA_atk-s03_04a:766_8	Sesaṃ sabbattha vuttanayamevāti.	766	
PA_atk-s03_04a:767	Gāmaṇisaṃyuttavaṇṇanā niṭṭhitā.	76	
PA_atk-s03_04a:768	9. Asaṅkhatasaṃyuttaṃ	76	
PA_atk-s03_04a:769	1. Paṭhamavaggo	76	
PA_atk-s03_04a:770	1-11. Kāyagatāsatisuttādivaṇṇanā	77	
PA_atk-s03_04a:771_0	366-376. Asaṅkhatasaṃyutte asaṅkhatanti akataṃ. Hitesināti hitaṃ esantena. Anukampakenāti	771	
PA_atk-s03_04a:771_1	anukampamānena. Anukampaṃ upādāyāti anukampaṃ cittena pariggahetvā, paṭiccātipi vuttaṃ	771	
PA_atk-s03_04a:771_2	hoti. Kataṃ vo taṃ mayāti taṃ mayā imaṃ asaṅkhatañca asaṅkhatamaggañca desentena	771	
PA_atk-s03_04a:771_3	tumhākaṃ kataṃ. Ettakameva hi anukampakassa satthu kiccaṃ, yadidaṃ aviparītadhammadesanā.	771	
PA_atk-s03_04a:771_4	Ito paraṃ pana paṭipatti nāma sāvakānaṃ kiccaṃ. Tenāha etāni, bhikkhave, rukkhamūlāni…pe…	771	
PA_atk-s03_04a:771_5	amhākaṃ anusāsanīti iminā rukkhamūlasenāsanaṃ dasseti. Suññāgārānīti iminā janavivittaṃ	771	
PA_atk-s03_04a:771_6	ṭhānaṃ. Ubhayena ca yogānurūpaṃ senāsanaṃ ācikkhati, dāyajjaṃ niyyāteti.	771	
PA_atk-s03_04a:772_0	Jhāyathāti ārammaṇūpanijjhānena aṭṭhatiṃsārammaṇāni, lakkhaṇūpanijjhānena ca aniccādito	772	
PA_atk-s03_04a:772_1	khandhāyatanādīni upanijjhāyatha, samathañca vipassanañca vaḍḍhethāti vuttaṃ hoti.	772	
PA_atk-s03_04a:772_2	Mā pamādatthāti mā pamajjittha. Mā pacchā vippaṭisārino ahuvatthāti ye hi pubbe daharakāle	772	
PA_atk-s03_04a:772_3	arogakāle sattasappāyādisampattikāle satthu sammukhībhāvakāle ca yonisomanasikārarahitā	772	
PA_atk-s03_04a:772_4	rattindivaṃ maṅkulabhattaṃ hutvā seyyasukhaṃ middhasukhaṃ anubhontā pamajjanti, te	772	
PA_atk-s03_04a:772_5	pacchā jarākāle rogakāle maraṇakāle vipattikāle satthu parinibbutakāle ca taṃ pubbe	772	
PA_atk-s03_04a:772_6	pamādavihāraṃ anussarantā sappaṭisandhikālakiriyañca bhāriyaṃ sampassamānā vippaṭisārino	772	
PA_atk-s03_04a:772_7	honti. Tumhe pana tādisā mā ahuvatthāti dassento āha “mā pacchā vippaṭisārino ahuvatthā”ti.	772	
PA_atk-s03_04a:773	Ayaṃ vo amhākaṃ anusāsanīti ayaṃ amhākaṃ santikā “jhāyatha mā pamādatthā”ti tumhākaṃ anusāsanī, ovādoti vuttaṃ hoti.	77	
PA_atk-s03_04a:774	2. Dutiyavaggo	77	
PA_atk-s03_04a:775	1-33. Asaṅkhatasuttādivaṇṇanā	77	
PA_atk-s03_04a:776	377-409. Kāye kāyānupassītiādīsu yaṃ vattabbaṃ, taṃ parato vakkhāma.	77	
PA_atk-s03_04a:777_0	Anatantiādīsu taṇhānatiyā abhāvena anataṃ. Catunnaṃ āsavānaṃ abhāvena anāsavaṃ. Paramatthasaccatāya	777	
PA_atk-s03_04a:777_1	saccaṃ. Vaṭṭassa parabhāgaṭṭhena pāraṃ. Saṇhaṭṭhena nipuṇaṃ. Suṭṭhu duddasatāya sududdasaṃ.	777	
PA_atk-s03_04a:777_2	Jarāya ajaritattā ajajjaraṃ. Thiraṭṭhena dhuvaṃ. Apalujjanatāya apalokitaṃ. Cakkhuviññāṇena	777	
PA_atk-s03_04a:777_3	apassitabbattā anidassanaṃ. Taṇhāmānadiṭṭhipapañcānaṃ abhāvena nippapañcaṃ.	777	
PA_atk-s03_04a:778	Santabhāvaṭṭhena santaṃ. Maraṇābhāvena amataṃ. Uttamaṭṭhena paṇītaṃ. Sassirikaṭṭhena sivaṃ. Nirupaddavatāya khemaṃ. Taṇhākkhayassa paccayattā taṇhakkhayaṃ.	77	
PA_atk-s03_04a:779_0	Vimhāpanīyaṭṭhena accharaṃ paharitabbayuttakanti acchariyaṃ. Abhūtameva bhūtaṃ ajātaṃ	779	
PA_atk-s03_04a:779_1	hutvā atthīti vā abbhutaṃ. Niddukkhattā anītikaṃ. Niddukkhasabhāvattā anītikadhammaṃ.	779	
PA_atk-s03_04a:779_2	Vānābhāvena nibbānaṃ. Byābajjhābhāveneva abyābajjhaṃ. Virāgādhigamassa paccayato	779	
PA_atk-s03_04a:779_3	virāgaṃ. Paramatthasuddhitāya suddhi. Tīhi bhavehi muttatāya mutti. Kāmālayānaṃ abhāvena	779	
PA_atk-s03_04a:779_4	anālayaṃ. Patiṭṭhaṭṭhena dīpaṃ. Allīyitabbayuttaṭṭhena leṇaṃ. Tāyanaṭṭhena tāṇaṃ.	779	
PA_atk-s03_04a:779_5	Bhayasaraṇaṭṭhena saraṇaṃ, bhayanāsananti attho. Paraṃ ayanaṃ gati patiṭṭhāti parāyaṇaṃ.	779	
PA_atk-s03_04a:779_6	Sesamettha vuttanayamevāti.	779	
PA_atk-s03_04a:780	Asaṅkhatasaṃyuttavaṇṇanā niṭṭhitā.	78	
PA_atk-s03_04a:781	10. Abyākatasaṃyuttaṃ	78	
PA_atk-s03_04a:782	1. Khemāsuttavaṇṇanā	78	
PA_atk-s03_04a:783_0	410. Abyākatasaṃyuttassa paṭhame khemāti gihikāle bimbisārassa upāsikā saddhāpabbajitā	783	
PA_atk-s03_04a:783_1	mahātherī “etadaggaṃ, bhikkhave, mama sāvikānaṃ bhikkhunīnaṃ mahāpaññānaṃ yadidaṃ	783	
PA_atk-s03_04a:783_2	khemā”ti evaṃ bhagavatā mahāpaññatāya etadagge ṭhapitā. Paṇḍitāti paṇḍiccena samannāgatā.	783	
PA_atk-s03_04a:783_3	Viyattāti veyyattiyena samannāgatā. Medhāvinīti medhāya paññāya samannāgatā. Bahussutāti	783	
PA_atk-s03_04a:783_4	pariyattibāhusaccenapi paṭivedhabāhusaccenapi samannāgatā.	783	
PA_atk-s03_04a:784_0	Gaṇakoti acchiddakagaṇanāya kusalo. Muddikoti aṅgulimuddāya gaṇanāya kusalo. Saṅkhāyakoti	784	
PA_atk-s03_04a:784_1	piṇḍagaṇanāya kusalo. Gambhīroti caturāsītiyojanasahassagambhīro. Appameyyoti āḷhakagaṇanāya	784	
PA_atk-s03_04a:784_2	appameyyo. Duppariyogāhoti āḷhakagaṇanāya pamāṇagahaṇatthaṃ durogāho. Yena rūpena	784	
PA_atk-s03_04a:784_3	tathāgatanti yena rūpena dīgho rasso sāmo odātoti sattasaṅkhātaṃ tathāgataṃ paññapeyya.	784	
PA_atk-s03_04a:784_4	Taṃ rūpaṃ tathāgatassa pahīnanti taṃ vuttappakārarūpaṃ samudayappahānena sabbaññutathāgatassa	784	
PA_atk-s03_04a:784_5	pahīnaṃ. Rūpasaṅkhāya vimuttoti āyatiṃ rūpassa anuppattiyā rūpārūpakoṭṭhāsenapi evarūpo	784	
PA_atk-s03_04a:784_6	nāma bhavissatīti vohārassapi paṭipassaddhattā rūpapaṇṇattiyāpi vimutto. Gambhīroti	784	
PA_atk-s03_04a:784_7	ajjhāsaya gambhīratāya ca guṇagambhīratāya ca gambhīro. Tassa evaṃ guṇagambhīrassa	784	
PA_atk-s03_04a:784_8	sato sabbaññutathāgatassa yaṃ upādāya sattasaṅkhāto tathāgatoti paññatti hoti, tadabhāvena	784	
PA_atk-s03_04a:784_9	tassā paññattiyā abhāvaṃ passantassa ayaṃ sattasaṅkhāto hoti tathāgato paraṃ maraṇāti	784	
PA_atk-s03_04a:784_10	idaṃ vacanaṃ na upeti na yujjati, na hoti tathāgato paraṃ maraṇātiādivacanampi na	7841	
PA_atk-s03_04a:784_11	upeti na yujjatīti attho.	7841	
PA_atk-s03_04a:785_0	Saṃsandissatīti ekaṃ bhavissati. Samessatīti nirantaraṃ bhavissati. Na virodhayissatīti	785	
PA_atk-s03_04a:785_1	na viruddhaṃ padaṃ bhavissati. Aggapadasminti desanāya. Desanā hi idha aggapadanti adhippetā.	785	
PA_atk-s03_04a:786	2. Anurādhasuttavaṇṇanā	78	
PA_atk-s03_04a:787	411. Dutiyaṃ khandhiyavagge vitthāritameva, abyākatādhikārato pana idha vuttaṃ.	78	
PA_atk-s03_04a:788	3-8. Paṭhamasāriputtakoṭṭhikasuttādivaṇṇanā	78	
PA_atk-s03_04a:789_0	412-417. Tatiye rūpagatametanti rūpamattametaṃ. Ettha rūpato añño koci satto nāma	789	
PA_atk-s03_04a:789_1	na upalabbhati, rūpe pana sati nāmamattaṃ etaṃ hotīti dasseti. Vedanāgatametantiādīsupi	789	
PA_atk-s03_04a:789_2	eseva nayo. Ayaṃ kho āvuso hetūti ayaṃ rūpādīni muñcitvā anupalabbhiyasabhāvo hetu,	789	
PA_atk-s03_04a:789_3	yenetaṃ abyākataṃ bhagavatāti. Catutthādīni uttānatthāneva.	789	
PA_atk-s03_04a:790	9. Kutūhalasālāsuttavaṇṇanā	79	
PA_atk-s03_04a:791_0	418. Navame kutūhalasālāyanti kutūhalasālā nāma paccekasālā natthi, yattha pana nānātitthiyā	791	
PA_atk-s03_04a:791_1	samaṇabrāhmaṇā nānāvidhaṃ kathaṃ pavattenti, sā bahūnaṃ “ayaṃ kiṃ vadati, ayaṃ kiṃ	791	
PA_atk-s03_04a:791_2	vadatī”ti kutūhaluppavattiṭṭhānato kutūhalasālāti vuccati. Dūrampi gacchatīti yāva	791	
PA_atk-s03_04a:791_3	ābhassarabrahmalokā gacchati. Imañca kāyaṃ nikkhipatīti cuticittena nikkhipati. Anupapanno	791	
PA_atk-s03_04a:791_4	hotīti cutikkhaṇeyeva paṭisandhicittassa anuppannattā anupapanno hoti.	791	
PA_atk-s03_04a:792	10. Ānandasuttavaṇṇanā	79	
PA_atk-s03_04a:793_0	419. Dasame tesametaṃ saddhiṃ abhavissāti tesaṃ laddhiyā saddhiṃ etaṃ abhavissa.	793	
PA_atk-s03_04a:793_1	Anulomaṃ abhavissa ñāṇassa uppādāya sabbe dhammā anattāti yaṃ etaṃ “sabbe dhammā	793	
PA_atk-s03_04a:793_2	anattā”ti vipassanāñāṇaṃ uppajjati, api nu me tassa anulomaṃ abhavissāti attho.	793	
PA_atk-s03_04a:794	11. Sabhiyakaccānasuttavaṇṇanā	79	
PA_atk-s03_04a:795_0	420. Ekādasame etamettakena ettakamevāti āvuso yassāpi etaṃ ettakena kālena “hetumhi	795	
PA_atk-s03_04a:795_1	sati rūpītiādi paññāpanā hoti, asati na hotī”ti byākaraṇaṃ bhaveyya, tassa ettakameva	795	
PA_atk-s03_04a:795_2	bahu. Ko pana vādo atikkanteti atikkante pana atimanāpe dhammadesanānaye vādoyeva	795	
PA_atk-s03_04a:795_3	ko, natthi vādo, chinnā kathāti.	795	
PA_atk-s03_04a:796	Abyākatasaṃyuttavaṇṇanā niṭṭhitā.	79	
PA_atk-s03_04a:797	Iti sāratthappakāsiniyā saṃyuttanikāya-aṭṭhakathāya	79	
PA_atk-s03_04a:798	Saḷāyatanavaggavaṇṇanā niṭṭhitā.	79	
