segmentnr	original	folio	analyzed
PA_anya-e10_01n:0	Namo tassa bhagavato arahato sammāsambuddhassa	0	
PA_anya-e10_01n:1	Kavidappaṇanīti	0	
PA_anya-e10_01n:2	Mātikā	0	
PA_anya-e10_01n:3	Yathādhammikarājūnaṃ, amaccā ca purohitā;	0	
PA_anya-e10_01n:4	Nītisatthaṃ sunissāya, nicchayanti vinicchayaṃ.	0	
PA_anya-e10_01n:5	Aṅgāni vedā cattāro, mīmaṃsānyāya vitthāro;	0	
PA_anya-e10_01n:6	Dhammasatthaṃ purāṇañca, vijjā hetā catuddasa.	0	
PA_anya-e10_01n:7	Āyubbedo manubbedo, gandhabbo ceti te tayo;	0	
PA_anya-e10_01n:8	Atthasatthaṃ catutthañca, vijjāhyāṭṭharasa matā.	0	
PA_anya-e10_01n:9	Sutisamutisaṅkhyā ca, rogānīti visesakā;	0	
PA_anya-e10_01n:10	Gandhabbā gaṇikā ceva, dhanubbedā ca pūraṇā.	1	
PA_anya-e10_01n:11	Tikicchā itihāso ca, jotimāyā ca chandati;	1	
PA_anya-e10_01n:12	Ketumantā ca saddā ca, sippāṭṭhārasakā ime.	1	
PA_anya-e10_01n:13	Damo daṇḍo itikhyāto, taṭṭhādaṇḍo mahīpati;	1	
PA_anya-e10_01n:14	Tassa nīti daṇḍanīti, nayanānīti vuccati.	1	
PA_anya-e10_01n:15	Daṇḍena nīyate cedaṃ, daṇḍaṃ nayati vā puna;	1	
PA_anya-e10_01n:16	Daṇḍanīti itikhyāto, tilokā nati vattate.	1	
PA_anya-e10_01n:17	Nānāsatthoddhataṃ vakkhe, rājanīti samuccayaṃ;	1	
PA_anya-e10_01n:18	Sabbabījamiduṃ satthaṃ, cāṇakya sārasaṅgahaṃ.	1	
PA_anya-e10_01n:19	Mūlasuttaṃ pavakkhāmi, cāṇakyena yathoditaṃ;	1	
PA_anya-e10_01n:20	Yassaṃ viññātamattena, mūḷho bhavati paṇḍito.	2	
PA_anya-e10_01n:21	Mittalābho suhadabhedo, viggaho sandhireva ca;	2	
PA_anya-e10_01n:22	Pañcatandrā tathāññasmā, ganthā kassiyalikhyate.	2	
PA_anya-e10_01n:23	Lokanītimhā –	2	
PA_anya-e10_01n:24	(1) Paṇḍitakaṇḍa. (2) Sujanakaṇḍa. (3) Bāladujjana kaṇḍa. (4) Mittakaṇḍa. (5) Itthikaṇḍa. (6) Rājakaṇḍa. (7) Pakiṇṇaka kaṇḍa-	2	
PA_anya-e10_01n:25	Lokanīti –	2	
PA_anya-e10_01n:26	Paṇḍito sujano kaṇḍo, dujjano mittaitthī ca;	2	
PA_anya-e10_01n:27	Rājapakiṇṇako cāti, sattakaṇḍe vibhūsino.	2	
PA_anya-e10_01n:28	Cakkindābhisirināyaṃ, sodhito kāsike sāke;	2	
PA_anya-e10_01n:29	Chanotyaṃ dutiyāsaḷhe, kāḷasattama ādihe.	2	
PA_anya-e10_01n:30	Lokanītiṃ pavakkhāmi, nānāsatthasamuddhaṭaṃ;	3	
PA_anya-e10_01n:31	Māgadheneva saṅkhepaṃ, vanditvā ratanattayaṃ.	3	
PA_anya-e10_01n:32	Nīti loke purisassa sāro,	3	
PA_anya-e10_01n:33	Mātā pitā ācariyo mitto;	3	
PA_anya-e10_01n:34	Tasmā hi nītiṃ puriso vijaññā,	3	
PA_anya-e10_01n:35	Ñāṇīmahā hoti bahussuto.	3	
PA_anya-e10_01n:36	Mahārahanīti –	3	
PA_anya-e10_01n:37	(1) Paṇḍitakathā. (2) Sambhedakathā. (3) Mittakathā. (4) Nāyaka kathā. (5) Itthikathā	3	
PA_anya-e10_01n:38	Mahāraha rahaṃsakya-muniṃ nīvaraṇā taṇhā;	3	
PA_anya-e10_01n:39	Muttaṃ muttaṃ sudassanaṃ, vande bodhivaraṃ varaṃ.	3	
PA_anya-e10_01n:40	Nītidha jantūnaṃ sāro, mittācariyā ca pitaro;	4	
PA_anya-e10_01n:41	Nītimā subuddhibyatto, sutavā atthadassimā.	4	
PA_anya-e10_01n:42	Dhammanīti –	4	
PA_anya-e10_01n:43_0	(1) Ācariyakathā (2) sippakathā (3) paññākathā (4) sutakathā (5) kathānakathā (6)	43	
PA_anya-e10_01n:43_1	dhanakathā (7) desakathā (8) nissayakathā (9) mittakathā (10) dujjanakathā (11) sujanakathā	43	
PA_anya-e10_01n:43_2	(12) balakathā (13) itthikathā (14) yuttakathā (15) dāsakathā (16) gharāvāsakathā	43	
PA_anya-e10_01n:43_3	(17) kātabbakathā (18) akātabbakathā (19) ñātabbakathā (20) alaṅkārakathā (21) rājadhammakathā	43	
PA_anya-e10_01n:43_4	(22) upasevakakathā (23) dukkhādimissakakathā (24) pakiṇṇakakathā	43	
PA_anya-e10_01n:44	Cakkāticakkacakkindo, devātidevādevindo,	4	
PA_anya-e10_01n:45	Brahmāti brahmabrahmindo, jino pūretu me bhāvaṃ.	4	
PA_anya-e10_01n:46	Ciraṃ tiṭṭhatu lokamhi, dhaṃsakaṃ sabbapāṇinaṃ;	4	
PA_anya-e10_01n:47	Mahāmohatamaṃ jayaṃ, jotantaṃ jinasāsanaṃ.	4	
PA_anya-e10_01n:48	Vanditvā ratanaṃ seṭṭhaṃ, nissāya pubbake garu;	4	
PA_anya-e10_01n:49	Nītidhammaṃ pavakkhāmi, sabbaloka sukhāvahaṃ.	4	
PA_anya-e10_01n:50	Ācariyo ca sippañca, paññāsutakathādhanaṃ;	5	
PA_anya-e10_01n:51	Desañca nissayo mittaṃ, dujjano sujano balaṃ.	5	
PA_anya-e10_01n:52	Itthī putto ca dāso ca, gharāvāso katākato;	5	
PA_anya-e10_01n:53	Ñātabbo ca alaṅkāro, rājadhammā pasevako;	5	
PA_anya-e10_01n:54	Dukkhādimissako ceva, pakiṇṇakāti mātikā.	5	
PA_anya-e10_01n:55	Rājanīti –	5	
PA_anya-e10_01n:56	Sīhā ekaṃ bakā ekaṃ, sikkhe cattāri kukkuṭā;	5	
PA_anya-e10_01n:57	Pañca kākā rājā nāma, cha sunakkhā tīṇi gadrabhā.	5	
PA_anya-e10_01n:59	Mahākammaṃ khuddakaṃ vā, yaṃ kammaṃ kātumicchati;	5	
PA_anya-e10_01n:60	Sabbārambhena kātabbaṃ, sīhā ekaṃ tadā bhave.	6	
PA_anya-e10_01n:62	Indriyāni susaṃyama, bakova paṇḍito bhave;	6	
PA_anya-e10_01n:63	Desaka lomapannāni, sabbakammāni sādhaye.	6	
PA_anya-e10_01n:65	Pubbaṭṭhānañca yuddhañca, saṃvibhāgañca bandhu hi;	6	
PA_anya-e10_01n:66	Thiyā akkamma bhuttañca, sikkhe cattāri kukkuṭo.	6	
PA_anya-e10_01n:68	Guyhe methunaṃ pekkhitvā, bhojanaṃ ñātisaṅgaho;	6	
PA_anya-e10_01n:69	Vilokā pekkhanālasyaṃ, pañca sikkheyya vāyasā.	6	
PA_anya-e10_01n:71	Anālassaṃtisavantāso, suniddhā suppabodhanā;	7	
PA_anya-e10_01n:72	Daḷhabhatti ca sūrañca, cha etesvānato guṇo.	7	
PA_anya-e10_01n:74	Khinnova vahate bhāraṃ, sītuṇhañca na cintayī;	7	
PA_anya-e10_01n:75	Santuṭṭho ca bhave niccaṃ, tīṇi sikkheyya gadrabhā.	7	
PA_anya-e10_01n:77	Vīsati tāni guṇāni, careyya iha paṇḍito;	7	
PA_anya-e10_01n:78	Vijeyya ripū sabbepi, tejassī so bhavissati.	7	
PA_anya-e10_01n:79_0	(1) Paṇḍitakaṇḍa (2) sujanakaṇḍa (3) bāladujjanakaṇḍa (4) mittakaṇḍa (5) rājakaṇḍa	79	
PA_anya-e10_01n:79_1	(6) nāyakakaṇḍa (7) puttakaṇḍa (8) vejjācariyakaṇḍa (9) dāsakakaṇḍa (10) itthikaṇḍa (11) pakiṇṇakakaṇḍa	79	
PA_anya-e10_01n:80	Kavidappaṇanītiṃyo, vācuggataṃ karoti ce;	8	
PA_anya-e10_01n:81	Bhuvanamajjhe eso hi, viññū paṇḍitajātiko.	8	
PA_anya-e10_01n:82	Kavidappaṇanīti	8	
PA_anya-e10_01n:83	Namo tassa bhagavato arahato sammāsambuddhassa	8	
PA_anya-e10_01n:84	Ratanattayapaṇāma	8	
PA_anya-e10_01n:86	Mahākavivaraṃ buddhaṃ, dhammañca tena sevitaṃ;	8	
PA_anya-e10_01n:87	Saṅghaṃ niraṅgaṇañcāpi, vandāmi sirasā daraṃ.	8	
PA_anya-e10_01n:89	Karissāmi samāsena, nānāsattha samuddhaṭaṃ;	8	
PA_anya-e10_01n:90	Hitāya kavinaṃ nītiṃ, kavidappaṇanāmakaṃ.	9	
PA_anya-e10_01n:91	Paṇḍitakaṇḍa	9	
PA_anya-e10_01n:93	Nīti sāro manussānaṃ, mitto ācariyopi ca;	9	
PA_anya-e10_01n:94	Mātā pitā ca nītimā, sutavā ganthakārako.	9	
PA_anya-e10_01n:96	Alasassa kuto sippaṃ, asippassa kuto dhanaṃ;	9	
PA_anya-e10_01n:97	Adhanassa kuto mittaṃ, amittassa kuto sukhaṃ;	9	
PA_anya-e10_01n:98	Asukhassa kuto puññaṃ, apuññassa kuto varaṃ.	9	
PA_anya-e10_01n:100	Sucintitacintī ceva, subhāsitabhāsīpi ca;	10	
PA_anya-e10_01n:101	Sukatakammakārī ca, paṇḍito sādhumānuso.	10	
PA_anya-e10_01n:103	Kaviheraññakā katvā, uttattaṃ satthakañcanaṃ;	10	
PA_anya-e10_01n:104	Bhūsanaṃ gajjapajjādiṃ, karonti ca manoharaṃ.	10	
PA_anya-e10_01n:106	Bahuṃ lahuñca gahaṇaṃ, sammūpadhāraṇampi ca;	10	
PA_anya-e10_01n:107	Gahita asammussanaṃ, etaṃ suviññulakkhaṇaṃ.	10	
PA_anya-e10_01n:109	Ajarāmaraṃva pañño, vijjamatthañca cintaye;	10	
PA_anya-e10_01n:110	Gahito iva kesesu, maccunā dhammamācare.	11	
PA_anya-e10_01n:112	Sippasamaṃ dhanaṃ natthi, sippaṃ corā na gaṇhare;	11	
PA_anya-e10_01n:113	Idha loke sippaṃ mittaṃ, paraloke sukhāvahaṃ.	11	
PA_anya-e10_01n:115	Bhuñjanatthaṃ kathanatthaṃ, mukhaṃ hotīti no vade;	11	
PA_anya-e10_01n:116	Yaṃ vātaṃ vā mukhāruḷhaṃ, vacanaṃ paṇḍito naro.	11	
PA_anya-e10_01n:118	Dummedhehi pasaṃsā ca, viññūhi garahā ca yā;	11	
PA_anya-e10_01n:119	Garahāva seyyo viññūhi, yañce bālappasaṃsanā.	11	
PA_anya-e10_01n:121	Acintiye sāṭṭhakathe, paṇḍito jinabhāsite;	12	
PA_anya-e10_01n:122	Upadesaṃ sadā gaṇhe, garuṃ sammā upaṭṭhahaṃ.	12	
PA_anya-e10_01n:123	Tasmā sāṭṭhakathe dhīro, gambhīre jinabhāsite;	12	
PA_anya-e10_01n:124	Upadesaṃ sadā gaṇhe, garuṃ sammā upaṭṭhahaṃ.	12	
PA_anya-e10_01n:126	Garūpadesahīno hi, atthasāraṃ na vindati;	12	
PA_anya-e10_01n:127	Atthasāravihīno so, saddhammā parihāyati.	12	
PA_anya-e10_01n:129	Garūpadesalābhī ca, atthasārasamāyuto;	12	
PA_anya-e10_01n:130	Saddhammaṃ paripālento, saddhammasmā na hāyati.	13	
PA_anya-e10_01n:132	Sabbadabbesu vijjeva, dabbamāhu anuttaraṃ;	13	
PA_anya-e10_01n:133	Ahārattā anagghattā, akkhayattā ca sabbadā.	13	
PA_anya-e10_01n:135	Appakenapi medhāvī, pābhatena vicakkhaṇo;	13	
PA_anya-e10_01n:136	Samuṭṭhāpeti attānaṃ, aṇuṃ aggiṃva sandhamaṃ.	13	
PA_anya-e10_01n:138	Paṇḍite ca guṇā sabbe, mūḷhe dosā hi kevalaṃ;	13	
PA_anya-e10_01n:139	Tasmā mūḷhasahassesu, pañño eko visesiyate.	13	
PA_anya-e10_01n:141	Bālā issanti dummedhā, guṇī niddosakārino;	14	
PA_anya-e10_01n:142	Garuko paṇḍito etasa-missaṃ tehyavidvā samo.	14	
PA_anya-e10_01n:144	Manuññameva bhāseyya, nāmanuññaṃ kudācanaṃ;	14	
PA_anya-e10_01n:145	Manuññaṃ bhāsamānassa, garuṃ bhāraṃ udaddhari;	14	
PA_anya-e10_01n:146	Dhanañca naṃ alābhesi, tena cattamano ahu.	14	
PA_anya-e10_01n:148	Vijjā dadāti vinayaṃ, vinayā yāti pattataṃ;	14	
PA_anya-e10_01n:149	Pattattā dhanaṃ pappoti, dhanā dhammaṃ tato sukhaṃ.	14	
PA_anya-e10_01n:151	Ye vuḍḍhamapacayanti, narā dhammassa kovidā;	15	
PA_anya-e10_01n:152	Diṭṭheva dhamme pāsaṃsā, samparāye ca suggatiṃ.	15	
PA_anya-e10_01n:154	Mātariva paradāresu, paradabbesu ledduṃva;	15	
PA_anya-e10_01n:155	Attanīva sabbabhūtesu, yo passati so paṇḍito.	15	
PA_anya-e10_01n:157	Āsīsetheva puriso, na nibbindeyya paṇḍito;	15	
PA_anya-e10_01n:158	Anavajjesu kammesu, pasaṃsitesu sādhubhi.	15	
PA_anya-e10_01n:159	Āsīsetheva puriso, na nibbindeyya paṇḍito;	15	
PA_anya-e10_01n:160	Passāmi vohaṃ attānaṃ, yathā icchiṃ tathā ahu.	16	
PA_anya-e10_01n:162	Vāyametheva puriso, na nibbindeyya paṇḍito;	16	
PA_anya-e10_01n:163	Puññakriyavatthūsu, pasaṃsitesu viññubhi.	16	
PA_anya-e10_01n:165	Loke ussāhavantānaṃ, janānaṃ kimasādhiyaṃ;	16	
PA_anya-e10_01n:166	Sāgarepi mahāsetuṃ, kapiyūthehi bandhati.	16	
PA_anya-e10_01n:168	Kiṃ kulena visālena, guṇahīno tu yo naro;	16	
PA_anya-e10_01n:169	Akulinopi satthañño, devatāhipi pujjate.	16	
PA_anya-e10_01n:171	Ukkaṭṭhe sūramicchanti, mantīsu akutūhalaṃ;	17	
PA_anya-e10_01n:172	Piyañca annapānamhi, atthe jāte ca paṇḍitaṃ.	17	
PA_anya-e10_01n:174	Rūpayobbannasampannā, visālakulasambhavā;	17	
PA_anya-e10_01n:175	Vijjāhīnā na sobhante, niggandhā iva kiṃ sukā.	17	
PA_anya-e10_01n:177	Vutyaṃ visadañāṇassa, ñāto attho tarassana;	17	
PA_anya-e10_01n:178	Sūrappabhāya ādāso, chāyaṃ disse na mākare.	17	
PA_anya-e10_01n:180	Aveyyākaraṇo tvandho, badhiro kosavajjito;	18	
PA_anya-e10_01n:181	Sāhiccarahito paṅgu, mūgo takkavivajjito.	18	
PA_anya-e10_01n:183	Dhīro ca vividhānaññū, paresaṃ vivarānugū;	18	
PA_anya-e10_01n:184	Sabbāmitte vasīkatvā, kosiyova sukhī siyā.	18	
PA_anya-e10_01n:186	Mahātejopi tejoyaṃ, mattikaṃ na muduṃ kare;	18	
PA_anya-e10_01n:187	Āpo āpesi mudukaṃ, sādhuvācāva kakkhaḷaṃ.	18	
PA_anya-e10_01n:189	Kottho puttena jātena, yo na vidū na dhammiko;	18	
PA_anya-e10_01n:190	Kāṇena cakkhunā kiṃ vā, cakkhu pīḷeva kevalaṃ.	19	
PA_anya-e10_01n:192	Mudunāva ripuṃ jeti, mudunā jeti dāruṇaṃ;	19	
PA_anya-e10_01n:193	No na siddhaṃ mudu kiñci, tato ca mudunā jaye.	19	
PA_anya-e10_01n:195	Sajāto yena jātena, yāti vaṃso samunnatiṃ;	19	
PA_anya-e10_01n:196	Parivattinisaṃsāre, mato ko vā na jāyate.	19	
PA_anya-e10_01n:198	Dāne tapasi sūre ca, yassa na patthito yaso;	19	
PA_anya-e10_01n:199	Vijjāya matthalābhe ca, kevalaṃ adhikovaso.	19	
PA_anya-e10_01n:201	Varo eko guṇī putto, na ca mūḷhasatānyapi;	20	
PA_anya-e10_01n:202	Eko cando tamo hanati, na ca tārāgaṇo tathā.	20	
PA_anya-e10_01n:204	Puññatitthakato yena, tapo kvāpi sudukkaro;	20	
PA_anya-e10_01n:205	Tassa putto bhave vasso, samiddho dhammiko suddhe.	20	
PA_anya-e10_01n:207	Lālaye pañcavassāni, dasavassāni tālaye;	20	
PA_anya-e10_01n:208	Pattetu soḷase vasse, puttaṃ mittaṃva ācare.	20	
PA_anya-e10_01n:210	Lālane bahavo dosā, tālane bahavo guṇā;	21	
PA_anya-e10_01n:211	Tasmā puttañca sissañca, tālaye na tu lālaye.	21	
PA_anya-e10_01n:213	Māgadhā pākatā ceva, sakkatavohāropi ca;	21	
PA_anya-e10_01n:214	Etesu kovido pañño, dhīro pāḷiṃ visodhaye.	21	
PA_anya-e10_01n:216	Sakkataṃ pākatañceva-pabhaṃso ca pisācikī;	21	
PA_anya-e10_01n:217	Māgadhī sorasenīva, cha bhāsā parikittitā.	21	
PA_anya-e10_01n:219	Candanaṃ sītalaṃ loke, candikā sītalā tato;	21	
PA_anya-e10_01n:220	Candana candikātopi, vākyaṃ sādhu subhāsitaṃ.	22	
PA_anya-e10_01n:222	Pattakāloditaṃ appaṃ, vākyaṃ subhāsitaṃ bhave;	22	
PA_anya-e10_01n:223	Khuditassa kadannampi, bhuttaṃ sādurasaṃ siyā.	22	
PA_anya-e10_01n:225	Satthakāpi bahūvācā, nādarā bahubhāṇino;	22	
PA_anya-e10_01n:226	Sopakāramudāsinā, nanu diṭṭhaṃ nadījalaṃ.	22	
PA_anya-e10_01n:228	Pāsāṇachattaṃ garukaṃ, tato devānācikkhanā;	22	
PA_anya-e10_01n:229	Tato vuḍḍhānamovādo, tato buddhassa sāsanaṃ.	22	
PA_anya-e10_01n:231	Tūlaṃ sallahukaṃ loke, tato capalajātiko;	23	
PA_anya-e10_01n:232	Tatonosāvako tato, yati dhammapamādako.	23	
PA_anya-e10_01n:234	Paṇḍitassa pasaṃsāya, daṇḍo bālena dīyate;	23	
PA_anya-e10_01n:235	Paṇḍito paṇḍiteneva, vaṇṇitova suvaṇṇito.	23	
PA_anya-e10_01n:237	Satesu jāyate sūro, sahassesu ca paṇḍito;	23	
PA_anya-e10_01n:238	Vuttā satasahassesu, dātā bhavati vā na vā.	23	
PA_anya-e10_01n:240	Vidvattañca rājattañca, neva tulyaṃ kadācipi;	24	
PA_anya-e10_01n:241	Sadese pūjito rājā, vidvā sabbattha pūjito.	24	
PA_anya-e10_01n:243	Sataṃ dīghāyukaṃ sabba-sattānaṃ sukhakāraṇaṃ;	24	
PA_anya-e10_01n:244	Asataṃ pana sabbesaṃ, dukkhahetu na saṃsayo.	24	
PA_anya-e10_01n:246	Paṇḍite sujane sante, sabbepi sujanā janā;	24	
PA_anya-e10_01n:247	Jātekasmiṃ sāragandhe, sabbe gandhamayā dumā.	24	
PA_anya-e10_01n:249	Attāva yadi vinīto, nijassitā mahājanā;	24	
PA_anya-e10_01n:250	Vinītaṃ yanti sabbepi, ko taṃ nāseyya paṇḍito.	25	
PA_anya-e10_01n:252	Sarīrassa guṇānañca, dūramaccantamantaraṃ;	25	
PA_anya-e10_01n:253	Sarīraṃ khaṇaviddhaṃsī, kappantaṭṭhāyino guṇā.	25	
PA_anya-e10_01n:255	Ambuṃ pivanti no najjo, rukkho khādati no phalaṃ;	25	
PA_anya-e10_01n:256	Megho kvacipi no sassaṃ, paratthāya sataṃ dhanaṃ.	25	
PA_anya-e10_01n:258	Saccaṃ punapi saccanti, bhujamukkhippa muccate;	25	
PA_anya-e10_01n:259	Sakattho natthi nattheva, parassattha makubbato.	25	
PA_anya-e10_01n:261	Sataṃ pharusavācāhi, na yāti vikatiṃ mano;	26	
PA_anya-e10_01n:262	Tiṇukkāhi na sakkāva, tāpetuṃ sāgare jalaṃ.	26	
PA_anya-e10_01n:264	Selo yathā ekaghano, vātena na samīrati;	26	
PA_anya-e10_01n:265	Evaṃ nindāpasaṃsāsu, na samiñjanti paṇḍitā.	26	
PA_anya-e10_01n:267	Dhammatthakāmamokkhānaṃ, yassekopi na vijjati;	26	
PA_anya-e10_01n:268	Ajagalathanasseva, tassa jāti niratthakā.	26	
PA_anya-e10_01n:270	Na kammamapi cintetvā, caje uyyogamattano;	27	
PA_anya-e10_01n:271	Anuyyogena telāni, tilehi na sakkā laddhuṃ.	27	
PA_anya-e10_01n:273	Yathā hyekena cakkena, na rathassa pati bhave;	27	
PA_anya-e10_01n:274	Evaṃ purisakārena, vinā kammaṃ na sijjhati.	27	
PA_anya-e10_01n:276	Uyyāmena hi sijjhanti, kāriyāni na manorathaṃ;	27	
PA_anya-e10_01n:277	Na hi suttassa sīhassa, pavisanti migāmukhe.	27	
PA_anya-e10_01n:279	Mātāpitu katābhyāso, guṇitameti bālako;	27	
PA_anya-e10_01n:280	Na gabbhajātimattena, putto bhavati paṇḍito.	28	
PA_anya-e10_01n:282	Mātā sattu pitā verī, yena bālo na pāṭhito;	28	
PA_anya-e10_01n:283	Na sobhate sabhāmajjhe, haṃsamajjhe bako yathā.	28	
PA_anya-e10_01n:285	Kāco kañcanasaṃsaggo, dhatte marakatiṃ jutiṃ;	28	
PA_anya-e10_01n:286	Tathā sabbhisannidhānā, mūḷho yāti pavīṇataṃ.	28	
PA_anya-e10_01n:288	Tasmā akkharakosallaṃ, sammādeyya hitatthiko;	28	
PA_anya-e10_01n:289	Upaṭṭhahaṃ garuṃ sammā, uṭṭhānādīhi pañcahi.	28	
PA_anya-e10_01n:291	Uṭṭhānā upaṭṭhānā, ca, sussūsā pāricarīyā;	29	
PA_anya-e10_01n:292	Sakkaccaṃ sippuggahaṇā, garuṃ ārādhaye budho.	29	
PA_anya-e10_01n:294	Kābyasattha vinodena, kālo gacchati dhīmataṃ;	29	
PA_anya-e10_01n:295	Byasanena ca mūḷhānaṃ, nidāya kalahena vā.	29	
PA_anya-e10_01n:297	Cha dosā puriseneha, hātabbā bhūtimicchatā;	29	
PA_anya-e10_01n:298	Niddātandī bhayaṃ kodho, ālasyaṃ dīghasuttatā.	29	
PA_anya-e10_01n:299	Niddāsīlī sabhāsīlī, anuṭṭhātā ca yo naro;	29	
PA_anya-e10_01n:300	Alaso kodhapaññāṇo, taṃ parābhavato mukhaṃ.	30	
PA_anya-e10_01n:302	Nigguṇesupi sattesu, dayā kubbanti sādhavo;	30	
PA_anya-e10_01n:303	Na hi saṃharate jutiṃ, cando caṇḍālavesme.	30	
PA_anya-e10_01n:305	Yatra vidvajjano natthi, sīlāghyo tatra appadhipi;	30	
PA_anya-e10_01n:306	Niratthapādame dese, eraṇḍopi dumāyate.	30	
PA_anya-e10_01n:308	Ṭhānabhaṭṭhā na sobhante, dantā kesā nakhā narā;	30	
PA_anya-e10_01n:309	Itiviññāya matimā, saṭṭhānaṃ na pariccaje.	30	
PA_anya-e10_01n:311	Paropadese paṇḍiccaṃ, sabbesaṃ sukarañhi kho;	31	
PA_anya-e10_01n:312	Dhamme sayamanuṭṭhānaṃ, kassacisumahattano.	31	
PA_anya-e10_01n:314	Appamādaṃ pasaṃsanti, puññakiriyāsu paṇḍitā;	31	
PA_anya-e10_01n:315	Appamatto ubho atthe, adhiggaṇhāti paṇḍito.	31	
PA_anya-e10_01n:317	Nidhīnaṃva pavattāraṃ, yaṃ passe vajjadassinaṃ;	31	
PA_anya-e10_01n:318	Niggayhavādiṃ medhāviṃ, tādisaṃ paṇḍitaṃ bhaje;	31	
PA_anya-e10_01n:319	Tādisaṃ bhajamānassa, seyyo hoti na pāpiyo.	31	
PA_anya-e10_01n:321	Muhuttamapi ce viññū, paṇḍitaṃ payirupāsati;	32	
PA_anya-e10_01n:322	Khippaṃ dhammaṃ vijānāti, jivhā sūparasaṃ yathā.	32	
PA_anya-e10_01n:324	Dullabho purisājañño, na so sabbattha jāyati;	32	
PA_anya-e10_01n:325	Yattha so jāyatī dhīro, taṃ kulaṃ sukha medhati.	32	
PA_anya-e10_01n:327	Tagarañca palāsena, yo naro upanayhati;	32	
PA_anya-e10_01n:328	Pattāpi surati vāyanti, evaṃ dhīrūpasevanā.	32	
PA_anya-e10_01n:330	Nipuṇe sutameseyya, vicinitvā sutatthiko;	33	
PA_anya-e10_01n:331	Bhattaṃ ukkhaliyaṃ pakkaṃ, bhājanepi tathā bhave.	33	
PA_anya-e10_01n:333	Appakaṃ nātimaññeyya, citte sutaṃ nidhāpaye;	33	
PA_anya-e10_01n:334	Vammikodakabindūva, cirena paripūrati.	33	
PA_anya-e10_01n:336	Gacchaṃ kipilliko yāti, yojanānaṃ satānipi;	33	
PA_anya-e10_01n:337	Agacchaṃ venayyoapi, padamekaṃ na gacchati.	33	
PA_anya-e10_01n:339	Sele sele na maṇikaṃ, gaje gaje na muttikaṃ;	33	
PA_anya-e10_01n:340	Vane vane na candanaṃ, ṭhāne ṭhāne na paṇḍito.	34	
PA_anya-e10_01n:342	Paṇḍito sutasampanno, yattha atthīti ce suto;	34	
PA_anya-e10_01n:343	Mahussāhena taṃ ṭhānaṃ, gantabbaṃva sutesinā.	34	
PA_anya-e10_01n:345	Potthakesu ca yaṃ sippaṃ, parahatthesu yaṃ dhanaṃ;	34	
PA_anya-e10_01n:346	Yathākicce samuppanne, na taṃ sippaṃ na taṃ dhanaṃ.	34	
PA_anya-e10_01n:348	Uppalena jalaṃ jaññā, kiriyāya kulaṃ naro;	34	
PA_anya-e10_01n:349	Byattippamāṇa vācāya, jaññā tiṇena medaniṃ.	34	
PA_anya-e10_01n:350	Jalappamāṇaṃ kumudamālaṃ,	35	
PA_anya-e10_01n:351	Kulappamāṇaṃ vinayopamāṇaṃ;	35	
PA_anya-e10_01n:352	Byattippamāṇaṃ kathitavākyaṃ,	35	
PA_anya-e10_01n:353	Pathaviyā pamāṇaṃ tiṇamilātaṃ –	35	
PA_anya-e10_01n:355	Appassuto sutaṃ appaṃ, bahuṃ maññati mānavā;	35	
PA_anya-e10_01n:356	Sindhudakamapassanto, kūpe toyaṃva maṇḍuko.	35	
PA_anya-e10_01n:358	Paṭhame sippaṃ gaṇheyya, eseyya dutiye dhanaṃ;	35	
PA_anya-e10_01n:359	Careyya tatiye dhammaṃ, esā janāna dhammatā.	35	
PA_anya-e10_01n:361	Sussūsā suttavaddhanī, sutaṃ paññāya vaddhanaṃ;	36	
PA_anya-e10_01n:362	Paññāya atthaṃ jānāti, attho ñāto sukhāvaho.	36	
PA_anya-e10_01n:364	Natthi vijjāsamaṃ mittaṃ, na ca byādhisamo ripu;	36	
PA_anya-e10_01n:365	Na ca atthasamaṃ pemaṃ, na ca kammasamaṃ balaṃ.	36	
PA_anya-e10_01n:367	Vinā satthaṃ na gaccheyya, sūro saṅgāmabhūmiyaṃ;	36	
PA_anya-e10_01n:368	Paṇḍitvaddhagū vāṇijo, videsagamano tathā.	36	
PA_anya-e10_01n:370	Dhananāsaṃ manotāpaṃ, ghare duccaritāni ca;	37	
PA_anya-e10_01n:371	Vañcanañca avamānaṃ, paṇḍito na pakāsaye.	37	
PA_anya-e10_01n:373	Anavhāyaṃ gamayanto, apucchā bahubhāsako;	37	
PA_anya-e10_01n:374	Attaguṇaṃ pakāsanto, tividho hīnapuggalo.	37	
PA_anya-e10_01n:376	Haṃso majjhe na kākānaṃ, sīho gunnaṃ na sobhate;	37	
PA_anya-e10_01n:377	Gadrabhamajjhe turaṅgo, bālamajjheva paṇḍito.	37	
PA_anya-e10_01n:379	Pattānurūpakaṃ vākyaṃ, sabhāvānurūpaṃ piyaṃ;	37	
PA_anya-e10_01n:380	Attānurūpakaṃ kodhaṃ, yo jānāti sa paṇḍito.	38	
PA_anya-e10_01n:382	Apparūpo bahuṃbhāso, appapañño pakāsako;	38	
PA_anya-e10_01n:383	Appapūro ghaṭo khobhe, appakhīrā gāvī cale.	38	
PA_anya-e10_01n:385	Na titti rājā dhanamhi, paṇḍitopi subhāsite;	38	
PA_anya-e10_01n:386	Cakkhupi piyadassane, na titti sāgaro jale.	38	
PA_anya-e10_01n:388	Hīnaputto rājamacco, bālaputto ca paṇḍito;	38	
PA_anya-e10_01n:389	Adhanassa dhanaṃbahu, purisānaṃ na maññatha.	38	
PA_anya-e10_01n:391	Yo sisso sippalobhena, bahuṃ gaṇhāti taṃ sippaṃ;	39	
PA_anya-e10_01n:392	Mūgova supinaṃ passaṃ, kathetumpi na ussahe.	39	
PA_anya-e10_01n:394	Na bhijjetuṃ kumbhakāro, sobhetuṃ kumbha ghaṭati;	39	
PA_anya-e10_01n:395	Na khipituṃ apāyesu, sissānaṃ vuḍḍhikāraṇā.	39	
PA_anya-e10_01n:397	Adhanassa rasaṃkhādo, abalassa hato naro;	39	
PA_anya-e10_01n:398	Appaññassa vākyakaro, ummattaka samāhikho.	39	
PA_anya-e10_01n:400	Ekenāpi surukkhena, pupphitena sugandhinā;	40	
PA_anya-e10_01n:401	Vāsitaṃ kānanaṃ sabbaṃ, suputtena kulaṃ yathā.	40	
PA_anya-e10_01n:403	Iṇakattā pitā sattu, mātā ca byabhicārinī;	40	
PA_anya-e10_01n:404	Bhariyā rūpavatī sattu, putto sattu apaṇḍito.	40	
PA_anya-e10_01n:406	Guṇadosamasatthaññū, jano vibhajate kathaṃ;	40	
PA_anya-e10_01n:407	Adhikāro kimandhassa, rūpabhedopaladdhiyaṃ.	40	
PA_anya-e10_01n:409	Sabbattha satthatoyeva, guṇadosavicecanaṃ;	40	
PA_anya-e10_01n:410	Yaṃ karoti vināsatthaṃ, sāhasaṃ kimatodhikaṃ.	41	
PA_anya-e10_01n:412	Nihīyati puriso nihīnasevī,	41	
PA_anya-e10_01n:413	Na ca hāyetha kadāci tulyasevī;	41	
PA_anya-e10_01n:414	Seṭṭhamupanamaṃ udeti khippaṃ,	41	
PA_anya-e10_01n:415	Tasmā attano uttariṃ bhaje.	41	
PA_anya-e10_01n:417	Paccuppannañca yo dhammaṃ, tattha tattha vipassati;	41	
PA_anya-e10_01n:418	Asaṃhīraṃ asaṃkuppaṃ, taṃ vidvā manubrūhaye.	41	
PA_anya-e10_01n:420	Chandā dosā bhayā mohā, yo dhammaṃ nātivattati;	42	
PA_anya-e10_01n:421	Āpūrati tassa yaso, sukkapakkheva candimā.	42	
PA_anya-e10_01n:423	Paṇḍito sīlasampanno, saṇho ca paṭibhānavā;	42	
PA_anya-e10_01n:424	Nivātavutti athaddho, tādiso labhate yasaṃ.	42	
PA_anya-e10_01n:426	Dullabhaṃ pākatikaṃ vākyaṃ, dullabho khemakaro suto;	42	
PA_anya-e10_01n:427	Dullabhā sadisī jāyā, dullabho sajano piyo.	42	
PA_anya-e10_01n:429	Atthaṃ mahantamāpajja, vijjaṃ sampattimeva ca;	42	
PA_anya-e10_01n:430	Careyyāmānathaddho yo, paṇḍito so pavuccati.	43	
PA_anya-e10_01n:432	Sutasanniccayā dhīrā, tuṇhībhūtā apucchitā;	43	
PA_anya-e10_01n:433	Puṇṇāsubhāsitenāpi, ghaṇṭādī ghaṭṭitā yathā.	43	
PA_anya-e10_01n:435	Apuṭṭho paṇḍito bherī, pajjunno hoti pucchito;	43	
PA_anya-e10_01n:436	Bālo puṭṭho apuṭṭho ca, bahuṃ vikatthate sadā.	43	
PA_anya-e10_01n:438	Parūpavāde badhiro, paravajje alocano;	43	
PA_anya-e10_01n:439	Paṅgulo aññanārīsu, dussatakke acetano.	43	
PA_anya-e10_01n:440	Cakkhumāssa yathā andho, sotavā badhiro yathā;	44	
PA_anya-e10_01n:441	Paññavāssa yathāmūgo, balavā dubbaloriva;	44	
PA_anya-e10_01n:442	Atha atthe samuppanne, sayetha matasāyitaṃ.	44	
PA_anya-e10_01n:444	Pāpamitte vivajjetvā, bhajeyyuttamapuggalaṃ;	44	
PA_anya-e10_01n:445	Ovāde cassa tiṭṭheyya, patthento acalaṃ sukhaṃ.	44	
PA_anya-e10_01n:447	Atisītaṃ atiuṇhaṃ, atisāyamidaṃ ahu;	44	
PA_anya-e10_01n:448	Iti vissaṭṭhakammante, atthā accenti māṇave.	44	
PA_anya-e10_01n:450	Yo ca sītañca uṇhañca, tiṇābhiyyo na maññati;	45	
PA_anya-e10_01n:451	Karaṃ purisakiccāni, so sukhaṃ na vihāyati.	45	
PA_anya-e10_01n:453	Yasmiṃdese na sammāno, na piyo na ca bandhavo;	45	
PA_anya-e10_01n:454	Na ca vijjāgamo koci, na tattha divasaṃ vase.	45	
PA_anya-e10_01n:456	Dhanavā sutavā rājā, nadī vajjo ime pañca;	45	
PA_anya-e10_01n:457	Yattha dese na vijjanti, na tattha divasaṃ vase.	45	
PA_anya-e10_01n:459	Nabhassa bhūsanaṃ cando, nārīnaṃ bhūsanaṃ pati;	45	
PA_anya-e10_01n:460	Chamāya bhūsanaṃ rājā, vijjā sabbassa bhūsanaṃ.	46	
PA_anya-e10_01n:462	Sukhatthiko sace vijjaṃ, vijjatthiko caje sukhaṃ;	46	
PA_anya-e10_01n:463	Sukhatthino kuto vijjā, kuto vijjatthino sukhaṃ.	46	
PA_anya-e10_01n:465	Khaṇena kaṇena ceva, vijjāmatthañca sādhaye;	46	
PA_anya-e10_01n:466	Khaṇacāge kuto vijjā, kaṇacāge kato dhanaṃ.	46	
PA_anya-e10_01n:468	Ācariyā pādamādatte, pādaṃ sisso sajānanā;	46	
PA_anya-e10_01n:469	Pādaṃ sabrahmacārīhi, pādaṃ kālakkamena ca.	46	
PA_anya-e10_01n:471	Dhammo jaye no adhammo, saccaṃ jayati nāsaccaṃ;	47	
PA_anya-e10_01n:472	Khamā jayati no kodho, devo jayati nāsūro.	47	
PA_anya-e10_01n:474	Hatthassa bhūsanaṃ dānaṃ, saccaṃ kaṇṭhassa bhūsanaṃ;	47	
PA_anya-e10_01n:475	Sotassa bhūsanaṃ satthaṃ, bhūsane kiṃ payojanaṃ.	47	
PA_anya-e10_01n:477	Videsetu dhanaṃ vijjā, byasanesu dhanaṃ mati;	47	
PA_anya-e10_01n:478	Paraloke dhanaṃ dhammo, sīlaṃ sabbattha ve dhanaṃ.	47	
PA_anya-e10_01n:480	Padose dīpako cando, pabhāte dīpako ravi;	48	
PA_anya-e10_01n:481	Tiloke dīpako dhammo, suputto kuladīpako.	48	
PA_anya-e10_01n:483	Vidvā eva vijānāti, vidvajjanaparissamaṃ;	48	
PA_anya-e10_01n:484	Na hi vañjhā vijānāti, guruṃ pasavavedanaṃ.	48	
PA_anya-e10_01n:486	Yassa natthi sayaṃ paññā, satthaṃ tassa karoti kiṃ;	48	
PA_anya-e10_01n:487	Locanehi vihīnassa, dappaṇo kiṃ karissati.	48	
PA_anya-e10_01n:489	Kiṃ karissanti vattāro, sotaṃ yattha na vijjate;	48	
PA_anya-e10_01n:490	Naggakapaṇake dese, rajako kiṃ karissati.	49	
PA_anya-e10_01n:492	Mūḷhasidhassāpadesena, kunārībharaṇena ca;	49	
PA_anya-e10_01n:493	Khalasattūhi saṃyogā, paṇḍitopyāvasīdati.	49	
PA_anya-e10_01n:495	Natthi attasamaṃ pemaṃ, natthi dhaññasamaṃ dhanaṃ;	49	
PA_anya-e10_01n:496	Natthi paññāsamā ābhā, vuṭṭhi ve paramā sarā.	49	
PA_anya-e10_01n:498	Bhujaṅgamaṃ pāvakañca khattiyañca yasassinaṃ;	49	
PA_anya-e10_01n:499	Bhikkhuñca sīlasampannaṃ, sammadeva samācare.	49	
PA_anya-e10_01n:501	Tasmā hi paṇḍito poso, sampassaṃ atthamattano;	50	
PA_anya-e10_01n:502	Buddhe dhamme ca saṅghe ca, dhīro saddhaṃ nivesaye.	50	
PA_anya-e10_01n:504	Guṇo seṭṭhaṅgataṃ yāti, na ucce sayane vase;	50	
PA_anya-e10_01n:505	Pāsādasikhare vāso, kāko kiṃ garuḷo siyā.	50	
PA_anya-e10_01n:507	Anāgataṃ bhayaṃ disvā, dūrato parivajjaye;	50	
PA_anya-e10_01n:508	Āgatañca bhayaṃ disvā, abhīto hoti paṇḍito.	50	
PA_anya-e10_01n:510	Asajjāya malāmantā, anuṭṭhānamalā gharā;	51	
PA_anya-e10_01n:511	Malaṃ vaṇṇassa kosajjaṃ, pamādo rakkhato malaṃ.	51	
PA_anya-e10_01n:513	Anupubbena medhāvī, thokaṃ thokaṃ khaṇe khaṇe;	51	
PA_anya-e10_01n:514	Kammāro rajatasseva, niddhame malamattano.	51	
PA_anya-e10_01n:516	Yañhi kayirā tañhi vade, yaṃ na kayirā na taṃ vade;	51	
PA_anya-e10_01n:517	Akarontaṃ bhāsamānaṃ, parijānanti paṇḍitā.	51	
PA_anya-e10_01n:519	Visamaṃ sabhayaṃ ativāto, paṭicchannaṃ devanissitaṃ;	51	
PA_anya-e10_01n:520	Pantho ca saṅgāmo titthaṃ, aṭṭhete parivajjiyā.	52	
PA_anya-e10_01n:522	Rattoduṭṭho ca muḷho ca, mānī luddho tathālaso;	52	
PA_anya-e10_01n:523	Ekacintī ca bālo ca, ete atthavināsakā.	52	
PA_anya-e10_01n:525	Ratto duṭṭho ca mūḷho ca, bhīru āmisagaruko;	52	
PA_anya-e10_01n:526	Itthī soṇḍo paṇḍako ca, navamo dārakopi ca.	52	
PA_anya-e10_01n:528	Navate puggalā loke, ittarā calitā calā;	52	
PA_anya-e10_01n:529	Etehi mantitaṃ guyhaṃ, khippaṃ bhavati pākaṭaṃ.	52	
PA_anya-e10_01n:531	Yo niruttiṃ na sikkheyya, sikkhanto piṭakattayaṃ;	53	
PA_anya-e10_01n:532	Pade pade vikaṅkheyya, vane andhagajo yathā.	53	
PA_anya-e10_01n:534	Suttaṃ dhātu gaṇoṇvādi, nāmaliṅgānusāsanaṃ;	53	
PA_anya-e10_01n:535	Yassa tiṭṭhati jivhagge, sabyākaraṇakesarī.	53	
PA_anya-e10_01n:537	Saddatthalakkhaṇe bhedī, yo yo nicchitalakkhaṇe;	53	
PA_anya-e10_01n:538	So so ñātumakicchena, pahoti piṭakattaye.	53	
PA_anya-e10_01n:540	Yo saddasatthakusalo kusalo nighaṇḍu,	54	
PA_anya-e10_01n:541	Chando alaṅkatisu niccakatābhiyogo;	54	
PA_anya-e10_01n:542	So yaṃ kavittavikalopi kavīsu saṅkhyaṃ,	54	
PA_anya-e10_01n:543	Moggayha vindati hi kitti’ mamandarūpaṃ.	54	
PA_anya-e10_01n:545	Sukkhopi candanataru na jahāti gandhaṃ,	54	
PA_anya-e10_01n:546	Nāgo gato naramukhe na jahāti līḷaṃ;	54	
PA_anya-e10_01n:547	Yantagato madhurasaṃ na jahāti ucchu,	54	
PA_anya-e10_01n:548	Dukkhopi paṇḍitajano na jahāti dhammaṃ.	54	
PA_anya-e10_01n:550	Dhanadhaññappayogesu, tathā vijjāgamesu ca;	55	
PA_anya-e10_01n:551	Āhāre byavahāre ca, cattalajjo sadā bhave.	55	
PA_anya-e10_01n:553	Sābhāvikī ca paṭibhā, sutañca bahunimmalaṃ;	55	
PA_anya-e10_01n:554	Amando cābhiyogoyaṃ, hetu hotiha bandhane.	55	
PA_anya-e10_01n:556	Jaheyya pāpake mitte, bhajeyya paṇḍite jane;	55	
PA_anya-e10_01n:557	Sādhavo abhiseveyya, suṇeyya dhammamuttamaṃ.	55	
PA_anya-e10_01n:559	Kalyāṇakārī kalyāṇaṃ, pāpakārī ca pāpakaṃ;	55	
PA_anya-e10_01n:560	Yādisaṃ vappate bījaṃ, tādisaṃ harate phalaṃ.	56	
PA_anya-e10_01n:562	Chando nidānaṃ gāthānaṃ, akkharā tāsaṃ viyañjanaṃ;	56	
PA_anya-e10_01n:563	Nāmasannissitā gāthā, kavi gāthānamāsayo.	56	
PA_anya-e10_01n:565	Tasmā hi paṇḍito poso, sampassaṃ hitamattano;	56	
PA_anya-e10_01n:566	Paññavantaṃbhipūjeyya, cetiyaṃ viya sādaro.	56	
PA_anya-e10_01n:568	Dhīraṃ passe suṇe dhīraṃ, dhīrena sahasaṃvase;	56	
PA_anya-e10_01n:569	Dhīrenallāpasallāpaṃ, taṃ kare tañca rocaye.	56	
PA_anya-e10_01n:571	Nayaṃ nayati medhāvī, adhurāyaṃ na yuñjati;	57	
PA_anya-e10_01n:572	Sunayo seyyaso hoti, sammā vutto na kuppati;	57	
PA_anya-e10_01n:573	Vinayaṃ so pajānāti, sādhu tena samāgamo.	57	
PA_anya-e10_01n:575	Sace labhetha nipakaṃ sahāyaṃ,	57	
PA_anya-e10_01n:576	Saddhiṃ caraṃ sādhuvihāri dhīraṃ;	57	
PA_anya-e10_01n:577	Abhibhuyya sabbāni parissayāni,	57	
PA_anya-e10_01n:578	Careyya tenattamano satimā.	57	
PA_anya-e10_01n:580	No ce labhetha nipakaṃ sahāyaṃ,	58	
PA_anya-e10_01n:581	Saddhiṃ caraṃ sādhuvihāri dhīraṃ;	58	
PA_anya-e10_01n:582	Rājāva raṭṭhaṃ vijitaṃ pahāya,	58	
PA_anya-e10_01n:583	Eko care mātaṅgaraññeva nāgo.	58	
PA_anya-e10_01n:585	Sokaṭṭhānasahassāni, bhayaṭṭhānasatāni ca;	58	
PA_anya-e10_01n:586	Divase divase mūḷha-māvisanti na paṇḍitaṃ.	58	
PA_anya-e10_01n:588	Jalabindunipātena, cirena pūrate ghaṭo;	58	
PA_anya-e10_01n:589	Tathā sakalavijjānaṃ, dhammassa ca dhanassa ca.	58	
PA_anya-e10_01n:591	Paṇḍitā dukkhaṃ patvāna, na bhavanti visādino;	59	
PA_anya-e10_01n:592	Pavissa rāhuno mukhaṃ, kiṃ no deti puna sasī.	59	
PA_anya-e10_01n:594	Javena assaṃ jānanti, vāhena ca balibaddhaṃ;	59	
PA_anya-e10_01n:595	Duhena dhenuṃ jānanti, bhāsamānena paṇḍitaṃ.	59	
PA_anya-e10_01n:597	Manasā cintitaṃ kammaṃ, vacasā na pakāsaye;	59	
PA_anya-e10_01n:598	Aññalakkhitakāriyassa, yato siddhi na jāyate.	59	
PA_anya-e10_01n:600	Anabhyāse visaṃ vijjā, ajiṇṇe bhojanaṃ visaṃ;	60	
PA_anya-e10_01n:601	Visaṃ sabhā daliddassa, vuddhassa taruṇī visaṃ.	60	
PA_anya-e10_01n:602	Cattāro pañca ālope, ābhutvā udakaṃ pive;	60	
PA_anya-e10_01n:603	Alaṃ phāsuvihārāya, pahitattassa bhikkhuno.	60	
PA_anya-e10_01n:605	Yassa eso pasutopi, guṇavā pujjate naro;	60	
PA_anya-e10_01n:606	Dhanu vaṃsavisuddhopi, nigguṇo kiṃ karissati.	60	
PA_anya-e10_01n:608	Issī dayī asaṃtuṭṭho, kodhano niccasaṅkīto;	60	
PA_anya-e10_01n:609	Parabhāgyopajīvī ca, chaḷete dukkhabhāgino.	60	
PA_anya-e10_01n:611	Sumahantāni sattānī, dhārayantā bahussutā;	61	
PA_anya-e10_01n:612	Chettāro saṃsayānañca, kaliṃ yanti lobhamohitā.	61	
PA_anya-e10_01n:614	Nadītīre khate kūpe, araṇītālavaṇṭake;	61	
PA_anya-e10_01n:615	Na vade dakādī natthīti, mukhe ca vacanaṃ tathā.	61	
PA_anya-e10_01n:617	Sabbaṃ suṇāti sotena, sabbaṃ passati cakkhunā;	61	
PA_anya-e10_01n:618	Na ca diṭṭhaṃ sutaṃ dhīro, sabbaṃ uccitu marahati.	61	
PA_anya-e10_01n:620	Bālādapi gahetabbaṃ, yuttamuttamanīsibhi;	62	
PA_anya-e10_01n:621	Ravissāvisaye kiṃ na, padīpassa pakāsanaṃ.	62	
PA_anya-e10_01n:623	Tasmā hi paṇḍito poso, sampassaṃ attamattano;	62	
PA_anya-e10_01n:624	Yoniso vicine dhammaṃ, evaṃ tattha visujjhati.	62	
PA_anya-e10_01n:626	Kiṃ tena jātujātena, mātuyobbannahārinā;	62	
PA_anya-e10_01n:627	Ārohati na yo saka-vaṃsaagge dhajo yathā.	62	
PA_anya-e10_01n:629	Sammā upaparikkhitvā, akkharesu padesu ca;	62	
PA_anya-e10_01n:630	Coraghāto siyā sisso, guru coraṭṭakārako.	63	
PA_anya-e10_01n:632	Adantadamanaṃ satthaṃ, khalānaṃ kurute madaṃ;	63	
PA_anya-e10_01n:633	Cakkhusaṅkhārakaṃ tejaṃ, ulūkānaṃmivandhakaṃ.	63	
PA_anya-e10_01n:635	Narattaṃ dullabhaṃ loke, vijjā tatra sudullabhā;	63	
PA_anya-e10_01n:636	Kavittaṃ dullabhaṃ tatra, satti tatra sudullabhā.	63	
PA_anya-e10_01n:638	Yebhuyyena hi sattānaṃ, vināse paccupaṭṭhite;	63	
PA_anya-e10_01n:639	Anayo nayarūpena, buddhimāgamma tiṭṭhati.	63	
PA_anya-e10_01n:640	Sujanakaṇḍa	64	
PA_anya-e10_01n:642	Saddhāsīlādidhammehi, sappanno seṭṭhamānuso;	64	
PA_anya-e10_01n:643	Vutto buddhādisantehi, sādhusappuriso iti.	64	
PA_anya-e10_01n:644	Saddādhanaṃ sīladhanaṃ, hirīottappiyaṃ dhanaṃ;	64	
PA_anya-e10_01n:645	Sutadhanañca cāgo ca, paññā ve sattamaṃ dhanaṃ.	64	
PA_anya-e10_01n:646	Yassa ete dhanā atthi, itthiyā purisassa vā;	64	
PA_anya-e10_01n:647	Adaliddoti taṃ āhu, amoghaṃ tassa jīvitaṃ.	64	
PA_anya-e10_01n:648	Tasmā saddhañca sīlañca, pasādaṃ dhammadassanaṃ;	64	
PA_anya-e10_01n:649	Anuyuñjetha medhāvī, saraṃ buddhānasāsanaṃ.	64	
PA_anya-e10_01n:651	Sabbhireva samāsetha, sabbhi kubbetha santhavaṃ;	65	
PA_anya-e10_01n:652	Sataṃ saddhammamaññāya, seyyo hoti na pāpiyo.	65	
PA_anya-e10_01n:654	Caja dujjanasaṃsaggaṃ, bhaja sādhusamāgamaṃ;	65	
PA_anya-e10_01n:655	Kara puññamahorattaṃ, sara niccamaniccataṃ.	65	
PA_anya-e10_01n:657	Yo ve kataññū katavedī dhīro,	65	
PA_anya-e10_01n:658	Kalyāṇamitto daḷhabhatti ca hoti;	65	
PA_anya-e10_01n:659	Dukkhitassa sakkacca karoti kiccaṃ,	65	
PA_anya-e10_01n:660	Tathāvidhaṃ sappurisaṃ vadanti.	66	
PA_anya-e10_01n:662	Mātāpettibharaṃ jantuṃ, kule jeṭṭhāpacāyinaṃ;	66	
PA_anya-e10_01n:663	Saṇhaṃ sakhilasambhāsaṃ, pesuṇeyyappahāyinaṃ.	66	
PA_anya-e10_01n:665	Maccheravinaye yuttaṃ, saccaṃ kodhābhibhuṃ naraṃ;	66	
PA_anya-e10_01n:666	Taṃ ve devā tāvatiṃsā, āhu “sappuriso”iti.	66	
PA_anya-e10_01n:668	Kulajāto kulaputto, kulavaṃsasurakkhato;	66	
PA_anya-e10_01n:669	Attanā dukkhappattopi, hīnakammaṃ na kāraye.	66	
PA_anya-e10_01n:671	Udeyya bhāṇu pacchime, nameyya meruaddipi;	67	
PA_anya-e10_01n:672	Sītalaṃ yadi naraggi, pabbatagge ca uppalaṃ;	67	
PA_anya-e10_01n:673	Vikase na viparitā, sādhuvācā kudācanaṃ.	67	
PA_anya-e10_01n:675	Sukhā rukkhassa chāyāva, tato ñātimātāpitu;	67	
PA_anya-e10_01n:676	Tato ācerassa rañño, tato buddhassanekadhā.	67	
PA_anya-e10_01n:678	Bhamarā pupphamicchanti, guṇamicchanti sajjanā;	67	
PA_anya-e10_01n:679	Makkhikā pūtimicchanti, dosamicchanti dujjanā.	67	
PA_anya-e10_01n:681	Mātuhīno dubbhāso hi, pituhīno dukkiriyo;	68	
PA_anya-e10_01n:682	Ubho mātupituhīnā, dubbhāsā ca dukkiriyā.	68	
PA_anya-e10_01n:684	Mātuseṭṭho subhāso hi, pituseṭṭho sukiriyo;	68	
PA_anya-e10_01n:685	Ubhomātu pituseṭṭhā, subhāsā ca sukiriyā.	68	
PA_anya-e10_01n:687	Sunakho sunakhaṃ disvā, dantaṃ dasseti hiṃsituṃ;	68	
PA_anya-e10_01n:688	Dujjano sujanaṃ disvā, rosayaṃ hiṃsamicchati.	68	
PA_anya-e10_01n:690	Na ca vegena kiccāni, kattabbāni kudācanaṃ;	69	
PA_anya-e10_01n:691	Sahasā kāritaṃ kammaṃ, bālo pacchānutappati.	69	
PA_anya-e10_01n:693	Kodhaṃ vadhitvā na kadāci socati,	69	
PA_anya-e10_01n:694	Makkhappahānaṃ isayo vaṇṇayanti;	69	
PA_anya-e10_01n:695	Sabbesaṃ vuttaṃ pharusaṃ khametha,	69	
PA_anya-e10_01n:696	Etaṃ khantiṃ uttamamāhu santo.	69	
PA_anya-e10_01n:698	Dukkho nivāso sambādhe, ṭhāne asucīsaṅkate;	69	
PA_anya-e10_01n:699	Tato arimhi appiye, tatopi akataññunā.	69	
PA_anya-e10_01n:701	Ovadeyyā’nusāseyya, asabbhā ca nivāraye;	70	
PA_anya-e10_01n:702	Satañhi so piyo hoti, asataṃ hotiappiyo.	70	
PA_anya-e10_01n:704	Uttamattanivātena, kakkhaḷaṃ mudunā jaye;	70	
PA_anya-e10_01n:705	Nīcaṃ appakadānena, vāyāmena samaṃ jaye.	70	
PA_anya-e10_01n:707	Na visaṃ visamiccāha, dhanaṃ saṅghassa uccate;	70	
PA_anya-e10_01n:708	Visaṃ ekaṃva hanati, hanati saṅghassa sabbaṃ.	70	
PA_anya-e10_01n:710	Dhanamappampi sādhūnaṃ, kūpe vāriva nissayo;	71	
PA_anya-e10_01n:711	Bahuṃapi asādhūnaṃ, na ca vāriva aṇṇave.	71	
PA_anya-e10_01n:713	Apattheyyaṃ na pattheyya, acinteyyaṃ na cintaye;	71	
PA_anya-e10_01n:714	Dhammameva sucinteyya, kālaṃ moghaṃ na icchaye.	71	
PA_anya-e10_01n:716	Acintitampi bhavati, cintitampi vinassati;	71	
PA_anya-e10_01n:717	Na hi cintāmayā bhogā, itthiyā purisassa vā.	71	
PA_anya-e10_01n:719	Asantassa piyo hoti, sante na kurute piyaṃ;	71	
PA_anya-e10_01n:720	Asataṃ dhammaṃ roceti, taṃ parābhavato mukhaṃ.	72	
PA_anya-e10_01n:722	Guṇā kubbanti dūtattaṃ, dūrepi vasataṃ sataṃ;	72	
PA_anya-e10_01n:723	Ketake gandhaṃ ghāyitvā, gacchanti bhamarā sayaṃ.	72	
PA_anya-e10_01n:725	Pubbajātikataṃ kammaṃ, taṃ kammamīti kathyate;	72	
PA_anya-e10_01n:726	Tasmā purisākārenaṃ, yataṃ kare atandito.	72	
PA_anya-e10_01n:728	Mattikapiṇḍato kattā, kurute yaṃ yadicchati;	72	
PA_anya-e10_01n:729	Evamattakataṃ kammaṃ, māṇavo paṭipajjate.	72	
PA_anya-e10_01n:731	Uṭṭhāyoṭṭhāya bodheyyaṃ, mahabbhaya mupaṭṭhitaṃ;	73	
PA_anya-e10_01n:732	Maraṇabyādhisokānaṃ, kimajja nipatissati.	73	
PA_anya-e10_01n:734	Pāṇā yathāttanobhiṭṭhā, bhūtānamapi te tathā;	73	
PA_anya-e10_01n:735	Attopamena bhūtesu, dayaṃ kubbanti sādhavo.	73	
PA_anya-e10_01n:736	Sabbe tasanti daṇḍassa, sabbe bhāyanti maccuno;	73	
PA_anya-e10_01n:737	Attānaṃ upamaṃ katvā, na haneyya na ghātaye.	73	
PA_anya-e10_01n:739	Bālo vā yadi vā vuddho, yuvā vā gehamāgato;	73	
PA_anya-e10_01n:740	Tassa pūjā vidhātabbā, sabbassābhyāgato garu.	74	
PA_anya-e10_01n:742	Ākiṇṇopi asantehi, asaṃsaṭṭhova bhaddako;	74	
PA_anya-e10_01n:743	Bahunā sannajātena, gacchena ubbattenidha.	74	
PA_anya-e10_01n:744	Bāladujjanakaṇḍa	74	
PA_anya-e10_01n:746	Kāyaduccaritādīhi, sampanno pāpamānujo;	74	
PA_anya-e10_01n:747	Bāloti lokanāthena, kittito dhammasāminā.	74	
PA_anya-e10_01n:749	Ducintitacintī ceva, dubbhāsitabhāsīpi ca;	74	
PA_anya-e10_01n:750	Dukkaṭakammakārī ca, pāpako bālamānujo.	75	
PA_anya-e10_01n:752	Atipiyo na kātabbo, khalo kotuhalaṃ karo;	75	
PA_anya-e10_01n:753	Sirasā vahamānopi, aḍḍhapūro ghaṭo yathā.	75	
PA_anya-e10_01n:755	Sappo duṭṭho khalo duṭṭho, sappā duṭṭhataro khalo;	75	
PA_anya-e10_01n:756	Mantosadhehi taṃ sappaṃ, khalaṃ kenupasammati.	75	
PA_anya-e10_01n:758	Yo bālo maññati bālyaṃ, paṇḍito vāpi tenaso;	75	
PA_anya-e10_01n:759	Bālo ca paṇḍitamānī, sa ve bāloti vuccati.	75	
PA_anya-e10_01n:761	Madhūva maññati bālo, yāva pāpaṃ na paccati;	76	
PA_anya-e10_01n:762	Yadā ca paccati pāpaṃ, atha dukkhaṃ nigacchati.	76	
PA_anya-e10_01n:764	Na sādhu balavā bālo, sāhasā vindate dhanaṃ;	76	
PA_anya-e10_01n:765	Kāyassa bhedā duppañño, nirayaṃ sopapajjati.	76	
PA_anya-e10_01n:767	Ghare duṭṭho mūsiko ca, vane duṭṭho ca vānaro;	76	
PA_anya-e10_01n:768	Sakuṇe ca duṭṭho kāko, nareduṭṭho ca brāhmaṇo.	76	
PA_anya-e10_01n:770	Dīghā jāgarato ratti, dīghaṃ santassa yojanaṃ;	77	
PA_anya-e10_01n:771	Dīgho bālānasaṃsāro, saddhammaṃ avijānataṃ.	77	
PA_anya-e10_01n:773	Tilamattaṃ paresañca, appadosañca passati;	77	
PA_anya-e10_01n:774	Nāḷikerampi sadosaṃ, khalajāto na passati.	77	
PA_anya-e10_01n:776	Nattadosaṃ pare jaññā, jaññā dosaṃ parassatu;	77	
PA_anya-e10_01n:777	Guyho kummāva aṅgāni, paradosañca lakkhaye.	77	
PA_anya-e10_01n:779	Luddhaṃ atthena gaṇheyya, thaddhaṃ añjalikammunā;	77	
PA_anya-e10_01n:780	Chandānuvattiyā mūḷhaṃ, yathābhūtena paṇḍitaṃ.	78	
PA_anya-e10_01n:782	Yathā udumbarapakkā, bahi rattakā eva ca;	78	
PA_anya-e10_01n:783	Antokimila sampuṇṇā, evaṃ dujjanahadayā.	78	
PA_anya-e10_01n:785	Yāvajīvampi ce bālo, paṇḍitaṃ payirupāsati;	78	
PA_anya-e10_01n:786	Na so dhammaṃ vijānāti, dabbī sūparasaṃ yathā.	78	
PA_anya-e10_01n:788	Carañce nādhigaccheyya, seyyaṃ sadisamattano;	78	
PA_anya-e10_01n:789	Ekacariyaṃ daḷhaṃ kayirā, natthi bāle sahāyatā.	78	
PA_anya-e10_01n:791	Ajātamatamūḷhānaṃ, varamādayo na cantimo;	79	
PA_anya-e10_01n:792	Sakiṃ dukkhakarāvāda-yontimo tu pade pade.	79	
PA_anya-e10_01n:794	Dujjanena samaṃ veraṃ, sakhyañcāpi na kāraye;	79	
PA_anya-e10_01n:795	Uṇho dahati caṅgāro, sīto kaṇhāyate karaṃ.	79	
PA_anya-e10_01n:797	Dujjano piyavādī ca, netaṃ vissāsakāraṇaṃ;	79	
PA_anya-e10_01n:798	Madhu tiṭṭhati jivhagge, hadaye halāhalaṃ visaṃ.	79	
PA_anya-e10_01n:800	Dujjano parihātabbo, vijjāyālaṅkatopi ca;	80	
PA_anya-e10_01n:801	Maṇinā bhūsito sappo, kimeso na bhayaṅkaro.	80	
PA_anya-e10_01n:803	Nāḷikerasamākārā, dissantepi hi sajjanā;	80	
PA_anya-e10_01n:804	Aññe badarikākārā, bahireva manoharā.	80	
PA_anya-e10_01n:806	Yathāpi pana sapakkā, bahi kaṇṭakameva ca;	80	
PA_anya-e10_01n:807	Anto amatasampuṇṇā, evaṃ sujanahadayā.	80	
PA_anya-e10_01n:808	Yathā udumbarapakkā, bahi rattakameva ca;	80	
PA_anya-e10_01n:809	Evaṃ kimilasampuṇā, evaṃ dujjanahadayā.	80	
PA_anya-e10_01n:811	Dosabhīto anārambho, taṃ kā purisalakkhaṇaṃ;	81	
PA_anya-e10_01n:812	Kohyajiṇṇabhayā nanu, bhojanaṃ parihīyate.	81	
PA_anya-e10_01n:814	Payopānaṃ bhujaṅgānaṃ, kevalaṃ visavaḍḍhanaṃ;	81	
PA_anya-e10_01n:815	Upadeso hi mūḷhānaṃ, pakopāya na santiyā.	81	
PA_anya-e10_01n:817	Na ṭhātabbaṃ na gantabbaṃ, dujjanena samaṃ kvaci;	81	
PA_anya-e10_01n:818	Dujjano hi dukkhaṃ deti, na so sukhaṃ kadācipi.	81	
PA_anya-e10_01n:820	Abaddhā tattha bajjhanti, yattha bālā pabhāsare;	82	
PA_anya-e10_01n:821	Baddhāpi tattha muccanti, yattha dhīrā pabhāsare.	82	
PA_anya-e10_01n:823	Parittaṃ dārumāruyha, yathā sīde mahaṇṇave;	82	
PA_anya-e10_01n:824	Evaṃ kusitamāgamma, sādhu jīvipi sīdati;	82	
PA_anya-e10_01n:825	Tasmā taṃ parivajjeyya, kusītaṃ hīnavīriyaṃ.	82	
PA_anya-e10_01n:827	Saddhāsīlādisampanno, sumitto sādhumānuso;	82	
PA_anya-e10_01n:828	Tādisaṃ mittaṃ seveyya, vuddhikāmo vicakkhaṇo.	82	
PA_anya-e10_01n:830	Dānādiguṇaseṭṭhehi, miditabbo mitto hi kho;	83	
PA_anya-e10_01n:831	Tādisaṃ avaṅkeneva, manasā bhajeyya sudhī.	83	
PA_anya-e10_01n:833	Hitakkaro paro bandhu, bandhupi ahito paro;	83	
PA_anya-e10_01n:834	Ahito dehajo byādhi, hitaṃ araññamosadhaṃ.	83	
PA_anya-e10_01n:836	Parokkhe kiccahantāraṃ, paccakkhe piyavādinaṃ;	83	
PA_anya-e10_01n:837	Vajjaye tādisaṃ mittaṃ, visakumbhaṃ payomukhaṃ.	83	
PA_anya-e10_01n:839	Dhanahīne caje mitto, puttadārā sahodarā;	83	
PA_anya-e10_01n:840	Dhanavanteva sevanti, dhanaṃ loke mahāsakhā.	84	
PA_anya-e10_01n:842	Jāniyā pesane bhacce, bandhave byasanāgame;	84	
PA_anya-e10_01n:843	Mittañca āpadikāle, bhariyañca vibhavakkhaye.	84	
PA_anya-e10_01n:845	Ussave byasane ceva, dubbhikkhe sattuviggahe;	84	
PA_anya-e10_01n:846	Rājadvāre susāne ca, yo tiṭṭhati so bandhavā.	84	
PA_anya-e10_01n:848	Na 2 vissase amittassa, mittañcāpi na vissase;	84	
PA_anya-e10_01n:849	Kadāci kupite mitte, sabbadosaṃ pakāsati.	84	
PA_anya-e10_01n:851	Mātā mittaṃ pitā ceti, sabhāvā taṃ tayaṃ hitaṃ;	85	
PA_anya-e10_01n:852	Kammakaraṇato caññe, bhavanti hitabuddhiyo.	85	
PA_anya-e10_01n:854	Āpadāsu mittaṃ jaññā, yuddhe sūraṃ iṇe suciṃ;	85	
PA_anya-e10_01n:855	Bhariyaṃ khīṇesu vittesu, byasanesu ca bandhavaṃ.	85	
PA_anya-e10_01n:857	Sakiṃ duṭṭhañca yo mittaṃ, puna sandhātumicchati;	85	
PA_anya-e10_01n:858	Sa maccumupagaṇhāti, gabbhaṃ assatarī yathā.	85	
PA_anya-e10_01n:860	Iṇaseso aggiseso, rogaseso tatheva ca;	86	
PA_anya-e10_01n:861	Punappunaṃ vivaḍḍhanti, tasmā sesaṃ na kāraye.	86	
PA_anya-e10_01n:863	Padumaṃva mukhaṃ yassa, vācā candanasītalā;	86	
PA_anya-e10_01n:864	Tādisaṃ no paseveyya, hadaye tu halāhalaṃ.	86	
PA_anya-e10_01n:866	Na seve pharusaṃ sāmiṃ, na ca seveyya macchariṃ;	86	
PA_anya-e10_01n:867	Tato apaggaṇha sāmiṃ, neva niggahitaṃ tato.	86	
PA_anya-e10_01n:869	Kudesañca kumittañca, kukulañca kubandhavaṃ;	86	
PA_anya-e10_01n:870	Kudārañca kudāsañca, dūrato parivajjaye.	87	
PA_anya-e10_01n:872	Sītavāco bahumitto, pharuso appamittako;	87	
PA_anya-e10_01n:873	Upamā ettha ñātabbā, sūriyacandarājūnaṃ.	87	
PA_anya-e10_01n:875	Ahitā paṭisedho ca, hitesu ca payojanaṃ;	87	
PA_anya-e10_01n:876	Byasane apariccāgo, itidaṃ mittalakkhaṇaṃ.	87	
PA_anya-e10_01n:878	Piyo garu bhāvanīyo, vattā ca vacanakkhamo;	87	
PA_anya-e10_01n:879	Gambhīrañca kathaṃ kattā, no caṭṭhāne niyojako;	87	
PA_anya-e10_01n:880	Tādisaṃ mittaṃ seveyya, bhūtikāmo vicakkhaṇo.	88	
PA_anya-e10_01n:881	Piyo garu bhāva nīyo, vattā ca vacanakkhamo;	88	
PA_anya-e10_01n:882	Gambhirañca kathaṃ kattā, no caṭṭhāne niyojako.	88	
PA_anya-e10_01n:883	Yamhi etāni ṭhānāni, saṃvijjantidha puggale;	88	
PA_anya-e10_01n:884	So mitto mittakāmena, atthakāmānukampato;	88	
PA_anya-e10_01n:885	Api nāsiyamānena, bhajitabbo tathāvidho.	88	
PA_anya-e10_01n:887	Orasaṃ katasambandhaṃ, tathā vaṃsakkamāgataṃ;	88	
PA_anya-e10_01n:888	Rakkhako byasanehi, mittaṃ ñeyyaṃ catubbidhaṃ.	88	
PA_anya-e10_01n:890	Piyo garu bhāvaniyo, vattā ca vacanakkhamo;	89	
PA_anya-e10_01n:891	Gambhirañca kathaṃ kattā, na caṭṭhāne niyojako;	89	
PA_anya-e10_01n:892	Taṃ mittaṃ mittakāmena, yāvajīvampi seviyaṃ.	89	
PA_anya-e10_01n:893	Piyo garu bhāvanīyo, vattā ca vacanakkhamo;	89	
PA_anya-e10_01n:894	Gambhirañca kathaṃ kattā, no caṭṭhāne niyojako;	89	
PA_anya-e10_01n:895	Tādisaṃ mittaṃ seveyya, bhūtikāmo vicakkhaṇo.	89	
PA_anya-e10_01n:896	Rājakaṇḍa	89	
PA_anya-e10_01n:898	Mahājanaṃ yo rañjeti, catūhipi vatthūhi vā;	89	
PA_anya-e10_01n:899	Rājāti vuccate loke, iti sallakkhaye vidvā.	89	
PA_anya-e10_01n:901	Dānañca atthacariyā, piyavācā attasamaṃ;	90	
PA_anya-e10_01n:902	Saṅgahā caturo ime, munindena pakāsitā.	90	
PA_anya-e10_01n:903	Dānampi atthacariyatañca, piyavāditañca samānattatañca;	90	
PA_anya-e10_01n:904	Kariyacariyasusaṅgahaṃ bahūnaṃ, anavamatena guṇena yāti saggaṃ;	90	
PA_anya-e10_01n:905	Dānañca peyyavajjañca, atthacariyā ca yā idha;	90	
PA_anya-e10_01n:906	Samānattatā ca dhammesu, tattha tattha yathārahaṃ;	90	
PA_anya-e10_01n:907	Ete kho saṅgahā loke, rathassāṇīva yāyato.	90	
PA_anya-e10_01n:909	Dānaṃ sīlaṃ pariccāgaṃ, ajjavaṃ maddavaṃ tapaṃ;	90	
PA_anya-e10_01n:910	Akkodhaṃ avihiṃsañca, khantī ca avirodhanaṃ;	91	
PA_anya-e10_01n:911	Dasete dhamme rājāno, appamattena dhārayyuṃ.	91	
PA_anya-e10_01n:913	Ekayāmaṃ saye rājā, dviyā maññeva paṇḍito;	91	
PA_anya-e10_01n:914	Gharāvāso tiyāmova, catuyāmo tu yācako.	91	
PA_anya-e10_01n:916	Aputtakaṃ gharaṃ suññaṃ, raṭṭhaṃ suññaṃ arājakaṃ;	91	
PA_anya-e10_01n:917	Asippassa mukhaṃ suññaṃ, sabbasuññaṃ daliddattaṃ.	91	
PA_anya-e10_01n:919	Dhanamicche vāṇijeyya, vijjamicche bhaje sutaṃ;	91	
PA_anya-e10_01n:920	Puttamicche taruṇitthiṃ, rājāmaccaṃ icchāgate.	92	
PA_anya-e10_01n:922	Pakkhīnaṃ balamākāso, macchānamudakaṃ balaṃ;	92	
PA_anya-e10_01n:923	Dubbalassa balaṃ rājā, kumārānaṃ rudaṃ balaṃ.	92	
PA_anya-e10_01n:925	Khamā jāgariyuṭṭhānaṃ, saṃvibhāgo dayikkhaṇā;	92	
PA_anya-e10_01n:926	Nāyakassa guṇā ete, icchitabbā sataṃ sadā.	92	
PA_anya-e10_01n:928	Sakiṃ vadanti rājāno, sakiṃ samaṇabrāhmaṇā;	92	
PA_anya-e10_01n:929	Sakiṃ sappurisā loke, esa dhammo sanantano.	92	
PA_anya-e10_01n:931	Alaso gīhi kāmabhogī na sādhu,	93	
PA_anya-e10_01n:932	Asaññato pabbajito na sādhu;	93	
PA_anya-e10_01n:933	Rājā na sādhu anisammakārī,	93	
PA_anya-e10_01n:934	Yo paṇḍito kodhano taṃ na sādhu.	93	
PA_anya-e10_01n:936	Āyaṃ khayaṃ sayaṃ jaññā, katākataṃ sayaṃ jaññā;	93	
PA_anya-e10_01n:937	Niggahe niggahārahaṃ, paggahe paggahārahaṃ.	93	
PA_anya-e10_01n:939	Mātā puttakataṃ pāpaṃ, sissakataṃ guru tathā;	93	
PA_anya-e10_01n:940	Rājā raṭṭhakataṃ pāpaṃ, rājakataṃ purohito.	94	
PA_anya-e10_01n:942	Akkodhena jine kodhaṃ, asādhuṃ sādhunā jine;	94	
PA_anya-e10_01n:943	Jine kadariyaṃ dānena, saccenālikavādinaṃ.	94	
PA_anya-e10_01n:945	Adantadamanaṃ dānaṃ, dānaṃ sabbatthasādhakaṃ;	94	
PA_anya-e10_01n:946	Dānena piyavācāya, unnamanti namanti ca.	94	
PA_anya-e10_01n:947	Adantadamanaṃ dānaṃ, adānaṃ dantadūsakaṃ;	94	
PA_anya-e10_01n:948	Dānena piyavācāya, unnamanti namanti ca.	94	
PA_anya-e10_01n:950	Dānaṃ sinehabhesajjaṃ, maccheraṃ dosanosadhaṃ;	95	
PA_anya-e10_01n:951	Dānaṃ yasassībhesajjaṃ, maccheraṃ kapaṇosadhaṃ.	95	
PA_anya-e10_01n:953	Na raññā samakaṃ bhuñje, kāmabhogaṃ kudācanaṃ;	95	
PA_anya-e10_01n:954	Ākappaṃ rasabhuttaṃ vā, mālāgandhavilepanaṃ;	95	
PA_anya-e10_01n:955	Vatthasabbamalaṅkāraṃ, na raññā sadisaṃ kare.	95	
PA_anya-e10_01n:957	Na me rājā sakhā hoti, na rājā hoti samako;	95	
PA_anya-e10_01n:958	Eso sāmiko mayhanti, citte niṭṭhaṃ saṇṭhāpaye.	95	
PA_anya-e10_01n:960	Nātidūre bhaje rañño, naccāsanne pavātake;	96	
PA_anya-e10_01n:961	Ujuke nātininne ca, na bhaje uccamāsane;	96	
PA_anya-e10_01n:962	Cha dose vajje sevako, aggīva saṃyato tiṭṭhe.	96	
PA_anya-e10_01n:963	Na pacchato na purato, nāpi āsannadūrato;	96	
PA_anya-e10_01n:964	Na kacche nopi paṭivāte, na cāpi oṇatuṇṇate;	96	
PA_anya-e10_01n:965	Ime dose vivajjetvā, ekamantaṃ ṭhitā ahu –	96	
PA_anya-e10_01n:967	Jappena mantena subhāsitena,	96	
PA_anya-e10_01n:968	Anuppadānena paveṇiyā vā;	96	
PA_anya-e10_01n:969	Yathā yathā yattha labhetha atthaṃ,	96	
PA_anya-e10_01n:970	Tathā tathā tattha parakkameyya.	97	
PA_anya-e10_01n:972	Kassako vāṇijo macco, samaṇo sutasīla vā;	97	
PA_anya-e10_01n:973	Tesu vipulajātesu, raṭṭhampi vipulaṃ siyā.	97	
PA_anya-e10_01n:975	Tesu dubbalajātesu, raṭṭhampi dubbalaṃ siyā;	97	
PA_anya-e10_01n:976	Tasmā saraṭṭhaṃ vipulaṃ, dhāraye raṭṭhabhāravā.	97	
PA_anya-e10_01n:978	Mahārukkhassa phalino, āmaṃ chindati yo phalaṃ;	97	
PA_anya-e10_01n:979	Rasañcassa na jānāti, bījañcassa vinassati.	97	
PA_anya-e10_01n:981	Mahārukkhūpamaṃ raṭṭhaṃ, adhammena pasāsati;	98	
PA_anya-e10_01n:982	Rasañcassa na jānāti, raṭṭhañcassa vinassati.	98	
PA_anya-e10_01n:984	Mahārukkhassa phalino, pakkaṃ chindati yo phalaṃ;	98	
PA_anya-e10_01n:985	Rasañcassa vijānāti, bījañjassa na nassati.	98	
PA_anya-e10_01n:987	Mahārukkhūpamaṃ raṭṭhaṃ, dhammena yo pasāsati;	98	
PA_anya-e10_01n:988	Rasañcassa vijānāti, raṭṭhañcassa na nassati.	98	
PA_anya-e10_01n:989	Nāyaka kaṇḍa	98	
PA_anya-e10_01n:991	Anāyakā vinassanti, nassanti bahunāyakā;	99	
PA_anya-e10_01n:992	Thīnāyakā vinassanti, nassanti susunāyakā.	99	
PA_anya-e10_01n:994	Gavaṃ ce taramānānaṃ, ujuṃ gacchati puṅgavo;	99	
PA_anya-e10_01n:995	Sabbā gāvī ujuṃ yanti, nette ujuṃ gate sati.	99	
PA_anya-e10_01n:997	Evameva manussesu, yo hoti seṭṭhasammato;	99	
PA_anya-e10_01n:998	So sace dhammaṃ carati, pageva itarā pajā.	99	
PA_anya-e10_01n:999	Gavaṃ ce taramānānaṃ, ujuṃ gacchati puṅgavo;	99	
PA_anya-e10_01n:1000	Sabbā gāvī ujuṃyanti, nette ujuṃ gate sati.	100	
PA_anya-e10_01n:1001	Evameva manussesu, yo hoti seṭṭhasammato;	100	
PA_anya-e10_01n:1002	So sace dhammaṃ carati, pageva itarā pajā;	100	
PA_anya-e10_01n:1003	Sabbaṃ raṭṭhaṃ sukhaṃ seti, rājā ce hoti dhammiko.	100	
PA_anya-e10_01n:1005	Nodayāha vināsāya, bahunāyakatā bhusaṃ;	100	
PA_anya-e10_01n:1006	Milāyanti vinassanti, padmānyakkehi sattahi.	100	
PA_anya-e10_01n:1008	Sutārakkho abhiyogo, kulārakkho vattaṃ bhave;	100	
PA_anya-e10_01n:1009	Vijjā hi kulaputtassa, nāyakassāpamādako.	100	
PA_anya-e10_01n:1010	Puttakaṇḍa	101	
PA_anya-e10_01n:1012	Abhijātaṃ anujātaṃ, puttamicchanti paṇḍitā;	101	
PA_anya-e10_01n:1013	Avajātaṃ na icchanti, yo hoti kulagandhano.	101	
PA_anya-e10_01n:1015	Pañcaṭṭhānāni sampassaṃ, puttamicchanti paṇḍitā;	101	
PA_anya-e10_01n:1016	Bhato vā no bharissati, kiccaṃ vā no karissati.	101	
PA_anya-e10_01n:1018	Kulavaṃso ciraṃ tiṭṭhe, dāyajjaṃ paṭipajjati;	101	
PA_anya-e10_01n:1019	Atha vā pana petānaṃ, dakkhinaṃ anupadassati.	101	
PA_anya-e10_01n:1021	Bahuputte pitā eko, avassaṃ poseti sadā;	102	
PA_anya-e10_01n:1022	Bahuputtā na sakkonti, posetuṃ pitarekakaṃ.	102	
PA_anya-e10_01n:1024	Puttaṃ vā bhātaraṃ duṭṭhu, anusāseyya no jahe;	102	
PA_anya-e10_01n:1025	Kinnu chejjaṃ karaṃ pādaṃ, littaṃ asucinā siyā.	102	
PA_anya-e10_01n:1026	Vejjācariya kaṇḍa	102	
PA_anya-e10_01n:1028	Āyubedakatābhyāso, sabbesaṃ piyadassano;	102	
PA_anya-e10_01n:1029	Ariyasīlaguṇopeto, esa vejjo vidhīyate.	102	
PA_anya-e10_01n:1031	Nānāganthajānanañca, sudiṭṭhakammasampadā;	103	
PA_anya-e10_01n:1032	Dakkhatā hatthasīghatā, pasādasūrasattitā.	103	
PA_anya-e10_01n:1034	Sābhāvikataṅkhaṇika-ñāṇasubhāsitāpi ca;	103	
PA_anya-e10_01n:1035	Ussāho dabbo sabbatā, vejjācerassa lakkhaṇaṃ;	103	
PA_anya-e10_01n:1037	Kiliṭṭhavatthaṃ kodho ca, atimānañca gammatā;	103	
PA_anya-e10_01n:1038	Animantitagamanaṃ, ete pañca vivajjiyā.	103	
PA_anya-e10_01n:1040	Diṭṭhakammatā socañca, dakkhatā viditāgamo;	104	
PA_anya-e10_01n:1041	Cattāro subhisakkassa, suguṇā viññunā matā.	104	
PA_anya-e10_01n:1043	Rujāya jayalakkhaṇaṃ, raso ca bhesajjampi ca;	104	
PA_anya-e10_01n:1044	Tilakkhaṇabhedo ceva, viññeyyo bhisakkena ve.	104	
PA_anya-e10_01n:1045	Dāsaka kaṇḍa	104	
PA_anya-e10_01n:1047	Antojāto dhanakkīto, dāsabyopagato sayaṃ;	104	
PA_anya-e10_01n:1048	Dāsākaramarānīto-ccevaṃ te catudhā siyuṃ.	104	
PA_anya-e10_01n:1050	Pubbuṭṭhā pacchānipātī, dinnassa ādāyīpi ca;	105	
PA_anya-e10_01n:1051	Sukatakammakaro ca, kittivaṇṇaharopi ca.	105	
PA_anya-e10_01n:1053	Dāsā 0.0177 pañceva corayya-sakhāñātyattasādisā;	105	
PA_anya-e10_01n:1054	Tathā viññūhi viññeyyā, mittadārā ca bandhavā.	105	
PA_anya-e10_01n:1055	Itthikaṇḍa	105	
PA_anya-e10_01n:1057	Āsā lokitthiyo nāma, velā tāsaṃ na vijjati;	105	
PA_anya-e10_01n:1058	Sārattā ca pagabbhā ca, sikhī sabbaghaso yathā;	105	
PA_anya-e10_01n:1059	Tasmā tāyo hitvāna, brūheyya vivekaṃ sudhī.	105	
PA_anya-e10_01n:1060	Āsā lokitthiyo nāma, velā tāsaṃ na vijjati;	106	
PA_anya-e10_01n:1061	Sāratthā ca pagabbhā ca, sikhī sabbaghaso yathā;	106	
PA_anya-e10_01n:1062	Tā hitvā pabbajissāmi, vivekamanubrūhayaṃ.	106	
PA_anya-e10_01n:1064	Loke hi aṅganā nāma, kodhanā mittabhedikā;	106	
PA_anya-e10_01n:1065	Pisukā akataññū ca dūrato parivajjaye.	106	
PA_anya-e10_01n:1067	Yathā nadī ca pantho ca, pānāgāraṃ sabhā papā;	106	
PA_anya-e10_01n:1068	Evaṃ lokitthiyo nāma, nāsaṃ kujjhanti paṇḍitā.	106	
PA_anya-e10_01n:1070	Sabbā nadī vaṅkagatī, sabbe kaṭṭhamayā vanā;	107	
PA_anya-e10_01n:1071	Sabbitthiyo kare pāpaṃ, labhamāne nivātake.	107	
PA_anya-e10_01n:1073	Ghaṭakumbhasamā nārī, tatthaṅgārasamo pumā;	107	
PA_anya-e10_01n:1074	Tasmā ghatañca aggiñca, nekatra ṭhapaye budho.	107	
PA_anya-e10_01n:1076	Itthīnañca dhanaṃ rūpaṃ, purisānaṃ vijjā dhanaṃ;	107	
PA_anya-e10_01n:1077	Bhikkhūnañca dhanaṃ sīlaṃ, rājānañca dhanaṃ balaṃ.	107	
PA_anya-e10_01n:1079	Pañcāratyā sugandhabbā, sattāratyā dhanuggahā;	107	
PA_anya-e10_01n:1080	Ekamāsā subhariyā, aḍḍhamāsā sissā malā.	108	
PA_anya-e10_01n:1082	Jiṇṇe annaṃ pasaṃseyya, dārañca gatayobbane;	108	
PA_anya-e10_01n:1083	Raṇapunāgate sūraṃ, sassañca gehamāgate.	108	
PA_anya-e10_01n:1085	Dvitipati nārī ceva, vihāradviti bhikkhu ca;	108	
PA_anya-e10_01n:1086	Sakuṇo dvitipāto ca, katamāyābahutarā.	108	
PA_anya-e10_01n:1088	Ratti vinā na candimā, vīcivinā ca sāgaro;	108	
PA_anya-e10_01n:1089	Haṃsavinā pokkharaṇī, pativinā kaññā sobhe.	108	
PA_anya-e10_01n:1091	Asantuṭṭhā yatī naṭṭhā, santuṭṭhāpi ca patthi vā;	109	
PA_anya-e10_01n:1092	Salajjā gaṇikā naṭṭhā, nillajjā ca kulitthiyo.	109	
PA_anya-e10_01n:1094	Corīnaṃ bahubuddhīnaṃ, yāsu saccaṃ sudullabhaṃ;	109	
PA_anya-e10_01n:1095	Thīnaṃ bhāvo durājāno, macchassevo’dake gataṃ.	109	
PA_anya-e10_01n:1097	Analā mudusambhāsā, duppūrā tā nadīsamā;	109	
PA_anya-e10_01n:1098	Sīdanti naṃ viditvāna, ārakā parivajjaye.	109	
PA_anya-e10_01n:1100	Āvaṭṭanī mahāmāyā, brahmacariyavikopanā;	110	
PA_anya-e10_01n:1101	Sīdanti naṃ viditvāna, ārakā parivajjaye.	110	
PA_anya-e10_01n:1103	Itthīpi hi ekacciyā, seyyā posa janādhipa;	110	
PA_anya-e10_01n:1104	Medhāvinī sīlavatī, sassudevā patibbatā;	110	
PA_anya-e10_01n:1106	Tassā yo jāyati poso,	110	
PA_anya-e10_01n:1107	Sūro hosa disampati;	110	
PA_anya-e10_01n:1108	Tādisā subhagiyā putto,	110	
PA_anya-e10_01n:1109	Rajjampi anusāsati.	110	
PA_anya-e10_01n:1111	Sallape asihatthena, pisācenāpi sallape;	111	
PA_anya-e10_01n:1112	Āsīvisampi āsīde, yena daṭṭho na jīvati;	111	
PA_anya-e10_01n:1113	Na tveva eko ekāya, mātugāmena sallape.	111	
PA_anya-e10_01n:1115	Na hi sabbesu ṭhānesu, puriso hoti paṇḍito;	111	
PA_anya-e10_01n:1116	Itthīpi paṇḍitā hoti, tattha tattha vicakkhaṇā.	111	
PA_anya-e10_01n:1118	Na hi sabbesu ṭhānesu, puriso hoti paṇḍito;	111	
PA_anya-e10_01n:1119	Itthīpi paṇḍitā hoti, lahuṃ atthavicintikā.	111	
PA_anya-e10_01n:1121	Kūpodakaṃ vaṭacchāyā, sāmāthī iṭṭhakālayaṃ;	112	
PA_anya-e10_01n:1122	Sītakāle bhave uṇhaṃ, uṇhakāle ca sītalaṃ.	112	
PA_anya-e10_01n:1124	Itthiyo ekacciyāpi, seyyā vuttāva muninā;	112	
PA_anya-e10_01n:1125	Bhaṇḍānaṃ uttamā itthī, aggūpaṭṭhāyikā iti.	112	
PA_anya-e10_01n:1126	Pakiṇṇakakaṇḍa	112	
PA_anya-e10_01n:1128	Kulasīlaguṇopeto, sabbadhammaparāyaṇo;	112	
PA_anya-e10_01n:1129	Pavīṇo pesanājjhakkho, dhammajjhakkho vidhīyate.	112	
PA_anya-e10_01n:1131	Vedavedaṅgatatvañño, jappahomaparāyaṇo;	113	
PA_anya-e10_01n:1132	Āsīvādavacoyutto, esa rājapurohito.	113	
PA_anya-e10_01n:1133	Kappo byākaraṇaṃ joti – satthaṃ sikkhā nirutti ca;	113	
PA_anya-e10_01n:1134	Chandoviciti cetāni, vedaṅgāni vadanti cha.	113	
PA_anya-e10_01n:1136	Sakiṃ vuttagahitatto, lahuhattho jitakkharo;	113	
PA_anya-e10_01n:1137	Sabbasatthasamālokī, pakaṭṭho nāma lekhako.	113	
PA_anya-e10_01n:1139	Samattanītisatthañño, vāhane pūritassamo;	113	
PA_anya-e10_01n:1140	Sūravīraguṇopeto, senājhakkho vidhīyate.	114	
PA_anya-e10_01n:1142	Sudhī vākyapaṭu, pañño, paracittopalakkhaṇo;	114	
PA_anya-e10_01n:1143	Dhīro yathātthavādī ca, esa dūto vidhīyate.	114	
PA_anya-e10_01n:1145	Puttanattaguṇopeto, satthañño rasapācako;	114	
PA_anya-e10_01n:1146	Sūro ca kathino ceva, sūpakāro sa vuccate.	114	
PA_anya-e10_01n:1148	Iṅgitākāratattañño, balavāpiyadassano;	114	
PA_anya-e10_01n:1149	Appamādī sadā dakkho, patīhāro sa uccate.	114	
PA_anya-e10_01n:1151	Itthimisse kuto sīlaṃ, maṃsabhakkhe kuto dayā;	115	
PA_anya-e10_01n:1152	Surāpāne kuto saccaṃ, mahālobhe kuto lajjā;	115	
PA_anya-e10_01n:1153	Mahātande kuto sippaṃ, mahākodhe kuto dhanaṃ.	115	
PA_anya-e10_01n:1155	Surāyogo velālo ca, samajjacaraṇaṅgato;	115	
PA_anya-e10_01n:1156	Khiḍḍā dhutto pāpamitto, alaso bhoganāsakā.	115	
PA_anya-e10_01n:1158	Jīvantāpi matā pañca, byāsena parikittitā;	115	
PA_anya-e10_01n:1159	Dukkhito byādhiti mūḷho, iṇavā niccasevako.	115	
PA_anya-e10_01n:1161	Niddāluko pamādo ca, sukhito rogavālaso;	116	
PA_anya-e10_01n:1162	Kāmuko kammārāmo ca, sattete satthavajjitā.	116	
PA_anya-e10_01n:1164	Goṇāhi sabbagihīnaṃ, posakā bhogadāyako;	116	
PA_anya-e10_01n:1165	Tasmā hi mātāpitūva, mānaye sakkareyya ca.	116	
PA_anya-e10_01n:1167	Yathā mātā pitā bhātā, aññevāpi ca ñātakā;	116	
PA_anya-e10_01n:1168	Gāvo no paramā mittā, yāsu jāyanti osadhā.	116	
PA_anya-e10_01n:1170	Annadā baladā cetā, vaṇṇadā sukhadā tathā;	117	
PA_anya-e10_01n:1171	Etamatthavasaṃ ñatvā, nāsu gāvo haniṃsu te.	117	
PA_anya-e10_01n:1173	Ye ca khādanti gomaṃsaṃ, mātumaṃsaṃva khādare;	117	
PA_anya-e10_01n:1174	Matesu tesu gijjhānaṃ, dade sote ca vāhaye.	117	
PA_anya-e10_01n:1176	Dviguṇo thīnamāhāro, buddhicāpi catugguṇo;	117	
PA_anya-e10_01n:1177	Chagguṇo hoti vāyāmo, kāmotvaṭṭhaguṇo bhave.	117	
PA_anya-e10_01n:1179	Na loke sobhate mūḷho, kevalattapasaṃsako;	117	
PA_anya-e10_01n:1180	Api sampihite kūpe, katavijjo pakāsate.	118	
PA_anya-e10_01n:1182	Kosajjaṃ bhayato disvā, vīriyārambhañca khemato;	118	
PA_anya-e10_01n:1183	Āraddhavīriyā hotha, esā buddhānusāsanī.	118	
PA_anya-e10_01n:1185	Vivādaṃ bhayato disvā, avivādañca khemato;	118	
PA_anya-e10_01n:1186	Samaggā sakhilā hotha, esā buddhānusāsanī.	118	
PA_anya-e10_01n:1188	Pamādaṃ bhayato disvā, appamādañca khemato;	118	
PA_anya-e10_01n:1189	Bhāvethaṭṭhaṅgikaṃ maggaṃ, esā buddhānusāsanī.	118	
PA_anya-e10_01n:1191	Garahā ca pasaṃsā ca, aniccā tāvakālikā;	119	
PA_anya-e10_01n:1192	Appakācekadesāva, na tā ikkheyya paṇḍito;	119	
PA_anya-e10_01n:1193	Dhammādhammaṃva ikkheyya, atthānatthaṃ hitāhitaṃ.	119	
PA_anya-e10_01n:1194	Kavidappaṇanīti	119	
PA_anya-e10_01n:1196	Pakhukkūpuraseṭṭhassa, pacchime āsi vissuto;	119	
PA_anya-e10_01n:1197	Catugāvutadesamhī, kanarayagāmo susobhano.	119	
PA_anya-e10_01n:1199	Dvino dviveka sākamhi, tamhi jātena jātiyā;	119	
PA_anya-e10_01n:1200	Laṅkābhārataādīsu, vuṭṭhapubba sutesinā.	120	
PA_anya-e10_01n:1202	Visutārāma sīhānaṃ, sikkhitena tipeṭakaṃ;	120	
PA_anya-e10_01n:1203	Santike navavassāni, saṃgītikiccakārinā.	120	
PA_anya-e10_01n:1205	Dakkhiṇārāma vāsīnaṃ, santikepi suviññunaṃ;	120	
PA_anya-e10_01n:1206	Sikkhitena sattavīsa-vassitvāna yasassinā.	120	
PA_anya-e10_01n:1208	Sundare puraseṭṭhamhi, sundare visute subhe;	120	
PA_anya-e10_01n:1209	Sundare jotipālamhi, vasatā gaṇavācinā.	120	
PA_anya-e10_01n:1211	Nissāya peṭake ceva, anekanīti potthake;	121	
PA_anya-e10_01n:1212	Bahule ganthaseṭṭhepi, katoyaṃ vidhumānito.	121	
PA_anya-e10_01n:1214	Tiṭṭhataṃ ayaṃ me gantho, susāro yāva sāsanaṃ;	121	
PA_anya-e10_01n:1215	Tiṭṭhateva sutesīnaṃ, susāraṃ supakāsayaṃ.	121	
PA_anya-e10_01n:1217	Anena suvisiṭṭhena, puññenaññena kammunā;	121	
PA_anya-e10_01n:1218	Manisibhigurūheva, gaccheyyaṃ amataṃ sivaṃ.	121	
PA_anya-e10_01n:1219	“Aṅgārino dāni dumā bhadante”	121	
PA_anya-e10_01n:1220	“Yathāpi rammako māso, gimhānaṃ hoti brāhmaṇa;	122	
PA_anya-e10_01n:1221	Ate‘va’ññehi māsehi, dumapumphehi sobhati”.	122	
PA_anya-e10_01n:1222	“Vanappagumbe yathaphussitagge,	122	
PA_anya-e10_01n:1223	Gimhāna māse paṭhamasmiṃ gimhe” –	122	
PA_anya-e10_01n:1224	Namo tassa bhagavato arahato sambāsambuddhassa	122	
PA_anya-e10_01n:1225	Paṇāma paṭiññā	122	
PA_anya-e10_01n:1226	Vatthuttayaṃ namasitvā, ācere kavipuṅgave;	122	
PA_anya-e10_01n:1227	Kassaṃ dvādasamāsānaṃ, bandhaṃ tammāsavasikaṃ.	122	
PA_anya-e10_01n:1229	Cittasammatamāso hi, atevaññehi sobhati;	122	
PA_anya-e10_01n:1230	Rammakamāso rammamāso, teneva vohāro bhavi.	123	
PA_anya-e10_01n:1232	Tasmiṃ sucittamāsamhi, nāgadumā supupphare;	123	
PA_anya-e10_01n:1233	Pupphanti asanadumā, vāyanti kānane hi ve.	123	
PA_anya-e10_01n:1235	Saṅkanta mahussavopi, tamhi māsamhi vattate;	123	
PA_anya-e10_01n:1236	Gandhodakehi aññoññaṃ, siñcamānā sumodare.	123	
PA_anya-e10_01n:1237	Yathāpi rammako māso, gimhānaṃ hoti brāhmaṇa;	123	
PA_anya-e10_01n:1238	Ate‘va’ññehi māsehi, dumapupphehi sobhati.	123	
PA_anya-e10_01n:1239	Sambuddho cittamāsassa, kāḷapakkhe uposathe;	123	
PA_anya-e10_01n:1240	Pātoyeva samādāya, pavaraṃ pattacīvaraṃ;	124	
PA_anya-e10_01n:1241	Anukampāya nāgānaṃ, nāgadīpamupāgami.	124	
PA_anya-e10_01n:1243	Vesākhavhayamāso tu, suvisiṭṭho supākaṭo;	124	
PA_anya-e10_01n:1244	Lokagganāthaṃ paṭicca, santehi abhilakkhito.	124	
PA_anya-e10_01n:1246	Tamhi vesākhamāsamhi, campakāpi supupphare;	124	
PA_anya-e10_01n:1247	Bodhiṃ dakehi siñcitvā, sajjanā sampamodare.	124	
PA_anya-e10_01n:1249	Vanesuva potakāpi, pakkhandanti disodisaṃ;	124	
PA_anya-e10_01n:1250	Vikūjantā sabhāsāya, janasotarasāyanaṃ.	125	
PA_anya-e10_01n:1251	Dutiye divase bhatta-kāle ārocite jino;	125	
PA_anya-e10_01n:1252	Ramme vesākhamāsamhi, puṇṇāmāyaṃ munissaro.	125	
PA_anya-e10_01n:1254	Jeṭṭhasammatamāsopi, sogatajanabbhantare;	125	
PA_anya-e10_01n:1255	Vikhyāto lakkhañño ceva, jeṭṭhena saṃyuto hi ve.	125	
PA_anya-e10_01n:1257	Tasmiṃhi jeṭṭhamāsamhi, sumanā vanamallikā;	125	
PA_anya-e10_01n:1258	Pupphanti ca pavāyanti, sabbajanamanoharā.	125	
PA_anya-e10_01n:1260	Parikkhaṇāsusabhāpi, abhavi mranamāmaṇḍale;	126	
PA_anya-e10_01n:1261	Khetale jeṭṭhajotipi, pajjali tasmiñhi ve.	126	
PA_anya-e10_01n:1263	Āsāḷho nāma māsopi, atīva visiṭṭho bhavi;	126	
PA_anya-e10_01n:1264	Paṭisandhiṃ gaṇhi buddho, tasmiñhi muni sudhī.	126	
PA_anya-e10_01n:1266	Nikkhamipi ca sambuddho, dhammacakkaṃ pavattayi;	126	
PA_anya-e10_01n:1267	Upasampadakammampi, karonti tasmiṃpi hi.	126	
PA_anya-e10_01n:1269	Punnāgadumā pupphanti, pavāyanti disodisaṃ;	126	
PA_anya-e10_01n:1270	Ādicco tiṭṭhati tamhi, uttarāyānakoṭiyaṃ.	127	
PA_anya-e10_01n:1272	Sīhe sāvaṇamāsamhi, salākadānamuttamaṃ;	127	
PA_anya-e10_01n:1273	Denti sādhavo mānusā, saddahantā vatthuttayaṃ.	127	
PA_anya-e10_01n:1275	Pupphanti kaṭeruhāpi, tamhi sāvaṇamāsake;	127	
PA_anya-e10_01n:1276	Khe savaṇanakkhattampi, atīva jotayī hi ve.	127	
PA_anya-e10_01n:1278	Vassabbhantarabhūte ca, samaṇā sugatorasā;	127	
PA_anya-e10_01n:1279	Māse vācanauggaṇha-kammaṃkaṃsu sukhāsayā.	127	
PA_anya-e10_01n:1281	Kaññārāsisammatehi, poṭṭhapādasumāsake;	128	
PA_anya-e10_01n:1282	Nadīsu dakapūritā, kaṭapatthatasādisā.	128	
PA_anya-e10_01n:1284	Nāvāmahāussavampi, karonti mānujā tadā;	128	
PA_anya-e10_01n:1285	Kīḷanti sampamodanti, vijite nara nāriyo.	128	
PA_anya-e10_01n:1287	Kañcanayamadumāpi, vikasanti tadā hi ve;	128	
PA_anya-e10_01n:1288	Megho thokaṃ thokaṃ himaṃ, vassati patatipi ca.	128	
PA_anya-e10_01n:1290	Vassike assayujimhi, vikasanti anekadhā;	129	
PA_anya-e10_01n:1291	Padumādidakajāni, pupphāni manuññāni ve.	129	
PA_anya-e10_01n:1293	Mahāpadīpapantīhi, sakalamranamābhūtale;	129	
PA_anya-e10_01n:1294	Pūjenti lokagganāthaṃ, sādhavo sogatājanā.	129	
PA_anya-e10_01n:1296	Tapodhanā vicaranti, vassaṃvuṭṭhā disodisaṃ;	129	
PA_anya-e10_01n:1297	Sādhavo dānasoṇḍāva, sītāyanti sukhanti ca.	129	
PA_anya-e10_01n:1299	Kattikamāsaseṭṭhepi, sampamodanti mānujā;	129	
PA_anya-e10_01n:1300	Kosītakīpupphāni ca, vikasanti vāyanti ca.	130	
PA_anya-e10_01n:1302	Kathinamahādānampi, dadanti sādhavo janā;	130	
PA_anya-e10_01n:1303	Tadā candakiraṇopi, atīva pajjoto ahu.	130	
PA_anya-e10_01n:1305	Ahosi himapāto ca, uttaravāto pavāyati;	130	
PA_anya-e10_01n:1306	Kattikajotichaṇopi, ahosi tasmiñhi ve.	130	
PA_anya-e10_01n:1308	Dhanurāsīmāgasira, māse hemantasammate;	130	
PA_anya-e10_01n:1309	Sattidharasupūjāvha, sabhāpi sampavattitā.	130	
PA_anya-e10_01n:1311	Devasammatapupphāni, manuññarucirānipi;	131	
PA_anya-e10_01n:1312	Pupphanti tamhi māsamhi, himapāto ahosi ca.	131	
PA_anya-e10_01n:1314	Vīhayo honti pakkā ca, khettesu mranamābhūtale;	131	
PA_anya-e10_01n:1315	Migasiranakkhattampi, joteti ākāsaṅgaṇe.	131	
PA_anya-e10_01n:1317	Makāre phussamāsepi, pupphanti pavāyanti ca;	131	
PA_anya-e10_01n:1318	Sunīlavallipupphāni, janamanoharānipi.	131	
PA_anya-e10_01n:1320	Senābyūhampi karonti, bhūpālā mranamāraṭṭhikā;	132	
PA_anya-e10_01n:1321	Saparisā udikkhanti, hatthiassādiādayo.	132	
PA_anya-e10_01n:1323	Tamhisī atisītalampi, dakkhiṇāyanakoṭiyaṃ;	132	
PA_anya-e10_01n:1324	Aṭṭhāpuṇṇamadinamhi, sūriyo lokamānito.	132	
PA_anya-e10_01n:1325	Bodhito navame māse, phussapuṇṇamiyaṃ jino;	132	
PA_anya-e10_01n:1326	Laṃkādīpaṃ visodhetuṃ, laṅkādīpamupāgami.	132	
PA_anya-e10_01n:1328	Kumbhesu māghamāsehi, tūladumā supupphare;	132	
PA_anya-e10_01n:1329	Pumtālā madhurarasaṃ, mānujānaṃ dadanti ca.	132	
PA_anya-e10_01n:1331	Yāgumahāussavopi, pākaṭo mranamābhūtale;	133	
PA_anya-e10_01n:1332	Avasesasu meghopi, thanayaṃ abhivassati.	133	
PA_anya-e10_01n:1334	Naranārī manuññāni, padarāni paṇḍāni ca;	133	
PA_anya-e10_01n:1335	Pucimandadumā nava-pattāni dhārentipi ca.	133	
PA_anya-e10_01n:1337	Mine phagguṇamāsamhi, surabhigandhikā subhā;	133	
PA_anya-e10_01n:1338	Pupphanti vanamhi dumā, navapattehi sobhare.	133	
PA_anya-e10_01n:1340	Dakkhiṇadesato tamhi, vāto pavāyati hi ve;	134	
PA_anya-e10_01n:1341	Vāḷukapiṭṭhe vāluka-thūpe katvāna pūjayyuṃ.	134	
PA_anya-e10_01n:1343	Pathamagimha māsamhi, nānādumāti pupphare;	134	
PA_anya-e10_01n:1344	Tena sabbampi vipinaṃ, vicittaṃ dassaniyañhi ve.	134	
PA_anya-e10_01n:1345	Visute jotipālamhi, visutamhi niketane;	134	
PA_anya-e10_01n:1346	Vasatā nekaganthānaṃ, lekhakena kato ayaṃ.	134	
