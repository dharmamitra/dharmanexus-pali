segmentnr	original	folio	analyzed
PA_kd_7:0.1	Theravāda Vinayapiṭaka	0	
PA_kd_7:0.2	Mahāvagga	0	
PA_kd_7:0.3	7. Kathinakkhandhaka	0	
PA_kd_7:0.4	1. Kathinānujānana	0	
PA_kd_7:1.1.1	Tena samayena buddho bhagavā sāvatthiyaṁ viharati jetavane anāthapiṇḍikassa ārāme.	1	
PA_kd_7:1.1.2_0	Tena kho pana samayena tiṁsamattā pāveyyakā bhikkhū, sabbe āraññikā sabbe piṇḍapātikā	1	
PA_kd_7:1.1.2_1	sabbe paṁsukūlikā sabbe tecīvarikā sāvatthiṁ āgacchantā bhagavantaṁ dassanāya upakaṭṭhāya	1	
PA_kd_7:1.1.2_2	vassūpanāyikāya nāsakkhiṁsu sāvatthiyaṁ vassūpanāyikaṁ sambhāvetuṁ;	1	
PA_kd_7:1.1.3	antarāmagge sākete vassaṁ upagacchiṁsu.	1	
PA_kd_7:1.1.4	Te ukkaṇṭhitarūpā vassaṁ vasiṁsu—āsanneva no bhagavā viharati ito chasu yojanesu, na ca mayaṁ labhāma bhagavantaṁ dassanāyāti.	1	
PA_kd_7:1.1.5	Atha kho te bhikkhū vassaṁvuṭṭhā, temāsaccayena katāya pavāraṇāya, deve vassante, udakasaṅgahe udakacikkhalle okapuṇṇehi cīvarehi kilantarūpā	1	
PA_kd_7:1.1.6	yena sāvatthi jetavanaṁ anāthapiṇḍikassa ārāmo, yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu.	1	
PA_kd_7:1.2.1	Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi saddhiṁ paṭisammodituṁ.	1	
PA_kd_7:1.2.2	Atha kho bhagavā te bhikkhū etadavoca—	1	
PA_kd_7:1.2.3	“kacci, bhikkhave, khamanīyaṁ, kacci yāpanīyaṁ,	1	
PA_kd_7:1.2.4	kacci samaggā sammodamānā avivadamānā phāsukaṁ vassaṁ vasittha, na ca piṇḍakena kilamitthā”ti?	1	
PA_kd_7:1.2.5	“Khamanīyaṁ, bhagavā, yāpanīyaṁ, bhagavā;	1	
PA_kd_7:1.2.6	samaggā ca mayaṁ, bhante, sammodamānā avivadamānā vassaṁ vasimhā, na ca piṇḍakena kilamimhā.	1	
PA_kd_7:1.2.7_0	Idha mayaṁ, bhante, tiṁsamattā pāveyyakā bhikkhū sāvatthiṁ āgacchantā bhagavantaṁ	1	
PA_kd_7:1.2.7_1	dassanāya upakaṭṭhāya vassūpanāyikāya nāsakkhimhā sāvatthiyaṁ vassūpanāyikaṁ sambhāvetuṁ,	1	
PA_kd_7:1.2.7_2	antarāmagge sākete vassaṁ upagacchimhā.	1	
PA_kd_7:1.2.8	Te mayaṁ, bhante, ukkaṇṭhitarūpā vassaṁ vasimhā—	1	
PA_kd_7:1.2.9	‘āsanneva no bhagavā viharati ito chasu yojanesu, na ca mayaṁ labhāma bhagavantaṁ dassanāyā’ti.	1	
PA_kd_7:1.2.10	Atha kho mayaṁ, bhante, vassaṁvuṭṭhā, temāsaccayena katāya pavāraṇāya, deve vassante, udakasaṅgahe udakacikkhalle okapuṇṇehi cīvarehi kilantarūpā addhānaṁ āgatā”ti.	1	
PA_kd_7:1.3.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	1	
PA_kd_7:1.3.2	“anujānāmi, bhikkhave, vassaṁvuṭṭhānaṁ bhikkhūnaṁ kathinaṁ attharituṁ.	1	
PA_kd_7:1.3.3	Atthatakathinānaṁ vo, bhikkhave, pañca kappissanti—	1	
PA_kd_7:1.3.4	anāmantacāro, asamādānacāro, gaṇabhojanaṁ, yāvadatthacīvaraṁ, yo ca tattha cīvaruppādo so nesaṁ bhavissatīti.	1	
PA_kd_7:1.3.5	Atthatakathinānaṁ vo, bhikkhave, imāni pañca kappissanti.	1	
PA_kd_7:1.3.6	Evañca pana, bhikkhave, kathinaṁ attharitabbaṁ.	1	
PA_kd_7:1.4.1	Byattena bhikkhunā paṭibalena saṅgho ñāpetabbo—	1	
PA_kd_7:1.4.2	‘Suṇātu me, bhante, saṅgho.	1	
PA_kd_7:1.4.3	Idaṁ saṅghassa kathinadussaṁ uppannaṁ.	1	
PA_kd_7:1.4.4	Yadi saṅghassa pattakallaṁ, saṅgho imaṁ kathinadussaṁ itthannāmassa bhikkhuno dadeyya kathinaṁ attharituṁ.	1	
PA_kd_7:1.4.5	Esā ñatti.	1	
PA_kd_7:1.4.6	Suṇātu me, bhante, saṅgho.	1	
PA_kd_7:1.4.7	Idaṁ saṅghassa kathinadussaṁ uppannaṁ.	1	
PA_kd_7:1.4.8	Saṅgho imaṁ kathinadussaṁ itthannāmassa bhikkhuno deti kathinaṁ attharituṁ.	1	
PA_kd_7:1.4.9	Yassāyasmato khamati imassa kathinadussassa itthannāmassa bhikkhuno dānaṁ kathinaṁ attharituṁ, so tuṇhassa;	1	
PA_kd_7:1.4.10	yassa nakkhamati, so bhāseyya.	1	
PA_kd_7:1.4.11	Dinnaṁ idaṁ saṅghena kathinadussaṁ itthannāmassa bhikkhuno kathinaṁ attharituṁ.	1	
PA_kd_7:1.4.12	Khamati saṅghassa, tasmā tuṇhī, evametaṁ dhārayāmī’ti.	1	
PA_kd_7:1.5.1	Evaṁ kho, bhikkhave, atthataṁ hoti kathinaṁ, evaṁ anatthataṁ.	1	
PA_kd_7:1.5.2	Kathañca pana, bhikkhave, anatthataṁ hoti kathinaṁ?	1	
PA_kd_7:1.5.3	Na ullikhitamattena atthataṁ hoti kathinaṁ,	1	
PA_kd_7:1.5.4	na dhovanamattena atthataṁ hoti kathinaṁ,	1	
PA_kd_7:1.5.5	na cīvaravicāraṇamattena atthataṁ hoti kathinaṁ,	1	
PA_kd_7:1.5.6	na chedanamattena atthataṁ hoti kathinaṁ,	1	
PA_kd_7:1.5.7	na bandhanamattena atthataṁ hoti kathinaṁ,	1	
PA_kd_7:1.5.8	na ovaṭṭiyakaraṇamattena atthataṁ hoti kathinaṁ,	1	
PA_kd_7:1.5.9	na kaṇḍusakaraṇamattena atthataṁ hoti kathinaṁ,	1	
PA_kd_7:1.5.10	na daḷhīkammakaraṇamattena atthataṁ hoti kathinaṁ,	1	
PA_kd_7:1.5.11	na anuvātakaraṇamattena atthataṁ hoti kathinaṁ,	1	
PA_kd_7:1.5.12	na paribhaṇḍakaraṇamattena atthataṁ hoti kathinaṁ,	1	
PA_kd_7:1.5.13	na ovaddheyyakaraṇamattena atthataṁ hoti kathinaṁ,	1	
PA_kd_7:1.5.14	na kambalamaddanamattena atthataṁ hoti kathinaṁ,	1	
PA_kd_7:1.5.15	na nimittakatena atthataṁ hoti kathinaṁ,	1	
PA_kd_7:1.5.16	na parikathākatena atthataṁ hoti kathinaṁ,	1	
PA_kd_7:1.5.17	na kukkukatena atthataṁ hoti kathinaṁ,	1	
PA_kd_7:1.5.18	na sannidhikatena atthataṁ hoti kathinaṁ,	1	
PA_kd_7:1.5.19	na nissaggiyena atthataṁ hoti kathinaṁ,	1	
PA_kd_7:1.5.20	na akappakatena atthataṁ hoti kathinaṁ,	1	
PA_kd_7:1.5.21	na aññatra saṅghāṭiyā atthataṁ hoti kathinaṁ,	1	
PA_kd_7:1.5.22	na aññatra uttarāsaṅgena atthataṁ hoti kathinaṁ,	1	
PA_kd_7:1.5.23	na aññatra antaravāsakena atthataṁ hoti kathinaṁ,	1	
PA_kd_7:1.5.24	na aññatra pañcakena vā atirekapañcakena vā tadaheva sañchinnena samaṇḍalīkatena atthataṁ hoti kathinaṁ,	1	
PA_kd_7:1.5.25	na aññatra puggalassa atthārā atthataṁ hoti kathinaṁ;	1	
PA_kd_7:1.5.26	sammā ce atthataṁ hoti kathinaṁ, tañce nissīmaṭṭho anumodati, evampi anatthataṁ hoti kathinaṁ.	1	
PA_kd_7:1.5.27	Evaṁ kho, bhikkhave, anatthataṁ hoti kathinaṁ.	1	
PA_kd_7:1.6.1	Kathañca, bhikkhave, atthataṁ hoti kathinaṁ?	1	
PA_kd_7:1.6.2_0	Ahatena atthataṁ hoti kathinaṁ, ahatakappena atthataṁ hoti kathinaṁ, pilotikāya atthataṁ	1	
PA_kd_7:1.6.2_1	hoti kathinaṁ, paṁsukūlena atthataṁ hoti kathinaṁ, pāpaṇikena atthataṁ hoti kathinaṁ,	1	
PA_kd_7:1.6.2_2	animittakatena atthataṁ hoti kathinaṁ, aparikathākatena atthataṁ hoti kathinaṁ, akukkukatena	1	
PA_kd_7:1.6.2_3	atthataṁ hoti kathinaṁ, asannidhikatena atthataṁ hoti kathinaṁ, anissaggiyena atthataṁ	1	
PA_kd_7:1.6.2_4	hoti kathinaṁ, kappakatena atthataṁ hoti kathinaṁ, saṅghāṭiyā atthataṁ hoti kathinaṁ,	1	
PA_kd_7:1.6.2_5	uttarāsaṅgena atthataṁ hoti kathinaṁ, antaravāsakena atthataṁ hoti kathinaṁ, pañcakena	1	
PA_kd_7:1.6.2_6	vā atirekapañcakena vā tadaheva sañchinnena samaṇḍalīkatena atthataṁ hoti kathinaṁ,	1	
PA_kd_7:1.6.2_7	puggalassa atthārā atthataṁ hoti kathinaṁ; sammā ce atthataṁ hoti kathinaṁ, tañce	1	
PA_kd_7:1.6.2_8	sīmaṭṭho anumodati, evampi atthataṁ hoti kathinaṁ.	1	
PA_kd_7:1.6.3	Evaṁ kho, bhikkhave, atthataṁ hoti kathinaṁ.	1	
PA_kd_7:1.7.1	Kathañca, bhikkhave, ubbhataṁ hoti kathinaṁ?	1	
PA_kd_7:1.7.2	Aṭṭhimā, bhikkhave, mātikā kathinassa ubbhārāya—	1	
PA_kd_7:1.7.3	pakkamanantikā, niṭṭhānantikā, sanniṭṭhānantikā, nāsanantikā, savanantikā, āsāvacchedikā, sīmātikkantikā, sahubbhārā”ti.	1	
PA_kd_7:2.1.0	2. Ādāyasattaka	2	
PA_kd_7:2.1.1	Bhikkhu atthatakathino katacīvaraṁ ādāya pakkamati—“na paccessan”ti.	2	
PA_kd_7:2.1.2	Tassa bhikkhuno pakkamanantiko kathinuddhāro.	2	
PA_kd_7:2.1.3	Bhikkhu atthatakathino cīvaraṁ ādāya pakkamati.	2	
PA_kd_7:2.1.4	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	2	
PA_kd_7:2.1.5	So taṁ cīvaraṁ kāreti.	2	
PA_kd_7:2.1.6	Tassa bhikkhuno niṭṭhānantiko kathinuddhāro.	2	
PA_kd_7:2.1.7	Bhikkhu atthatakathino cīvaraṁ ādāya pakkamati.	2	
PA_kd_7:2.1.8	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	2	
PA_kd_7:2.1.9	Tassa bhikkhuno sanniṭṭhānantiko kathinuddhāro.	2	
PA_kd_7:2.1.10	Bhikkhu atthatakathino cīvaraṁ ādāya pakkamati.	2	
PA_kd_7:2.1.11	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	2	
PA_kd_7:2.1.12	So taṁ cīvaraṁ kāreti. Tassa taṁ cīvaraṁ kayiramānaṁ nassati.	2	
PA_kd_7:2.1.13	Tassa bhikkhuno nāsanantiko kathinuddhāro.	2	
PA_kd_7:2.2.1	Bhikkhu atthatakathino cīvaraṁ ādāya pakkamati—“paccessan”ti.	2	
PA_kd_7:2.2.2	So bahisīmagato taṁ cīvaraṁ kāreti.	2	
PA_kd_7:2.2.3	So katacīvaro suṇāti “ubbhataṁ kira tasmiṁ āvāse kathinan”ti.	2	
PA_kd_7:2.2.4	Tassa bhikkhuno savanantiko kathinuddhāro.	2	
PA_kd_7:2.2.5	Bhikkhu atthatakathino cīvaraṁ ādāya pakkamati—“paccessan”ti.	2	
PA_kd_7:2.2.6	So bahisīmagato taṁ cīvaraṁ kāreti.	2	
PA_kd_7:2.2.7	So katacīvaro—“paccessaṁ paccessan”ti—bahiddhā kathinuddhāraṁ vītināmeti.	2	
PA_kd_7:2.2.8	Tassa bhikkhuno sīmātikkantiko kathinuddhāro.	2	
PA_kd_7:2.2.9	Bhikkhu atthatakathino cīvaraṁ ādāya pakkamati—“paccessan”ti.	2	
PA_kd_7:2.2.10	So bahisīmagato taṁ cīvaraṁ kāreti.	2	
PA_kd_7:2.2.11	So katacīvaro—“paccessaṁ paccessan”ti—sambhuṇāti kathinuddhāraṁ.	2	
PA_kd_7:2.2.12	Tassa bhikkhuno saha bhikkhūhi kathinuddhāro.	2	
PA_kd_7:2.2.13	Ādāyasattakaṁ niṭṭhitaṁ.	2	
PA_kd_7:3.1.0	3. Samādāyasattaka	3	
PA_kd_7:3.1.1	Bhikkhu atthatakathino katacīvaraṁ samādāya pakkamati “na paccessan”ti.	3	
PA_kd_7:3.1.2	Tassa bhikkhuno pakkamanantiko kathinuddhāro.	3	
PA_kd_7:3.1.3	Bhikkhu atthatakathino cīvaraṁ samādāya pakkamati.	3	
PA_kd_7:3.1.4	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	3	
PA_kd_7:3.1.5	So taṁ cīvaraṁ kāreti.	3	
PA_kd_7:3.1.6	Tassa bhikkhuno niṭṭhānantiko kathinuddhāro.	3	
PA_kd_7:3.1.7	Bhikkhu atthatakathino cīvaraṁ samādāya pakkamati.	3	
PA_kd_7:3.1.8	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	3	
PA_kd_7:3.1.9	Tassa bhikkhuno sanniṭṭhānantiko kathinuddhāro.	3	
PA_kd_7:3.1.10	Bhikkhu atthatakathino cīvaraṁ samādāya pakkamati.	3	
PA_kd_7:3.1.11	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	3	
PA_kd_7:3.1.12	So taṁ cīvaraṁ kāreti. Tassa taṁ cīvaraṁ kayiramānaṁ nassati.	3	
PA_kd_7:3.1.13	Tassa bhikkhuno nāsanantiko kathinuddhāro.	3	
PA_kd_7:3.2.1	Bhikkhu atthatakathino cīvaraṁ samādāya pakkamati—“paccessan”ti.	3	
PA_kd_7:3.2.2	So bahisīmagato taṁ cīvaraṁ kāreti.	3	
PA_kd_7:3.2.3	So katacīvaro suṇāti—“ubbhataṁ kira tasmiṁ āvāse kathinan”ti.	3	
PA_kd_7:3.2.4	Tassa bhikkhuno savanantiko kathinuddhāro.	3	
PA_kd_7:3.2.5	Bhikkhu atthatakathino cīvaraṁ samādāya pakkamati—“paccessan”ti.	3	
PA_kd_7:3.2.6	So bahisīmagato taṁ cīvaraṁ kāreti.	3	
PA_kd_7:3.2.7	So katacīvaro—“paccessaṁ paccessan”ti—bahiddhā kathinuddhāraṁ vītināmeti.	3	
PA_kd_7:3.2.8	Tassa bhikkhuno sīmātikkantiko kathinuddhāro.	3	
PA_kd_7:3.2.9	Bhikkhu atthatakathino cīvaraṁ samādāya pakkamati—“paccessan”ti.	3	
PA_kd_7:3.2.10	So bahisīmagato taṁ cīvaraṁ kāreti.	3	
PA_kd_7:3.2.11	So katacīvaro—“paccessaṁ paccessan”ti—sambhuṇāti kathinuddhāraṁ.	3	
PA_kd_7:3.2.12	Tassa bhikkhuno saha bhikkhūhi kathinuddhāro.	3	
PA_kd_7:3.2.13	Samādāyasattakaṁ niṭṭhitaṁ.	3	
PA_kd_7:4.1.0	4. Ādāyachakka	4	
PA_kd_7:4.1.1	Bhikkhu atthatakathino vippakatacīvaraṁ ādāya pakkamati.	4	
PA_kd_7:4.1.2	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	4	
PA_kd_7:4.1.3	So taṁ cīvaraṁ kāreti.	4	
PA_kd_7:4.1.4	Tassa bhikkhuno niṭṭhānantiko kathinuddhāro.	4	
PA_kd_7:4.1.5	Bhikkhu atthatakathino vippakatacīvaraṁ ādāya pakkamati.	4	
PA_kd_7:4.1.6	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	4	
PA_kd_7:4.1.7	Tassa bhikkhuno sanniṭṭhānantiko kathinuddhāro.	4	
PA_kd_7:4.1.8	Bhikkhu atthatakathino vippakatacīvaraṁ ādāya pakkamati.	4	
PA_kd_7:4.1.9	Tassa bahisīmagatassa evaṁ hoti—“idhevimaṁ cīvaraṁ kāressaṁ na paccessan”ti.	4	
PA_kd_7:4.1.10	So taṁ cīvaraṁ kāreti.	4	
PA_kd_7:4.1.11	Tassaṁ taṁ cīvaraṁ kayiramānaṁ nassati.	4	
PA_kd_7:4.1.12	Tassa bhikkhuno nāsanantiko kathinuddhāro.	4	
PA_kd_7:4.1.13	Bhikkhu atthatakathino vippakatacīvaraṁ ādāya pakkamati “paccessan”ti.	4	
PA_kd_7:4.1.14	So bahisīmagato taṁ cīvaraṁ kāreti.	4	
PA_kd_7:4.1.15	So katacīvaro suṇāti—	4	
PA_kd_7:4.1.16	“ubbhataṁ kira tasmiṁ āvāse kathinan”ti.	4	
PA_kd_7:4.1.17	Tassa bhikkhuno savanantiko kathinuddhāro.	4	
PA_kd_7:4.1.18	Bhikkhu atthatakathino vippakatacīvaraṁ ādāya pakkamati “paccessan”ti.	4	
PA_kd_7:4.1.19	So bahisīmagato taṁ cīvaraṁ kāreti.	4	
PA_kd_7:4.1.20	So katacīvaro “paccessaṁ paccessan”ti bahiddhā kathinuddhāraṁ vītināmeti.	4	
PA_kd_7:4.1.21	Tassa bhikkhuno sīmātikkantiko kathinuddhāro.	4	
PA_kd_7:4.1.22	Bhikkhu atthatakathino vippakatacīvaraṁ ādāya pakkamati “paccessan”ti.	4	
PA_kd_7:4.1.23	So bahisīmagato taṁ cīvaraṁ kāreti.	4	
PA_kd_7:4.1.24	So katacīvaro “paccessaṁ paccessan”ti sambhuṇāti kathinuddhāraṁ.	4	
PA_kd_7:4.1.25	Tassa bhikkhuno saha bhikkhūhi kathinuddhāro.	4	
PA_kd_7:4.1.26	Ādāyachakkaṁ niṭṭhitaṁ.	4	
PA_kd_7:5.1.0	5. Samādāyachakka	5	
PA_kd_7:5.1.1	Bhikkhu atthatakathino vippakatacīvaraṁ samādāya pakkamati.	5	
PA_kd_7:5.1.2	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	5	
PA_kd_7:5.1.3	So taṁ cīvaraṁ kāreti.	5	
PA_kd_7:5.1.4	Tassa bhikkhuno niṭṭhānantiko kathinuddhāro.	5	
PA_kd_7:5.1.5	Bhikkhu atthatakathino vippakatacīvaraṁ samādāya pakkamati.	5	
PA_kd_7:5.1.6	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	5	
PA_kd_7:5.1.7	Tassa bhikkhuno sanniṭṭhānantiko kathinuddhāro.	5	
PA_kd_7:5.1.8	Bhikkhu atthatakathino vippakatacīvaraṁ samādāya pakkamati.	5	
PA_kd_7:5.1.9	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	5	
PA_kd_7:5.1.10	So taṁ cīvaraṁ kāreti. Tassa taṁ cīvaraṁ kayiramānaṁ nassati.	5	
PA_kd_7:5.1.11	Tassa bhikkhuno nāsanantiko kathinuddhāro.	5	
PA_kd_7:5.1.12	Bhikkhu atthatakathino vippakatacīvaraṁ samādāya pakkamati “paccessan”ti.	5	
PA_kd_7:5.1.13	So bahisīmagato taṁ cīvaraṁ kāreti.	5	
PA_kd_7:5.1.14	So katacīvaro suṇāti—“ubbhataṁ kira tasmiṁ āvāse kathinan”ti.	5	
PA_kd_7:5.1.15	Tassa bhikkhuno savanantiko kathinuddhāro.	5	
PA_kd_7:5.1.16	Bhikkhu atthatakathino vippakatacīvaraṁ samādāya pakkamati “paccessan”ti.	5	
PA_kd_7:5.1.17	So bahisīmagato taṁ cīvaraṁ kāreti.	5	
PA_kd_7:5.1.18	So katacīvaro “paccessaṁ paccessan”ti bahiddhā kathinuddhāraṁ vītināmeti.	5	
PA_kd_7:5.1.19	Tassa bhikkhuno sīmātikkantiko kathinuddhāro.	5	
PA_kd_7:5.1.20	Bhikkhu atthatakathino vippakatacīvaraṁ samādāya pakkamati “paccessan”ti.	5	
PA_kd_7:5.1.21	So bahisīmagato taṁ cīvaraṁ kāreti.	5	
PA_kd_7:5.1.22	So katacīvaro “paccessaṁ paccessan”ti sambhuṇāti kathinuddhāraṁ.	5	
PA_kd_7:5.1.23	Tassa bhikkhuno saha bhikkhūhi kathinuddhāro.	5	
PA_kd_7:5.1.24	Samādāyachakkaṁ niṭṭhitaṁ.	5	
PA_kd_7:6.1.0	6. Ādāyapannarasaka	6	
PA_kd_7:6.1.1	Bhikkhu atthatakathino cīvaraṁ ādāya pakkamati.	6	
PA_kd_7:6.1.2	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	6	
PA_kd_7:6.1.3	So taṁ cīvaraṁ kāreti.	6	
PA_kd_7:6.1.4	Tassa bhikkhuno niṭṭhānantiko kathinuddhāro.	6	
PA_kd_7:6.1.5	Bhikkhu atthatakathino cīvaraṁ ādāya pakkamati.	6	
PA_kd_7:6.1.6	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	6	
PA_kd_7:6.1.7	Tassa bhikkhuno sanniṭṭhānantiko kathinuddhāro.	6	
PA_kd_7:6.1.8	Bhikkhu atthatakathino cīvaraṁ ādāya pakkamati.	6	
PA_kd_7:6.1.9	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	6	
PA_kd_7:6.1.10	So taṁ cīvaraṁ kāreti. Tassa taṁ cīvaraṁ kayiramānaṁ nassati.	6	
PA_kd_7:6.1.11	Tassa bhikkhuno nāsanantiko kathinuddhāro.	6	
PA_kd_7:6.1.12	Tikaṁ.	6	
PA_kd_7:6.2.1	Bhikkhu atthatakathino cīvaraṁ ādāya pakkamati “na paccessan”ti.	6	
PA_kd_7:6.2.2	Tassa bahisīmagatassa evaṁ hoti—“idhevimaṁ cīvaraṁ kāressan”ti.	6	
PA_kd_7:6.2.3	So taṁ cīvaraṁ kāreti.	6	
PA_kd_7:6.2.4	Tassa bhikkhuno niṭṭhānantiko kathinuddhāro.	6	
PA_kd_7:6.2.5	Bhikkhu atthatakathino cīvaraṁ ādāya pakkamati “na paccessan”ti.	6	
PA_kd_7:6.2.6	Tassa bahisīmagatassa evaṁ hoti—“nevimaṁ cīvaraṁ kāressan”ti.	6	
PA_kd_7:6.2.7	Tassa bhikkhuno sanniṭṭhānantiko kathinuddhāro.	6	
PA_kd_7:6.2.8	Bhikkhu atthatakathino cīvaraṁ ādāya pakkamati “na paccessan”ti.	6	
PA_kd_7:6.2.9	Tassa bahisīmagatassa evaṁ hoti—“idhevimaṁ cīvaraṁ kāressan”ti.	6	
PA_kd_7:6.2.10	So taṁ cīvaraṁ kāreti. Tassa taṁ cīvaraṁ kayiramānaṁ nassati.	6	
PA_kd_7:6.2.11	Tassa bhikkhuno nāsanantiko kathinuddhāro.	6	
PA_kd_7:6.2.12	Tikaṁ.	6	
PA_kd_7:6.3.1	Bhikkhu atthatakathino cīvaraṁ ādāya pakkamati anadhiṭṭhitena; nevassa hoti “paccessan”ti, na panassa hoti “na paccessan”ti.	6	
PA_kd_7:6.3.2	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	6	
PA_kd_7:6.3.3	So taṁ cīvaraṁ kāreti.	6	
PA_kd_7:6.3.4	Tassa bhikkhuno niṭṭhānantiko kathinuddhāro.	6	
PA_kd_7:6.3.5	Bhikkhu atthatakathino cīvaraṁ ādāya pakkamati anadhiṭṭhitena; nevassa hoti “paccessan”ti, na panassa hoti “na paccessan”ti.	6	
PA_kd_7:6.3.6	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	6	
PA_kd_7:6.3.7	Tassa bhikkhuno sanniṭṭhānantiko kathinuddhāro.	6	
PA_kd_7:6.3.8	Bhikkhu atthatakathino cīvaraṁ ādāya pakkamati anadhiṭṭhitena; nevassa hoti “paccessan”ti, na panassa hoti “na paccessan”ti.	6	
PA_kd_7:6.3.9	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	6	
PA_kd_7:6.3.10	So taṁ cīvaraṁ kāreti. Tassa taṁ cīvaraṁ kayiramānaṁ nassati.	6	
PA_kd_7:6.3.11	Tassa bhikkhuno nāsanantiko kathinuddhāro.	6	
PA_kd_7:6.3.12	Tikaṁ.	6	
PA_kd_7:6.4.1	Bhikkhu atthatakathino cīvaraṁ ādāya pakkamati “paccessan”ti.	6	
PA_kd_7:6.4.2	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	6	
PA_kd_7:6.4.3	So taṁ cīvaraṁ kāreti.	6	
PA_kd_7:6.4.4	Tassa bhikkhuno niṭṭhānantiko kathinuddhāro.	6	
PA_kd_7:6.4.5	Bhikkhu atthatakathino cīvaraṁ ādāya pakkamati “paccessan”ti.	6	
PA_kd_7:6.4.6	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	6	
PA_kd_7:6.4.7	Tassa bhikkhuno sanniṭṭhānantiko kathinuddhāro.	6	
PA_kd_7:6.4.8	Bhikkhu atthatakathino cīvaraṁ ādāya pakkamati “paccessan”ti.	6	
PA_kd_7:6.4.9	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	6	
PA_kd_7:6.4.10	So taṁ cīvaraṁ kāreti. Tassa taṁ cīvaraṁ kayiramānaṁ nassati.	6	
PA_kd_7:6.4.11	Tassa bhikkhuno nāsanantiko kathinuddhāro.	6	
PA_kd_7:6.4.12	Bhikkhu atthatakathino cīvaraṁ ādāya pakkamati “paccessan”ti.	6	
PA_kd_7:6.4.13	So bahisīmagato taṁ cīvaraṁ kāreti.	6	
PA_kd_7:6.4.14	So katacīvaro suṇāti—“ubbhataṁ kira tasmiṁ āvāse kathinan”ti.	6	
PA_kd_7:6.4.15	Tassa bhikkhuno savanantiko kathinuddhāro.	6	
PA_kd_7:6.4.16	Bhikkhu atthatakathino cīvaraṁ ādāya pakkamati “paccessan”ti.	6	
PA_kd_7:6.4.17	So bahisīmagato taṁ cīvaraṁ kāreti.	6	
PA_kd_7:6.4.18	So katacīvaro “paccessaṁ paccessan”ti—bahiddhā kathinuddhāraṁ vītināmeti.	6	
PA_kd_7:6.4.19	Tassa bhikkhuno sīmātikkantiko kathinuddhāro.	6	
PA_kd_7:6.4.20	Bhikkhu atthatakathino cīvaraṁ ādāya pakkamati “paccessan”ti.	6	
PA_kd_7:6.4.21	So bahisīmagato taṁ cīvaraṁ kāreti.	6	
PA_kd_7:6.4.22	So katacīvaro—“paccessaṁ paccessan”ti sambhuṇāti kathinuddhāraṁ.	6	
PA_kd_7:6.4.23	Tassa bhikkhuno saha bhikkhūhi kathinuddhāro.	6	
PA_kd_7:6.4.24	Chakkaṁ. Ādāyapannarasakaṁ.	6	
PA_kd_7:7.1.0	7. Samādāyapannarasakādi	7	
PA_kd_7:7.1.1	Bhikkhu atthatakathino cīvaraṁ samādāya pakkamati …pe….	7	
PA_kd_7:7.1.2	(Ādāyavārasadisaṁ evaṁ vitthāretabbaṁ.)	7	
PA_kd_7:7.1.3.1	Bhikkhu atthatakathino vippakatacīvaraṁ ādāya pakkamati.	7	
PA_kd_7:7.1.4	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.5	So taṁ cīvaraṁ kāreti.	7	
PA_kd_7:7.1.6	Tassa bhikkhuno niṭṭhānantiko kathinuddhāro …pe….	7	
PA_kd_7:7.1.7	(Samādāyavārasadisaṁ evaṁ vitthāretabbaṁ.)	7	
PA_kd_7:7.1.8.0	8. Vippakatasamādāyapannarasaka	7	
PA_kd_7:7.1.8.1	Bhikkhu atthatakathino vippakatacīvaraṁ samādāya pakkamati.	7	
PA_kd_7:7.1.9	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.10	So taṁ cīvaraṁ kāreti.	7	
PA_kd_7:7.1.11	Tassa bhikkhuno niṭṭhānantiko kathinuddhāro.	7	
PA_kd_7:7.1.12	Bhikkhu atthatakathino vippakatacīvaraṁ samādāya pakkamati.	7	
PA_kd_7:7.1.13	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	7	
PA_kd_7:7.1.14	Tassa bhikkhuno sanniṭṭhānantiko kathinuddhāro.	7	
PA_kd_7:7.1.15	Bhikkhu atthatakathino vippakatacīvaraṁ samādāya pakkamati.	7	
PA_kd_7:7.1.16	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.17	So taṁ cīvaraṁ kāreti. Tassa taṁ cīvaraṁ kayiramānaṁ nassati.	7	
PA_kd_7:7.1.18	Tassa bhikkhuno nāsanantiko kathinuddhāro.	7	
PA_kd_7:7.1.19	Tikaṁ.	7	
PA_kd_7:7.1.20	Bhikkhu atthatakathino vippakatacīvaraṁ samādāya pakkamati “na paccessan”ti.	7	
PA_kd_7:7.1.21	Tassa bahisīmagatassa evaṁ hoti—“idhevimaṁ cīvaraṁ kāressan”ti.	7	
PA_kd_7:7.1.22	So taṁ cīvaraṁ kāreti.	7	
PA_kd_7:7.1.23	Tassa bhikkhuno niṭṭhānantiko kathinuddhāro.	7	
PA_kd_7:7.1.24	Bhikkhu atthatakathino vippakatacīvaraṁ samādāya pakkamati “na paccessan”ti.	7	
PA_kd_7:7.1.25	Tassa bahisīmagatassa evaṁ hoti—“nevimaṁ cīvaraṁ kāressan”ti.	7	
PA_kd_7:7.1.26	Tassa bhikkhuno sanniṭṭhānantiko kathinuddhāro.	7	
PA_kd_7:7.1.27	Bhikkhu atthatakathino vippakatacīvaraṁ samādāya pakkamati “na paccessan”ti.	7	
PA_kd_7:7.1.28	Tassa bahisīmagatassa evaṁ hoti—“idhevimaṁ cīvaraṁ kāressan”ti.	7	
PA_kd_7:7.1.29	So taṁ cīvaraṁ kāreti. Tassa taṁ cīvaraṁ kayiramānaṁ nassati.	7	
PA_kd_7:7.1.30	Tassa bhikkhuno nāsanantiko kathinuddhāro.	7	
PA_kd_7:7.1.31	Tikaṁ.	7	
PA_kd_7:7.1.32	Bhikkhu atthatakathino vippakatacīvaraṁ samādāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	7	
PA_kd_7:7.1.33	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.34	So taṁ cīvaraṁ kāreti.	7	
PA_kd_7:7.1.35	Tassa bhikkhuno niṭṭhānantiko kathinuddhāro.	7	
PA_kd_7:7.1.36	Bhikkhu atthatakathino vippakatacīvaraṁ samādāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	7	
PA_kd_7:7.1.37	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	7	
PA_kd_7:7.1.38	Tassa bhikkhuno sanniṭṭhānantiko kathinuddhāro.	7	
PA_kd_7:7.1.39	Bhikkhu atthatakathino vippakatacīvaraṁ samādāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	7	
PA_kd_7:7.1.40	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.41	So taṁ cīvaraṁ kāreti. Tassa taṁ cīvaraṁ kayiramānaṁ nassati.	7	
PA_kd_7:7.1.42	Tassa bhikkhuno nāsanantiko kathinuddhāro.	7	
PA_kd_7:7.1.43	Tikaṁ.	7	
PA_kd_7:7.1.44	Bhikkhu atthatakathino vippakatacīvaraṁ samādāya pakkamati “paccessan”ti.	7	
PA_kd_7:7.1.45	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.46	So taṁ cīvaraṁ kāreti.	7	
PA_kd_7:7.1.47	Tassa bhikkhuno niṭṭhānantiko kathinuddhāro.	7	
PA_kd_7:7.1.48	Bhikkhu atthatakathino vippakatacīvaraṁ samādāya pakkamati “paccessan”ti.	7	
PA_kd_7:7.1.49	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	7	
PA_kd_7:7.1.50	Tassa bhikkhuno sanniṭṭhānantiko kathinuddhāro.	7	
PA_kd_7:7.1.51	Bhikkhu atthatakathino vippakatacīvaraṁ samādāya pakkamati “paccessan”ti.	7	
PA_kd_7:7.1.52	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	7	
PA_kd_7:7.1.53	So taṁ cīvaraṁ kāreti. Tassa taṁ cīvaraṁ kayiramānaṁ nassati.	7	
PA_kd_7:7.1.54	Tassa bhikkhuno nāsanantiko kathinuddhāro.	7	
PA_kd_7:7.1.55	Bhikkhu atthatakathino vippakatacīvaraṁ samādāya pakkamati “paccessan”ti.	7	
PA_kd_7:7.1.56	So bahisīmagato taṁ cīvaraṁ kāreti.	7	
PA_kd_7:7.1.57	So katacīvaro suṇāti—“ubbhataṁ kira tasmiṁ āvāse kathinan”ti.	7	
PA_kd_7:7.1.58	Tassa bhikkhuno savanantiko kathinuddhāro.	7	
PA_kd_7:7.1.59	Bhikkhu atthatakathino vippakatacīvaraṁ samādāya pakkamati “paccessan”ti.	7	
PA_kd_7:7.1.60	So bahisīmagato taṁ cīvaraṁ kāreti.	7	
PA_kd_7:7.1.61	So katacīvaro—“paccessaṁ paccessan”ti bahiddhā kathinuddhāraṁ vītināmeti.	7	
PA_kd_7:7.1.62	Tassa bhikkhuno sīmātikkantiko kathinuddhāro.	7	
PA_kd_7:7.1.63	Bhikkhu atthatakathino vippakatacīvaraṁ samādāya pakkamati “paccessan”ti.	7	
PA_kd_7:7.1.64	So bahisīmagato taṁ cīvaraṁ kāreti.	7	
PA_kd_7:7.1.65	So katacīvaro “paccessaṁ paccessan”ti sambhuṇāti kathinuddhāraṁ.	7	
PA_kd_7:7.1.66	Tassa bhikkhuno saha bhikkhūhi kathinuddhāro.	7	
PA_kd_7:7.1.67	Chakkaṁ. Samādāyapannarasakaṁ.	7	
PA_kd_7:7.1.68	Ādāyabhāṇavāro.	7	
PA_kd_7:8.1.0	9. Anāsādoḷasaka	8	
PA_kd_7:8.1.1	Bhikkhu atthatakathino cīvarāsāya pakkamati.	8	
PA_kd_7:8.1.2	So bahisīmagato taṁ cīvarāsaṁ payirupāsati.	8	
PA_kd_7:8.1.3	Anāsāya labhati, āsāya na labhati.	8	
PA_kd_7:8.1.4	Tassa evaṁ hoti—“idhevimaṁ cīvaraṁ kāressaṁ, na paccessan”ti.	8	
PA_kd_7:8.1.5	So taṁ cīvaraṁ kāreti.	8	
PA_kd_7:8.1.6	Tassa bhikkhuno niṭṭhānantiko kathinuddhāro.	8	
PA_kd_7:8.1.7	Bhikkhu atthatakathino cīvarāsāya pakkamati.	8	
PA_kd_7:8.1.8	So bahisīmagato taṁ cīvarāsaṁ payirupāsati.	8	
PA_kd_7:8.1.9	Anāsāya labhati, āsāya na labhati.	8	
PA_kd_7:8.1.10	Tassa evaṁ hoti—“nevimaṁ cīvaraṁ kāressaṁ, na paccessan”ti.	8	
PA_kd_7:8.1.11	Tassa bhikkhuno sanniṭṭhānantiko kathinuddhāro.	8	
PA_kd_7:8.1.12	Bhikkhu atthatakathino cīvarāsāya pakkamati.	8	
PA_kd_7:8.1.13	So bahisīmagato taṁ cīvarāsaṁ payirupāsati.	8	
PA_kd_7:8.1.14	Anāsāya labhati, āsāya na labhati.	8	
PA_kd_7:8.1.15	Tassa evaṁ hoti—“idhevimaṁ cīvaraṁ kāressaṁ, na paccessan”ti.	8	
PA_kd_7:8.1.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	8	
PA_kd_7:8.1.17	Tassa bhikkhuno nāsanantiko kathinuddhāro.	8	
PA_kd_7:8.1.18	Bhikkhu atthatakathino cīvarāsāya pakkamati.	8	
PA_kd_7:8.1.19	Tassa bahisīmagatassa evaṁ hoti—“idhevimaṁ cīvarāsaṁ payirupāsissaṁ, na paccessan”ti.	8	
PA_kd_7:8.1.20	So taṁ cīvarāsaṁ payirupāsati. Tassa sā cīvarāsā upacchijjati.	8	
PA_kd_7:8.1.21	Tassa bhikkhuno āsāvacchediko kathinuddhāro.	8	
PA_kd_7:8.2.1	Bhikkhu atthatakathino cīvarāsāya pakkamati “na paccessan”ti.	8	
PA_kd_7:8.2.2	So bahisīmagato taṁ cīvarāsaṁ payirupāsati.	8	
PA_kd_7:8.2.3	Anāsāya labhati, āsāya na labhati.	8	
PA_kd_7:8.2.4	Tassa evaṁ hoti—“idhevimaṁ cīvaraṁ kāressan”ti.	8	
PA_kd_7:8.2.5	So taṁ cīvaraṁ kāreti.	8	
PA_kd_7:8.2.6	Tassa bhikkhuno niṭṭhānantiko kathinuddhāro.	8	
PA_kd_7:8.2.7	Bhikkhu atthatakathino cīvarāsāya pakkamati “na paccessan”ti.	8	
PA_kd_7:8.2.8	So bahisīmagato taṁ cīvarāsaṁ payirupāsati.	8	
PA_kd_7:8.2.9	Anāsāya labhati, āsāya na labhati.	8	
PA_kd_7:8.2.10	Tassa evaṁ hoti—“nevimaṁ cīvaraṁ kāressan”ti.	8	
PA_kd_7:8.2.11	Tassa bhikkhuno sanniṭṭhānantiko kathinuddhāro.	8	
PA_kd_7:8.2.12	Bhikkhu atthatakathino cīvarāsāya pakkamati “na paccessan”ti.	8	
PA_kd_7:8.2.13	So bahisīmagato taṁ cīvarāsaṁ payirupāsati.	8	
PA_kd_7:8.2.14	Anāsāya labhati, āsāya na labhati.	8	
PA_kd_7:8.2.15	Tassa evaṁ hoti—“idhevimaṁ cīvaraṁ kāressan”ti.	8	
PA_kd_7:8.2.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	8	
PA_kd_7:8.2.17	Tassa bhikkhuno nāsanantiko kathinuddhāro.	8	
PA_kd_7:8.2.18	Bhikkhu atthatakathino cīvarāsāya pakkamati “na paccessan”ti.	8	
PA_kd_7:8.2.19	Tassa bahisīmagatassa evaṁ hoti—“idhevimaṁ cīvarāsaṁ payirupāsissan”ti.	8	
PA_kd_7:8.2.20	So taṁ cīvarāsaṁ payirupāsati. Tassa sā cīvarāsā upacchijjati.	8	
PA_kd_7:8.2.21	Tassa bhikkhuno āsāvacchediko kathinuddhāro.	8	
PA_kd_7:8.3.1	Bhikkhu atthatakathino cīvarāsāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	8	
PA_kd_7:8.3.2	So bahisīmagato taṁ cīvarāsaṁ payirupāsati.	8	
PA_kd_7:8.3.3	Anāsāya labhati, āsāya na labhati.	8	
PA_kd_7:8.3.4	Tassa evaṁ hoti—“idhevimaṁ cīvaraṁ kāressaṁ, na paccessan”ti.	8	
PA_kd_7:8.3.5	So taṁ cīvaraṁ kāreti.	8	
PA_kd_7:8.3.6	Tassa bhikkhuno niṭṭhānantiko kathinuddhāro.	8	
PA_kd_7:8.3.7	Bhikkhu atthatakathino cīvarāsāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	8	
PA_kd_7:8.3.8	So bahisīmagato taṁ cīvarāsaṁ payirupāsati.	8	
PA_kd_7:8.3.9	Anāsāya labhati, āsāya na labhati.	8	
PA_kd_7:8.3.10	Tassa evaṁ hoti—“nevimaṁ cīvaraṁ kāressaṁ, na paccessan”ti.	8	
PA_kd_7:8.3.11	Tassa bhikkhuno sanniṭṭhānantiko kathinuddhāro.	8	
PA_kd_7:8.3.12	Bhikkhu atthatakathino cīvarāsāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	8	
PA_kd_7:8.3.13	So bahisīmagato taṁ cīvarāsaṁ payirupāsati.	8	
PA_kd_7:8.3.14	Anāsāya labhati, āsāya na labhati.	8	
PA_kd_7:8.3.15	Tassa evaṁ hoti—“idhevimaṁ cīvaraṁ kāressaṁ, na paccessan”ti.	8	
PA_kd_7:8.3.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	8	
PA_kd_7:8.3.17	Tassa bhikkhuno nāsanantiko kathinuddhāro.	8	
PA_kd_7:8.3.18	Bhikkhu atthatakathino cīvarāsāya pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	8	
PA_kd_7:8.3.19	Tassa bahisīmagatassa evaṁ hoti—“idhevimaṁ cīvarāsaṁ payirupāsissaṁ, na paccessan”ti.	8	
PA_kd_7:8.3.20	So taṁ cīvarāsaṁ payirupāsati. Tassa sā cīvarāsā upacchijjati.	8	
PA_kd_7:8.3.21	Tassa bhikkhuno āsāvacchediko kathinuddhāro.	8	
PA_kd_7:8.3.22	Anāsādoḷasakaṁ niṭṭhitaṁ.	8	
PA_kd_7:9.1.0	10. Āsādoḷasaka	9	
PA_kd_7:9.1.1	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.1.2	So bahisīmagato taṁ cīvarāsaṁ payirupāsati.	9	
PA_kd_7:9.1.3	Āsāya labhati, anāsāya na labhati.	9	
PA_kd_7:9.1.4	Tassa evaṁ hoti—“idhevimaṁ cīvaraṁ kāressaṁ, na paccessan”ti.	9	
PA_kd_7:9.1.5	So taṁ cīvaraṁ kāreti.	9	
PA_kd_7:9.1.6	Tassa bhikkhuno niṭṭhānantiko kathinuddhāro.	9	
PA_kd_7:9.1.7	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.1.8	So bahisīmagato taṁ cīvarāsaṁ payirupāsati.	9	
PA_kd_7:9.1.9	Āsāya labhati, anāsāya na labhati.	9	
PA_kd_7:9.1.10	Tassa evaṁ hoti—“nevimaṁ cīvaraṁ kāressaṁ, na paccessan”ti.	9	
PA_kd_7:9.1.11	Tassa bhikkhuno sanniṭṭhānantiko kathinuddhāro.	9	
PA_kd_7:9.1.12	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.1.13	So bahisīmagato taṁ cīvarāsaṁ payirupāsati.	9	
PA_kd_7:9.1.14	Āsāya labhati, anāsāya na labhati.	9	
PA_kd_7:9.1.15	Tassa evaṁ hoti—“idhevimaṁ cīvaraṁ kāressaṁ, na paccessan”ti.	9	
PA_kd_7:9.1.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	9	
PA_kd_7:9.1.17	Tassa bhikkhuno nāsanantiko kathinuddhāro.	9	
PA_kd_7:9.1.18	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.1.19	Tassa bahisīmagatassa evaṁ hoti—“idhevimaṁ cīvarāsaṁ payirupāsissaṁ, na paccessan”ti.	9	
PA_kd_7:9.1.20	So taṁ cīvarāsaṁ payirupāsati. Tassa sā cīvarāsā upacchijjati.	9	
PA_kd_7:9.1.21	Tassa bhikkhuno āsāvacchediko kathinuddhāro.	9	
PA_kd_7:9.2.1	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.2.2	So bahisīmagato suṇāti—“ubbhataṁ kira tasmiṁ āvāse kathinan”ti.	9	
PA_kd_7:9.2.3	Tassa evaṁ hoti—“yato tasmiṁ āvāse ubbhataṁ kathinaṁ, idhevimaṁ cīvarāsaṁ payirupāsissan”ti.	9	
PA_kd_7:9.2.4	So taṁ cīvarāsaṁ payirupāsati. Āsāya labhati, anāsāya na labhati.	9	
PA_kd_7:9.2.5	Tassa evaṁ hoti—“idhevimaṁ cīvaraṁ kāressaṁ, na paccessan”ti.	9	
PA_kd_7:9.2.6	So taṁ cīvaraṁ kāreti.	9	
PA_kd_7:9.2.7	Tassa bhikkhuno niṭṭhānantiko kathinuddhāro.	9	
PA_kd_7:9.2.8	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.2.9	So bahisīmagato suṇāti—“ubbhataṁ kira tasmiṁ āvāse kathinan”ti.	9	
PA_kd_7:9.2.10	Tassa evaṁ hoti—“yato tasmiṁ āvāse ubbhataṁ kathinaṁ, idhevimaṁ cīvarāsaṁ payirupāsissan”ti.	9	
PA_kd_7:9.2.11	So taṁ cīvarāsaṁ payirupāsati. Āsāya labhati, anāsāya na labhati.	9	
PA_kd_7:9.2.12	Tassa evaṁ hoti—“nevimaṁ cīvaraṁ kāressaṁ, na paccessan”ti.	9	
PA_kd_7:9.2.13	Tassa bhikkhuno sanniṭṭhānantiko kathinuddhāro.	9	
PA_kd_7:9.2.14	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.2.15	So bahisīmagato suṇāti—“ubbhataṁ kira tasmiṁ āvāse kathinan”ti.	9	
PA_kd_7:9.2.16	Tassa evaṁ hoti—“yato tasmiṁ āvāse ubbhataṁ kathinaṁ, idhevimaṁ cīvarāsaṁ payirupāsissan”ti.	9	
PA_kd_7:9.2.17	So taṁ cīvarāsaṁ payirupāsati. Āsāya labhati, anāsāya na labhati.	9	
PA_kd_7:9.2.18	Tassa evaṁ hoti—“idhevimaṁ cīvaraṁ kāressaṁ, na paccessan”ti.	9	
PA_kd_7:9.2.19	So taṁ cīvaraṁ kāreti. Tassa taṁ cīvaraṁ kayiramānaṁ nassati.	9	
PA_kd_7:9.2.20	Tassa bhikkhuno nāsanantiko kathinuddhāro.	9	
PA_kd_7:9.2.21	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.2.22	So bahisīmagato suṇāti—“ubbhataṁ kira tasmiṁ āvāse kathinan”ti.	9	
PA_kd_7:9.2.23	Tassa evaṁ hoti—“yato tasmiṁ āvāse ubbhataṁ kathinaṁ, idhevimaṁ cīvarāsaṁ payirupāsissaṁ, na paccessan”ti.	9	
PA_kd_7:9.2.24	So taṁ cīvarāsaṁ payirupāsati. Tassa sā cīvarāsā upacchijjati.	9	
PA_kd_7:9.2.25	Tassa bhikkhuno āsāvacchediko kathinuddhāro.	9	
PA_kd_7:9.3.1	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.3.2	So bahisīmagato taṁ cīvarāsaṁ payirupāsati. Āsāya labhati, anāsāya na labhati. So taṁ cīvaraṁ kāreti.	9	
PA_kd_7:9.3.3	So katacīvaro suṇāti—“ubbhataṁ kira tasmiṁ āvāse kathinan”ti.	9	
PA_kd_7:9.3.4	Tassa bhikkhuno savanantiko kathinuddhāro.	9	
PA_kd_7:9.3.5	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.3.6	Tassa bahisīmagatassa evaṁ hoti—“idhevimaṁ cīvarāsaṁ payirupāsissaṁ, na paccessan”ti.	9	
PA_kd_7:9.3.7	So taṁ cīvarāsaṁ payirupāsati. Tassa sā cīvarāsā upacchijjati.	9	
PA_kd_7:9.3.8	Tassa bhikkhuno āsāvacchediko kathinuddhāro.	9	
PA_kd_7:9.3.9	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.3.10	So bahisīmagato taṁ cīvarāsaṁ payirupāsati. Āsāya labhati, anāsāya na labhati.	9	
PA_kd_7:9.3.11	So taṁ cīvaraṁ kāreti.	9	
PA_kd_7:9.3.12	So katacīvaro “paccessaṁ paccessan”ti—bahiddhā kathinuddhāraṁ vītināmeti.	9	
PA_kd_7:9.3.13	Tassa bhikkhuno sīmātikkantiko kathinuddhāro.	9	
PA_kd_7:9.3.14	Bhikkhu atthatakathino cīvarāsāya pakkamati “paccessan”ti.	9	
PA_kd_7:9.3.15	So bahisīmagato taṁ cīvarāsaṁ payirupāsati. Āsāya labhati, anāsāya na labhati.	9	
PA_kd_7:9.3.16	So taṁ cīvaraṁ kāreti.	9	
PA_kd_7:9.3.17	So katacīvaro “paccessaṁ paccessan”ti—sambhuṇāti kathinuddhāraṁ.	9	
PA_kd_7:9.3.18	Tassa bhikkhuno saha bhikkhūhi kathinuddhāro.	9	
PA_kd_7:9.3.19	Āsādoḷasakaṁ niṭṭhitaṁ.	9	
PA_kd_7:10.1.0	11. Karaṇīyadoḷasaka	10	
PA_kd_7:10.1.1	Bhikkhu atthatakathino kenacideva karaṇīyena pakkamati.	10	
PA_kd_7:10.1.2	Tassa bahisīmagatassa cīvarāsā uppajjati.	10	
PA_kd_7:10.1.3	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.1.4	Tassa evaṁ hoti—“idhevimaṁ cīvaraṁ kāressaṁ, na paccessan”ti.	10	
PA_kd_7:10.1.5	So taṁ cīvaraṁ kāreti.	10	
PA_kd_7:10.1.6	Tassa bhikkhuno niṭṭhānantiko kathinuddhāro.	10	
PA_kd_7:10.1.7	Bhikkhu atthatakathino kenacideva karaṇīyena pakkamati.	10	
PA_kd_7:10.1.8	Tassa bahisīmagatassa cīvarāsā uppajjati.	10	
PA_kd_7:10.1.9	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.1.10	Tassa evaṁ hoti—“nevimaṁ cīvaraṁ kāressaṁ, na paccessan”ti.	10	
PA_kd_7:10.1.11	Tassa bhikkhuno sanniṭṭhānantiko kathinuddhāro.	10	
PA_kd_7:10.1.12	Bhikkhu atthatakathino kenacideva karaṇīyena pakkamati.	10	
PA_kd_7:10.1.13	Tassa bahisīmagatassa cīvarāsā uppajjati.	10	
PA_kd_7:10.1.14	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.1.15	Tassa evaṁ hoti—“idhevimaṁ cīvaraṁ kāressaṁ, na paccessan”ti.	10	
PA_kd_7:10.1.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	10	
PA_kd_7:10.1.17	Tassa bhikkhuno nāsanantiko kathinuddhāro.	10	
PA_kd_7:10.1.18	Bhikkhu atthatakathino kenacideva karaṇīyena pakkamati.	10	
PA_kd_7:10.1.19	Tassa bahisīmagatassa cīvarāsā uppajjati.	10	
PA_kd_7:10.1.20	Tassa evaṁ hoti—“idhevimaṁ cīvarāsaṁ payirupāsissaṁ, na paccessan”ti.	10	
PA_kd_7:10.1.21	So taṁ cīvarāsaṁ payirupāsati. Tassa sā cīvarāsā upacchijjati.	10	
PA_kd_7:10.1.22	Tassa bhikkhuno āsāvacchediko kathinuddhāro.	10	
PA_kd_7:10.2.1	Bhikkhu atthatakathino kenacideva karaṇīyena pakkamati “na paccessan”ti.	10	
PA_kd_7:10.2.2	Tassa bahisīmagatassa cīvarāsā uppajjati.	10	
PA_kd_7:10.2.3	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.2.4	Tassa evaṁ hoti—“idhevimaṁ cīvaraṁ kāressan”ti.	10	
PA_kd_7:10.2.5	So taṁ cīvaraṁ kāreti.	10	
PA_kd_7:10.2.6	Tassa bhikkhuno niṭṭhānantiko kathinuddhāro.	10	
PA_kd_7:10.2.7	Bhikkhu atthatakathino kenacideva karaṇīyena pakkamati “na paccessan”ti.	10	
PA_kd_7:10.2.8	Tassa bahisīmagatassa cīvarāsā uppajjati.	10	
PA_kd_7:10.2.9	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.2.10	Tassa evaṁ hoti—“nevimaṁ cīvaraṁ kāressan”ti.	10	
PA_kd_7:10.2.11	Tassa bhikkhuno sanniṭṭhānantiko kathinuddhāro.	10	
PA_kd_7:10.2.12	Bhikkhu atthatakathino kenacideva karaṇīyena pakkamati “na paccessan”ti.	10	
PA_kd_7:10.2.13	Tassa bahisīmagatassa cīvarāsā uppajjati.	10	
PA_kd_7:10.2.14	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.2.15	Tassa evaṁ hoti—“idhevimaṁ cīvaraṁ kāressan”ti.	10	
PA_kd_7:10.2.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	10	
PA_kd_7:10.2.17	Tassa bhikkhuno nāsanantiko kathinuddhāro.	10	
PA_kd_7:10.2.18	Bhikkhu atthatakathino kenacideva karaṇīyena pakkamati “na paccessan”ti.	10	
PA_kd_7:10.2.19	Tassa bahisīmagatassa cīvarāsā uppajjati.	10	
PA_kd_7:10.2.20	Tassa evaṁ hoti—“idhevimaṁ cīvarāsaṁ payirupāsissan”ti.	10	
PA_kd_7:10.2.21	So taṁ cīvarāsaṁ payirupāsati. Tassa sā cīvarāsā upacchijjati.	10	
PA_kd_7:10.2.22	Tassa bhikkhuno āsāvacchediko kathinuddhāro.	10	
PA_kd_7:10.3.1	Bhikkhu atthatakathino kenacideva karaṇīyena pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	10	
PA_kd_7:10.3.2	Tassa bahisīmagatassa cīvarāsā uppajjati.	10	
PA_kd_7:10.3.3	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.3.4	Tassa evaṁ hoti—“idhevimaṁ cīvaraṁ kāressaṁ, na paccessan”ti.	10	
PA_kd_7:10.3.5	So taṁ cīvaraṁ kāreti.	10	
PA_kd_7:10.3.6	Tassa bhikkhuno niṭṭhānantiko kathinuddhāro.	10	
PA_kd_7:10.3.7	Bhikkhu atthatakathino kenacideva karaṇīyena pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	10	
PA_kd_7:10.3.8	Tassa bahisīmagatassa cīvarāsā uppajjati.	10	
PA_kd_7:10.3.9	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.3.10	Tassa evaṁ hoti—“nevimaṁ cīvaraṁ kāressaṁ, na paccessan”ti.	10	
PA_kd_7:10.3.11	Tassa bhikkhuno sanniṭṭhānantiko kathinuddhāro.	10	
PA_kd_7:10.3.12	Bhikkhu atthatakathino kenacideva karaṇīyena pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	10	
PA_kd_7:10.3.13	Tassa bahisīmagatassa cīvarāsā uppajjati.	10	
PA_kd_7:10.3.14	So taṁ cīvarāsaṁ payirupāsati. Anāsāya labhati, āsāya na labhati.	10	
PA_kd_7:10.3.15	Tassa evaṁ hoti—“idhevimaṁ cīvaraṁ kāressaṁ, na paccessan”ti.	10	
PA_kd_7:10.3.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	10	
PA_kd_7:10.3.17	Tassa bhikkhuno nāsanantiko kathinuddhāro.	10	
PA_kd_7:10.3.18	Bhikkhu atthatakathino kenacideva karaṇīyena pakkamati anadhiṭṭhitena; nevassa hoti—“paccessan”ti, na panassa hoti—“na paccessan”ti.	10	
PA_kd_7:10.3.19	Tassa bahisīmagatassa cīvarāsā uppajjati.	10	
PA_kd_7:10.3.20	Tassa evaṁ hoti—“idhevimaṁ cīvarāsaṁ payirupāsissaṁ, na paccessan”ti.	10	
PA_kd_7:10.3.21	So taṁ cīvarāsaṁ payirupāsati. Tassa sā cīvarāsā upacchijjati.	10	
PA_kd_7:10.3.22	Tassa bhikkhuno āsāvacchediko kathinuddhāro.	10	
PA_kd_7:10.3.23	Karaṇīyadoḷasakaṁ niṭṭhitaṁ.	10	
PA_kd_7:11.1.0	12. Apavilāyananavaka	11	
PA_kd_7:11.1.1	Bhikkhu atthatakathino disaṅgamiko pakkamati cīvarapaṭivīsaṁ apavilāyamāno.	11	
PA_kd_7:11.1.2	Tamenaṁ disaṅgataṁ bhikkhū pucchanti—“kahaṁ tvaṁ, āvuso, vassaṁvuṭṭho, kattha ca te cīvarapaṭivīso”ti?	11	
PA_kd_7:11.1.3	So evaṁ vadeti—“amukasmiṁ āvāse vassaṁvuṭṭhomhi. Tattha ca me cīvarapaṭivīso”ti.	11	
PA_kd_7:11.1.4	Te evaṁ vadanti—“gacchāvuso, taṁ cīvaraṁ āhara, mayaṁ te idha cīvaraṁ karissāmā”ti.	11	
PA_kd_7:11.1.5	So taṁ āvāsaṁ gantvā bhikkhū pucchati—“kahaṁ me, āvuso, cīvarapaṭivīso”ti?	11	
PA_kd_7:11.1.6	Te evaṁ vadanti—“ayaṁ te, āvuso, cīvarapaṭivīso; kahaṁ gamissasī”ti?	11	
PA_kd_7:11.1.7	So evaṁ vadeti—“amukaṁ nāma āvāsaṁ gamissāmi, tattha me bhikkhū cīvaraṁ karissantī”ti.	11	
PA_kd_7:11.1.8	Te evaṁ vadanti—“alaṁ, āvuso, mā agamāsi. Mayaṁ te idha cīvaraṁ karissāmā”ti.	11	
PA_kd_7:11.1.9	Tassa evaṁ hoti—“idhevimaṁ cīvaraṁ kāressaṁ, na paccessan”ti.	11	
PA_kd_7:11.1.10	So taṁ cīvaraṁ kāreti.	11	
PA_kd_7:11.1.11	Tassa bhikkhuno niṭṭhānantiko kathinuddhāro.	11	
PA_kd_7:11.1.12	Bhikkhu atthatakathino disaṅgamiko pakkamati …pe…	11	
PA_kd_7:11.1.13	“nevimaṁ cīvaraṁ kāressaṁ, na paccessan”ti.	11	
PA_kd_7:11.1.14	Tassa bhikkhuno sanniṭṭhānantiko kathinuddhāro.	11	
PA_kd_7:11.1.15	Bhikkhu atthatakathino disaṅgamiko pakkamati …pe…	11	
PA_kd_7:11.1.16	“idhevimaṁ cīvaraṁ kāressaṁ, na paccessan”ti.	11	
PA_kd_7:11.1.17	So taṁ cīvaraṁ kāreti. Tassa taṁ cīvaraṁ kayiramānaṁ nassati.	11	
PA_kd_7:11.1.18	Tassa bhikkhuno nāsanantiko kathinuddhāro.	11	
PA_kd_7:11.2.1	Bhikkhu atthatakathino disaṅgamiko pakkamati cīvarapaṭivīsaṁ apavilāyamāno.	11	
PA_kd_7:11.2.2	Tamenaṁ disaṅgataṁ bhikkhū pucchanti—“kahaṁ tvaṁ, āvuso, vassaṁvuṭṭho, kattha ca te cīvarapaṭivīso”ti?	11	
PA_kd_7:11.2.3	So evaṁ vadeti—“amukasmiṁ āvāse vassaṁvuṭṭhomhi, tattha ca me cīvarapaṭivīso”ti.	11	
PA_kd_7:11.2.4	Te evaṁ vadanti—“gacchāvuso, taṁ cīvaraṁ āhara, mayaṁ te idha cīvaraṁ karissāmā”ti.	11	
PA_kd_7:11.2.5	So taṁ āvāsaṁ gantvā bhikkhū pucchati—“kahaṁ me, āvuso, cīvarapaṭivīso”ti?	11	
PA_kd_7:11.2.6	Te evaṁ vadanti—“ayaṁ te, āvuso, cīvarapaṭivīso”ti.	11	
PA_kd_7:11.2.7	So taṁ cīvaraṁ ādāya taṁ āvāsaṁ gacchati.	11	
PA_kd_7:11.2.8	Tamenaṁ antarāmagge bhikkhū pucchanti—“āvuso, kahaṁ gamissasī”ti?	11	
PA_kd_7:11.2.9	So evaṁ vadeti—“amukaṁ nāma āvāsaṁ gamissāmi, tattha me bhikkhū cīvaraṁ karissantī”ti.	11	
PA_kd_7:11.2.10	Te evaṁ vadanti—“alaṁ, āvuso, mā agamāsi, mayaṁ te idha cīvaraṁ karissāmā”ti.	11	
PA_kd_7:11.2.11	Tassa evaṁ hoti—“idhevimaṁ cīvaraṁ kāressaṁ na paccessan”ti.	11	
PA_kd_7:11.2.12	So taṁ cīvaraṁ kāreti.	11	
PA_kd_7:11.2.13	Tassa bhikkhuno niṭṭhānantiko kathinuddhāro.	11	
PA_kd_7:11.2.14	Bhikkhu atthatakathino disaṅgamiko pakkamati cīvarapaṭivīsaṁ apavilāyamāno.	11	
PA_kd_7:11.2.15	Tamenaṁ disaṅgataṁ bhikkhū pucchanti—“kahaṁ tvaṁ, āvuso, vassaṁvuṭṭho, kattha ca te cīvarapaṭivīso”ti?	11	
PA_kd_7:11.2.16	So evaṁ vadeti—“amukasmiṁ āvāse vassaṁvuṭṭhomhi, tattha ca me cīvarapaṭivīso”ti.	11	
PA_kd_7:11.2.17	Te evaṁ vadanti—“gacchāvuso, taṁ cīvaraṁ āhara, mayaṁ te idha cīvaraṁ karissāmā”ti.	11	
PA_kd_7:11.2.18	So taṁ āvāsaṁ gantvā bhikkhū pucchati—“kahaṁ me, āvuso, cīvarapaṭivīso”ti?	11	
PA_kd_7:11.2.19	Te evaṁ vadanti—“ayaṁ te, āvuso, cīvarapaṭivīso”ti.	11	
PA_kd_7:11.2.20	So taṁ cīvaraṁ ādāya taṁ āvāsaṁ gacchati.	11	
PA_kd_7:11.2.21	Tamenaṁ antarāmagge bhikkhū pucchanti—“āvuso, kahaṁ gamissasī”ti?	11	
PA_kd_7:11.2.22	So evaṁ vadeti—“amukaṁ nāma āvāsaṁ gamissāmi, tattha me bhikkhū cīvaraṁ karissantī”ti.	11	
PA_kd_7:11.2.23	Te evaṁ vadanti—“alaṁ, āvuso, mā agamāsi, mayaṁ te idha cīvaraṁ karissāmā”ti.	11	
PA_kd_7:11.2.24	Tassa evaṁ hoti—“nevimaṁ cīvaraṁ kāressaṁ, na paccessan”ti.	11	
PA_kd_7:11.2.25	Tassa bhikkhuno sanniṭṭhānantiko kathinuddhāro.	11	
PA_kd_7:11.2.26	Bhikkhu atthatakathino disaṅgamiko pakkamati …pe…	11	
PA_kd_7:11.2.27	“idhevimaṁ cīvaraṁ kāressaṁ, na paccessan”ti.	11	
PA_kd_7:11.2.28	So taṁ cīvaraṁ kāreti. Tassa taṁ cīvaraṁ kayiramānaṁ nassati.	11	
PA_kd_7:11.2.29	Tassa bhikkhuno nāsanantiko kathinuddhāro.	11	
PA_kd_7:11.3.1	Bhikkhu atthatakathino disaṅgamiko pakkamati cīvarapaṭivīsaṁ apavilāyamāno.	11	
PA_kd_7:11.3.2	Tamenaṁ disaṅgataṁ bhikkhū pucchanti—“kahaṁ tvaṁ, āvuso, vassaṁvuṭṭho, kattha ca te cīvarapaṭivīso”ti?	11	
PA_kd_7:11.3.3	So evaṁ vadeti—“amukasmiṁ āvāse vassaṁvuṭṭhomhi, tattha ca me cīvarapaṭivīso”ti.	11	
PA_kd_7:11.3.4	Te evaṁ vadanti—“gacchāvuso, taṁ cīvaraṁ āhara, mayaṁ te idha cīvaraṁ karissāmā”ti.	11	
PA_kd_7:11.3.5	So taṁ āvāsaṁ gantvā bhikkhū pucchati—“kahaṁ me, āvuso, cīvarapaṭivīso”ti?	11	
PA_kd_7:11.3.6	Te evaṁ vadanti—“ayaṁ te, āvuso, cīvarapaṭivīso”ti.	11	
PA_kd_7:11.3.7	So taṁ cīvaraṁ ādāya taṁ āvāsaṁ gacchati.	11	
PA_kd_7:11.3.8	Tassa taṁ āvāsaṁ gatassa evaṁ hoti—“idhevimaṁ cīvaraṁ kāressaṁ, na paccessan”ti.	11	
PA_kd_7:11.3.9	So taṁ cīvaraṁ kāreti.	11	
PA_kd_7:11.3.10	Tassa bhikkhuno niṭṭhānantiko kathinuddhāro.	11	
PA_kd_7:11.3.11	Bhikkhu atthatakathino disaṅgamiko pakkamati …pe…	11	
PA_kd_7:11.3.12	“nevimaṁ cīvaraṁ kāressaṁ, na paccessan”ti.	11	
PA_kd_7:11.3.13	Tassa bhikkhuno sanniṭṭhānantiko kathinuddhāro.	11	
PA_kd_7:11.3.14	Bhikkhu atthatakathino disaṅgamiko pakkamati …pe…	11	
PA_kd_7:11.3.15	“idhevimaṁ cīvaraṁ kāressaṁ, na paccessan”ti.	11	
PA_kd_7:11.3.16	So taṁ cīvaraṁ kāreti. Tassa taṁ cīvaraṁ kayiramānaṁ nassati.	11	
PA_kd_7:11.3.17	Tassa bhikkhuno nāsanantiko kathinuddhāro.	11	
PA_kd_7:11.3.18	Apavilāyananavakaṁ niṭṭhitaṁ.	11	
PA_kd_7:12.1.0	13. Phāsuvihārapañcaka	12	
PA_kd_7:12.1.1	Bhikkhu atthatakathino phāsuvihāriko cīvaraṁ ādāya pakkamati—	12	
PA_kd_7:12.1.2	“amukaṁ nāma āvāsaṁ gamissāmi;	12	
PA_kd_7:12.1.3	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.4	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.5	tattha me phāsu bhavissati vasissāmi, no ce me phāsu bhavissati, paccessan”ti.	12	
PA_kd_7:12.1.6	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	12	
PA_kd_7:12.1.7	So taṁ cīvaraṁ kāreti.	12	
PA_kd_7:12.1.8	Tassa bhikkhuno niṭṭhānantiko kathinuddhāro.	12	
PA_kd_7:12.1.9	Bhikkhu atthatakathino phāsuvihāriko cīvaraṁ ādāya pakkamati—	12	
PA_kd_7:12.1.10	“amukaṁ nāma āvāsaṁ gamissāmi;	12	
PA_kd_7:12.1.11	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.12	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.13	tattha me phāsu bhavissati vasissāmi, no ce me phāsu bhavissati, paccessan”ti.	12	
PA_kd_7:12.1.14	Tassa bahisīmagatassa evaṁ hoti—“nevimaṁ cīvaraṁ kāressaṁ, na paccessan”ti.	12	
PA_kd_7:12.1.15	Tassa bhikkhuno sanniṭṭhānantiko kathinuddhāro.	12	
PA_kd_7:12.1.16	Bhikkhu atthatakathino phāsuvihāriko cīvaraṁ ādāya pakkamati—“amukaṁ nāma āvāsaṁ gamissāmi;	12	
PA_kd_7:12.1.17	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.18	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.19	tattha me phāsu bhavissati vasissāmi, no ce me phāsu bhavissati, paccessan”ti.	12	
PA_kd_7:12.1.20	Tassa bahisīmagatassa evaṁ hoti—“idhevimaṁ cīvaraṁ kāressaṁ, na paccessan”ti.	12	
PA_kd_7:12.1.21	So taṁ cīvaraṁ kāreti. Tassa taṁ cīvaraṁ kayiramānaṁ nassati.	12	
PA_kd_7:12.1.22	Tassa bhikkhuno nāsanantiko kathinuddhāro.	12	
PA_kd_7:12.1.23	Bhikkhu atthatakathino phāsuvihāriko cīvaraṁ ādāya pakkamati—“amukaṁ nāma āvāsaṁ gamissāmi;	12	
PA_kd_7:12.1.24	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.25	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.26	tattha me phāsu bhavissati vasissāmi, no ce me phāsu bhavissati, paccessan”ti.	12	
PA_kd_7:12.1.27	So bahisīmagato taṁ cīvaraṁ kāreti.	12	
PA_kd_7:12.1.28	So katacīvaro—“paccessaṁ paccessan”ti bahiddhā kathinuddhāraṁ vītināmeti.	12	
PA_kd_7:12.1.29	Tassa bhikkhuno sīmātikkantiko kathinuddhāro.	12	
PA_kd_7:12.1.30	Bhikkhu atthatakathino phāsuvihāriko cīvaraṁ ādāya pakkamati—“amukaṁ nāma āvāsaṁ gamissāmi;	12	
PA_kd_7:12.1.31	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.32	tattha me phāsu bhavissati vasissāmi, no ce me phāsu bhavissati, amukaṁ nāma āvāsaṁ gamissāmi;	12	
PA_kd_7:12.1.33	tattha me phāsu bhavissati vasissāmi, no ce me phāsu bhavissati, paccessan”ti.	12	
PA_kd_7:12.1.34	So bahisīmagato taṁ cīvaraṁ kāreti.	12	
PA_kd_7:12.1.35	So katacīvaro “paccessaṁ paccessan”ti sambhuṇāti kathinuddhāraṁ.	12	
PA_kd_7:12.1.36	Tassa bhikkhuno saha bhikkhūhi kathinuddhāro.	12	
PA_kd_7:12.1.37	Phāsuvihārapañcakaṁ niṭṭhitaṁ.	12	
PA_kd_7:13.1.0	14. Palibodhāpalibodhakathā	13	
PA_kd_7:13.1.1	Dveme, bhikkhave, kathinassa palibodhā, dve apalibodhā.	13	
PA_kd_7:13.1.2	Katame ca, bhikkhave, dve kathinassa palibodhā?	13	
PA_kd_7:13.1.3	Āvāsapalibodho ca cīvarapalibodho ca.	13	
PA_kd_7:13.1.4	Kathañca, bhikkhave, āvāsapalibodho hoti?	13	
PA_kd_7:13.1.5	Idha, bhikkhave, bhikkhu vasati vā tasmiṁ āvāse, sāpekkho vā pakkamati “paccessan”ti.	13	
PA_kd_7:13.1.6	Evaṁ kho, bhikkhave, āvāsapalibodho hoti.	13	
PA_kd_7:13.1.7	Kathañca, bhikkhave, cīvarapalibodho hoti?	13	
PA_kd_7:13.1.8	Idha, bhikkhave, bhikkhuno cīvaraṁ akataṁ vā hoti vippakataṁ vā, cīvarāsā vā anupacchinnā.	13	
PA_kd_7:13.1.9	Evaṁ kho, bhikkhave, cīvarapalibodho hoti.	13	
PA_kd_7:13.1.10	Ime kho, bhikkhave, dve kathinassa palibodhā.	13	
PA_kd_7:13.2.1	Katame ca, bhikkhave, dve kathinassa apalibodhā?	13	
PA_kd_7:13.2.2	Āvāsaapalibodho ca cīvaraapalibodho ca.	13	
PA_kd_7:13.2.3	Kathañca, bhikkhave, āvāsaapalibodho hoti?	13	
PA_kd_7:13.2.4	Idha, bhikkhave, bhikkhu pakkamati tamhā āvāsā cattena vantena muttena anapekkho “na paccessan”ti.	13	
PA_kd_7:13.2.5	Evaṁ kho, bhikkhave, āvāsaapalibodho hoti.	13	
PA_kd_7:13.2.6	Kathañca, bhikkhave, cīvaraapalibodho hoti?	13	
PA_kd_7:13.2.7	Idha, bhikkhave, bhikkhuno cīvaraṁ kataṁ vā hoti, naṭṭhaṁ vā vinaṭṭhaṁ vā daḍḍhaṁ vā, cīvarāsā vā upacchinnā.	13	
PA_kd_7:13.2.8	Evaṁ kho, bhikkhave, cīvaraapalibodho hoti.	13	
PA_kd_7:13.2.9	Ime kho, bhikkhave, dve kathinassa apalibodhā”ti.	13	
PA_kd_7:13.2.10	Kathinakkhandhako niṭṭhito sattamo.	13	
PA_kd_7:13.2.11	Tassuddānaṁ	13	
PA_kd_7:13.2.12	Tiṁsa pāveyyakā bhikkhū,	13	
PA_kd_7:13.2.13	sāketukkaṇṭhitā vasuṁ;	13	
PA_kd_7:13.2.14	Vassaṁvuṭṭhokapuṇṇehi,	13	
PA_kd_7:13.2.15	agamuṁ jinadassanaṁ.	13	
PA_kd_7:13.2.16	Idaṁ vatthu kathinassa,	13	
PA_kd_7:13.2.17	kappissanti ca pañcakā;	13	
PA_kd_7:13.2.18	Anāmantā asamācārā,	13	
PA_kd_7:13.2.19	tatheva gaṇabhojanaṁ.	13	
PA_kd_7:13.2.20	Yāvadatthañca uppādo,	13	
PA_kd_7:13.2.21	atthatānaṁ bhavissati;	13	
PA_kd_7:13.2.22	Ñatti evatthatañceva,	13	
PA_kd_7:13.2.23	evañceva anatthataṁ.	13	
PA_kd_7:13.2.24	Ullikhi dhovanā ceva,	13	
PA_kd_7:13.2.25	vicāraṇañca chedanaṁ;	13	
PA_kd_7:13.2.26	Bandhano vaṭṭi kaṇḍusa,	13	
PA_kd_7:13.2.27	daḷhīkammānuvātikā.	13	
PA_kd_7:13.2.28	Paribhaṇḍaṁ ovaddheyyaṁ,	13	
PA_kd_7:13.2.29	maddanā nimittaṁ kathā;	13	
PA_kd_7:13.2.30	Kukku sannidhi nissaggi,	13	
PA_kd_7:13.2.31	na kappaññatra te tayo.	13	
PA_kd_7:13.2.32	Aññatra pañcātireke,	13	
PA_kd_7:13.2.33	sañchinnena samaṇḍalī;	13	
PA_kd_7:13.2.34	Nāññatra puggalā sammā,	13	
PA_kd_7:13.2.35	nissīmaṭṭhonumodati.	13	
PA_kd_7:13.2.36	Kathinānatthataṁ hoti,	13	
PA_kd_7:13.2.37	evaṁ buddhena desitaṁ;	13	
PA_kd_7:13.2.38	Ahatākappapiloti,	13	
PA_kd_7:13.2.39	paṁsu pāpaṇikāya ca.	13	
PA_kd_7:13.2.40	Animittāparikathā,	13	
PA_kd_7:13.2.41	akukku ca asannidhi;	13	
PA_kd_7:13.2.42	Anissaggi kappakate,	13	
PA_kd_7:13.2.43	tathā ticīvarena ca.	13	
PA_kd_7:13.2.44	Pañcake vātireke vā,	13	
PA_kd_7:13.2.45	chinne samaṇḍalīkate;	13	
PA_kd_7:13.2.46	Puggalassatthārā sammā,	13	
PA_kd_7:13.2.47	sīmaṭṭho anumodati.	13	
PA_kd_7:13.2.48	Evaṁ kathinattharaṇaṁ,	13	
PA_kd_7:13.2.49	ubbhārassaṭṭhamātikā;	13	
PA_kd_7:13.2.50	Pakkamananti niṭṭhānaṁ,	13	
PA_kd_7:13.2.51	sanniṭṭhānañca nāsanaṁ.	13	
PA_kd_7:13.2.52	Savanaṁ āsāvacchedi,	13	
PA_kd_7:13.2.53	sīmā sahubbhāraṭṭhamī;	13	
PA_kd_7:13.2.54	Katacīvaramādāya,	13	
PA_kd_7:13.2.55	“na paccessan”ti gacchati.	13	
PA_kd_7:13.2.56	Tassa taṁ kathinuddhāro,	13	
PA_kd_7:13.2.57	hoti pakkamanantiko;	13	
PA_kd_7:13.2.58	Ādāya cīvaraṁ yāti,	13	
PA_kd_7:13.2.59	nissīme idaṁ cintayi.	13	
PA_kd_7:13.2.60	“Kāressaṁ na paccessan”ti,	13	
PA_kd_7:13.2.61	niṭṭhāne kathinuddhāro;	13	
PA_kd_7:13.2.62	Ādāya nissīmaṁ neva,	13	
PA_kd_7:13.2.63	“na paccessan”ti mānaso.	13	
PA_kd_7:13.2.64	Tassa taṁ kathinuddhāro,	13	
PA_kd_7:13.2.65	sanniṭṭhānantiko bhave;	13	
PA_kd_7:13.2.66	Ādāya cīvaraṁ yāti,	13	
PA_kd_7:13.2.67	nissīme idaṁ cintayi.	13	
PA_kd_7:13.2.68	“Kāressaṁ na paccessan”ti,	13	
PA_kd_7:13.2.69	kayiraṁ tassa nassati;	13	
PA_kd_7:13.2.70	Tassa taṁ kathinuddhāro,	13	
PA_kd_7:13.2.71	bhavati nāsanantiko.	13	
PA_kd_7:13.2.72	Ādāya yāti “paccessaṁ”,	13	
PA_kd_7:13.2.73	bahi kāreti cīvaraṁ;	13	
PA_kd_7:13.2.74	Katacīvaro suṇāti,	13	
PA_kd_7:13.2.75	ubbhataṁ kathinaṁ tahiṁ.	13	
PA_kd_7:13.2.76	Tassa taṁ kathinuddhāro,	13	
PA_kd_7:13.2.77	bhavati savanantiko;	13	
PA_kd_7:13.2.78	Ādāya yāti “paccessaṁ”,	13	
PA_kd_7:13.2.79	bahi kāreti cīvaraṁ.	13	
PA_kd_7:13.2.80	Katacīvaro bahiddhā,	13	
PA_kd_7:13.2.81	nāmeti kathinuddhāraṁ;	13	
PA_kd_7:13.2.82	Tassa taṁ kathinuddhāro,	13	
PA_kd_7:13.2.83	sīmātikkantiko bhave.	13	
PA_kd_7:13.2.84	Ādāya yāti “paccessaṁ”,	13	
PA_kd_7:13.2.85	bahi kāreti cīvaraṁ;	13	
PA_kd_7:13.2.86	Katacīvaro paccessaṁ,	13	
PA_kd_7:13.2.87	sambhoti kathinuddhāraṁ.	13	
PA_kd_7:13.2.88	Tassa taṁ kathinuddhāro,	13	
PA_kd_7:13.2.89	saha bhikkhūhi jāyati;	13	
PA_kd_7:13.2.90	Ādāya ca samādāya,	13	
PA_kd_7:13.2.91	sattasattavidhā gati.	13	
PA_kd_7:13.2.92	Pakkamanantikā natthi,	13	
PA_kd_7:13.2.93	chakke vippakate gati;	13	
PA_kd_7:13.2.94	Ādāya nissīmagataṁ,	13	
PA_kd_7:13.2.95	kāressaṁ iti jāyati.	13	
PA_kd_7:13.2.96	Niṭṭhānaṁ sanniṭṭhānañca,	13	
PA_kd_7:13.2.97	nāsanañca ime tayo;	13	
PA_kd_7:13.2.98	Ādāya “na paccessan”ti,	13	
PA_kd_7:13.2.99	bahisīme karomiti.	13	
PA_kd_7:13.2.100	Niṭṭhānaṁ sanniṭṭhānampi,	13	
PA_kd_7:13.2.101	nāsanampi idaṁ tayo;	13	
PA_kd_7:13.2.102	Anadhiṭṭhitena nevassa,	13	
PA_kd_7:13.2.103	heṭṭhā tīṇi nayāvidhi.	13	
PA_kd_7:13.2.104	Ādāya yāti paccessaṁ,	13	
PA_kd_7:13.2.105	bahisīme karomiti;	13	
PA_kd_7:13.2.106	“Na paccessan”ti kāreti,	13	
PA_kd_7:13.2.107	niṭṭhāne kathinuddhāro.	13	
PA_kd_7:13.2.108	Sanniṭṭhānaṁ nāsanañca,	13	
PA_kd_7:13.2.109	savanasīmātikkamā;	13	
PA_kd_7:13.2.110	Saha bhikkhūhi jāyetha,	13	
PA_kd_7:13.2.111	evaṁ pannarasaṁ gati.	13	
PA_kd_7:13.2.112	Samādāya vippakatā,	13	
PA_kd_7:13.2.113	samādāya punā tathā;	13	
PA_kd_7:13.2.114	Ime te caturo vārā,	13	
PA_kd_7:13.2.115	sabbe pannarasavidhi.	13	
PA_kd_7:13.2.116	Anāsāya ca āsāya,	13	
PA_kd_7:13.2.117	karaṇīyo ca te tayo;	13	
PA_kd_7:13.2.118	Nayato taṁ vijāneyya,	13	
PA_kd_7:13.2.119	tayo dvādasa dvādasa.	13	
PA_kd_7:13.2.120	Apavilānā navettha,	13	
PA_kd_7:13.2.121	phāsu pañcavidhā tahiṁ;	13	
PA_kd_7:13.2.122	Palibodhāpalibodhā,	13	
PA_kd_7:13.2.123	uddānaṁ nayato katanti.	13	
PA_kd_7:13.2.124	Imamhi khandhake vatthū doḷasakapeyyālamukhāni ekasataṁ aṭṭhārasa.	13	
PA_kd_7:13.2.125	Kathinakkhandhako niṭṭhito.	13	
