segmentnr	original	folio	analyzed
PA_atk-s04_03a:0	. Namo tassa bhagavato arahato sammāsambuddhassa.	0	
PA_atk-s04_03a:1	Aṅguttaranikāye	0	
PA_atk-s04_03a:2	Pañcakanipāta-aṭṭhakathā	0	
PA_atk-s04_03a:3	1. Paṭhamapaṇṇāsakaṃ	0	
PA_atk-s04_03a:4	1. Sekhabalavaggo	0	
PA_atk-s04_03a:5	1. Saṃkhittasuttavaṇṇanā	0	
PA_atk-s04_03a:6_0	1. Pañcakanipātassa paṭhame sattannaṃ sekhānaṃ balānīti sekhabalāni. Saddhābalādīsu	6	
PA_atk-s04_03a:6_1	assaddhiye na kampatīti saddhābalaṃ. Ahirike na kampatīti hirībalaṃ. Anottappe na	6	
PA_atk-s04_03a:6_2	kampatīti ottappabalaṃ. Kosajje na kampatīti vīriyabalaṃ. Avijjāya na kampatīti paññābalaṃ.	6	
PA_atk-s04_03a:6_3	Tasmāti yasmā imāni sattannaṃ sekhānaṃ balāni, tasmā.	6	
PA_atk-s04_03a:7	2. Vitthatasuttavaṇṇanā	0	
PA_atk-s04_03a:8_0	2. Dutiye kāyaduccaritenātiādīsu upayogatthe karaṇavacanaṃ, hirīyitabbāni kāyaduccaritādīni	8	
PA_atk-s04_03a:8_1	hirīyati jigucchatīti attho. Ottappaniddese hetvatthe karaṇavacanaṃ, kāyaduccaritādīhi	8	
PA_atk-s04_03a:8_2	ottappassa hetubhūtehi ottappati bhāyatīti attho.	8	
PA_atk-s04_03a:9_0	Āraddhavīriyoti paggahitavīriyo anosakkitamānaso. Pahānāyāti pahānatthāya. Upasampadāyāti	9	
PA_atk-s04_03a:9_1	paṭilābhatthāya. Thāmavāti vīriyathāmena samannāgato. Daḷhaparakkamoti thiraparakkamo.	9	
PA_atk-s04_03a:9_2	Anikkhittadhuro kusalesu dhammesūti kusalesu dhammesu anoropitadhuro anosakkitavīriyo.	9	
PA_atk-s04_03a:10_0	Udayatthagāminiyāti pañcannaṃ khandhānaṃ udayavayagāminiyā udayañca vayañca paṭivijjhituṃ	10	
PA_atk-s04_03a:10_1	samatthāya. Paññāya samannāgatoti vipassanāpaññāya ceva maggapaññāya ca samaṅgibhūto.	10	
PA_atk-s04_03a:10_2	Ariyāyāti vikkhambhanavasena ca samucchedavasena ca kilesehi ārakā ṭhitāya parisuddhāya.	10	
PA_atk-s04_03a:10_3	Nibbedhikāyāti sā ca abhinivijjhanato nibbedhikāti vuccati, tāya samannāgatoti attho.	10	
PA_atk-s04_03a:10_4	Tattha maggapaññā samucchedavasena anibbiddhapubbaṃ appadālitapubbaṃ lobhakkhandhaṃ	10	
PA_atk-s04_03a:10_5	dosakkhandhaṃ mohakkhandhaṃ nibbijjhati padāletīti nibbedhikā, vipassanāpaññā tadaṅgavasena	10	
PA_atk-s04_03a:10_6	nibbedhikā, maggapaññāya paṭilābhasaṃvattanato tabbipassanā nibbedhikāti vattuṃ vaṭṭati.	10	
PA_atk-s04_03a:10_7	Sammā dukkhakkhayagāminiyāti idhāpi maggapaññā sammā hetunā nayena vaṭṭadukkhañca	10	
PA_atk-s04_03a:10_8	kilesadukkhañca khepayamānā gacchatīti sammā dukkhakkhayagāminī nāma, vipassanāpaññā	10	
PA_atk-s04_03a:10_9	tadaṅgavasena vaṭṭadukkhañca kilesadukkhañca khepayamānā gacchatīti dukkhakkhayagāminī.	10	
PA_atk-s04_03a:10_10	Dukkhakkhayagāminiyā vā maggapaññāya paṭilābhāya saṃvattanatopesā dukkhakkhayagāminīti	101	
PA_atk-s04_03a:10_11	veditabbā. Iti imasmiṃ sutte pañca balāni missakāneva kathitāni, tathā pañcame.	101	
PA_atk-s04_03a:11	6. Samāpattisuttavaṇṇanā	1	
PA_atk-s04_03a:12	6. Chaṭṭhe akusalassa samāpattīti akusaladhammassa samāpajjanā, tena saddhiṃ samaṅgibhāvoti attho. Pariyuṭṭhāya tiṭṭhatīti pariyonandhitvā tiṭṭhati.	1	
PA_atk-s04_03a:13	7. Kāmasuttavaṇṇanā	1	
PA_atk-s04_03a:14_0	7. Sattame kāmesu laḷitāti vatthukāmakilesakāmesu laḷitā abhiratā. Asitabyābhaṅginti	14	
PA_atk-s04_03a:14_1	tiṇalāyanaasitañceva tiṇavahanakājañca. Kulaputtoti ācārakulaputto. Ohāyāti pahāya.	14	
PA_atk-s04_03a:14_2	Alaṃ vacanāyāti yuttaṃ vacanāya. Labbhāti sulabhā sakkā labhituṃ. Hīnā kāmāti pañcannaṃ	14	
PA_atk-s04_03a:14_3	nīcakulānaṃ kāmā. Majjhimā kāmāti majjhimasattānaṃ kāmā. Paṇītā kāmāti rājarājamahāmattānaṃ	14	
PA_atk-s04_03a:14_4	kāmā. Kāmātveva saṅkhaṃ gacchantīti kāmanavasena kāmetabbavasena ca kāmāicceva saṅkhaṃ	14	
PA_atk-s04_03a:14_5	gacchanti. Vuddho hotīti mahallako hoti. Alaṃpaññoti yuttapañño. Attaguttoti attanāva	14	
PA_atk-s04_03a:14_6	gutto rakkhito, attānaṃ vā gopetuṃ rakkhituṃ samattho. Nālaṃ pamādāyāti na yutto	14	
PA_atk-s04_03a:14_7	pamajjituṃ. Saddhāya akataṃ hotīti yaṃ saddhāya kusalesu dhammesu kātuṃ yuttaṃ, taṃ	14	
PA_atk-s04_03a:14_8	na kataṃ hoti. Sesapadesupi eseva nayo. Anapekkho dānāhaṃ, bhikkhave, tasmiṃ bhikkhusmiṃ	14	
PA_atk-s04_03a:14_9	homīti evaṃ saddhādīhi kātabbaṃ katvāva sotāpattiphale patiṭṭhite tasmiṃ puggale	14	
PA_atk-s04_03a:14_10	anapekkho homīti dasseti. Imasmiṃ sutte sotāpattimaggo kathito.	141	
PA_atk-s04_03a:15	8. Cavanasuttavaṇṇanā	1	
PA_atk-s04_03a:16_0	8. Aṭṭhame saddhammeti sāsanasaddhamme. Assaddhoti okappanasaddhāya ca pakkhandanasaddhāya	16	
PA_atk-s04_03a:16_1	cāti dvīhipi saddhāhi virahito. Cavati nappatiṭṭhātīti imasmiṃ sāsane guṇehi cavati,	16	
PA_atk-s04_03a:16_2	patiṭṭhātuṃ na sakkoti. Iti imasmiṃ sutte appatiṭṭhānañca patiṭṭhānañca kathitaṃ.	16	
PA_atk-s04_03a:17	9. Paṭhamaagāravasuttavaṇṇanā	1	
PA_atk-s04_03a:18	9. Navame nāssa gāravoti agāravo. Nāssa patissoti appatisso, ajeṭṭhako anīcavutti. Sesamettha purimasadisameva.	1	
PA_atk-s04_03a:19	10. Dutiyaagāravasuttavaṇṇanā	1	
PA_atk-s04_03a:20	10. Dasame abhabboti abhājanaṃ. Vuddhinti vaḍḍhiṃ. Virūḷhinti virūḷhamūlatāya niccalabhāvaṃ. Vepullanti mahantabhāvaṃ. Sesaṃ sabbattha uttānamevāti.	2	
PA_atk-s04_03a:21	Sekhabalavaggo paṭhamo.	2	
PA_atk-s04_03a:22	2. Balavaggo	2	
PA_atk-s04_03a:23	1. Ananussutasuttavaṇṇanā	2	
PA_atk-s04_03a:24_0	11. Dutiyassa paṭhame pubbāhaṃ, bhikkhave, ananussutesu dhammesūti ahaṃ, bhikkhave,	24	
PA_atk-s04_03a:24_1	pubbe ananussutesu catūsu saccadhammesu. Abhiññāvosānapāramippatto paṭijānāmīti catūsu	24	
PA_atk-s04_03a:24_2	saccesu catūhi maggehi soḷasavidhassa kiccassa karaṇena abhijānitvā vosānapāramiṃ	24	
PA_atk-s04_03a:24_3	sabbesaṃ kiccānaṃ niṭṭhitattā katakiccabhāvaṃ pāraṃ patto paṭijānāmīti mahābodhipallaṅke	24	
PA_atk-s04_03a:24_4	attano āgamanīyaguṇaṃ dasseti. Tathāgatassāti aṭṭhahi kāraṇehi tathāgatassa. Tathāgatabalānīti	24	
PA_atk-s04_03a:24_5	yathā tehi gantabbaṃ, tatheva gatāni pavattāni ñāṇabalāni. Āsabhaṃ ṭhānanti seṭṭhaṭṭhānaṃ.	24	
PA_atk-s04_03a:24_6	Sīhanādanti abhītanādaṃ. Brahmacakkanti seṭṭhacakkaṃ. Pavattetīti katheti.	24	
PA_atk-s04_03a:25	2. Kūṭasuttavaṇṇanā	2	
PA_atk-s04_03a:26	12. Dutiye sekhabalānīti sekhānaṃ ñāṇabalāni. Agganti uttamaṃ. Sesabalāni gopānasiyo kūṭaṃ viya saṅgaṇhātīti saṅgāhikaṃ. Tāneva balāni saṃhatāni karotīti saṅghātaniyaṃ.	2	
PA_atk-s04_03a:27	3. Saṃkhittasuttavaṇṇanā	2	
PA_atk-s04_03a:28	13. Tatiye tattha muṭṭhassacce na kampatīti satibalaṃ. Uddhacce na kampatīti samādhibalaṃ.	2	
PA_atk-s04_03a:29	4. Vitthatasuttavaṇṇanā	2	
PA_atk-s04_03a:30	14. Catutthe satinepakkenāti ettha nepakkaṃ vuccati paññā, sā satiyā upakārakabhāvena gahitā.	3	
PA_atk-s04_03a:31	5. Daṭṭhabbasuttavaṇṇanā	3	
PA_atk-s04_03a:32_0	15. Pañcame savisayasmiṃyeva lokiyalokuttaradhamme kathetuṃ kattha ca, bhikkhave,	32	
PA_atk-s04_03a:32_1	saddhābalaṃ daṭṭhabbantiādimāha. Yathā hi cattāro seṭṭhiputtā, rājāti rājapañcamesu	32	
PA_atk-s04_03a:32_2	sahāyesu “nakkhattaṃ kīḷissāmā”ti vīthiṃ otiṇṇesu ekassa seṭṭhiputtassa gehaṃ gatakāle	32	
PA_atk-s04_03a:32_3	itare cattāro tuṇhī nisīdanti, gehasāmikova “imesaṃ khādanīyaṃ bhojanīyaṃ detha,	32	
PA_atk-s04_03a:32_4	gandhamālālaṅkārādīni dethā”ti gehe vicāreti. Dutiyatatiyacatutthassa gehaṃ gatakāle	32	
PA_atk-s04_03a:32_5	itare cattāro tuṇhī nisīdanti, gehasāmikova “imesaṃ khādanīyaṃ bhojanīyaṃ detha,	32	
PA_atk-s04_03a:32_6	gandhamālālaṅkārādīni dethā”ti gehe vicāreti. Atha sabbapacchā rañño gehaṃ gatakāle	32	
PA_atk-s04_03a:32_7	kiñcāpi rājā sabbattha issaro, imasmiṃ pana kāle attano geheyeva “imesaṃ khādanīyaṃ	32	
PA_atk-s04_03a:32_8	bhojanīyaṃ detha, gandhamālālaṅkārādīni dethā”ti vicāreti, evamevaṃ saddhāpañcamesu	32	
PA_atk-s04_03a:32_9	balesu tesu sahāyesu ekato vīthiṃ otarantesu viya ekārammaṇe uppajjamānesupi yathā	32	
PA_atk-s04_03a:32_10	paṭhamassa gehe itare cattāro tuṇhī nisīdanti, gehasāmikova vicāreti, evaṃ sotāpattiyaṅgāni	321	
PA_atk-s04_03a:32_11	patvā adhimokkhalakkhaṇaṃ saddhābalameva jeṭṭhakaṃ hoti pubbaṅgamaṃ, sesāni tadanvayāni	321	
PA_atk-s04_03a:32_12	honti. Yathā dutiyassa gehe itare cattāro tuṇhī nisīdanti, gehasāmikova vicāreti,	321	
PA_atk-s04_03a:32_13	evaṃ sammappadhānāni patvā paggahalakkhaṇaṃ vīriyabalameva jeṭṭhakaṃ hoti pubbaṅgamaṃ,	321	
PA_atk-s04_03a:32_14	sesāni tadanvayāni honti. Yathā tatiyassa gehe itare cattāro tuṇhī nisīdanti, gehasāmikova	321	
PA_atk-s04_03a:32_15	vicāreti, evaṃ satipaṭṭhānāni patvā upaṭṭhānalakkhaṇaṃ satibalameva jeṭṭhakaṃ hoti	321	
PA_atk-s04_03a:32_16	pubbaṅgamaṃ, sesāni tadanvayāni honti. Yathā catutthassa gehe itare cattāro tuṇhī	321	
PA_atk-s04_03a:32_17	nisīdanti, gehasāmikova vicāreti, evaṃ jhānavimokkhe patvā avikkhepalakkhaṇaṃ samādhibalameva	321	
PA_atk-s04_03a:32_18	jeṭṭhakaṃ hoti pubbaṅgamaṃ, sesāni tadanvayāni honti. Sabbapacchā rañño gehaṃ gatakāle	321	
PA_atk-s04_03a:32_19	pana yathā itare cattāro tuṇhī nisīdanti, rājāva gehe vicāreti, evameva ariyasaccāni	321	
PA_atk-s04_03a:32_20	patvā pajānanalakkhaṇaṃ paññābalameva jeṭṭhakaṃ hoti pubbaṅgamaṃ, sesāni tadanvayāni	322	
PA_atk-s04_03a:32_21	hontīti evamidha pañca balāni missakāni kathitāni. Chaṭṭhaṃ uttānatthameva. Evaṃ	322	
PA_atk-s04_03a:32_22	purimavagge ca idha ca aṭṭhasu suttesu sekhabalāneva kathitāni. Karaṇḍakolavāsī mahādattatthero	322	
PA_atk-s04_03a:32_23	panāha – “heṭṭhā catūsu suttesu sekhabalāni kathitāni, upari catūsu asekhabalānī”ti.	322	
PA_atk-s04_03a:33	7. Paṭhamahitasuttavaṇṇanā	3	
PA_atk-s04_03a:34	17. Sattame sīlādayo missakāva kathitā. Vimuttīti arahattaphalavimuttiyeva. Vimuttiñāṇadassanaṃ paccavekkhaṇañāṇaṃ, taṃ lokiyameva.	3	
PA_atk-s04_03a:35	8-10. Dutiyahitasuttādivaṇṇanā	3	
PA_atk-s04_03a:36	18-20. Aṭṭhame dussīlo bahussuto kathito, navame appassuto dussīlo, dasame bahussuto khīṇāsavoti.	3	
PA_atk-s04_03a:37	Balavaggo dutiyo.	3	
PA_atk-s04_03a:38	3. Pañcaṅgikavaggo	3	
PA_atk-s04_03a:39	1. Paṭhamaagāravasuttavaṇṇanā	3	
PA_atk-s04_03a:40_0	21. Tatiyassa paṭhame asabhāgavuttikoti asabhāgāya visadisāya jīvitavuttiyā samannāgato.	40	
PA_atk-s04_03a:40_1	Ābhisamācārikaṃ dhammanti uttamasamācārabhūtaṃ vattavasena paññattasīlaṃ. Sekhaṃ	40	
PA_atk-s04_03a:40_2	dhammanti sekhapaṇṇattisīlaṃ. Sīlānīti cattāri mahāsīlāni. Sammādiṭṭhinti vipassanāsammādiṭṭhiṃ.	40	
PA_atk-s04_03a:40_3	Sammāsamādhinti maggasamādhiñceva phalasamādhiñca. Imasmiṃ sutte sīlādīni missakāni kathitāni.	40	
PA_atk-s04_03a:41	2. Dutiyaagāravasuttavaṇṇanā	4	
PA_atk-s04_03a:42	22. Dutiye sīlakkhandhanti sīlarāsiṃ. Sesadvayepi eseva nayo. Ime pana tayopi khandhā missakāva kathitāti.	4	
PA_atk-s04_03a:43	3. Upakkilesasuttavaṇṇanā	4	
PA_atk-s04_03a:44_0	23. Tatiye na ca pabhassaranti na ca pabhāvantaṃ. Pabhaṅgu cāti pabhijjanasabhāvaṃ.	44	
PA_atk-s04_03a:44_1	Ayoti kāḷalohaṃ. Lohanti ṭhapetvā idha vuttāni cattāri avasesaṃ lohaṃ. Sajjhanti	44	
PA_atk-s04_03a:44_2	rajataṃ. Cittassāti cātubhūmakakusalacittassa. Tebhūmakassa tāva upakkilesā hontu,	44	
PA_atk-s04_03a:44_3	lokuttarassa kathaṃ hontīti? Uppajjituṃ appadānena. Yadaggena hi uppajjituṃ na denti,	44	
PA_atk-s04_03a:44_4	tadaggeneva te lokiyassapi lokuttarassapi upakkilesā nāma honti. Pabhaṅgu cāti ārammaṇe	44	
PA_atk-s04_03a:44_5	cuṇṇavicuṇṇabhāvūpagamanena bhijjanasabhāvaṃ. Sammā samādhiyati āsavānaṃ khayāyāti	44	
PA_atk-s04_03a:44_6	āsavānaṃ khayasaṅkhātassa arahattassa atthāya hetunā kāraṇena samādhiyati. Ettāvatā	44	
PA_atk-s04_03a:44_7	cittaṃ visodhetvā arahatte patiṭṭhitaṃ khīṇāsavaṃ dasseti. Idānissa abhiññāpaṭivedhaṃ	44	
PA_atk-s04_03a:44_8	dassento yassa yassa cātiādimāha. Taṃ uttānatthamevāti.	44	
PA_atk-s04_03a:45	4. Dussīlasuttavaṇṇanā	4	
PA_atk-s04_03a:46_0	24. Catutthe hatūpanisoti hataupanissayo hatakāraṇo. Yathābhūtañāṇadassananti nāmarūpaparicchedañāṇaṃ	46	
PA_atk-s04_03a:46_1	ādiṃ katvā taruṇavipassanā. Nibbidāvirāgoti nibbidā ca virāgo ca. Tattha nibbidā	46	
PA_atk-s04_03a:46_2	balavavipassanā, virāgo maggo. Vimuttiñāṇadassananti phalavimutti ca paccavekkhaṇañāṇañca.	46	
PA_atk-s04_03a:47	5. Anuggahitasuttavaṇṇanā	4	
PA_atk-s04_03a:48_0	25. Pañcame sammādiṭṭhīti vipassanāsammādiṭṭhi. Cetovimuttiphalātiādīsu cetovimuttīti	48	
PA_atk-s04_03a:48_1	maggaphalasamādhi. Paññāvimuttīti phalañāṇaṃ. Sīlānuggahitāti sīlena anuggahitā anurakkhitā.	48	
PA_atk-s04_03a:48_2	Sutānuggahitāti bāhusaccena anuggahitā. Sākacchānuggahitāti dhammasākacchāya anuggahitā.	48	
PA_atk-s04_03a:48_3	Samathānuggahitāti cittekaggatāya anuggahitā.	48	
PA_atk-s04_03a:49_0	Imassa panatthassa āvibhāvatthaṃ madhurambabījaṃ ropetvā samantā mariyādaṃ bandhitvā	49	
PA_atk-s04_03a:49_1	kālānukālaṃ udakaṃ āsiñcitvā kālānukālaṃ mūlāni sodhetvā kālānukālaṃ patitapāṇake	49	
PA_atk-s04_03a:49_2	hāretvā kālānukālaṃ makkaṭajālaṃ luñcitvā ambaṃ paṭijagganto puriso dassetabbo. Tassa	49	
PA_atk-s04_03a:49_3	hi purisassa madhurambabījaropanaṃ viya vipassanāsammādiṭṭhi daṭṭhabbā, mariyādabandhanaṃ	49	
PA_atk-s04_03a:49_4	viya sīlena anuggaṇhanaṃ, udakāsecanaṃ viya sutena anuggaṇhanaṃ, mūlaparisodhanaṃ	49	
PA_atk-s04_03a:49_5	viya sākacchāya anuggaṇhanaṃ, pāṇakaharaṇaṃ viya jhānavipassanāpāripanthikasodhanavasena	49	
PA_atk-s04_03a:49_6	samathānuggaṇhanaṃ, makkaṭajālaluñcanaṃ viya balavavipassanānuggaṇhanaṃ, evaṃ anuggahitassa	49	
PA_atk-s04_03a:49_7	rukkhassa khippameva vaḍḍhitvā phalappadānaṃ viya imehi sīlādīhi anuggahitāya mūlasammādiṭṭhiyā	49	
PA_atk-s04_03a:49_8	khippameva maggavasena vaḍḍhitvā cetovimuttipaññāvimuttiphalappadānaṃ veditabbaṃ.	49	
PA_atk-s04_03a:50	6. Vimuttāyatanasuttavaṇṇanā	5	
PA_atk-s04_03a:51_0	26. Chaṭṭhe vimuttāyatanānīti vimuccanakāraṇāni. Yatthāti yesu vimuttāyatanesu. Satthā	51	
PA_atk-s04_03a:51_1	dhammaṃ desetīti catusaccadhammaṃ deseti. Atthapaṭisaṃvedinoti pāḷiatthaṃ jānantassa.	51	
PA_atk-s04_03a:51_2	Dhammapaṭisaṃvedinoti pāḷiṃ jānantassa. Pāmojjanti taruṇapīti. Pītīti tuṭṭhākārabhūtā	51	
PA_atk-s04_03a:51_3	balavapīti. Kāyoti nāmakāyo. Passambhatīti paṭippassambhati. Sukhaṃ vedetīti sukhaṃ	51	
PA_atk-s04_03a:51_4	paṭilabhati. Cittaṃ samādhiyatīti arahattaphalasamādhinā samādhiyati. Ayañhi taṃ	51	
PA_atk-s04_03a:51_5	dhammaṃ suṇanto āgatāgataṭṭhāne jhānavipassanāmaggaphalāni jānāti, tassa evaṃ jānato	51	
PA_atk-s04_03a:51_6	pīti uppajjati. So tassā pītiyā antarā osakkituṃ na dento upacārakammaṭṭhāniko hutvā	51	
PA_atk-s04_03a:51_7	vipassanaṃ vaḍḍhetvā arahattaṃ pāpuṇāti. Taṃ sandhāya vuttaṃ – “cittaṃ samādhiyatī”ti.	51	
PA_atk-s04_03a:51_8	Sesesupi eseva nayo. Ayaṃ pana viseso – samādhinimittanti aṭṭhatiṃsāya ārammaṇesu	51	
PA_atk-s04_03a:51_9	aññataro samādhiyeva samādhinimittaṃ. Suggahitaṃ hotītiādisu ācariyassa santike kammaṭṭhānaṃ	51	
PA_atk-s04_03a:51_10	uggaṇhantena suṭṭhu gahitaṃ hoti suṭṭhu manasikataṃ suṭṭhu upadhāritaṃ. Suppaṭividdhaṃ	511	
PA_atk-s04_03a:51_11	paññāyāti paññāya suṭṭhu paccakkhaṃ kataṃ. Tasmiṃ dhammeti tasmiṃ kammaṭṭhānapāḷidhamme.	511	
PA_atk-s04_03a:51_12	Iti imasmiṃ sutte pañcapi vimuttāyatanāni arahattaṃ pāpetvā kathitānīti.	511	
PA_atk-s04_03a:52	7. Samādhisuttavaṇṇanā	5	
PA_atk-s04_03a:53_0	27. Sattame appamāṇanti pamāṇakaradhammarahitaṃ lokuttaraṃ. Nipakā patissatāti nepakkena	53	
PA_atk-s04_03a:53_1	ca satiyā ca samannāgatā hutvā. Pañca ñāṇānīti pañca paccavekkhaṇañāṇāni. Paccattaññeva	53	
PA_atk-s04_03a:53_2	uppajjantīti attaniyeva uppajjanti. Ayaṃ samādhi paccuppannasukho cevātiādīsu arahattaphalasamādhi	53	
PA_atk-s04_03a:53_3	adhippeto. Maggasamādhītipi vadantiyeva. So hi appitappitakkhaṇe sukhattā paccuppannasukho,	53	
PA_atk-s04_03a:53_4	purimo purimo pacchimassa pacchimassa samādhisukhassa paccayattā āyatiṃ sukhavipāko,	53	
PA_atk-s04_03a:53_5	kilesehi ārakattā ariyo, kāmāmisavaṭṭāmisalokāmisānaṃ abhāvā nirāmiso. Buddhādīhi	53	
PA_atk-s04_03a:53_6	mahāpurisehi sevitattā akāpurisasevito. Aṅgasantatāya ārammaṇasantatāya sabbakilesadarathasantatāya	53	
PA_atk-s04_03a:53_7	ca santo, atappaniyaṭṭhena paṇīto. Kilesappaṭippassaddhiyā laddhattā kilesappaṭippassaddhibhāvaṃ	53	
PA_atk-s04_03a:53_8	vā laddhattā paṭippassaddhaladdho. Paṭippassaddhaṃ paṭippassaddhīti hi idaṃ atthato	53	
PA_atk-s04_03a:53_9	ekaṃ. Paṭippassaddhakilesena vā arahatā laddhattāpi paṭippassaddhaladdho, ekodibhāvena	53	
PA_atk-s04_03a:53_10	adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi	531	
PA_atk-s04_03a:53_11	viya sasaṅkhārena sappayogena cittena paccanīkadhamme niggayha kilese vāretvā anadhigatattā	531	
PA_atk-s04_03a:53_12	na sasaṅkhāraniggayhavāritagato. Taṃ samādhiṃ samāpajjanto tato vā vuṭṭhahanto sativepullappattattā	531	
PA_atk-s04_03a:53_13	satova samāpajjati, satova vuṭṭhahati. Yathāparicchinnakālavasena vā sato samāpajjati,	531	
PA_atk-s04_03a:53_14	sato vuṭṭhahati. Tasmā yadettha “ayaṃ samādhi paccuppannasukho ceva āyatiñca sukhavipāko	531	
PA_atk-s04_03a:53_15	cā”ti evaṃ paccavekkhamānassa paccattaṃyeva aparappaccayañāṇaṃ uppajjati, taṃ ekaṃ	531	
PA_atk-s04_03a:53_16	ñāṇaṃ. Eseva nayo sesesu. Evaṃ imāni pañca ñāṇāni paccattaññeva uppajjantīti.	531	
PA_atk-s04_03a:54	8. Pañcaṅgikasuttavaṇṇanā	5	
PA_atk-s04_03a:55_0	28. Aṭṭhame ariyassāti vikkhambhanavasena pahīnakilesehi ārakā ṭhitassa. Bhāvanaṃ	55	
PA_atk-s04_03a:55_1	desessāmīti brūhanaṃ vaḍḍhanaṃ pakāsayissāmi. Imameva kāyanti imaṃ karajakāyaṃ. Abhisandetīti	55	
PA_atk-s04_03a:55_2	temeti sneheti, sabbattha pavattapītisukhaṃ karoti. Parisandetīti samantato sandeti.	55	
PA_atk-s04_03a:55_3	Paripūretīti vāyunā bhastaṃ viya pūreti. Parippharatīti samantato phusati. Sabbāvato	55	
PA_atk-s04_03a:55_4	kāyassāti assa bhikkhuno sabbakoṭṭhāsavato kāyassa kiñci upādinnakasantatipavattiṭṭhāne	55	
PA_atk-s04_03a:55_5	chavimaṃsalohitānugataṃ aṇumattampi ṭhānaṃ paṭhamajjhānasukhena aphuṭaṃ nāma na hoti.	55	
PA_atk-s04_03a:56_0	Dakkhoti cheko paṭibalo nhānīyacuṇṇāni kātuñceva yojetuñca sannetuñca. Kaṃsathāleti	56	
PA_atk-s04_03a:56_1	yena kenaci lohena katabhājane. Mattikābhājanaṃ pana thiraṃ na hoti, sannentassa	56	
PA_atk-s04_03a:56_2	bhijjati. Tasmā taṃ na dassesi. Paripphosakaṃ paripphosakanti siñcitvā siñcitvā.	56	
PA_atk-s04_03a:56_3	Sanneyyāti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ	56	
PA_atk-s04_03a:56_4	siñcitvā siñcitvā parimaddanto piṇḍaṃ kareyya. Snehānugatāti udakasinehena anugatā.	56	
PA_atk-s04_03a:56_5	Snehaparetāti udakasinehena pariggahitā. Santarabāhirāti saddhiṃ antopadesena ceva	56	
PA_atk-s04_03a:56_6	bahipadesena ca, sabbatthakameva udakasinehena phuṭāti attho. Na ca pagghariṇīti	56	
PA_atk-s04_03a:56_7	na bindu bindu udakaṃ paggharati, sakkā hoti hatthenapi dvīhipi aṅgulīhi gahetuṃ	56	
PA_atk-s04_03a:56_8	ovaṭṭikāyapi kātunti attho.	56	
PA_atk-s04_03a:57_0	Dutiyajjhānasukhaupamāyaṃ ubbhidodakoti ubbhinnaudako, na heṭṭhā ubbhijjitvā uggacchanaudako,	57	
PA_atk-s04_03a:57_1	antoyeva pana uppajjanaudakoti attho. Āyamukhanti āgamanamaggo. Devoti megho. Kālena	57	
PA_atk-s04_03a:57_2	kālanti kāle kāle, anvaḍḍhamāsaṃ vā anudasāhaṃ vāti attho. Dhāranti vuṭṭhiṃ. Nānuppaveccheyyāti	57	
PA_atk-s04_03a:57_3	nappaveseyya, na vasseyyāti attho. Sītā vāridhārā ubbhijjitvāti sītā vāridhārā taṃ	57	
PA_atk-s04_03a:57_4	rahadaṃ pūrayamānā ubbhijjitvā. Heṭṭhā uggacchanaudakañhi uggantvā bhijjantaṃ udakaṃ	57	
PA_atk-s04_03a:57_5	khobheti, catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi udakaṃ khobheti.	57	
PA_atk-s04_03a:57_6	Vuṭṭhiudakaṃ dhārānipātabubbuḷakehi udakaṃ khobheti, sannisinnameva pana hutvā iddhinimmitamiva	57	
PA_atk-s04_03a:57_7	uppajjamānaṃ udakaṃ imaṃ padesaṃ pharati, imaṃ na pharatīti natthi. Tena aphuṭokāso	57	
PA_atk-s04_03a:57_8	nāma na hoti. Tattha rahado viya karajakāyo, udakaṃ viya dutiyajjhānasukhaṃ, sesaṃ	57	
PA_atk-s04_03a:57_9	purimanayeneva veditabbaṃ.	57	
PA_atk-s04_03a:58_0	Tatiyajjhānasukhaupamāyaṃ uppalāni ettha santīti uppalinī. Sesapadadvayepi eseva	58	
PA_atk-s04_03a:58_1	nayo. Ettha ca setarattanīlesu yaṃkiñci uppalameva, ūnakasatapattaṃ puṇḍarīkaṃ, satapattaṃ	58	
PA_atk-s04_03a:58_2	padumaṃ. Pattaniyamaṃ vā vināpi setaṃ padumaṃ, rattaṃ puṇḍarīkanti ayamettha vinicchayo.	58	
PA_atk-s04_03a:58_3	Udakānuggatānīti udakato na uggatāni. Antonimuggaposīnīti udakatalassa anto nimuggāniyeva	58	
PA_atk-s04_03a:58_4	hutvā posanti vaḍḍhantīti attho. Sesaṃ purimanayeneva veditabbaṃ.	58	
PA_atk-s04_03a:59_0	Catutthajjhānaupamāyaṃ parisuddhena cetasā pariyodātenāti ettha nirupakkilesaṭṭhena	59	
PA_atk-s04_03a:59_1	parisuddhaṃ, pabhassaraṭṭhena pariyodātaṃ veditabbaṃ. Odātena vatthenāti idaṃ utupharaṇatthaṃ	59	
PA_atk-s04_03a:59_2	vuttaṃ. Kiliṭṭhavatthena hi utupharaṇaṃ na hoti, taṅkhaṇadhotaparisuddhena utupharaṇaṃ	59	
PA_atk-s04_03a:59_3	balavaṃ hoti. Imissā hi upamāya vatthaṃ viya karajakāyo, utupharaṇaṃ viya catutthajjhānasukhaṃ.	59	
PA_atk-s04_03a:59_4	Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa	59	
PA_atk-s04_03a:59_5	sarīrato utu sabbameva vatthaṃ pharati, na koci vatthassa aphuṭokāso hoti, evaṃ catutthajjhānasukhena	59	
PA_atk-s04_03a:59_6	bhikkhuno karajakāyassa na koci okāso aphuṭo hotīti evamettha attho daṭṭhabbo. Catutthajjhānacittameva	59	
PA_atk-s04_03a:59_7	vā vatthaṃ viya, taṃsamuṭṭhānarūpaṃ utupharaṇaṃ viya. Yathā hi katthaci katthaci	59	
PA_atk-s04_03a:59_8	odātavatthe kāyaṃ aphusantepi taṃsamuṭṭhānena utunā sabbatthakameva kāyo phuṭo hoti,	59	
PA_atk-s04_03a:59_9	evaṃ catutthajjhānasamuṭṭhāpitena sukhumarūpena sabbatthakameva bhikkhuno kāyo phuṭo	59	
PA_atk-s04_03a:59_10	hotīti evamettha attho daṭṭhabbo.	591	
PA_atk-s04_03a:60_0	Paccavekkhaṇanimittanti paccavekkhaṇañāṇameva. Suggahitaṃ hotīti yathā tena jhānavipassanāmaggā	60	
PA_atk-s04_03a:60_1	suṭṭhu gahitā honti, evaṃ paccavekkhaṇanimittaṃ aparāparena paccavekkhaṇanimittena	60	
PA_atk-s04_03a:60_2	suṭṭhu gahitaṃ hoti. Añño vā aññanti añño eko aññaṃ ekaṃ, attanoyeva hi attā na pākaṭo	60	
PA_atk-s04_03a:60_3	hoti. Ṭhito vā nisinnanti ṭhitakassāpi nisinno pākaṭo hoti, tenevaṃ vuttaṃ. Sesesupi	60	
PA_atk-s04_03a:60_4	eseva nayo. Udakamaṇikoti samekhalā udakacāṭi. Samatittikoti samabharito. Kākapeyyāti	60	
PA_atk-s04_03a:60_5	mukhavaṭṭiyaṃ nisīditvā kākena gīvaṃ anāmetvāva pātabbo.	60	
PA_atk-s04_03a:61_0	Subhūmiyanti samabhūmiyaṃ. “Subhūme sukhette vihatakhāṇuke bījāni patiṭṭhāpeyyā”ti	61	
PA_atk-s04_03a:61_1	ettha pana maṇḍabhūmi subhūmīti āgatā. Catumahāpatheti dvinnaṃ mahāmaggānaṃ vinivijjhitvā	61	
PA_atk-s04_03a:61_2	gataṭṭhāne. Ājaññarathoti vinītaassaratho. Odhastapatodoti yathā rathaṃ abhiruhitvā	61	
PA_atk-s04_03a:61_3	ṭhitena sakkā hoti gaṇhituṃ, evaṃ ālambanaṃ nissāya tiriyato ṭhapitapatodo. Yoggācariyoti	61	
PA_atk-s04_03a:61_4	assācariyo. Sveva assadamme sāretīti assadammasārathi. Yenicchakanti yena yena maggena	61	
PA_atk-s04_03a:61_5	icchati. Yadicchakanti yaṃ yaṃ gatiṃ icchati. Sāreyyāti ujukaṃ purato peseyya. Paccāsāreyyāti paṭinivatteyya.	61	
PA_atk-s04_03a:62_0	Evaṃ heṭṭhā pañcahi aṅgehi samāpattiparikammaṃ kathetvā imāhi tīhi upamāhi paguṇasamāpattiyā	62	
PA_atk-s04_03a:62_1	ānisaṃsaṃ dassetvā idāni khīṇāsavassa abhiññāpaṭipāṭiṃ dassetuṃ so sace ākaṅkhatītiādimāha.	62	
PA_atk-s04_03a:62_2	Taṃ uttānatthamevāti.	62	
PA_atk-s04_03a:63	9. Caṅkamasuttavaṇṇanā	6	
PA_atk-s04_03a:64_0	29. Navame addhānakkhamo hotīti dūraṃ addhānamaggaṃ gacchanto khamati, adhivāsetuṃ	64	
PA_atk-s04_03a:64_1	sakkoti. Padhānakkhamoti vīriyakkhamo. Caṅkamādhigato samādhīti caṅkamaṃ adhiṭṭhahantena	64	
PA_atk-s04_03a:64_2	adhigato aṭṭhannaṃ samāpattīnaṃ aññatarasamādhi. Ciraṭṭhitiko hotīti ciraṃ tiṭṭhati.	64	
PA_atk-s04_03a:64_3	Ṭhitakena gahitanimittañhi nisinnassa nassati, nisinnena gahitanimittaṃ nipannassa.	64	
PA_atk-s04_03a:64_4	Caṅkamaṃ adhiṭṭhahantena calitārammaṇe gahitanimittaṃ pana ṭhitassapi nisinnassapi	64	
PA_atk-s04_03a:64_5	nipannassapi na nassatīti.	64	
PA_atk-s04_03a:65	10. Nāgitasuttavaṇṇanā	6	
PA_atk-s04_03a:66_0	30. Dasame uddhaṃ uggatattā ucco, rāsibhāvena ca mahā saddo etesanti uccāsaddamahāsaddā.	66	
PA_atk-s04_03a:66_1	Tesu hi uggatuggatesu khattiyamahāsāla-brāhmaṇamahāsālādīsu mahāsakkāraṃ gahetvā	66	
PA_atk-s04_03a:66_2	āgatesu “asukassa okāsaṃ detha, asukassa okāsaṃ dethā”ti vutte “mayaṃ paṭhamataraṃ	66	
PA_atk-s04_03a:66_3	āgatā, mayhaṃ paṭhamataraṃ āgatā, natthi okāso”ti evaṃ aññamaññaṃ kathentānaṃ saddo	66	
PA_atk-s04_03a:66_4	ucco ceva mahā ca ahosi. Kevaṭṭā maññe macchavilopeti kevaṭṭā viya macchavilope.	66	
PA_atk-s04_03a:66_5	Tesañhi macchapacchiṃ gahetvā āgatānaṃ vikkiṇanaṭṭhāne “mayhaṃ detha mayhaṃ dethā”ti	66	
PA_atk-s04_03a:66_6	vadato mahājanassa evarūpo saddo hoti. Mīḷhasukhanti asucisukhaṃ. Middhasukhanti	66	
PA_atk-s04_03a:66_7	niddāsukhaṃ. Lābhasakkārasilokasukhanti lābhasakkārañceva vaṇṇabhaṇanañca nissāya uppannasukhaṃ.	66	
PA_atk-s04_03a:67_0	Taṃninnāva gamissantīti taṃ tadeva bhagavato gataṭṭhānaṃ gamissanti, anubandhissantiyevāti	67	
PA_atk-s04_03a:67_1	vuttaṃ hoti. Tathā hi, bhante, bhagavato sīlapaññāṇanti yasmā tathāvidhaṃ tumhākaṃ	67	
PA_atk-s04_03a:67_2	sīlañca ñāṇañcāti attho. Mā ca mayā yasoti mayā saddhiṃ yasopi mā samāgacchatu. Piyānanti	67	
PA_atk-s04_03a:67_3	piyajanānaṃ. Eso tassa nissandoti esā piyabhāvassa nipphatti. Asubhanimittānuyoganti	67	
PA_atk-s04_03a:67_4	asubhakammaṭṭhānānuyogaṃ. Subhanimitteti rāgaṭṭhāniye iṭṭhārammaṇe. Eso tassa nissandoti	67	
PA_atk-s04_03a:67_5	esā tassa asubhanimittānuyogassa nipphatti. Evamimasmiṃ sutte imesu pañcasu ṭhānesu	67	
PA_atk-s04_03a:67_6	vipassanāva kathitāti.	67	
PA_atk-s04_03a:68	Pañcaṅgikavaggo tatiyo.	6	
PA_atk-s04_03a:69	4. Sumanavaggo	6	
PA_atk-s04_03a:70	1. Sumanasuttavaṇṇanā	7	
PA_atk-s04_03a:71_0	31. Catutthassa paṭhame sumanā rājakumārīti mahāsakkāraṃ katvā patthanaṃ patthetvā	71	
PA_atk-s04_03a:71_1	evaṃ laddhanāmā rājakaññā. Vipassisammāsambuddhakālasmiṃ hi nāgaresu “yuddhampi katvā	71	
PA_atk-s04_03a:71_2	satthāraṃ amhākaṃ gaṇhissāmā”ti senāpatiṃ nissāya buddhappamukhaṃ saṅghaṃ labhitvā	71	
PA_atk-s04_03a:71_3	paṭipāṭiyā puññāni kātuṃ āraddhesu sabbapaṭhamadivaso senāpatissa vāro ahosi. Tasmiṃ	71	
PA_atk-s04_03a:71_4	divase senāpati mahādānaṃ sajjetvā “ajja yathā añño koci ekabhikkhampi na deti, evaṃ	71	
PA_atk-s04_03a:71_5	rakkhathā”ti samantā purise ṭhapesi. Taṃdivasaṃ seṭṭhibhariyā rodamānā pañcahi kumārikāsatehi	71	
PA_atk-s04_03a:71_6	saddhiṃ kīḷitvā āgataṃ dhītaraṃ āha – “sace, amma, tava pitā jīveyya, ajjāhaṃ paṭhamaṃ	71	
PA_atk-s04_03a:71_7	dasabalaṃ bhojeyya”nti. Sā taṃ āha – “amma, mā cintayi, ahaṃ tathā karissāmi, yathā	71	
PA_atk-s04_03a:71_8	buddhappamukho saṅgho amhākaṃ paṭhamaṃ bhikkhaṃ bhuñjissatī”ti. Tato satasahassagghanikāya	71	
PA_atk-s04_03a:71_9	suvaṇṇapātiyā nirudakapāyāsaṃ pūretvā sappimadhusakkharādīhi abhisaṅkharitvā aññissā	71	
PA_atk-s04_03a:71_10	pātiyā paṭikujjitvā taṃ sumanamālāguḷehi parikkhipitvā mālāguḷasadisaṃ katvā bhagavato	711	
PA_atk-s04_03a:71_11	gāmaṃ pavisanavelāya sayameva ukkhipitvā dhātigaṇaparivutā gharā nikkhami.	711	
PA_atk-s04_03a:72_0	Antarāmagge senāpatino upaṭṭhākā, “amma, mā ito āgamā”ti vadanti. Mahāpuññā nāma	72	
PA_atk-s04_03a:72_1	manāpakathā honti, na ca tesaṃ punappunaṃ bhaṇantānaṃ kathā paṭikkhipituṃ sakkā hoti.	72	
PA_atk-s04_03a:72_2	Sā “cūḷapita, mahāpita, mātula, kissa tumhe gantuṃ na dethā”ti āha. Senāpatinā “aññassa	72	
PA_atk-s04_03a:72_3	kassaci khādanīyaṃ bhojanīyaṃ mā dethā”ti ṭhapitamha, ammāti. Kiṃ pana mama hatthe	72	
PA_atk-s04_03a:72_4	khādanīyaṃ bhojanīyaṃ passathāti? Mālāguḷaṃ passāmāti. Kiṃ tumhākaṃ senāpati mālāpūjampi	72	
PA_atk-s04_03a:72_5	kātuṃ na detīti? Deti, ammāti. Tena hi apethāti bhagavantaṃ upasaṅkamitvā “mālāguḷaṃ	72	
PA_atk-s04_03a:72_6	gaṇhatha bhagavā”ti āha. Bhagavā ekaṃ senāpatissa upaṭṭhākaṃ oloketvā mālāguḷaṃ gaṇhāpesi.	72	
PA_atk-s04_03a:72_7	Sā bhagavantaṃ vanditvā “bhavābhavābhinibbattiyaṃ me sati paritassanajīvitaṃ nāma	72	
PA_atk-s04_03a:72_8	mā hotu, ayaṃ sumanamālā viya nibbattanibbattaṭṭhāne piyāva homi, nāmena ca sumanāyevā”ti	72	
PA_atk-s04_03a:72_9	patthanaṃ katvā satthārā “sukhinī hohī”ti vuttā vanditvā padakkhiṇaṃ katvā pakkāmi.	72	
PA_atk-s04_03a:73_0	Bhagavāpi senāpatissa gehaṃ gantvā paññattāsane nisīdi. Senāpati yāguṃ gahetvā upagañchi,	73	
PA_atk-s04_03a:73_1	satthā hatthena pattaṃ pidahi. Nisinno, bhante, bhikkhusaṅghoti. Atthi no eko antarāmagge	73	
PA_atk-s04_03a:73_2	piṇḍapāto laddhoti? Mālaṃ apanetvā piṇḍapātaṃ addasa. Cūḷupaṭṭhāko āha – “sāmi mālāti	73	
PA_atk-s04_03a:73_3	maṃ vatvā mātugāmo vañcesī”ti. Pāyāso bhagavantaṃ ādiṃ katvā sabbabhikkhūnaṃ pahosi.	73	
PA_atk-s04_03a:73_4	Senāpati attano deyyadhammaṃ adāsi. Satthā bhattakiccaṃ katvā maṅgalaṃ vatvā pakkāmi.	73	
PA_atk-s04_03a:73_5	Senāpati “kā nāma sā piṇḍapātamadāsī”ti pucchi. Seṭṭhidhītā sāmīti. Sappaññā itthī,	73	
PA_atk-s04_03a:73_6	evarūpāya ghare vasantiyā purisassa saggasampatti nāma na dullabhāti kaṃ ānetvā jeṭṭhakaṭṭhāne ṭhapesi?	73	
PA_atk-s04_03a:74_0	Sā pitugehe ca senāpatigehe ca dhanaṃ gahetvā yāvatāyukaṃ tathāgatassa dānaṃ datvā	74	
PA_atk-s04_03a:74_1	puññāni karitvā tato cutā kāmāvacaradevaloke nibbatti. Nibbattakkhaṇeyeva jāṇuppamāṇena	74	
PA_atk-s04_03a:74_2	odhinā sakalaṃ devalokaṃ paripūrayamānaṃ sumanavassaṃ vassi. Devatā “ayaṃ attanāva	74	
PA_atk-s04_03a:74_3	attano nāmaṃ gahetvā āgatā”ti “sumanā devadhītā”tvevassā nāmaṃ akaṃsu. Sā ekanavutikappe	74	
PA_atk-s04_03a:74_4	devesu ca manussesu ca saṃsarantī nibbattanibbattaṭṭhāne avijahitasumanavassā “sumanā	74	
PA_atk-s04_03a:74_5	sumanā”tveva nāmā ahosi. Imasmiṃ pana kāle kosalarañño aggamahesiyā kucchismiṃ paṭisandhiṃ	74	
PA_atk-s04_03a:74_6	gaṇhi. Tāpi pañcasatā kumārikā taṃdivasaññeva tasmiṃ tasmiṃ kule paṭisandhiṃ gahetvā	74	
PA_atk-s04_03a:74_7	ekadivaseyeva sabbā mātukucchito nikkhamiṃsu. Taṃkhaṇaṃyeva jāṇuppamāṇena odhinā	74	
PA_atk-s04_03a:74_8	sumanavassaṃ vassi. Taṃ disvā rājā “pubbe katābhinīhārā esā bhavissatī”ti tuṭṭhamānaso	74	
PA_atk-s04_03a:74_9	“dhītā me attanāva attano nāmaṃ gahetvā āgatā”ti sumanātvevassā nāmaṃ katvā “mayhaṃ	74	
PA_atk-s04_03a:74_10	dhītā na ekikāva nibbattissatī”ti nagaraṃ vicināpento ‘pañca dārikāsatāni jātānī”ti	741	
PA_atk-s04_03a:74_11	sutvā sabbā attanāva posāpesi. Māse māse sampate “ānetvā mama dhītu dassethā”ti āha.	741	
PA_atk-s04_03a:74_12	Evamesā mahāsakkāraṃ katvā patthanaṃ patthetvā evaṃladdhanāmāti veditabbā.	741	
PA_atk-s04_03a:75_0	Tassā sattavassikakāle anāthapiṇḍikena vihāraṃ niṭṭhāpetvā tathāgatassa dūte pesite	75	
PA_atk-s04_03a:75_1	satthā bhikkhusaṅghaparivāro sāvatthiṃ agamāsi. Anāthapiṇḍiko gantvā rājānaṃ evamāha	75	
PA_atk-s04_03a:75_2	– “mahārāja, satthu idhāgamanaṃ amhākampi maṅgalaṃ tumhākampi maṅgalameva, sumanaṃ	75	
PA_atk-s04_03a:75_3	rājakumāriṃ pañcahi dārikāsatehi saddhiṃ puṇṇaghaṭe ca gandhamālādīni ca gāhāpetvā	75	
PA_atk-s04_03a:75_4	dasabalassa paccuggamanaṃ pesethā”ti. Rājā “sādhu mahāseṭṭhī”ti tathā akāsi. Sāpi	75	
PA_atk-s04_03a:75_5	raññā vuttanayeneva gantvā satthāraṃ vanditvā gandhamālādīhi pūjetvā ekamantaṃ aṭṭhāsi.	75	
PA_atk-s04_03a:75_6	Satthā tassā dhammaṃ desesi. Sā pañcahi kumārikāsatehi saddhiṃ sotāpattiphale patiṭṭhāsi.	75	
PA_atk-s04_03a:75_7	Aññānipi pañca dārikāsatāni pañca mātugāmasatāni pañca upāsakasatāni tasmiṃyeva khaṇe	75	
PA_atk-s04_03a:75_8	sotāpattiphalaṃ pāpuṇiṃsu. Evaṃ tasmiṃ divase antarāmaggeyeva dve sotāpannasahassāni jātāni.	75	
PA_atk-s04_03a:76_0	Yena bhagavā tenupasaṅkamīti kasmā upasaṅkamīti? Pañhaṃ pucchitukāmatāya. Kassapasammāsambuddhakāle	76	
PA_atk-s04_03a:76_1	kira sahāyakā dve bhikkhū ahesuṃ. Tesu eko sāraṇīyadhammaṃ pūreti, eko bhattaggavattaṃ.	76	
PA_atk-s04_03a:76_2	Sāraṇīyadhammapūrako itaraṃ āha – “āvuso, adinnassa phalaṃ nāma natthi, attanā laddhaṃ	76	
PA_atk-s04_03a:76_3	paresaṃ datvā bhuñjituṃ vaṭṭatī”ti. Itaro pana āha – “āvuso, tvaṃ na jānāsi, deyyadhammaṃ	76	
PA_atk-s04_03a:76_4	nāma vinipātetuṃ na vaṭṭati, attano yāpanamattameva gaṇhantena bhattaggavattaṃ pūretuṃ	76	
PA_atk-s04_03a:76_5	vaṭṭatī”ti. Tesu ekopi ekaṃ attano ovāde otāretuṃ nāsakkhi. Dvepi attano paṭipattiṃ	76	
PA_atk-s04_03a:76_6	pūretvā tato cutā kāmāvacaradevaloke nibbattiṃsu. Tattha sāraṇīyadhammapūrako itaraṃ	76	
PA_atk-s04_03a:76_7	pañcahi dhammehi adhigaṇhi.	76	
PA_atk-s04_03a:77_0	Evaṃ te devesu ca manussesu ca saṃsarantā ekaṃ buddhantaraṃ khepetvā imasmiṃ kāle	77	
PA_atk-s04_03a:77_1	sāvatthiyaṃ nibbattiṃsu. Sāraṇīyadhammapūrako kosalarañño aggamahesiyā kucchismiṃ	77	
PA_atk-s04_03a:77_2	paṭisandhiṃ gaṇhi, itaro tassāyeva upaṭṭhākaitthiyā kucchismiṃ paṭisandhiṃ gaṇhi.	77	
PA_atk-s04_03a:77_3	Te dvepi janā ekadivaseneva jāyiṃsu. Te nāmaggahaṇadivase nhāpetvā sirigabbhe nipajjāpetvā	77	
PA_atk-s04_03a:77_4	dvinnampi mātaro bahi sakkāraṃ saṃvidahiṃsu. Tesu sāraṇīyadhammapūrako akkhīni ummīletvā	77	
PA_atk-s04_03a:77_5	mahantaṃ setacchattaṃ supaññattaṃ sirisayanaṃ alaṅkatapaṭiyattañca nivesanaṃ disvā	77	
PA_atk-s04_03a:77_6	“ekasmiṃ rājakule nibbattosmī”ti aññāsi. So “kiṃ nu kho kammaṃ katvā idha nibbattosmī”ti	77	
PA_atk-s04_03a:77_7	āvajjento “sāraṇīyadhammanissandenā”ti ñatvā “sahāyo me kuhiṃ nu kho nibbatto”ti	77	
PA_atk-s04_03a:77_8	āvajjento nīcasayane nipannaṃ disvā “ayaṃ bhattaggavattaṃ pūremīti mama vacanaṃ na	77	
PA_atk-s04_03a:77_9	gaṇhi, imasmiṃ idāni taṃ ṭhāne niggaṇhituṃ vaṭṭatī”ti “samma mama vacanaṃ nākāsī”ti	77	
PA_atk-s04_03a:77_10	āha. Atha kiṃ jātanti. Passa mayhaṃ sampattiṃ, setacchattassa heṭṭhā sirisayane nipannosmi,	771	
PA_atk-s04_03a:77_11	tvaṃ nīcamañce thaddhaattharaṇamatte nipannosīti. Kiṃ pana tvaṃ etaṃ nissāya mānaṃ	771	
PA_atk-s04_03a:77_12	karosi, nanu veḷusalākāhi katvā pilotikāya paliveṭhitaṃ sabbametaṃ pathavīdhātumattamevāti?	771	
PA_atk-s04_03a:78_0	Sumanā tesaṃ kathaṃ sutvā “mama bhātikānaṃ santike koci natthī”ti tesaṃ samīpaṃ gacchantī	78	
PA_atk-s04_03a:78_1	dvāraṃ nissāya ṭhitā “dhātū”ti vacanaṃ sutvā “idaṃ dhātūti vacanaṃ bahiddhā natthi.	78	
PA_atk-s04_03a:78_2	Mama bhātikā samaṇadevaputtā bhavissantī”ti cintetvā – “sacāhaṃ ‘ime evaṃ kathentī’ti	78	
PA_atk-s04_03a:78_3	mātāpitūnaṃ kathessāmi, ‘amanussā ete’ti nīharāpessanti. Idaṃ kāraṇaṃ aññassa akathetvā	78	
PA_atk-s04_03a:78_4	kaṅkhacchedakaṃ purisaheraññikaṃ mama pitaraṃ mahāgotamadasabalaṃyeva pucchissāmī”ti	78	
PA_atk-s04_03a:78_5	bhuttapātarāsā rājānaṃ upasaṅkamitvā “dasabalassa upaṭṭhānaṃ gamissāmī”ti āha. Rājā	78	
PA_atk-s04_03a:78_6	pañca rathasatāni yojāpesi. Jambudīpatalasmiñhi tissova kumāriyo pitūnaṃ santikā	78	
PA_atk-s04_03a:78_7	pañca rathasatāni labhiṃsu – bimbisārarañño dhītā cundī rājakaññā, dhanañcayassa	78	
PA_atk-s04_03a:78_8	seṭṭhissa dhītā visākhā, ayaṃ sumanā rājakaññāti. Sā gandhamālaṃ ādāya rathe ṭhitā	78	
PA_atk-s04_03a:78_9	pañcarathasataparivārā “imaṃ pañhaṃ pucchissāmī”ti yena bhagavā tenupasaṅkami.	78	
PA_atk-s04_03a:79_0	Idhassūti idha bhaveyyuṃ. Eko dāyakoti eko attanā laddhalābhato parassa datvā paribhuñjanako	79	
PA_atk-s04_03a:79_1	sāraṇīyadhammapūrako. Eko adāyakoti eko attanā laddhaṃ parassa adatvā paribhuñjanako	79	
PA_atk-s04_03a:79_2	bhattaggavattapūrako. Devabhūtānaṃ pana nesanti devabhūtānaṃ etesaṃ. Adhigaṇhātīti	79	
PA_atk-s04_03a:79_3	adhibhavitvā gaṇhāti ajjhottharati atiseti. Ādhipateyyenāti jeṭṭhakakāraṇena. Imehi	79	
PA_atk-s04_03a:79_4	pañcahi ṭhānehīti sesadeve sakko devarājā viya imehi pañcahi kāraṇehi adhigaṇhāti.	79	
PA_atk-s04_03a:79_5	Mānusakenātiādīsu āyunā mahākassapatthero viya bākulatthero viya ānandatthero viya	79	
PA_atk-s04_03a:79_6	ca, vaṇṇena mahāgatimbaabhayatthero viya bhaṇḍāgāraamacco viya ca, sukhena raṭṭhapālakulaputto	79	
PA_atk-s04_03a:79_7	viya soṇaseṭṭhiputto viya yasadārako viya ca, yasena dhammāsoko viya, tathā ādhipaccenāti	79	
PA_atk-s04_03a:79_8	imehi pañcahi kāraṇehi atireko jeṭṭhako hoti.	79	
PA_atk-s04_03a:80_0	Yācitova bahulanti bākulatthera-sīvalitthera-ānandattherādayo viya yācitova bahulaṃ	80	
PA_atk-s04_03a:80_1	cīvarādīni paribhuñjatīti imehi kāraṇehi atireko hoti jeṭṭhako. Yadidaṃ vimuttiyā	80	
PA_atk-s04_03a:80_2	vimuttinti yaṃ ekassa vimuttiyā saddhiṃ itarassa vimuttiṃ ārabbha nānākaraṇaṃ vattabbaṃ	80	
PA_atk-s04_03a:80_3	bhaveyya, taṃ na vadāmīti attho. Sattavassikadārako vā hi vimuttiṃ paṭivijjhatu vassasatikatthero	80	
PA_atk-s04_03a:80_4	vā bhikkhu vā bhikkhunī vā upāsako vā upāsikā vā devo vā māro vā brahmā vā, paṭividdhalokuttaramagge	80	
PA_atk-s04_03a:80_5	nānattaṃ nāma natthi. Alamevāti yuttameva. Yatra hi nāmāti yāni nāma.	80	
PA_atk-s04_03a:81_0	Gacchaṃ ākāsadhātuyāti ākāsena gacchanto. Saddhoti ratanattayaguṇānaṃ saddhātā. Thanayanti	81	
PA_atk-s04_03a:81_1	gajjanto. Vijjumālīti mālāsadisāya meghamukhe carantiyā vijjulatāya samannāgato.	81	
PA_atk-s04_03a:81_2	Satakkakūti satakūṭo, ito cito ca uṭṭhitena valāhakakūṭasatena samannāgatoti attho.	81	
PA_atk-s04_03a:81_3	Dassanasampannoti sotāpanno. Bhogaparibyūḷhoti udakoghena viya dānavasena dīyamānehi	81	
PA_atk-s04_03a:81_4	bhogehi paribyūḷho, devalokaṃ sampāpitoti attho. Peccāti paraloke. Sagge pamodatīti	81	
PA_atk-s04_03a:81_5	yasmiṃ sagge uppajjati, tattheva modatīti.	81	
PA_atk-s04_03a:82	2. Cundīsuttavaṇṇanā	8	
PA_atk-s04_03a:83_0	32. Dutiye pañcahi rathasatehīti bhuttapātarāsā pitu santikaṃ pesetvā pañca rathasatāni	83	
PA_atk-s04_03a:83_1	yojāpetvā tehi parivutāti attho. Upasaṅkamīti bhātarā saddhiṃ pavattitaṃ pañhasākacchaṃ	83	
PA_atk-s04_03a:83_2	pucchissāmīti gandhamālacuṇṇādīni ādāya upasaṅkami. Yadeva so hotīti yadā eva so	83	
PA_atk-s04_03a:83_3	hoti. Atha vā yo eva so hoti. Ariyakantāni sīlānīti maggaphalasampayuttāni sīlāni.	83	
PA_atk-s04_03a:83_4	Tāni hi ariyānaṃ kantāni honti, bhavantarepi na pariccajanti. Sesaṃ catukkanipāte	83	
PA_atk-s04_03a:83_5	aggappasādasutte vuttanayeneva veditabbaṃ.	83	
PA_atk-s04_03a:84	3. Uggahasuttavaṇṇanā	8	
PA_atk-s04_03a:85_0	33. Tatiye bhaddiyeti bhaddiyanagare. Jātiyāvaneti sayaṃjāte aropite himavantena	85	
PA_atk-s04_03a:85_1	saddhiṃ ekābaddhe vanasaṇḍe, taṃ nagaraṃ upanissāya tasmiṃ vane viharatīti attho.	85	
PA_atk-s04_03a:85_2	Attacatutthoti attanā catuttho. Kasmā panesa bhagavantaṃ attacatutthaṃyeva nimantesi?	85	
PA_atk-s04_03a:85_3	Gehe kirassa maṅgalaṃ mahantaṃ, tattha mahantena saṃvidhānena bahū manussā sannipatissanti.	85	
PA_atk-s04_03a:85_4	Te bhikkhusaṅghaṃ parivisantena dussaṅgahā bhavissantīti attacatutthaṃyeva nimantesi.	85	
PA_atk-s04_03a:85_5	Api cassa evampi ahosi – “daharakumārikāyo mahābhikkhusaṅghamajjhe satthari ovadante	85	
PA_atk-s04_03a:85_6	olīnamanā ovādaṃ gahetuṃ na sakkuṇeyyu”nti. Imināpi kāraṇena attacatutthameva nimantesi.	85	
PA_atk-s04_03a:85_7	Ovadatu tāsaṃ, bhanteti, bhante bhagavā, etāsaṃ ovadatu, etā ovadatūti attho. Upayogatthasmiñhi	85	
PA_atk-s04_03a:85_8	etaṃ sāmivacanaṃ. Yaṃ tāsanti yaṃ ovādānusāsanaṃ etāsaṃ. Evañca pana vatvā so seṭṭhi	85	
PA_atk-s04_03a:85_9	“imā mama santike ovādaṃ gaṇhamānā harāyeyyu”nti bhagavantaṃ vanditvā pakkāmi.	85	
PA_atk-s04_03a:86_0	Bhattūti sāmikassa. Anukampaṃ upādāyāti anuddayaṃ paṭicca. Pubbuṭṭhāyiniyoti sabbapaṭhamaṃ	86	
PA_atk-s04_03a:86_1	uṭṭhānasīlā. Pacchānipātiniyoti sabbapacchā nipajjanasīlā. Itthiyā hi paṭhamataraṃ	86	
PA_atk-s04_03a:86_2	bhuñjitvā sayanaṃ āruyha nipajjituṃ na vaṭṭati, sabbe pana gehaparijane bhojetvā	86	
PA_atk-s04_03a:86_3	upakaraṇabhaṇḍaṃ saṃvidhāya gorūpādīni āgatānāgatāni ñatvā sve kattabbakammaṃ vicāretvā	86	
PA_atk-s04_03a:86_4	kuñcikāmuddikaṃ hatthe katvā sace bhojanaṃ atthi, bhuñjitvā, no ce atthi, aññaṃ pacāpetvā	86	
PA_atk-s04_03a:86_5	sabbe santappetvā pacchā nipajjituṃ vaṭṭati. Nipannāyapi yāva sūriyuggamanā niddāyituṃ	86	
PA_atk-s04_03a:86_6	na vaṭṭati, sabbapaṭhamaṃ pana uṭṭhāya dāsakammakare pakkosāpetvā “idañcidañca kammaṃ	86	
PA_atk-s04_03a:86_7	karothā”ti kammantaṃ vicāretvā dhenuyo duhāpetvā sabbaṃ gehe kattabbakiccaṃ attano	86	
PA_atk-s04_03a:86_8	paccakkhaṃyeva kātuṃ vaṭṭati. Etamatthaṃ sandhāya “pubbuṭṭhāyiniyo pacchānipātiniyo”ti	86	
PA_atk-s04_03a:86_9	āha. “Kiṃkārapaṭissāviniyoti kiṃ karoma kiṃ karomā”ti mukhaṃ oloketvā vicaraṇasīlā.	86	
PA_atk-s04_03a:86_10	Manāpacāriniyoti manāpaṃyeva kiriyaṃ karaṇasīlā. Piyavādiniyoti piyameva vacanaṃ	861	
PA_atk-s04_03a:86_11	vādanasīlā. Pūjessāmāti catupaccayapūjāya pūjayissāma.	861	
PA_atk-s04_03a:87_0	Abbhāgateti attano santikaṃ āgate. Āsanodakena paṭipūjessāmāti āsanena ca pādadhovanaudakena	87	
PA_atk-s04_03a:87_1	ca pūjayissāma. Ettha ca mātāpitūnaṃ devasikaṃ sakkāro kātabbo. Samaṇabrāhmaṇānaṃ	87	
PA_atk-s04_03a:87_2	pana abbhāgatānaṃ āsanaṃ datvā pādadhovanañca dātabbaṃ, sakkāro ca kātabbo.	87	
PA_atk-s04_03a:88_0	Uṇṇāti eḷakalomaṃ. Tattha dakkhā bhavissāmāti eḷakalomānaṃ vijaṭanadhovanarajanaveṇikaraṇādīsu	88	
PA_atk-s04_03a:88_1	kappāsassa ca vaṭṭanapisanaphoṭanakantanādīsu chekā bhavissāma. Tatrupāyāyāti tasmiṃ	88	
PA_atk-s04_03a:88_2	uṇṇākappāsasaṃvidhāne upāyabhūtāya “imasmiṃ kāle idaṃ nāma kātuṃ vaṭṭatī”ti evaṃ	88	
PA_atk-s04_03a:88_3	pavattāya vīmaṃsāya samannāgatā. Alaṃ kātuṃ alaṃ saṃvidhātunti attanā kātumpi parehi	88	
PA_atk-s04_03a:88_4	kārāpetumpi yuttā ceva samatthā ca bhavissāmāti attho.	88	
PA_atk-s04_03a:89_0	Katañca katato jānissāma, akatañca akatatoti sakaladivasaṃ idaṃ nāma kammaṃ katvā	89	
PA_atk-s04_03a:89_1	āgatānaṃ, upaḍḍhadivasaṃ idaṃ nāma kammaṃ katvā āgatānaṃ, nikkammānaṃ gehe nisinnānaṃ	89	
PA_atk-s04_03a:89_2	idaṃ nāma dātuñca evañca kātuṃ vaṭṭatīti evaṃ jānissāma. Gilānakānañca balābalanti	89	
PA_atk-s04_03a:89_3	sace hi gilānakāle tesaṃ bhesajjabhojanādīni datvā rogaṃ phāsuṃ na karonti, “ime	89	
PA_atk-s04_03a:89_4	arogakāle amhe yaṃ icchanti, taṃ kārenti. Gilānakāle atthi bhāvampi no na jānantī”ti	89	
PA_atk-s04_03a:89_5	virattarūpā pacchā kiccāni na karonti, dukkaṭāni vā karonti. Tasmā nesaṃ balābalaṃ	89	
PA_atk-s04_03a:89_6	ñatvā dātabbañca kātabbañca jānissāmāti evaṃ tumhehi sikkhitabbanti dasseti. Khādanīyaṃ	89	
PA_atk-s04_03a:89_7	bhojanīyañcassāti khādanīyañca bhojanīyañca assa antojanassa. Paccaṃsenāti paṭilabhitabbena	89	
PA_atk-s04_03a:89_8	aṃsena, attano attano laddhabbakoṭṭhāsānurūpenāti attho. Saṃvibhajissāmāti dassāma.	89	
PA_atk-s04_03a:89_9	Sampādessāmāti sampādayissāma.	89	
PA_atk-s04_03a:90	Adhuttīti purisadhuttasurādhuttatāvasena adhuttiyo. Athenīti atheniyo acoriyo. Asoṇḍīti surāsoṇḍatādivasena asoṇḍiyo.	9	
PA_atk-s04_03a:91_0	Evaṃ suttantaṃ niṭṭhapetvā idāni gāthāhi kūṭaṃ gaṇhanto yo naṃ bharati sabbadātiādimāha.	91	
PA_atk-s04_03a:91_1	Tattha bharatīti posati paṭijaggati. Sabbakāmaharanti sabbakāmadadaṃ. Sotthīti suitthī.	91	
PA_atk-s04_03a:91_2	Evaṃ vattatīti ettakaṃ vattaṃ pūretvā vattati. Manāpā nāma te devāti nimmānaratī	91	
PA_atk-s04_03a:91_3	devā. Te hi icchiticchitaṃ rūpaṃ māpetvā abhiramaṇato nimmānaratīti ca manāpāti ca vuccantīti.	91	
PA_atk-s04_03a:92	4. Sīhasenāpatisuttavaṇṇanā	9	
PA_atk-s04_03a:93_0	34. Catutthe sandiṭṭhikanti sāmaṃ passitabbakaṃ. Dāyakoti dānasūro. Na so saddhāmattakeneva	93	
PA_atk-s04_03a:93_1	tiṭṭhati, pariccajitumpi sakkotīti attho. Dānapatīti yaṃ dānaṃ deti, tassa pati hutvā	93	
PA_atk-s04_03a:93_2	deti, na dāso, na sahāyo. Yo hi attanā madhuraṃ bhuñjati, paresaṃ amadhuraṃ deti,	93	
PA_atk-s04_03a:93_3	so dānasaṅkhātassa deyyadhammassa dāso hutvā deti. Yo yaṃ attanā bhuñjati, tadeva	93	
PA_atk-s04_03a:93_4	deti, so sahāyo hutvā deti. Yo pana attanā yena kenaci yāpeti, paresaṃ madhuraṃ deti,	93	
PA_atk-s04_03a:93_5	so pati jeṭṭhako sāmī hutvā deti. Tādisaṃ sandhāya vuttaṃ – “dānapatī”ti.	93	
PA_atk-s04_03a:94_0	Amaṅkubhūtoti na nittejabhūto. Visāradoti ñāṇasomanassappatto. Sahabyataṃ gatāti	94	
PA_atk-s04_03a:94_1	sahabhāvaṃ ekībhāvaṃ gatā. Katāvakāsāti yena kammena tattha avakāso hoti, tassa katattā	94	
PA_atk-s04_03a:94_2	katāvakāsā. Taṃ pana yasmā kusalameva hoti, tasmā katakusalāti vuttaṃ. Modareti modanti	94	
PA_atk-s04_03a:94_3	pamodanti. Asitassāti anissitassa tathāgatassa. Tādinoti tādilakkhaṇaṃ pattassa.	94	
PA_atk-s04_03a:95	5. Dānānisaṃsasuttavaṇṇanā	9	
PA_atk-s04_03a:96_0	35. Pañcame gihidhammā anapagato hotīti akhaṇḍapañcasīlo hoti. Sataṃ dhammaṃ anukkamanti	96	
PA_atk-s04_03a:96_1	sappurisānaṃ mahāpurisānaṃ dhammaṃ anukkamanto. Santo naṃ bhajantīti sappurisā buddhapaccekabuddhatathāgatasāvakā etaṃ bhajanti.	96	
PA_atk-s04_03a:97	6. Kāladānasuttavaṇṇanā	9	
PA_atk-s04_03a:98_0	36. Chaṭṭhe kāladānānīti yuttadānāni, pattadānāni anucchavikadānānīti attho. Navasassānīti	98	
PA_atk-s04_03a:98_1	aggasassāni. Navaphalānīti ārāmato paṭhamuppannāni aggaphalāni. Paṭhamaṃ sīlavantesu	98	
PA_atk-s04_03a:98_2	patiṭṭhāpetīti paṭhamaṃ sīlavantānaṃ datvā pacchā attanā paribhuñjati. Vadaññūti	98	
PA_atk-s04_03a:98_3	bhāsitaññū. Kālena dinnanti yuttappattakālena dinnaṃ. Anumodantīti ekamante ṭhitā	98	
PA_atk-s04_03a:98_4	anumodanti. Veyyāvaccanti kāyena veyyāvaṭikakammaṃ karonti. Appaṭivānacittoti anukkaṇṭhitacitto.	98	
PA_atk-s04_03a:98_5	Yattha dinnaṃ mahapphalanti yasmiṃ ṭhāne dinnaṃ mahapphalaṃ hoti, tattha dadeyya.	98	
PA_atk-s04_03a:99	7. Bhojanasuttavaṇṇanā	9	
PA_atk-s04_03a:100	37. Sattame āyuṃ detīti āyudānaṃ deti. Vaṇṇanti sarīravaṇṇaṃ. Sukhanti kāyikacetasikasukhaṃ. Balanti sarīrathāmaṃ. Paṭibhānanti yuttamuttappaṭibhānaṃ.	10	
PA_atk-s04_03a:101	8. Saddhasuttavaṇṇanā	10	
PA_atk-s04_03a:102_0	38. Aṭṭhame anukampantīti anuggaṇhanti. Khandhimāva mahādumoti khandhasampanno mahārukkho	102	
PA_atk-s04_03a:102_1	viya. Manorame āyataneti ramaṇīye samosaraṇaṭṭhāne. Chāyaṃ chāyatthikā yantīti chāyāya	102	
PA_atk-s04_03a:102_2	atthikāva chāyaṃ upagacchanti. Nivātavuttinti nīcavuttiṃ. Atthaddhanti kodhamānathaddhatāya	102	
PA_atk-s04_03a:102_3	rahitaṃ. Soratanti soraccena sucisīlena samannāgataṃ. Sakhilanti sammodakaṃ.	102	
PA_atk-s04_03a:103	9. Puttasuttavaṇṇanā	10	
PA_atk-s04_03a:104_0	39. Navame bhato vā no bharissatīti amhehi thaññapāyanahatthapādavaḍḍhanādīhi bhato	104	
PA_atk-s04_03a:104_1	paṭijaggito amhe mahallakakāle hatthapādadhovana-nhāpanayāgubhattadānādīhi bharissati.	104	
PA_atk-s04_03a:104_2	Kiccaṃ vā no karissatīti attano kammaṃ ṭhapetvā amhākaṃ rājakulādīsu uppannaṃ kiccaṃ	104	
PA_atk-s04_03a:104_3	gantvā karissati. Kulavaṃso ciraṃ ṭhassatīti amhākaṃ santakaṃ khettavatthuhiraññasuvaṇṇādiṃ	104	
PA_atk-s04_03a:104_4	avināsetvā rakkhante putte kulavaṃso ciraṃ ṭhassati, amhehi vā pavattitāni salākabhattādīni	104	
PA_atk-s04_03a:104_5	anupacchinditvā pavattessati, evampi no kulavaṃso ciraṃ ṭhassati. Dāyajjaṃ paṭipajjissatīti	104	
PA_atk-s04_03a:104_6	kulavaṃsānurūpāya paṭipattiyā attānaṃ dāyajjārahaṃ karonto amhākaṃ santakaṃ dāyajjaṃ	104	
PA_atk-s04_03a:104_7	paṭipajjissati. Dakkhiṇaṃ anuppadassatīti pattidānaṃ katvā tatiyadivasato paṭṭhāya	104	
PA_atk-s04_03a:104_8	dānaṃ anuppadassati.	104	
PA_atk-s04_03a:105_0	Santo sappurisāti imasmiṃ ṭhāne mātāpitūsu sammā paṭipattiyā santo sappurisāti veditabbā.	105	
PA_atk-s04_03a:105_1	Pubbe katamanussaranti mātāpitūhi paṭhamataraṃ kataguṇaṃ anussarantā. Ovādakārīti	105	
PA_atk-s04_03a:105_2	mātāpitūhi dinnassa ovādassa kattā. Bhataposīti yehi bhato, tesaṃ posako. Pasaṃsiyoti	105	
PA_atk-s04_03a:105_3	diṭṭheva dhamme mahājanena pasaṃsitabbo hoti.	105	
PA_atk-s04_03a:106	10. Mahāsālaputtasuttavaṇṇanā	10	
PA_atk-s04_03a:107_0	40. Dasame mahāsālāti mahārukkhā. Sākhāpattapalāsena vaḍḍhantīti khuddakasākhāhi	107	
PA_atk-s04_03a:107_1	ca pattasaṅkhātena ca palāsena vaḍḍhanti. Araññasminti agāmake padese. Brahāvaneti	107	
PA_atk-s04_03a:107_2	mahāvane aṭaviyaṃ. Sesaṃ sabbattha uttānatthamevāti.	107	
PA_atk-s04_03a:108	Sumanavaggo catuttho.	10	
PA_atk-s04_03a:109	5. Muṇḍarājavaggo	10	
PA_atk-s04_03a:110	1. Ādiyasuttavaṇṇanā	11	
PA_atk-s04_03a:111_0	41. Pañcamassa paṭhame bhogānaṃ ādiyāti bhogānaṃ ādātabbakāraṇāni. Uṭṭhānavīriyādhigatehīti	111	
PA_atk-s04_03a:111_1	uṭṭhānasaṅkhātena vīriyena adhigatehi. Bāhābalaparicitehīti bāhubalena sañcitehi.	111	
PA_atk-s04_03a:111_2	Sedāvakkhittehīti sedaṃ avakkhipetvā uppāditehi. Dhammikehīti dhammayuttehi. Dhammaladdhehīti	111	
PA_atk-s04_03a:111_3	dasakusalakammaṃ akopetvā laddhehi. Pīṇetīti pīṇitaṃ thūlaṃ karoti. Sesamettha catukkanipāte	111	
PA_atk-s04_03a:111_4	vuttanayeneva veditabbaṃ. Dutiyaṃ uttānatthameva.	111	
PA_atk-s04_03a:112	3. Iṭṭhasuttavaṇṇanā	11	
PA_atk-s04_03a:113	43. Tatiye āyusaṃvattanikā paṭipadāti dānasīlādikā puññapaṭipadā. Sesesupi eseva nayo. Atthābhisamayāti atthassa abhisamāgamena, atthappaṭilābhenāti vuttaṃ hoti.	11	
PA_atk-s04_03a:114	4. Manāpadāyīsuttavaṇṇanā	11	
PA_atk-s04_03a:115_0	44. Catutthe uggoti guṇehi uggatattā evaṃladdhanāmo. Sālapupphakaṃ khādanīyanti catumadhurayojitena	115	
PA_atk-s04_03a:115_1	sālipiṭṭhena kataṃ sālapupphasadisaṃ khādanīyaṃ. Tañhi paññāyamānavaṇṭapattakesaraṃ	115	
PA_atk-s04_03a:115_2	katvā jīrakādisambhārayutte sappimhi pacitvā sappiṃ vinivattetvā kolumbe pūretvā	115	
PA_atk-s04_03a:115_3	gandhavāsaṃ gāhāpetvā pidahitvā lañchetvā ṭhapitaṃ hoti. Taṃ so yāguṃ pivitvā nisinnassa	115	
PA_atk-s04_03a:115_4	bhagavato antarabhatte dātukāmo evamāha. Paṭiggahesi bhagavāti desanāmattametaṃ,	115	
PA_atk-s04_03a:115_5	upāsako pana taṃ bhagavato ca pañcannañca bhikkhusatānaṃ adāsi. Yathā ca taṃ, evaṃ	115	
PA_atk-s04_03a:115_6	sūkaramaṃsādīnipi. Tattha sampannakolakanti sampannabadaraṃ. Sūkaramaṃsanti madhurarasehi	115	
PA_atk-s04_03a:115_7	badarehi saddhiṃ jīrakādisambhārehi yojetvā pakkaṃ ekasaṃvaccharikasūkaramaṃsaṃ.	115	
PA_atk-s04_03a:115_8	Nibbattatelakanti vinivattitatelaṃ. Nāliyasākanti sālipiṭṭhena saddhiṃ madditvā jīrakādisaṃyutte	115	
PA_atk-s04_03a:115_9	sappimhi pacitvā catumadhurena yojetvā vāsaṃ gāhāpetvā ṭhapitaṃ nāliyasākaṃ. Netaṃ	115	
PA_atk-s04_03a:115_10	bhagavato kappatīti ettha akappiyaṃ upādāya kappiyampi na kappatīti vuttaṃ, seṭṭhi	1151	
PA_atk-s04_03a:115_11	pana sabbampi taṃ āharāpetvā rāsiṃ katvā yaṃ yaṃ akappiyaṃ, taṃ taṃ antarāpaṇaṃ pahiṇitvā	1151	
PA_atk-s04_03a:115_12	kappiyaṃ upabhogaparibhogabhaṇḍaṃ adāsi. Candanaphalakaṃ nātimahantaṃ dīghato aḍḍhateyyaratanaṃ,	1151	
PA_atk-s04_03a:115_13	tiriyaṃ diyaḍḍharatanaṃ, sāravarabhaṇḍattā pana mahagghaṃ ahosi. Bhagavā taṃ paṭiggahetvā	1151	
PA_atk-s04_03a:115_14	khaṇḍākhaṇḍikaṃ chedāpetvā bhikkhūnaṃ añjanapisanatthāya dāpesi.	1151	
PA_atk-s04_03a:116_0	Ujjubhūtesūti kāyavācācittehi ujukesu. Chandasāti pemena. Cattantiādīsu pariccāgavasena	116	
PA_atk-s04_03a:116_1	cattaṃ. Muttacāgatāya muttaṃ. Anapekkhacittatāya cittena na uggahitanti anuggahītaṃ.	116	
PA_atk-s04_03a:116_2	Khettūpameti viruhanaṭṭhena khettasadise.	116	
PA_atk-s04_03a:117_0	Aññataraṃ manomayanti suddhāvāsesu ekaṃ jhānamanena nibbattaṃ devakāyaṃ. Yathādhippāyoti	117	
PA_atk-s04_03a:117_1	yathājjhāsayo. Iminā kiṃ pucchati? Tassa kira manussakāle arahattatthāya ajjhāsayo	117	
PA_atk-s04_03a:117_2	ahosi, taṃ pucchāmīti pucchati. Devaputtopi arahattaṃ pattatāya taggha me bhagavā	117	
PA_atk-s04_03a:117_3	yathādhippāyoti āha. Yattha yatthūpapajjatīti tīsu vā kulasampattīsu chasu vā kāmasaggesu	117	
PA_atk-s04_03a:117_4	yattha yattha uppajjati, tattha tattha dīghāyu yasavā hotīti. Pañcamaṃ catukkanipāte	117	
PA_atk-s04_03a:117_5	vuttanayeneva veditabbaṃ. Chaṭṭhasattamāni uttānatthāneva.	117	
PA_atk-s04_03a:118	8. Alabbhanīyaṭhānasuttavaṇṇanā	11	
PA_atk-s04_03a:119_0	48. Aṭṭhame alabbhanīyānīti aladdhabbāni, na sakkā labhituṃ. Ṭhānānīti kāraṇāni.	119	
PA_atk-s04_03a:119_1	Jarādhammaṃ mā jīrīti yaṃ mayhaṃ jarāsabhāvaṃ, taṃ mā jīratu. Sesapadesupi eseva	119	
PA_atk-s04_03a:119_2	nayo. Nacchādeyyāti na rucceyya. Abbuhīti nīhari.	119	
PA_atk-s04_03a:120_0	Yatoti yasmiṃ kāle. Āpadāsūti upaddavesu. Na vedhatīti na kampati nānusocati. Atthavinicchayaññūti	120	
PA_atk-s04_03a:120_1	kāraṇatthavinicchaye kusalo. Purāṇanti nibbikāratāya porāṇakameva. Jappenāti vaṇṇabhaṇanena.	120	
PA_atk-s04_03a:120_2	Mantenāti mahānubhāvamantaparivattanena. Subhāsitenāti subhāsitakathanena. Anuppadānenāti	120	
PA_atk-s04_03a:120_3	satassa vā sahassassa vā dānena. Paveṇiyā vāti kulavaṃsena vā, “idaṃ amhākaṃ paveṇiyā	120	
PA_atk-s04_03a:120_4	āciṇṇaṃ, idaṃ anāciṇṇa”nti evaṃ paveṇikathanenāti attho. Yathā yathā yattha labhetha	120	
PA_atk-s04_03a:120_5	atthanti etesu jappādīsu yena yena yattha yattha ṭhāne jarādhammādīnaṃ ajīraṇatādiatthaṃ	120	
PA_atk-s04_03a:120_6	labheyya. Tathā tathā tattha parakkameyyāti tena tena tasmiṃ tasmiṃ ṭhāne parakkamaṃ	120	
PA_atk-s04_03a:120_7	kareyya. Kammaṃ daḷhanti vaṭṭagāmikammaṃ mayā thiraṃ katvā āyūhitaṃ, svāhaṃ idāni	120	
PA_atk-s04_03a:120_8	kinti karomīti evaṃ paccavekkhitvā adhivāseyyāti.	120	
PA_atk-s04_03a:121	9. Kosalasuttavaṇṇanā	12	
PA_atk-s04_03a:122	49. Navame upakaṇṇaketi kaṇṇamūle. Dummanoti duṭṭhumano. Pattakkhandhoti patitakkhandho. Pajjhāyantoti cintayanto. Appaṭibhānoti nippaṭibhāno hutvā. Sesaṃ heṭṭhā vuttanayameva.	12	
PA_atk-s04_03a:123	10. Nāradasuttavaṇṇanā	12	
PA_atk-s04_03a:124_0	50. Dasame ajjhomucchitoti adhiomucchito gilitvā pariniṭṭhapetvā gahaṇasabhāvāya	124	
PA_atk-s04_03a:124_1	atirekamucchāya taṇhāya samannāgato. Mahaccā rājānubhāvenāti mahatā rājānubhāvena,	124	
PA_atk-s04_03a:124_2	aṭṭhārasahi senīhi parivārito mahatiyā rājiddhiyā pāyāsīti attho. Tagghāti ekaṃsatthe	124	
PA_atk-s04_03a:124_3	nipāto, ekaṃseneva sokasallaharaṇoti attho. Iti rājā imaṃ ovādaṃ sutvā tasmiṃ ṭhito	124	
PA_atk-s04_03a:124_4	dhammena samena rajjaṃ kāretvā saggaparāyaṇo ahosi.	124	
PA_atk-s04_03a:125	Muṇḍarājavaggo pañcamo.	12	
PA_atk-s04_03a:126	Paṭhamapaṇṇāsakaṃ niṭṭhitaṃ.	12	
PA_atk-s04_03a:127	2. Dutiyapaṇṇāsakaṃ	12	
PA_atk-s04_03a:128	(6) 1. Nīvaraṇavaggo	12	
PA_atk-s04_03a:129	1. Āvaraṇasuttavaṇṇanā	12	
PA_atk-s04_03a:130_0	51. Dutiyassa paṭhame āvaraṇavasena āvaraṇā. Nīvaraṇavasena nīvaraṇā. Ceto ajjhāruhantīti	130	
PA_atk-s04_03a:130_1	cetaso ajjhāruhā. Vipassanāpaññañca maggapaññañca uppattinivāraṇaṭṭhena dubbalaṃ	130	
PA_atk-s04_03a:130_2	karontīti paññāya dubbalīkaraṇā. Yā vā etehi saddhiṃ vokiṇṇā paññā uppajjati, taṃ	130	
PA_atk-s04_03a:130_3	dubbalaṃ karontītipi paññāya dubbalīkaraṇā. Abalāyāti pañcanīvaraṇapariyonaddhattā	130	
PA_atk-s04_03a:130_4	apagatabalāya. Uttari vā manussadhammā alamariyañāṇadassanavisesanti dasakusalakammapathasaṅkhātā	130	
PA_atk-s04_03a:130_5	manussadhammā uttari ariyabhāvaṃ kātuṃ samatthaṃ ñāṇadassanavisesaṃ. Hārahārinīti	130	
PA_atk-s04_03a:130_6	haritabbaṃ harituṃ samatthā. Naṅgalamukhānīti mātikāmukhāni. Tāni hi naṅgalasarikkhakattā	130	
PA_atk-s04_03a:130_7	naṅgalehi ca khatattā naṅgalamukhānīti vuccanti.	130	
PA_atk-s04_03a:131_0	Evameva khoti ettha sotaṃ viya vipassanāñāṇaṃ daṭṭhabbaṃ, ubhato naṅgalamukhānaṃ	131	
PA_atk-s04_03a:131_1	vivaraṇakālo viya chasu dvāresu saṃvarassa vissaṭṭhakālo, majjhenadiyā rukkhapāde	131	
PA_atk-s04_03a:131_2	koṭṭetvā palālatiṇamattikāhi āvaraṇe kate udakassa vikkhittavisaṭabyādiṇṇakālo viya	131	
PA_atk-s04_03a:131_3	pañcahi nīvaraṇehi pariyonaddhakālo, evaṃ āvaraṇe kate vihatavegassa udakassa tiṇapalālādīni	131	
PA_atk-s04_03a:131_4	parikaḍḍhitvā samuddaṃ pāpuṇituṃ asamatthakālo viya vipassanāñāṇena sabbākusale viddhaṃsetvā	131	
PA_atk-s04_03a:131_5	nibbānasāgaraṃ pāpuṇituṃ asamatthakālo veditabbo. Sukkapakkhe vuttavipallāsena yojanā	131	
PA_atk-s04_03a:131_6	kātabbā. Imasmiṃ sutte vaṭṭavivaṭṭaṃ kathitaṃ. Dutiyaṃ uttānatthameva.	131	
PA_atk-s04_03a:132	3. Padhāniyaṅgasuttavaṇṇanā	13	
PA_atk-s04_03a:133_0	53. Tatiye padhāniyaṅgānīti padhānaṃ vuccati padahanabhāvo, padhānamassa atthīti	133	
PA_atk-s04_03a:133_1	padhāniyo, padhāniyassa bhikkhuno aṅgānīti padhāniyaṅgāni. Saddhoti saddhāya samannāgato.	133	
PA_atk-s04_03a:133_2	Saddhā panesā āgamasaddhā adhigamasaddhā okappanasaddhā pasādasaddhāti catubbidhā.	133	
PA_atk-s04_03a:133_3	Tattha sabbaññubodhisattānaṃ saddhā, abhinīhārato paṭṭhāya āgatattā āgamasaddhā nāma.	133	
PA_atk-s04_03a:133_4	Ariyasāvakānaṃ paṭivedhena adhigatattā adhigamasaddhā nāma. Buddho dhammo saṅghoti	133	
PA_atk-s04_03a:133_5	vutte acalabhāvena okappanaṃ okappanasaddhā nāma. Pasāduppatti pasādasaddhā nāma.	133	
PA_atk-s04_03a:133_6	Idha okappanasaddhā adhippetā. Bodhinti catumaggañāṇaṃ. Taṃ suppaṭividdhaṃ tathāgatenāti	133	
PA_atk-s04_03a:133_7	saddahati. Desanāsīsameva cetaṃ, iminā pana aṅgena tīsupi ratanesu saddhā adhippetā.	133	
PA_atk-s04_03a:133_8	Yassa hi buddhādīsu pasādo balavā, tassa padhānavīriyaṃ ijjhati.	133	
PA_atk-s04_03a:134_0	Appābādhoti arogo. Appātaṅkoti niddukkho. Samavepākiniyāti samavipākiniyā. Gahaṇiyāti	134	
PA_atk-s04_03a:134_1	kammajatejodhātuyā. Nātisītāya nāccuṇhāyāti atisītalaggahaṇiko hi sītabhīruko hoti,	134	
PA_atk-s04_03a:134_2	accuṇhaggahaṇiko uṇhabhīruko, tesaṃ padhānaṃ na ijjhati, majjhimaggahaṇikassa ijjhati.	134	
PA_atk-s04_03a:134_3	Tenāha – majjhimāya padhānakkhamāyāti. Yathābhūtaṃ attānaṃ āvikattāti yathābhūtaṃ	134	
PA_atk-s04_03a:134_4	attano aguṇaṃ pakāsetā. Udayatthagāminiyāti udayañca atthañca gantuṃ paricchindituṃ	134	
PA_atk-s04_03a:134_5	samatthāya. Etena paññāsalakkhaṇapariggāhakaṃ udayabbayañāṇaṃ vuttaṃ. Ariyāyāti parisuddhāya.	134	
PA_atk-s04_03a:134_6	Nibbedhikāyāti anibbiddhapubbe lobhakkhandhādayo nibbijjhituṃ samatthāya. Sammā dukkhakkhayagāminiyāti	134	
PA_atk-s04_03a:134_7	tadaṅgavasena kilesānaṃ pahīnattā yaṃ dukkhaṃ khīyati, tassa dukkhassa khayagāminiyā.	134	
PA_atk-s04_03a:134_8	Iti sabbehipi imehi padehi vipassanāpaññāva kathitā. Duppaññassa hi padhānaṃ na ijjhati.	134	
PA_atk-s04_03a:135	4. Samayasuttavaṇṇanā	13	
PA_atk-s04_03a:136	54. Catutthe padhānāyāti vīriyakaraṇatthāya. Na sukaraṃ uñchena paggahena yāpetunti na sakkā hoti pattaṃ gahetvā uñchācariyāya yāpetuṃ. Imasmimpi sutte vaṭṭavivaṭṭameva kathitaṃ.	13	
PA_atk-s04_03a:137	5. Mātāputtasuttavaṇṇanā	13	
PA_atk-s04_03a:138	55. Pañcame pariyādāya tiṭṭhatīti pariyādiyitvā gahetvā khepetvā tiṭṭhati. Ugghātitāti uddhumātā.	13	
PA_atk-s04_03a:139_0	Asihatthenāti sīsacchedanatthāya asiṃ ādāya āgatenāpi. Pisācenāti khādituṃ āgatayakkhenāpi.	139	
PA_atk-s04_03a:139_1	Āsīdeti ghaṭṭeyya. Mañjunāti mudukena. Kāmoghavuḷhānanti kāmoghena vuḷhānaṃ kaḍḍhitānaṃ.	139	
PA_atk-s04_03a:139_2	Kālaṃ gati bhavābhavanti vaṭṭakālaṃ gatiñca punappunabbhave ca. Purakkhatāti purecārikā	139	
PA_atk-s04_03a:139_3	purato gatāyeva. Ye ca kāme pariññāyāti ye paṇḍitā duvidhepi kāme tīhi pariññāhi	139	
PA_atk-s04_03a:139_4	parijānitvā. Caranti akutobhayāti khīṇāsavānaṃ kutoci bhayaṃ nāma natthi, tasmā te	139	
PA_atk-s04_03a:139_5	akutobhayā hutvā caranti. Pāraṅgatāti pāraṃ vuccati nibbānaṃ, taṃ upagatā, sacchikatvā	139	
PA_atk-s04_03a:139_6	ṭhitāti attho. Āsavakkhayanti arahattaṃ. Imasmiṃ sutte vaṭṭameva kathetvā gāthāsu	139	
PA_atk-s04_03a:139_7	vaṭṭavivaṭṭaṃ kathitaṃ.	139	
PA_atk-s04_03a:140	6. Upajjhāyasuttavaṇṇanā	14	
PA_atk-s04_03a:141_0	56. Chaṭṭhe madhurakajātoti sañjātagarubhāvo. Disā ca me na pakkhāyantīti catasso	141	
PA_atk-s04_03a:141_1	disā ca anudisā ca mayhaṃ na upaṭṭhahantīti vadati. Dhammā ca maṃ nappaṭibhantīti	141	
PA_atk-s04_03a:141_2	samathavipassanādhammāpi me na upaṭṭhahanti. Anabhirato ca brahmacariyaṃ carāmīti	141	
PA_atk-s04_03a:141_3	ukkaṇṭhito hutvā brahmacariyavāsaṃ vasāmi. Yena bhagavā tenupasaṅkamīti tassa kathaṃ	141	
PA_atk-s04_03a:141_4	sutvā “buddhaveneyyapuggalo aya”nti taṃ kāraṇaṃ bhagavato ārocetuṃ upasaṅkami. Avipassakassa	141	
PA_atk-s04_03a:141_5	kusalānaṃ dhammānanti kusaladhamme avipassantassa, anesantassa agavesantassāti attho.	141	
PA_atk-s04_03a:141_6	Bodhipakkhiyānaṃ dhammānanti satipaṭṭhānādīnaṃ sattatiṃsadhammānaṃ.	141	
PA_atk-s04_03a:142	7. Abhiṇhapaccavekkhitabbaṭhānasuttavaṇṇanā	14	
PA_atk-s04_03a:143_0	57. Sattame jarādhammomhīti jarāsabhāvo amhi. Jaraṃ anatītoti jaraṃ anatikkanto,	143	
PA_atk-s04_03a:143_1	antojarāya eva carāmi. Sesapadesupi eseva nayo. Kammassakotiādīsu kammaṃ mayhaṃ sakaṃ	143	
PA_atk-s04_03a:143_2	attano santakanti kammassako amhi. Kammassa dāyādoti kammadāyādo, kammaṃ mayhaṃ dāyajjaṃ	143	
PA_atk-s04_03a:143_3	santakanti attho. Kammaṃ mayhaṃ yoni kāraṇanti kammayoni. Kammaṃ mayhaṃ bandhūti	143	
PA_atk-s04_03a:143_4	kammabandhu, kammañātakoti attho. Kammaṃ mayhaṃ paṭisaraṇaṃ patiṭṭhāti kammapaṭisaraṇo.	143	
PA_atk-s04_03a:143_5	Tassa dāyādo bhavissāmīti tassa kammassa dāyādo tena dinnaphalapaṭiggāhako bhavissāmīti	143	
PA_atk-s04_03a:143_6	attho. Yobbanamadoti yobbanaṃ ārabbha uppannamado. Sesesupi eseva nayo. Maggo sañjāyatīti	143	
PA_atk-s04_03a:143_7	lokuttaramaggo sañjāyati. Saṃyojanāni sabbaso pahīyantīti dasa saṃyojanāni sabbaso	143	
PA_atk-s04_03a:143_8	pahīyanti. Anusayā byantīhontīti satta anusayā vigatantā paricchinnā parivaṭumā honti.	143	
PA_atk-s04_03a:143_9	Evamettha heṭṭhā pañcasu ṭhānesu vipassanā kathitā, imesu pañcasu lokuttaramaggo.	143	
PA_atk-s04_03a:144_0	Idāni gāthāhi kūṭaṃ gaṇhanto byādhidhammātiādimāha. Tattha ñatvā dhammaṃ nirūpadhinti	144	
PA_atk-s04_03a:144_1	upadhirahitaṃ arahattamaggaṃ ñatvā. Sabbe made abhibhosmīti sabbe ime tayopi made	144	
PA_atk-s04_03a:144_2	adhibhaviṃ, atikkamma ṭhitosmīti attho. Nekkhammaṃ daṭṭhu khematoti pabbajjaṃ khemato	144	
PA_atk-s04_03a:144_3	disvā. Tassa me ahu ussāho, nibbānaṃ abhipassatoti tassa mayhaṃ nibbānaṃ abhipassantassa	144	
PA_atk-s04_03a:144_4	vāyāmo ahosi. Anivatti bhavissāmīti pabbajjato anivattiko bhavissāmi, brahmacariyavāsato	144	
PA_atk-s04_03a:144_5	anivattiko, sabbaññutaññāṇato anivattiko bhavissāmi. Brahmacariyaparāyaṇoti maggabrahmacariyaparāyaṇo.	144	
PA_atk-s04_03a:144_6	Iminā lokuttaro aṭṭhaṅgiko maggo kathitoti.	144	
PA_atk-s04_03a:145	8. Licchavikumārakasuttavaṇṇanā	14	
PA_atk-s04_03a:146_0	58. Aṭṭhame sajjāni dhanūnīti sajiyāni āropitadhanūni. Addasūti addasaṃsu. Bhavissanti	146	
PA_atk-s04_03a:146_1	vajjīti vaḍḍhissanti vajjirājāno. Apānubhāti avaḍḍhinissitā mānathaddhā. Pacchāliyaṃ	146	
PA_atk-s04_03a:146_2	khipantīti pacchato gantvā piṭṭhiṃ pādena paharanti. Raṭṭhikassātiādīsu raṭṭhaṃ bhuñjatīti	146	
PA_atk-s04_03a:146_3	raṭṭhiko. Pitarā dattaṃ sāpateyyaṃ bhuñjatīti pettaniko. Senāya pati jeṭṭhakoti senāpatiko.	146	
PA_atk-s04_03a:146_4	Gāmagāmaṇikassāti gāmānaṃ gāmaṇikassa, gāmasāmikassāti attho. Pūgagāmaṇikassāti gaṇajeṭṭhakassa.	146	
PA_atk-s04_03a:146_5	Kulesūti tesu tesu kulesu. Paccekādhipaccaṃ kārentīti paccekaṃ jeṭṭhakaṭṭhānaṃ kārenti.	146	
PA_atk-s04_03a:146_6	Kalyāṇena manasā anukampantīti sundarena cittena anuggaṇhanti. Khettakammantasāmantasabyohāreti	146	
PA_atk-s04_03a:146_7	ye ca attano khettakammantānaṃ sāmantā anantarakkhettasāmino, te ca rajjudaṇḍehi	146	
PA_atk-s04_03a:146_8	bhūmippamāṇaggāhake sabbohāre ca. Balipaṭiggāhikā devatāti kulappaveṇiyā āgatā ārakkhadevatā.	146	
PA_atk-s04_03a:146_9	Sakkarotīti tā devatā aggayāgubhattādīhi sakkaroti.	146	
PA_atk-s04_03a:147_0	Kiccakaroti uppannānaṃ kiccānaṃ kārako. Ye cassa anujīvinoti ye ca etaṃ upanissāya	147	
PA_atk-s04_03a:147_1	jīvanti. Ubhinnañceva atthāyāti ubhinnampi hitatthāya paṭipanno hotīti attho. Pubbapetānanti	147	
PA_atk-s04_03a:147_2	paralokagatānaṃ. Diṭṭhe dhamme ca jīvatanti ye ca diṭṭhe dhamme jīvanti. Iti padadvayenāpi	147	
PA_atk-s04_03a:147_3	atītapaccuppanne ñātayo dasseti. Vittisañjananoti tuṭṭhijanano. Gharamāvasanti gharāvāsaṃ	147	
PA_atk-s04_03a:147_4	vasanto. Pujjo hoti pasaṃsiyoti pūjetabbo ca pasaṃsitabbo ca hotīti.	147	
PA_atk-s04_03a:148	9-10. Vuḍḍhapabbajitasuttadvayavaṇṇanā	14	
PA_atk-s04_03a:149	59-60. Navame nipuṇoti saṇho sukhumakāraṇaññū. Ākappasampannoti samaṇākappena sampanno. Dasame padakkhiṇaggāhīti dinnovādaṃ padakkhiṇato gaṇhanto. Sesaṃ sabbattha uttānamevāti.	14	
PA_atk-s04_03a:150	Nīvaraṇavaggo paṭhamo.	15	
PA_atk-s04_03a:151	(7) 2. Saññāvaggo	15	
PA_atk-s04_03a:152	1-2. Saññāsuttadvayavaṇṇanā	15	
PA_atk-s04_03a:153_0	61-62. Dutiyassa paṭhame mahapphalāti vipākaphalena mahapphalā. Vipākānisaṃseneva	153	
PA_atk-s04_03a:153_1	mahānisaṃsā. Amatogadhāti nibbānapatiṭṭhā. Sabbaloke anabhiratisaññāti sabbasmiṃ	153	
PA_atk-s04_03a:153_2	tedhātusannivese loke ukkaṇṭhitassa uppajjanakasaññā. Dutiyaṃ uttānatthameva.	153	
PA_atk-s04_03a:154	3-4. Vaḍḍhasuttadvayavaṇṇanā	15	
PA_atk-s04_03a:155	63-64. Tatiye varādāyīti uttamassa varassa ādāyako. Sesamettha catutthe ca uttānatthamevāti.	15	
PA_atk-s04_03a:156	5. Sākacchasuttavaṇṇanā	15	
PA_atk-s04_03a:157	65. Pañcame alaṃsākacchoti sākacchāya yutto. Āgataṃ pañhanti pucchitaṃ pañhaṃ. Byākattā hotīti vissajjitā hoti.	15	
PA_atk-s04_03a:158	6. Sājīvasuttavaṇṇanā	15	
PA_atk-s04_03a:159_0	66. Chaṭṭhe alaṃsājīvoti sājīvāya yutto. Sājīvoti pañhapucchanañceva pañhavissajjanañca.	159	
PA_atk-s04_03a:159_1	Sabbepi hi sabrahmacārino pañhaṃ upajīvanti, tenetaṃ pañhapucchanavissajjanaṃ samānājīvatāya	159	
PA_atk-s04_03a:159_2	sājīvoti vuttaṃ. Kataṃ pañhanti abhisaṅkhataṃ pañhaṃ.	159	
PA_atk-s04_03a:160	7-10. Paṭhamaiddhipādasuttādivaṇṇanā	16	
PA_atk-s04_03a:161_0	67-70. Sattame ussoḷhīti adhimattavīriyaṃ. Aṭṭhame attano bodhimaṇḍe paṭividdhe āgamanaiddhipāde	161	
PA_atk-s04_03a:161_1	kathetvā upari attanova cha abhiññā kathesīti. Navamadasamesu vipassanā kathitā.	161	
PA_atk-s04_03a:161_2	Sesaṃ sabbattha uttānamevāti.	161	
PA_atk-s04_03a:162	Saññāvaggo dutiyo.	16	
PA_atk-s04_03a:163	(8) 3. Yodhājīvavaggo	16	
PA_atk-s04_03a:164	1. Paṭhamacetovimuttiphalasuttavaṇṇanā	16	
PA_atk-s04_03a:165_0	71. Tatiyassa paṭhame yato kho, bhikkhaveti heṭṭhā vuttanayena vipassanaṃ vaḍḍhetvā	165	
PA_atk-s04_03a:165_1	arahattaṃ pattassa bhikkhuno idāni vaṇṇabhaṇanatthaṃ idaṃ āraddhaṃ. Tattha yato khoti	165	
PA_atk-s04_03a:165_2	yadā kho. Ukkhittapalighoti avijjāpalighaṃ ukkhipitvā apanetvā ṭhito. Saṃkiṇṇaparikhoti	165	
PA_atk-s04_03a:165_3	saṃsāraparikhaṃ saṃkiritvā vināsetvā ṭhito. Abbūḷhesikoti taṇhāsaṅkhātaṃ esikāthambhaṃ	165	
PA_atk-s04_03a:165_4	abbuyha luñcitvā ṭhito. Niraggaḷoti nīvaraṇakavāṭaṃ ugghāṭetvā ṭhito. Pannaddhajo	165	
PA_atk-s04_03a:165_5	pannabhāroti mānaddhajañca khandhābhisaṅkhārakilesabhārañca pātetvā otāretvā ṭhito.	165	
PA_atk-s04_03a:165_6	Visaṃyuttoti vaṭṭena visaṃyutto. Sesaṃ pāḷinayeneva veditabbaṃ. Ettāvatā bhagavatā	165	
PA_atk-s04_03a:165_7	maggena kilese khepetvā nirodhasayanavaragatassa nibbānārammaṇaṃ phalasamāpattiṃ	165	
PA_atk-s04_03a:165_8	appetvā viharato khīṇāsavassa kālo dassito.	165	
PA_atk-s04_03a:166_0	Yathā hi dve nagarāni ekaṃ coranagaraṃ ekaṃ khemanagaraṃ. Atha ekassa mahāyodhassa	166	
PA_atk-s04_03a:166_1	evaṃ bhaveyya – “yāvimaṃ coranagaraṃ tiṭṭhati, tāva khemanagaraṃ bhayato na muccati,	166	
PA_atk-s04_03a:166_2	coranagaraṃ anagaraṃ karissāmī”ti sannāhaṃ katvā khaggaṃ gahetvā coranagaraṃ upasaṅkamitvā	166	
PA_atk-s04_03a:166_3	nagaradvāre ussāpite esikāthambhe khaggena chinditvā saddhiṃ dvārabāhāhi kavāṭaṃ	166	
PA_atk-s04_03a:166_4	bhinditvā palighaṃ ukkhipitvā pākāraṃ bhinditvā parikhaṃ vikiritvā nagarasobhatthāya	166	
PA_atk-s04_03a:166_5	ussite dhaje pātetvā nagaraṃ agginā jhāpetvā khemanagaraṃ pavisitvā pāsādaṃ āruyha	166	
PA_atk-s04_03a:166_6	ñātigaṇaparivuto surasabhojanaṃ bhuñjeyya. Evaṃ coranagaraṃ viya sakkāyo, khemanagaraṃ	166	
PA_atk-s04_03a:166_7	viya nibbānaṃ, mahāyodho viya yogāvacaro. Tassevaṃ hoti – “yāva sakkāyavaṭṭaṃ vaṭṭati,	166	
PA_atk-s04_03a:166_8	tāva dvattiṃsakammakāraṇāaṭṭhanavutirogapañcavīsatimahābhayehi parimuccanaṃ natthī”ti.	166	
PA_atk-s04_03a:166_9	So mahāyodho sannāhaṃ viya sīlasannāhaṃ katvā paññākhaggaṃ gahetvā khaggena esikāthambhe	166	
PA_atk-s04_03a:166_10	viya arahattamaggena taṇhesikaṃ luñcitvā, so yodho sadvārabāhakaṃ nagarakavāṭaṃ viya	1661	
PA_atk-s04_03a:166_11	pañcorambhāgiyasaṃyojanaaggaḷaṃ ugghāṭetvā, so yodho palighaṃ viya avijjāpalighaṃ	1661	
PA_atk-s04_03a:166_12	ukkhipitvā, so yodho pākāraṃ bhindanto parikhaṃ viya kammābhisaṅkhāraṃ bhindanto	1661	
PA_atk-s04_03a:166_13	jātisaṃsāraparikhaṃ vikiritvā, so yodho nagaraṃ sobhatthāya ussāpitaddhaje viya mānaddhaje	1661	
PA_atk-s04_03a:166_14	pātetvā sakkāyanagaraṃ jhāpetvā, so yodho khemanagare uparipāsāde subhojanaṃ viya	1661	
PA_atk-s04_03a:166_15	kilesaparinibbānanagaraṃ pavisitvā amataṃ nirodhārammaṇaṃ phalasamāpattisukhaṃ anubhavamāno kālaṃ vītināmeti.	1661	
PA_atk-s04_03a:167	2. Dutiyacetovimuttiphalasuttavaṇṇanā	16	
PA_atk-s04_03a:168_0	72. Dutiye aniccasaññāti khandhapañcakaṃ hutvā abhāvākārena aniccanti uppajjanakasaññā.	168	
PA_atk-s04_03a:168_1	Anicce dukkhasaññāti yadaniccaṃ, taṃ paṭipīḷanākārena dukkhanti uppajjanakasaññā.	168	
PA_atk-s04_03a:168_2	Dukkhe anattasaññāti yaṃ dukkhaṃ, taṃ avasavattanākārena anattāti uppajjanakasaññā.	168	
PA_atk-s04_03a:168_3	Sesaṃ heṭṭhā vuttanayameva. Imesu pana dvīsupi suttesu vipassanāphalaṃ nāma kathitanti.	168	
PA_atk-s04_03a:169	3. Paṭhamadhammavihārīsuttavaṇṇanā	16	
PA_atk-s04_03a:170_0	73. Tatiye divasaṃ atināmetīti divasaṃ atikkāmeti. Riñcati paṭisallānanti ekībhāvaṃ	170	
PA_atk-s04_03a:170_1	vissajjeti. Desetīti katheti pakāseti. Dhammapaññattiyāti dhammassa paññāpanāya.	170	
PA_atk-s04_03a:170_2	Dhammaṃ pariyāpuṇātīti navaṅgavasena catusaccadhammaṃ pariyāpuṇāti vaḷañjeti katheti.	170	
PA_atk-s04_03a:170_3	Na riñcati paṭisallānanti ekībhāvaṃ na vissajjeti. Anuyuñjati ajjhattaṃ cetosamathanti	170	
PA_atk-s04_03a:170_4	niyakajjhatte cittasamādhiṃ āsevati bhāveti, samathakammaṭṭhāne yuttappayutto hoti.	170	
PA_atk-s04_03a:171_0	Hitesināti hitaṃ esantena. Anukampakenāti anukampamānena. Anukampaṃ upādāyāti anukampaṃ	171	
PA_atk-s04_03a:171_1	cittena pariggahetvā, paṭiccātipi vuttaṃ hoti. Kataṃ vo taṃ mayāti taṃ mayā ime pañca	171	
PA_atk-s04_03a:171_2	puggale desentena tumhākaṃ kataṃ. Ettakameva hi anukampakassa satthu kiccaṃ yadidaṃ	171	
PA_atk-s04_03a:171_3	aviparītadhammadesanā, ito paraṃ pana paṭipatti nāma sāvakānaṃ kiccaṃ. Tenāha – etāni	171	
PA_atk-s04_03a:171_4	bhikkhu rukkhamūlāni…pe… amhākaṃ anusāsanīti. Tattha ca rukkhamūlānīti iminā rukkhamūlasenāsanaṃ	171	
PA_atk-s04_03a:171_5	dasseti. Suññāgārānīti iminā janavivittaṭṭhānaṃ. Ubhayenāpi ca yogānurūpaṃ senāsanamācikkhati,	171	
PA_atk-s04_03a:171_6	dāyajjaṃ niyyāteti. Jhāyathāti ārammaṇūpanijjhānena aṭṭhatiṃsārammaṇāni, lakkhaṇūpanijjhānena	171	
PA_atk-s04_03a:171_7	ca aniccādito khandhāyatanādīni upanijjhāyatha, samathañca vipassanañca vaḍḍhethāti	171	
PA_atk-s04_03a:171_8	vuttaṃ hoti. Mā pamādatthāti mā pamajjittha. Mā pacchā vippaṭisārino ahuvatthāti	171	
PA_atk-s04_03a:171_9	ye hi pubbe daharakāle ārogyakāle sattasappāyādisampattikāle satthu sammukhībhāvakāle	171	
PA_atk-s04_03a:171_10	ca yonisomanasikāravirahitā rattindivaṃ maṅkulabhattā hutvā seyyasukhamiddhasukhamanuyuttā	1711	
PA_atk-s04_03a:171_11	pamajjanti, te pacchā jarākāle rogakāle maraṇakāle vipattikāle satthu parinibbānakāle	1711	
PA_atk-s04_03a:171_12	ca taṃ pubbe pamādavihāraṃ anussarantā sappaṭisandhikālakiriyañca bhāriyaṃ sampassamānā	1711	
PA_atk-s04_03a:171_13	vippaṭisārino honti. Tumhe pana tādisā mā ahuvatthāti etamatthaṃ dassento āha – “mā	1711	
PA_atk-s04_03a:171_14	pacchā vippaṭisārino ahuvatthā”ti. Ayaṃ vo amhākaṃ anusāsanīti ayaṃ amhākaṃ santikā	1711	
PA_atk-s04_03a:171_15	“jhāyatha mā pamādatthā”ti tumhākaṃ anusāsanī, ovādoti vuttaṃ hoti.	1711	
PA_atk-s04_03a:172	4. Dutiyadhammavihārīsuttavaṇṇanā	17	
PA_atk-s04_03a:173_0	74. Catutthe uttari cassa paññāya atthaṃ nappajānātīti tato pariyattito uttari tassa	173	
PA_atk-s04_03a:173_1	dhammassa sahavipassanāya maggapaññāya atthaṃ nappajānāti, cattāri saccāni na passati	173	
PA_atk-s04_03a:173_2	nappaṭivijjhatīti attho. Sesavāresupi eseva nayo. Evametesu dvīsupi suttesu bahussutabhikkhu	173	
PA_atk-s04_03a:173_3	vipassanākammiko sotāpanno sakadāgāmī anāgāmī khīṇāsavoti cha janā dhammavihārino nāmāti veditabbā.	173	
PA_atk-s04_03a:174	5. Paṭhamayodhājīvasuttavaṇṇanā	17	
PA_atk-s04_03a:175_0	75. Pañcame yodhājīvāti yuddhūpajīvino. Rajagganti hatthiassādīnaṃ pādappahārabhinnāya	175	
PA_atk-s04_03a:175_1	bhūmiyā uggataṃ rajakkhandhaṃ. Na santhambhatīti santhambhitvā ṭhātuṃ na sakkoti.	175	
PA_atk-s04_03a:175_2	Sahati rajagganti rajakkhandhaṃ disvāpi adhivāseti. Dhajagganti hatthiassadīnaṃ piṭṭhesu	175	
PA_atk-s04_03a:175_3	vā rathesu vā ussāpitānaṃ dhajānaṃ aggaṃ. Ussāraṇanti hatthiassarathānañceva balakāyassa	175	
PA_atk-s04_03a:175_4	ca uccāsaddamahāsaddaṃ. Sampahāreti samāgate appamattakepi pahāre. Haññatīti vihaññati	175	
PA_atk-s04_03a:175_5	vighātaṃ āpajjati. Byāpajjatīti vipattiṃ āpajjati, pakatibhāvaṃ jahati. Sahati sampahāranti	175	
PA_atk-s04_03a:175_6	dve tayo pahāre patvāpi sahati adhivāseti. Tameva saṅgāmasīsanti taṃyeva jayakkhandhāvāraṭṭhānaṃ.	175	
PA_atk-s04_03a:175_7	Ajjhāvasatīti sattāhamattaṃ abhibhavitvā āvasati. Kiṃ kāraṇā? Laddhapahārānaṃ pahārajagganatthañceva	175	
PA_atk-s04_03a:175_8	katakammānaṃ visesaṃ ñatvā ṭhānantaradānatthañca issariyasukhānubhavanatthañca.	175	
PA_atk-s04_03a:176_0	Idāni yasmā satthu yodhājīvehi kiccaṃ natthi, imasmiṃ pana sāsane tathārūpe pañca	176	
PA_atk-s04_03a:176_1	puggale dassetuṃ idaṃ opammaṃ ābhataṃ. Tasmā te puggale dassento evameva khotiādimāha.	176	
PA_atk-s04_03a:176_2	Tattha saṃsīdatīti micchāvitakkasmiṃ saṃsīdati anuppavisati. Na sakkoti brahmacariyaṃ	176	
PA_atk-s04_03a:176_3	sandhāretunti brahmacariyavāsaṃ anupacchijjamānaṃ gopetuṃ na sakkoti. Sikkhādubbalyaṃ	176	
PA_atk-s04_03a:176_4	āvikatvāti sikkhāya dubbalabhāvaṃ pakāsetvā. Kimassa rajaggasminti kiṃ tassa puggalassa	176	
PA_atk-s04_03a:176_5	rajaggaṃ nāmāti vadati. Abhirūpāti abhirūpavatī. Dassanīyāti dassanayoggā. Pāsādikāti	176	
PA_atk-s04_03a:176_6	dassaneneva cittappasādāvahā. Paramāyāti uttamāya. Vaṇṇapokkharatāyāti sarīravaṇṇena	176	
PA_atk-s04_03a:176_7	ceva aṅgasaṇṭhānena ca. Ūhasatīti avahasati. Ullapatīti katheti. Ujjhagghatīti pāṇiṃ	176	
PA_atk-s04_03a:176_8	paharitvā mahāhasitaṃ hasati. Uppaṇḍetīti uppaṇḍanakathaṃ katheti. Abhinisīdatīti	176	
PA_atk-s04_03a:176_9	abhibhavitvā santike vā ekāsane vā nisīdati. Dutiyapadepi eseva nayo. Ajjhottharatīti	176	
PA_atk-s04_03a:176_10	avattharati. Viniveṭhetvā vinimocetvāti gahitaṭṭhānato tassā hatthaṃ vinibbeṭhetvā	1761	
PA_atk-s04_03a:176_11	ceva mocetvā ca. Sesamettha uttānatthamevāti. Imasmiṃ sutte vaṭṭavivaṭṭaṃ kathitaṃ.	1761	
PA_atk-s04_03a:177	6. Dutiyayodhājīvasuttavaṇṇanā	17	
PA_atk-s04_03a:178_0	76. Chaṭṭhe asicammaṃ gahetvāti asiñca cammañca gahetvā. Dhanukalāpaṃ sannayhitvāti	178	
PA_atk-s04_03a:178_1	dhanuñca sarakalāpañca sannayhitvā. Viyūḷhanti yuddhasannivesavesena ṭhitaṃ. Saṅgāmaṃ	178	
PA_atk-s04_03a:178_2	otaratīti mahāyuddhaṃ otarati. Ussahati vāyamatīti ussāhañca vāyāmañca karoti. Hanantīti	178	
PA_atk-s04_03a:178_3	ghātenti. Pariyāpādentīti pariyāpādayanti. Upalikkhantīti vijjhanti. Apanentīti sakasenaṃ	178	
PA_atk-s04_03a:178_4	gahetvā gacchanti. Apanetvā ñātakānaṃ nentīti sakasenaṃ netvā tato ñātakānaṃ santikaṃ	178	
PA_atk-s04_03a:178_5	nenti. Nīyamānoti attano gehaṃ vā sesañātisantikaṃ vā niyyamāno. Upaṭṭhahanti paricarantīti	178	
PA_atk-s04_03a:178_6	pahārasodhanavaṇakappanādīni karontā jagganti gopayanti.	178	
PA_atk-s04_03a:179_0	Arakkhiteneva kāyenāti arakkhitena kāyadvārena. Arakkhitāya vācāyāti arakkhitena	179	
PA_atk-s04_03a:179_1	vacīdvārena. Arakkhitena cittenāti arakkhitena manodvārena. Anupaṭṭhitāya satiyāti	179	
PA_atk-s04_03a:179_2	satiṃ supaṭṭhitaṃ akatvā. Asaṃvutehi indriyehīti manacchaṭṭhehi indriyehi apihitehi	179	
PA_atk-s04_03a:179_3	agopitehi. Rāgo cittaṃ anuddhaṃsetīti rāgo uppajjamānova samathavipassanācittaṃ dhaṃseti,	179	
PA_atk-s04_03a:179_4	dūre khipati. Rāgapariyuṭṭhitomhi, āvuso, rāgaparetoti ahaṃ, āvuso, rāgena ratto, rāgena anugato.	179	
PA_atk-s04_03a:180_0	Aṭṭhikaṅkalūpamātiādīsu aṭṭhikaṅkalūpamā appassādaṭṭhena. Maṃsapesūpamā bahusādhāraṇaṭṭhena.	180	
PA_atk-s04_03a:180_1	Tiṇukkūpamā anudahanaṭṭhena. Aṅgārakāsūpamā mahābhitāpaṭṭhena. Supinakūpamā ittarapaccupaṭṭhānaṭṭhena.	180	
PA_atk-s04_03a:180_2	Yācitakūpamā tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena.	180	
PA_atk-s04_03a:180_3	Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.	180	
PA_atk-s04_03a:180_4	Ussahissāmīti ussāhaṃ karissāmi. Dhārayissāmīti samaṇabhāvaṃ dhārayissāmi. Abhiramissāmīti	180	
PA_atk-s04_03a:180_5	abhiratiṃ uppādessāmi na ukkaṇṭhissāmi. Sesamettha uttānatthameva. Imasmiṃ sutte	180	
PA_atk-s04_03a:180_6	vaṭṭavivaṭṭaṃ kathitanti.	180	
PA_atk-s04_03a:181	7. Paṭhamaanāgatabhayasuttavaṇṇanā	18	
PA_atk-s04_03a:182_0	77. Sattame āraññakenāti araññavāsinā. Appattassāti asampattassa jhānavipassanāmaggaphalappabhedassa	182	
PA_atk-s04_03a:182_1	visesassa pattiyā. Sesapadesupi eseva nayo. So mamassa antarāyoti so mama jīvitantarāyo	182	
PA_atk-s04_03a:182_2	ca brahmacariyantarāyo ca, puthujjanakālakiriyaṃ karontassa saggantarāyo ca maggantarāyo	182	
PA_atk-s04_03a:182_3	ca bhaveyya. Handāti vavassaggatthe nipāto. Vīriyaṃ ārabhāmīti duvidhampi vīriyaṃ	182	
PA_atk-s04_03a:182_4	karomi. Satthakāti satthaṃ viya sandhibandhanacchedakavātā. Vāḷehīti kakkhaḷehi.	182	
PA_atk-s04_03a:182_5	Māṇavehīti corehi. Katakammehi vā akatakammehi vāti ettha corikaṃ katvā nikkhantā	182	
PA_atk-s04_03a:182_6	katakammā nāma, corikaṃ kātuṃ gacchantā akatakammā nāma. Tattha katakammā kammassa	182	
PA_atk-s04_03a:182_7	nipphannattā sattānaṃ galalohitaṃ gahetvā devatānaṃ baliṃ karonti, akatakammā “evaṃ	182	
PA_atk-s04_03a:182_8	no kammaṃ nipphajjissatī”ti paṭhamataraṃ karonti. Idaṃ sandhāya te maṃ jīvitā voropeyyunti	182	
PA_atk-s04_03a:182_9	vuttaṃ. Vāḷā amanussāti kakkhaḷā duṭṭhā yakkhādayo amanussā.	182	
PA_atk-s04_03a:183	8. Dutiyaanāgatabhayasuttavaṇṇanā	18	
PA_atk-s04_03a:184_0	78. Aṭṭhame purā maṃ so dhammo āgacchatīti yāva so dhammo maṃ na upagacchati, tāva	184	
PA_atk-s04_03a:184_1	ahaṃ puretarameva vīriyaṃ ārabhāmīti attho. Khīrodakībhūtāti khīrodakaṃ viya bhūtā	184	
PA_atk-s04_03a:184_2	ekībhāvaṃ upagatā. Piyacakkhūhīti mettacakkhūhi.	184	
PA_atk-s04_03a:185	9. Tatiyaanāgatabhayasuttavaṇṇanā	18	
PA_atk-s04_03a:186_0	79. Navame dhammasandosā vinayasandosoti dhammasandosena vinayasandoso hoti. Kathaṃ	186	
PA_atk-s04_03a:186_1	pana dhammasmiṃ dussante vinayo dussati nāma? Samathavipassanādhammesu gabbhaṃ aggaṇhantesu	186	
PA_atk-s04_03a:186_2	pañcavidho vinayo na hoti, evaṃ dhamme dussante vinayo dussati. Dussīlassa pana saṃvaravinayo	186	
PA_atk-s04_03a:186_3	nāma na hoti, tasmiṃ asati samathavipassanā gabbhaṃ na gaṇhāti. Evaṃ vinayasandosenapi	186	
PA_atk-s04_03a:186_4	dhammasandoso veditabbo. Abhidhammakathanti sīlādiuttamadhammakathaṃ. Vedallakathanti	186	
PA_atk-s04_03a:186_5	vedapaṭisaṃyuttaṃ ñāṇamissakakathaṃ. Kaṇhadhammaṃ okkamamānāti randhagavesitāya upārambhapariyesanavasena	186	
PA_atk-s04_03a:186_6	kāḷakadhammaṃ okkamamānā. Apica duṭṭhacittena puggalaṃ ghaṭṭentāpi taṃ kaṇhadhammaṃ	186	
PA_atk-s04_03a:186_7	attano dahantāpi lābhasakkāratthaṃ kathentāpi kaṇhadhammaṃ okkamantiyeva.	186	
PA_atk-s04_03a:187_0	Gambhīrāti pāḷigambhīrā. Gambhīratthāti atthagambhīrā. Lokuttarāti lokuttaradhammadīpakā.	187	
PA_atk-s04_03a:187_1	Suññatāpaṭisaṃyuttāti khandhadhātuāyatanapaccayākārapaṭisaṃyuttā. Na aññā cittaṃ	187	
PA_atk-s04_03a:187_2	upaṭṭhapessantīti jānanatthāya cittaṃ na ṭhapessanti. Uggahetabbaṃ pariyāpuṇitabbanti	187	
PA_atk-s04_03a:187_3	uggahetabbe ca vaḷañjetabbe ca. Kavitāti silokādibandhanavasena kavīhi katā. Kāveyyāti	187	
PA_atk-s04_03a:187_4	tasseva vevacanaṃ. Bāhirakāti sāsanato bahiddhā ṭhitā. Sāvakabhāsitāti bāhirasāvakehi	187	
PA_atk-s04_03a:187_5	bhāsitā. Sesamettha heṭṭhā vuttanayattā suviññeyyattā ca uttānatthameva.	187	
PA_atk-s04_03a:188	10. Catutthaanāgatabhayasuttavaṇṇanā	18	
PA_atk-s04_03a:189_0	80. Dasame kalyāṇakāmāti sundarakāmā. Rasaggānīti uttamarasāni. Saṃsaṭṭhā viharissantīti	189	
PA_atk-s04_03a:189_1	pañcavidhena saṃsaggena saṃsaṭṭhā viharissanti. Sannidhikāraparibhoganti sannidhikatassa	189	
PA_atk-s04_03a:189_2	paribhogaṃ. Oḷārikampi nimittanti ettha pathaviṃ khaṇantopi khaṇāhīti āṇāpentopi	189	
PA_atk-s04_03a:189_3	pathaviyaṃ oḷārikaṃ nimittaṃ karoti nāma. Tiṇakaṭṭhasākhāpalāsaṃ chindantopi chindāti	189	
PA_atk-s04_03a:189_4	āṇāpentopi haritagge oḷārikaṃ nimittaṃ karoti nāma. Ājīvatthāya paṇṇanivāpaādīni	189	
PA_atk-s04_03a:189_5	gāhāpento phalāni ocinante vā ocināpentena vattabbameva natthi. Imesu catūsu suttesu	189	
PA_atk-s04_03a:189_6	satthārā sāsane vuddhiparihāni kathitāti.	189	
PA_atk-s04_03a:190	Yodhājīvavaggo tatiyo.	19	
PA_atk-s04_03a:191	(9) 4. Theravaggo	19	
PA_atk-s04_03a:192	1. Rajanīyasuttavaṇṇanā	19	
PA_atk-s04_03a:193	81. Catutthassa paṭhame rajanīyesūti rāgassa paccayesu ārammaṇesu. Sesesupi eseva nayo.	19	
PA_atk-s04_03a:194	2. Vītarāgasuttavaṇṇanā	19	
PA_atk-s04_03a:195	82. Dutiye makkhīti guṇamakkhako. Paḷāsīti yugaggāhalakkhaṇena paḷāsena samannāgato.	19	
PA_atk-s04_03a:196	3. Kuhakasuttavaṇṇanā	19	
PA_atk-s04_03a:197_0	83. Tatiye kuhakoti tīhi kuhanavatthūhi samannāgato. Lapakoti lābhasannissitāya lapanāya	197	
PA_atk-s04_03a:197_1	samannāgato. Nemittikoti nimittakiriyakārako. Nippesikoti nippesanakatāya samannāgato.	197	
PA_atk-s04_03a:197_2	Lābhena ca lābhaṃ nijigīsitāti lābhena lābhagavesako. Sukkapakkho vuttavipallāsavasena	197	
PA_atk-s04_03a:197_3	veditabbo. Catutthaṃ uttānameva.	197	
PA_atk-s04_03a:198	5. Akkhamasuttavaṇṇanā	19	
PA_atk-s04_03a:199	85. Pañcame akkhamo hoti rūpānanti rūpārammaṇānaṃ anadhivāsako hoti, tadārammaṇehi rāgādīhi abhibhuyyati. Eseva nayo sabbattha.	19	
PA_atk-s04_03a:200	6. Paṭisambhidāppattasuttavaṇṇanā	20	
PA_atk-s04_03a:201_0	86. Chaṭṭhe atthapaṭisambhidāppattoti pañcasu atthesu pabhedagataṃ ñāṇaṃ patto. Dhammapaṭisambhidāppattoti	201	
PA_atk-s04_03a:201_1	catubbidhe dhamme pabhedagataṃ ñāṇaṃ patto. Niruttipaṭisambhidāppattoti dhammaniruttīsu	201	
PA_atk-s04_03a:201_2	pabhedagataṃ ñāṇaṃ patto. Paṭibhānapaṭisambhidāppattoti tesu tīsu ñāṇesu pabhedagataṃ	201	
PA_atk-s04_03a:201_3	ñāṇaṃ patto. So pana tāni tīṇi ñāṇāneva jānāti, na tesaṃ kiccaṃ karoti. Uccāvacānīti	201	
PA_atk-s04_03a:201_4	mahantakhuddakāni. Kiṃkaraṇīyānīti iti kattabbāni.	201	
PA_atk-s04_03a:202	7. Sīlavantasuttavaṇṇanā	20	
PA_atk-s04_03a:203_0	87. Sattamaṃ uttānatthameva. Sīlaṃ panettha khīṇāsavasīlameva, bāhusaccampi khīṇāsavabāhusaccameva,	203	
PA_atk-s04_03a:203_1	vācāpi khīṇāsavassa kalyāṇavācāva, jhānānipi kiriyajjhānāneva kathitānīti veditabbāni.	203	
PA_atk-s04_03a:204	8. Therasuttavaṇṇanā	20	
PA_atk-s04_03a:205_0	88. Aṭṭhame theroti thirabhāvappatto. Rattaññūti pabbajitadivasato paṭṭhāya atikkantānaṃ	205	
PA_atk-s04_03a:205_1	bahūnaṃ rattīnaṃ ñātā. Ñātoti paññāto pākaṭo. Yasassīti yasanissito. Micchādiṭṭhikoti	205	
PA_atk-s04_03a:205_2	ayāthāvadiṭṭhiko. Saddhammā vuṭṭhāpetvāti dasakusalakammapathadhammato vuṭṭhāpetvā.	205	
PA_atk-s04_03a:205_3	Asaddhamme patiṭṭhāpetīti akusalakammapathesu patiṭṭhāpeti.	205	
PA_atk-s04_03a:206	9. Paṭhamasekhasuttavaṇṇanā	20	
PA_atk-s04_03a:207_0	89. Navame sekhassāti sikkhakassa sakaraṇīyassa. Parihānāyāti upariguṇehi parihānatthāya.	207	
PA_atk-s04_03a:207_1	Kammārāmatāti navakamme ramanakabhāvo. Bhassārāmatāti ālāpasallāpe ramanakabhāvo.	207	
PA_atk-s04_03a:207_2	Niddārāmatāti niddāyane ramanakabhāvo. Saṅgaṇikārāmatāti gaṇasaṅgaṇikāya ramanakabhāvo.	207	
PA_atk-s04_03a:207_3	Yathāvimuttaṃ cittaṃ na paccavekkhatīti yathā yaṃ cittaṃ vimuttaṃ, ye ca dosā pahīnā,	207	
PA_atk-s04_03a:207_4	guṇā ca paṭiladdhā, te paccavekkhitvā upariguṇapaṭilābhāya vāyāmaṃ na karotīti attho.	207	
PA_atk-s04_03a:207_5	Iti imasmiṃ sutte sattannaṃ sekhānaṃ upariguṇehi parihānikāraṇañca vuddhikāraṇañca	207	
PA_atk-s04_03a:207_6	kathitaṃ. Yañca nāma sekhassa parihānakāraṇaṃ, taṃ puthujjanassa paṭhamameva hotīti.	207	
PA_atk-s04_03a:208	10. Dutiyasekhasuttavaṇṇanā	20	
PA_atk-s04_03a:209_0	90. Dasame viyattoti byatto cheko. Kiṃkaraṇīyesūti iti kattabbesu. Cetosamathanti	209	
PA_atk-s04_03a:209_1	samādhikammaṭṭhānaṃ. Ananulomikenāti sāsanassa ananucchavikena. Atikālenāti atipātova.	209	
PA_atk-s04_03a:209_2	Atidivāti divā vuccati majjhanhiko, taṃ atikkamitvā. Ābhisallekhikāti ativiya kilesasallekhikā.	209	
PA_atk-s04_03a:209_3	Cetovivaraṇasappāyāti cittavivaraṇasaṅkhātānaṃ samathavipassanānaṃ sappāyā. Appicchakathāti	209	
PA_atk-s04_03a:209_4	appicchā hothāti kathanakathā. Santuṭṭhikathāti catūhi paccayehi santuṭṭhā hothāti	209	
PA_atk-s04_03a:209_5	kathanakathā. Pavivekakathāti tīhi vivekehi vivittā hothāti kathanakathā. Asaṃsaggakathāti	209	
PA_atk-s04_03a:209_6	pañcavidhena saṃsaggena asaṃsaṭṭhā hothāti kathanakathā. Vīriyārambhakathāti duvidhaṃ	209	
PA_atk-s04_03a:209_7	vīriyaṃ ārabhathāti kathanakathā. Sīlakathādīsu sīlaṃ ārabbha kathā sīlakathā. Samādhiṃ	209	
PA_atk-s04_03a:209_8	ārabbha, paññaṃ ārabbha, pañcavidhaṃ vimuttiṃ ārabbha, ekūnavīsatipaccavekkhaṇasaṅkhātaṃ	209	
PA_atk-s04_03a:209_9	vimuttiñāṇadassanaṃ ārabbha kathā vimuttiñāṇadassanakathā. Na nikāmalābhītiādīsu	209	
PA_atk-s04_03a:209_10	na icchiticchitalābhī, dukkhalābhī na vipulalābhīti attho. Sesaṃ uttānatthamevāti.	2091	
PA_atk-s04_03a:210	Theravaggo catuttho.	21	
PA_atk-s04_03a:211	(10) 5. Kakudhavaggo	21	
PA_atk-s04_03a:212	1-2. Sampadāsuttadvayavaṇṇanā	21	
PA_atk-s04_03a:213	91-92. Pañcamassa paṭhame pañca sampadā missikā kathitā. Dutiye purimā catasso missikā, pañcamī lokikāva.	21	
PA_atk-s04_03a:214	3. Byākaraṇasuttavaṇṇanā	21	
PA_atk-s04_03a:215_0	93. Tatiye aññābyākaraṇānīti arahattabyākaraṇāni. Mandattāti mandabhāvena aññāṇena.	215	
PA_atk-s04_03a:215_1	Momūhattāti atimūḷhabhāvena. Aññaṃ byākarotīti arahattaṃ pattosmīti katheti. Icchāpakatoti	215	
PA_atk-s04_03a:215_2	icchāya abhibhūto. Adhimānenāti adhigatamānena. Sammadevāti hetunā nayena kāraṇeneva.	215	
PA_atk-s04_03a:216	4-5. Phāsuvihārasuttādivaṇṇanā	21	
PA_atk-s04_03a:217	94-95. Catutthe phāsuvihārāti sukhavihārā. Pañcame akuppanti arahattaṃ.	21	
PA_atk-s04_03a:218	6. Sutadharasuttavaṇṇanā	21	
PA_atk-s04_03a:219_0	96. Chaṭṭhe appaṭṭhoti appasamārambho. Appakiccoti appakaraṇīyo. Subharoti sukhena	219	
PA_atk-s04_03a:219_1	bharitabbo suposo. Susantosoti tīhi santosehi suṭṭhu santoso. Jīvitaparikkhāresūti	219	
PA_atk-s04_03a:219_2	jīvitasambhāresu. Appāhāroti mandāhāro. Anodarikattanti na odarikabhāvaṃ amahagghasabhāvaṃ	219	
PA_atk-s04_03a:219_3	anuyutto. Appamiddhoti na bahuniddo. Sattamaṭṭhamāni uttānatthāni.	219	
PA_atk-s04_03a:220	9. Sīhasuttavaṇṇanā	22	
PA_atk-s04_03a:221_0	99. Navame sakkaccaññeva deti no asakkaccanti anavaññāya avirajjhitvāva deti, no	221	
PA_atk-s04_03a:221_1	avaññāya virajjhitvā. Mā me yoggapatho nassāti mayā katayoggapatho mayhaṃ mā nassatu,	221	
PA_atk-s04_03a:221_2	“eko sīho uṭṭhāya biḷāraṃ paharanto virajjhitvā paharī”ti evaṃ vattāro mā hontūti	221	
PA_atk-s04_03a:221_3	attho. Annabhāranesādānanti ettha annaṃ vuccati yavabhattaṃ, taṃ bhāro etesanti annabhārā.	221	
PA_atk-s04_03a:221_4	Yācakānaṃ etaṃ nāmaṃ. Nesādā vuccanti sākuṇikā. Iti sabbapacchimāya koṭiyā etesaṃ	221	
PA_atk-s04_03a:221_5	yācakanesādānampi sakkaccameva deseti.	221	
PA_atk-s04_03a:222	10. Kakudhatherasuttavaṇṇanā	22	
PA_atk-s04_03a:223_0	100. Dasame attabhāvapaṭilābhoti sarīrapaṭilābho. Dve vā tīṇi vā māgadhakāni gāmakkhettānīti	223	
PA_atk-s04_03a:223_1	ettha māgadhikaṃ gāmakkhettaṃ atthi khuddakaṃ, atthi majjhimaṃ, atthi mahantaṃ. Khuddakaṃ	223	
PA_atk-s04_03a:223_2	gāmakkhettaṃ ito cattālīsaṃ usabhāni, ito cattālīsanti gāvutaṃ hoti, majjhimaṃ ito	223	
PA_atk-s04_03a:223_3	gāvutaṃ, ito gāvutanti aḍḍhayojanaṃ hoti, mahantaṃ ito diyaḍḍhagāvutaṃ, ito diyaḍḍhagāvutanti	223	
PA_atk-s04_03a:223_4	tigāvutaṃ hoti. Tesu khuddakena gāmakkhettena tīṇi, khuddakena ca majjhimena ca dve	223	
PA_atk-s04_03a:223_5	gāmakkhettāni tassa attabhāvo. Tigāvutañhissa sarīraṃ. Pariharissāmīti paṭijaggissāmi	223	
PA_atk-s04_03a:223_6	gopayissāmi. Rakkhassetanti rakkhassu etaṃ. Moghapurisoti tucchapuriso. Nāssassāti	223	
PA_atk-s04_03a:223_7	na etassa bhaveyya. Samudācareyyāmāti katheyyāma. Sammannatīti sammānaṃ karoti. Yaṃ	223	
PA_atk-s04_03a:223_8	tumo karissati tumova tena paññāyissatīti yaṃ esa karissati, esova tena kammena pākaṭo	223	
PA_atk-s04_03a:223_9	bhavissati. Sesaṃ sabbattha uttānatthamevāti.	223	
PA_atk-s04_03a:224	Kakudhavaggo pañcamo.	22	
PA_atk-s04_03a:225	Dutiyapaṇṇāsakaṃ niṭṭhitaṃ.	22	
PA_atk-s04_03a:226	3. Tatiyapaṇṇāsakaṃ	22	
PA_atk-s04_03a:227	(11) 1. Phāsuvihāravaggo	22	
PA_atk-s04_03a:228	1. Sārajjasuttavaṇṇanā	22	
PA_atk-s04_03a:229	101. Tatiyassa paṭhame vesārajjakaraṇāti visāradabhāvāvahā. Sārajjaṃ hotīti domanassaṃ hoti.	22	
PA_atk-s04_03a:230	2. Ussaṅkitasuttavaṇṇanā	23	
PA_atk-s04_03a:231_0	102. Dutiye ussaṅkitaparisaṅkitoti ussaṅkito ca parisaṅkito ca. Api akuppadhammopīti	231	
PA_atk-s04_03a:231_1	api akuppadhammo khīṇāsavo samānopi parehi pāpabhikkhūhi ussaṅkitaparisaṅkito hotīti	231	
PA_atk-s04_03a:231_2	attho. Vesiyāgocarotiādīsu vesiyā vuccanti rūpūpajīviniyo, tā gocaro assāti vesiyāgocaro,	231	
PA_atk-s04_03a:231_3	tāsaṃ gehaṃ abhiṇhagamanoti attho. Sesapadesupi eseva nayo. Tattha pana vidhavāti	231	
PA_atk-s04_03a:231_4	matapatikā. Thullakumārikāti mahallikakumārikāyo.	231	
PA_atk-s04_03a:232	3. Mahācorasuttavaṇṇanā	23	
PA_atk-s04_03a:233_0	103. Tatiye ito bhogena paṭisantharissāmīti ito mama sāpateyyato bhogaṃ gahetvā tena	233	
PA_atk-s04_03a:233_1	paṭisanthāraṃ karissāmi, tassa ca mama ca antaraṃ pidahissāmīti attho. Gahaṇānīti	233	
PA_atk-s04_03a:233_2	parasantakānaṃ bhaṇḍānaṃ gahaṇāni. Guyhamantāti guhitabbamantā. Antaggāhikāyāti sassataṃ	233	
PA_atk-s04_03a:233_3	vā ucchedaṃ vā gahetvā ṭhitāya. Sesamettha uttānatthameva. Catutthe sabbaṃ heṭṭhā vuttanayameva.	233	
PA_atk-s04_03a:234	5. Phāsuvihārasuttavaṇṇanā	23	
PA_atk-s04_03a:235_0	105. Pañcame mettaṃ kāyakammanti mettacittena pavattitaṃ kāyakammaṃ. Āvi ceva raho	235	
PA_atk-s04_03a:235_1	cāti sammukhe ceva parammukhe ca. Itaresupi eseva nayo. Yāni tāni sīlānītiādi catupārisuddhisīlavasena	235	
PA_atk-s04_03a:235_2	vuttaṃ. Samādhisaṃvattanikānīti maggasamādhiphalasamādhinibbattakāni. Sīlasāmaññagatoti	235	
PA_atk-s04_03a:235_3	samānasīlataṃ gato, ekasadisasīlo hutvāti attho. Takkarassāti yo naṃ karoti, tassa.	235	
PA_atk-s04_03a:235_4	Iti imasmiṃ sutte sīlaṃ missakaṃ kathitaṃ, diṭṭhi vipassanāsammādiṭṭhīti.	235	
PA_atk-s04_03a:236	6. Ānandasuttavaṇṇanā	23	
PA_atk-s04_03a:237_0	106. Chaṭṭhe no ca paraṃ adhisīle sampavattā hotīti paraṃ sīlabhāvena na garahati	237	
PA_atk-s04_03a:237_1	na upavadati. Attānupekkhīti attanova katākataṃ jānanavasena attānaṃ anupekkhitā.	237	
PA_atk-s04_03a:237_2	No parānupekkhīti parassa katākatesu abyāvaṭo. Apaññātoti apākaṭo appapuñño. Apaññātakenāti	237	
PA_atk-s04_03a:237_3	apaññātabhāvena apākaṭatāya mandapuññatāya. No paritassatīti paritāsaṃ nāpajjati.	237	
PA_atk-s04_03a:237_4	Iti imasmiṃ sutte khīṇāsavova kathito.	237	
PA_atk-s04_03a:238	7-8. Sīlasuttādivaṇṇanā	23	
PA_atk-s04_03a:239_0	107-108. Sattame sīlasamādhipaññā missikā kathitā, vimutti arahattaphalaṃ, vimuttiñāṇadassanaṃ	239	
PA_atk-s04_03a:239_1	paccavekkhaṇañāṇaṃ lokiyameva. Aṭṭhamepi eseva nayo. Paccavekkhaṇañāṇaṃ panettha	239	
PA_atk-s04_03a:239_2	asekhassa pavattattā asekhanti vuttaṃ.	239	
PA_atk-s04_03a:240	9-10. Cātuddisasuttādivaṇṇanā	24	
PA_atk-s04_03a:241	109-110. Navame cātuddisoti catūsu disāsu appaṭihatacāro. Imasmimpi sutte khīṇāsavova kathito. Dasame alanti yutto. Idhāpi khīṇāsavova kathito.	24	
PA_atk-s04_03a:242	Phāsuvihāravaggo paṭhamo.	24	
PA_atk-s04_03a:243	(12) 2. Andhakavindavaggo	24	
PA_atk-s04_03a:244	1. Kulūpakasuttavaṇṇanā	24	
PA_atk-s04_03a:245_0	111. Dutiyassa paṭhame asanthavavissāsīti attanā saddhiṃ santhavaṃ akarontesu vissāsaṃ	245	
PA_atk-s04_03a:245_1	anāpajjantesuyeva vissāsaṃ karoti. Anissaravikappīti anissarova samāno “imaṃ detha,	245	
PA_atk-s04_03a:245_2	imaṃ gaṇhathā”ti issaro viya vikappeti. Vissaṭṭhupasevīti vissaṭṭhāni bhinnakulāni	245	
PA_atk-s04_03a:245_3	ghaṭanatthāya upasevati. Upakaṇṇakajappīti kaṇṇamūle mantaṃ gaṇhāti. Sukkapakkho	245	
PA_atk-s04_03a:245_4	vuttavipariyāyena veditabbo.	245	
PA_atk-s04_03a:246	2. Pacchāsamaṇasuttavaṇṇanā	24	
PA_atk-s04_03a:247_0	112. Dutiye pattapariyāpannaṃ na gaṇhātīti upajjhāye nivattitvā ṭhite attano tucchapattaṃ	247	
PA_atk-s04_03a:247_1	datvā tassa pattaṃ na gaṇhāti, tato vā dīyamānaṃ na gaṇhāti. Na nivāretīti idaṃ vacanaṃ	247	
PA_atk-s04_03a:247_2	āpattivītikkamavacanaṃ nāmāti na jānāti. Ñatvā vāpi, “bhante, evarūpaṃ nāma vattuṃ	247	
PA_atk-s04_03a:247_3	na vaṭṭatī”ti na nivāreti. Kathaṃ opātetīti tassa kathaṃ bhinditvā attano kathaṃ	247	
PA_atk-s04_03a:247_4	paveseti. Jaḷoti jaḍo. Eḷamūgoti paggharitakheḷamukho. Tatiyaṃ uttānameva.	247	
PA_atk-s04_03a:248	4. Andhakavindasuttavaṇṇanā	24	
PA_atk-s04_03a:249_0	114. Catutthe sīlavā hothāti sīlavantā hotha. Ārakkhasatinoti dvārarakkhikāya satiyā	249	
PA_atk-s04_03a:249_1	samannāgatā. Nipakkasatinoti dvārarakkhanakeneva ñāṇena samannāgatassatino. Satārakkhena	249	
PA_atk-s04_03a:249_2	cetasā samannāgatāti satārakkhena cittena samannāgatā. Appabhassāti appakathā. Sammādiṭṭhikāti	249	
PA_atk-s04_03a:249_3	kammassakatajjhāna-vipassanāmagga-phalavasena pañcavidhāya sammādiṭṭhiyā samannāgatā.	249	
PA_atk-s04_03a:249_4	Apica paccavekkhaṇañāṇampi sammādiṭṭhiyevāti veditabbā.	249	
PA_atk-s04_03a:250	5. Maccharinīsuttavaṇṇanā	25	
PA_atk-s04_03a:251_0	115. Pañcame āvāsamaccharinīti āvāsaṃ maccharāyati, tattha aññesaṃ vāsaṃ na sahati.	251	
PA_atk-s04_03a:251_1	Kulamaccharinīti upaṭṭhākakulaṃ maccharāyati, aññesaṃ tattha upasaṅkamanaṃ na sahati.	251	
PA_atk-s04_03a:251_2	Lābhamaccharinīti lābhaṃ maccharāyati, aññesaṃ taṃ uppajjantaṃ na sahati. Vaṇṇamaccharinīti	251	
PA_atk-s04_03a:251_3	guṇaṃ maccharāyati, aññesaṃ guṇakathaṃ na sahati. Dhammamaccharinīti pariyattidhammaṃ	251	
PA_atk-s04_03a:251_4	maccharāyati, aññesaṃ dātuṃ na icchati.	251	
PA_atk-s04_03a:252	6-7. Vaṇṇanāsuttādivaṇṇanā	25	
PA_atk-s04_03a:253	116-117. Chaṭṭhe saddhādeyyaṃ vinipātetīti parehi saddhāya dinnapiṇḍapātato aggaṃ aggahetvā parassa deti. Sattame issukinīti issāya samannāgatā. Sesaṃ sabbattha uttānamevāti.	25	
PA_atk-s04_03a:254	Andhakavindavaggo dutiyo.	25	
PA_atk-s04_03a:255	(13) 3. Gilānavaggo	25	
PA_atk-s04_03a:256	4. Dutiyaupaṭṭhākasuttavaṇṇanā	25	
PA_atk-s04_03a:257	124. Tatiyassa catutthe nappaṭibaloti kāyabalena ca ñāṇabalena ca asamannāgato. Āmisantaroti āmisahetuko cīvarādīni paccāsīsamāno.	25	
PA_atk-s04_03a:258	5-6. Anāyussāsuttadvayavaṇṇanā	25	
PA_atk-s04_03a:259	125-126. Pañcame anāyussāti āyupacchedanā, na āyuvaḍḍhanā. Chaṭṭhepi eseva nayo.	25	
PA_atk-s04_03a:260	7. Vapakāsasuttavaṇṇanā	26	
PA_atk-s04_03a:261_0	127. Sattame nālaṃ saṅghamhā vapakāsitunti saṅghato nikkhamitvā ekako vasituṃ na	261	
PA_atk-s04_03a:261_1	yutto. Kāmañcesa saṅghamajjhepi vasituṃ ayuttova asaṅghasobhanatāya, ovādānusāsanippaṭibaddhattā	261	
PA_atk-s04_03a:261_2	pana nippariyāyeneva saṅghamhā vapakāsituṃ na yutto. Alaṃ saṅghamhā vapakāsitunti	261	
PA_atk-s04_03a:261_3	cātuddisattā saṅghamhā nikkhamma ekako vasituṃ yutto, saṅghasobhanatāya pana saṅghepi	261	
PA_atk-s04_03a:261_4	vasituṃ yuttoyeva. Aṭṭhamaṃ uttānatthameva.	261	
PA_atk-s04_03a:262	9. Parikuppasuttavaṇṇanā	26	
PA_atk-s04_03a:263	129. Navame āpāyikāti apāyagāmino. Nerayikāti nirayagāmino. Parikuppāti parikuppanasabhāvā purāṇavaṇasadisā. Atekicchāti akattabbaparikammā. Dasamaṃ uttānatthamevāti.	26	
PA_atk-s04_03a:264	Gilānavaggo tatiyo.	26	
PA_atk-s04_03a:265	(14) 4. Rājavaggo	26	
PA_atk-s04_03a:266	1. Paṭhamacakkānuvattanasuttavaṇṇanā	26	
PA_atk-s04_03a:267_0	131. Catutthassa paṭhame dhammenāti dasakusaladhammena. Cakkanti āṇācakkaṃ. Atthaññūti	267	
PA_atk-s04_03a:267_1	rajjatthaṃ jānāti. Dhammaññūti paveṇidhammaṃ jānāti. Mattaññūti daṇḍe vā balamhi	267	
PA_atk-s04_03a:267_2	vā pamāṇaṃ jānāti. Kālaññūti rajjasukhānubhavanakālaṃ, vinicchayakaraṇakālaṃ, janapadacārikākālañca	267	
PA_atk-s04_03a:267_3	jānāti. Parisaññūti ayaṃ parisā khattiyaparisā, ayaṃ brāhmaṇavessasuddasamaṇaparisāti jānāti.	267	
PA_atk-s04_03a:268_0	Tathāgatavāre atthaññūti pañca atthe jānāti. Dhammaññūti cattāro dhamme jānāti. Mattaññūti	268	
PA_atk-s04_03a:268_1	catūsu paccayesu paṭiggahaṇaparibhogamattaṃ jānāti. Kālaññūti ayaṃ kālo paṭisallīnassa,	268	
PA_atk-s04_03a:268_2	ayaṃ samāpattiyā, ayaṃ dhammadesanāya, ayaṃ janapadacārikāyāti evaṃ kālaṃ jānāti.	268	
PA_atk-s04_03a:268_3	Parisaññūti ayaṃ parisā khattiyaparisā…pe… ayaṃ samaṇaparisāti jānāti. Anuttaranti	268	
PA_atk-s04_03a:268_4	navahi lokuttaradhammehi anuttaraṃ. Dhammacakkanti seṭṭhacakkaṃ.	268	
PA_atk-s04_03a:269	2. Dutiyacakkānuvattanasuttavaṇṇanā	26	
PA_atk-s04_03a:270_0	132. Dutiye pitarā pavattitaṃ cakkanti cakkavattimhi pabbajite vā kālakate vā cakkaratanaṃ	270	
PA_atk-s04_03a:270_1	sattāhamattaṃ ṭhatvā antaradhāyati, kathamesa taṃ anuppavatteti nāma? Pitu paveṇiyaṃ	270	
PA_atk-s04_03a:270_2	ṭhatvā cakkavattivattaṃ pūretvā cakkavattirajjaṃ kārentopi pitarā pavattitameva anuppavatteti nāma.	270	
PA_atk-s04_03a:271	3. Dhammarājāsuttavaṇṇanā	27	
PA_atk-s04_03a:272_0	133. Tatiyaṃ tikanipāte vuttanayameva. Sevitabbāsevitabbe panettha pacchimapadadvayameva	272	
PA_atk-s04_03a:272_1	viseso. Tattha sammāājīvo sevitabbo, micchāājīvo na sevitabbo. Sappāyo gāmanigamo	272	
PA_atk-s04_03a:272_2	sevitabbo, asappāyo na sevitabbo.	272	
PA_atk-s04_03a:273	4. Yassaṃdisaṃsuttavaṇṇanā	27	
PA_atk-s04_03a:274_0	134. Catutthe ubhatoti dvīhipi pakkhehi. Mātito ca pitito cāti yassa hi mātā khattiyā,	274	
PA_atk-s04_03a:274_1	mātumātā khattiyā, tassāpi mātā khattiyā. Pitā khattiyo, pitupitā khattiyo, tassapi	274	
PA_atk-s04_03a:274_2	pitā khattiyo. So ubhato sujāto mātito ca pitito ca. Saṃsuddhagahaṇikoti saṃsuddhāya	274	
PA_atk-s04_03a:274_3	mātukucchiyā samannāgato. “Samavepākiniyā gahaṇiyā”ti ettha pana kammajatejodhātu	274	
PA_atk-s04_03a:274_4	gahaṇīti vuccati. Yāva sattamā pitāmahayugāti ettha pitupitā pitāmaho, pitāmahassa	274	
PA_atk-s04_03a:274_5	yugaṃ pitāmahayugaṃ. Yuganti āyuppamāṇaṃ vuccati. Abhilāpamattameva cetaṃ, atthato	274	
PA_atk-s04_03a:274_6	pana pitāmahoyeva pitāmahayugaṃ. Tato uddhaṃ sabbepi pubbapurisā pitāmahaggahaṇeneva	274	
PA_atk-s04_03a:274_7	gahitā. Evaṃ yāva sattamo puriso, tāva saṃsuddhagahaṇiko, atha vā akkhitto anupakkuṭṭho	274	
PA_atk-s04_03a:274_8	jātivādenāti dasseti. Akkhittoti “apanetha etaṃ, kiṃ iminā”ti evaṃ akkhitto anavakkhitto.	274	
PA_atk-s04_03a:274_9	Anupakkuṭṭhoti na upakkuṭṭho na akkosaṃ vā nindaṃ vā pattapubbo. Kena kāraṇenāti?	274	
PA_atk-s04_03a:274_10	Jātivādena, “itipi hīnajātiko eso”ti evarūpena vacanenāti attho.	2741	
PA_atk-s04_03a:275_0	Aḍḍhotiādīsu yo koci attano santakena vibhavena aḍḍho hoti. Idha pana na kevalaṃ	275	
PA_atk-s04_03a:275_1	aḍḍhoyeva, mahaddhano mahatā aparimāṇasaṅkhena dhanena samannāgatoti attho. Pañcakāmaguṇavasena	275	
PA_atk-s04_03a:275_2	mahantā uḷārā bhogā assāti mahābhogo. Paripuṇṇakosakoṭṭhāgāroti koso vuccati bhaṇḍāgāraṃ,	275	
PA_atk-s04_03a:275_3	nidahitvā ṭhapitena dhanena paripuṇṇakoso, dhaññena ca paripuṇṇakoṭṭhāgāroti attho.	275	
PA_atk-s04_03a:275_4	Atha vā catubbidho koso hatthī assā rathā raṭṭhanti, tividhaṃ koṭṭhāgāraṃ dhanakoṭṭhāgāraṃ	275	
PA_atk-s04_03a:275_5	dhaññakoṭṭhāgāraṃ vatthakoṭṭhāgāranti. Taṃ sabbampi paripuṇṇamassāti paripuṇṇakosakoṭṭhāgāro.	275	
PA_atk-s04_03a:275_6	Assavāyāti kassaci bahumpi dhanaṃ dentassa senā na suṇāti, sā anassavā nāma hoti.	275	
PA_atk-s04_03a:275_7	Kassaci adentassāpi suṇātiyeva, ayaṃ assavā nāma. Ovādapaṭikarāyāti “idaṃ vo kattabba,	275	
PA_atk-s04_03a:275_8	idaṃ na kattabba”nti dinnaovādakarāya. Paṇḍitoti paṇḍiccena samannāgato. Byattoti	275	
PA_atk-s04_03a:275_9	paññāveyyattiyena yutto. Medhāvīti ṭhānuppattikapaññāya samannāgato. Paṭibaloti samattho.	275	
PA_atk-s04_03a:275_10	Atthe cintetunti vaḍḍhiatthe cintetuṃ. So hi paccuppannaatthavaseneva “atītepi evaṃ	2751	
PA_atk-s04_03a:275_11	ahesuṃ, anāgatepi evaṃ bhavissantī”ti cinteti. Vijitāvīnanti vijitavijayānaṃ, mahantena	2751	
PA_atk-s04_03a:275_12	vā vijayena samannāgatānaṃ. Vimuttacittānanti pañcahi vimuttīhi vimuttamānasānaṃ.	2751	
PA_atk-s04_03a:276	5-6. Patthanāsuttadvayavaṇṇanā	27	
PA_atk-s04_03a:277_0	135-136. Pañcame negamajānapadassāti nigamavāsino ca raṭṭhavāsino ca janassa. Hatthismintiādīhi	277	
PA_atk-s04_03a:277_1	hatthiassarathatharudhanulekhamuddāgaṇanādīni soḷasa mahāsippāni dassitāni. Anavayoti	277	
PA_atk-s04_03a:277_2	samattho paripuṇṇo. Sesamettha heṭṭhā vuttanayeneva veditabbaṃ. Chaṭṭhe oparajjanti uparājabhāvaṃ.	277	
PA_atk-s04_03a:278	7. Appaṃsupatisuttavaṇṇanā	27	
PA_atk-s04_03a:279_0	137. Sattame purisādhippāyāti assaddhammavasena purise uppannādhippāyā purisajjhāsayā.	279	
PA_atk-s04_03a:279_1	Ādānādhippāyoti idāni gahetuṃ sakkhissāmi, idāni sakkhissāmīti evaṃ gahaṇādhippāyo.	279	
PA_atk-s04_03a:279_2	Visaṃyogādhippāyoti idāni nibbānaṃ pāpuṇissāmi, idāni pāpuṇissāmīti evaṃ nibbānajjhāsayo.	279	
PA_atk-s04_03a:280	8. Bhattādakasuttavaṇṇanā	28	
PA_atk-s04_03a:281_0	138. Aṭṭhame bhattādakoti bhattakkhādako, bahubhattabhuñjoti attho. Okāsapharaṇoti	281	
PA_atk-s04_03a:281_1	okāsaṃ pharitvā aññesaṃ sambādhaṃ katvā ṭhānena okāsapharaṇo. Tattha tattha laṇḍaṃ	281	
PA_atk-s04_03a:281_2	sāreti pātetīti laṇḍasāraṇo. Ettakā hatthīti gaṇanakāle salākaṃ gaṇhātīti salākaggāhī.	281	
PA_atk-s04_03a:281_3	Nisīdanasayanavasena mañcapīṭhaṃ maddatīti mañcapīṭhamaddano. Bhikkhugaṇanakāle salākaṃ	281	
PA_atk-s04_03a:281_4	gaṇhātīti salākaggāhī.	281	
PA_atk-s04_03a:282	9. Akkhamasuttavaṇṇanā	28	
PA_atk-s04_03a:283_0	139. Navame hatthikāyanti hatthighaṭaṃ. Sesesupi eseva nayo. Saṅgāme avacarantīti	283	
PA_atk-s04_03a:283_1	saṅgāmāvacarā. Ekissā vā tiṇodakadattiyā vimānitoti ekadivasaṃ ekena tiṇodakadānena	283	
PA_atk-s04_03a:283_2	vimānito, ekadivasamattaṃ aladdhatiṇodakoti attho. Ito parampi eseva nayo. Na sakkoti	283	
PA_atk-s04_03a:283_3	cittaṃ samādahitunti ārammaṇe cittaṃ sammā ṭhapetuṃ na sakkoti. Sesamettha uttānameva.	283	
PA_atk-s04_03a:283_4	Imasmiṃ pana sutte vaṭṭavivaṭṭaṃ kathitanti veditabbaṃ.	283	
PA_atk-s04_03a:284	10. Sotasuttavaṇṇanā	28	
PA_atk-s04_03a:285_0	140. Dasame duruttānanti na suṭṭhu vuttānaṃ dosavasena pavattitānaṃ pharusavacanānaṃ.	285	
PA_atk-s04_03a:285_1	Durāgatānanti dukkhuppādanākārena sotadvāraṃ āgatānaṃ. Vacanapathānanti vacanānaṃ.	285	
PA_atk-s04_03a:285_2	Dukkhānanti dukkhamānaṃ. Tibbānanti bahalānaṃ tāpanasabhāvānaṃ vā. Kharānanti pharusānaṃ.	285	
PA_atk-s04_03a:285_3	Kaṭukānanti tikhiṇānaṃ. Asātānanti amadhurānaṃ. Amanāpānanti manaṃ appāyituṃ vaḍḍhetuṃ	285	
PA_atk-s04_03a:285_4	asamatthānaṃ. Pāṇaharānanti jīvitaharānaṃ. Yā sā disāti sabbasaṅkhārasamathādivasena	285	
PA_atk-s04_03a:285_5	dissati apadissatīti nibbānaṃ disāti veditabbaṃ. Yasmā pana taṃ āgamma sabbe saṅkhārā	285	
PA_atk-s04_03a:285_6	samathaṃ gacchanti, tasmā sabbasaṅkhārasamathoti vuttaṃ. Sesaṃ sabbattha uttānameva.	285	
PA_atk-s04_03a:285_7	Imasmiṃ pana sutte sīlasamādhipaññā missikā kathitāti.	285	
PA_atk-s04_03a:286	Rājavaggo catuttho.	28	
PA_atk-s04_03a:287	(15) 5. Tikaṇḍakīvaggo	28	
PA_atk-s04_03a:288	1. Avajānātisuttavaṇṇanā	28	
PA_atk-s04_03a:289_0	141. Pañcamassa paṭhame saṃvāsenāti ekatovāsena. Ādeyyamukhoti ādiyanamukho, gahaṇamukhoti	289	
PA_atk-s04_03a:289_1	attho. Tamenaṃ datvā avajānātīti “ayaṃ dinnaṃ paṭiggahetumeva jānātī”ti evaṃ avamaññati.	289	
PA_atk-s04_03a:289_2	Tamenaṃ saṃvāsena avajānātīti appamattake kismiñcideva kujjhitvā “jānāmahaṃ tayā	289	
PA_atk-s04_03a:289_3	katakammaṃ, ettakaṃ addhānaṃ ahaṃ kiṃ karonto vasiṃ, nanu tuyhameva katākataṃ vīmaṃsanto”tiādīni	289	
PA_atk-s04_03a:289_4	vattā hoti. Atha itaro “addhā koci mayhaṃ doso bhavissatī”ti kiñci paṭippharituṃ	289	
PA_atk-s04_03a:289_5	na sakkoti. Taṃ khippaññeva adhimuccitā hotīti taṃ vaṇṇaṃ vā avaṇṇaṃ vā sīghameva	289	
PA_atk-s04_03a:289_6	saddahati. Saddahanaṭṭhena hi ādānena esa ādiyanamukhoti vutto. Ādheyyamukhoti pāḷiyā	289	
PA_atk-s04_03a:289_7	pana ṭhapitamukhoti attho. Magge khaṭaāvāṭo viya āgatāgataṃ udakaṃ vaṇṇaṃ vā avaṇṇaṃ	289	
PA_atk-s04_03a:289_8	vā saddahanavasena sampaṭicchituṃ ṭhapitamukhoti vuttaṃ hoti.	289	
PA_atk-s04_03a:290_0	Ittarasaddhoti parittakasaddho. Kusalākusale dhamme na jānātītiādīsu kusale dhamme	290	
PA_atk-s04_03a:290_1	“ime kusalā”ti na jānāti, akusale dhamme “ime akusalā”ti na jānāti. Tathā sāvajje	290	
PA_atk-s04_03a:290_2	sadosadhamme “ime sāvajjā”ti, anavajje ca niddosadhamme “ime anavajjā”ti, hīne hīnāti,	290	
PA_atk-s04_03a:290_3	paṇīte paṇītāti. Kaṇhasukkasappaṭibhāgeti “ime kaṇhā sukke paṭibāhetvā ṭhitattā sappaṭibhāgā	290	
PA_atk-s04_03a:290_4	nāma, ime ca sukkā kaṇhe paṭibāhitvā ṭhitattā sappaṭibhāgā”ti na jānāti.	290	
PA_atk-s04_03a:291	2. Ārabhatisuttavaṇṇanā	29	
PA_atk-s04_03a:292_0	142. Dutiye ārabhati ca vippaṭisārī ca hotīti āpattivītikkamanavasena ārabhati ceva,	292	
PA_atk-s04_03a:292_1	tappaccayā ca vippaṭisārī hoti. Cetovimuttiṃ paññāvimuttinti arahattasamādhiñceva	292	
PA_atk-s04_03a:292_2	arahattaphalañāṇañca. Nappajānātīti anadhigatattā na jānāti. Ārabhati na vippaṭisārī	292	
PA_atk-s04_03a:292_3	hotīti āpattiṃ āpajjati, vuṭṭhitattā pana na vippaṭisārī hoti. Nārabhati vippaṭisārī	292	
PA_atk-s04_03a:292_4	hotīti sakiṃ āpattiṃ āpajjitvā tato vuṭṭhāya pacchā kiñcāpi nāpajjati, vippaṭisāraṃ	292	
PA_atk-s04_03a:292_5	pana vinodetuṃ na sakkoti. Nārabhati na vippaṭisārī hotīti na ceva āpattiṃ āpajjati,	292	
PA_atk-s04_03a:292_6	na ca vippaṭisārī hoti. Tañca cetovimuttiṃ…pe… nirujjhantīti arahattaṃ pana appatto	292	
PA_atk-s04_03a:292_7	hoti. Pañcamanayena khīṇāsavo kathito.	292	
PA_atk-s04_03a:293_0	Ārambhajāti āpattivītikkamasambhavā. Vippaṭisārajāti vippaṭisārato jātā. Pavaḍḍhantīti	293	
PA_atk-s04_03a:293_1	punappunaṃ uppajjanena vaḍḍhanti. Ārambhaje āsave pahāyāti vītikkamasambhave āsave	293	
PA_atk-s04_03a:293_2	āpattidesanāya vā āpattivuṭṭhānena vā pajahitvā. Paṭivinodetvāti suddhante ṭhitabhāvapaccavekkhaṇena	293	
PA_atk-s04_03a:293_3	nīharitvā. Cittaṃ paññañca bhāvetūti vipassanācittañca taṃsampayuttaṃ paññañca bhāvetu.	293	
PA_atk-s04_03a:293_4	Sesaṃ iminā upāyeneva veditabbanti.	293	
PA_atk-s04_03a:294	3. Sārandadasuttavaṇṇanā	29	
PA_atk-s04_03a:295_0	143. Tatiye kāmādhimuttānanti vatthukāmakilesakāmesu adhimuttānaṃ. Dhammānudhammappaṭipannoti	295	
PA_atk-s04_03a:295_1	navalokuttaradhammatthāya sahasīlakaṃ pubbabhāgappaṭipadaṃ paṭipanno paṭipattipūrako	295	
PA_atk-s04_03a:295_2	puggalo dullabho lokasmiṃ.	295	
PA_atk-s04_03a:296	4. Tikaṇḍakīsuttavaṇṇanā	29	
PA_atk-s04_03a:297_0	144. Catutthe appaṭikūleti appaṭikūlārammaṇe. Paṭikūlasaññīti paṭikūlanti evaṃsaññī.	297	
PA_atk-s04_03a:297_1	Esa nayo sabbattha. Kathaṃ panāyaṃ evaṃ viharatīti? Iṭṭhasmiṃ vatthusmiṃ pana asubhāya	297	
PA_atk-s04_03a:297_2	vā pharati, aniccato vā upasaṃharati. Evaṃ tāva appaṭikūle paṭikūlasaññī viharati.	297	
PA_atk-s04_03a:297_3	Aniṭṭhasmiṃ vatthusmiṃ mettāya vā pharati, dhātuto vā upasaṃharati. Evaṃ paṭikūle	297	
PA_atk-s04_03a:297_4	appaṭikūlasaññī viharati. Ubhayasmiṃ pana purimanayassa ca pacchimanayassa ca vasena	297	
PA_atk-s04_03a:297_5	tatiyacatutthavārā vuttā, chaḷaṅgupekkhāvasena pañcamo. Chaḷaṅgupekkhā cesā khīṇāsavassa	297	
PA_atk-s04_03a:297_6	upekkhāsadisā, na pana khīṇāsavupekkhā. Tattha upekkhako vihareyyāti majjhattabhāve	297	
PA_atk-s04_03a:297_7	ṭhito vihareyya. Kvacanīti kismiñci ārammaṇe. Katthacīti kismiñci padese. Kiñcanati	297	
PA_atk-s04_03a:297_8	koci appamattakopi. Iti imasmiṃ sutte pañcasu ṭhānesu vipassanāva kathitā. Taṃ āraddhavipassako	297	
PA_atk-s04_03a:297_9	bhikkhu kātuṃ sakkoti, ñāṇavā paññuttaro bahussutasamaṇopi kātuṃ sakkoti. Sotāpannasakadāgāmianāgāmino	297	
PA_atk-s04_03a:297_10	kātuṃ sakkontiyeva, khīṇāsave vattabbameva natthīti. Pañcamaṃ uttānameva.	2971	
PA_atk-s04_03a:298	6. Mittasuttavaṇṇanā	29	
PA_atk-s04_03a:299_0	146. Chaṭṭhe kammantaṃ kāretīti khettādikammantaṃ kāreti. Adhikaraṇaṃ ādiyatīti cattāri	299	
PA_atk-s04_03a:299_1	adhikaraṇāni ādiyati. Pāmokkhesu bhikkhūsūti disāpāmokkhesu bhikkhūsu. Paṭiviruddho	299	
PA_atk-s04_03a:299_2	hotīti paccanīkaggāhitāya viruddho hoti. Anavatthacārikanti anavatthānacārikaṃ.	299	
PA_atk-s04_03a:300	7. Asappurisadānasuttavaṇṇanā	30	
PA_atk-s04_03a:301_0	147. Sattame asakkaccaṃ detīti na sakkaritvā suciṃ katvā deti. Acittīkatvā detīti	301	
PA_atk-s04_03a:301_1	acittīkārena agāravavasena deti. Apaviddhaṃ detīti na nirantaraṃ deti, atha vā chaḍḍetukāmo	301	
PA_atk-s04_03a:301_2	viya deti. Anāgamanadiṭṭhiko detīti katassa nāma phalaṃ āgamissatīti na evaṃ āgamanadiṭṭhiṃ na uppādetvā deti.	301	
PA_atk-s04_03a:302_0	Sukkapakkhe cittīkatvā detīti deyyadhamme ca dakkhiṇeyyesu ca cittīkāraṃ upaṭṭhapetvā	302	
PA_atk-s04_03a:302_1	deti. Tattha deyyadhammaṃ paṇītaṃ ojavantaṃ katvā dento deyyadhamme cittīkāraṃ upaṭṭhapeti	302	
PA_atk-s04_03a:302_2	nāma. Puggalaṃ vicinitvā dento dakkhiṇeyyesu cittīkāraṃ upaṭṭhapeti nāma. Sahatthā	302	
PA_atk-s04_03a:302_3	detīti āṇattiyā parahatthena adatvā “anamatagge saṃsāre vicarantena me hatthapādānaṃ	302	
PA_atk-s04_03a:302_4	aladdhakālassa pamāṇaṃ nāma natthi, vaṭṭamokkhaṃ bhavanissaraṇaṃ karissāmī”ti sahattheneva	302	
PA_atk-s04_03a:302_5	deti. Āgamanadiṭṭhikoti “anāgatabhavassa paccayo bhavissatī”ti kammañca vipākañca saddahitvā detīti.	302	
PA_atk-s04_03a:303	8. Sappurisadānasuttavaṇṇanā	30	
PA_atk-s04_03a:304_0	148. Aṭṭhame saddhāyāti dānañca dānaphalañca saddahitvā. Kālenāti yuttappattakālena.	304	
PA_atk-s04_03a:304_1	Anaggahitacittoti aggahitacitto muttacāgo hutvā. Anupahaccāti anupaghātetvā guṇe	304	
PA_atk-s04_03a:304_2	amakkhetvā. Kālāgatā cassa atthā pacurā hontīti atthā āgacchamānā vayovuḍḍhakāle	304	
PA_atk-s04_03a:304_3	anāgantvā yuttappattakāle paṭhamavayasmiṃyeva āgacchanti ceva bahū ca honti.	304	
PA_atk-s04_03a:305	9. Paṭhamasamayavimuttasuttavaṇṇanā	30	
PA_atk-s04_03a:306	149. Navame samayavimuttassāti appitappitakkhaṇeyeva vikkhambhitehi kilesehi vimuttattā samayavimuttisaṅkhātāya lokiyavimuttiyā vimuttacittassa. Dasamaṃ uttānatthameva.	30	
PA_atk-s04_03a:307	Tikaṇḍakīvaggo pañcamo.	30	
PA_atk-s04_03a:308	Tatiyapaṇṇāsakaṃ niṭṭhitaṃ.	30	
PA_atk-s04_03a:309	4. Catutthapaṇṇāsakaṃ	30	
PA_atk-s04_03a:310	(16) 1. Saddhammavaggo	31	
PA_atk-s04_03a:311	1. Paṭhamasammattaniyāmasuttavaṇṇanā	31	
PA_atk-s04_03a:312_0	151. Catutthassa paṭhame abhabbo niyāmaṃ okkamituṃ kusalesu dhammesu sammattanti	312	
PA_atk-s04_03a:312_1	kusalesu dhammesu sammattabhūtaṃ magganiyāmaṃ okkamituṃ abhabbo abhājanaṃ. Kathaṃ	312	
PA_atk-s04_03a:312_2	paribhotītiādīsu “kiṃ kathā nāma esā”ti vadanto kathaṃ paribhoti nāma. “Kiṃ nāmesa	312	
PA_atk-s04_03a:312_3	katheti, kiṃ ayaṃ jānātī”ti vadanto kathikaṃ paribhoti nāma. “Mayaṃ kiṃ jānāma, kuto	312	
PA_atk-s04_03a:312_4	amhākaṃ etaṃ sotuṃ bala”nti vadanto attānaṃ paribhoti nāma. Vipariyāyena sukkapakkho veditabbo.	312	
PA_atk-s04_03a:313	2. Dutiyasammattaniyāmasuttavaṇṇanā	31	
PA_atk-s04_03a:314	152. Dutiye anaññāte aññātamānīti aviññātasmiṃyeva “viññātamidaṃ mayā”ti evaṃmānī.	31	
PA_atk-s04_03a:315	3. Tatiyasammattaniyāmasuttavaṇṇanā	31	
PA_atk-s04_03a:316	153. Tatiye makkhī dhammaṃ suṇātīti makkhī hutvā guṇamakkhanacittena dhammaṃ suṇāti. Upārambhacittoti niggahāropanacitto. Randhagavesīti guṇarandhaṃ guṇacchiddaṃ gavesanto.	31	
PA_atk-s04_03a:317	4. Paṭhamasaddhammasammosasuttavaṇṇanā	31	
PA_atk-s04_03a:318_0	154. Catutthe na sakkaccaṃ dhammaṃ suṇantīti ohitasotā sukatakārino hutvā na suṇanti.	318	
PA_atk-s04_03a:318_1	Na pariyāpuṇantīti yathāsutaṃ dhammaṃ vaḷañjantāpi sakkaccaṃ na vaḷañjenti. Pañcamaṃ uttānameva.	318	
PA_atk-s04_03a:319	6. Tatiyasaddhammasammosasuttavaṇṇanā	31	
PA_atk-s04_03a:320	156. Chaṭṭhe appaṭisaraṇoti appatiṭṭho. Ācariyā hi suttantassa paṭisaraṇaṃ nāma, tesaṃ abhāvā appaṭisaraṇo hoti. Sesamettha heṭṭhā vuttanayameva.	32	
PA_atk-s04_03a:321	7. Dukkathāsuttavaṇṇanā	32	
PA_atk-s04_03a:322	157. Sattame puggalaṃ upanidhāyāti taṃ taṃ puggalaṃ upanikkhipitvā, sakkhiṃ katvāti attho. Kacchamānāyāti kathiyamānāya. Sesamettha aṭṭhamañca uttānatthamevāti.	32	
PA_atk-s04_03a:323	9. Udāyīsuttavaṇṇanā	32	
PA_atk-s04_03a:324_0	159. Navame anupubbiṃ kathaṃ kathessāmīti dānānantaraṃ sīlaṃ, sīlānantaraṃ sagganti	324	
PA_atk-s04_03a:324_1	evaṃ desanānupubbiṃ kathaṃ vā, yaṃ yaṃ suttapadaṃ vā gāthāpadaṃ vā nikkhittaṃ hoti,	324	
PA_atk-s04_03a:324_2	tassa tassa anurūpakathaṃ kathessāmīti cittaṃ upaṭṭhapetvā paresaṃ dhammo desetabbo.	324	
PA_atk-s04_03a:324_3	Pariyāyadassāvīti tassa tassa atthassa taṃ taṃ kāraṇaṃ dassento. Kāraṇañhi idha pariyāyoti	324	
PA_atk-s04_03a:324_4	vuttaṃ. Anuddayataṃ paṭiccāti “mahāsambādhappatte satte sambādhato mocessāmī”ti anukampaṃ	324	
PA_atk-s04_03a:324_5	āgamma. Na āmisantaroti na āmisahetuko, attano catupaccayalābhaṃ anāsīsantoti attho.	324	
PA_atk-s04_03a:324_6	Attānañca parañca anupahaccāti attukkaṃsanaparavambhanādivasena attānañca parañca	324	
PA_atk-s04_03a:324_7	guṇupaghātena anupahantvā.	324	
PA_atk-s04_03a:325	10. Duppaṭivinodayasuttavaṇṇanā	32	
PA_atk-s04_03a:326_0	160. Dasame duppaṭivinodayāti yāni hassādīni kiccāni nipphādetuṃ ṭhānāni uppannāni	326	
PA_atk-s04_03a:326_1	honti, tesu matthakaṃ asampattesu antarāyeva dunnīhārā duvikkhambhayā honti. Paṭibhānanti	326	
PA_atk-s04_03a:326_2	kathetukāmatā vuccati. Imāni pañca duppaṭivinodayāni, na suppaṭivinodayāni. Upāyena	326	
PA_atk-s04_03a:326_3	pana kāraṇena anurūpāhi paccavekkhaṇaanusāsanādīhi sakkā paṭivinodetunti.	326	
PA_atk-s04_03a:327	Saddhammavaggo paṭhamo.	32	
PA_atk-s04_03a:328	(17) 2. Āghātavaggo	32	
PA_atk-s04_03a:329	1. Paṭhamaāghātapaṭivinayasuttavaṇṇanā	32	
PA_atk-s04_03a:330_0	161. Dutiyassa paṭhame āghātaṃ paṭivinenti vūpasamentīti āghātapaṭivinayā. Yattha	330	
PA_atk-s04_03a:330_1	bhikkhuno uppanno āghāto sabbaso paṭivinetabboti yattha ārammaṇe bhikkhuno āghāto	330	
PA_atk-s04_03a:330_2	uppanno hoti, tattha so sabbo imehi pañcahi paṭivinodetabboti attho. Mettā tasmiṃ	330	
PA_atk-s04_03a:330_3	puggale bhāvetabbāti tikacatukkajjhānavasena mettā bhāvetabbā. Karuṇāyapi eseva nayo.	330	
PA_atk-s04_03a:330_4	Upekkhā pana catukkapañcakajjhānavasena bhāvetabbā. Yasmā pana yaṃ puggalaṃ passato	330	
PA_atk-s04_03a:330_5	cittaṃ na nibbāti, tasmiṃ muditā na saṇṭhahati, tasmā sā na vuttā. Asatiamanasikāroti	330	
PA_atk-s04_03a:330_6	yathā so puggalo na upaṭṭhāti, kuṭṭādīhi antarito viya hoti, evaṃ tasmiṃ asatiamanasikāro	330	
PA_atk-s04_03a:330_7	āpajjitabbo. Sesaṃ heṭṭhā vuttanayattā uttānameva.	330	
PA_atk-s04_03a:331	2. Dutiyaāghātapaṭivinayasuttavaṇṇanā	33	
PA_atk-s04_03a:332_0	162. Dutiye āghāto etesu paṭivinetabboti āghātapaṭivinayā. Āghāto etehi paṭivinetabbotipi	332	
PA_atk-s04_03a:332_1	āghātapaṭivinayā. Paṭivinayoti hi paṭivinayavatthūnampi paṭivinayakāraṇānampi etaṃ	332	
PA_atk-s04_03a:332_2	adhivacanaṃ, tadubhayampi idha vaṭṭati. Pañca hi puggalā paṭivinayavatthū honti pañcahi	332	
PA_atk-s04_03a:332_3	upamāhi pañca paṭipattiyo paṭivinayakāraṇāni. Labhati ca kālena kālaṃ cetaso vivaraṃ	332	
PA_atk-s04_03a:332_4	cetaso pasādanti kāle kāle samathavipassanācittassa uppannokāsasaṅkhātaṃ vivarañceva	332	
PA_atk-s04_03a:332_5	saddhāsampannabhāvasaṅkhātaṃ pasādañca labhati.	332	
PA_atk-s04_03a:333_0	Rathiyāyāti antaravīthiyaṃ. Nantakanti pilotikakhaṇḍaṃ. Niggahetvāti akkamitvā. Yo	333	
PA_atk-s04_03a:333_1	tattha sāroti yaṃ tattha thiraṭṭhānaṃ. Taṃ paripātetvāti taṃ luñcitvā. Evameva khoti	333	
PA_atk-s04_03a:333_2	ettha paṃsukūliko viya mettāvihārī daṭṭhabbo, rathiyāya nantakaṃ viya veripuggalo,	333	
PA_atk-s04_03a:333_3	dubbalaṭṭhānaṃ viya aparisuddhakāyasamācāratā, thiraṭṭhānaṃ viya parisuddhavacīsamācāratā,	333	
PA_atk-s04_03a:333_4	dubbalaṭṭhānaṃ chaḍḍetvā thiraṭṭhānaṃ ādāya gantvā sibbitvā rajitvā pārupitvā vicaraṇakālo	333	
PA_atk-s04_03a:333_5	viya aparisuddhakāyasamācārataṃ amanasikatvā parisuddhavacīsamācārataṃ manasikatvā	333	
PA_atk-s04_03a:333_6	verimhi cittuppādaṃ nibbāpetvā phāsuvihārakālo daṭṭhabbo.	333	
PA_atk-s04_03a:334_0	Sevālapaṇakapariyonaddhāti sevālena ca udakapappaṭakena ca paṭicchannā. Ghammaparetoti	334	
PA_atk-s04_03a:334_1	ghammena anugato. Kilantoti maggakilanto. Tasitoti taṇhābhibhūto. Pipāsitoti pānīyaṃ	334	
PA_atk-s04_03a:334_2	pātukāmo. Apaviyūhitvāti apanetvā. Pivitvāti pasannaudakaṃ pivitvā. Evameva khoti	334	
PA_atk-s04_03a:334_3	ettha ghammābhitatto puriso viya mettāvihārī daṭṭhabbo, sevālapaṇakaṃ viya aparisuddhavacīsamācāratā,	334	
PA_atk-s04_03a:334_4	pasannaudakaṃ viya parisuddhakāyasamācāratā, sevālapaṇakaṃ apabyūhitvā pasannodakaṃ	334	
PA_atk-s04_03a:334_5	pivitvā gamanaṃ viya aparisuddhavacīsamācārataṃ amanasikatvā parisuddhakāyasamācārataṃ	334	
PA_atk-s04_03a:334_6	manasikatvā verimhi cittuppādaṃ nibbāpetvā phāsuvihārakālo daṭṭhabbo.	334	
PA_atk-s04_03a:335_0	Khobhessāmīti cālessāmi. Loḷessāmīti ākulaṃ karissāmi. Apeyyampi taṃ karissāmīti	335	
PA_atk-s04_03a:335_1	pivituṃ asakkuṇeyyaṃ karissāmi. Catukkuṇḍikoti jāṇūhi ca hatthehi ca bhūmiyaṃ patiṭṭhānena	335	
PA_atk-s04_03a:335_2	catukkuṇḍiko hutvā. Gopītakaṃ pivitvāti gāviyo viya mukhena ākaḍḍhento pivitvā. Evameva	335	
PA_atk-s04_03a:335_3	khoti ettha ghammābhitatto puriso viya mettāvihārī daṭṭhabbo, gopadaṃ viya veripuggalo,	335	
PA_atk-s04_03a:335_4	gopade parittaudakaṃ viya tassabbhantare parittaguṇo, catukkuṇḍikassa gopītakaṃ pivitvā	335	
PA_atk-s04_03a:335_5	pakkamanaṃ viya tassa aparisuddhakāyavacīsamācārataṃ amanasikatvā yaṃ so kālena kālaṃ	335	
PA_atk-s04_03a:335_6	dhammassavanaṃ nissāya cetaso vivarappasādasaṅkhātaṃ pītipāmojjaṃ labhati, taṃ manasikatvā	335	
PA_atk-s04_03a:335_7	cittuppādanibbāpanaṃ veditabbaṃ.	335	
PA_atk-s04_03a:336_0	Ābādhikoti iriyāpathabhañjanakena visabhāgābādhena ābādhiko. Puratopissāti puratopi	336	
PA_atk-s04_03a:336_1	bhaveyya. Anayabyasananti avaḍḍhivināsaṃ. Evameva khoti ettha so anāthagilāno viya	336	
PA_atk-s04_03a:336_2	sabbakaṇhadhammasamannāgato puggalo, addhānamaggo viya anamataggasaṃsāro, purato	336	
PA_atk-s04_03a:336_3	ca pacchato ca gāmānaṃ dūrabhāvo viya nibbānassa dūrabhāvo, sappāyabhojanānaṃ alābho	336	
PA_atk-s04_03a:336_4	viya sāmaññaphalabhojanānaṃ alābho, sappāyabhesajjānaṃ alābho viya samathavipassanānaṃ	336	
PA_atk-s04_03a:336_5	abhāvo, patirūpaupaṭṭhākānaṃ alābho viya ovādānusāsanīhi kilesatikicchakānaṃ abhāvo,	336	
PA_atk-s04_03a:336_6	gāmantanāyakassa alābho viya nibbānasampāpakassa tathāgatassa vā tathāgatasāvakassa	336	
PA_atk-s04_03a:336_7	vā aladdhabhāvo, aññatarassa purisassa disvā kāruññupaṭṭhānaṃ viya tasmiṃ puggale	336	
PA_atk-s04_03a:336_8	mettāvihārikassa kāruññaṃ uppādetvā cittanibbāpanaṃ veditabbaṃ.	336	
PA_atk-s04_03a:337_0	Acchodakāti pasannodakā. Sātodakāti madhurodakā. Sītodakāti tanusītasalilā. Setakāti	337	
PA_atk-s04_03a:337_1	ūmibhijjanaṭṭhānesu setavaṇṇā. Supatitthāti samatitthā. Evameva khoti ettha ghammābhitatto	337	
PA_atk-s04_03a:337_2	puriso viya mettāvihārī daṭṭhabbo, sā pokkharaṇī viya parisuddhasabbadvāro puriso,	337	
PA_atk-s04_03a:337_3	nhatvā pivitvā paccuttaritvā rukkhacchāyāya nipajjitvā yathākāmaṃ gamanaṃ viya tesu	337	
PA_atk-s04_03a:337_4	dvāresu yaṃ icchati, taṃ ārammaṇaṃ katvā cittanibbāpanaṃ veditabbaṃ. Tatiyacatutthāni	337	
PA_atk-s04_03a:337_5	heṭṭhā vuttanayāneva.	337	
PA_atk-s04_03a:338	5. Pañhapucchāsuttavaṇṇanā	33	
PA_atk-s04_03a:339	165. Pañcame paribhavanti paribhavanto, evaṃ paribhavissāmīti paribhavanatthāya pucchatīti attho. Aññātukāmoti jānitukāmo hutvā.	33	
PA_atk-s04_03a:340	6. Nirodhasuttavaṇṇanā	34	
PA_atk-s04_03a:341_0	166. Chaṭṭhe atthetaṃ ṭhānanti atthi etaṃ kāraṇaṃ. No ce diṭṭheva dhamme aññaṃ ārādheyyāti	341	
PA_atk-s04_03a:341_1	no ce imasmiṃyeva attabhāve arahattaṃ pāpuṇeyya. Kabaḷīkārāhārabhakkhānaṃ devānanti	341	
PA_atk-s04_03a:341_2	kāmāvacaradevānaṃ. Aññataraṃ manomayaṃ kāyanti jhānamanena nibbattaṃ aññataraṃ suddhāvāsabrahmakāyaṃ.	341	
PA_atk-s04_03a:341_3	Udāyīti lāḷudāyī. So hi “manomaya”nti sutvā “āruppe na bhavitabba”nti paṭibāhi. Thero	341	
PA_atk-s04_03a:341_4	“sāriputto kiṃ jānāti, yassa sammukhā evaṃ bhikkhū vacanaṃ paṭikkosantī”ti evaṃ bālānaṃ	341	
PA_atk-s04_03a:341_5	laddhiuppattipaṭibāhanatthaṃ taṃ vacanaṃ anadhivāsetvā yena bhagavā tenupasaṅkami.	341	
PA_atk-s04_03a:342_0	Atthi nāmāti amarisanatthe nipāto. Teneva cettha “ajjhupekkhissathā”ti anāgatavacanaṃ	342	
PA_atk-s04_03a:342_1	kataṃ. Ayañhetthattho – ānanda, tumhe theraṃ bhikkhuṃ viheṭhiyamānaṃ ajjhupekkhatha,	342	
PA_atk-s04_03a:342_2	na vo etaṃ marisayāmi na sahāmi nādhivāsemīti. Kasmā pana bhagavā ānandatheraṃyeva	342	
PA_atk-s04_03a:342_3	evamāhāti? Dhammabhaṇḍāgārikattā. Dhammabhaṇḍāgārikassa hi evaṃ vadanto paṭibāhituṃ	342	
PA_atk-s04_03a:342_4	bhāro. Apicesa sāriputtattherassa piyasahāyo, tenāpissa esa bhāro. Tattha kiñcāpi	342	
PA_atk-s04_03a:342_5	bhagavā ānandattheraṃ garahanto evamāha, na panesā tasseva garahā, sammukhībhūtānaṃ	342	
PA_atk-s04_03a:342_6	sabbesaṃyeva garahāti veditabbā. Vihāranti gandhakuṭiṃ.	342	
PA_atk-s04_03a:343_0	Anacchariyanti na acchariyaṃ. Yathāti kāraṇavacanaṃ. Āyasmantaṃyevettha upavānaṃ	343	
PA_atk-s04_03a:343_1	paṭibhāseyyāti ettha bhagavatā ca evaṃ etadeva kāraṇaṃ ārabbha udāhaṭe āyasmatoyeva	343	
PA_atk-s04_03a:343_2	upavānassa paṭivacanaṃ paṭibhātu upaṭṭhātūti dīpeti. Sārajjaṃ okkantanti domanassaṃ	343	
PA_atk-s04_03a:343_3	anupaviṭṭhaṃ. Sīlavātiādīhi khīṇāsavasīlādīniyeva kathitāni. Khaṇḍiccenātiādīni sakkārādīnaṃ	343	
PA_atk-s04_03a:343_4	kāraṇapucchāvasena vuttāni. Kiṃ khaṇḍiccādīhi kāraṇehi taṃ taṃ sabrahmacāriṃ sakkareyyunti	343	
PA_atk-s04_03a:343_5	ayañhettha adhippāyo.	343	
PA_atk-s04_03a:344	7. Codanāsuttavaṇṇanā	34	
PA_atk-s04_03a:345_0	167. Sattame codakenāti vatthusandassanā āpattisandassanā saṃvāsappaṭikkhepo sāmīcippaṭikkhepoti	345	
PA_atk-s04_03a:345_1	catūhi codanāvatthūhi codayamānena. Kālena vakkhāmi no akālenāti ettha cuditakassa	345	
PA_atk-s04_03a:345_2	kālo kathito, na codakassa. Paraṃ codentena hi parisamajjhe vā uposathapavāraṇagge	345	
PA_atk-s04_03a:345_3	vā āsanasālābhojanasālādīsu vā na codetabbo, divāṭṭhāne nisinnakāle “karotāyasmā	345	
PA_atk-s04_03a:345_4	okāsaṃ, ahaṃ āyasmantaṃ vattukāmo”ti evaṃ okāsaṃ kāretvā codetabbo. Puggalaṃ pana	345	
PA_atk-s04_03a:345_5	upaparikkhitvā yo lolapuggalo abhūtaṃ vatvā bhikkhūnaṃ ayasaṃ āropeti, so okāsakammaṃ	345	
PA_atk-s04_03a:345_6	vināpi codetabbo. Bhūtenāti tacchena sabhāvena. Saṇhenāti maṭṭhena mudukena. Atthasaṃhitenāti	345	
PA_atk-s04_03a:345_7	atthakāmatāya hitakāmatāya upetena. Avippaṭisāro upadahātabboti amaṅkubhāvo upanetabbo.	345	
PA_atk-s04_03a:345_8	Alaṃ te avippaṭisārāyāti yuttaṃ te amaṅkubhāvāya. Sesamettha uttānamevāti. Aṭṭhamaṃ	345	
PA_atk-s04_03a:345_9	heṭṭhā vuttanayattā pākaṭameva.	345	
PA_atk-s04_03a:346	9. Khippanisantisuttavaṇṇanā	34	
PA_atk-s04_03a:347_0	169. Navame khippaṃ nisāmayati upadhāretīti khippanisanti. Suggahitaṃ katvā gaṇhātīti	347	
PA_atk-s04_03a:347_1	suggahitaggāhī. Atthakusaloti aṭṭhakathāya cheko. Dhammakusaloti pāḷiyaṃ cheko. Niruttikusaloti	347	
PA_atk-s04_03a:347_2	niruttivacanesu cheko. Byañjanakusaloti akkharappabhede cheko. Pubbāparakusaloti	347	
PA_atk-s04_03a:347_3	atthapubbāparaṃ, dhammapubbāparaṃ, akkharapubbāparaṃ, byañjanapubbāparaṃ, anusandhipubbāparanti	347	
PA_atk-s04_03a:347_4	imasmiṃ pañcavidhe pubbāpare cheko. Tattha atthapubbāparakusaloti heṭṭhā atthena	347	
PA_atk-s04_03a:347_5	upari atthaṃ jānāti, upari atthena heṭṭhā atthaṃ jānāti. Kathaṃ? So hi heṭṭhā atthaṃ	347	
PA_atk-s04_03a:347_6	ṭhapetvā upari atthe vutte “heṭṭhā attho atthī”ti jānāti. Upari atthaṃ ṭhapetvā heṭṭhā	347	
PA_atk-s04_03a:347_7	atthe vuttepi “upari attho atthī”ti jānāti. Ubhato ṭhapetvā majjhe atthe vutte “ubhato	347	
PA_atk-s04_03a:347_8	attho atthī”ti jānāti. Majjhe atthaṃ ṭhapetvā ubhatobhāgesu atthe vutte “majjhe attho	347	
PA_atk-s04_03a:347_9	atthī”ti jānāti. Dhammapubbāparādīsupi eseva nayo. Anusandhipubbāpare pana sīlaṃ	347	
PA_atk-s04_03a:347_10	ādiṃ katvā āraddhe suttante matthake chasu abhiññāsu āgatāsu “yathānusandhiṃ yathānuparicchedaṃ	3471	
PA_atk-s04_03a:347_11	suttanto gato”ti jānāti. Diṭṭhivasena āraddhe upari saccesu āgatesupi “yathānusandhinā	3471	
PA_atk-s04_03a:347_12	gato”ti jānāti. Kalahabhaṇḍanavasena āraddhe upari sāraṇīyadhammesu āgatesupi, dvattiṃsatiracchānakathāvasena	3471	
PA_atk-s04_03a:347_13	āraddhe upari dasakathāvatthūsu āgatesupi “yathānusandhinā gato”ti jānātīti.	3471	
PA_atk-s04_03a:348	10. Bhaddajisuttavaṇṇanā	34	
PA_atk-s04_03a:349_0	170. Dasame abhibhūti abhibhavitvā ṭhito jeṭṭhako. Anabhibhūtoti aññehi anabhibhūto.	349	
PA_atk-s04_03a:349_1	Aññadatthūti ekaṃsavacane nipāto. Dassanavasena daso, sabbaṃ passatīti adhippāyo.	349	
PA_atk-s04_03a:349_2	Vasavattīti sabbaṃ janaṃ vase vatteti. Yathā passatoti iṭṭhārammaṇaṃ vā hotu aniṭṭhārammaṇaṃ	349	
PA_atk-s04_03a:349_3	vā, yenākārena taṃ passantassa. Anantarā āsavānaṃ khayo hotīti anantarāyeva arahattaṃ	349	
PA_atk-s04_03a:349_4	uppajjati. Yathā suṇatoti etthāpi eseva nayo. Atha vā yaṃ cakkhunā rūpaṃ disvā nirantarameva	349	
PA_atk-s04_03a:349_5	vipassanaṃ paṭṭhapetvā arahattaṃ pāpuṇāti, taṃ tassa arahattaṃ cakkhuviññāṇānantaraṃ	349	
PA_atk-s04_03a:349_6	nāma hoti. Taṃ sandhāya vuttaṃ – idaṃ dassanānaṃ agganti. Dutiyapadepi eseva nayo.	349	
PA_atk-s04_03a:350_0	Yathā sukhitassāti yena maggasukhena sukhitassa. Anantarā āsavānaṃ khayo hotīti samanantarameva	350	
PA_atk-s04_03a:350_1	arahattaṃ uppajjati. Idaṃ sukhānaṃ agganti idaṃ maggasukhaṃ sukhānaṃ uttamaṃ. Yathā	350	
PA_atk-s04_03a:350_2	saññissāti idhāpi maggasaññāva adhippetā. Yathā bhūtassāti yasmiṃ bhave yasmiṃ attabhāve	350	
PA_atk-s04_03a:350_3	ṭhitassa. Anantarāti anantarāyena arahattaṃ uppajjati. idaṃ bhavānaṃ agganti ayaṃ	350	
PA_atk-s04_03a:350_4	pacchimo attabhāvo bhavānaṃ aggaṃ nāma. Atha vā yathā bhūtassāti yehi khandhehi maggakkhaṇe	350	
PA_atk-s04_03a:350_5	bhūtassa vijjamānassa. Anantarā āsavānaṃ khayo hotīti maggānantarameva phalaṃ uppajjati.	350	
PA_atk-s04_03a:350_6	Idaṃ bhavānaṃ agganti idaṃ maggakkhaṇe khandhapañcakaṃ bhavānaṃ aggaṃ nāmāti.	350	
PA_atk-s04_03a:351	Āghātavaggo dutiyo.	35	
PA_atk-s04_03a:352	(18) 3. Upāsakavaggo	35	
PA_atk-s04_03a:353	1-3. Sārajjasuttādivaṇṇanā	35	
PA_atk-s04_03a:354	171-173. Tatiyassa paṭhamadutiyatatiyesu agāriyappaṭipatti kathitā. Sotāpannasakadāgāminopi hontu, vaṭṭantiyeva.	35	
PA_atk-s04_03a:355	4. Verasuttavaṇṇanā	35	
PA_atk-s04_03a:356_0	174. Catutthe bhayānīti cittutrāsabhayāni. Verānīti akusalaverānipi puggalaverānipi.	356	
PA_atk-s04_03a:356_1	Cetasikanti cittanissitaṃ. Dukkhanti kāyapasādavatthukaṃ dukkhaṃ. Domanassanti domanassavedanaṃ.	356	
PA_atk-s04_03a:356_2	Imasmiṃ sutte viratipahānaṃ kathitaṃ.	356	
PA_atk-s04_03a:357	5. Caṇḍālasuttavaṇṇanā	35	
PA_atk-s04_03a:358_0	175. Pañcame upāsakapatikuṭṭhoti upāsakapacchimako. Kotūhalamaṅgalikoti “iminā idaṃ	358	
PA_atk-s04_03a:358_1	bhavissatī”ti evaṃ pavattattā kotūhalasaṅkhātena diṭṭhasutamutamaṅgalena samannāgato.	358	
PA_atk-s04_03a:358_2	Maṅgalaṃ pacceti no kammanti maṅgalaṃ oloketi, kammaṃ na oloketi. Ito ca bahiddhāti	358	
PA_atk-s04_03a:358_3	imamhā sāsanā bahiddhā. Pubbakāraṃ karotīti dānādikaṃ kusalakiccaṃ paṭhamataraṃ karoti.	358	
PA_atk-s04_03a:359	6. Pītisuttavaṇṇanā	35	
PA_atk-s04_03a:360_0	176. Chaṭṭhe kinti mayanti kena nāma upāyena mayaṃ. Pavivekaṃ pītinti paṭhamadutiyajjhānāni	360	
PA_atk-s04_03a:360_1	nissāya uppajjanakapītiṃ. Kāmūpasaṃhitanti kāmanissitaṃ duvidhe kāme ārabbha uppajjanakaṃ.	360	
PA_atk-s04_03a:360_2	Akusalūpasaṃhitanti “migasūkarādayo vijjhissāmī”ti saraṃ khipitvā tasmiṃ viraddhe	360	
PA_atk-s04_03a:360_3	“viraddhaṃ mayā”ti evaṃ akusale nissāya uppajjanakaṃ. Tādisesu pana ṭhānesu avirajjhantassa	360	
PA_atk-s04_03a:360_4	“suṭṭhu me viddhaṃ, suṭṭhu me pahaṭa”nti uppajjanakaṃ akusalūpasaṃhitaṃ sukhaṃ somanassaṃ	360	
PA_atk-s04_03a:360_5	nāma. Dānādiupakaraṇānaṃ asampattiyā uppajjamānaṃ pana kusalūpasaṃhitaṃ dukkhaṃ domanassanti veditabbaṃ.	360	
PA_atk-s04_03a:361	7. Vaṇijjāsuttavaṇṇanā	36	
PA_atk-s04_03a:362_0	177. Sattame vaṇijjāti vāṇijakammāni. Upāsakenāti tisaraṇagatena. Satthavaṇijjāti	362	
PA_atk-s04_03a:362_1	āvudhabhaṇḍaṃ kāretvā tassa vikkayo. Sattavaṇijjāti manussavikkayo. Maṃsavaṇijjāti	362	
PA_atk-s04_03a:362_2	sūkaramigādayo posetvā tesaṃ vikkayo. Majjavaṇijjāti yaṃkiñci majjaṃ kāretvā tassa	362	
PA_atk-s04_03a:362_3	vikkayo. Visavaṇijjāti visaṃ kāretvā tassa vikkayo. Iti sabbampi imaṃ vaṇijjaṃ neva	362	
PA_atk-s04_03a:362_4	attanā kātuṃ, na pare samādapetvā kāretuṃ vaṭṭati.	362	
PA_atk-s04_03a:363	8. Rājasuttavaṇṇanā	36	
PA_atk-s04_03a:364_0	178. Aṭṭhame pabbājentīti raṭṭhamhā pabbājenti. Yathāpaccayaṃ vā karontīti yathādhippāyaṃ	364	
PA_atk-s04_03a:364_1	yathājjhāsayaṃ karonti. Tatheva pāpakammaṃ pavedentīti yathā tena kataṃ, taṃ tatheva	364	
PA_atk-s04_03a:364_2	aññesaṃ ārocenti kathenti.	364	
PA_atk-s04_03a:365	9. Gihisuttavaṇṇanā	36	
PA_atk-s04_03a:366_0	179. Navame saṃvutakammantanti pihitakammantaṃ. Ābhicetasikānanti uttamacittanissitānaṃ.	366	
PA_atk-s04_03a:366_1	Diṭṭhadhammasukhavihārānanti paccakkheyeva dhamme pavattikkhaṇe sukhavihārānaṃ. Ariyakantehīti	366	
PA_atk-s04_03a:366_2	ariyānaṃ kantehi maggaphalasīlehi.	366	
PA_atk-s04_03a:367_0	Ariyadhammaṃ samādāyāti ettha ariyadhammoti pañca sīlāni kathitāni. Merayaṃ vāruṇinti	367	
PA_atk-s04_03a:367_1	catubbidhaṃ merayaṃ pañcavidhañca suraṃ. Dhammañcānuvitakkayeti navavidhaṃ lokuttaradhammaṃ	367	
PA_atk-s04_03a:367_2	anussativaseneva vitakkeyya. Abyāpajjhaṃ hitaṃ cittanti niddukkhaṃ mettādibrahmavihāracittaṃ.	367	
PA_atk-s04_03a:367_3	Devalokāya bhāvayeti brahmalokatthāya bhāveyya. Puññatthassa jigīsatoti puññena atthikassa	367	
PA_atk-s04_03a:367_4	puññaṃ gavesantassa. Santesūti buddhapaccekabuddhatathāgatasāvakesu. Vipulā hoti	367	
PA_atk-s04_03a:367_5	dakkhiṇāti evaṃ dinnadānaṃ mahapphalaṃ hoti. Anupubbenāti sīlapūraṇādinā anukkamena.	367	
PA_atk-s04_03a:367_6	Sesaṃ tikanipāte vuttatthameva.	367	
PA_atk-s04_03a:368	10. Gavesīsuttavaṇṇanā	36	
PA_atk-s04_03a:369_0	180. Dasame sitaṃ pātvākāsīti mahāmaggeneva gacchanto taṃ sālavanaṃ oloketvā “atthi	369	
PA_atk-s04_03a:369_1	nu kho imasmiṃ ṭhāne kiñci sukāraṇaṃ uppannapubba”nti addasa kassapabuddhakāle gavesinā	369	
PA_atk-s04_03a:369_2	upāsakena kataṃ sukāraṇaṃ. Athassa etadahosi – “idaṃ sukāraṇaṃ bhikkhusaṅghassa apākaṭaṃ	369	
PA_atk-s04_03a:369_3	paṭicchannaṃ, handa naṃ bhikkhusaṅghassa pākaṭaṃ karomī”ti maggā okkamma aññatarasmiṃ	369	
PA_atk-s04_03a:369_4	padese ṭhitova sitapātukammaṃ akāsi, aggaggadante dassetvā mandahasitaṃ hasi. Yathā	369	
PA_atk-s04_03a:369_5	hi lokiyamanussā udaraṃ paharantā “kahaṃ kaha”nti hasanti, na evaṃ buddhā. Buddhānaṃ	369	
PA_atk-s04_03a:369_6	pana hasitaṃ haṭṭhapahaṭṭhākāramattameva hoti.	369	
PA_atk-s04_03a:370_0	Hasitañca nāmetaṃ terasahi somanassasahagatacittehi hoti. Tattha lokiyamahājano akusalato	370	
PA_atk-s04_03a:370_1	catūhi, kāmāvacarakusalato catūhīti aṭṭhahi cittehi hasati, sekhā akusalato diṭṭhigatasampayuttāni	370	
PA_atk-s04_03a:370_2	dve apanetvā chahi cittehi hasanti, khīṇāsavā catūhi sahetukakiriyacittehi, ekena	370	
PA_atk-s04_03a:370_3	ahetukakiriyacittenāti pañcahi cittehi hasanti. Tesupi balavārammaṇe āpāthamāgate	370	
PA_atk-s04_03a:370_4	dvīhi ñāṇasampayuttacittehi hasanti, dubbalārammaṇe duhetukacittadvayena ca ahetukacittena	370	
PA_atk-s04_03a:370_5	cāti tīhi cittehi hasanti. Imasmiṃ pana ṭhāne kiriyāhetukamanoviññāṇadhātusomanassasahagatacittaṃ	370	
PA_atk-s04_03a:370_6	bhagavato pahaṭṭhākāramattahasitaṃ uppādeti.	370	
PA_atk-s04_03a:371_0	Taṃ panetaṃ hasitaṃ evaṃ appamattakampi therassa pākaṭaṃ ahosi. Kathaṃ? Tathārūpe	371	
PA_atk-s04_03a:371_1	hi kāle tathāgatassa catūhi dāṭhāhi cātuddīpikamahāmeghamukhato samosaritā vijjulatā	371	
PA_atk-s04_03a:371_2	viya virocamānā mahātālakkhandhappamāṇā rasmivaṭṭiyo uṭṭhahitvā tikkhattuṃ siravaraṃ	371	
PA_atk-s04_03a:371_3	padakkhiṇaṃ katvā dāṭhaggesuyeva antaradhāyanti. Tena saññāṇena āyasmā ānando bhagavato	371	
PA_atk-s04_03a:371_4	pacchato gacchamānopi sitapātubhāvaṃ jānāti.	371	
PA_atk-s04_03a:372_0	Iddhanti samiddhaṃ. Phītanti atisamiddhaṃ sabbapāliphullaṃ viya. Ākiṇṇamanussanti	372	
PA_atk-s04_03a:372_1	janasamākulaṃ. Sīlesu aparipūrakārīti pañcasu sīlesu asamattakārī. Paṭidesitānīti	372	
PA_atk-s04_03a:372_2	upāsakabhāvaṃ paṭidesitāni. Samādapitānīti saraṇesu patiṭṭhāpitānīti attho. Iccetaṃ	372	
PA_atk-s04_03a:372_3	samasamanti iti etaṃ kāraṇaṃ sabbākārato samabhāveneva samaṃ, na ekadesena. Natthi	372	
PA_atk-s04_03a:372_4	kiñci atirekanti mayhaṃ imehi kiñci atirekaṃ natthi. Handāti vavassaggatthe nipāto.	372	
PA_atk-s04_03a:372_5	Atirekāyāti visesakāraṇatthāya paṭipajjāmīti attho. Sīlesu paripūrakāriṃ dhārethāti	372	
PA_atk-s04_03a:372_6	pañcasu sīlesu samattakārīti jānātha. Ettāvatā tena pañca sīlāni samādinnāni nāma	372	
PA_atk-s04_03a:372_7	honti. Kimaṅga pana na mayanti mayaṃ pana keneva kāraṇena paripūrakārino na bhavissāma.	372	
PA_atk-s04_03a:372_8	Sesamettha uttānamevāti.	372	
PA_atk-s04_03a:373	Upāsakavaggo tatiyo.	37	
PA_atk-s04_03a:374	(19) 4. Araññavaggo	37	
PA_atk-s04_03a:375	1. Āraññikasuttavaṇṇanā	37	
PA_atk-s04_03a:376_0	181. Catutthassa paṭhame mandattā momūhattāti neva samādānaṃ jānāti, na ānisaṃsaṃ.	376	
PA_atk-s04_03a:376_1	Attano pana mandattā momūhattā aññāṇeneva āraññako hoti. Pāpiccho icchāpakatoti “araññe	376	
PA_atk-s04_03a:376_2	me viharantassa ‘ayaṃ āraññako’ti catupaccayasakkāraṃ karissanti, ‘ayaṃ bhikkhu lajjī	376	
PA_atk-s04_03a:376_3	pavivitto’tiādīhi ca guṇehi sambhāvessantī”ti evaṃ pāpikāya icchāya ṭhatvā tāya eva	376	
PA_atk-s04_03a:376_4	icchāya abhibhūto hutvā āraññako hoti. Ummādavasena araññaṃ pavisitvā viharanto pana	376	
PA_atk-s04_03a:376_5	ummādā cittakkhepā āraññako nāma hoti. Vaṇṇitanti idaṃ āraññakaṅgaṃ nāma buddhehi	376	
PA_atk-s04_03a:376_6	ca buddhasāvakehi ca vaṇṇitaṃ pasatthanti āraññako hoti. Idamatthitanti imāya kalyāṇāya	376	
PA_atk-s04_03a:376_7	paṭipattiyā attho etassāti idamatthī, idamatthino bhāvo idamatthitā. Taṃ idamatthitaṃyeva	376	
PA_atk-s04_03a:376_8	nissāya, na aññaṃ kiñci lokāmisanti attho. Sesamettha ito paresu ca uttānatthameva.	376	
PA_atk-s04_03a:377	Araññavaggo catuttho.	37	
PA_atk-s04_03a:378	(20) 5. Brāhmaṇavaggo	37	
PA_atk-s04_03a:379	1. Soṇasuttavaṇṇanā	37	
PA_atk-s04_03a:380_0	191. Pañcamassa paṭhame brāhmaṇadhammāti brāhmaṇasabhāvā. Sunakhesūti kukkuresu.	380	
PA_atk-s04_03a:380_1	Neva kiṇanti na vikkiṇantīti na gaṇhantā kiṇanti, na dadantā vikkiṇanti. Sampiyeneva	380	
PA_atk-s04_03a:380_2	saṃvāsaṃ saṃbandhāya sampavattentīti piyo piyaṃ upasaṅkamitvā paveṇiyā bandhanatthaṃ	380	
PA_atk-s04_03a:380_3	saṃvāsaṃ pavattayanti. Udarāvadehakanti udaraṃ avadihitvā upacinitvā pūretvā. Avasesaṃ	380	
PA_atk-s04_03a:380_4	ādāya pakkamantīti yaṃ bhuñjituṃ na sakkonti, taṃ bhaṇḍikaṃ katvā gahetvā gacchanti.	380	
PA_atk-s04_03a:380_5	Imasmiṃ sutte vaṭṭameva kathitaṃ.	380	
PA_atk-s04_03a:381	2. Doṇabrāhmaṇasuttavaṇṇanā	38	
PA_atk-s04_03a:382_0	192. Dutiye tvampi noti tvampi nu. Pavattāroti pavattayitāro. Yesanti yesaṃ santakaṃ.	382	
PA_atk-s04_03a:382_1	Mantapadanti vedasaṅkhātaṃ mantameva. Gītanti aṭṭhakādīhi dasahi porāṇakabrāhmaṇehi	382	
PA_atk-s04_03a:382_2	sarasampattivasena sajjhāyitaṃ. Pavuttanti aññesaṃ vuttaṃ, vācitanti attho. Samīhitanti	382	
PA_atk-s04_03a:382_3	samupabyūḷhaṃ rāsikataṃ, piṇḍaṃ katvā ṭhapitanti attho. Tadanugāyantīti etarahi brāhmaṇā	382	
PA_atk-s04_03a:382_4	taṃ tehi pubbehi gītaṃ anugāyanti anusajjhāyanti. Tadanubhāsantīti taṃ anubhāsanti.	382	
PA_atk-s04_03a:382_5	Idaṃ purimasseva vevacanaṃ. Bhāsitamanubhāsantīti tehi bhāsitaṃ anubhāsanti. Sajjhāyitamanusajjhāyantīti	382	
PA_atk-s04_03a:382_6	tehi sajjhāyitaṃ anusajjhāyanti. Vācitamanuvācentīti tehi aññesaṃ vācitaṃ anuvācenti.	382	
PA_atk-s04_03a:382_7	Seyyathidanti te katameti attho. Aṭṭhakotiādīni tesaṃ nāmāni. Te kira dibbena cakkhunā	382	
PA_atk-s04_03a:382_8	oloketvā parūpaghātaṃ akatvā kassapasammāsambuddhassa bhagavato pāvacanena saha saṃsandetvā	382	
PA_atk-s04_03a:382_9	mante ganthesuṃ. Aparāpare pana brāhmaṇā pāṇātipātādīni pakkhipitvā tayo vede bhinditvā	382	
PA_atk-s04_03a:382_10	buddhavacanena saddhiṃ viruddhe akaṃsu. Tyāssu’meti ettha assūti nipātamattaṃ, te	3821	
PA_atk-s04_03a:382_11	brāhmaṇā ime pañca brāhmaṇe paññāpentīti attho.	3821	
PA_atk-s04_03a:383_0	Mante adhīyamānoti vede sajjhāyanto gaṇhanto. Ācariyadhananti ācariyadakkhiṇaṃ ācariyabhāgaṃ.	383	
PA_atk-s04_03a:383_1	Na issatthenāti na yodhājīvakammena uppādeti. Na rājaporisenāti na rājupaṭṭhākabhāvena.	383	
PA_atk-s04_03a:383_2	Kevalaṃ bhikkhācariyāyāti suddhāya bhikkhācariyāya eva. Kapālaṃ anatimaññamānoti	383	
PA_atk-s04_03a:383_3	taṃ bhikkhābhājanaṃ anatimaññamāno. So hi puṇṇapattaṃ ādāya sīsaṃ nhāto kuladvāresu	383	
PA_atk-s04_03a:383_4	ṭhatvā “ahaṃ aṭṭhacattālīsa vassāni komārabrahmacariyaṃ cariṃ, mantāpi me gahitā,	383	
PA_atk-s04_03a:383_5	ācariyassa ācariyadhanaṃ dassāmi, dhanaṃ me dethā”ti yācati. Taṃ sutvā manussā yathāsatti	383	
PA_atk-s04_03a:383_6	yathābalaṃ aṭṭhapi soḷasapi satampi sahassampi denti. Evaṃ sakalagāmaṃ caritvā laddhadhanaṃ	383	
PA_atk-s04_03a:383_7	ācariyassa niyyādeti. Taṃ sandhāyetaṃ vuttaṃ. Evaṃ kho doṇa brāhmaṇo brahmasamo hotīti	383	
PA_atk-s04_03a:383_8	evaṃ brahmavihārehi samannāgatattā brāhmaṇo brahmasamo nāma hoti.	383	
PA_atk-s04_03a:384_0	Neva kayena na vikkayenāti neva attanā kayaṃ katvā gaṇhāti, na parena vikkayaṃ katvā	384	
PA_atk-s04_03a:384_1	dinnaṃ. Udakūpassaṭṭhanti udakena upassaṭṭhaṃ pariccattaṃ. So hi yasmiṃ kule vayappattā	384	
PA_atk-s04_03a:384_2	dārikā atthi, gantvā tassa dvāre tiṭṭhati. “Kasmā ṭhitosī”ti vutte “ahaṃ aṭṭhacattālīsa	384	
PA_atk-s04_03a:384_3	vassāni komārabrahmacariyaṃ cariṃ, taṃ sabbaṃ tumhākaṃ demi, tumhe mayhaṃ dārikaṃ	384	
PA_atk-s04_03a:384_4	dethā”ti vadati. Te dārikaṃ ānetvā tassa hatthe udakaṃ pātetvā denti. So taṃ udakūpassaṭṭhaṃ	384	
PA_atk-s04_03a:384_5	bhariyaṃ gaṇhitvā gacchati. Atimīḷhajoti atimīḷhe mahāgūtharāsimhi jāto. Tassa sāti	384	
PA_atk-s04_03a:384_6	tassa esā. Na davatthāti na kīḷanatthā. Na ratatthāti na kāmaratiatthā. Methunaṃ	384	
PA_atk-s04_03a:384_7	uppādetvāti dhītaraṃ vā puttaṃ vā uppādetvā “idāni paveṇi ghaṭīyissatī”ti nikkhamitvā	384	
PA_atk-s04_03a:384_8	pabbajati. Sugatiṃ saggaṃ lokanti brahmalokameva sandhāyetaṃ vuttaṃ. Devasamo hotīti	384	
PA_atk-s04_03a:384_9	dibbavihārehi samannāgatattā devasamo nāma hoti.	384	
PA_atk-s04_03a:385_0	Tameva puttassādaṃ nikāmayamānoti yvāssa dhītaraṃ vā puttaṃ vā jātaṃ disvā puttapemaṃ	385	
PA_atk-s04_03a:385_1	puttassādo uppajjati, taṃ patthayamāno icchamāno. Kuṭumbaṃ ajjhāvasatīti kuṭumbaṃ	385	
PA_atk-s04_03a:385_2	saṇṭhapetvā kuṭumbamajjhe vasati. Sesamettha uttānamevāti.	385	
PA_atk-s04_03a:386	3. Saṅgāravasuttavaṇṇanā	38	
PA_atk-s04_03a:387_0	193. Tatiye pagevāti paṭhamaññeva. Kāmarāgapariyuṭṭhitenāti kāmarāgaggahitena. Kāmarāgaparetenāti	387	
PA_atk-s04_03a:387_1	kāmarāgānugatena. Nissaraṇanti tividhaṃ kāmarāgassa nissaraṇaṃ vikkhambhananissaraṇaṃ,	387	
PA_atk-s04_03a:387_2	tadaṅganissaraṇaṃ, samucchedanissaraṇanti. Tattha asubhe paṭhamajjhānaṃ vikkhambhananissaraṇaṃ	387	
PA_atk-s04_03a:387_3	nāma, vipassanā tadaṅganissaraṇaṃ nāma, arahattamaggo samucchedanissaraṇaṃ nāma.	387	
PA_atk-s04_03a:387_4	Taṃ tividhampi nappajānātīti attho. Attatthampītiādīsu arahattasaṅkhāto attano attho	387	
PA_atk-s04_03a:387_5	attattho nāma, paccayadāyakānaṃ attho parattho nāma, sveva duvidho ubhayattho nāma.	387	
PA_atk-s04_03a:387_6	Iminā nayena sabbavāresu attho veditabbo.	387	
PA_atk-s04_03a:388_0	Ayaṃ pana viseso – byāpādassa nissaraṇantiādīsu hi dveva nissaraṇāni vikkhambhananissaraṇañca	388	
PA_atk-s04_03a:388_1	samucchedanissaraṇañca. Tattha byāpādassa tāva mettāya paṭhamajjhānaṃ vikkhambhananissaraṇaṃ	388	
PA_atk-s04_03a:388_2	nāma, anāgāmimaggo samucchedanissaraṇaṃ, thinamiddhassa ālokasaññā vikkhambhananissaraṇaṃ,	388	
PA_atk-s04_03a:388_3	arahattamaggo samucchedanissaraṇaṃ. Uddhaccakukkuccassa yo koci samatho vikkhambhananissaraṇaṃ,	388	
PA_atk-s04_03a:388_4	uddhaccassa panettha arahattamaggo, kukkuccassa anāgāmimaggo samucchedanissaraṇaṃ.	388	
PA_atk-s04_03a:388_5	Vicikicchāya dhammavavatthānaṃ vikkhambhananissaraṇaṃ, paṭhamamaggo samucchedanissaraṇaṃ.	388	
PA_atk-s04_03a:389_0	Yā panettha seyyathāpi, brāhmaṇa, udapatto saṃsaṭṭho lākhāya vātiādikā upamā vuttā,	389	
PA_atk-s04_03a:389_1	tāsu udapattoti udakabharitā pāti. Saṃsaṭṭhoti vaṇṇabhedakaraṇavasena saṃsaṭṭho.	389	
PA_atk-s04_03a:389_2	Ukkudhitoti kudhito. Ussadakajātoti usumakajāto. Sevālapaṇakapariyonaddhoti tilabījakādibhedena	389	
PA_atk-s04_03a:389_3	sevālena vā nīlamaṇḍūkapiṭṭhivaṇṇena vā udakapiṭṭhiṃ chādetvā nibbattena paṇakena	389	
PA_atk-s04_03a:389_4	pariyonaddho. Vāteritoti vātena erito kampito. Āviloti appasanno. Luḷitoti asannisinno.	389	
PA_atk-s04_03a:389_5	Kalalībhūtoti kaddamībhūto. Andhakāre nikkhittoti koṭṭhakantarādibhede anālokaṭṭhāne	389	
PA_atk-s04_03a:389_6	ṭhapito. Imasmiṃ sutte bhagavā tīhi bhavehi desanaṃ nivaṭṭetvā arahattanikūṭena niṭṭhapesi,	389	
PA_atk-s04_03a:389_7	brāhmaṇo pana saraṇamatte patiṭṭhitoti.	389	
PA_atk-s04_03a:390	4. Kāraṇapālīsuttavaṇṇanā	39	
PA_atk-s04_03a:391_0	194. Catutthe kāraṇapālīti pāloti tassa nāmaṃ, rājakulānaṃ pana kammante kāretīti	391	
PA_atk-s04_03a:391_1	kāraṇapālī nāma jāto. Kammantaṃ kāretīti pātova uṭṭhāya dvāraṭṭālakapākāre akate	391	
PA_atk-s04_03a:391_2	kāreti, jiṇṇe paṭijaggāpeti. Piṅgiyāniṃ brāhmaṇanti evaṃnāmakaṃ anāgāmiphale patiṭṭhitaṃ	391	
PA_atk-s04_03a:391_3	ariyasāvakaṃ brāhmaṇaṃ. So kira pātova uṭṭhāya gandhamālādīni gāhāpetvā satthu santikaṃ	391	
PA_atk-s04_03a:391_4	gantvā vanditvā gandhamālādīhi pūjetvā nagaraṃ āgacchati, idaṃ brāhmaṇassa devasikaṃ	391	
PA_atk-s04_03a:391_5	vattanti. Taṃ so evaṃ vattaṃ katvā āgacchantaṃ addasa. Etadavocāti “ayaṃ brāhmaṇo	391	
PA_atk-s04_03a:391_6	paññavā ñāṇuttaro, kahaṃ nu kho pātova gantvā āgacchatī”ti cintetvā anukkamena santikaṃ	391	
PA_atk-s04_03a:391_7	āgataṃ sañjānitvā “handa kuto nū”tiādivacanaṃ avoca.	391	
PA_atk-s04_03a:392_0	Tattha divā divassāti divasassāpi divā, majjhanhikakāleti attho. Paṇḍito maññeti	392	
PA_atk-s04_03a:392_1	bhavaṃ piṅgiyānī samaṇaṃ gotamaṃ paṇḍitoti maññati, udāhu noti ayamettha attho. Ko	392	
PA_atk-s04_03a:392_2	cāhaṃ, bhoti, bho, samaṇassa gotamassa paññāveyyattiyajānane ahaṃ ko nāma? Ko ca	392	
PA_atk-s04_03a:392_3	samaṇassa gotamassa paññāveyyattiyaṃ jānissāmīti kuto cāhaṃ samaṇassa gotamassa paññāveyyattiyaṃ	392	
PA_atk-s04_03a:392_4	jānissāmi, kena nāma kāraṇena jānissāmīti evaṃ sabbathāpi attano ajānanabhāvaṃ dīpeti.	392	
PA_atk-s04_03a:392_5	Sopi nūnassa tādisovāti yo samaṇassa gotamassa paññāveyyattiyaṃ jāneyya, sopi nūna	392	
PA_atk-s04_03a:392_6	dasa pāramiyo pūretvā sabbaññutaṃ patto tādiso buddhoyeva bhaveyya. Sineruṃ vā hi	392	
PA_atk-s04_03a:392_7	pathaviṃ vā ākāsaṃ vā pametukāmena tappamāṇo daṇḍo vā rajju vā laddhuṃ vaṭṭati, samaṇassa	392	
PA_atk-s04_03a:392_8	gotamassa paññaṃ jānantenapi tassa ñāṇasadisameva sabbaññutaññāṇaṃ laddhuṃ vaṭṭatīti	392	
PA_atk-s04_03a:392_9	dīpeti. Ādaravasena panettha āmeḍitaṃ kataṃ. Uḷārāyāti uttamāya seṭṭhāya. Ko cāhaṃ,	392	
PA_atk-s04_03a:392_10	bhoti, bho, ahaṃ samaṇassa gotamassa pasaṃsane ko nāma. Ko ca samaṇaṃ gotamaṃ pasaṃsissāmīti	3921	
PA_atk-s04_03a:392_11	kena kāraṇena pasaṃsissāmi.	3921	
PA_atk-s04_03a:393_0	Pasatthappasatthoti sabbaguṇānaṃ upari carehi sabbalokapasatthehi attano guṇeheva	393	
PA_atk-s04_03a:393_1	pasattho, na tassa aññehi pasaṃsanakiccaṃ atthi. Yathā hi campakapupphaṃ vā nīluppalaṃ	393	
PA_atk-s04_03a:393_2	vā padumaṃ vā lohitacandanaṃ vā attano vaṇṇagandhasiriyāva pāsādikañceva sugandhañca,	393	
PA_atk-s04_03a:393_3	na tassa āgantukehi vaṇṇagandhehi thomanakiccaṃ atthi. Yathā ca maṇiratanaṃ vā candamaṇḍalaṃ	393	
PA_atk-s04_03a:393_4	vā attano ālokeneva obhāsati, na tassa aññena obhāsanakiccaṃ atthi, evaṃ samaṇo gotamo	393	
PA_atk-s04_03a:393_5	sabbalokapasatthehi attano guṇeheva pasattho thomito, sabbalokassa seṭṭhataṃ pāpito.	393	
PA_atk-s04_03a:393_6	Na tassa aññena pasaṃsanakiccaṃ atthi.	393	
PA_atk-s04_03a:394_0	Pasatthehi vā pasatthotipi pasatthappasattho. Ke pana pasatthā nāma? Rājā pasenadi	394	
PA_atk-s04_03a:394_1	kosalo kāsikosalavāsikehi pasattho, bimbisāro aṅgamagadhavāsīhi, vesālikā licchavī	394	
PA_atk-s04_03a:394_2	vajjitaṭṭhavāsīhi pasatthā, pāveyyakā mallā kosinārakā mallā aññepi te te khattiyā	394	
PA_atk-s04_03a:394_3	tehi tehi jānapadehi pasatthā, caṅkiādayo brāhmaṇā brāhmaṇagaṇehi, anāthapiṇḍikādayo	394	
PA_atk-s04_03a:394_4	upāsakā upāsakagaṇehi, visākhāādikā upāsikā anekasatāhi upāsikāhi, sakuludāyiādayo	394	
PA_atk-s04_03a:394_5	paribbājakā anekehi paribbājakasatehi, uppalavaṇṇattheriādikā mahāsāvikā anekehi	394	
PA_atk-s04_03a:394_6	bhikkhunisatehi, sāriputtattherādayo mahātherā anekasatehi bhikkhūhi, sakkādayo devā	394	
PA_atk-s04_03a:394_7	anekasahassehi devehi, mahābrahmādayo brahmāno anekasahassehi brahmehi pasatthā.	394	
PA_atk-s04_03a:394_8	Te sabbepi dasabalaṃ thomenti vaṇṇenti pasaṃsantīti bhagavā “pasatthappasattho”ti	394	
PA_atk-s04_03a:394_9	vuccati. Atthavasanti atthānisaṃsaṃ.	394	
PA_atk-s04_03a:395_0	Athassa so attano pasādakāraṇaṃ ācikkhanto seyyathāpi, bho, purisotiādimāha. Tattha	395	
PA_atk-s04_03a:395_1	aggarasaparitittoti bhojanarasesu pāyāso sneharasesu gosappi, kasāvarasesu khuddakamadhu	395	
PA_atk-s04_03a:395_2	aneḷakaṃ, madhurarasesu sakkarāti evamādayo aggarasā nāma. Tesu yena kenaci parititto	395	
PA_atk-s04_03a:395_3	ākaṇṭhappamāṇaṃ bhuñjitvā ṭhito. Aññesaṃ hīnānanti aggarasehi aññesaṃ hīnarasānaṃ.	395	
PA_atk-s04_03a:395_4	Suttasoti suttato, suttabhāvenāti attho. Sesupi eseva nayo. Tato tatoti suttādīsu	395	
PA_atk-s04_03a:395_5	tato tato. Aññesaṃ puthusamaṇabrāhmaṇāppavādānanti ye aññesaṃ puthūnaṃ samaṇabrāhmaṇānaṃ	395	
PA_atk-s04_03a:395_6	laddhisaṅkhātappavādā, tesaṃ. Na pihetīti na pattheti, te kathiyamāne sotumpi na	395	
PA_atk-s04_03a:395_7	icchati. Jighacchādubbalyaparetoti jighacchāya ceva dubbalabhāvena ca anugato. Madhupiṇḍikanti	395	
PA_atk-s04_03a:395_8	sālipiṭṭhaṃ bhajjitvā catumadhurena yojetvā kataṃ baddhasattupiṇḍikaṃ, madhurapūvameva	395	
PA_atk-s04_03a:395_9	vā. Adhigaccheyyāti labheyya. Asecanakanti madhurabhāvakaraṇatthāya aññena rasena	395	
PA_atk-s04_03a:395_10	anāsittakaṃ ojavantaṃ paṇītarasaṃ.	3951	
PA_atk-s04_03a:396_0	Haricandanassāti suvaṇṇavaṇṇacandanassa. Lohitacandanassāti rattavaṇṇacandanassa.	396	
PA_atk-s04_03a:396_1	Surabhigandhanti sugandhaṃ. Darathādayo vaṭṭadarathā, vaṭṭakilamathā, vaṭṭapariḷāhā	396	
PA_atk-s04_03a:396_2	eva. Udānaṃ udānesīti udāhāraṃ udāhari. Yathā hi yaṃ telaṃ mānaṃ gahetuṃ na sakkoti,	396	
PA_atk-s04_03a:396_3	vissanditvā gacchati, taṃ avasekoti vuccati. Yañca jalaṃ taḷākaṃ gahetuṃ na sakkoti,	396	
PA_atk-s04_03a:396_4	ajjhottharitvā gacchati, taṃ oghoti vuccati. Evamevaṃ yaṃ pītivacanaṃ hadayaṃ gahetuṃ	396	
PA_atk-s04_03a:396_5	na sakkoti, adhikaṃ hutvā anto asaṇṭhahitvā bahi nikkhamati, taṃ udānanti vuccati.	396	
PA_atk-s04_03a:396_6	Evarūpaṃ pītimayavacanaṃ nicchāresīti attho.	396	
PA_atk-s04_03a:397	5. Piṅgiyānīsuttavaṇṇanā	39	
PA_atk-s04_03a:398_0	195. Pañcame nīlāti idaṃ sabbasaṅgāhikaṃ. Nīlavaṇṇātiādi tasseva vibhāgadassanaṃ.	398	
PA_atk-s04_03a:398_1	Tattha na tesaṃ pakativaṇṇo nīlo, nīlavilepanavilittattā panetaṃ vuttaṃ. Nīlavatthāti	398	
PA_atk-s04_03a:398_2	paṭadukūlakoseyyādīnipi tesaṃ nīlāneva honti. Nīlālaṅkārāti nīlamaṇīhi nīlapupphehi	398	
PA_atk-s04_03a:398_3	alaṅkatā, tesaṃ hatthālaṅkāra-assālaṅkāra-rathālaṅkāra-sāṇivitānakañcukāpi sabbe	398	
PA_atk-s04_03a:398_4	nīlāyeva honti. Iminā nayena sabbapadesu attho veditabbo.	398	
PA_atk-s04_03a:399_0	Padumaṃ yathāti yathā satapattaṃ rattapadumaṃ. Kokanadanti tasseva vevacanaṃ. Pātoti	399	
PA_atk-s04_03a:399_1	pageva suriyuggamanakāle. Siyāti bhaveyya. Avītagandhanti avigatagandhaṃ. Aṅgīrasanti	399	
PA_atk-s04_03a:399_2	bhagavato aṅgamaṅgehi rasmiyo niccharanti, tasmā aṅgīrasoti vuccati. Tapantamādiccamivantalikkheti	399	
PA_atk-s04_03a:399_3	dvisahassadīpaparivāresu catūsu mahādīpesu ālokakaraṇavasena antalikkhe tapantaṃ	399	
PA_atk-s04_03a:399_4	ādiccaṃ viya virocamānaṃ. Aṅgīrasaṃ passāti attānameva vā mahājanaṃ vā sandhāya evaṃ vadati.	399	
PA_atk-s04_03a:400	6. Mahāsupinasuttavaṇṇanā	40	
PA_atk-s04_03a:401_0	196. Chaṭṭhe mahāsupināti mahantehi purisehi passitabbato mahantānañca atthānaṃ nimittabhāvato	401	
PA_atk-s04_03a:401_1	mahāsupinā. Pāturahesunti pākaṭā ahesuṃ. Tattha supinaṃ passanto catūhi kāraṇehi	401	
PA_atk-s04_03a:401_2	passati dhātukkhobhato vā anubhūtapubbato vā devatopasaṃhārato vā pubbanimittato vāti.	401	
PA_atk-s04_03a:402_0	Tattha pittādīnaṃ khobhakaraṇapaccayappayogena khubhitadhātuko dhātukkhobhato supinaṃ	402	
PA_atk-s04_03a:402_1	passati. Passanto ca nānāvidhaṃ supinaṃ passati pabbatā patanto viya, ākāsena gacchanto	402	
PA_atk-s04_03a:402_2	viya, vāḷamigahatthicorādīhi anubaddho viya ca. Anubhūtapubbato passanto pubbe anubhūtapubbaṃ	402	
PA_atk-s04_03a:402_3	ārammaṇaṃ passati. Devatopasaṃhārato passantassa devatā atthakāmatāya vā anatthakāmatāya	402	
PA_atk-s04_03a:402_4	vā atthāya vā anatthāya vā nānāvidhāni ārammaṇāni upasaṃharanti. So tāsaṃ devatānaṃ	402	
PA_atk-s04_03a:402_5	ānubhāvena tāni ārammaṇāni passati. Pubbanimittato passanto puññāpuññavasena uppajjitukāmassa	402	
PA_atk-s04_03a:402_6	atthassa vā anatthassa vā pubbanimittabhūtaṃ supinaṃ passati bodhisattamātā viya	402	
PA_atk-s04_03a:402_7	puttapaṭilābhanimittaṃ, kosalarājā viya soḷasa supine, ayameva bhagavā bodhisattabhūto	402	
PA_atk-s04_03a:402_8	ime pañca mahāsupine viya cāti.	402	
PA_atk-s04_03a:403_0	Tattha yaṃ dhātukkhobhato anubhūtapubbato ca supine passati, na taṃ saccaṃ hoti.	403	
PA_atk-s04_03a:403_1	Yaṃ devatopasaṃhārato passati, taṃ saccaṃ vā hoti alikaṃ vā. Kuddhā hi devatā upāyena	403	
PA_atk-s04_03a:403_2	vināsetukāmā viparītampi katvā dassenti. Yaṃ pana pubbanimittato passati, taṃ ekantaṃ	403	
PA_atk-s04_03a:403_3	saccameva hoti. Etesaṃ catunnaṃ mūlakāraṇānaṃ saṃsaggabhedatopi supinabhedo hotiyeva.	403	
PA_atk-s04_03a:404_0	Taṃ panetaṃ catubbidhampi supinaṃ sekhaputhujjanāva passanti appahīnavipallāsattā,	404	
PA_atk-s04_03a:404_1	asekhā na passanti pahīnavipallāsattā. Kiṃ panetaṃ passanto sutto passati paṭibuddho,	404	
PA_atk-s04_03a:404_2	udāhu neva sutto na paṭibuddhoti? Kiñcettha yadi tāva sutto passati, abhidhammavirodho	404	
PA_atk-s04_03a:404_3	āpajjati. Bhavaṅgacittena hi supati, taṃ rūpanimittādiārammaṇaṃ rāgādisampayuttaṃ	404	
PA_atk-s04_03a:404_4	vā na hoti. Supinaṃ passantassa ca īdisāni cittāni uppajjanti. Atha paṭibuddho passati,	404	
PA_atk-s04_03a:404_5	vinayavirodho āpajjati. Yañhi paṭibuddho passati, taṃ sabbohārikacittena passati.	404	
PA_atk-s04_03a:404_6	Sabbohārikacittena ca kate vītikkame anāpatti nāma natthi. Supinaṃ passantena pana	404	
PA_atk-s04_03a:404_7	katepi vītikkame ekantaṃ anāpatti eva. Atha neva sutto na paṭibuddho passati, na	404	
PA_atk-s04_03a:404_8	nāma passati. Evañca sati supinassa abhāvo ca āpajjati? Na abhāvo. Kasmā? Yasmā kapimiddhapareto	404	
PA_atk-s04_03a:404_9	passati. Vuttañhetaṃ – “kapimiddhapareto kho, mahārāja, supinaṃ passatī”ti.	404	
PA_atk-s04_03a:405_0	Kapimiddhaparetoti makkaṭaniddāya yutto. Yathā hi makkaṭassa niddā lahuparivattā	405	
PA_atk-s04_03a:405_1	hoti, evaṃ yā niddā punappunaṃ kusalādicittavokiṇṇattā lahuparivattā, yassā pavattiyaṃ	405	
PA_atk-s04_03a:405_2	punappunaṃ bhavaṅgato uttaraṇaṃ hoti, tāya yutto supinaṃ passati. Tenāyaṃ supino	405	
PA_atk-s04_03a:405_3	kusalopi hoti akusalopi abyākatopi. Tattha supinante cetiyavandanadhammassavanadhammadesanādīni	405	
PA_atk-s04_03a:405_4	karontassa kusalo, pāṇātipātādīni karontassa akusalo, dvīhi antehi mutto āvajjanatadārammaṇakkhaṇe	405	
PA_atk-s04_03a:405_5	abyākatoti veditabbo. Svāyaṃ dubbalavatthukattā cetanāya paṭisandhiṃ ākaḍḍhituṃ asamattho.	405	
PA_atk-s04_03a:405_6	Pavatte pana aññehi kusalākusalehi upatthambhito vipākaṃ deti. Kiñcāpi vipākaṃ deti,	405	
PA_atk-s04_03a:405_7	atha kho avisaye uppannattā abbohārikāva supinantacetanā. So panesa supino kālavasenapi	405	
PA_atk-s04_03a:405_8	divā tāva diṭṭho na sameti, tathā paṭhamayāme majjhimayāme pacchimayāme ca. Balavapaccūse	405	
PA_atk-s04_03a:405_9	pana asitapītakhāyite sammā pariṇāmaṃ gate kāyasmiṃ ojāya patiṭṭhitāya aruṇe uggacchamāneva	405	
PA_atk-s04_03a:405_10	diṭṭho supino sameti. Iṭṭhanimittaṃ supinaṃ passanto iṭṭhaṃ paṭilabhati, aniṭṭhanimittaṃ passanto aniṭṭhaṃ.	4051	
PA_atk-s04_03a:406_0	Ime pana pañca mahāsupine neva lokiyamahājano passati, na mahārājāno, na cakkavattirājāno,	406	
PA_atk-s04_03a:406_1	na aggasāvakā, na paccekabuddhā, na sammāsambuddhā, eko sabbaññubodhisattoyeva passati.	406	
PA_atk-s04_03a:406_2	Amhākaṃ pana bodhisatto kadā ime supine passīti? “Sve buddho bhavissāmī”ti cātuddasiyaṃ	406	
PA_atk-s04_03a:406_3	pakkhassa rattivibhāyanakāle passi. Terasiyantipi vadantiyeva. So ime supine disvā	406	
PA_atk-s04_03a:406_4	uṭṭhāya pallaṅkaṃ ābhuñjitvā nisinno cintesi – “sace mayā kapilavatthunagare ime	406	
PA_atk-s04_03a:406_5	supinā diṭṭhā assu, pitu mahārājassa katheyyaṃ. Sace pana me mātā jīveyya, tassā	406	
PA_atk-s04_03a:406_6	katheyyaṃ. Imasmiṃ kho pana ṭhāne imesaṃ paṭiggāhako nāma natthi, ahameva paṭigaṇhissāmī”ti.	406	
PA_atk-s04_03a:406_7	Tato “idaṃ imassa pubbanimittaṃ idaṃ imassā”ti sayameva supine paṭiggaṇhitvā uruvelagāme	406	
PA_atk-s04_03a:406_8	sujātāya dinnaṃ pāyāsaṃ paribhuñjitvā bodhimaṇḍaṃ āruyha bodhiṃ patvā anukkamena	406	
PA_atk-s04_03a:406_9	jetavane viharanto attano makulabuddhakāle diṭṭhe pañca mahāsupine vitthāretuṃ bhikkhū	406	
PA_atk-s04_03a:406_10	āmantetvā imaṃ desanaṃ ārabhi.	4061	
PA_atk-s04_03a:407_0	Tattha mahāpathavīti cakkavāḷagabbhaṃ pūretvā ṭhitā mahāpathavī. Mahāsayanaṃ ahosīti	407	
PA_atk-s04_03a:407_1	sirisayanaṃ ahosi. Ohitoti ṭhapito. So pana na udakasmiṃyeva ṭhapito ahosi, atha	407	
PA_atk-s04_03a:407_2	kho pācīnasamuddassa uparūparibhāgena gantvā pācīnacakkavāḷamatthake ṭhapito ahosīti	407	
PA_atk-s04_03a:407_3	veditabbo. Pacchime samudde dakkhiṇe samuddeti etesupi eseva nayo. Tiriyā nāma tiṇajātīti	407	
PA_atk-s04_03a:407_4	dabbatiṇaṃ vuccati. Nābhiyā uggantvā nabhaṃ āhacca ṭhitā ahosīti naṅgalamattena rattadaṇḍena	407	
PA_atk-s04_03a:407_5	nābhito uggantvā passantassa passantasseva vidatthimattaṃ ratanamattaṃ byāmamattaṃ	407	
PA_atk-s04_03a:407_6	yaṭṭhimattaṃ gāvutamattaṃ aḍḍhayojanamattaṃ yojanamattanti evaṃ uggantvā uggantvā	407	
PA_atk-s04_03a:407_7	anekayojanasahassaṃ nabhaṃ āhacca ṭhitā ahosi. Pādehi ussakkitvāti agganakhato paṭṭhāya	407	
PA_atk-s04_03a:407_8	pādehi abhiruhitvā. Nānāvaṇṇāti eko nīlavaṇṇo, eko pītavaṇṇo, eko lohitavaṇṇo, eko	407	
PA_atk-s04_03a:407_9	paṇḍupalāsavaṇṇoti evaṃ nānāvaṇṇā. Setāti paṇḍarā parisuddhā. Mahato mīḷhapabbatassāti	407	
PA_atk-s04_03a:407_10	tiyojanubbedhassa gūthapabbatassa. Uparūpari caṅkamatīti matthakamatthake caṅkamati.	4071	
PA_atk-s04_03a:407_11	Dīghāyukabuddhā pana tiyojanike mīḷhapabbate anupavisitvā nisinnā viya honti.	4071	
PA_atk-s04_03a:408_0	Evaṃ ettakena ṭhānena pubbanimittāni dassetvā idāni saha pubbanimittehi paṭilābhaṃ	408	
PA_atk-s04_03a:408_1	dassetuṃ yampi, bhikkhavetiādimāha. Tattha sabbaguṇadāyakattā buddhānaṃ arahattamaggo	408	
PA_atk-s04_03a:408_2	anuttarā sammāsambodhi nāma. Tasmā yaṃ so cakkavāḷamahāpathaviṃ sirisayanabhūtaṃ	408	
PA_atk-s04_03a:408_3	addasa, taṃ buddhabhāvassa pubbanimittaṃ. Yaṃ himavantapabbatarājānaṃ bimbohanaṃ	408	
PA_atk-s04_03a:408_4	addasa, taṃ sabbaññutaññāṇabimbohanassa pubbanimittaṃ. Yaṃ cattāro hatthapāde cakkavāḷamatthake	408	
PA_atk-s04_03a:408_5	ṭhite addasa, taṃ dhammacakkassa appaṭivattiyabhāve pubbanimittaṃ. Yaṃ attānaṃ uttānakaṃ	408	
PA_atk-s04_03a:408_6	nipannaṃ addasa, taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ.	408	
PA_atk-s04_03a:408_7	Yaṃ akkhīni ummīletvā passanto viya ahosi, taṃ dibbacakkhupaṭilābhassa pubbanimittaṃ.	408	
PA_atk-s04_03a:408_8	Yaṃ yāva bhavaggā ekālokaṃ ahosi, taṃ anāvaraṇañāṇassa pubbanimittaṃ. Sesaṃ pāḷivaseneva veditabbanti.	408	
PA_atk-s04_03a:409	7. Vassasuttavaṇṇanā	40	
PA_atk-s04_03a:410_0	197. Sattame nemittāti nimittapāṭhakā. Tejodhātu pakuppatīti mahāaggikkhandho uppajjati.	410	
PA_atk-s04_03a:410_1	Pāṇinā udakaṃ sampaṭicchitvāti uppannaṃ utusamuṭṭhānaṃ udakaṃ tiyojanasatena hatthena	410	
PA_atk-s04_03a:410_2	paṭiggahetvā. Pamattā hontīti attano kīḷāya pamattā honti vippavuṭṭhasatino. Tesañhi	410	
PA_atk-s04_03a:410_3	sakāya ratiyā “ramāmā”ti citte uppanne akālepi devo vassati, tadabhāve na vassati.	410	
PA_atk-s04_03a:410_4	Taṃ sandhāyetaṃ vuttaṃ – “na kālavassa”nti. Aṭṭhamanavamāni uttānatthāneva.	410	
PA_atk-s04_03a:411	10. Nissāraṇīyasuttavaṇṇanā	41	
PA_atk-s04_03a:412_0	200. Dasame nissāraṇīyāti nissaṭā visaññuttā. Dhātuyoti attasuññasabhāvā. Kāmaṃ manasikarototi	412	
PA_atk-s04_03a:412_1	kāmaṃ manasikarontassa, asubhajjhānato vuṭṭhāya agadaṃ gahetvā visaṃ vīmaṃsanto viya	412	
PA_atk-s04_03a:412_2	vīmaṃsanatthaṃ kāmābhimukhaṃ cittaṃ pesentassāti attho. Na pakkhandatīti nappavisati.	412	
PA_atk-s04_03a:412_3	Nappasīdatīti pasādaṃ nāpajjati. Na santiṭṭhatīti nappatiṭṭhahati. Na vimuccatīti	412	
PA_atk-s04_03a:412_4	na adhimuccati. Yathā pana kukkuṭapattaṃ vā nhārudaddulaṃ vā aggimhi pakkhittaṃ paṭilīyati	412	
PA_atk-s04_03a:412_5	patikuṭati pativaṭṭati na saṃpasārīyati, evaṃ paṭilīyati na saṃpasārīyati. Nekkhammaṃ	412	
PA_atk-s04_03a:412_6	kho panāti idha nekkhammaṃ nāma asubhesu paṭhamajjhānaṃ, tadassa manasikaroto cittaṃ	412	
PA_atk-s04_03a:412_7	pakkhandati. Tassa taṃ cittanti tassa taṃ asubhajjhānacittaṃ. Sugatanti gocare gatattā	412	
PA_atk-s04_03a:412_8	suṭṭhu gataṃ. Subhāvitanti ahānabhāgiyattā suṭṭhu bhāvitaṃ. Suvuṭṭhitanti kāmato	412	
PA_atk-s04_03a:412_9	vuṭṭhitaṃ. Suvimuttanti kāmehi suṭṭhu vimuttaṃ. Kāmapaccayā āsavā nāma kāmahetukā	412	
PA_atk-s04_03a:412_10	cattāro āsavā. Vighātāti dukkhā. Pariḷāhāti kāmarāgapariḷāhā. Na so taṃ vedanaṃ vediyatīti	4121	
PA_atk-s04_03a:412_11	so taṃ kāmavedanaṃ vighātapariḷāhavedanañca na vediyati. Idamakkhātaṃ kāmānaṃ nissaraṇanti	4121	
PA_atk-s04_03a:412_12	idaṃ asubhajjhānaṃ kāmehi nissaṭattā kāmānaṃ nissaraṇanti akkhātaṃ. Yo pana taṃ jhānaṃ	4121	
PA_atk-s04_03a:412_13	pādakaṃ katvā saṅkhāre sammasanto tatiyamaggaṃ patvā anāgāmiphalena nibbānaṃ disvā	4121	
PA_atk-s04_03a:412_14	“puna kāmā nāma natthī”ti jānāti. Tassa cittaṃ accantanissaraṇameva. Sesapadesupi eseva nayo.	4121	
PA_atk-s04_03a:413_0	Ayaṃ pana viseso – dutiyavāre mettājhānāni byāpādassa nissaraṇaṃ nāma. Tatiyavāre	413	
PA_atk-s04_03a:413_1	karuṇājhānāni vihiṃsāya nissaraṇaṃ nāma. Catutthavāre arūpajjhānāni rūpānaṃ nissaraṇaṃ	413	
PA_atk-s04_03a:413_2	nāma. Accantanissaraṇañcettha arahattaphalaṃ yojetabbaṃ. Pañcamavāre sakkāyaṃ manasikarototi	413	
PA_atk-s04_03a:413_3	suddhasaṅkhāre pariggaṇhitvā arahattaṃ pattassa sukkhavipassakassa phalasamāpattito	413	
PA_atk-s04_03a:413_4	vuṭṭhāya vīmaṃsanatthaṃ pañcupādānakkhandhābhimukhaṃ cittaṃ pesentassa. Idamakkhātaṃ	413	
PA_atk-s04_03a:413_5	sakkāyassa nissaraṇanti idaṃ arahattamaggena ca phalena ca nibbānaṃ disvā ṭhitassa	413	
PA_atk-s04_03a:413_6	bhikkhuno “puna sakkāyo natthī”ti uppannaṃ arahattaphalasamāpatticittaṃ sakkāyassa	413	
PA_atk-s04_03a:413_7	nissaraṇanti akkhātaṃ. Idāni evaṃ sakkāyanissaraṇaṃ nirodhaṃ patvā ṭhitassa khīṇāsavassa	413	
PA_atk-s04_03a:413_8	vaṇṇaṃ kathento tassa kāmanandīpi nānusetītiādimāha. Tattha nānusetīti na nibbattati.	413	
PA_atk-s04_03a:413_9	Ananusayāti anibbattiyā. Sesamettha uttānatthamevāti.	413	
PA_atk-s04_03a:414	Brāhmaṇavaggo pañcamo.	41	
PA_atk-s04_03a:415	Catutthapaṇṇāsakaṃ niṭṭhitaṃ.	41	
PA_atk-s04_03a:416	5. Pañcamapaṇṇāsakaṃ	41	
PA_atk-s04_03a:417	(21) 1. Kimilavaggo	41	
PA_atk-s04_03a:418	1. Kimilasuttavaṇṇanā	41	
PA_atk-s04_03a:419_0	201. Pañcamassa paṭhame kimilāyanti evaṃnāmake nagare. Niculavaneti mucalindavane.	419	
PA_atk-s04_03a:419_1	Etadavocāti ayaṃ kira thero tasmiṃyeva nagare seṭṭhiputto satthu santike pabbajitvā	419	
PA_atk-s04_03a:419_2	pubbenivāsañāṇaṃ paṭilabhi. So attanā nivutthaṃ khandhasantānaṃ anussaranto kassapadasabalassa	419	
PA_atk-s04_03a:419_3	sāsanosakkanakāle pabbajitvā catūsu parisāsu sāsane agāravaṃ karontīsu nisseṇiṃ bandhitvā	419	
PA_atk-s04_03a:419_4	pabbataṃ āruyha tattha samaṇadhammaṃ katvā attano nivutthabhāvaṃ addasa. So “satthāraṃ	419	
PA_atk-s04_03a:419_5	upasaṅkamitvā taṃ kāraṇaṃ pucchissāmī”ti etaṃ “ko nu kho, bhante”tiādivacanaṃ avoca.	419	
PA_atk-s04_03a:420_0	Satthari agāravā viharanti appatissāti satthari gāravañceva jeṭṭhakabhāvañca anupaṭṭhapetvā	420	
PA_atk-s04_03a:420_1	viharanti. Sesesupi eseva nayo. Tattha cetiyaṅgaṇādīsu chattaṃ dhāretvā upāhanā āruyha	420	
PA_atk-s04_03a:420_2	vicaranto nānappakārañca niratthakakathaṃ kathento satthari agāravo viharati nāma.	420	
PA_atk-s04_03a:420_3	Dhammassavanagge pana nisīditvā niddāyanto ceva nānappakārañca niratthakakathaṃ kathento	420	
PA_atk-s04_03a:420_4	dhamme agāravo viharati nāma. Saṅghamajjhe bāhāvikkhepakaṃ nānattakathaṃ kathento	420	
PA_atk-s04_03a:420_5	theranavamajjhimesu ca cittīkāraṃ akaronto saṅghe agāravo viharati nāma. Sikkhaṃ	420	
PA_atk-s04_03a:420_6	aparipūrento sikkhāya agāravo viharati nāma. Aññamaññaṃ kalahabhaṇḍanādīni karonto	420	
PA_atk-s04_03a:420_7	aññamaññaṃ agāravo viharati nāma. Dutiyaṃ uttānatthameva.	420	
PA_atk-s04_03a:421	3. Assājānīyasuttavaṇṇanā	42	
PA_atk-s04_03a:422_0	203-204. Tatiye ajjavenāti ujubhāvena avaṅkagamanena. Javenāti padajavena. Maddavenāti	422	
PA_atk-s04_03a:422_1	sarīramudutāya. Khantiyāti adhivāsanakkhantiyā. Soraccenāti sucisīlatāya. Bhikkhuvāre	422	
PA_atk-s04_03a:422_2	ajjavanti ñāṇassa ujukagamanaṃ. Javoti sūraṃ hutvā ñāṇassa gamanabhāvo. Maddavanti	422	
PA_atk-s04_03a:422_3	sīlamaddavaṃ. Khantīti adhivāsanakkhantiyeva. Soraccaṃ sucisīlatāyeva. Catutthe pañca	422	
PA_atk-s04_03a:422_4	balāni missakāni kathitāni.	422	
PA_atk-s04_03a:423	5. Cetokhilasuttavaṇṇanā	42	
PA_atk-s04_03a:424_0	205. Pañcame cetokhilāti cittassa thaddhabhāvā, kacavarabhāvā, khāṇukabhāvā. Satthari	424	
PA_atk-s04_03a:424_1	kaṅkhatīti satthu sarīre vā guṇe vā kaṅkhati. Sarīre kaṅkhamāno “dvattiṃsavarapurisalakkhaṇapaṭimaṇḍitaṃ	424	
PA_atk-s04_03a:424_2	nāma sarīraṃ atthi nu kho natthī”ti kaṅkhati, guṇe kaṅkhamāno “atītānāgatapaccuppannajānanasamatthaṃ	424	
PA_atk-s04_03a:424_3	sabbaññutaññāṇaṃ atthi nu kho natthī”ti kaṅkhati. Vicikicchatīti vicinanto kicchati,	424	
PA_atk-s04_03a:424_4	dukkhaṃ āpajjati, vinicchetuṃ na sakkoti. Nādhimuccatīti evametanti adhimokkhaṃ na	424	
PA_atk-s04_03a:424_5	paṭilabhati. Na sampasīdatīti guṇesu otaritvā nibbicikicchabhāvena pasīdituṃ anāvilo	424	
PA_atk-s04_03a:424_6	bhavituṃ na sakkoti. Ātappāyāti kilesasantāpakavīriyakaraṇatthāya. Anuyogāyāti punappunaṃ	424	
PA_atk-s04_03a:424_7	yogāya. Sātaccāyāti satatakiriyāya. Padhānāyāti padahanatthāya. Ayaṃ paṭhamo cetokhiloti	424	
PA_atk-s04_03a:424_8	ayaṃ satthari vicikicchāsaṅkhāto paṭhamo cittassa thaddhabhāvo evametassa bhikkhuno appahīno hoti.	424	
PA_atk-s04_03a:425_0	Dhammeti pariyattidhamme ca paṭivedhadhamme ca. Pariyattidhamme kaṅkhamāno “tepiṭakaṃ	425	
PA_atk-s04_03a:425_1	buddhavacanaṃ caturāsītidhammakkhandhasahassānīti vadanti, atthi nu kho etaṃ natthī”ti	425	
PA_atk-s04_03a:425_2	kaṅkhati. Paṭivedhadhamme kaṅkhamāno “vipassanānissando maggo nāma, magganissandaṃ	425	
PA_atk-s04_03a:425_3	phalaṃ nāma, sabbasaṅkhārapaṭinissaggo nibbānaṃ nāmāti vadanti, taṃ atthi nu kho	425	
PA_atk-s04_03a:425_4	natthī”ti kaṅkhati. Saṅghe kaṅkhatīti “ujuppaṭipanno”tiādīnaṃ padānaṃ vasena “evarūpaṃ	425	
PA_atk-s04_03a:425_5	paṭipadaṃ paṭipanno cattāro maggaṭṭhā cattāro phalaṭṭhāti aṭṭhannaṃ puggalānaṃ samūhabhūto	425	
PA_atk-s04_03a:425_6	saṅgho nāma atthi nu kho natthī”ti kaṅkhati. Sikkhāya kaṅkhamāno “adhisīlasikkhā	425	
PA_atk-s04_03a:425_7	nāma adhicittaadhipaññāsikkhā nāmāti vadanti, sā atthi nu kho natthī”ti kaṅkhati.	425	
PA_atk-s04_03a:425_8	Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo kacavarabhāvo khāṇukabhāvo.	425	
PA_atk-s04_03a:426	6. Vinibandhasuttavaṇṇanā	42	
PA_atk-s04_03a:427_0	206. Chaṭṭhe cetasovinibandhāti cittaṃ vinibandhitvā muṭṭhiyaṃ katvā viya gaṇhantīti	427	
PA_atk-s04_03a:427_1	cetasovinibandhā. Kāmeti vatthukāmepi kilesakāmepi. Kāyeti attano kāye. Rūpeti bahiddhārūpe.	427	
PA_atk-s04_03a:427_2	Yāvadatthanti yattakaṃ icchati, tattakaṃ. Udarāvadehakanti udarapūraṃ. Tañhi udaraṃ	427	
PA_atk-s04_03a:427_3	avadehanato udarāvadehakanti vuccati. Seyyasukhanti mañcapīṭhasukhaṃ, utusukhaṃ vā.	427	
PA_atk-s04_03a:427_4	Passasukhanti yathā samparivattakaṃ sayantassa dakkhiṇapassa vāmapassānaṃ sukhaṃ	427	
PA_atk-s04_03a:427_5	hoti, evaṃ uppannasukhaṃ. Middhasukhanti niddāsukhaṃ. Anuyuttoti yuttappayutto viharati.	427	
PA_atk-s04_03a:427_6	Paṇidhāyāti patthayitvā. Sīlenātiādīsu sīlanti catupārisuddhisīlaṃ. Vatanti vatasamādānaṃ.	427	
PA_atk-s04_03a:427_7	Tapoti tapacaraṇaṃ. Brahmacariyanti methunavirati. Devo vā bhavissāmīti mahesakkhadevo	427	
PA_atk-s04_03a:427_8	vā bhavissāmi. Devaññataro vāti appesakkhadevesu vā aññataroti.	427	
PA_atk-s04_03a:428	7-8. Yāgusuttādivaṇṇanā	42	
PA_atk-s04_03a:429_0	207-208. Sattame vātaṃ anulometīti vātaṃ anulometvā harati. Vatthiṃ sodhetīti dhamaniyo	429	
PA_atk-s04_03a:429_1	suddhā karoti. Āmāvasesaṃ pācetīti sace āmāvasesakaṃ hoti, taṃ pāceti. Aṭṭhame acakkhussanti	429	
PA_atk-s04_03a:429_2	na cakkhūnaṃ hitaṃ, cakkhuṃ visuddhaṃ na karoti.	429	
PA_atk-s04_03a:430	9. Gītassarasuttavaṇṇanā	43	
PA_atk-s04_03a:431_0	209. Navame āyatakenāti dīghena, paripuṇṇapadabyañjanakaṃ gāthāvattañca vināsetvā	431	
PA_atk-s04_03a:431_1	pavattena. Sarakuttimpi nikāmayamānassāti evaṃ gītassaro kātabboti sarakiriyaṃ patthayamānassa.	431	
PA_atk-s04_03a:431_2	Samādhissa bhaṅgo hotīti samathavipassanācittassa vināso hoti.	431	
PA_atk-s04_03a:432	10. Muṭṭhassatisuttavaṇṇanā	43	
PA_atk-s04_03a:433_0	210. Dasame dukkhaṃ supatīti nānāvidhaṃ supinaṃ passanto dukkhaṃ supati. Dukkhaṃ	433	
PA_atk-s04_03a:433_1	paṭibujjhatīti paṭibujjhantopi uttasitvā salomahaṃso paṭibujjhati. Imasmiṃ sutte	433	
PA_atk-s04_03a:433_2	satisampajaññaṃ missakaṃ kathitaṃ.	433	
PA_atk-s04_03a:434	Kimilavaggo paṭhamo.	43	
PA_atk-s04_03a:435	(22) 2. Akkosakavaggo	43	
PA_atk-s04_03a:436	1. Akkosakasuttavaṇṇanā	43	
PA_atk-s04_03a:437_0	211. Dutiyassa paṭhame akkosakaparibhāsakoti dasahi akkosavatthūhi akkosako, bhayadassanena	437	
PA_atk-s04_03a:437_1	paribhāsako. Chinnaparipanthoti lokuttaraparipanthassa chinnattā chinnaparipantho.	437	
PA_atk-s04_03a:437_2	Rogātaṅkanti rogoyeva kicchajīvikāyāvahanato rogātaṅko nāma.	437	
PA_atk-s04_03a:438	2. Bhaṇḍanakārakasuttavaṇṇanā	43	
PA_atk-s04_03a:439	212. Dutiye adhikaraṇakārakoti catunnaṃ adhikaraṇānaṃ aññatarassa kārako. Anadhigatanti pubbe appattavisesaṃ.	43	
PA_atk-s04_03a:440	3. Sīlasuttavaṇṇanā	44	
PA_atk-s04_03a:441_0	213. Tatiye dussīloti asīlo nissīlo. Sīlavipannoti vipannasīlo bhinnasaṃvaro. Pamādādhikaraṇanti	441	
PA_atk-s04_03a:441_1	pamādakāraṇā. Idañca suttaṃ gahaṭṭhānaṃ vasena āgataṃ, pabbajitānampi pana labbhateva.	441	
PA_atk-s04_03a:441_2	Gahaṭṭho hi yena yena sippaṭṭhānena jīvikaṃ kappeti, yadi kasiyā, yadi vaṇijjāya,	441	
PA_atk-s04_03a:441_3	pāṇātipātādivasena pamatto taṃ taṃ yathākālaṃ sampādetuṃ na sakkoti, athassa mūlaṃ	441	
PA_atk-s04_03a:441_4	vinassati. Māghātakālepi pāṇātipātaṃ adinnādānādīni ca karonto daṇḍavasena mahatiṃ	441	
PA_atk-s04_03a:441_5	bhogajāniṃ nigacchati. Pabbajito dussīlo pamādakāraṇā sīlato buddhavacanato jhānato	441	
PA_atk-s04_03a:441_6	sattaariyadhanato ca jāniṃ nigacchati. Gahaṭṭhassa “asuko asukakule jāto dussīlo	441	
PA_atk-s04_03a:441_7	pāpadhammo pariccattaidhalokaparaloko salākabhattamattampi na detī”ti catuparisamajjhe	441	
PA_atk-s04_03a:441_8	pāpako kittisaddo abbhuggacchati. Pabbajitassa “asuko nāsakkhi sīlaṃ rakkhituṃ buddhavacanaṃ	441	
PA_atk-s04_03a:441_9	gahetuṃ, vejjakammādīhi jīvati, chahi agāravehi samannāgato”ti evaṃ abbhuggacchati.	441	
PA_atk-s04_03a:442_0	Avisāradoti gahaṭṭho tāva “avassaṃ bahūnaṃ sannipātaṭṭhāne koci mama kammaṃ jānissati,	442	
PA_atk-s04_03a:442_1	atha maṃ niggaṇhissanti vā, rājakulassa vā dassantī”ti sabhayo upasaṅkamati. Maṅkubhūto	442	
PA_atk-s04_03a:442_2	ca patitakkhandho adhomukho aṅguṭṭhakena bhūmiṃ kasanto nisīdati, visārado hutvā	442	
PA_atk-s04_03a:442_3	kathetuṃ na sakkoti. Pabbajitopi “bahū bhikkhū sannipatitā, avassaṃ koci mama kammaṃ	442	
PA_atk-s04_03a:442_4	jānissati, atha me uposathampi pavāraṇampi ṭhapetvā sāmaññā cāvetvā nikkaḍḍhissantī”ti	442	
PA_atk-s04_03a:442_5	sabhayo upasaṅkamati, visārado hutvā kathetuṃ na sakkoti. Ekacco pana dussīlopi dappito	442	
PA_atk-s04_03a:442_6	viya carati, sopi ajjhāsayena maṅku hotiyeva.	442	
PA_atk-s04_03a:443_0	Sammūḷho kālaṃ karotīti tassa hi maraṇamañce nipannassa dussīlakammaṃ samādāya vattitaṭṭhānaṃ	443	
PA_atk-s04_03a:443_1	āpāthaṃ āgacchati. So ummīletvā idhalokaṃ passati, nimmīletvā paralokaṃ. Tassa cattāro	443	
PA_atk-s04_03a:443_2	apāyā upaṭṭhahanti, sattisatena sīse pahariyamāno viya hoti. So “vāretha vārethā”ti	443	
PA_atk-s04_03a:443_3	viravanto marati. Tena vuttaṃ – “sammūḷho kālaṃ karotī”ti. Pañcamapadaṃ uttānameva.	443	
PA_atk-s04_03a:443_4	Ānisaṃsakathā vuttavipariyāyena veditabbā.	443	
PA_atk-s04_03a:444	4. Bahubhāṇisuttavaṇṇanā	44	
PA_atk-s04_03a:445	214. Catutthe bahubhāṇisminti paññāya aparicchinditvā bahuṃ bhaṇante. Mantabhāṇisminti mantā vuccati paññā, tāya paricchinditvā bhaṇante.	44	
PA_atk-s04_03a:446	5. Paṭhamaakkhantisuttavaṇṇanā	44	
PA_atk-s04_03a:447	215. Pañcame verabahuloti puggalaverenapi akusalaverenapi bahuvero. Vajjabahuloti dosabahulo.	44	
PA_atk-s04_03a:448	6. Dutiyaakkhantisuttavaṇṇanā	44	
PA_atk-s04_03a:449	216. Chaṭṭhe luddoti dāruṇo kakkhaḷo. Vippaṭisārīti maṅkubhāvena samannāgato.	44	
PA_atk-s04_03a:450	7.Paṭhamaapāsādikasuttavaṇṇanā	45	
PA_atk-s04_03a:451	217. Sattame apāsādiketi apāsādikehi kāyakammādīhi samannāgate. Pāsādiketi pasādāvahe parisuddhasamācāre. Aṭṭhamanavamāni uttānatthāneva.	45	
PA_atk-s04_03a:452	10. Madhurāsuttavaṇṇanā	45	
PA_atk-s04_03a:453_0	220. Dasame pañcime, bhikkhave, ādīnavā madhurāyanti ekaṃ samayaṃ bhagavā bhikkhusaṅghaparivuto	453	
PA_atk-s04_03a:453_1	cārikaṃ caramāno madhurānagaraṃ sampāpuṇitvā antonagaraṃ pavisituṃ ārabhi. Athekā	453	
PA_atk-s04_03a:453_2	micchādiṭṭhikā yakkhinī acelā hutvā dve hatthe pasāretvā jivhaṃ nillāletvā dasabalassa	453	
PA_atk-s04_03a:453_3	purato aṭṭhāsi. Satthā antonagaraṃ appavisitvā tatova nikkhamitvā vihāraṃ agamāsi.	453	
PA_atk-s04_03a:453_4	Mahājano khādanīyabhojanīyañceva sakkārasammānañca ādāya vihāraṃ gantvā buddhappamukhassa	453	
PA_atk-s04_03a:453_5	bhikkhusaṅghassa dānaṃ adāsi. Satthā tassa nagarassa niggaṇhanatthāya imaṃ suttaṃ	453	
PA_atk-s04_03a:453_6	ārabhi. Tattha visamāti na samatalā. Bahurajāti vātapaharaṇakāle uddhatena rajakkhandhena	453	
PA_atk-s04_03a:453_7	pariyonaddhā viya hoti. Sesaṃ sabbattha uttānamevāti.	453	
PA_atk-s04_03a:454	Akkosakavaggo dutiyo.	45	
PA_atk-s04_03a:455	(23) 3. Dīghacārikavaggo	45	
PA_atk-s04_03a:456	1. Paṭhamadīghacārikasuttavaṇṇanā	45	
PA_atk-s04_03a:457_0	221. Tatiyassa paṭhame anavatthacārikanti avavatthitacārikaṃ. Sutaṃ na pariyodapetīti	457	
PA_atk-s04_03a:457_1	yampissa sutaṃ atthi, taṃ pariyodapetuṃ na sakkoti. Sutenekaccena avisārado hotīti	457	
PA_atk-s04_03a:457_2	thokathokena sutena vijjamānenāpi ñāṇena somanassappatto na hoti. Samavatthacāreti	457	
PA_atk-s04_03a:457_3	samavatthitacāre. Dutiyaṃ uttānatthameva.	457	
PA_atk-s04_03a:458	3-4. Atinivāsasuttādivaṇṇanā	45	
PA_atk-s04_03a:459_0	223-224. Tatiye bahubhaṇḍoti bahuparikkhāro. Bahubhesajjoti sappinavanītādīnaṃ bahutāya	459	
PA_atk-s04_03a:459_1	bahubhesajjo. Byattoti byāsatto. Saṃsaṭṭhoti pañcavidhena saṃsaggena saṃsaṭṭho hutvā.	459	
PA_atk-s04_03a:459_2	Ananulomikenāti sāsanassa ananucchavikena. Catutthe vaṇṇamaccharīti guṇamaccharī.	459	
PA_atk-s04_03a:459_3	Dhammamaccharīti pariyattimaccharī.	459	
PA_atk-s04_03a:460	5-6. Kulūpakasuttādivaṇṇanā	46	
PA_atk-s04_03a:461_0	225-226. Pañcame anāmantacāre āpajjatīti “nimantito sabhatto samāno santaṃ bhikkhuṃ	461	
PA_atk-s04_03a:461_1	anāpucchā purebhattaṃ vā pacchābhattaṃ vā kulesu cārittaṃ āpajjeyyā”ti sikkhāpade	461	
PA_atk-s04_03a:461_2	vuttaṃ āpattiṃ āpajjati. Raho nisajjāyātiādīnipi tesaṃ tesaṃ sikkhāpadānaṃ vasena	461	
PA_atk-s04_03a:461_3	veditabbāni. Chaṭṭhe ativelanti atikkantapamāṇakālaṃ. Sattamaṃ uttānameva.	461	
PA_atk-s04_03a:462	8. Ussūrabhattasuttavaṇṇanā	46	
PA_atk-s04_03a:463_0	228. Aṭṭhame ussūrabhatteti atidivāpacanabhatte. Na kālena paṭipūjentīti yāgukāle	463	
PA_atk-s04_03a:463_1	yāguṃ, khajjakakāle khajjakaṃ, bhojanakāle bhojanaṃ apacantā yuttappayuttakālassa	463	
PA_atk-s04_03a:463_2	atināmitattā na kālena paṭipūjenti, attano citteneva denti nāma. Tato tepi tesu attano	463	
PA_atk-s04_03a:463_3	gehaṃ āgatesu tatheva karonti. Kulapaveṇiyā āgatā balipaṭiggāhikā devatāpi yuttappayuttakālena	463	
PA_atk-s04_03a:463_4	lābhaṃ labhamānāyeva rakkhanti gopayanti pīḷaṃ akatvā. Akāle labhamānā pana “ime	463	
PA_atk-s04_03a:463_5	amhesu anādarā”ti ārakkhaṃ na karonti.	463	
PA_atk-s04_03a:464_0	Samaṇabrāhmaṇāpi “etesaṃ gehe bhojanavelāya bhojanaṃ na hoti, ṭhitamajjhanhike dentī”ti	464	
PA_atk-s04_03a:464_1	maṅgalāmaṅgalesu kātabbaṃ na karonti. Vimukhā kammaṃ karontīti “pāto kiñci na labhāma,	464	
PA_atk-s04_03a:464_2	khudāya paṭipīḷitā kammaṃ kātuṃ na sakkomā”ti kammaṃ vissajjetvā nisīdanti. Anojavantaṃ	464	
PA_atk-s04_03a:464_3	hotīti akāle bhuttaṃ ojaṃ harituṃ na sakkoti. Sukkapakkho vuttavipallāsena veditabbo.	464	
PA_atk-s04_03a:465	9. Paṭhamakaṇhasappasuttavaṇṇanā	46	
PA_atk-s04_03a:466_0	229. Navame sabhīrūti saniddo mahāniddaṃ niddāyati. Sappaṭibhayoti taṃ nissāya bhayaṃ	466	
PA_atk-s04_03a:466_1	uppajjati, tasmā sappaṭibhayo. Mittadubbhīti pānabhojanadāyakampi mittaṃ dubbhati	466	
PA_atk-s04_03a:466_2	hiṃsati. Mātugāmepi eseva nayo.	466	
PA_atk-s04_03a:467	10. Dutiyakaṇhasappasuttavaṇṇanā	46	
PA_atk-s04_03a:468	230. Dasame ghoravisoti kakkhaḷaviso. Dujjivhoti dvidhā bhinnajivho. Ghoravisatāti ghoravisatāya. Sesadvayepi eseva nayo.	46	
PA_atk-s04_03a:469	Dīghacārikavaggo tatiyo.	46	
PA_atk-s04_03a:470	(24) 4. Āvāsikavaggo	47	
PA_atk-s04_03a:471	1. Āvāsikasuttavaṇṇanā	47	
PA_atk-s04_03a:472	231. Catutthassa paṭhame na ākappasampannoti samaṇākappena sampanno. Abhāvanīyo hotīti vaḍḍhanīyo na hoti. Dutiyaṃ uttānameva.	47	
PA_atk-s04_03a:473	3. Sobhanasuttavaṇṇanā	47	
PA_atk-s04_03a:474	233. Tatiye paṭibaloti kāyabalena ca ñāṇabalena ca samannāgatattā paṭibalo.	47	
PA_atk-s04_03a:475	4. Bahūpakārasuttavaṇṇanā	47	
PA_atk-s04_03a:476	234. Catutthe khaṇḍaphullanti patitaṭṭhānañca bhinnaṭṭhānañca. Paṭisaṅkharotīti paṭipākatikaṃ karoti. Ārocetīti idaṃ pavāritakulānaṃ vasena vuttaṃ.	47	
PA_atk-s04_03a:477	5. Anukampasuttavaṇṇanā	47	
PA_atk-s04_03a:478_0	235. Pañcame adhisīlesūti pañcasu sīlesu. Dhammadassane nivesetīti catusaccadhammadassane	478	
PA_atk-s04_03a:478_1	patiṭṭhāpeti. Arahaggatanti sabbasakkārānaṃ arahe ratanattayeva gataṃ, tīsu vatthūsu	478	
PA_atk-s04_03a:478_2	garucittīkāraṃ upaṭṭhapethāti attho. Chaṭṭhaṃ uttānameva.	478	
PA_atk-s04_03a:479	7. Dutiyaavaṇṇārahasuttavaṇṇanā	47	
PA_atk-s04_03a:480	237. Sattame āvāsapaligedhīti āvāsaṃ balavagiddhivasena gilitvā viya ṭhito. Sesaṃ sabbaṃ uttānamevāti.	48	
PA_atk-s04_03a:481	Āvāsikavaggo catuttho.	48	
PA_atk-s04_03a:482	(25) 5. Duccaritavaggo	48	
PA_atk-s04_03a:483	1. Paṭhamaduccaritasuttavaṇṇanā	48	
PA_atk-s04_03a:484_0	241. Pañcamassa paṭhame duccarite sucariteti idaṃ abhedato vuttaṃ, kāyaduccaritetiādi	484	
PA_atk-s04_03a:484_1	kāyadvārādīnaṃ vasena bhedato. Saddhammāti dasakusalakammapathadhammato. Asaddhammeti	484	
PA_atk-s04_03a:484_2	akusalakammapathasaṅkhāte assaddhamme.	484	
PA_atk-s04_03a:485	9. Sivathikasuttavaṇṇanā	48	
PA_atk-s04_03a:486	249. Navame sivathikāyāti susāne. Ārodanāti ārodanaṭṭhānaṃ. Asucināti jigucchanīyena.	48	
PA_atk-s04_03a:487	10. Puggalappasādasuttavaṇṇanā	48	
PA_atk-s04_03a:488	250. Dasame puggalappasādeti ekapuggalasmiṃ uppannappasāde. Ante nisīdāpetīti bhikkhūnaṃ āsanapariyante nisīdāpeti. Sesaṃ sabbattha uttānatthamevāti.	48	
PA_atk-s04_03a:489	Duccaritavaggo pañcamo.	48	
PA_atk-s04_03a:490	Pañcamapaṇṇāsakaṃ niṭṭhitaṃ.	49	
PA_atk-s04_03a:491	(26) 6. Upasampadāvaggo	49	
PA_atk-s04_03a:492	1-3. Upasampādetabbasuttādivaṇṇanā	49	
PA_atk-s04_03a:493_0	251-253. Chaṭṭhassa paṭhame upasampādetabbanti upajjhāyena hutvā upasampādetabbaṃ.	493	
PA_atk-s04_03a:493_1	Dutiye nissayo dātabboti ācariyena hutvā nissayo dātabbo. Tatiye sāmaṇero upaṭṭhāpetabboti	493	
PA_atk-s04_03a:493_2	upajjhāyena hutvā sāmaṇero gahetabbo. Iti imāni tīṇipi suttāni paṭhamabodhiyaṃ khīṇāsavavasena	493	
PA_atk-s04_03a:493_3	vuttāni. Catutthādīni anupadavaṇṇanāto uttānatthāneva.	493	
PA_atk-s04_03a:494	1. Sammutipeyyālādivaṇṇanā	49	
PA_atk-s04_03a:495_0	272. Bhattuddesakādīnaṃ vinicchayakathā samantapāsādikāya vinayaṭṭhakathāyaṃ vuttanayena	495	
PA_atk-s04_03a:495_1	veditabbāti. Sammato na pesetabboti pakatiyā sammato “gaccha bhattāni uddisāhī”ti na pesetabbo.	495	
PA_atk-s04_03a:496	273-285. Sāṭiyaggāhāpakoti vassikasāṭikāya gāhāpako. Pattaggāhāpakoti “yo ca tassā bhikkhuparisāya pattapariyanto, so tassa bhikkhuno padātabbo”ti ettha vuttapattaggāhāpako.	49	
PA_atk-s04_03a:497_0	293-302. Ājīvakoti naggaparibbājako. Nigaṇṭhoti purimabhāgappaṭicchanno. Muṇḍasāvakoti	497	
PA_atk-s04_03a:497_1	nigaṇṭhasāvako. Jaṭilakoti tāpaso. Paribbājakoti channaparibbājako. Māgaṇḍikādayopi	497	
PA_atk-s04_03a:497_2	titthiyā eva. Etesaṃ pana sīlesu paripūrakāritāya abhāvena sukkapakkho na gahito.	497	
PA_atk-s04_03a:497_3	Sesamettha uttānamevāti.	497	
PA_atk-s04_03a:498	Manorathapūraṇiyā aṅguttaranikāya-aṭṭhakathāya	49	
PA_atk-s04_03a:499	Pañcakanipātassa saṃvaṇṇanā niṭṭhitā.	49	
PA_atk-s04_03a:500	. Namo tassa bhagavato arahato sammāsambuddhassa.	50	
PA_atk-s04_03a:501	Aṅguttaranikāye	50	
PA_atk-s04_03a:502	Chakkanipāta-aṭṭhakathā	50	
PA_atk-s04_03a:503	1. Paṭhamapaṇṇāsakaṃ	50	
PA_atk-s04_03a:504	1. Āhuneyyavaggo	50	
PA_atk-s04_03a:505	1. Paṭhamaāhuneyyasuttavaṇṇanā	50	
PA_atk-s04_03a:506_0	1. Chakkanipātassa paṭhame idha, bhikkhave, bhikkhūti, bhikkhave, imasmiṃ sāsane	506	
PA_atk-s04_03a:506_1	bhikkhu. Neva sumano hoti na dummanoti iṭṭhārammaṇe rāgasahagatena somanassena sumano	506	
PA_atk-s04_03a:506_2	vā aniṭṭhārammaṇe dosasahagatena domanassena dummano vā na hoti. Upekkhako viharati	506	
PA_atk-s04_03a:506_3	sato sampajānoti majjhattārammaṇe asamapekkhanena aññāṇupekkhāya upekkhakabhāvaṃ	506	
PA_atk-s04_03a:506_4	anāpajjitvā sato sampajāno hutvā ārammaṇe majjhatto viharati. Imasmiṃ sutte khīṇāsavassa	506	
PA_atk-s04_03a:506_5	satatavihāro kathito.	506	
PA_atk-s04_03a:507	2. Dutiyaāhuneyyasuttavaṇṇanā	50	
PA_atk-s04_03a:508_0	2-4. Dutiye anekavihitaṃ iddhividhantiādīni visuddhimagge vuttāneva. Āsavānaṃ khayā	508	
PA_atk-s04_03a:508_1	anāsavanti āsavānaṃ khayena anāsavaṃ, na cakkhuviññāṇādīnaṃ viya abhāvenāti. Imasmiṃ	508	
PA_atk-s04_03a:508_2	sutte khīṇāsavassa abhiññā paṭipāṭiyā kathitā. Tatiyacatutthesu khīṇāsavo kathito.	508	
PA_atk-s04_03a:509	5-7. Ājānīyasuttattayavaṇṇanā	50	
PA_atk-s04_03a:510_0	5-7. Pañcame aṅgehīti guṇaṅgehi. Khamoti adhivāsako. Rūpānanti rūpārammaṇānaṃ. Vaṇṇasampannoti	510	
PA_atk-s04_03a:510_1	sarīravaṇṇena sampanno. Chaṭṭhe balasampannoti kāyabalena sampanno. Sattame javasampannoti	510	
PA_atk-s04_03a:510_2	padajavena sampanno.	510	
PA_atk-s04_03a:511	8-9. Anuttariyasuttādivaṇṇanā	51	
PA_atk-s04_03a:512_0	8-9. Aṭṭhame anuttariyānīti aññena uttaritarena rahitāni niruttarāni. Dassanānuttariyanti	512	
PA_atk-s04_03a:512_1	rūpadassanesu anuttaraṃ. Esa nayo sabbapadesu. Hatthiratanādīnañhi dassanaṃ na dassanānuttariyaṃ,	512	
PA_atk-s04_03a:512_2	niviṭṭhasaddhassa pana niviṭṭhapemavasena dasabalassa vā bhikkhusaṅghassa vā kasiṇaasubhanimittādīnaṃ	512	
PA_atk-s04_03a:512_3	vā aññatarassa dassanaṃ dassanānuttariyaṃ nāma. Khattiyādīnaṃ guṇakathāsavanaṃ na	512	
PA_atk-s04_03a:512_4	savanānuttariyaṃ, niviṭṭhasaddhassa pana niviṭṭhapemavasena tiṇṇaṃ vā ratanānaṃ guṇakathāsavanaṃ	512	
PA_atk-s04_03a:512_5	tepiṭakabuddhavacanasavanaṃ vā savanānuttariyaṃ nāma. Maṇiratanādīnaṃ lābho na lābhānuttariyaṃ,	512	
PA_atk-s04_03a:512_6	sattavidhaariyadhanalābho pana lābhānuttariyaṃ nāma. Hatthisippādisikkhanaṃ na sikkhānuttariyaṃ,	512	
PA_atk-s04_03a:512_7	sikkhāttayassa pūraṇaṃ pana sikkhānuttariyaṃ nāma. Khattiyādīnaṃ pāricariyā na pāricariyānuttariyaṃ,	512	
PA_atk-s04_03a:512_8	tiṇṇaṃ pana ratanānaṃ pāricariyā pāricariyānuttariyaṃ nāma. Khattiyādīnaṃ guṇānussaraṇaṃ	512	
PA_atk-s04_03a:512_9	na anussatānuttariyaṃ, tiṇṇaṃ pana ratanānaṃ guṇānussaraṇaṃ anussatānuttariyaṃ nāma.	512	
PA_atk-s04_03a:512_10	Iti imāni cha anuttariyāni lokiyalokuttarāni kathitāni. Navame buddhānussatīti buddhaguṇārammaṇā	5121	
PA_atk-s04_03a:512_11	sati. Sesapadesupi eseva nayo.	5121	
PA_atk-s04_03a:513	10. Mahānāmasuttavaṇṇanā	51	
PA_atk-s04_03a:514_0	10. Dasame mahānāmoti dasabalassa cūḷapitu putto eko sakyarājā. Yena bhagavā tenupasaṅkamīti	514	
PA_atk-s04_03a:514_1	bhuttapātarāso hutvā dāsaparijanaparivuto gandhamālādīni gāhāpetvā yattha satthā,	514	
PA_atk-s04_03a:514_2	tattha agamāsi. Ariyaphalaṃ assa āgatanti āgataphalo. Sikkhāttayasāsanaṃ etena viññātanti	514	
PA_atk-s04_03a:514_3	viññātasāsano. Iti ayaṃ rājā “sotāpannassa nissayavihāraṃ pucchāmī”ti pucchanto evamāha.	514	
PA_atk-s04_03a:515_0	Nevassa rāgapariyuṭṭhitanti na uppajjamānena rāgena uṭṭhahitvā gahitaṃ. Ujugatanti	515	
PA_atk-s04_03a:515_1	buddhānussatikammaṭṭhāne ujukameva gataṃ. Tathāgataṃ ārabbhāti tathāgataguṇe ārabbha.	515	
PA_atk-s04_03a:515_2	Atthavedanti aṭṭhakathaṃ nissāya uppannaṃ pītipāmojjaṃ. Dhammavedanti pāḷiṃ nissāya	515	
PA_atk-s04_03a:515_3	uppannaṃ pītipāmojjaṃ. Dhammūpasañhitanti pāḷiñca aṭṭhakathañca nissāya uppannaṃ.	515	
PA_atk-s04_03a:515_4	Pamuditassāti duvidhena pāmojjena pamuditassa. Pīti jāyatīti pañcavidhā pīti nibbattati.	515	
PA_atk-s04_03a:515_5	Kāyo passambhatīti nāmakāyo ca karajakāyo ca darathapaṭippassaddhiyā paṭippassambhati.	515	
PA_atk-s04_03a:515_6	Sukhanti kāyikacetasikasukhaṃ. Samādhiyatīti ārammaṇe sammā ṭhapitaṃ hoti. Visamagatāya	515	
PA_atk-s04_03a:515_7	pajāyāti rāgadosamohavisamagatesu sattesu. Samappattoti samaṃ upasamaṃ patto hutvā.	515	
PA_atk-s04_03a:515_8	Sabyāpajjhāyāti sadukkhāya. Dhammasotaṃ samāpannoti vipassanāsaṅkhātaṃ dhammasotaṃ	515	
PA_atk-s04_03a:515_9	samāpanno. Buddhānussatiṃ bhāvetīti buddhānussatikammaṭṭhānaṃ brūheti vaḍḍheti. Iminā	515	
PA_atk-s04_03a:515_10	nayena sabbattha attho veditabbo. Iti mahānāmo sotāpannassa nissayavihāraṃ pucchi.	5151	
PA_atk-s04_03a:515_11	Satthāpissa tameva kathesi. Evaṃ imasmiṃ sutte sotāpannova kathitoti.	5151	
PA_atk-s04_03a:516	Āhuneyyavaggo paṭhamo.	51	
PA_atk-s04_03a:517	2. Sāraṇīyavaggo	51	
PA_atk-s04_03a:518	1. Paṭhamasāraṇīyasuttavaṇṇanā	51	
PA_atk-s04_03a:519_0	11. Dutiyassa paṭhame sāraṇīyāti saritabbayuttakā. Mettaṃ kāyakammanti mettena cittena	519	
PA_atk-s04_03a:519_1	kātabbaṃ kāyakammaṃ. Vacīkammamanokammesupi eseva nayo. Imāni ca pana bhikkhūnaṃ	519	
PA_atk-s04_03a:519_2	vasena āgatāni, gihīsupi labbhanti. Bhikkhūnañhi mettena cittena ābhisamācārikadhammapūraṇaṃ	519	
PA_atk-s04_03a:519_3	mettaṃ kāyakammaṃ nāma. Gihīnaṃ cetiyavandanatthāya bodhivandanatthāya saṅghanimantanatthāya	519	
PA_atk-s04_03a:519_4	gamanaṃ, gāmaṃ piṇḍāya paviṭṭhe bhikkhū disvā paccuggamanaṃ, pattapaṭiggahaṇaṃ, āsanapaññāpanaṃ,	519	
PA_atk-s04_03a:519_5	anugamananti evamādikaṃ mettaṃ kāyakammaṃ nāma.	519	
PA_atk-s04_03a:520_0	Bhikkhūnaṃ mettena cittena ācārapaṇṇattisikkhāpanaṃ, kammaṭṭhānakathanaṃ, dhammadesanā,	520	
PA_atk-s04_03a:520_1	tepiṭakampi buddhavacanaṃ mettaṃ vacīkammaṃ nāma. Gihīnaṃ “cetiyavandanāya gacchāma,	520	
PA_atk-s04_03a:520_2	bodhivandanāya gacchāma, dhammassavanaṃ karissāma, dīpamālāpupphapūjaṃ karissāma,	520	
PA_atk-s04_03a:520_3	tīṇi sucaritāni samādāya vattissāma, salākabhattādīni dassāma, vassāvāsikaṃ dassāma,	520	
PA_atk-s04_03a:520_4	ajja saṅghassa cattāro paccaye dassāma, saṅghaṃ nimantetvā khādanīyādīni saṃvidahatha,	520	
PA_atk-s04_03a:520_5	āsanāni paññāpetha, pānīyaṃ upaṭṭhāpetha, saṅghaṃ paccuggantvā ānetha, paññattāsane	520	
PA_atk-s04_03a:520_6	nisīdāpetvā ussāhajātā veyyāvaccaṃ karothā”tiādivacanakāle mettaṃ vacīkammaṃ nāma.	520	
PA_atk-s04_03a:521_0	Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane	521	
PA_atk-s04_03a:521_1	nisīditvā “imasmiṃ vihāre bhikkhū sukhī hontu averā abyāpajjhā”ti cintanaṃ mettaṃ	521	
PA_atk-s04_03a:521_2	manokammaṃ nāma. Gihīnaṃ “ayyā sukhī hontu averā abyāpajjhā”ti cintanaṃ mettaṃ manokammaṃ nāma.	521	
PA_atk-s04_03a:522_0	Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvagamanaṃ	522	
PA_atk-s04_03a:522_1	sammukhā mettaṃ kāyakammaṃ nāma, therānaṃ pana pādadhovanadānādibhedaṃ sabbampi sāmīcikammaṃ	522	
PA_atk-s04_03a:522_2	sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ tesu	522	
PA_atk-s04_03a:522_3	avaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ	522	
PA_atk-s04_03a:522_4	nāma. “Devatthero tissatthero”ti evaṃ paggayha vacanaṃ sammukhā mettaṃ vacīkammaṃ	522	
PA_atk-s04_03a:522_5	nāma. Vihāre asantaṃ pana paṭipucchantassa “kahaṃ amhākaṃ devatthero, kahaṃ amhākaṃ	522	
PA_atk-s04_03a:522_6	tissatthero, kadā nu kho āgamissatī”ti evaṃ mamāyanavacanaṃ parammukhā mettaṃ vacīkammaṃ	522	
PA_atk-s04_03a:522_7	nāma. Mettāsinehasiniddhāni pana nayanāni ummīletvā pasannena mukhena olokanaṃ sammukhā	522	
PA_atk-s04_03a:522_8	mettaṃ manokammaṃ nāma. “Devatthero tissatthero arogo hotu appābādho”ti samannāharaṇaṃ	522	
PA_atk-s04_03a:522_9	parammukhā mettaṃ manokammaṃ nāma.	522	
PA_atk-s04_03a:523_0	Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ vajjetvā	523	
PA_atk-s04_03a:523_1	dhammena samena bhikkhācariyavattena uppannā. Antamaso pattapariyāpannamattampīti	523	
PA_atk-s04_03a:523_2	pacchimakoṭiyā pattapariyāpannaṃ pattassa antogataṃ dvattikaṭacchubhikkhāmattampi.	523	
PA_atk-s04_03a:523_3	Appaṭivibhattabhogīti ettha dve paṭivibhattāni nāma āmisapaṭivibhattaṃ pana puggalapaṭivibhattañca.	523	
PA_atk-s04_03a:523_4	Tattha “ettakaṃ dassāmi, ettakaṃ na dassāmī”ti evaṃ cittena paṭivibhajanaṃ āmisapaṭivibhattaṃ	523	
PA_atk-s04_03a:523_5	nāma. “Asukassa dassāmi, asukassa na dassāmī”ti evaṃ cittena vibhajanaṃ pana puggalapaṭivibhattaṃ	523	
PA_atk-s04_03a:523_6	nāma. Tadubhayampi akatvā yo appaṭivibhattaṃ bhuñjati, ayaṃ appaṭivibhattabhogī nāma.	523	
PA_atk-s04_03a:523_7	Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ	523	
PA_atk-s04_03a:523_8	– yaṃ yaṃ paṇītaṃ labhati, taṃ taṃ neva lābhenalābhaṃ-nijigīsanatāmukhena gihīnaṃ	523	
PA_atk-s04_03a:523_9	deti, na attanā paribhuñjati, paṭiggaṇhanto ca “saṅghena sādhāraṇaṃ hotū”ti gahetvā	523	
PA_atk-s04_03a:523_10	ghaṇṭiṃ paharitvā paribhuñjitabbaṃ saṅghasantakaṃ viya passati.	5231	
PA_atk-s04_03a:524_0	Imaṃ pana sāraṇīyadhammaṃ ko pūreti, ko na pūreti? Dussīlo tāva na pūreti. Na hi	524	
PA_atk-s04_03a:524_1	tassa santakaṃ sīlavantā gaṇhanti. Parisuddhasīlo pana vattaṃ akhaṇḍento pūreti.	524	
PA_atk-s04_03a:524_2	Tatridaṃ vattaṃ – yo hi odissakaṃ katvā mātu vā pitu vā ācariyupajjhāyādīnaṃ vā deti,	524	
PA_atk-s04_03a:524_3	so dātabbaṃ deti. Sāraṇīyadhammo panassa na hoti, palibodhajagganaṃ nāma hoti. Sāraṇīyadhammo	524	
PA_atk-s04_03a:524_4	hi muttapalibodhassa vaṭṭati. Tena pana odissakaṃ dentena gilānagilānupaṭṭhākaāgantukagamikānañceva	524	
PA_atk-s04_03a:524_5	navapabbajitassa ca saṅghāṭipattaggahaṇaṃ ajānantassa dātabbaṃ. Etesaṃ datvā avasesaṃ	524	
PA_atk-s04_03a:524_6	therāsanato paṭṭhāya thokaṃ thokaṃ adatvā yo yattakaṃ gaṇhāti, tassa tattakaṃ dātabbaṃ.	524	
PA_atk-s04_03a:524_7	Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ taṃ	524	
PA_atk-s04_03a:524_8	datvā sesaṃ bhuñjitabbaṃ. “Sīlavantehī”ti vacanato dussīlassa adātumpi vaṭṭati.	524	
PA_atk-s04_03a:525_0	Ayaṃ pana sāraṇīyadhammo susikkhitāya parisāya supūro hoti, susikkhitāya hi parisāya	525	
PA_atk-s04_03a:525_1	yo aññato labhati, so na gaṇhāti. Aññato alabhantopi pamāṇayuttameva gaṇhati, na	525	
PA_atk-s04_03a:525_2	atirekaṃ. Ayaṃ pana sāraṇīyadhammo evaṃ punappunaṃ piṇḍāya caritvā laddhaṃ laddhaṃ	525	
PA_atk-s04_03a:525_3	dentassāpi dvādasahi vassehi pūreti, na tato oraṃ. Sace hi dvādasame vasse sāraṇīyadhammapūrako	525	
PA_atk-s04_03a:525_4	piṇḍapātapūraṃ pattaṃ āsanasālāyaṃ ṭhapetvā nhāyituṃ gacchati, saṅghatthero ca “kasseso	525	
PA_atk-s04_03a:525_5	patto”ti vatvā “sāraṇīyadhammapūrakassā”ti vutte “āharatha na”nti sabbaṃ piṇḍapātaṃ	525	
PA_atk-s04_03a:525_6	vicāretvāva bhuñjitvā rittapattaṃ ṭhapeti. Atha kho so bhikkhu rittapattaṃ disvā	525	
PA_atk-s04_03a:525_7	“mayhaṃ asesetvāva paribhuñjiṃsū”ti domanassaṃ uppādeti, sāraṇīyadhammo bhijjati,	525	
PA_atk-s04_03a:525_8	puna dvādasa vassāni pūretabbo hoti. Titthiyaparivāsasadiso hesa, sakiṃ khaṇḍe jāte	525	
PA_atk-s04_03a:525_9	puna pūretabbova. Yo pana “lābhā vata me, suladdhaṃ vata me, yassa me pattagataṃ	525	
PA_atk-s04_03a:525_10	anāpucchāva sabrahmacārī paribhuñjantī”ti somanassaṃ janeti, tassa puṇṇo nāma hoti.	5251	
PA_atk-s04_03a:526_0	Evaṃ pūritasāraṇīyadhammassa pana neva issā na macchariyaṃ hoti, manussānaṃ piyo	526	
PA_atk-s04_03a:526_1	hoti, amanussānaṃ piyo hoti, sulabhapaccayo. Pattagatamassa diyyamānampi na khīyati,	526	
PA_atk-s04_03a:526_2	bhājanīyabhaṇḍaṭṭhāne aggabhaṇḍaṃ labhati, bhaye vā chātake vā patte devatā ussukkaṃ āpajjanti.	526	
PA_atk-s04_03a:527_0	Tatrimāni vatthūni – senagirivāsī tissatthero kira mahāgirigāmaṃ upanissāya vasati,	527	
PA_atk-s04_03a:527_1	paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā	527	
PA_atk-s04_03a:527_2	kiñci aladdhā nikkhamiṃsu. Thero pavisanto te disvā pucchi – “laddhaṃ, bhante”ti?	527	
PA_atk-s04_03a:527_3	Vicarimhā, āvusoti. So aladdhabhāvaṃ ñatvā āha – “bhante, yāvāhaṃ āgacchāmi, tāva	527	
PA_atk-s04_03a:527_4	idheva hothā”ti. Mayaṃ, āvuso, paññāsa janā pattatemanamattampi na labhimhāti. Bhante,	527	
PA_atk-s04_03a:527_5	nevāsikā nāma paṭibalā honti, alabhantāpi bhikkhācāramaggasabhāgaṃ jānantīti. Therā	527	
PA_atk-s04_03a:527_6	āgamesuṃ. Thero gāmaṃ pāvisi. Dhurageheyeva mahāupāsikā khīrabhattaṃ sajjetvā theraṃ	527	
PA_atk-s04_03a:527_7	olokayamānā ṭhitā therassa dvāraṃ sampattasseva pattaṃ pūretvā adāsi. So taṃ ādāya	527	
PA_atk-s04_03a:527_8	therānaṃ santikaṃ gantvā “gaṇhatha, bhante”ti saṅghattheraṃ āha. Thero “amhehi ettakehi	527	
PA_atk-s04_03a:527_9	kiñci na laddhaṃ, ayaṃ sīghameva gahetvā āgato, kiṃ nu kho”ti sesānaṃ mukhaṃ olokesi.	527	
PA_atk-s04_03a:527_10	Thero olokanākāreneva ñatvā, “bhante, dhammena samena laddho, nikkukkuccā gaṇhathā”ti	5271	
PA_atk-s04_03a:527_11	ādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.	5271	
PA_atk-s04_03a:528_0	Atha naṃ bhattakiccāvasāne therā pucchiṃsu – “kadā, āvuso, lokuttaradhammaṃ paṭivijjhī”ti?	528	
PA_atk-s04_03a:528_1	Natthi me, bhante, lokuttaradhammoti. Jhānalābhīsi, āvusoti. Etampi, bhante, natthīti?	528	
PA_atk-s04_03a:528_2	Nanu, āvuso, pāṭihāriyanti. Sāraṇīyadhammo me, bhante, pūrito, tassa me pūritakālato	528	
PA_atk-s04_03a:528_3	paṭṭhāya sacepi bhikkhusatasahassaṃ hoti, pattagataṃ na khīyatīti. Sādhu sādhu, sappurisa,	528	
PA_atk-s04_03a:528_4	anucchavikamidaṃ tuyhanti. Idaṃ tāva pattagataṃ na khīyatīti ettha vatthu.	528	
PA_atk-s04_03a:529_0	Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā “imasmiṃ	529	
PA_atk-s04_03a:529_1	dāne kiṃ varabhaṇḍa”nti pucchi. Dve sāṭakā, bhanteti. Ete mayhaṃ pāpuṇissantīti?	529	
PA_atk-s04_03a:529_2	Taṃ sutvā amacco rañño ārocesi – “eko daharo evaṃ vadatī”ti. “Daharassa evaṃ cittaṃ,	529	
PA_atk-s04_03a:529_3	mahātherānaṃ pana sukhumasāṭakā vaṭṭantī”ti vatvā “mahātherānaṃ dassāmī”ti ṭhapesi.	529	
PA_atk-s04_03a:529_4	Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ	529	
PA_atk-s04_03a:529_5	nārohanti, aññeva ārohanti. Daharassa dānakāle pana hatthaṃ āruḷhā. So tassa hatthe	529	
PA_atk-s04_03a:529_6	ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā	529	
PA_atk-s04_03a:529_7	daharassa santike nisīditvā “kadā, bhante, imaṃ dhammaṃ paṭivijjhitthā”ti āha. So	529	
PA_atk-s04_03a:529_8	pariyāyenapi asantaṃ avadanto “natthi mayhaṃ, mahārāja, lokuttaradhammo”ti āha. Nanu,	529	
PA_atk-s04_03a:529_9	bhante, pubbeva avacutthāti. Āma, mahārāja, sāraṇīyadhammapūrako ahaṃ, tassa me dhammassa	529	
PA_atk-s04_03a:529_10	pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti. “Sādhu sādhu,	5291	
PA_atk-s04_03a:529_11	bhante, anucchavikamidaṃ tumhāka”nti vatvā pakkāmi. Idaṃ bhājanīyabhaṇḍaṭṭhāne aggabhaṇḍaṃ	5291	
PA_atk-s04_03a:529_12	pāpuṇātīti ettha vatthu.	5291	
PA_atk-s04_03a:530_0	Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu. Therī	530	
PA_atk-s04_03a:530_1	paccūsasamaye “ativiya appanigghoso gāmo, upadhāretha tāvā”ti daharabhikkhuniyo āha.	530	
PA_atk-s04_03a:530_2	Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā “mā tumhe tesaṃ	530	
PA_atk-s04_03a:530_3	gatabhāvaṃ cintayittha, attano uddesaparipucchāyonisomanasikāresuyeva yogaṃ karothā”ti	530	
PA_atk-s04_03a:530_4	vatvā bhikkhācāravelāyaṃ pārupitvā attadvādasamā gāmadvāre nigrodharukkhamūle aṭṭhāsi.	530	
PA_atk-s04_03a:530_5	Rukkhe adhivatthā devatā dvādasannampi bhikkhunīnaṃ piṇḍapātaṃ datvā, “ayye, aññattha	530	
PA_atk-s04_03a:530_6	mā gacchatha, niccaṃ idheva āgaccheyyāthā”ti āha. Theriyā pana kaniṭṭhabhātā nāgatthero	530	
PA_atk-s04_03a:530_7	nāma atthi. So “mahantaṃ bhayaṃ, na sakkā yāpetuṃ, paratīraṃ gamissāmī”ti attadvādasamova	530	
PA_atk-s04_03a:530_8	attano vasanaṭṭhānā nikkhanto “theriṃ disvā gamissāmī”ti bhātaragāmaṃ āgato. Therī	530	
PA_atk-s04_03a:530_9	“therā āgatā”ti sutvā tesaṃ santikaṃ gantvā “kiṃ ayyā”ti pucchi. So taṃ pavattiṃ	530	
PA_atk-s04_03a:530_10	ārocesi. Sā “ajja ekadivasaṃ vihāreva vasitvā sve gamissathā”ti āha. Therā vihāraṃ agamiṃsu.	5301	
PA_atk-s04_03a:531_0	Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ	531	
PA_atk-s04_03a:531_1	paribhuñjathā”ti āha. Thero “vaṭṭissati therī”ti vatvā tuṇhī aṭṭhāsi. Dhammiko, tāta,	531	
PA_atk-s04_03a:531_2	piṇḍapāto, kukkuccaṃ akatvā paribhuñjathāti. Vaṭṭissati therīti? Sā pattaṃ gahetvā	531	
PA_atk-s04_03a:531_3	ākāse khipi, patto ākāse aṭṭhāsi. Thero “sattatālamatte ṭhitampi bhikkhunībhattameva	531	
PA_atk-s04_03a:531_4	therī”ti vatvā “bhayaṃ nāma sabbakālaṃ na hoti, bhaye vūpasante ariyavaṃsaṃ kathayamāno,	531	
PA_atk-s04_03a:531_5	‘bho piṇḍapātika, bhikkhunībhattaṃ bhuñjitvā vītināmayitthā’ti cittena anuvadiyamāno	531	
PA_atk-s04_03a:531_6	santhambhituṃ na sakkhissāmi, appamattā hotha theriyo”ti maggaṃ paṭipajji.	531	
PA_atk-s04_03a:532_0	Rukkhadevatāpi “sace thero theriyā hatthato piṇḍapātaṃ paribhuñjissati, na taṃ nivattessāmi.	532	
PA_atk-s04_03a:532_1	Sace na paribhuñjissati, nivattessāmī”ti cintayamānā ṭhatvā therassa gamanaṃ disvā	532	
PA_atk-s04_03a:532_2	rukkhā oruyha “pattaṃ, bhante, dethā”ti vatvā pattaṃ gahetvā theraṃ rukkhamūlaṃyeva	532	
PA_atk-s04_03a:532_3	ānetvā āsanaṃ paññāpetvā piṇḍapātaṃ datvā katabhattakiccaṃ paṭiññaṃ kāretvā dvādasa	532	
PA_atk-s04_03a:532_4	bhikkhuniyo dvādasa ca bhikkhū satta vassāni upaṭṭhahi. Idaṃ devatā ussukkaṃ āpajjantīti	532	
PA_atk-s04_03a:532_5	ettha vatthu. Tatra hi therī sāraṇīyadhammapūrikā ahosi.	532	
PA_atk-s04_03a:533_0	Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ	533	
PA_atk-s04_03a:533_1	hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,	533	
PA_atk-s04_03a:533_2	tassa chiddasāṭako viya chiddaṃ nāma hoti. Yassa paṭipāṭiyā dve tīṇi bhinnāni, tassa	533	
PA_atk-s04_03a:533_3	piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññataravaṇṇā	533	
PA_atk-s04_03a:533_4	gāvī viya sabalaṃ nāma hoti. Yassa antarantarā bhinnāni, tassa antarantarā visabhāgabinduvicitrā	533	
PA_atk-s04_03a:533_5	gāvī viya kammāsaṃ nāma hoti. Yassa pana sabbena sabbaṃ abhinnāni, tassa tāni sīlāni	533	
PA_atk-s04_03a:533_6	akhaṇḍāni acchiddāni asabalāni akammāsāni nāma honti. Tāni panetāni taṇhādāsabyato	533	
PA_atk-s04_03a:533_7	mocetvā bhujissabhāvakaraṇato bhujissāni, buddhādīhi viññūhi pasatthattā viññuppasatthāni,	533	
PA_atk-s04_03a:533_8	taṇhādiṭṭhīhi aparāmaṭṭhattā “idaṃ nāma tvaṃ āpannapubbo”ti kenaci parāmaṭṭhuṃ asakkuṇeyyattā	533	
PA_atk-s04_03a:533_9	ca aparāmaṭṭhāni, upacārasamādhiṃ appanāsamādhiṃ vā saṃvattayantīti samādhisaṃvattanikānīti vuccanti.	533	
PA_atk-s04_03a:534_0	Sīlasāmaññagato viharatīti tesu tesu disābhāgesu viharantehi bhikkhūhi saddhiṃ samānabhāvūpagatasīlo	534	
PA_atk-s04_03a:534_1	viharati. Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ	534	
PA_atk-s04_03a:534_2	sīlena samānameva hoti, natthi maggasīle nānattaṃ. Taṃ sandhāyetaṃ vuttaṃ.	534	
PA_atk-s04_03a:535_0	Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.	535	
PA_atk-s04_03a:535_1	Takkarassāti yo tathākārī hoti. Dukkhakkhayāyāti sabbadukkhakkhayatthaṃ. Diṭṭhisāmaññagatoti	535	
PA_atk-s04_03a:535_2	samānadiṭṭhibhāvaṃ upagato hutvā viharatīti.	535	
PA_atk-s04_03a:536	2. Dutiyasāraṇīyasuttavaṇṇanā	53	
PA_atk-s04_03a:537_0	12. Dutiye yo te dhamme pūreti, taṃ sabrahmacārīnaṃ piyaṃ karontīti piyakaraṇā. Garuṃ	537	
PA_atk-s04_03a:537_1	karontīti garukaraṇā. Saṅgahāyāti saṅgaṇhanatthāya. Avivādāyāti avivadanatthāya.	537	
PA_atk-s04_03a:537_2	Sāmaggiyāti samaggabhāvatthāya. Ekībhāvāyāti ekabhāvatthāya ninnānākaraṇāya. Saṃvattantīti	537	
PA_atk-s04_03a:537_3	vattanti pavattanti.	537	
PA_atk-s04_03a:538	3. Nissāraṇīyasuttavaṇṇanā	53	
PA_atk-s04_03a:539_0	13. Tatiye nissāraṇīyā dhātuyoti nissaraṇadhātuyova. Mettā hi kho me cetovimuttīti	539	
PA_atk-s04_03a:539_1	ettha paccanīkadhammehi vimuttattā tikacatukkajjhānikā mettāva mettācetovimutti nāma.	539	
PA_atk-s04_03a:539_2	Bhāvitāti vaḍḍhitā. Bahulīkatāti punappunaṃ katā. Yānīkatāti yuttayānasadisā katā.	539	
PA_atk-s04_03a:539_3	Vatthukatāti patiṭṭhā katā. Anuṭṭhitāti adhiṭṭhitā. Paricitāti samantato citā ācitā	539	
PA_atk-s04_03a:539_4	upacitā. Susamāraddhāti suppaguṇakaraṇena suṭṭhu samāraddhā. Pariyādāya tiṭṭhatīti	539	
PA_atk-s04_03a:539_5	pariyādiyitvā gahetvā tiṭṭhati. Mā hevantissa vacanīyoti yasmā abhūtabyākaraṇaṃ byākaroti,	539	
PA_atk-s04_03a:539_6	tasmā “mā evaṃ bhaṇī”ti vattabbo. Yadidaṃ mettācetovimuttīti yā ayaṃ mettācetovimutti,	539	
PA_atk-s04_03a:539_7	idaṃ nissaraṇaṃ byāpādassa, byāpādato nissaṭāti attho. Yo pana mettāya tikacatukkajjhānato	539	
PA_atk-s04_03a:539_8	vuṭṭhito saṅkhāre sammasitvā tatiyamaggaṃ patvā “puna byāpādo natthī”ti tatiyaphalena	539	
PA_atk-s04_03a:539_9	nibbānaṃ passati, tassa cittaṃ accantanissaraṇaṃ byāpādassa. Etenupāyena sabbattha attho veditabbo.	539	
PA_atk-s04_03a:540_0	Animittācetovimuttīti balavavipassanā. Dīghabhāṇakā pana arahattaphalasamāpattīti	540	
PA_atk-s04_03a:540_1	vadanti. Sā hi rāganimittādīnañceva rūpanimittādīnañca niccanimittādīnañca abhāvā	540	
PA_atk-s04_03a:540_2	animittāti vuttā. Nimittānusārīti vuttappabhedaṃ nimittaṃ anusaraṇasabhāvaṃ.	540	
PA_atk-s04_03a:541_0	Asmīti asmimāno. Ayamahamasmīti pañcasu khandhesu ayaṃ nāma ahaṃ asmīti. Ettāvatā	541	
PA_atk-s04_03a:541_1	arahattaṃ byākataṃ hoti. Vicikicchākathaṃkathāsallanti vicikicchābhūtaṃ kathaṃkathāsallaṃ.	541	
PA_atk-s04_03a:541_2	Mā hevantissa vacanīyoti sace te paṭhamamaggavajjhā vicikicchā uppajjati, arahattabyākaraṇaṃ	541	
PA_atk-s04_03a:541_3	micchā hoti, tasmā “mā abhūtaṃ gaṇhī”ti vāretabbo. Asmīti mānasamugghātoti arahattamaggo.	541	
PA_atk-s04_03a:541_4	Arahattamaggaphalavasena hi nibbāne diṭṭhe puna asmimāno natthīti arahattamaggo “asmīti	541	
PA_atk-s04_03a:541_5	mānasamugghāto”ti vutto. Iti imasmiṃ sutte abhūtabyākaraṇaṃ nāma kathitaṃ.	541	
PA_atk-s04_03a:542	4. Bhaddakasuttavaṇṇanā	54	
PA_atk-s04_03a:543_0	14. Catutthe na bhaddakanti na laddhakaṃ. Tattha yo hi bhītabhīto marati, tassa na	543	
PA_atk-s04_03a:543_1	bhaddakaṃ maraṇaṃ hoti. Yo apāye paṭisandhiṃ gaṇhāti, tassa na bhaddikā kālakiriyā	543	
PA_atk-s04_03a:543_2	hoti. Kammārāmotiādīsu āramaṇaṃ ārāmo, abhiratīti attho. Vihārakaraṇādimhi navakamme	543	
PA_atk-s04_03a:543_3	ārāmo assāti kammārāmo. Tasmiṃyeva kamme ratoti kammarato. Tadeva kammārāmataṃ punappunaṃ	543	
PA_atk-s04_03a:543_4	yuttoti anuyutto. Esa nayo sabbattha. Ettha ca bhassanti ālāpasallāpo. Niddāti soppaṃ.	543	
PA_atk-s04_03a:543_5	Saṅgaṇikāti gaṇasaṅgaṇikā. Sā “ekassa dutiyo hoti, dvinnaṃ hoti tatiyako”tiādinā	543	
PA_atk-s04_03a:543_6	nayena veditabbā. Saṃsaggoti dassanasavanasamullāpasambhogakāyasaṃsaggavasena pavatto	543	
PA_atk-s04_03a:543_7	saṃsaṭṭhabhāvo. Papañcoti taṇhādiṭṭhimānavasena pavatto madanākārasaṇṭhito kilesapapañco.	543	
PA_atk-s04_03a:543_8	Sakkāyanti tebhūmakavaṭṭaṃ. Sammā dukkhassa antakiriyāyāti hetunā nayena sakalavaṭṭadukkhassa	543	
PA_atk-s04_03a:543_9	parivaṭumaparicchedakaraṇatthaṃ. Magoti magasadiso. Nippapañcapadeti nibbānapade.	543	
PA_atk-s04_03a:543_10	Ārādhayīti paripūrayi taṃ sampādesīti.	5431	
PA_atk-s04_03a:544	5. Anutappiyasuttavaṇṇanā	54	
PA_atk-s04_03a:545	15. Pañcame anutappāti anusocitabbā anutāpakārī. Imesu dvīsupi suttesu gāthāsu ca vaṭṭavivaṭṭaṃ kathitaṃ.	54	
PA_atk-s04_03a:546	6. Nakulapitusuttavaṇṇanā	54	
PA_atk-s04_03a:547_0	16. Chaṭṭhe bāḷhagilānoti adhimattagilāno. Etadavocāti sāmikassa bhesajjaṃ katvā	547	
PA_atk-s04_03a:547_1	byādhiṃ vūpasametuṃ asakkontī idāni sīhanādaṃ naditvā saccakiriyāya byādhiṃ vūpasametuṃ	547	
PA_atk-s04_03a:547_2	santike nisīditvā etaṃ “mā kho tva”ntiādivacanaṃ avoca. Sāpekkhoti sataṇho. Na nakulamātāti	547	
PA_atk-s04_03a:547_3	ettha na-kāro na sakkhatīti evaṃ parapadena yojetabbo. Santharitunti nicchiddaṃ kātuṃ,	547	
PA_atk-s04_03a:547_4	saṇṭhapetunti attho. Veṇiṃ olikhitunti eḷakalomāni kappetvā vijaṭetvā veṇiṃ kātuṃ.	547	
PA_atk-s04_03a:548_0	Aññaṃ gharaṃ gamissatīti aññaṃ sāmikaṃ gaṇhissati. Soḷasa vassāni gahaṭṭhakaṃ brahmacariyaṃ	548	
PA_atk-s04_03a:548_1	samāciṇṇanti ito soḷasavassamatthake gahaṭṭhabrahmacariyavāso samāciṇṇo. Dassanakāmatarāti	548	
PA_atk-s04_03a:548_2	atirekena dassanakāmā. Imehi tīhi aṅgehi sīhanādaṃ naditvā “iminā saccena tava sarīre	548	
PA_atk-s04_03a:548_3	byādhi phāsu hotū”ti saccakiriyaṃ akāsi.	548	
PA_atk-s04_03a:549_0	Idāni bhagavantaṃ sakkhiṃ katvā attano sīlādiguṇehipi saccakiriyaṃ kātuṃ siyā kho	549	
PA_atk-s04_03a:549_1	pana tetiādimāha. Tattha paripūrakārinīti samattakārinī. Cetosamathassāti samādhikammaṭṭhānassa.	549	
PA_atk-s04_03a:549_2	Ogādhappattāti ogādhaṃ anuppavesaṃ pattā. Patigādhappattāti patigādhaṃ patiṭṭhaṃ	549	
PA_atk-s04_03a:549_3	pattā. Assāsappattāti assāsaṃ avassayaṃ pattā. Vesārajjappattāti somanassañāṇaṃ pattā.	549	
PA_atk-s04_03a:549_4	Aparappaccayāti parappaccayo vuccati parasaddhā parapattiyāyanā, tāya virahitāti	549	
PA_atk-s04_03a:549_5	attho. Imehi tīhi aṅgehi attano guṇe ārabbha saccakiriyaṃ akāsi. Gilānā vuṭṭhitoti	549	
PA_atk-s04_03a:549_6	gilāno hutvā vuṭṭhito. Yāvatāti yattikāyo. Tāsaṃ aññatarāti tāsaṃ antare ekā. Anukampikāti	549	
PA_atk-s04_03a:549_7	hitānukampikā. Ovādikāti ovādadāyikā. Anusāsikāti anusiṭṭhidāyikā.	549	
PA_atk-s04_03a:550	7. Soppasuttavaṇṇanā	55	
PA_atk-s04_03a:551_0	17. Sattame paṭisallānā vuṭṭhitoti ekībhāvāya dhammanijjhānakkhantito phalasamāpattivihārato	551	
PA_atk-s04_03a:551_1	vuṭṭhito. Yathāvihāranti attano attano vasanavihāraṃ. Navāti pabbajjāya navakā. Te	551	
PA_atk-s04_03a:551_2	pañcasatamattā ahesuṃ. Kākacchamānāti kākasaddaṃ karontā dante khādantā. Therāti	551	
PA_atk-s04_03a:551_3	thirabhāvaṃ pattā. Tena noti tena nu. Seyyasukhādīni heṭṭhā vuttatthāneva. Raṭṭhikoti	551	
PA_atk-s04_03a:551_4	yo raṭṭhaṃ bhuñjati. Pettaṇikoti yo pitarā bhuttānubhuttaṃ bhuñjati. Senāpatikoti	551	
PA_atk-s04_03a:551_5	senāya jeṭṭhako. Gāmagāmaṇikoti gāmabhojako. Pūgagāmaṇikoti gaṇajeṭṭhako. Avipassako	551	
PA_atk-s04_03a:551_6	kusalānaṃ dhammānanti kusalānaṃ dhammānaṃ anesako agavesako hutvā. Bodhipakkhiyānaṃ	551	
PA_atk-s04_03a:551_7	dhammānanti sattatiṃsāya bodhipakkhiyadhammānaṃ.	551	
PA_atk-s04_03a:552	8. Macchabandhasuttavaṇṇanā	55	
PA_atk-s04_03a:553_0	18. Aṭṭhame macchikanti macchaghātakaṃ. Hatthinā yātīti hatthiyāyī. Paratopi eseva	553	
PA_atk-s04_03a:553_1	nayo. Vajjheti vadhitabbe. Vadhāyanīteti vadhāya upanīte. Pāpakena manasāti lāmakena	553	
PA_atk-s04_03a:553_2	vadhakacittena. Pāḷiyaṃ pana vadhāyupanīteti likhanti. Māgavikoti migaghātako. Ko	553	
PA_atk-s04_03a:553_3	pana vādo manussabhūtanti yo manussabhūtaṃ pāpakena manasā anupekkhati, tassa sampattiyā	553	
PA_atk-s04_03a:553_4	abhāve kimeva vattabbaṃ. Idaṃ pāpakassa kammuno aniṭṭhaphalabhāvaṃ dassetuṃ vuttaṃ.	553	
PA_atk-s04_03a:553_5	Yesaṃ pana tādisaṃ kammaṃ karontānampi yasapaṭilābho hoti, tesaṃ taṃ akusalaṃ nissāya	553	
PA_atk-s04_03a:553_6	kusalaṃ vipaccatīti veditabbaṃ. Tena panassa akusalakammena upahatattā vipāko na	553	
PA_atk-s04_03a:553_7	ciraṭṭhitiko hoti. Imasmiṃ sutte akusalapakkhova kathito.	553	
PA_atk-s04_03a:554	9. Paṭhamamaraṇassatisuttavaṇṇanā	55	
PA_atk-s04_03a:555_0	19. Navame nātiketi evaṃnāmake gāme. Giñjakāvasatheti iṭṭhakāmaye pāsāde. Amatogadhāti	555	
PA_atk-s04_03a:555_1	nibbānogadhā, nibbānapatiṭṭhāti attho. Bhāvetha noti bhāvetha nu. Maraṇassatinti	555	
PA_atk-s04_03a:555_2	maraṇassatikammaṭṭhānaṃ. Aho vatāti patthanatthe nipāto. Bahuṃ vata me kataṃ assāti	555	
PA_atk-s04_03a:555_3	tumhākaṃ sāsane mama kiccaṃ bahu kataṃ assa. Tadantaranti taṃ antaraṃ khaṇaṃ okāsaṃ.	555	
PA_atk-s04_03a:555_4	Assasitvā vā passasāmīti ettha assāso vuccati anto pavisanavāto, passāso bahi nikkhamanavāto.	555	
PA_atk-s04_03a:555_5	Iti ayaṃ bhikkhu yāva anto paviṭṭhavāto bahi nikkhamati, bahi nikkhanto vāto anto	555	
PA_atk-s04_03a:555_6	pavisati, tāva jīvitaṃ patthento evamāha. Dandhanti mandaṃ garukaṃ asīghappavattaṃ.	555	
PA_atk-s04_03a:555_7	Āsavānaṃ khayāyāti arahattaphalatthāya. Imasmiṃ sutte maraṇassati arahattaṃ pāpetvā kathitāti.	555	
PA_atk-s04_03a:556	10. Dutiyamaraṇassatisuttavaṇṇanā	55	
PA_atk-s04_03a:557_0	20. Dasame patigatāyāti paṭipannāya. Iti paṭisañcikkhatīti evaṃ paccavekkhati. So	557	
PA_atk-s04_03a:557_1	mamassa antarāyoti ettha tividho antarāyo jīvitantarāyo, samaṇadhammantarāyo, puthujjanakālakiriyaṃ	557	
PA_atk-s04_03a:557_2	karontassa saggantarāyo ceva maggantarāyo cāti. Taṃ sabbampi sandhāyevamāha. Byāpajjeyyāti	557	
PA_atk-s04_03a:557_3	ajiṇṇakādivasena vipajjeyya. Adhimattoti balavā. Chandoti kattukamyatāchando. Vāyāmoti	557	
PA_atk-s04_03a:557_4	payogavīriyaṃ. Ussāhoti ussāpanavīriyaṃ. Ussoḷhīti sampādanavīriyaṃ. Appaṭivānīti	557	
PA_atk-s04_03a:557_5	anukkaṇṭhanā appaṭisaṅgharaṇā. Sesaṃ sabbattha uttānatthamevāti.	557	
PA_atk-s04_03a:558	Sāraṇīyavaggo dutiyo.	55	
PA_atk-s04_03a:559	3. Anuttariyavaggo	55	
PA_atk-s04_03a:560	1-2. Sāmakasuttādivaṇṇanā	56	
PA_atk-s04_03a:561_0	21-22. Tatiyassa paṭhame sāmagāmaketi sāmakānaṃ ussannattā evaṃladdhanāme gāmake.	561	
PA_atk-s04_03a:561_1	Pokkharaṇiyāyanti pokkharaṇiyānāmake vihāre. Abhikkantāya rattiyāti rattiyā paṭhamayāmaṃ	561	
PA_atk-s04_03a:561_2	atikkamma majjhimayāme sampatte. Abhikkantavaṇṇāti abhikkantaatimanāpavaṇṇā. Kevalakappanti	561	
PA_atk-s04_03a:561_3	sakalakappaṃ. Pokkharaṇiyaṃ obhāsetvāti pokkharaṇiyānāmakaṃ mahāvihāraṃ attano obhāsena	561	
PA_atk-s04_03a:561_4	pharitvā. Samanuññoti samānaanuñño samānacitto. Dovacassatāti dubbacabhāvo. Pāpamittatāti	561	
PA_atk-s04_03a:561_5	lāmakamittatā. Imasmiṃ sutte parihāniyadhammāva kathitā. Dutiye aparihāniyadhammā	561	
PA_atk-s04_03a:561_6	lokuttaramissakā kathitā.	561	
PA_atk-s04_03a:562	3. Bhayasuttavaṇṇanā	56	
PA_atk-s04_03a:563_0	23. Tatiye kāmarāgarattāyanti kāmarāgaratto ayaṃ. Chandarāgavinibaddhoti chandarāgena	563	
PA_atk-s04_03a:563_1	vinibaddho. Bhayāti cittutrāsabhayā. Paṅkāti kilesapaṅkato. Saṅgo paṅko ca ubhayanti	563	
PA_atk-s04_03a:563_2	saṅgo ca paṅko ca idampi ubhayaṃ. Ete kāmā pavuccanti, yattha satto puthujjanoti	563	
PA_atk-s04_03a:563_3	yasmiṃ saṅge ca paṅke ca puthujjano satto laggo laggito palibuddho. Upādāneti catubbidhe	563	
PA_atk-s04_03a:563_4	upādāne. Jātimaraṇasambhaveti jātiyā ca maraṇassa ca sambhave paccayabhūte. Anupādā	563	
PA_atk-s04_03a:563_5	vimuccantīti anupādiyitvā vimuccanti. Jātimaraṇasaṅkhayeti jātimaraṇānaṃ saṅkhayasaṅkhāte	563	
PA_atk-s04_03a:563_6	nibbāne, nibbānārammaṇāya vimuttiyā vimuccantīti attho. Imasmiṃ ṭhāne vivaṭṭetvā	563	
PA_atk-s04_03a:563_7	arahattameva patto esa bhikkhu. Idāni taṃ khīṇāsavaṃ thomento te khemappattātiādimāha.	563	
PA_atk-s04_03a:563_8	Tattha khemappattāti khemabhāvaṃ pattā. Sukhinoti lokuttarasukhena sukhitā. Diṭṭhadhammābhinibbutāti	563	
PA_atk-s04_03a:563_9	abbhantare kilesābhāvena diṭṭhadhammeyeva abhinibbutā. Imasmiṃ sutte vaṭṭameva kathetvā	563	
PA_atk-s04_03a:563_10	gāthāsu vaṭṭavivaṭaṃ kathitaṃ.	5631	
PA_atk-s04_03a:564	4. Himavantasuttavaṇṇanā	56	
PA_atk-s04_03a:565_0	24. Catutthe padāleyyāti bhindeyya. Chavāyāti lāmikāya. Samādhissa samāpattikusalo	565	
PA_atk-s04_03a:565_1	hotīti āhārasappāyautusappāyāni pariggahetvā samādhiṃ samāpajjituṃ kusalo hoti cheko	565	
PA_atk-s04_03a:565_2	samattho paṭibalo. Samādhissa ṭhitikusaloti samādhissa ṭhitiyaṃ kusalo, samādhiṃ	565	
PA_atk-s04_03a:565_3	ṭhapetuṃ sakkotīti attho. Samādhissa vuṭṭhānakusaloti samādhissa vuṭṭhāne kusalo,	565	
PA_atk-s04_03a:565_4	yathāparicchedena vuṭṭhātuṃ sakkotīti attho. Samādhissa kallitakusaloti samādhissa	565	
PA_atk-s04_03a:565_5	kallatāya kusalo, samādhicittaṃ hāsetuṃ kallaṃ kātuṃ sakkotīti attho. Samādhissa	565	
PA_atk-s04_03a:565_6	gocarakusaloti samādhissa asappāye anupakārake dhamme vajjetvā sappāye upakārake	565	
PA_atk-s04_03a:565_7	sevantopi, “ayaṃ samādhinimittārammaṇo ayaṃ lakkhaṇārammaṇo”ti jānantopi samādhissa	565	
PA_atk-s04_03a:565_8	gocarakusalo nāma hoti. Samādhissa abhinīhārakusaloti upariuparisamāpattisamāpajjanatthāya	565	
PA_atk-s04_03a:565_9	paṭhamajjhānādisamādhiṃ abhinīharituṃ sakkonto samādhissa abhinīhārakusalo nāma hoti.	565	
PA_atk-s04_03a:565_10	So paṭhamajjhānā vuṭṭhāya dutiyaṃ samāpajjati, dutiyajjhānā…pe… tatiyajjhānā vuṭṭhāya	5651	
PA_atk-s04_03a:565_11	catutthaṃ samāpajjatīti.	5651	
PA_atk-s04_03a:566	5. Anussatiṭṭhānasuttavaṇṇanā	56	
PA_atk-s04_03a:567_0	25. Pañcame anussatiṭṭhānānīti anussatikāraṇāni. Itipi so bhagavātiādīni visuddhimagge	567	
PA_atk-s04_03a:567_1	vitthāritāneva. Idampi kho, bhikkhave, ārammaṇaṃ karitvāti idaṃ buddhānussatikammaṭṭhānaṃ	567	
PA_atk-s04_03a:567_2	ārammaṇaṃ karitvā. Visujjhantīti paramavisuddhiṃ nibbānaṃ pāpuṇanti. Sesaṃ sabbattha	567	
PA_atk-s04_03a:567_3	uttānatthameva. Imasmiṃ pana sutte cha anussatiṭṭhānāni missakāni kathitānīti veditabbāni.	567	
PA_atk-s04_03a:568	6. Mahākaccānasuttavaṇṇanā	56	
PA_atk-s04_03a:569_0	26. Chaṭṭhe sambādheti pañcakāmaguṇasambādhe. Okāsādhigamoti ettha okāsā vuccanti	569	
PA_atk-s04_03a:569_1	cha anussatiṭṭhānāni, tesaṃ adhigamo. Visuddhiyāti visujjhanatthāya. Sokaparidevānaṃ	569	
PA_atk-s04_03a:569_2	samatikkamāyāti sokānañca paridevānañca samatikkamatthāya. Atthaṅgamāyāti atthaṃ	569	
PA_atk-s04_03a:569_3	gamanatthāya. Ñāyassa adhigamāyāti sahavipassanakassa maggassa adhigamanatthāya.	569	
PA_atk-s04_03a:569_4	Nibbānassa sacchikiriyāyāti apaccayaparinibbānassa paccakkhakiriyatthāya.	569	
PA_atk-s04_03a:570_0	Sabbasoti sabbākārena. Ākāsasamenāti alagganaṭṭhena ceva apalibuddhaṭṭhena ca ākāsasadisena.	570	
PA_atk-s04_03a:570_1	Vipulenāti na parittakena. Mahaggatenāti mahantabhāvaṃ gatena, mahantehi vā ariyasāvakehi	570	
PA_atk-s04_03a:570_2	gatena, paṭipannenāti attho. Appamāṇenāti pharaṇaappamāṇatāya appamāṇena. Averenāti	570	
PA_atk-s04_03a:570_3	akusalaverapuggalaverarahitena. Abyāpajjhenāti kodhadukkhavajjitena. Sabbametaṃ buddhānussaticittameva	570	
PA_atk-s04_03a:570_4	sandhāya vuttaṃ. Paratopi eseva nayo. Visuddhidhammāti visujjhanasabhāvā. Imasmimpi	570	
PA_atk-s04_03a:570_5	sutte cha anussatiṭṭhānāni missakāneva kathitānīti.	570	
PA_atk-s04_03a:571	7. Paṭhamasamayasuttavaṇṇanā	57	
PA_atk-s04_03a:572_0	27. Sattame manobhāvanīyassāti ettha manaṃ bhāveti vaḍḍhetīti manobhāvanīyo. Dassanāyāti	572	
PA_atk-s04_03a:572_1	dassanatthaṃ. Nissaraṇanti niggamanaṃ vūpasamanaṃ. Dhammaṃ desetīti kāmarāgappajahanatthāya	572	
PA_atk-s04_03a:572_2	asubhakammaṭṭhānaṃ katheti. Dutiyavārādīsu byāpādappahānāya mettākammaṭṭhānaṃ, thinamiddhappahānāya	572	
PA_atk-s04_03a:572_3	thinamiddhavinodanakammaṭṭhānaṃ, ālokasaññaṃ vā vīriyārambhavatthuādīnaṃ vā aññataraṃ,	572	
PA_atk-s04_03a:572_4	uddhaccakukkuccappahānāya samathakammaṭṭhānaṃ, vicikicchāpahānāya tiṇṇaṃ ratanānaṃ	572	
PA_atk-s04_03a:572_5	guṇakathaṃ kathento dhammaṃ desetīti veditabbo. Āgammāti ārabbha. Manasikarototi	572	
PA_atk-s04_03a:572_6	ārammaṇavasena citte karontassa. Anantarā āsavānaṃ khayo hotīti anantarāyena āsavānaṃ khayo hoti.	572	
PA_atk-s04_03a:573	8. Dutiyasamayasuttavaṇṇanā	57	
PA_atk-s04_03a:574_0	28. Aṭṭhame maṇḍalamāḷeti bhojanasālāya. Cārittakilamathoti piṇḍapātacariyāya uppannakilamatho.	574	
PA_atk-s04_03a:574_1	Bhattakilamathoti bhattadaratho. Vihārapacchāyāyanti vihārapaccante chāyāya. Yadevassa	574	
PA_atk-s04_03a:574_2	divā samādhinimittaṃ manasikataṃ hotīti yaṃ eva tassa tato purimadivasabhāge samathanimittaṃ	574	
PA_atk-s04_03a:574_3	citte kataṃ hoti. Tadevassa tasmiṃ samaye samudācaratīti taṃyeva etassa tasmiṃ samaye	574	
PA_atk-s04_03a:574_4	divāvihāre nisinnassa manodvāre sañcarati. Ojaṭṭhāyīti ojāya ṭhito patiṭṭhito. Phāsukassa	574	
PA_atk-s04_03a:574_5	hotīti phāsukaṃ assa hoti. Sammukhāti kathentassa sammukhaṭṭhāne. Sutanti sotena	574	
PA_atk-s04_03a:574_6	sutaṃ. Paṭiggahitanti cittena paṭiggahitaṃ.	574	
PA_atk-s04_03a:575	9. Udāyīsuttavaṇṇanā	57	
PA_atk-s04_03a:576_0	29. Navame udāyinti lāḷudāyittheraṃ. Suṇomahaṃ, āvusoti, āvuso, nāhaṃ badhiro, suṇāmi	576	
PA_atk-s04_03a:576_1	bhagavato vacanaṃ, pañhaṃ pana upaparikkhāmīti. Adhicittanti samādhivipassanācittaṃ.	576	
PA_atk-s04_03a:576_2	Idaṃ, bhante, anussatiṭṭhānanti idaṃ jhānattayasaṅkhātaṃ anussatikāraṇaṃ. Diṭṭhadhammasukhavihārāya	576	
PA_atk-s04_03a:576_3	saṃvattatīti imasmiṃyeva attabhāve sukhavihāratthāya pavattati. Ālokasaññanti ālokanimitte	576	
PA_atk-s04_03a:576_4	uppannasaññaṃ. Divā saññaṃ adhiṭṭhātīti divāti saññaṃ ṭhapeti. Yathā divā tathā rattinti	576	
PA_atk-s04_03a:576_5	yathānena divā ālokasaññā manasikatā, rattimpi tatheva taṃ manasi karoti. Yathā rattiṃ	576	
PA_atk-s04_03a:576_6	tathā divāti yathā vānena rattiṃ ālokasaññā manasikatā, divāpi taṃ tatheva manasi	576	
PA_atk-s04_03a:576_7	karoti. Vivaṭenāti pākaṭena. Apariyonaddhenāti nīvaraṇehi anonaddhena. Sappabhāsaṃ	576	
PA_atk-s04_03a:576_8	cittaṃ bhāvetīti dibbacakkhuñāṇatthāya sahobhāsakaṃ cittaṃ brūheti vaḍḍheti. Yaṃ	576	
PA_atk-s04_03a:576_9	pana “ālokasaññaṃ manasi karotī”ti vuttaṃ, taṃ thinamiddhavinodanālokasaññaṃ sandhāya	576	
PA_atk-s04_03a:576_10	vuttaṃ, na dibbacakkhuñāṇālokanti veditabbaṃ. Ñāṇadassanappaṭilābhāyāti dibbacakkhusaṅkhātassa	5761	
PA_atk-s04_03a:576_11	ñāṇadassanassa paṭilābhāya.	5761	
PA_atk-s04_03a:577_0	Imameva kāyantiādīsu yaṃ vattabbaṃ siyā, taṃ sabbaṃ sabbākārena vitthārato visuddhimagge	577	
PA_atk-s04_03a:577_1	kāyagatāsatikammaṭṭhāne vuttaṃ. Kāmarāgappahānāyāti pañcakāmaguṇikassa rāgassa pahānatthāya.	577	
PA_atk-s04_03a:577_2	Seyyathāpi passeyyāti yathā passeyya. Sarīranti matasarīraṃ. Sivathikāya chaḍḍitanti	577	
PA_atk-s04_03a:577_3	susāne apaviddhaṃ. Ekāhaṃ matassa assāti ekāhamataṃ. Dvīhaṃ matassa assāti dvīhamataṃ.	577	
PA_atk-s04_03a:577_4	Tīhaṃ matassa assāti tīhamataṃ. Bhastā viya vāyunā uddhaṃ jīvitapariyādānā yathānukkamaṃ	577	
PA_atk-s04_03a:577_5	samuggatena sūnabhāvena dhumātattā uddhumātaṃ, uddhumātameva uddhumātakaṃ. Paṭikūlattā	577	
PA_atk-s04_03a:577_6	vā kucchitaṃ uddhumātanti uddhumātakaṃ. Vinīlaṃ vuccati viparibhinnavaṇṇaṃ, vinīlameva	577	
PA_atk-s04_03a:577_7	vinīlakaṃ. Paṭikūlattā vā kucchitaṃ vinīlanti vinīlakaṃ. Maṃsussadaṭṭhānesu rattavaṇṇassa	577	
PA_atk-s04_03a:577_8	pubbasannicayaṭṭhānesu setavaṇṇassa yebhuyyena ca nīlavaṇṇassa nīlaṭṭhāne nīlasāṭakapārutasseva	577	
PA_atk-s04_03a:577_9	chavasarīrassetaṃ adhivacanaṃ. Paribhinnaṭṭhānehi navahi vā vaṇamukhehi vissandamānaṃ	577	
PA_atk-s04_03a:577_10	pubbaṃ vipubbaṃ, vipubbameva vipubbakaṃ. Paṭikūlattā vā kucchitaṃ vipubbanti vipubbakaṃ.	5771	
PA_atk-s04_03a:577_11	Vipubbakaṃ jātaṃ tathābhāvaṃ gatanti vipubbakajātaṃ.	5771	
PA_atk-s04_03a:578_0	So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati	578	
PA_atk-s04_03a:578_1	upaneti. Kathaṃ? Ayampi kho kāyo evaṃdhammo evaṃbhāvī evaṃanatītoti. Idaṃ vuttaṃ	578	
PA_atk-s04_03a:578_2	hoti – āyu usmā viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo	578	
PA_atk-s04_03a:578_3	hoti, imesaṃ pana vigamā ayampi evaṃdhammo evaṃpūtikasabhāvoyevāti. Evaṃbhāvīti evamevaṃ	578	
PA_atk-s04_03a:578_4	uddhumātādibhedo bhavissati. Evaṃ anatītoti evaṃ uddhumātādibhāvaṃ anatikkanto.	578	
PA_atk-s04_03a:579_0	Khajjamānanti udarādīsu nisīditvā udaramaṃsaoṭṭhamaṃsaakkhikamaṃsādīni luñcitvā luñcitvā	579	
PA_atk-s04_03a:579_1	khādiyamānaṃ. Samaṃsalohitanti sesāvasesamaṃsalohitayuttaṃ. Nimmaṃsalohitamakkhitanti	579	
PA_atk-s04_03a:579_2	maṃse khīṇepi lohitaṃ na sussati, taṃ sandhāya vuttaṃ – “nimmaṃsalohitamakkhita”nti.	579	
PA_atk-s04_03a:579_3	Aññenāti aññena disābhāgena. Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ	579	
PA_atk-s04_03a:579_4	pāṭiyekkaṃ vippakiṇṇaṃ. Pādaṭṭhikādīsupi eseva nayo. Terovassikānīti atikkantasaṃvaccharāni.	579	
PA_atk-s04_03a:579_5	Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti,	579	
PA_atk-s04_03a:579_6	antobhūmigatāni pana cirataraṃ tiṭṭhanti. Cuṇṇakajātānīti cuṇṇavicuṇṇaṃ hutvā vippakiṇṇāni.	579	
PA_atk-s04_03a:579_7	Sabbattha so imamevāti vuttanayena khajjamānādīnaṃ vasena yojanā kātabbā. Asmimānasamugghātāyāti	579	
PA_atk-s04_03a:579_8	asmīti pavattassa navavidhassa mānassa samugghātatthāya. Anekadhātupaṭivedhāyāti	579	
PA_atk-s04_03a:579_9	anekadhātūnaṃ paṭivijjhanatthāya. Satova abhikkamatīti gacchanto satipaññāhi samannāgatova	579	
PA_atk-s04_03a:579_10	gacchati. Satova paṭikkamatīti paṭinivattantopi satipaññāhi samannāgatova nivattati.	5791	
PA_atk-s04_03a:579_11	Sesapadesupi eseva nayo. Satisampajaññāyāti satiyā ca ñāṇassa ca atthāya. Iti imasmiṃ	5791	
PA_atk-s04_03a:579_12	sutte satiñāṇāni missakāni kathitānīti.	5791	
PA_atk-s04_03a:580	10. Anuttariyasuttavaṇṇanā	58	
PA_atk-s04_03a:581_0	30. Dasame uccāvacanti yaṃ kiñci mahantakhuddakaṃ, uccanīcaṃ vā. Hīnanti nihīnaṃ.	581	
PA_atk-s04_03a:581_1	Gammanti gāmavāsikānaṃ dassanaṃ. Pothujjanikanti puthujjanānaṃ santakaṃ. Anariyanti	581	
PA_atk-s04_03a:581_2	na ariyaṃ na uttamaṃ na parisuddhaṃ. Anatthasaṃhitanti na atthasannissitaṃ. Na nibbidāyāti	581	
PA_atk-s04_03a:581_3	na vaṭṭe nibbindanatthāya. Na virāgāyāti na rāgādīnaṃ virajjanatthāya. Na nirodhāyāti	581	
PA_atk-s04_03a:581_4	na rāgādīnaṃ appavattinirodhāya. Na upasamāyāti na rāgādīnaṃ vūpasamanatthāya. Na	581	
PA_atk-s04_03a:581_5	abhiññāyāti na abhijānanatthāya. Na sambodhāyāti na sambodhisaṅkhātassa catumaggañāṇassa	581	
PA_atk-s04_03a:581_6	paṭivijjhanatthāya. Na nibbānāyāti na nibbānassa sacchikiriyāya.	581	
PA_atk-s04_03a:582_0	Niviṭṭhasaddhoti patiṭṭhitasaddho. Niviṭṭhapemoti patiṭṭhitapemo. Ekantagatoti ekantaṃ	582	
PA_atk-s04_03a:582_1	gato, acalappattoti attho. Abhippasannoti ativiya pasanno. Etadānuttariyanti etaṃ	582	
PA_atk-s04_03a:582_2	anuttaraṃ. Hatthismimpi sikkhatīti hatthinimittaṃ sikkhitabbaṃ hatthisippaṃ sikkhati.	582	
PA_atk-s04_03a:582_3	Sesapadesupi eseva nayo. Uccāvacanti mahantakhuddakaṃ sippaṃ sikkhati.	582	
PA_atk-s04_03a:583_0	Upaṭṭhitā pāricariyeti pāricariyāya paccupaṭṭhitā. Bhāvayanti anussatinti anuttaraṃ	583	
PA_atk-s04_03a:583_1	anussatiṃ bhāventi. Vivekappaṭisaṃyuttanti nibbānanissitaṃ katvā. Khemanti nirupaddavaṃ.	583	
PA_atk-s04_03a:583_2	Amatagāminanti nibbānagāminaṃ, ariyamaggaṃ bhāventīti attho. Appamāde pamoditāti	583	
PA_atk-s04_03a:583_3	satiyā avippavāsasaṅkhāte appamāde āmoditā pamoditā. Nipakāti nepakkena samannāgatā.	583	
PA_atk-s04_03a:583_4	Sīlasaṃvutāti sīlena saṃvutā pihitā. Te ve kālena paccentīti te ve yuttappayuttakāle	583	
PA_atk-s04_03a:583_5	jānanti. Yattha dukkhaṃ nirujjhatīti yasmiṃ ṭhāne sakalaṃ vaṭṭadukkhaṃ nirujjhati,	583	
PA_atk-s04_03a:583_6	taṃ amataṃ mahānibbānaṃ te bhikkhū jānantīti. Imasmiṃ sutte cha anuttariyāni missakāni kathitānīti.	583	
PA_atk-s04_03a:584	Anuttariyavaggo tatiyo.	58	
PA_atk-s04_03a:585	4. Devatāvaggo	58	
PA_atk-s04_03a:586	1. Sekhasuttavaṇṇanā	58	
PA_atk-s04_03a:587	31. Catutthassa paṭhame sekhassāti sattavidhassa sekhassa. Puthujjane pana vattabbameva natthi. Parihānāyāti uparūpariguṇaparihānāya.	58	
PA_atk-s04_03a:588	2-3. Aparihānasuttadvayavaṇṇanā	58	
PA_atk-s04_03a:589_0	32-33. Dutiye satthugāravatāti satthari garubhāvo. Dhammagāravatāti navavidhe lokuttaradhamme	589	
PA_atk-s04_03a:589_1	garubhāvo. Saṅghagāravatāti saṅghe garubhāvo. Sikkhāgāravatāti tīsu sikkhāsu garubhāvo.	589	
PA_atk-s04_03a:589_2	Appamādagāravatāti appamāde garubhāvo. Paṭisanthāragāravatāti dhammāmisavasena duvidhe	589	
PA_atk-s04_03a:589_3	paṭisanthāre garubhāvo. Satthā garu assāti satthugaru. Dhammo garu assāti dhammagaru.	589	
PA_atk-s04_03a:589_4	Tibbagāravoti bahalagāravo. Paṭisanthāre gāravo assāti paṭisanthāragāravo. Tatiye	589	
PA_atk-s04_03a:589_5	sappatissoti sajeṭṭhako sagāravo. Hirottappaṃ panettha missakaṃ kathitaṃ.	589	
PA_atk-s04_03a:590	4. Mahāmoggallānasuttavaṇṇanā	59	
PA_atk-s04_03a:591_0	34. Catutthe tisso nāma bhikkhūti therasseva saddhivihāriko. Mahiddhiko mahānubhāvoti	591	
PA_atk-s04_03a:591_1	ijjhanaṭṭhena mahatī iddhi assāti mahiddhiko. Anupharaṇaṭṭhena mahā ānubhāvo assāti	591	
PA_atk-s04_03a:591_2	mahānubhāvo. Cirassaṃ kho, mārisa moggallāna, imaṃ pariyāyamakāsīti evarūpaṃ loke	591	
PA_atk-s04_03a:591_3	pakatiyā piyasamudāhāravacanaṃ hoti. Lokiyā hi cirassaṃ āgatampi anāgatapubbampi	591	
PA_atk-s04_03a:591_4	manāpajātiyaṃ āgataṃ disvā “kuto bhavaṃ āgato, cirassaṃ bhavaṃ āgato, kathaṃ te idhāgamanamaggo	591	
PA_atk-s04_03a:591_5	ñāto, kiṃ maggamūḷhosī”tiādīni vadanti. Ayaṃ pana āgatapubbattāyeva evamāha. Thero	591	
PA_atk-s04_03a:591_6	hi kālena kālaṃ brahmalokaṃ gacchatiyeva. Tattha pariyāyamakāsīti vāraṃ akāsi. Yadidaṃ	591	
PA_atk-s04_03a:591_7	idhāgamanāyāti yo ayaṃ idhāgamanāya vāro, taṃ cirassaṃ akāsīti vuttaṃ hoti. Idamāsanaṃ	591	
PA_atk-s04_03a:591_8	paññattanti mahārahaṃ brahmapallaṅkaṃ paññāpetvā evamāha. Aveccappasādenāti adhigatena	591	
PA_atk-s04_03a:591_9	acalena maggappasādena. Imasmiṃ sutte sotāpattimaggañāṇaṃ kathitaṃ.	591	
PA_atk-s04_03a:592	5. Vijjābhāgiyasuttavaṇṇanā	59	
PA_atk-s04_03a:593_0	35. Pañcame vijjābhāgiyāti vijjākoṭṭhāsikā. Aniccasaññāti aniccānupassanāñāṇe uppannasaññā.	593	
PA_atk-s04_03a:593_1	Anicce dukkhasaññāti dukkhānupassanāñāṇe uppannasaññā. Dukkhe anattasaññāti anattānupassanāñāṇe	593	
PA_atk-s04_03a:593_2	uppannasaññā. Pahānasaññāti pahānānupassanāñāṇe uppannasaññā. Virāgasaññāti virāgānupassanāñāṇe	593	
PA_atk-s04_03a:593_3	uppannasaññā. Nirodhasaññāti nirodhānupassanāñāṇe uppannasaññā.	593	
PA_atk-s04_03a:594	6. Vivādamūlasuttavaṇṇanā	59	
PA_atk-s04_03a:595_0	36. Chaṭṭhe vivādamūlānīti vivādassa mūlāni. Kodhanoti kujjhanalakkhaṇena kodhena	595	
PA_atk-s04_03a:595_1	samannāgato. Upanāhīti veraappaṭinissaggalakkhaṇena upanāhena samannāgato. Ahitāya	595	
PA_atk-s04_03a:595_2	dukkhāya devamanussānanti dvinnaṃ bhikkhūnaṃ vivādo kathaṃ devamanussānaṃ ahitāya	595	
PA_atk-s04_03a:595_3	dukkhāya saṃvattati? Kosambakakkhandhake viya dvīsu bhikkhūsu vivādaṃ āpannesu tasmiṃ	595	
PA_atk-s04_03a:595_4	vihāre tesaṃ antevāsikā vivadanti, tesaṃ ovādaṃ gaṇhanto bhikkhunisaṅgho vivadati.	595	
PA_atk-s04_03a:595_5	Tato tesaṃ upaṭṭhākā vivadanti, atha manussānaṃ ārakkhadevatā dve koṭṭhāsā honti.	595	
PA_atk-s04_03a:595_6	Tathā dhammavādīnaṃ ārakkhadevatā dhammavādiniyo honti, adhammavādīnaṃ adhammavādiniyo.	595	
PA_atk-s04_03a:595_7	Tato ārakkhadevatānaṃ mittā bhummadevatā bhijjanti. Evaṃ paramparāya yāva brahmalokā	595	
PA_atk-s04_03a:595_8	ṭhapetvā ariyasāvake sabbe devamanussā dve koṭṭhāsā honti. Dhammavādīhi pana adhammavādinova	595	
PA_atk-s04_03a:595_9	bahutarā honti. Tato yaṃ bahukehi gahitaṃ, taṃ gacchanti. Dhammaṃ vissajjetvā bahutarāva	595	
PA_atk-s04_03a:595_10	adhammaṃ gaṇhanti. Te adhammaṃ purakkhatvā viharantā apāye nibbattanti. Evaṃ dvinnaṃ	5951	
PA_atk-s04_03a:595_11	bhikkhūnaṃ vivādo devamanussānaṃ ahitāya dukkhāya hoti. Ajjhattaṃ vāti tumhākaṃ abbhantaraparisāya.	5951	
PA_atk-s04_03a:595_12	Bahiddhāti paresaṃ parisāya.	5951	
PA_atk-s04_03a:596_0	Makkhīti paresaṃ guṇamakkhanalakkhaṇena makkhena samannāgato. Paḷāsīti yugaggāhalakkhaṇena	596	
PA_atk-s04_03a:596_1	paḷāsena samannāgato. Issukīti parassa sakkārādīni issāyanalakkhaṇāya issāya samannāgato.	596	
PA_atk-s04_03a:596_2	Maccharīti āvāsamacchariyādīhi samannāgato. Saṭhoti kerāṭiko. Māyāvīti katapaṭicchādako.	596	
PA_atk-s04_03a:596_3	Pāpicchoti asantasambhāvanicchako dussīlo. Micchādiṭṭhīti natthikavādī, ahetuvādī,	596	
PA_atk-s04_03a:596_4	akiriyavādī. Sandiṭṭhiparāmāsīti sayaṃ diṭṭhameva parāmasati. Ādhānaggāhīti daḷhaggāhī.	596	
PA_atk-s04_03a:596_5	Duppaṭinissaggīti na sakkā hoti gahitaṃ vissajjāpetuṃ. Imasmiṃ sutte vaṭṭameva kathitaṃ.	596	
PA_atk-s04_03a:597	7. Dānasuttavaṇṇanā	59	
PA_atk-s04_03a:598_0	37. Sattame veḷukaṇḍakīti veḷukaṇḍakanagaravāsinī. Chaḷaṅgasamannāgatanti chahi guṇaṅgehi	598	
PA_atk-s04_03a:598_1	samannāgataṃ. Dakkhiṇaṃ patiṭṭhāpetīti dānaṃ deti. Pubbeva dānā sumanoti dānaṃ dassāmīti	598	
PA_atk-s04_03a:598_2	māsaḍḍhamāsato paṭṭhāya somanassappatto hoti. Ettha hi pubbecetanā dassāmīti cittuppādakālato	598	
PA_atk-s04_03a:598_3	paṭṭhāya “ito uṭṭhitena dānaṃ dassāmī”ti khettaggahaṇaṃ ādiṃ katvā cintentassa labbhati.	598	
PA_atk-s04_03a:598_4	Dadaṃ cittaṃ pasādetīti evaṃ vuttā muñcacetanā pana dānakāleyeva labbhati. Datvā	598	
PA_atk-s04_03a:598_5	attamano hotīti ayaṃ pana aparacetanā aparāparaṃ anussarantassa labbhati. Vītarāgāti	598	
PA_atk-s04_03a:598_6	vigatarāgā khīṇāsavā. Rāgavinayāya vā paṭipannāti rāgavinayapaṭipadaṃ paṭipannā.	598	
PA_atk-s04_03a:598_7	Ukkaṭṭhadesanā cesā, na kevalaṃ pana khīṇāsavānaṃ, anāgāmi-sakadāgāmi-sotāpannānampi	598	
PA_atk-s04_03a:598_8	antamaso tadahupabbajitassa bhaṇḍagāhakasāmaṇerassāpi dinnā dakkhiṇā chaḷaṅgasamannāgatāva	598	
PA_atk-s04_03a:598_9	hoti. Sopi hi sotāpattimaggatthameva pabbajito.	598	
PA_atk-s04_03a:599_0	Yaññassa sampadāti dānassa paripuṇṇatā. Saññatāti sīlasaññamena saññatā. Sayaṃ ācamayitvānāti	599	
PA_atk-s04_03a:599_1	attanāva hatthapāde dhovitvā mukhaṃ vikkhāletvā. Sakehi pāṇibhīti attano hatthehi.	599	
PA_atk-s04_03a:599_2	Sayehītipi pāṭho. Saddhoti ratanattayaguṇe saddahanto. Muttena cetasāti lābhamacchariyādīhi	599	
PA_atk-s04_03a:599_3	vimuttena cittena. Abyāpajjhaṃ sukhaṃ lokanti niddukkhaṃ uḷārasukhasomanassaṃ devalokaṃ.	599	
PA_atk-s04_03a:600	8. Attakārīsuttavaṇṇanā	60	
PA_atk-s04_03a:601_0	38. Aṭṭhame addasaṃ vā assosiṃ vāti akkhīni ummīletvā mā addasaṃ, asukasmiṃ nāma	601	
PA_atk-s04_03a:601_1	ṭhāne vasatīti mā assosiṃ, kathentassa vā vacanaṃ mā assosiṃ. Kathañhi nāmāti kena	601	
PA_atk-s04_03a:601_2	nāma kāraṇena. Ārambhadhātūti ārabhanavasena pavattavīriyaṃ. Nikkamadhātūti kosajjato	601	
PA_atk-s04_03a:601_3	nikkhamanasabhāvaṃ vīriyaṃ. Parakkamadhātūti parakkamasabhāvo. Thāmadhātūti thāmasabhāvo.	601	
PA_atk-s04_03a:601_4	Ṭhitidhātūti ṭhitisabhāvo. Upakkamadhātūti upakkamasabhāvo. Sabbaṃ cetaṃ tena tenākārena	601	
PA_atk-s04_03a:601_5	pavattassa vīriyasseva nāmaṃ.	601	
PA_atk-s04_03a:602	9-10. Nidānasuttādivaṇṇanā	60	
PA_atk-s04_03a:603_0	39-40. Navame kammānanti vaṭṭagāmikammānaṃ. Samudayāyāti piṇḍakaraṇatthāya. Nidānanti	603	
PA_atk-s04_03a:603_1	paccayo. Lobhajenāti lobhato jātena. Na paññāyantīti “evarūpena kammena nibbattā”ti	603	
PA_atk-s04_03a:603_2	na dissanti. Sukkapakkhe kammānanti vivaṭṭagāmikammānaṃ. Iti imasmiṃ sutte vaṭṭavivaṭṭaṃ	603	
PA_atk-s04_03a:603_3	kathitaṃ. Dasame niculavaneti mahāmucalindavane. Saddhammoti sāsanasaddhammo.	603	
PA_atk-s04_03a:604	11. Dārukkhandhasuttavaṇṇanā	60	
PA_atk-s04_03a:605_0	41. Ekādasame cetovasippattoti cittavasibhāvaṃ patto. Pathavītveva adhimucceyyāti	605	
PA_atk-s04_03a:605_1	thaddhākāraṃ pathavīdhātūti sallakkheyya. Yaṃ nissāyāti yaṃ vijjamānaṃ thaddhākāraṃ	605	
PA_atk-s04_03a:605_2	pathavīdhātuṃ nissāya amuṃ dārukkhandhaṃ pathavītveva adhimucceyya, sā ettha pathavīdhātu	605	
PA_atk-s04_03a:605_3	atthīti. Iminā nayena sesapadānipi veditabbāni. Yatheva hi tasmiṃ thaddhākārā pathavīdhātu	605	
PA_atk-s04_03a:605_4	atthi, evaṃ yūsākārā āpodhātu, uṇhākārā tejodhātu, vitthambhanākārā vāyodhātu, rattavaṇṇamhi	605	
PA_atk-s04_03a:605_5	sāre padumapupphavaṇṇā subhadhātu, pūtibhūte cuṇṇe ceva pheggupapaṭikāsu ca amanuññavaṇṇā	605	
PA_atk-s04_03a:605_6	asubhadhātu, taṃ nissāya amuṃ dārukkhandhaṃ asubhantveva adhimucceyya sallakkheyyāti.	605	
PA_atk-s04_03a:605_7	Imasmiṃ sutte missakavihāro nāma kathito.	605	
PA_atk-s04_03a:606	12. Nāgitasuttavaṇṇanā	60	
PA_atk-s04_03a:607_0	42. Dvādasame gāmantavihārinti gāmantasenāsanavāsiṃ. Samāhitaṃ nisinnanti tasmiṃ	607	
PA_atk-s04_03a:607_1	gāmantasenāsane samādhiṃ appetvā nisinnaṃ. Idānimanti idāni imaṃ. Samādhimhā cāvessatīti	607	
PA_atk-s04_03a:607_2	samādhito uṭṭhāpessati. Na attamano homīti na sakamano homi. Pacalāyamānanti niddāyamānaṃ.	607	
PA_atk-s04_03a:607_3	Ekattanti ekasabhāvaṃ, ekaggatābhūtaṃ araññasaññaṃyeva citte karissatīti attho. Anurakkhissatīti	607	
PA_atk-s04_03a:607_4	anuggaṇhissati. Avimuttaṃ vā cittaṃ vimocessatīti aññasmiṃ kāle avimuttaṃ cittaṃ	607	
PA_atk-s04_03a:607_5	idāni pañcahi vimuttīhi vimocayissati. Riñcatīti vajjeti vissajjeti. Paṭipaṇāmetvāti	607	
PA_atk-s04_03a:607_6	panuditvā vissajjetvā. Uccārapassāvakammāyāti uccārapassāvakaraṇatthāya. Iminā ettakena	607	
PA_atk-s04_03a:607_7	ṭhānena satthārā araññasenāsanassa vaṇṇo kathito. Suttassa pana paṭhamakoṭṭhāse yaṃ	607	
PA_atk-s04_03a:607_8	vattabbaṃ, taṃ heṭṭhā vuttamevāti.	607	
PA_atk-s04_03a:608	Devatāvaggo catuttho.	60	
PA_atk-s04_03a:609	5. Dhammikavaggo	60	
PA_atk-s04_03a:610	1. Nāgasuttavaṇṇanā	61	
PA_atk-s04_03a:611_0	43. Pañcamassa paṭhame āyasmatā ānandena saddhinti idaṃ “āyāmānandā”ti theraṃ āmantetvā	611	
PA_atk-s04_03a:611_1	gatattā vuttaṃ, satthā pana anūnehi pañcahi bhikkhusatehi parivuto tattha agamāsīti	611	
PA_atk-s04_03a:611_2	veditabbo. Tenupasaṅkamīti teheva pañcahi bhikkhusatehi parivuto upasaṅkami. Parisiñcitvāti	611	
PA_atk-s04_03a:611_3	vohāravacanametaṃ, nhāyitvāti attho. Pubbāpayamānoti rattadupaṭṭaṃ nivāsetvā uttarāsaṅgacīvaraṃ	611	
PA_atk-s04_03a:611_4	dvīhi hatthehi gahetvā pacchimalokadhātuṃ piṭṭhito katvā puratthimalokadhātuṃ abhimukho	611	
PA_atk-s04_03a:611_5	vodakabhāvena gattāni pubbasadisāni kurumāno aṭṭhāsīti attho. Bhikkhusaṅghopi tena	611	
PA_atk-s04_03a:611_6	tena ṭhānena otaritvā nhatvā paccuttaritvā satthāraṃyeva parivāretvā aṭṭhāsi. Iti	611	
PA_atk-s04_03a:611_7	tasmiṃ samaye ākāsato patamānaṃ rattasuvaṇṇakuṇḍalaṃ viya sūriyo pacchimalokadhātuṃ	611	
PA_atk-s04_03a:611_8	paṭipajji, parisuddharajatamaṇḍalo viya pācīnalokadhātuto cando abbhuggañchi, majjhaṭṭhānepi	611	
PA_atk-s04_03a:611_9	pañcabhikkhusataparivāro sammāsambuddho chabbaṇṇabuddharasmiyo vissajjetvā pubbakoṭṭhakanadītīre	611	
PA_atk-s04_03a:611_10	lokaṃ alaṅkurumāno aṭṭhāsi.	6111	
PA_atk-s04_03a:612_0	Tena kho pana samayena…pe… seto nāma nāgoti setavaṇṇatāya evaṃ laddhanāmo hatthināgo.	612	
PA_atk-s04_03a:612_1	Mahātūriyatāḷitavāditenāti mahantena tūriyatāḷitavāditena. Tattha paṭhamaṃ saṅghaṭṭanaṃ	612	
PA_atk-s04_03a:612_2	tāḷitaṃ nāma hoti, tato paraṃ vāditaṃ. Janoti hatthidassanatthaṃ sannipatitamahājano.	612	
PA_atk-s04_03a:612_3	Disvā evamāhāti aṅgapaccaṅgāni ghaṃsitvā nhāpetvā uttāretvā bahitīre ṭhapetvā gattāni	612	
PA_atk-s04_03a:612_4	vodakāni katvā hatthālaṅkārena alaṅkataṃ taṃ mahānāgaṃ disvā idaṃ “abhirūpo vata,	612	
PA_atk-s04_03a:612_5	bho”ti pasaṃsāvacanamāha. Kāyupapannoti sarīrasampattiyā upapanno, paripuṇṇaṅgapaccaṅgoti	612	
PA_atk-s04_03a:612_6	attho. Āyasmā udāyīti paṭisambhidāppatto kāḷudāyitthero. Etadavocāti taṃ mahājanaṃ	612	
PA_atk-s04_03a:612_7	hatthissa vaṇṇaṃ bhaṇantaṃ disvā “ayaṃ jano ahetukapaṭisandhiyaṃ nibbattahatthino	612	
PA_atk-s04_03a:612_8	vaṇṇaṃ katheti, na buddhahatthissa. Ahaṃ dāni iminā hatthināgena upamaṃ katvā buddhanāgassa	612	
PA_atk-s04_03a:612_9	vaṇṇaṃ kathessāmī”ti cintetvā etaṃ “hatthimeva nu kho, bhante”tiādivacanaṃ avoca.	612	
PA_atk-s04_03a:612_10	Tattha mahantanti ārohasampannaṃ. Brahantanti pariṇāhasampannaṃ. Evamāhāti evaṃ vadati.	6121	
PA_atk-s04_03a:612_11	Atha bhagavā yasmā ayaṃ nāgasaddo hatthimhiceva assagoṇauragarukkhamanussesu cāpi	6121	
PA_atk-s04_03a:612_12	pavattati, tasmā hatthimpi khotiādimāha.	6121	
PA_atk-s04_03a:613_0	Āgunti pāpakaṃ lāmakaṃ akusaladhammaṃ. Tamahaṃ nāgoti brūmīti taṃ ahaṃ imehi tīhi	613	
PA_atk-s04_03a:613_1	dvārehi dasannaṃ akusalakammapathānaṃ dvādasannañca akusalacittānaṃ akaraṇato nāgoti	613	
PA_atk-s04_03a:613_2	vadāmi. Ayañhi na āguṃ karotīti iminā atthena nāgo. Imāhi gāthāhi anumodāmīti imāhi	613	
PA_atk-s04_03a:613_3	catusaṭṭhipadāhi soḷasahi gāthāhi anumodāmi abhinandāmi.	613	
PA_atk-s04_03a:614_0	Manussabhūtanti devādibhāvaṃ anupagantvā manussameva bhūtaṃ. Attadantanti attanāyeva	614	
PA_atk-s04_03a:614_1	dantaṃ, na aññehi damathaṃ upanītaṃ. Bhagavā hi attanā uppāditeneva maggadamathena	614	
PA_atk-s04_03a:614_2	cakkhutopi danto, sotatopi, ghānatopi, jivhātopi, kāyatopi, manatopīti imesu chasu	614	
PA_atk-s04_03a:614_3	ṭhānesu danto santo nibbuto parinibbuto. Tenāha – “attadanta”nti. Samāhitanti duvidhenāpi	614	
PA_atk-s04_03a:614_4	samādhinā samāhitaṃ. Iriyamānanti viharamānaṃ. Brahmapatheti seṭṭhapathe, amatapathe,	614	
PA_atk-s04_03a:614_5	nibbānapathe. Cittassūpasame ratanti paṭhamajjhānena pañca nīvaraṇāni vūpasametvā,	614	
PA_atk-s04_03a:614_6	dutiyajjhānena vitakkavicāre, tatiyajjhānena pītiṃ, catutthajjhānena sukhadukkhaṃ	614	
PA_atk-s04_03a:614_7	vūpasametvā tasmiṃ cittassūpasame rataṃ abhirataṃ.	614	
PA_atk-s04_03a:615_0	Namassantīti kāyena namassanti, vācāya namassanti, manasā namassanti, dhammānudhammapaṭipattiyā	615	
PA_atk-s04_03a:615_1	namassanti, sakkaronti garuṃ karonti. Sabbadhammānapāragunti sabbesaṃ khandhāyatanadhātudhammānaṃ	615	
PA_atk-s04_03a:615_2	abhiññāpāragū, pariññāpāragū, pahānapāragū, bhāvanāpāragū, sacchikiriyāpāragū, samāpattipāragūti	615	
PA_atk-s04_03a:615_3	chabbidhena pāragamanena pāragataṃ pārappattaṃ matthakappattaṃ. Devāpi taṃ namassantīti	615	
PA_atk-s04_03a:615_4	dukkhappattā subrahmadevaputtādayo sukhappattā ca sabbeva dasasahassacakkavāḷavāsino	615	
PA_atk-s04_03a:615_5	devāpi tumhe namassanti. Iti me arahato sutanti iti mayā catūhi kāraṇehi arahāti	615	
PA_atk-s04_03a:615_6	laddhavohārānaṃ tumhākaṃyeva santike sutanti dīpeti.	615	
PA_atk-s04_03a:616_0	Sabbasaṃyojanātītanti sabbāni dasavidhasaṃyojanāni atikkantaṃ. Vanā nibbanamāgatanti	616	
PA_atk-s04_03a:616_1	kilesavanato nibbanaṃ kilesavanarahitaṃ nibbānaṃ āgataṃ sampattaṃ. Kāmehi nekkhammaratanti	616	
PA_atk-s04_03a:616_2	duvidhehi kāmehi nikkhantattā pabbajjā aṭṭha samāpattiyo cattāro ca ariyamaggā kāmehi	616	
PA_atk-s04_03a:616_3	nekkhammaṃ nāma, tattha rataṃ abhirataṃ. Muttaṃ selāva kañcananti seladhātuto muttaṃ kañcanasadisaṃ.	616	
PA_atk-s04_03a:617_0	Sabbe accarucīti sabbasatte atikkamitvā pavattaruci. Aṭṭhamakañhi atikkamitvā pavattarucitāya	617	
PA_atk-s04_03a:617_1	sotāpanno accaruci nāma, sotāpannaṃ atikkamitvā pavattarucitāya sakadāgāmī…pe… khīṇāsavaṃ	617	
PA_atk-s04_03a:617_2	atikkamitvā pavattarucitāya paccekasambuddho, paccekasambuddhaṃ atikkamitvā pavattarucitāya	617	
PA_atk-s04_03a:617_3	sammāsambuddho accaruci nāma. Himavāvaññe siluccayeti yathā himavā pabbatarājā aññe	617	
PA_atk-s04_03a:617_4	pabbate atirocati, evaṃ atirocatīti attho. Saccanāmoti tacchanāmo bhūtanāmo āguṃ	617	
PA_atk-s04_03a:617_5	akaraṇeneva nāgoti evaṃ avitathanāmo.	617	
PA_atk-s04_03a:618	Soraccanti sucisīlaṃ. Avihiṃsāti karuṇā ca karuṇāpubbabhāgo ca. Pādā nāgassa te duveti te buddhanāgassa duve purimapādā.	61	
PA_atk-s04_03a:619_0	Tapoti dhutasamādānaṃ. Brahmacariyanti ariyamaggasīlaṃ. Caraṇā nāgassa tyāpareti	619	
PA_atk-s04_03a:619_1	te buddhanāgassa apare dve pacchimapādā. Saddhāhatthoti saddhāmayāya soṇḍāya samannāgato.	619	
PA_atk-s04_03a:619_2	Upekkhāsetadantavāti chaḷaṅgupekkhāmayehi setadantehi samannāgato.	619	
PA_atk-s04_03a:620_0	Sati gīvāti yathā nāgassa aṅgapaccaṅgasmiṃ sirājālānaṃ gīvā patiṭṭhā, evaṃ buddhanāgassa	620	
PA_atk-s04_03a:620_1	soraccādīnaṃ dhammānaṃ sati. Tena vuttaṃ – “sati gīvā”ti. Siro paññāti yathā hatthināgassa	620	
PA_atk-s04_03a:620_2	siro uttamaṅgo, evaṃ buddhanāgassa sabbaññutañāṇaṃ. Tena hi so sabbadhamme jānāti.	620	
PA_atk-s04_03a:620_3	Tena vuttaṃ – “siro paññā”ti. Vīmaṃsā dhammacintanāti yathā hatthināgassa aggasoṇḍo	620	
PA_atk-s04_03a:620_4	vīmaṃsā nāma hoti. So tāya thaddhamudukaṃ khāditabbākhāditabbañca vīmaṃsati, tato	620	
PA_atk-s04_03a:620_5	pahātabbaṃ pajahati, ādātabbaṃ ādiyati, evameva buddhanāgassa dhammakoṭṭhāsaparicchedakañāṇasaṅkhātā	620	
PA_atk-s04_03a:620_6	dhammacintanā vīmaṃsā. Tena hi ñāṇena so bhabbābhabbe jānāti. Tena vuttaṃ – “vīmaṃsā	620	
PA_atk-s04_03a:620_7	dhammacintanā”ti. Dhammakucchisamātapoti dhammo vuccati catutthajjhānasamādhi, kucchiyeva	620	
PA_atk-s04_03a:620_8	samātapo kucchisamātapo. Samātapo nāma samātapanaṭṭhānaṃ. Dhammo kucchisamātapo assāti	620	
PA_atk-s04_03a:620_9	dhammakucchisamātapo. Catutthajjhānasamādhismiṃ ṭhitassa hi te te iddhividhādidhammā	620	
PA_atk-s04_03a:620_10	ijjhanti, tasmā so kucchisamātapoti vutto. Vivekoti kāyacittaupadhiviveko. Yathā	6201	
PA_atk-s04_03a:620_11	nāgassa vāladhi makkhikā vāreti, evaṃ tathāgatassa viveko gahaṭṭhapabbajite vāreti.	6201	
PA_atk-s04_03a:620_12	Tasmā so vāladhīti vutto.	6201	
PA_atk-s04_03a:621_0	Jhāyīti duvidhena jhānena jhāyī. Assāsaratoti nāgassa hi assāsapassāsā viya buddhanāgassa	621	
PA_atk-s04_03a:621_1	phalasamāpatti, tattha rato, assāsapassāsehi viya tāya vinā na vattatīti attho. Sabbattha	621	
PA_atk-s04_03a:621_2	saṃvutoti sabbadvāresu saṃvuto. Anavajjānīti sammāājīvena uppannabhojanāni. Sāvajjānīti	621	
PA_atk-s04_03a:621_3	pañcavidhamicchājīvavasena uppannabhojanāni.	621	
PA_atk-s04_03a:622_0	Aṇuṃthūlanti khuddakañca mahantañca. Sabbaṃ chetvāna bandhananti sabbaṃ dasavidhampi	622	
PA_atk-s04_03a:622_1	saṃyojanaṃ chinditvāna. Nupalippati lokenāti lokena saddhiṃ taṇhāmānadiṭṭhilepehi	622	
PA_atk-s04_03a:622_2	na lippati. Mahāginīti mahāaggi. Viññūhi desitāti idha paṭisambhidāppatto kāḷudāyittherova	622	
PA_atk-s04_03a:622_3	viññū paṇḍito, tena desitāti attho. Viññassanti mahānāgā, nāgaṃ nāgena desitanti	622	
PA_atk-s04_03a:622_4	udāyittheranāgena desitaṃ buddhanāgaṃ itare khīṇāsavā nāgā vijānissanti.	622	
PA_atk-s04_03a:623_0	Sarīraṃ vijahaṃ nāgo, parinibbissatīti bodhipallaṅke kilesaparinibbānena parinibbuto,	623	
PA_atk-s04_03a:623_1	yamakasālantare anupādisesāya nibbānadhātuyā parinibbāyissati. Evaṃ paṭisambhidāppatto	623	
PA_atk-s04_03a:623_2	udāyitthero soḷasahi gāthāhi catusaṭṭhiyā padehi dasabalassa vaṇṇaṃ kathento desanaṃ	623	
PA_atk-s04_03a:623_3	niṭṭhāpesi. Bhagavā anumodi. Desanāvasāne caturāsītipāṇasahassāni amatapānaṃ piviṃsūti.	623	
PA_atk-s04_03a:624	2. Migasālāsuttavaṇṇanā	62	
PA_atk-s04_03a:625_0	44. Dutiye kathaṃ kathaṃ nāmāti kena kena kāraṇena. Aññeyyoti ājānitabbo. Yatra hi	625	
PA_atk-s04_03a:625_1	nāmāti yasmiṃ nāma dhamme. Samasamagatikāti samabhāveneva samagatikā. Bhavissantīti	625	
PA_atk-s04_03a:625_2	jātā. Sakadāgāmipatto tusitaṃ kāyaṃ upapannoti sakadāgāmipuggalo hutvā tusitabhavaneyeva	625	
PA_atk-s04_03a:625_3	nibbatto. Kathaṃ kathaṃ nāmāti kena kena nu kho kāraṇena, kiṃ nu kho jānitvā desito,	625	
PA_atk-s04_03a:625_4	udāhu ajānitvāti. Thero kāraṇaṃ ajānanto evaṃ kho panetaṃ bhagini bhagavatā byākatanti āha.	625	
PA_atk-s04_03a:626_0	Ammakā ammakapaññāti itthī hutvā itthisaññāya eva samannāgatā. Ke ca purisapuggalaparopariyañāṇeti	626	
PA_atk-s04_03a:626_1	ettha purisapuggalaparopariyañāṇaṃ vuccati purisapuggalānaṃ tikkhamuduvasena indriyaparopariyañāṇaṃ.	626	
PA_atk-s04_03a:626_2	Tasmā kā ca bālā migasālā, ke ca purisapuggalānaṃ indriyaparopariyañāṇe appaṭihatavisayā	626	
PA_atk-s04_03a:626_3	sammāsambuddhā, ubhayametaṃ dūre suvidūreti ayamettha saṅkhepo.	626	
PA_atk-s04_03a:627_0	Idāni migasālāya attano dūrabhāvaṃ dassento chayime, ānandātiādimāha. Sorato hotīti	627	
PA_atk-s04_03a:627_1	pāpato suṭṭhu orato virato hoti. Suratotipi pāṭho. Abhinandanti sabrahmacārī ekattavāsenāti	627	
PA_atk-s04_03a:627_2	tena saddhiṃ ekatovāsena sabrahmacārī abhinandanti tussanti. Ekantavāsenātipi pāṭho,	627	
PA_atk-s04_03a:627_3	satatavāsenāti attho. Savanenapi akataṃ hotīti sotabbayuttakaṃ asutaṃ hoti. Bāhusaccenapi	627	
PA_atk-s04_03a:627_4	akataṃ hotīti ettha bāhusaccaṃ vuccati vīriyaṃ, vīriyena kattabbayuttakaṃ akataṃ	627	
PA_atk-s04_03a:627_5	hotīti attho. Diṭṭhiyāpi appaṭividdhaṃ hotīti diṭṭhiyā paṭivijjhitabbaṃ appaṭividdhaṃ	627	
PA_atk-s04_03a:627_6	hoti. Sāmāyikampi vimuttiṃ na labhatīti kālānukālaṃ dhammassavanaṃ nissāya pītipāmojjaṃ	627	
PA_atk-s04_03a:627_7	na labhati. Hānagāmīyeva hotīti parihānimeva gacchati.	627	
PA_atk-s04_03a:628	Pamāṇikāti puggalesu pamāṇaggāhakā. Paminantīti pametuṃ tuletuṃ ārabhanti. Eko hīnoti eko guṇehi hīno. Eko paṇītoti eko guṇehi paṇīto. Taṃ hīti taṃ pamāṇakaraṇaṃ.	62	
PA_atk-s04_03a:629_0	Abhikkantataroti sundarataro. Paṇītataroti uttamataro. Dhammasoto nibbahatīti sūraṃ	629	
PA_atk-s04_03a:629_1	hutvā pavattamānavipassanāñāṇaṃ nibbahati, ariyabhūmiṃ sampāpeti. Tadantaraṃ ko jāneyyāti	629	
PA_atk-s04_03a:629_2	taṃ antaraṃ taṃ kāraṇaṃ aññatra tathāgatena ko jāneyyāti attho.	629	
PA_atk-s04_03a:630_0	Kodhamānoti kodho ca māno ca. Lobhadhammāti lobhoyeva. Vacīsaṅkhārāti ālāpasallāpavasena	630	
PA_atk-s04_03a:630_1	vacanāneva. Yo vā panassa mādisoti yo vā pana aññopi mayā sadiso sammāsambuddhoyeva	630	
PA_atk-s04_03a:630_2	assa, so puggalesu pamāṇaṃ gaṇheyyāti attho. Khaññatīti guṇakhaṇanaṃ pāpuṇāti. Ime	630	
PA_atk-s04_03a:630_3	kho, ānanda, cha puggalāti dve soratā, dve adhigatakodhamānalobhadhammā, dve adhigatakodhamānavacīsaṅkhārāti	630	
PA_atk-s04_03a:630_4	ime cha puggalā. Gatinti ñāṇagatiṃ. Ekaṅgahīnāti ekekena guṇaṅgena hīnā. Pūraṇo sīlena	630	
PA_atk-s04_03a:630_5	visesī ahosi, isidatto paññāya. Pūraṇassa sīlaṃ isidattassa paññāṭhāne ṭhitaṃ, isidattassa	630	
PA_atk-s04_03a:630_6	paññā pūraṇassa sīlaṭṭhāne ṭhitāti.	630	
PA_atk-s04_03a:631	3. Iṇasuttavaṇṇanā	63	
PA_atk-s04_03a:632_0	45. Tatiye dāliddiyanti daliddabhāvo. Kāmabhoginoti kāme bhuñjanakasattassa. Assakoti	632	
PA_atk-s04_03a:632_1	attano santakena rahito. Anāḷhikoti na aḍḍho. Iṇaṃ ādiyatīti jīvituṃ asakkonto iṇaṃ	632	
PA_atk-s04_03a:632_2	ādiyati. Vaḍḍhiṃ paṭissuṇātīti dātuṃ asakkonto vaḍḍhiṃ dassāmīti paṭijānāti. Anucarantipi	632	
PA_atk-s04_03a:632_3	nanti parisamajjhagaṇamajjhādīsu ātapaṭhapanapaṃsuokiraṇādīhi vippakāraṃ pāpento	632	
PA_atk-s04_03a:632_4	pacchato pacchato anubandhanti. Saddhā natthīti okappanakasaddhāmattakampi natthi.	632	
PA_atk-s04_03a:632_5	Hirī natthīti hirīyanākāramattakampi natthi. Ottappaṃ natthīti bhāyanākāramattakampi	632	
PA_atk-s04_03a:632_6	natthi. Vīriyaṃ natthīti kāyikavīriyamattakampi natthi. Paññā natthīti kammassakatapaññāmattakampi	632	
PA_atk-s04_03a:632_7	natthi. Iṇādānasmiṃ vadāmīti iṇaggahaṇaṃ vadāmi. Mā maṃ jaññūti mā maṃ jānātu.	632	
PA_atk-s04_03a:633_0	Dāliddiyaṃ dukkhanti dhanadaliddabhāvo dukkhaṃ. Kāmalābhābhijappinanti kāmalābhaṃ	633	
PA_atk-s04_03a:633_1	patthentānaṃ. Pāpakammavinibbayoti pāpakammavaḍḍhako. Saṃsappatīti paripphandati.	633	
PA_atk-s04_03a:633_2	Jānanti jānanto. Yassa vippaṭisārajāti ye assa vippaṭisārato jātā. Yonimaññataranti	633	
PA_atk-s04_03a:633_3	ekaṃ tiracchānayoniṃ. Dadaṃ cittaṃ pasādayanti cittaṃ pasādento dadamāno.	633	
PA_atk-s04_03a:634_0	Kaṭaggāhoti jayaggāho, anaparādhaggāho hoti. Gharamesinoti gharāvāsaṃ pariyesantassa	634	
PA_atk-s04_03a:634_1	vasamānassa vā. Cāgo puññaṃ pavaḍḍhatīti cāgoti saṅkhaṃ gataṃ puññaṃ vaḍḍhati. Cāgā	634	
PA_atk-s04_03a:634_2	puññanti vā pāṭho. Patiṭṭhitāti patiṭṭhitasaddhā nāma sotāpannassa saddhā. Hirimanoti	634	
PA_atk-s04_03a:634_3	hirisampayuttacitto. Nirāmisaṃ sukhanti tīṇi jhānāni nissāya uppajjanakasukhaṃ. Upekkhanti	634	
PA_atk-s04_03a:634_4	catutthajjhānupekkhaṃ. Āraddhavīriyoti paripuṇṇapaggahitavīriyo. Jhānāni upasampajjāti	634	
PA_atk-s04_03a:634_5	cattāri jhānāni patvā. Ekodi nipako satoti ekaggacitto kammassakatañāṇasatīhi ca samannāgato.	634	
PA_atk-s04_03a:635_0	Evaṃ ñatvā yathābhūtanti evaṃ ettakaṃ kāraṇaṃ yathāsabhāvaṃ jānitvā. Sabbasaṃyojanakkhayeti	635	
PA_atk-s04_03a:635_1	nibbāne. Sabbasoti sabbākārena. Anupādāyāti aggahetvā. Sammā cittaṃ vimuccatīti idaṃ	635	
PA_atk-s04_03a:635_2	vuttaṃ hoti – sabbasaṃyojanakkhayasaṅkhāte nibbāne sabbaso anupādiyitvā sammā hetunā	635	
PA_atk-s04_03a:635_3	nayena maggacittaṃ vimuccati. “Etaṃ ñatvā yathābhūtaṃ, sabbasaṃyojanakkhaya”ntipi	635	
PA_atk-s04_03a:635_4	pāḷiyaṃ likhitaṃ, tassa etaṃ sabbasaṃyojanakkhayasaṅkhātaṃ nibbānaṃ yathābhūtaṃ ñatvāti	635	
PA_atk-s04_03a:635_5	attho. Purimapacchimehi pana saddhiṃ na ghaṭīyati.	635	
PA_atk-s04_03a:636_0	Tassa sammā vimuttassāti tassa sammā vimuttassa khīṇāsavassa. Ñāṇaṃ hotīti paccavekkhaṇañāṇaṃ	636	
PA_atk-s04_03a:636_1	hoti. Tādinoti taṃsaṇṭhitassa. Akuppāti akuppārammaṇattā kuppakāraṇānaṃ kilesānañca	636	
PA_atk-s04_03a:636_2	abhāvena akuppā. Vimuttīti maggavimuttipi phalavimuttipi. Bhavasaṃyojanakkhayeti	636	
PA_atk-s04_03a:636_3	bhavasaṃyojanakkhayasaṅkhāte nibbāne bhavasaṃyojanānañca khayante uppannā. Etaṃ kho	636	
PA_atk-s04_03a:636_4	paramaṃ ñāṇanti etaṃ maggaphalañāṇaṃ paramañāṇaṃ nāma. Sukhamanuttaranti etadeva	636	
PA_atk-s04_03a:636_5	maggaphalasukhaṃ anuttaraṃ sukhaṃ nāma. Āṇaṇyamuttamanti sabbesaṃ aṇaṇānaṃ khīṇāsavo	636	
PA_atk-s04_03a:636_6	uttamaaṇaṇo, tasmā arahattaphalaṃ āṇaṇyamuttamanti arahattaphalena desanāya kūṭaṃ	636	
PA_atk-s04_03a:636_7	gaṇhi. Imasmiñca sutte vaṭṭameva kathetvā gāthāsu vaṭṭavivaṭṭaṃ kathitanti.	636	
PA_atk-s04_03a:637	4. Mahācundasuttavaṇṇanā	63	
PA_atk-s04_03a:638_0	46. Catutthe cetīsūti cetiraṭṭhe. Sayaṃjātiyanti evaṃnāmake nigame. Mahācundoti dhammasenāpatissa	638	
PA_atk-s04_03a:638_1	kaniṭṭhabhātiko. Dhamme yogo anuyogo etesanti dhammayogā. Dhammakathikānaṃ etaṃ nāmaṃ.	638	
PA_atk-s04_03a:638_2	Jhāyantīti jhāyī. Apasādentīti ghaṭṭenti hiṃsanti. Jhāyantīti cintenti. Pajjhāyantītiādīni	638	
PA_atk-s04_03a:638_3	upasaggavasena vaḍḍhitāni. Kimime jhāyantīti kiṃ nāma ime jhāyanti. Kintime jhāyantīti	638	
PA_atk-s04_03a:638_4	kimatthaṃ ime jhāyanti. Kathaṃ ime jhāyantīti kena kāraṇena ime jhāyanti. Amataṃ	638	
PA_atk-s04_03a:638_5	dhātuṃ kāyena phusitvā viharantīti maraṇavirahitaṃ nibbānadhātuṃ sandhāya kammaṭṭhānaṃ	638	
PA_atk-s04_03a:638_6	gahetvā viharantā anukkamena taṃ nāmakāyena phusitvā viharanti. Gambhīraṃ atthapadanti	638	
PA_atk-s04_03a:638_7	guḷhaṃ paṭicchannaṃ khandhadhātuāyatanādiatthaṃ. Paññāya ativijjha passantīti sahavipassanāya	638	
PA_atk-s04_03a:638_8	maggapaññāya paṭivijjhitvā passanti. Imasmiṃ panatthe sammasanapaṭivedhapaññāpi uggahaparipucchāpaññāpi vaṭṭatiyevāti.	638	
PA_atk-s04_03a:639	5-6. Sandiṭṭhikasuttadvayavaṇṇanā	63	
PA_atk-s04_03a:640_0	47-48. Pañcame santaṃ vā ajjhattanti niyakajjhatte vijjamānaṃ. Lobhotiādīhi tīṇi	640	
PA_atk-s04_03a:640_1	akusalamūlāni dassitāni. Lobhadhammātiādīhi taṃsampayuttakā dhammā. Chaṭṭhe kāyasandosanti	640	
PA_atk-s04_03a:640_2	kāyadvārassa dussanākāraṃ. Sesadvayepi eseva nayo. Imesu dvīsu suttesu paccavekkhaṇāva kathitā.	640	
PA_atk-s04_03a:641	7. Khemasuttavaṇṇanā	64	
PA_atk-s04_03a:642_0	49. Sattame vusitavāti vutthabrahmacariyavāso. Katakaraṇīyoti catūhi maggehi kattabbaṃ	642	
PA_atk-s04_03a:642_1	katvā ṭhito. Ohitabhāroti khandhabhāraṃ kilesabhāraṃ abhisaṅkhārabhārañca otāretvā	642	
PA_atk-s04_03a:642_2	ṭhito. Anuppattasadatthoti sadattho vuccati arahattaṃ, taṃ pattoti attho. Parikkhīṇabhavasaṃyojanoti	642	
PA_atk-s04_03a:642_3	khīṇabhavabandhano. Sammadaññā vimuttoti sammā hetunā kāraṇena jānitvā vimutto. Tassa	642	
PA_atk-s04_03a:642_4	na evaṃ hoti atthi me seyyoti vātiādīhi seyyassa seyyohamasmīti mānādayo tayo mānā	642	
PA_atk-s04_03a:642_5	paṭikkhittā. Na hi khīṇāsavassa “atthi mayhaṃ seyyo, atthi sadiso, atthi hīno”ti	642	
PA_atk-s04_03a:642_6	māno hoti. Natthi me seyyotiādīhipi teyeva paṭikkhittā. Na hi khīṇāsavassa “ahameva	642	
PA_atk-s04_03a:642_7	seyyo, ahaṃ sadiso, ahaṃ hīno, aññe seyyādayo natthī”ti evaṃ māno hoti.	642	
PA_atk-s04_03a:643_0	Acirapakkantesūti arahattaṃ byākaritvā aciraṃyeva pakkantesu. Aññaṃ byākarontīti	643	
PA_atk-s04_03a:643_1	arahattaṃ kathenti. Hasamānakā maññe aññaṃ byākarontīti hasamānā viya kathenti. Vighātaṃ	643	
PA_atk-s04_03a:643_2	āpajjantīti dukkhaṃ āpajjanti.	643	
PA_atk-s04_03a:644_0	Na ussesu na omesu, samatte nopanīyareti ettha ussāti ussitatā seyyapuggalā. Omāti	644	
PA_atk-s04_03a:644_1	hīnā. Samattoti sadiso. Iti imesu tīsupi seyyahīnasadisesu khīṇāsavā mānena na upanīyare,	644	
PA_atk-s04_03a:644_2	na upanenti, na upagacchantīti attho. Khīṇā jātīti khīṇā tesaṃ jāti. Vusitaṃ brahmacariyanti	644	
PA_atk-s04_03a:644_3	vutthaṃ maggabrahmacariyaṃ. Caranti saṃyojanavippamuttāti sabbasaṃyojanehi vimuttā	644	
PA_atk-s04_03a:644_4	hutvā caranti. Suttepi gāthāyampi khīṇāsavo kathito.	644	
PA_atk-s04_03a:645	8. Indriyasaṃvarasuttavaṇṇanā	64	
PA_atk-s04_03a:646_0	50. Aṭṭhame hatūpanisaṃ hotīti hatūpanissayaṃ hoti. Sīlavipannassāti vipannasīlassa.	646	
PA_atk-s04_03a:646_1	Yathābhūtañāṇadassananti taruṇavipassanāñāṇaṃ. Nibbidāvirāgoti ettha nibbidā balavavipassanā,	646	
PA_atk-s04_03a:646_2	virāgo ariyamaggo. Vimuttiñāṇadassananti ettha vimuttīti arahattaphalaṃ, ñāṇadassananti	646	
PA_atk-s04_03a:646_3	paccavekkhaṇañāṇaṃ. Upanissayasampannaṃ hotīti sampannaupanissayaṃ hoti. Imasmiṃ	646	
PA_atk-s04_03a:646_4	sutte sīlānurakkhaṇaindriyasaṃvaro kathito.	646	
PA_atk-s04_03a:647	9. Ānandasuttavaṇṇanā	64	
PA_atk-s04_03a:648_0	51. Navame kittāvatāti kittakena. Assutañcevāti aññasmiṃ kāle assutapubbaṃ. Na sammosaṃ	648	
PA_atk-s04_03a:648_1	gacchantīti vināsaṃ na gacchanti. Cetaso samphuṭṭhapubbāti cittena phusitapubbā.	648	
PA_atk-s04_03a:648_2	Samudācarantīti manodvāre caranti. Aviññātañca vijānātīti aññasmiṃ kāle aviññātakāraṇaṃ	648	
PA_atk-s04_03a:648_3	jānāti. Pariyāpuṇātīti vaḷañjeti katheti. Desetīti pakāseti. Paraṃ vācetīti paraṃ uggaṇhāpeti.	648	
PA_atk-s04_03a:649_0	Āgatāgamāti dīghādīsu yo koci āgamo āgato etesanti āgatāgamā. Dhammadharāti suttantapiṭakadharā.	649	
PA_atk-s04_03a:649_1	Vinayadharāti vinayapiṭakadharā. Mātikādharāti dvepātimokkhadharā. Paripucchatīti	649	
PA_atk-s04_03a:649_2	anusandhipubbāparaṃ pucchati. Paripañhatīti idañcidañca pucchissāmīti paritulati	649	
PA_atk-s04_03a:649_3	paricchindati. Idaṃ, bhante, kathanti, bhante, idaṃ anusandhipubbāparaṃ kathaṃ hotīti	649	
PA_atk-s04_03a:649_4	pucchati. Imassa kvatthoti imassa bhāsitassa ko atthoti pucchati. Avivaṭanti avivaritaṃ.	649	
PA_atk-s04_03a:649_5	Vivarantīti pākaṭaṃ karonti. Kaṅkhāṭhāniyesūti kaṅkhāya kāraṇabhūtesu. Tattha yasmiṃ	649	
PA_atk-s04_03a:649_6	dhamme kaṅkhā uppajjati, sveva kaṅkhāṭhāniyo nāmāti veditabbo.	649	
PA_atk-s04_03a:650	10. Khattiyasuttavaṇṇanā	65	
PA_atk-s04_03a:651_0	52. Dasame bhogādhippāyāti bhogasaṃharaṇatthaṃ ṭhapitādhippāyā pavattaajjhāsayā.	651	
PA_atk-s04_03a:651_1	Paññūpavicārāti paññavanto bhaveyyāmāti evaṃ paññatthāya pavattūpavicārā. Ayameva	651	
PA_atk-s04_03a:651_2	nesaṃ vicāro citte upavicarati. Balādhiṭṭhānāti balakāyādhiṭṭhānā. Balakāyañhi laddhā	651	
PA_atk-s04_03a:651_3	te laddhapatiṭṭhā nāma honti. Pathavibhinivesāti pathavisāmino bhavissāmāti evaṃ	651	
PA_atk-s04_03a:651_4	pathaviatthāya katacittābhinivesā. Issariyapariyosānāti rajjābhisekapariyosānā. Abhisekañhi	651	
PA_atk-s04_03a:651_5	patvā te pariyosānappattā nāma honti. Iminā nayena sabbattha attho veditabbo.	651	
PA_atk-s04_03a:652_0	Sesapadesu panettha ayamadhippāyo – brāhmaṇā tāva mante labhitvā laddhapatiṭṭhā nāma	652	
PA_atk-s04_03a:652_1	honti, gahapatikā yaṃkiñci sippaṃ, itthī kuladāyajjasāmikaṃ puttaṃ, corā yaṃkiñci	652	
PA_atk-s04_03a:652_2	āvudhasatthaṃ, samaṇā sīlaparipuṇṇā laddhapatiṭṭhā nāma honti. Tasmā mantādhiṭṭhānātiādīni vuttāni.	652	
PA_atk-s04_03a:653_0	Brāhmaṇānañca “yaññaṃ yajissāmā”ti cittaṃ abhinivisati, brahmaloke patte pariyosānappattā	653	
PA_atk-s04_03a:653_1	nāma honti. Tasmā te yaññābhinivesā brahmalokapariyosānāti vuttā. Kammantakaraṇatthāya	653	
PA_atk-s04_03a:653_2	mano etesaṃ abhinivisatīti kammantābhinivesā. Kamme niṭṭhite pariyosānappattā nāma	653	
PA_atk-s04_03a:653_3	hontīti niṭṭhitakammantapariyosānā.	653	
PA_atk-s04_03a:654_0	Purisādhippāyāti purisesu pavattaajjhāsayā. Alaṅkāratthāya mano upavicarati etissāti	654	
PA_atk-s04_03a:654_1	alaṅkārūpavicārā. Asapattī hutvā ekikāva ghare vaseyyanti evamassā cittaṃ abhinivisatīti	654	
PA_atk-s04_03a:654_2	asapattībhinivesā. Gharāvāsissariye laddhe pariyosānappattā nāma hontīti issariyapariyosānā.	654	
PA_atk-s04_03a:655_0	Parabhaṇḍassa ādāne adhippāyo etesanti ādānādhippāyā. Gahane nilīyanaṭṭhāne etesaṃ	655	
PA_atk-s04_03a:655_1	mano upavicaratīti gahanūpavicārā. Andhakāratthāya etesaṃ cittaṃ abhinivisatīti andhakārābhinivesā.	655	
PA_atk-s04_03a:655_2	Adassanappattā pariyosānappattā hontīti adassanapariyosānā.	655	
PA_atk-s04_03a:656_0	Adhivāsanakkhantiyañca sucibhāvasīle ca adhippāyo etesanti khantisoraccādhippāyā.	656	
PA_atk-s04_03a:656_1	Akiñcanabhāve niggahaṇabhāve cittaṃ etesaṃ abhinivisatīti ākiñcaññābhinivesā. Nibbānappattā	656	
PA_atk-s04_03a:656_2	pariyosānappattā hontīti nibbānapariyosānā.	656	
PA_atk-s04_03a:657	11. Appamādasuttavaṇṇanā	65	
PA_atk-s04_03a:658_0	53. Ekādasame samadhiggayhāti suṭṭhu gaṇhitvā. Jaṅgalānaṃ pāṇānanti pathavītalacārīnaṃ	658	
PA_atk-s04_03a:658_1	sapādakapāṇānaṃ. Padajātānīti padāni. Samodhānaṃ gacchantīti odhānaṃ upanikkhepaṃ	658	
PA_atk-s04_03a:658_2	gacchanti. Aggamakkhāyatīti seṭṭhaṃ akkhāyati. Pabbajalāyakoti pabbajatiṇacchedako.	658	
PA_atk-s04_03a:658_3	Odhunātīti heṭṭhā mukhaṃ dhunāti. Nidhunātīti ubhohi passehi dhunāti. Nicchādetīti	658	
PA_atk-s04_03a:658_4	bāhāya vā paharati, rukkhe vā paharati. Ambapiṇḍiyāti ambaphalapiṇḍiyā. Vaṇṭūpanibandhanānīti	658	
PA_atk-s04_03a:658_5	vaṇṭe upanibandhanāni, vaṇṭe vā patiṭṭhitāni. Tadanvayāni bhavantīti vaṇṭānuvattakāni	658	
PA_atk-s04_03a:658_6	bhavanti, ambapiṇḍidaṇḍakānuvattakāni bhavantītipi attho. Khuddarājānoti khuddakarājāno, pakatirājāno vā.	658	
PA_atk-s04_03a:659	12. Dhammikasuttavaṇṇanā	65	
PA_atk-s04_03a:660_0	54. Dvādasame sabbasoti sabbesu. Sattasu vihāresūti sattasu pariveṇesu. Paribhāsatīti	660	
PA_atk-s04_03a:660_1	paribhavati bhayaṃ upadaṃseti. Vihiṃsatīti viheṭheti. Vitudatīti vijjhati. Roseti	660	
PA_atk-s04_03a:660_2	vācāyāti vācāya ghaṭṭeti. Pakkamantīti disā pakkamanti. Na saṇṭhahantīti nappatiṭṭhahanti.	660	
PA_atk-s04_03a:660_3	Riñcantīti chaḍḍenti vissajjenti. Pabbājeyyāmāti nīhareyyāma. Handāti vavassaggatthe	660	
PA_atk-s04_03a:660_4	nipāto. Alanti yuttametaṃ, yaṃ taṃ pabbājeyyunti attho. Kiṃ te imināti kiṃ tava iminā	660	
PA_atk-s04_03a:660_5	jātibhūmiyaṃ vāsena. Tīradassiṃ sakuṇanti disākākaṃ. Muñcantīti disādassanatthaṃ	660	
PA_atk-s04_03a:660_6	vissajjenti. Sāmantāti avidūre. Samantātipi pāṭho, samantatoti attho. Abhinivesoti	660	
PA_atk-s04_03a:660_7	pattharitvā ṭhitasākhānaṃ niveso. Mūlasantānakānanti mūlānaṃ niveso.	660	
PA_atk-s04_03a:661_0	Āḷhakathālikāti taṇḍulāḷhakassa bhattapacanathālikā. Khuddaṃ madhunti khuddamakkhikāhi	661	
PA_atk-s04_03a:661_1	kataṃ daṇḍakamadhuṃ. Anelakanti niddosaṃ. Na ca sudaṃ aññamaññassa phalāni hiṃsantīti	661	
PA_atk-s04_03a:661_2	aññamaññassa koṭṭhāse phalāni na hiṃsanti. Attano koṭṭhāsehi mūlaṃ vā tacaṃ vā pattaṃ	661	
PA_atk-s04_03a:661_3	vā chindanto nāma natthi, attano attano sākhāya heṭṭhā patitāneva paribhuñjanti.	661	
PA_atk-s04_03a:661_4	Aññassa koṭṭhāsato aññasa koṭṭhāsaṃ parivattitvā gatampi “na amhākaṃ sākhāya phala”nti	661	
PA_atk-s04_03a:661_5	ñatvā no khādanti. Yāvadatthaṃ bhakkhitvāti kaṇṭhappamāṇena khāditvā. Sākhaṃ bhañjitvāti	661	
PA_atk-s04_03a:661_6	chattappamāṇamattaṃ chinditvā chāyaṃ katvā pakkāmi. Yatra hi nāmāti yo hi nāma. Pakkamissatīti	661	
PA_atk-s04_03a:661_7	pakkanto. Nādāsīti devatāya ānubhāvena phalameva na gaṇhi. Evañhi sā adhiṭṭhāsi.	661	
PA_atk-s04_03a:662_0	Tenupasaṅkamīti janapadavāsīhi gantvā, “mahārāja, rukkho phalaṃ na gaṇhi, amhākaṃ	662	
PA_atk-s04_03a:662_1	nu kho doso tumhāka”nti vutte “neva mayhaṃ doso atthi, na jānapadānaṃ, amhākaṃ vijite	662	
PA_atk-s04_03a:662_2	adhammo nāma na vattati, kena nu kho kāraṇena rukkho na phalito, sakkaṃ upasaṅkamitvā	662	
PA_atk-s04_03a:662_3	pucchissāmī”ti cintetvā yena sakko devānamindo tenupasaṅkami. Pavattesīti parivattesi.	662	
PA_atk-s04_03a:662_4	Ummūlamakāsīti uddhaṃmūlaṃ akāsi. Api nu tvanti api nu tava. Aṭṭhitāyevāti aṭṭhitāya	662	
PA_atk-s04_03a:662_5	eva. Sacchavīnīti samānacchavīni pakatiṭṭhāne ṭhitāni. Na paccakkosatīti nappaṭikkosati.	662	
PA_atk-s04_03a:662_6	Rosantanti ghaṭṭentaṃ. Bhaṇḍantanti paharantaṃ.	662	
PA_atk-s04_03a:663_0	Sunettoti nettā vuccanti akkhīni, tesaṃ sundaratāya sunetto. Titthakaroti sugatiogāhanatitthassa	663	
PA_atk-s04_03a:663_1	kārako. Vītarāgoti vikkhambhanavasena vigatarāgo. Pasavatīti paṭilabhati. Diṭṭhisampannanti	663	
PA_atk-s04_03a:663_2	dassanasampannaṃ, sotāpannanti attho. Khantinti attano guṇakhaṇanaṃ. Yathāmaṃ sabrahmacārīsūti	663	
PA_atk-s04_03a:663_3	yathā imaṃ sabrahmacārīsu akkosanaparibhāsanaṃ, aññaṃ evarūpaṃ guṇakhantiṃ na vadāmīti	663	
PA_atk-s04_03a:663_4	attho. Na no samasabrahmacārīsūti ettha samajano nāma sakajano vuccati. Tasmā na	663	
PA_atk-s04_03a:663_5	no sakesu samānabrahmacārīsu cittāni paduṭṭhāni bhavissantīti ayamettha attho.	663	
PA_atk-s04_03a:664_0	Jotipālo ca govindoti nāmena jotipālo ṭhānena mahāgovindo. Sattapurohitoti reṇuādīnaṃ	664	
PA_atk-s04_03a:664_1	sattannaṃ rājūnaṃ purohito. Ahiṃsakā atītaṃseti ete cha satthāro atītaṃse ahiṃsakā	664	
PA_atk-s04_03a:664_2	ahesuṃ. Nirāmagandhāti kodhāmagandhena nirāmagandhā. Karuṇevimuttāti karuṇajjhāne	664	
PA_atk-s04_03a:664_3	adhimuttā, karuṇāya ca karuṇāpubbabhāge ca ṭhitā. Yeteti ete, ayameva vā pāṭho. Na	664	
PA_atk-s04_03a:664_4	sādhurūpaṃ āsīdeti sādhusabhāvaṃ na ghaṭṭeyya. Diṭṭhiṭṭhānappahāyinanti dvāsaṭṭhidiṭṭhigatappahāyinaṃ.	664	
PA_atk-s04_03a:664_5	Sattamoti arahattato paṭṭhāya sattamo. Avītarāgoti avigatarāgo. Etena anāgāmibhāvaṃ	664	
PA_atk-s04_03a:664_6	paṭikkhipati. Pañcindriyā mudūti pañca vipassanindriyāni mudūni. Tassa hi tāni sakadāgāmiṃ	664	
PA_atk-s04_03a:664_7	upādāya mudūni nāma honti. Vipassanāti saṅkhārapariggahañāṇaṃ. Pubbeva upahaññatīti	664	
PA_atk-s04_03a:664_8	paṭhamataraññeva upahaññati. Akkhatoti guṇakhaṇanena akkhato anupahato hutvā. Sesaṃ	664	
PA_atk-s04_03a:664_9	sabbattha uttānamevāti.	664	
PA_atk-s04_03a:665	Dhammikavaggo pañcamo.	66	
PA_atk-s04_03a:666	Paṭhamapaṇṇāsakaṃ niṭṭhitaṃ.	66	
PA_atk-s04_03a:667	2. Dutiyapaṇṇāsakaṃ	66	
PA_atk-s04_03a:668	6. Mahāvaggo	66	
PA_atk-s04_03a:669	1. Soṇasuttavaṇṇanā	66	
PA_atk-s04_03a:670_0	55. Chaṭṭhassa paṭhame soṇoti sukhumālasoṇatthero. Sītavaneti evaṃnāmake susāne.	670	
PA_atk-s04_03a:670_1	Tasmiṃ kira paṭipāṭiyā pañca caṅkamanapaṇṇasālāsatāni māpitāni, tesu thero attano	670	
PA_atk-s04_03a:670_2	sappāyacaṅkamanaṃ gahetvā samaṇadhammaṃ karoti. Tassa āraddhavīriyassa hutvā caṅkamato	670	
PA_atk-s04_03a:670_3	pādatalāni bhijjiṃsu, jāṇūhi caṅkamato jāṇukānipi hatthatalānipi bhijjiṃsu, chiddāni	670	
PA_atk-s04_03a:670_4	ahesuṃ. Evaṃ āraddhavīriyo viharanto obhāsanimittamattakampi dassetuṃ nāsakkhi. Tassa	670	
PA_atk-s04_03a:670_5	vīriyena kilamitakāyassa koṭiyaṃ pāsāṇaphalake nisinnassa yo vitakko udapādi, taṃ	670	
PA_atk-s04_03a:670_6	dassetuṃ atha kho āyasmatotiādi vuttaṃ. Tattha āraddhavīriyāti paripuṇṇapaggahitavīriyā.	670	
PA_atk-s04_03a:670_7	Na anupādāya āsavehi cittaṃ vimuccatīti sace hi ahaṃ ugghaṭitaññū vā assaṃ vipañcitaññū	670	
PA_atk-s04_03a:670_8	vā neyyo vā, nūna me cittaṃ vimucceyya. Addhā panasmi padaparamo, yena me cittaṃ	670	
PA_atk-s04_03a:670_9	na vimuccatīti sanniṭṭhānaṃ katvā saṃvijjanti kho panātiādīni cintesi. Tattha bhogāti	670	
PA_atk-s04_03a:670_10	upayogatthe paccattaṃ.	6701	
PA_atk-s04_03a:671_0	Pāturahosīti therassa cittācāraṃ ñatvā “ayaṃ soṇo ajja sītavane padhānabhūmiyaṃ nisinno	671	
PA_atk-s04_03a:671_1	imaṃ vitakkaṃ vitakketi, gantvāssa vitakkaṃ sahotthaṃ gaṇhitvā vīṇopamaṃ kammaṭṭhānaṃ	671	
PA_atk-s04_03a:671_2	kathessāmī”ti pamukhe pākaṭo ahosi. Paññatte āsaneti padhānikabhikkhū attano vasanaṭṭhāne	671	
PA_atk-s04_03a:671_3	ovadituṃ āgatassa buddhassa bhagavato nisīdanatthaṃ yathālābhena āsanaṃ paññāpetvāva	671	
PA_atk-s04_03a:671_4	padhānaṃ karonti, aññaṃ alabhamānā purāṇapaṇṇānipi santharitvā upari saṅghāṭiṃ paññapenti.	671	
PA_atk-s04_03a:671_5	Theropi āsanaṃ paññāpetvā padhānaṃ akāsi. Taṃ sandhāya vuttaṃ – “paññatte āsane”ti.	671	
PA_atk-s04_03a:672_0	Taṃ kiṃ maññasīti satthā “imassa bhikkhuno avasesakammaṭṭhānehi attho natthi, ayaṃ	672	
PA_atk-s04_03a:672_1	gandhabbasippe cheko ciṇṇavasī, attano visaye kathiyamānaṃ khippameva sallakkhessatī”ti	672	
PA_atk-s04_03a:672_2	vīṇopamaṃ kathetuṃ “taṃ kiṃ maññasī”tiādimāha. Vīṇāya tantissare kusalatā nāma vīṇāya	672	
PA_atk-s04_03a:672_3	vādanakusalatā, so ca tattha kusalo. Mātāpitaro hissa “amhākaṃ putto aññaṃ sippaṃ	672	
PA_atk-s04_03a:672_4	sikkhanto kāyena kilamissati, idaṃ pana sayane nisinneneva sakkā uggaṇhitu”nti gandhabbasippameva	672	
PA_atk-s04_03a:672_5	uggaṇhāpesuṃ. Tassa –	672	
PA_atk-s04_03a:673	“Satta sarā tayo gāmā, mucchanā ekavīsati;	67	
PA_atk-s04_03a:674	Ṭhānā ekūnapaññāsa, iccete saramaṇḍalā”ti. –	67	
PA_atk-s04_03a:675_0	Ādikaṃ gandhabbasippaṃ sabbameva paguṇaṃ ahosi. Accāyatāti atiāyatā kharamucchanā.	675	
PA_atk-s04_03a:675_1	Saravatīti sarasampannā. Kammaññāti kammakkhamā kammayoggā. Atisithilāti mandamucchanā.	675	
PA_atk-s04_03a:675_2	Same guṇe patiṭṭhitāti majjhime sare ṭhapetvā mucchitā.	675	
PA_atk-s04_03a:676_0	Accāraddhanti atigāḷhaṃ. Uddhaccāya saṃvattatīti uddhatabhāvāya saṃvattati. Atilīnanti	676	
PA_atk-s04_03a:676_1	atisithilaṃ. Kosajjāyāti kusītabhāvatthāya. Vīriyasamathaṃ adhiṭṭhahāti vīriyasampayuttaṃ	676	
PA_atk-s04_03a:676_2	samathaṃ adhiṭṭhaha, vīriyaṃ samathena yojehīti attho. Indriyānañca samataṃ paṭivijjhāti	676	
PA_atk-s04_03a:676_3	saddhādīnaṃ indriyānaṃ samataṃ samabhāvaṃ adhiṭṭhāhi. Tattha saddhaṃ paññāya, paññañca	676	
PA_atk-s04_03a:676_4	saddhāya, vīriyaṃ samādhinā, samādhiñca vīriyena yojayatā indriyānaṃ samatā adhiṭṭhitā	676	
PA_atk-s04_03a:676_5	nāma hoti. Sati pana sabbatthikā, sā sadā balavatīyeva vaṭṭati. Tañca pana tesaṃ	676	
PA_atk-s04_03a:676_6	yojanāvidhānaṃ visuddhimagge pakāsitameva. Tattha ca nimittaṃ gaṇhāhīti tasmiñca	676	
PA_atk-s04_03a:676_7	samabhāve sati yena ādāse mukhabimbeneva nimittena uppajjitabbaṃ, taṃ samathanimittaṃ	676	
PA_atk-s04_03a:676_8	vipassanānimittaṃ magganimittaṃ phalanimittañca gaṇhāhi nibbattehīti evamassa satthā	676	
PA_atk-s04_03a:676_9	arahatte pakkhipitvā kammaṭṭhānaṃ kathesi.	676	
PA_atk-s04_03a:677_0	Tattha ca nimittaṃ aggahesīti samathanimittañca vipassanānimittañca aggahesi. Cha	677	
PA_atk-s04_03a:677_1	ṭhānānīti cha kāraṇāni. Adhimutto hotīti paṭivijjhitvā paccakkhaṃ katvā ṭhito hoti.	677	
PA_atk-s04_03a:677_2	Nekkhammādhimuttotiādi sabbaṃ arahattavaseneva vuttaṃ. Arahattañhi sabbakilesehi	677	
PA_atk-s04_03a:677_3	nikkhantattā nekkhammaṃ, teheva pavivittattā paviveko, byāpajjhābhāvato abyāpajjhaṃ,	677	
PA_atk-s04_03a:677_4	taṇhākkhayante uppannattā taṇhākkhayo, upādānakkhayante uppannattā upādānakkhayo,	677	
PA_atk-s04_03a:677_5	sammohābhāvato asammohoti vuccati.	677	
PA_atk-s04_03a:678_0	Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissakaṃ saddhāmattakaṃ.	678	
PA_atk-s04_03a:678_1	Paṭicayanti punappunaṃ karaṇena vaḍḍhiṃ. Vītarāgattāti maggapaṭivedhena rāgassa vigatattāyeva	678	
PA_atk-s04_03a:678_2	nekkhammasaṅkhātaṃ arahattaṃ paṭivijjhitvā sacchikatvā ṭhito hoti, phalasamāpattivihārena	678	
PA_atk-s04_03a:678_3	viharati, tanninnamānasoyeva ca hotīti attho. Sesapadesupi eseva nayo.	678	
PA_atk-s04_03a:679_0	Lābhasakkārasilokanti catupaccayalābhañca tesaññeva sukatabhāvañca vaṇṇabhaṇanañca.	679	
PA_atk-s04_03a:679_1	Nikāmayamānoti icchamāno patthayamāno. Pavivekādhimuttoti paviveke adhimutto arahanti	679	
PA_atk-s04_03a:679_2	evaṃ arahattaṃ byākarotīti attho.	679	
PA_atk-s04_03a:680_0	Sīlabbataparāmāsanti sīlañca vatañca parāmasitvā gahitaṃ gahaṇamattaṃ. Sārato paccāgacchantoti	680	
PA_atk-s04_03a:680_1	sārabhāvena jānanto. Abyāpajjhādhimuttoti abyāpajjhaṃ arahattaṃ byākaroti. Imināva	680	
PA_atk-s04_03a:680_2	nayena sabbaṭṭhānesu attho daṭṭhabbo. Apicettha “nekkhammādhimuttoti imasmiṃyeva	680	
PA_atk-s04_03a:680_3	arahattaṃ kathitaṃ, sesesu pañcasu nibbāna”nti eke vadanti. Apare “asammohādhimuttoti	680	
PA_atk-s04_03a:680_4	ettheva nibbānaṃ kathitaṃ, sesesu arahatta”nti vadanti. Ayaṃ panettha sāro – sabbesveva	680	
PA_atk-s04_03a:680_5	tesu arahattampi nibbānampi kathitamevāti.	680	
PA_atk-s04_03a:681_0	Bhusāti balavanto dibbarūpasadisā. Nevassa cittaṃ pariyādiyantīti etassa khīṇāsavassa	681	
PA_atk-s04_03a:681_1	cittaṃ gahetvā ṭhātuṃ na sakkonti. Kilesā hi uppajjamānā cittaṃ gaṇhanti nāma. Amissīkatanti	681	
PA_atk-s04_03a:681_2	kilesā hi ārammaṇena saddhiṃ cittaṃ missaṃ karonti, tesaṃ abhāvā amissīkataṃ. Ṭhitanti	681	
PA_atk-s04_03a:681_3	patiṭṭhitaṃ. Āneñjappattanti acalappattaṃ. Vayañcassānupassatīti tassa cesa cittassa	681	
PA_atk-s04_03a:681_4	uppādampi vayampi passati. Bhusā vātavuṭṭhīti balavā vātakkhandho. Neva sampakampeyyāti	681	
PA_atk-s04_03a:681_5	ekabhāgena cāletuṃ na sakkuṇeyya. Na sampakampeyyāti thūṇaṃ viya sabbabhāgato kampetuṃ	681	
PA_atk-s04_03a:681_6	na sakkuṇeyya. Na sampavedheyyāti vedhetvā pavedhetvā pātetuṃ na sakkuṇeyya.	681	
PA_atk-s04_03a:682_0	Nekkhammaṃ adhimuttassāti arahattaṃ paṭivijjhitvā ṭhitassa khīṇāsavassa. Sesapadesupi	682	
PA_atk-s04_03a:682_1	arahattameva kathitaṃ. Upādānakkhayassa cāti upayogatthe sāmivacanaṃ. Asammohañca	682	
PA_atk-s04_03a:682_2	cetasoti cittassa ca asammohaṃ adhimuttassa. Disvā āyatanuppādanti āyatanānaṃ uppādañca	682	
PA_atk-s04_03a:682_3	vayañca disvā. Sammā cittaṃ vimuccatīti sammā hetunā nayena imāya vipassanāpaṭipattiyā	682	
PA_atk-s04_03a:682_4	phalasamāpattivasena cittaṃ vimuccati, nibbānārammaṇe adhimuccati. Atha vā iminā	682	
PA_atk-s04_03a:682_5	khīṇāsavassa paṭipadā kathitā. Tassa hi āyatanuppādaṃ disvā imāya vipassanāya adhigatassa	682	
PA_atk-s04_03a:682_6	ariyamaggassānubhāvena sabbakilesehi sammā cittaṃ vimuccati. Evaṃ tassa sammā vimuttassa…pe…	682	
PA_atk-s04_03a:682_7	na vijjati. Tattha santacittassāti nibbutacittassa. Sesamettha uttānatthamevāti.	682	
PA_atk-s04_03a:683	2. Phaggunasuttavaṇṇanā	68	
PA_atk-s04_03a:684_0	56. Dutiye samadhosīti uṭṭhānākāraṃ dassesi. Paṭikkamantīti parihāyanti. No abhikkamantīti	684	
PA_atk-s04_03a:684_1	na vaḍḍhanti. Sīsaveṭhanaṃ dadeyyāti sīsaṃ veṭhetvā daṇḍakena samparivattakaṃ bandheyya.	684	
PA_atk-s04_03a:684_2	Indriyāni vippasīdiṃsūti tasmiṃ maraṇasamaye cha indriyāni vippasannāni ahesuṃ. Atthupaparikkhāyāti	684	
PA_atk-s04_03a:684_3	atthānatthaṃ kāraṇākāraṇaṃ upaparikkhane. Anuttare upadhisaṅkhayeti nibbāne. Avimuttaṃ	684	
PA_atk-s04_03a:684_4	hotīti arahattaphalena adhimuttaṃ hoti.	684	
PA_atk-s04_03a:685	3. Chaḷabhijātisuttavaṇṇanā	68	
PA_atk-s04_03a:686_0	57. Tatiye chaḷabhijātiyoti cha jātiyo. Tatridanti tatrāyaṃ. Luddāti dāruṇā. Bhikkhū	686	
PA_atk-s04_03a:686_1	kaṇṭakavuttikāti samaṇā nāmete. Ekasāṭakāti ekeneva pilotikakhaṇḍena purato paṭicchādanakā.	686	
PA_atk-s04_03a:686_2	Akāmakassa bilaṃ olaggeyyunti satthe gacchamāne goṇamhi mate gomaṃsamūlaṃ uppādanatthāya	686	
PA_atk-s04_03a:686_3	vibhajitvā khādamānā ekassa gomaṃsaṃ anicchantasseva koṭṭhāsaṃ katvā “ayañca te khāditabbo,	686	
PA_atk-s04_03a:686_4	mūlañca dātabba”nti taṃ koṭṭhāsasaṅkhātaṃ bilaṃ olaggeyyuṃ, balakkārena hatthe ṭhapeyyunti	686	
PA_atk-s04_03a:686_5	attho. Akhettaññunāti abhijātipaññattiyā khettaṃ ajānantena. Taṃ suṇāhīti taṃ mama	686	
PA_atk-s04_03a:686_6	paññattiṃ suṇāhi. Kaṇhābhijātikoti kāḷakajātiko. Kaṇhaṃ dhammaṃ abhijāyatīti kaṇhasabhāvo	686	
PA_atk-s04_03a:686_7	hutvā jāyati nibbattati, kaṇhābhijātiyaṃ vā jāyati. Nibbānaṃ abhijāyatīti nibbānaṃ	686	
PA_atk-s04_03a:686_8	pāpuṇāti, ariyabhūmisaṅkhātāya vā nibbānajātiyā jāyati.	686	
PA_atk-s04_03a:687	4. Āsavasuttavaṇṇanā	68	
PA_atk-s04_03a:688_0	58. Catutthe saṃvarā pahātabbāti saṃvarena pahātabbā. Sesesupi eseva nayo. Idhāti	688	
PA_atk-s04_03a:688_1	imasmiṃ sāsane. Paṭisaṅkhāti paṭisañjānitvā, paccavekkhitvāti attho. Yonisoti upāyena	688	
PA_atk-s04_03a:688_2	pathena. Ettha ca asaṃvare ādīnavapaṭisaṅkhā yoniso paṭisaṅkhāti veditabbā. Sā cāyaṃ	688	
PA_atk-s04_03a:688_3	“varaṃ, bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ	688	
PA_atk-s04_03a:688_4	sampalimaṭṭhaṃ, na tveva cakkhuviññeyyesu rūpesu anubyañjanaso nimittaggāho”tiādinā	688	
PA_atk-s04_03a:688_5	ādittapariyāyena veditabbā. Cakkhundriyasaṃvarasaṃvuto viharatīti ettha cakkhumeva	688	
PA_atk-s04_03a:688_6	indriyaṃ cakkhundriyaṃ, saṃvaraṇato saṃvaro, pidahanato thakanatoti vuttaṃ hoti.	688	
PA_atk-s04_03a:688_7	Satiyā etaṃ adhivacanaṃ. Cakkhundriye saṃvaro cakkhundriyasaṃvaro. Javane uppajjamānopi	688	
PA_atk-s04_03a:688_8	hesa tasmiṃ dvāre kilesānaṃ uppattivāraṇato cakkhundriyasaṃvaroti vuccati. Saṃvutoti	688	
PA_atk-s04_03a:688_9	tena saṃvarena upeto. Tathā hi “pātimokkhasaṃvarasaṃvuto”ti imassa vibhaṅge “iminā	688	
PA_atk-s04_03a:688_10	pātimokkhasaṃvarena upeto hoti…pe… samannāgato”ti vuttaṃ. Atha vā saṃvarīti saṃvuto,	6881	
PA_atk-s04_03a:688_11	thakesi pidahīti vuttaṃ hoti. Cakkhundriyasaṃvarasaṃvutoti cakkhundriyasaṃvarasaṅkhātaṃ	6881	
PA_atk-s04_03a:688_12	satikavāṭaṃ cakkhudvāre gharadvāre kavāṭaṃ viya saṃvari thakesi pidahīti vuttaṃ hoti.	6881	
PA_atk-s04_03a:688_13	Ayamevettha attho sundarataro. Tathā hi “cakkhundriyasaṃvaraṃ asaṃvutassa viharato,	6881	
PA_atk-s04_03a:688_14	saṃvutassa viharato”ti etesu padesu ayamevattho dissatīti.	6881	
PA_atk-s04_03a:689_0	Yaṃ hissātiādimhi yaṃ cakkhundriyasaṃvaraṃ assa bhikkhuno asaṃvutassa athaketvā apidahitvā	689	
PA_atk-s04_03a:689_1	viharantassāti attho. Yekārassa vā esa yanti ādeso, ye assāti attho. Āsavā vighātapariḷāhāti	689	
PA_atk-s04_03a:689_2	cattāro āsavā ca aññe ca vighātakarā kilesapariḷāhā vipākapariḷāhā vā. Cakkhudvārasmiñhi	689	
PA_atk-s04_03a:689_3	iṭṭhārammaṇaṃ āpāthagataṃ kāmassādavasena assādayato abhinandato kāmāsavo uppajjati,	689	
PA_atk-s04_03a:689_4	“īdisaṃ aññasmimpi sugatibhave labhissāmī”ti bhavapatthanāya assādayato bhavāsavo	689	
PA_atk-s04_03a:689_5	uppajjati, sattoti vā sattassāti vā gaṇhato diṭṭhāsavo uppajjati, sabbeheva sahajātaṃ	689	
PA_atk-s04_03a:689_6	aññāṇaṃ avijjāsavoti cattāro āsavā uppajjanti. Etehi sampayuttā apare kilesā vighātapariḷāhā	689	
PA_atk-s04_03a:689_7	āyatiṃ vā tesaṃ vipākā tehipi asaṃvutasseva viharato uppajjeyyunti vuccanti. Evaṃsa	689	
PA_atk-s04_03a:689_8	teti evaṃ assa te, etenupāyena na honti, no aññathāti vuttaṃ hoti. Paṭisaṅkhā yoniso	689	
PA_atk-s04_03a:689_9	sotindriyasaṃvarasaṃvutotiādīsupi eseva nayo. Ime vuccanti āsavā saṃvarā pahātabbāti	689	
PA_atk-s04_03a:689_10	imesu chasu dvāresu cattāro cattāro katvā catuvīsati āsavā saṃvarena pahātabbāti vuccanti.	6891	
PA_atk-s04_03a:690_0	Paṭisaṅkhā yoniso cīvarantiādīsu yaṃ vattabbaṃ, taṃ sabbaṃ visuddhimagge sīlakathāya	690	
PA_atk-s04_03a:690_1	vuttameva. Yaṃ hissāti yañhi cīvaraṃ piṇḍapātādīsu vā aññataraṃ assa. Appaṭisevatoti	690	
PA_atk-s04_03a:690_2	evaṃ yoniso appaṭisevantassa. Imasmiṃ vāre aladdhaṃ cīvarādiṃ patthayato laddhaṃ	690	
PA_atk-s04_03a:690_3	vā assādayato kāmāsavassa uppatti veditabbā, īdisaṃ aññasmimpi sugatibhave labhissāmīti	690	
PA_atk-s04_03a:690_4	bhavapatthanāya assādayato bhavāsavassa, ahaṃ labhāmi na labhāmīti vā mayhaṃ vā idanti	690	
PA_atk-s04_03a:690_5	attasaññaṃ adhiṭṭhahato diṭṭhāsavassa, sabbeheva pana sahajāto avijjāsavoti evaṃ	690	
PA_atk-s04_03a:690_6	catunnaṃ āsavānaṃ uppatti vighātapariḷāhāva navavedanuppādanatopi veditabbā. Ime	690	
PA_atk-s04_03a:690_7	vuccanti, bhikkhave, āsavā paṭisevanā pahātabbāti ime ekamekasmiṃ paccaye cattāro	690	
PA_atk-s04_03a:690_8	cattāro katvā soḷasa āsavā iminā ñāṇasaṃvarasaṅkhātena paccavekkhaṇapaṭisevanena	690	
PA_atk-s04_03a:690_9	pahātabbāti vuccanti.	690	
PA_atk-s04_03a:691_0	Paṭisaṅkhā yoniso khamo hoti sītassāti upāyena pathena paccavekkhitvā khantā hoti	691	
PA_atk-s04_03a:691_1	sītassa, sītaṃ khamati sahati, na avīrapuriso viya appamattakenapi sītena calati	691	
PA_atk-s04_03a:691_2	kampati kammaṭṭhānaṃ vijahati. Uṇhādīsupi eseva nayo. Ettha ca vacanameva vacanapathoti	691	
PA_atk-s04_03a:691_3	veditabbo. Dukkhānantiādīsu dukkhamanaṭṭhena dukkhā, bahalaṭṭhena tibbā, pharusaṭṭhena	691	
PA_atk-s04_03a:691_4	kharā, tikhiṇaṭṭhena kaṭukā, assādavirahato asātā, manaṃ avaḍḍhanato amanāpā, pāṇaharaṇasamatthatāya	691	
PA_atk-s04_03a:691_5	pāṇaharāti veditabbā. Yaṃ hissāti sītādīsu yaṃkiñci ekadhammampi assa. Anadhivāsatoti	691	
PA_atk-s04_03a:691_6	anadhivāsentassa akkhamantassa. Āsavuppatti panettha evaṃ veditabbā – sītena phuṭṭhassa	691	
PA_atk-s04_03a:691_7	uṇhaṃ patthayato kāmāsavo uppajjati, evaṃ sabbattha. “Natthi sugatibhave sītaṃ vā	691	
PA_atk-s04_03a:691_8	uṇhaṃ vā”ti bhavaṃ patthentassa bhavāsavo, mayhaṃ sītaṃ uṇhanti gāho diṭṭhāsavo,	691	
PA_atk-s04_03a:691_9	sabbeheva sampayutto avijjāsavoti. Ime vuccantīti ime sītādīsu ekamekassa vasena	691	
PA_atk-s04_03a:691_10	cattāro cattāro katvā aneke āsavā imāya khantisaṃvarasaṅkhātāya adhivāsanāya pahātabbāti vuccantīti attho.	6911	
PA_atk-s04_03a:692_0	Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti na caṇḍassa hatthissa	692	
PA_atk-s04_03a:692_1	āsanne ṭhātabbaṃ. Tatonidānañhi maraṇampi maraṇamattampi dukkhaṃ bhaveyyāti evaṃ	692	
PA_atk-s04_03a:692_2	upāyena pathena paccavekkhitvā caṇḍaṃ hatthiṃ parivajjeti paṭikkamati. Esa nayo sabbattha.	692	
PA_atk-s04_03a:692_3	Caṇḍanti duṭṭhaṃ vāḷaṃ. Khāṇunti khadirakhāṇukādiṃ. Kaṇṭakaṭṭhānanti yattha kaṇṭakā	692	
PA_atk-s04_03a:692_4	vijjhanti, taṃ okāsaṃ. Sobbhanti sabbato chinnataṭaṃ. Papātanti ekato chinnataṭaṃ.	692	
PA_atk-s04_03a:692_5	Candanikanti ucchiṭṭhodakagabbhamalādīnaṃ chaḍḍanaṭṭhānaṃ. Oḷigallanti tesaṃyeva	692	
PA_atk-s04_03a:692_6	kaddamādīnaṃ sandanokāsaṃ. Taṃ jaṇṇumattampi asucibharitaṃ hoti. Dvepi cetāni ṭhānāni	692	
PA_atk-s04_03a:692_7	amanussussadaṭṭhānāni honti, tasmā vajjetabbāni. Anāsaneti ettha ayuttaṃ āsanaṃ anāsanaṃ,	692	
PA_atk-s04_03a:692_8	taṃ atthato aniyatavatthubhūtaṃ rahopaṭicchannāsananti veditabbaṃ. Agocareti etthapi	692	
PA_atk-s04_03a:692_9	ayutto gocaro agocaro. So vesiyādibhedato pañcavidho. Pāpake mitteti lāmake dussīle	692	
PA_atk-s04_03a:692_10	mittapatirūpake amitte. Pāpakesūti lāmakesu. Okappeyyunti saddaheyyuṃ adhimucceyyuṃ	6921	
PA_atk-s04_03a:692_11	“addhā ayamāyasmā akāsi vā karissati vā”ti. Yaṃ hissāti hatthiādīsu yaṃkiñci ekampi	6921	
PA_atk-s04_03a:692_12	assa. Āsavuppatti panettha evaṃ veditabbā – hatthiādinidānena dukkhena phuṭṭhassa	6921	
PA_atk-s04_03a:692_13	sukhaṃ patthayato kāmāsavo uppajjati, “natthi sugatibhave īdisaṃ dukkha”nti bhavaṃ	6921	
PA_atk-s04_03a:692_14	patthentassa bhavāsavo, maṃ hatthī maddati maṃ assoti gāho diṭṭhāsavo, sabbeheva	6921	
PA_atk-s04_03a:692_15	sampayutto avijjāsavoti. Ime vuccantīti ime hatthiādīsu ekekassa vasena cattāro cattāro	6921	
PA_atk-s04_03a:692_16	katvā aneke āsavā iminā sīlasaṃvarasaṅkhātena parivajjanena pahātabbāti vuccanti.	6921	
PA_atk-s04_03a:693_0	Paṭisaṅkhā yoniso uppannaṃ kāmavitakkaṃ nādhivāsetīti “itipāyaṃ vitakko akusalo,	693	
PA_atk-s04_03a:693_1	itipi sāvajjo, itipi dukkhavipāko, so ca kho attabyābādhāya saṃvattatī”tiādinā nayena	693	
PA_atk-s04_03a:693_2	yoniso kāmavitakke ādīnavaṃ paccavekkhitvā tasmiṃ tasmiṃ ārammaṇe uppannaṃ kāmavitakkaṃ	693	
PA_atk-s04_03a:693_3	nādhivāseti, cittaṃ āropetvā na vāseti, abbhantare vā na vāsetīti attho. Anadhivāsento	693	
PA_atk-s04_03a:693_4	kiṃ karotīti? Pajahati. Kiṃ kacavaraṃ viya piṭakenāti? Na hi, api ca kho naṃ vinodeti	693	
PA_atk-s04_03a:693_5	tudati vijjhati nīharati. Kiṃ balibaddaṃ viya patodenāti? Na hi, atha kho naṃ byantīkaroti	693	
PA_atk-s04_03a:693_6	vigatantaṃ karoti, yathāssa antopi nāvasissati antamaso bhaṅgamattampi, tathā naṃ	693	
PA_atk-s04_03a:693_7	karoti. Kathaṃ pana naṃ tathā karotīti? Anabhāvaṃ gameti anu anu abhāvaṃ gameti,	693	
PA_atk-s04_03a:693_8	vikkhambhanappahānena yathā suvikkhambhito hoti, tathā karoti. Sesavitakkadvayepi	693	
PA_atk-s04_03a:693_9	eseva nayo. Uppannuppanneti uppanne uppanne, uppannamatteyevāti vuttaṃ hoti. Sakiṃ	693	
PA_atk-s04_03a:693_10	vā uppanne vinodetvā dutiye vāre ajjhupekkhitā na hoti, satakkhattumpi uppanne uppanne	6931	
PA_atk-s04_03a:693_11	vinodetiyeva. Pāpake akusale dhammeti teyeva kāmavitakkādayo, sabbepi vā nava mahāvitakke.	6931	
PA_atk-s04_03a:693_12	Tattha tayo vuttā, avasesā “ñātivitakko, janapadavitakko, amarāvitakko, parānuddayatāpaṭisaṃyutto	6931	
PA_atk-s04_03a:693_13	vitakko, lābhasakkārasilokappaṭisaṃyutto vitakko, anavaññattippaṭisaṃyutto vitakko”ti	6931	
PA_atk-s04_03a:693_14	ime cha. Yaṃ hissāti etesu vitakkesu yaṃkiñci assa. Kāmavitakko panettha kāmāsavo	6931	
PA_atk-s04_03a:693_15	eva, tabbiseso bhavāsavo, taṃsampayutto diṭṭhāsavo, sabbavitakkesu avijjā avijjāsavoti	6931	
PA_atk-s04_03a:693_16	evaṃ āsavuppatti veditabbā. Ime vuccantīti ime kāmavitakkādivasena vuttappakārā āsavā	6931	
PA_atk-s04_03a:693_17	iminā tasmiṃ tasmiṃ vitakke ādīnavapaccavekkhaṇasahitena vīriyasaṃvarasaṅkhātena	6931	
PA_atk-s04_03a:693_18	vinodanena pahātabbāti vuccanti.	6931	
PA_atk-s04_03a:694_0	Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ bhāvanāya ca ānisaṃsaṃ	694	
PA_atk-s04_03a:694_1	upāyena pathena paccavekkhitvā satisambojjhaṅgaṃ bhāveti. Eseva nayo sabbattha. Bojjhaṅgānaṃ	694	
PA_atk-s04_03a:694_2	bhāvanā heṭṭhā vitthāritāva. Yaṃ hissāti etesu bojjhaṅgesu yaṃkiñci assa. Āsavuppattiyaṃ	694	
PA_atk-s04_03a:694_3	panettha imesaṃ ariyamaggasampayuttānaṃ bojjhaṅgānaṃ abhāvitattā ye uppajjeyyuṃ kāmāsavādayo	694	
PA_atk-s04_03a:694_4	āsavā, bhāvayato evaṃsa te na hontīti ayaṃ nayo veditabbo. Ime vuccantīti ime kāmāsavādayo	694	
PA_atk-s04_03a:694_5	āsavā imāya lokuttarāya bojjhaṅgabhāvanāya pahātabbāti vuccanti. Imehi chahākārehi	694	
PA_atk-s04_03a:694_6	pahīnāsavaṃ bhikkhuṃ thomento yato kho, bhikkhavetiādimāha. Tattha yatoti sāmivacane	694	
PA_atk-s04_03a:694_7	to-kāro, yassāti vuttaṃ hoti. Porāṇā pana yamhi kāleti vaṇṇayanti. Ye āsavā saṃvarā	694	
PA_atk-s04_03a:694_8	pahātabbā, te saṃvarā pahīnā hontīti ye āsavā saṃvarena pahātabbā, te saṃvareneva	694	
PA_atk-s04_03a:694_9	pahīnā honti, na appahīnesuyeva pahīnasaññī hotīti.	694	
PA_atk-s04_03a:695	5. Dārukammikasuttavaṇṇanā	69	
PA_atk-s04_03a:696_0	59. Pañcame dārukammikoti dāruvikkayena pavattitājīvo eko upāsako. Kāsikacandananti	696	
PA_atk-s04_03a:696_1	saṇhacandanaṃ. Aṅgenāti aguṇaṅgena, sukkapakkhe guṇaṅgena. Nemantanikoti nimantanaṃ	696	
PA_atk-s04_03a:696_2	gaṇhanako. Saṅghe dānaṃ dassāmīti bhikkhusaṅghassa dassāmi. So evaṃ vatvā satthāraṃ	696	
PA_atk-s04_03a:696_3	abhivādetvā pakkāmi. Athassa aparabhāge pañcasatā kulūpakā bhikkhū gihibhāvaṃ pāpuṇiṃsu.	696	
PA_atk-s04_03a:696_4	So “kulūpakabhikkhū te vibbhantā”ti vutte “kiṃ ettha mayha”nti vatvā cittuppādavemattamattampi	696	
PA_atk-s04_03a:696_5	na akāsi. Idaṃ sandhāya satthā saṅghe te dānaṃ dadato cittaṃ pasīdissatīti āha.	696	
PA_atk-s04_03a:697	6. Hatthisāriputtasuttavaṇṇanā	69	
PA_atk-s04_03a:698_0	60. Chaṭṭhe abhidhammakathanti abhidhammamissakaṃ kathaṃ. Kathaṃ opātetīti tesaṃ	698	
PA_atk-s04_03a:698_1	kathaṃ vicchinditvā attano kathaṃ katheti. Therānaṃ bhikkhūnanti karaṇatthe sāmivacanaṃ,	698	
PA_atk-s04_03a:698_2	therehi bhikkhūhi saddhinti attho. Yā ca therānaṃ abhidhammakathā, taṃ ayampi kathetuṃ	698	
PA_atk-s04_03a:698_3	sakkotīti attho. Cetopariyāyanti cittavāraṃ. Idhāti imasmiṃ loke. Soratasoratoti	698	
PA_atk-s04_03a:698_4	sūrato viya sūrato, soraccasamannāgato viyāti attho. Nivātanivātoti nivāto viya nivāto,	698	
PA_atk-s04_03a:698_5	nivātavutti viyāti attho. Upasantupasantoti upasanto viya upasanto. Vapakassateva	698	
PA_atk-s04_03a:698_6	satthārāti satthu santikā apagacchati. Saṃsaṭṭhassāti pañcahi saṃsaggehi saṃsaṭṭhassa.	698	
PA_atk-s04_03a:698_7	Vissaṭṭhassāti vissajjitassa. Pākatassāti pākatindriyassa.	698	
PA_atk-s04_03a:699_0	Kiṭṭhādoti kiṭṭhakhādako. Antaradhāpeyyāti nāseyya. Gopasūti gāvo ca ajikā ca. Sippisambukanti	699	
PA_atk-s04_03a:699_1	sippiyo ca sambukā ca. Sakkharakaṭhalanti sakkharā ca kaṭhalāni ca. Ābhidosikanti	699	
PA_atk-s04_03a:699_2	abhiññātadosaṃ kudrūsakabhojanaṃ. Nacchādeyyāti na rucceyya. Tattha yadetaṃ purisaṃ	699	
PA_atk-s04_03a:699_3	bhuttāvinti upayogavacanaṃ, taṃ sāmiatthe daṭṭhabbaṃ. Amuṃ hāvuso, purisanti, āvuso, amuṃ purisaṃ.	699	
PA_atk-s04_03a:700_0	Sabbanimittānanti sabbesaṃ niccanimittādīnaṃ nimittānaṃ. Animittaṃ cetosamādhinti	700	
PA_atk-s04_03a:700_1	balavavipassanāsamādhiṃ. Cīrikasaddoti jhallikasaddo. Sarissati nekkhammassāti pabbajjāya	700	
PA_atk-s04_03a:700_2	guṇaṃ sarissati. Arahataṃ ahosīti bhagavato sāvakānaṃ arahantānaṃ antare eko arahā	700	
PA_atk-s04_03a:700_3	ahosi. Ayañhi thero satta vāre gihī hutvā satta vāre pabbaji. Kiṃ kāraṇā? Kassapasammāsambuddhakāle	700	
PA_atk-s04_03a:700_4	kiresa ekassa bhikkhuno gihibhāve vaṇṇaṃ kathesi. So teneva kammena arahattassa upanissaye	700	
PA_atk-s04_03a:700_5	vijjamāneyeva satta vāre gihibhāve ca pabbajjāya ca sañcaranto sattame vāre pabbajitvā arahattaṃ pāpuṇīti.	700	
PA_atk-s04_03a:701	7. Majjhesuttavaṇṇanā	70	
PA_atk-s04_03a:702_0	61. Sattame pārāyane metteyyapañheti pārāyanasamāgamamhi metteyyamāṇavassa pañhe.	702	
PA_atk-s04_03a:702_1	Ubhonte viditvānāti dve ante dve koṭṭhāse jānitvā. Majjhe mantā na lippatīti mantā	702	
PA_atk-s04_03a:702_2	vuccati paññā, tāya ubho ante viditvā majjhe na lippati, vemajjheṭṭhāne na lippati.	702	
PA_atk-s04_03a:702_3	Sibbanimaccagāti sibbanisaṅkhātaṃ taṇhaṃ atīto. Phassoti phassavasena nibbattattā	702	
PA_atk-s04_03a:702_4	ayaṃ attabhāvo. Eko antoti ayameko koṭṭhāso. Phassasamudayoti phasso samudayo assāti	702	
PA_atk-s04_03a:702_5	phassasamudayo, imasmiṃ attabhāve katakammaphassapaccayā nibbatto anāgatattabhāvo.	702	
PA_atk-s04_03a:702_6	Dutiyo antoti dutiyo koṭṭhāso. Phassanirodhoti nibbānaṃ. Majjheti sibbinitaṇhaṃ chetvā	702	
PA_atk-s04_03a:702_7	dvidhākaraṇaṭṭhena nibbānaṃ majjhe nāma hoti. Taṇhā hi naṃ sibbatīti taṇhā naṃ attabhāvadvayasaṅkhātaṃ	702	
PA_atk-s04_03a:702_8	phassañca phassasamudayañca sibbati ghaṭṭeti. Kiṃ kāraṇā? Tassa tasseva bhavassa	702	
PA_atk-s04_03a:702_9	abhinibbattiyā. Yadi hi taṇhā na sibbeyya, tassa tassa bhavassa nibbatti na bhaveyya.	702	
PA_atk-s04_03a:702_10	Imasmiṃ ṭhāne koṭimajjhikūpamaṃ gaṇhanti. Dvinnañhi kaṇḍānaṃ ekato katvā majjhe suttena	7021	
PA_atk-s04_03a:702_11	saṃsibbitānaṃ koṭi majjhanti vuccati. Sutte chinne ubho kaṇḍāni ubhato patanti. Evamettha	7021	
PA_atk-s04_03a:702_12	kaṇḍadvayaṃ viya vuttappakārā dve antā, sibbitvā ṭhitasuttaṃ viya taṇhā, sutte chinne	7021	
PA_atk-s04_03a:702_13	kaṇḍadvayassa ubhatopatanaṃ viya taṇhāya niruddhāya antadvayaṃ niruddhameva hoti.	7021	
PA_atk-s04_03a:702_14	Ettāvatāti ettakena iminā ubho ante viditvā taṇhāya majjhe anupalittabhāvena abhiññeyyaṃ	7021	
PA_atk-s04_03a:702_15	catusaccadhammaṃ abhijānāti nāma, tīraṇapariññāya ca pahānapariññāya ca parijānitabbaṃ	7021	
PA_atk-s04_03a:702_16	lokiyasaccadvayaṃ parijānāti nāma. Diṭṭheva dhammeti imasmiṃyeva attabhāve. Dukkhassantakaro	7021	
PA_atk-s04_03a:702_17	hotīti vaṭṭadukkhassa koṭikaro paricchedaparivaṭumakaro hoti nāma.	7021	
PA_atk-s04_03a:703_0	Dutiyavāre tiṇṇaṃ kaṇḍānaṃ vasena upamā veditabbā. Tiṇṇañhi kaṇḍānaṃ suttena saṃsibbitānaṃ	703	
PA_atk-s04_03a:703_1	sutte chinne tīṇi kaṇḍāni tīsu ṭhānesu patanti, evamettha kaṇḍattayaṃ viya atītānāgatapaccuppannā	703	
PA_atk-s04_03a:703_2	khandhā, suttaṃ viya taṇhā. Sā hi atītaṃ paccuppannena, paccuppannañca anāgatena	703	
PA_atk-s04_03a:703_3	saddhiṃ saṃsibbati. Sutte chinne kaṇḍattayassa tīsu ṭhānesu patanaṃ viya taṇhāya	703	
PA_atk-s04_03a:703_4	niruddhāya atītānāgatapaccuppannā khandhā niruddhāva honti.	703	
PA_atk-s04_03a:704_0	Tatiyavāre adukkhamasukhā majjheti dvinnaṃ vedanānaṃ antaraṭṭhakabhāvena majjhe.	704	
PA_atk-s04_03a:704_1	Sukhañhi dukkhassa, dukkhaṃ vā sukhassa antaraṃ nāma natthi. Taṇhā sibbinīti vedanāsu	704	
PA_atk-s04_03a:704_2	nandirāgo vedanānaṃ upacchedaṃ nivāretīti tā sibbati nāma.	704	
PA_atk-s04_03a:705	Catutthavāre viññāṇaṃ majjheti paṭisandhiviññāṇampi sesaviññāṇampi nāmarūpapaccayasamudāgatattā nāmarūpānaṃ majjhe nāma.	70	
PA_atk-s04_03a:706_0	Pañcamavāre viññāṇaṃ majjheti kammaviññāṇaṃ majjhe, ajjhattikāyatanesu vā manāyatanena	706	
PA_atk-s04_03a:706_1	kammassa gahitattā idha yaṃkiñci viññāṇaṃ majjhe nāma, manodvāre vā āvajjanassa ajjhattikāyatananissitattā	706	
PA_atk-s04_03a:706_2	javanaviññāṇaṃ majjhe nāma.	706	
PA_atk-s04_03a:707_0	Chaṭṭhavāre sakkāyoti tebhūmakavaṭṭaṃ. Sakkāyasamudayoti samudayasaccaṃ. Sakkāyanirodhoti	707	
PA_atk-s04_03a:707_1	nirodhasaccaṃ. Pariyāyenāti tena tena kāraṇeneva. Sesaṃ sabbattha vuttanayeneva veditabbaṃ.	707	
PA_atk-s04_03a:708	8. Purisindriyañāṇasuttavaṇṇanā	70	
PA_atk-s04_03a:709_0	62. Aṭṭhame aññataroti devadattapakkhiko eko. Samannāharitvāti āvajjitvā. Idaṃ so	709	
PA_atk-s04_03a:709_1	“kiṃ nu kho bhagavatā jānitvā kathitaṃ, udāhu ajānitvā, ekaṃsikaṃ vā kathitaṃ udāhu	709	
PA_atk-s04_03a:709_2	vibhajjakathita”nti adhippāyena pucchati. Āpāyikoti apāye nibbattanako. Nerayikoti	709	
PA_atk-s04_03a:709_3	nirayagāmī. Kappaṭṭhoti kappaṭṭhiyakammassa katattā kappaṃ ṭhassati. Atekicchoti	709	
PA_atk-s04_03a:709_4	na sakkā tikicchituṃ. Dvejjhanti dvidhābhāvaṃ. Vālaggakoṭinittudanamattanti vālassa	709	
PA_atk-s04_03a:709_5	aggakoṭiyā dassetabbamattakaṃ, vālaggakoṭinipātamattakaṃ vā. Purisindriyañāṇānīti	709	
PA_atk-s04_03a:709_6	purisapuggalānaṃ indriyaparopariyattañāṇāni, indriyānaṃ tikkhamudubhāvajānanañāṇānīti attho.	709	
PA_atk-s04_03a:710_0	Vijjamānā kusalāpi dhammā akusalāpi dhammāti ettakā kusalā dhammā vijjanti, ettakā	710	
PA_atk-s04_03a:710_1	akusalā dhammāti jānāmi. Antarahitāti adassanaṃ gatā. Sammukhībhūtāti samudācāravasena	710	
PA_atk-s04_03a:710_2	pākaṭā jātā. Kusalamūlanti kusalajjhāsayo. Kusalā kusalanti tamhā kusalajjhāsayā	710	
PA_atk-s04_03a:710_3	aññampi kusalaṃ nibbattissati. Sāradānīti sārādāni gahitasārāni, saradamāse vā nibbattāni.	710	
PA_atk-s04_03a:710_4	Sukhasayitānīti sukhasannicitāni. Sukhetteti maṇḍakhette. Nikkhittānīti vuttāni.	710	
PA_atk-s04_03a:710_5	Sappaṭibhāgāti sarikkhakā. Abhido addharattanti abhiaddharattaṃ addharatte abhimukhībhūte.	710	
PA_atk-s04_03a:710_6	Bhattakālasamayeti rājakulānaṃ bhattakālasaṅkhāte samaye. Parihānadhammoti ko evaṃ	710	
PA_atk-s04_03a:710_7	bhagavatā ñātoti? Ajātasatturājā. So hi pāpamittaṃ nissāya maggaphalehi parihīno.	710	
PA_atk-s04_03a:710_8	Aparepi suppabuddhasunakkhattādayo bhagavatā ñātāva. Aparihānadhammoti evaṃ bhagavatā	710	
PA_atk-s04_03a:710_9	ko ñāto? Susīmo paribbājako aññe ca evarūpā. Parinibbāyissatīti evaṃ ko ñāto bhagavatāti?	710	
PA_atk-s04_03a:710_10	Santatimahāmatto aññe ca evarūpā.	7101	
PA_atk-s04_03a:711	9. Nibbedhikasuttavaṇṇanā	71	
PA_atk-s04_03a:712_0	63. Navame anibbiddhapubbe appadālitapubbe lobhakkhandhādayo nibbijjhati padāletīti	712	
PA_atk-s04_03a:712_1	nibbedhikapariyāyo, nibbijjhanakāraṇanti attho. Nidānasambhavoti kāme nideti uppādanasamatthatāya	712	
PA_atk-s04_03a:712_2	niyyādetīti nidānaṃ. Sambhavati tatoti sambhavo, nidānameva sambhavo nidānasambhavo.	712	
PA_atk-s04_03a:712_3	Vemattatāti nānākaraṇaṃ.	712	
PA_atk-s04_03a:713_0	Kāmaguṇāti kāmayitabbaṭṭhena kāmā, bandhanaṭṭhena guṇā “antaguṇa”ntiādīsu viya. Cakkhuviññeyyāti	713	
PA_atk-s04_03a:713_1	cakkhuviññāṇena passitabbā. Iṭṭhāti pariyiṭṭhā vā hontu mā vā, iṭṭhārammaṇabhūtāti	713	
PA_atk-s04_03a:713_2	attho. Kantāti kamanīyā. Manāpāti manavaḍḍhanakā. Piyarūpāti piyajātikā. Kāmūpasañhitāti	713	
PA_atk-s04_03a:713_3	ārammaṇaṃ katvā uppajjamānena kāmena upasañhitā. Rajanīyāti rāguppattikāraṇabhūtā.	713	
PA_atk-s04_03a:713_4	Nete kāmāti na ete kamanaṭṭhena kāmā nāma honti. Saṅkapparāgoti saṅkappavasena uppannarāgo.	713	
PA_atk-s04_03a:713_5	Kāmoti ayaṃ kāmappahānāya paṭipannehi pahātabbo. Kamanaṭṭhena kāmā nāma. Citrānīti	713	
PA_atk-s04_03a:713_6	citravicitrārammaṇāni.	713	
PA_atk-s04_03a:714_0	Phassoti sahajātaphasso. Kāmayamānoti kāmaṃ kāmayamāno. Tajjaṃ tajjanti tajjātikaṃ	714	
PA_atk-s04_03a:714_1	tajjātikaṃ. Puññabhāgiyanti dibbe kāme patthetvā sucaritapāripūriyā devaloke nibbattassa	714	
PA_atk-s04_03a:714_2	attabhāvo puññabhāgiyo nāma, duccaritapāripūriyā apāye nibbattassa attabhāvo apuññabhāgiyo	714	
PA_atk-s04_03a:714_3	nāma. Ayaṃ vuccati, bhikkhave, kāmānaṃ vipākoti ayaṃ duvidhopi kāmapatthanaṃ nissāya	714	
PA_atk-s04_03a:714_4	uppannattā kāmānaṃ vipākoti vuccati. So imaṃ nibbedhikanti so bhikkhu imaṃ chattiṃsaṭṭhānesu	714	
PA_atk-s04_03a:714_5	nibbijjhanakaṃ seṭṭhacariyaṃ jānāti. Kāmanirodhanti kāmānaṃ nirodhane evaṃ laddhanāmaṃ.	714	
PA_atk-s04_03a:714_6	Imasmiñhi ṭhāne brahmacariyasaṅkhāto maggova kāmanirodhoti vutto.	714	
PA_atk-s04_03a:715_0	Sāmisāti kilesāmisasampayuttā. Iminā nayena sabbaṭhānesu attho veditabbo. Apicettha	715	
PA_atk-s04_03a:715_1	vohāravepakkanti vohāravipākaṃ. Kathāsaṅkhāto hi vohāro saññāya vipāko nāma. Yathā	715	
PA_atk-s04_03a:715_2	yathā nanti ettha naṃ-iti nipātamattameva. Iti yasmā yathā yathā sañjānāti, tathā	715	
PA_atk-s04_03a:715_3	tathā evaṃsaññī ahosinti katheti, tasmā vohāravepakkāti attho.	715	
PA_atk-s04_03a:716_0	Avijjāti aṭṭhasu ṭhānesu aññāṇabhūtā bahalaavijjā. Nirayaṃ gamentīti nirayagamanīyā,	716	
PA_atk-s04_03a:716_1	niraye nibbattipaccayāti attho. Sesesupi eseva nayo. Cetanāhanti cetanaṃ ahaṃ. Idha	716	
PA_atk-s04_03a:716_2	sabbasaṅgāhikā saṃvidahanacetanā gahitā. Cetayitvāti dvārappavattacetanā. Manasāti	716	
PA_atk-s04_03a:716_3	cetanāsampayuttacittena. Nirayavedanīyanti niraye vipākadāyakaṃ. Sesesupi eseva nayo.	716	
PA_atk-s04_03a:716_4	Adhimattanti balavadukkhaṃ. Dandhavirāgīti garukaṃ na khippaṃ saṇikaṃ vigacchanakadukkhaṃ.	716	
PA_atk-s04_03a:716_5	Urattāḷiṃ kandatīti uraṃ tāḷetvā rodati. Pariyeṭṭhinti pariyesanaṃ. Ekapadaṃ dvipadanti	716	
PA_atk-s04_03a:716_6	ekapadamantaṃ vā dvipadamantaṃ vā, ko mantaṃ jānātīti attho. Sammohavepakkanti sammohavipākaṃ.	716	
PA_atk-s04_03a:716_7	Dukkhassa hi sammoho nissandavipāko nāma. Dutiyapadepi eseva nayo. Pariyesanāpi hi	716	
PA_atk-s04_03a:716_8	tassa nissandavipākoti. Imasmiṃ sutte vaṭṭavivaṭṭaṃ kathitaṃ.	716	
PA_atk-s04_03a:717	10. Sīhanādasuttavaṇṇanā	71	
PA_atk-s04_03a:718_0	64. Dasame āsabhaṃ ṭhānanti seṭṭhaṃ niccalaṭṭhānaṃ. Sīhanādanti abhītanādaṃ pamukhanādaṃ.	718	
PA_atk-s04_03a:718_1	Brahmacakkanti seṭṭhañāṇacakkaṃ paṭivedhañāṇañceva desanāñāṇañca. Ṭhānañca ṭhānatoti	718	
PA_atk-s04_03a:718_2	kāraṇañca kāraṇato. Yampīti yena ñāṇena. Idampi tathāgatassāti idampi ṭhānāṭṭhānañāṇaṃ	718	
PA_atk-s04_03a:718_3	tathāgatassa tathāgatabalaṃ nāma hoti. Evaṃ sabbapadesu attho veditabbo. Kammasamādānānanti	718	
PA_atk-s04_03a:718_4	samādiyitvā katānaṃ kusalākusalakammānaṃ, kammameva vā kammasamādānaṃ. Ṭhānaso hetusoti	718	
PA_atk-s04_03a:718_5	paccayato ceva hetuto ca. Tattha gatiupadhikālapayogā vipākassa ṭhānaṃ, kammaṃ hetu.	718	
PA_atk-s04_03a:718_6	Jhānavimokkhasamādhisamāpattīnanti catunnaṃ jhānānaṃ aṭṭhannaṃ vimokkhānaṃ tiṇṇaṃ	718	
PA_atk-s04_03a:718_7	samādhīnaṃ navannaṃ anupubbasamāpattīnañca. Saṃkilesanti hānabhāgiyaṃ dhammaṃ. Vodānanti	718	
PA_atk-s04_03a:718_8	visesabhāgiyaṃ dhammaṃ. Vuṭṭhānanti “vodānampi vuṭṭhānaṃ, tamhā tamhā samādhimhā	718	
PA_atk-s04_03a:718_9	vuṭṭhānampi vuṭṭhāna”nti evaṃ vuttaṃ paguṇajjhānañceva bhavaṅganaphalasamāpattiyo	718	
PA_atk-s04_03a:718_10	ca. Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti, tasmā	7181	
PA_atk-s04_03a:718_11	“vodānampi vuṭṭhāna”nti vuttaṃ. Bhavaṅgena pana sabbajjhānehi vuṭṭhānaṃ hoti, phalasamāpattiyā	7181	
PA_atk-s04_03a:718_12	nirodhasamāpattito vuṭṭhānaṃ hoti. Taṃ sandhāya “tamhā tamhā samādhimhā vuṭṭhānampi	7181	
PA_atk-s04_03a:718_13	vuṭṭhāna”nti vuttaṃ. Anekavihitantiādīni visuddhimagge vaṇṇitāni. Āsavakkhayañāṇaṃ	7181	
PA_atk-s04_03a:718_14	heṭṭhā vuttatthameva. Purimassāpi ñāṇattayassa vitthārakathaṃ icchantena majjhimaṭṭhakathāya	7181	
PA_atk-s04_03a:718_15	mahāsīhanādavaṇṇanā oloketabbā. Samāhitassāti ekaggacittassa. Samādhi maggoti samādhi	7181	
PA_atk-s04_03a:718_16	etesaṃ ñāṇānaṃ adhigamāya upāyo. Asamādhīti anekaggabhāvo. Kummaggoti micchāmaggo.	7181	
PA_atk-s04_03a:718_17	Imasmiṃ sutte tathāgatassa ñāṇabalaṃ kathitanti.	7181	
PA_atk-s04_03a:719	Mahāvaggo chaṭṭho.	71	
PA_atk-s04_03a:720	7. Devatāvaggo	72	
PA_atk-s04_03a:721	1-3. Anāgāmiphalasuttādivaṇṇanā	72	
PA_atk-s04_03a:722_0	65-67. Sattamassa paṭhame assaddhiyanti assaddhabhāvaṃ. Duppaññatanti nippaññabhāvaṃ.	722	
PA_atk-s04_03a:722_1	Dutiye pamādanti sativippavāsaṃ. Tatiye ābhisamācārikanti uttamasamācārabhūtaṃ vattavasena	722	
PA_atk-s04_03a:722_2	paṇṇattisīlaṃ. Sekhadhammanti sekhapaṇṇattisīlaṃ. Sīlānīti cattāri mahāsīlāni.	722	
PA_atk-s04_03a:723	4. Saṅgaṇikārāmasuttavaṇṇanā	72	
PA_atk-s04_03a:724_0	68. Catutthe saṅgaṇikārāmoti gaṇasaṅgaṇikārāmo. Suttantikagaṇādīsu pana gaṇesu attano	724	
PA_atk-s04_03a:724_1	vā parisāsaṅkhāte gaṇe ramatīti gaṇārāmo. Paviveketi kāyaviveke. Cittassa nimittanti	724	
PA_atk-s04_03a:724_2	samādhivipassanācittassa nimittaṃ samādhivipassanākāraṃ. Sammādiṭṭhinti vipassanāsammādiṭṭhiṃ.	724	
PA_atk-s04_03a:724_3	Samādhinti maggasamādhiñceva phalasamādhiñca. Saṃyojanānīti dasa saṃyojanāni. Nibbānanti	724	
PA_atk-s04_03a:724_4	apaccayaparinibbānaṃ.	724	
PA_atk-s04_03a:725	5. Devatāsuttavaṇṇanā	72	
PA_atk-s04_03a:726	69. Pañcame sovacassatāti subbacabhāvo. Kalyāṇamittatāti sucimittatā. Satthugāravoti satthari gāravayutto. Esa nayo sabbattha.	72	
PA_atk-s04_03a:727	6. Samādhisuttavaṇṇanā	72	
PA_atk-s04_03a:728_0	70. Chaṭṭhe na santenāti paccanīkakilesehi avūpasantena. Na paṇītenāti na atappakena.	728	
PA_atk-s04_03a:728_1	Na paṭippassaddhiladdhenāti kilesappaṭippassaddhiyā aladdhena appattena. Na ekodibhāvādhigatenāti	728	
PA_atk-s04_03a:728_2	na ekaggabhāvaṃ upagatena.	728	
PA_atk-s04_03a:729	7. Sakkhibhabbasuttavaṇṇanā	72	
PA_atk-s04_03a:730_0	71. Sattame tatra tatrāti tasmiṃ tasmiṃ visese. Sakkhibhabbatanti paccakkhabhāvaṃ.	730	
PA_atk-s04_03a:730_1	Āyataneti kāraṇe. Hānabhāgiyādayo visuddhimagge saṃvaṇṇitā. Asakkaccakārīti na sukatakārī,	730	
PA_atk-s04_03a:730_2	na ādarakārī. Asappāyakārīti na sappāyakārī, na upakārabhūtadhammakārī.	730	
PA_atk-s04_03a:731	8. Balasuttavaṇṇanā	73	
PA_atk-s04_03a:732	72. Aṭṭhame balatanti balabhāvaṃ thāmabhāvaṃ. Asātaccakārīti na satatakārī. Sesaṃ heṭṭhā vuttanayameva.	73	
PA_atk-s04_03a:733	9-10. Tajjhānasuttadvayavaṇṇanā	73	
PA_atk-s04_03a:734	73-74. Navame na yathābhūtaṃ sammappaññāya sudiṭṭho hotīti vatthukāmakilesakāmesu ādīnavo na yathāsabhāvato jhānapaññāya sudiṭṭho hoti. Dasamaṃ uttānatthamevāti.	73	
PA_atk-s04_03a:735	Devatāvaggo sattamo.	73	
PA_atk-s04_03a:736	8. Arahattavaggo	73	
PA_atk-s04_03a:737	1. Dukkhasuttavaṇṇanā	73	
PA_atk-s04_03a:738	75. Aṭṭhamassa paṭhame savighātanti saupaghātaṃ sopaddavaṃ. Sapariḷāhanti kāyikacetasikena pariḷāhena sapariḷāhaṃ. Pāṭikaṅkhāti icchitabbā avassaṃbhāvinī.	73	
PA_atk-s04_03a:739	2. Arahattasuttavaṇṇanā	73	
PA_atk-s04_03a:740_0	76. Dutiye mānanti jātiādīhi maññanaṃ. Omānanti hīnohamasmīti mānaṃ. Atimānanti atikkamitvā	740	
PA_atk-s04_03a:740_1	pavattaṃ accuṇṇatimānaṃ. Adhimānanti adhigatamānaṃ. Thambhanti kodhamānehi thaddhabhāvaṃ.	740	
PA_atk-s04_03a:740_2	Atinipātanti hīnassa hīnohamasmīti mānaṃ.	740	
PA_atk-s04_03a:741	3. Uttarimanussadhammasuttavaṇṇanā	74	
PA_atk-s04_03a:742_0	77. Tatiye uttarimanussadhammāti manussadhammato uttari. Alamariyañāṇadassanavisesanti	742	
PA_atk-s04_03a:742_1	ariyabhāvaṃ kātuṃ samatthaṃ ñāṇadassanavisesaṃ, cattāro magge cattāri ca phalānīti	742	
PA_atk-s04_03a:742_2	attho. Kuhananti tividhaṃ kuhanavatthuṃ. Lapananti lābhatthikatāya ukkhipitvā avakkhipitvā vā lapanaṃ.	742	
PA_atk-s04_03a:743	4. Sukhasomanassasuttavaṇṇanā	74	
PA_atk-s04_03a:744_0	78. Catutthe yoni cassa āraddhā hotīti kāraṇañcassa paripuṇṇaṃ paggahitaṃ hoti. Dhammārāmoti	744	
PA_atk-s04_03a:744_1	dhamme ratiṃ vindati. Bhāvanāya ramati, bhāvento vā ramatīti bhāvanārāmo. Pahāne	744	
PA_atk-s04_03a:744_2	ramati, pajahanto vā ramatīti pahānārāmo. Tividhe paviveke ramatīti pavivekārāmo.	744	
PA_atk-s04_03a:744_3	Abyāpajjhe niddukkhabhāve ramatīti abyāpajjhārāmo. Nippapañcasaṅkhāte nibbāne ramatīti nippapañcārāmo.	744	
PA_atk-s04_03a:745	5. Adhigamasuttavaṇṇanā	74	
PA_atk-s04_03a:746	79. Pañcame na āyakusaloti na āgamanakusalo. Na apāyakusaloti na apagamanakusalo. Chandanti kattukamyatāchandaṃ. Na ārakkhatīti na rakkhati.	74	
PA_atk-s04_03a:747	6. Mahantattasuttavaṇṇanā	74	
PA_atk-s04_03a:748_0	80. Chaṭṭhe ālokabahuloti ñāṇālokabahulo. Yogabahuloti yoge bahulaṃ karoti. Vedabahuloti	748	
PA_atk-s04_03a:748_1	pītipāmojjabahulo. Asantuṭṭhibahuloti kusaladhammesu asantuṭṭho. Anikkhittadhuroti	748	
PA_atk-s04_03a:748_2	aṭṭhapitadhuro paggahitavīriyo. Uttari ca patāretīti sampati ca uttariñca vīriyaṃ	748	
PA_atk-s04_03a:748_3	karoteva. Sattamaṃ uttānameva.	748	
PA_atk-s04_03a:749	8-10. Dutiyanirayasuttādivaṇṇanā	74	
PA_atk-s04_03a:750_0	82-84. Aṭṭhame pagabbhoti kāyapāgabbhiyādīhi samannāgato. Navamaṃ uttānatthameva.	750	
PA_atk-s04_03a:750_1	Dasame vighātavāti mahicchataṃ nissāya uppannena lobhadukkhena dukkhito. Sesaṃ sabbattha uttānamevāti.	750	
PA_atk-s04_03a:751	Arahattavaggo aṭṭhamo.	75	
PA_atk-s04_03a:752	9. Sītivaggo	75	
PA_atk-s04_03a:753	1. Sītibhāvasuttavaṇṇanā	75	
PA_atk-s04_03a:754_0	85. Navamassa paṭhame sītibhāvanti sītalabhāvaṃ. Yasmiṃ samaye cittaṃ niggaṇhitabbantiādīsu	754	
PA_atk-s04_03a:754_1	uddhaccasamaye cittaṃ samādhinā niggahetabbaṃ nāma, kosajjānupatitakāle vīriyena	754	
PA_atk-s04_03a:754_2	paggahetabbaṃ nāma, nirassādagatakāle samādhinā sampahaṃsitabbaṃ nāma, samappavattakāle	754	
PA_atk-s04_03a:754_3	bojjhaṅgupekkhāya ajjhupekkhitabbaṃ nāma.	754	
PA_atk-s04_03a:755	2. Āvaraṇasuttavaṇṇanā	75	
PA_atk-s04_03a:756_0	86. Dutiye kammāvaraṇatāyāti pañcānantariyakammehi. Kilesāvaraṇatāyāti niyatamicchādiṭṭhiyā.	756	
PA_atk-s04_03a:756_1	Vipākāvaraṇatāyāti akusalavipākapaṭisandhiyā vā kusalavipākehi ahetukapaṭisandhiyā vāti.	756	
PA_atk-s04_03a:757	4-5. Sussūsatisuttādivaṇṇanā	75	
PA_atk-s04_03a:758	88-89. Catutthe anatthanti avaḍḍhiṃ. Atthaṃ riñcatīti vaḍḍhiatthaṃ chaḍḍeti. Ananulomikāyāti sāsanassa ananulomikāya. Pañcame diṭṭhisampadanti sotāpattimaggaṃ.	75	
PA_atk-s04_03a:759	8-11. Abhabbaṭṭhānasuttacatukkavaṇṇanā	75	
PA_atk-s04_03a:760_0	92-95. Aṭṭhame anāgamanīyaṃ vatthunti anupagantabbaṃ kāraṇaṃ, pañcannaṃ verānaṃ dvāsaṭṭhiyā	760	
PA_atk-s04_03a:760_1	ca diṭṭhigatānametaṃ adhivacanaṃ. Aṭṭhamaṃ bhavanti kāmāvacare aṭṭhamaṃ paṭisandhiṃ.	760	
PA_atk-s04_03a:760_2	Navame kotūhalamaṅgalenāti diṭṭhasutamutamaṅgalena. Dasame sayaṃkatantiādīni attadiṭṭhivasena	760	
PA_atk-s04_03a:760_3	vuttāni. Adhiccasamuppannanti ahetunibbattaṃ. Sesaṃ sabbattha uttānamevāti.	760	
PA_atk-s04_03a:761	Sītivaggo navamo.	76	
PA_atk-s04_03a:762	10. Ānisaṃsavaggo	76	
PA_atk-s04_03a:763	1-2. Pātubhāvasuttādivaṇṇanā	76	
PA_atk-s04_03a:764	96-97. Dasamassa paṭhame ariyāyataneti majjhimadese. Indriyānanti manacchaṭṭhānaṃ. Dutiye saddhammaniyatoti sāsanasaddhamme niyato. Asādhāraṇenāti puthujjanehi asādhāraṇena.	76	
PA_atk-s04_03a:765	7. Anavatthitasuttavaṇṇanā	76	
PA_atk-s04_03a:766_0	102. Sattame anodhiṃ karitvāti “ettakāva saṅkhārā aniccā, na ito pare”ti evaṃ sīmaṃ	766	
PA_atk-s04_03a:766_1	mariyādaṃ akatvā. Anavatthitāti avatthitāya rahitā, bhijjamānāva hutvā upaṭṭhahissantīti	766	
PA_atk-s04_03a:766_2	attho. Sabbaloketi sakale tedhātuke. Sāmaññenāti samaṇabhāvena, ariyamaggenāti attho.	766	
PA_atk-s04_03a:767	8. Ukkhittāsikasuttavaṇṇanā	76	
PA_atk-s04_03a:768	103. Aṭṭhame mettāvatāyāti mettāyuttāya pāricariyāya. Satta hi sekhā tathāgataṃ mettāvatāya paricaranti, khīṇāsavo pariciṇṇasatthuko.	76	
PA_atk-s04_03a:769	9. Atammayasuttavaṇṇanā	76	
PA_atk-s04_03a:770	104. Navame atammayoti tammayā vuccanti taṇhādiṭṭhiyo, tāhi rahito. Ahaṃkārāti ahaṃkāradiṭṭhi. Mamaṃkārāti mamaṃkārataṇhā. Sesaṃ sabbattha uttānamevāti.	77	
PA_atk-s04_03a:771	Ānisaṃsavaggo dasamo.	77	
PA_atk-s04_03a:772	Dutiyapaṇṇāsakaṃ niṭṭhitaṃ.	77	
PA_atk-s04_03a:773	11. Tikavaggo	77	
PA_atk-s04_03a:774	1. Rāgasuttavaṇṇanā	77	
PA_atk-s04_03a:775	107. Ekādasamassa paṭhame asubhāti asubhakammaṭṭhānaṃ. Mettāti mettākammaṭṭhānaṃ. Paññāti sahavipassanā maggapaññā.	77	
PA_atk-s04_03a:776	6. Assādasuttavaṇṇanā	77	
PA_atk-s04_03a:777_0	112. Chaṭṭhe assādadiṭṭhīti sassatadiṭṭhi. Attānudiṭṭhīti attānaṃ anugatā vīsativatthukā	777	
PA_atk-s04_03a:777_1	sakkāyadiṭṭhi. Micchādiṭṭhīti dvāsaṭṭhividhāpi diṭṭhi. Sammādiṭṭhīti maggasammādiṭṭhi,	777	
PA_atk-s04_03a:777_2	natthi dinnantiādikā vā micchādiṭṭhi, kammassakatañāṇaṃ sammādiṭṭhi.	777	
PA_atk-s04_03a:778	7. Aratisuttavaṇṇanā	77	
PA_atk-s04_03a:779	113. Sattame adhammacariyāti dasa akusalakammapathā.	77	
PA_atk-s04_03a:780	10. Uddhaccasuttavaṇṇanā	78	
PA_atk-s04_03a:781	116. Dasame asaṃvaroti anadhivāsakabhāvo. Sesaṃ sabbattha uttānamevāti.	78	
PA_atk-s04_03a:782	Tikavaggo ekādasamo.	78	
PA_atk-s04_03a:783	12. Sāmaññavaggavaṇṇanā	78	
PA_atk-s04_03a:784_0	119-121. Ito paresu tapussoti dvevācikupāsako. Tathāgate niṭṭhaṅgatoti buddhaguṇesu	784	
PA_atk-s04_03a:784_1	patiṭṭhitacitto pahīnakaṅkho. Amataṃ addasāti amataddaso. Ariyenāti niddosena lokuttarasīlena.	784	
PA_atk-s04_03a:784_2	Ñāṇenāti paccavekkhaṇañāṇena. Vimuttiyāti sekhaphalavimuttiyā. Tavakaṇṇikoti evaṃnāmako	784	
PA_atk-s04_03a:784_3	gahapati. Tapakaṇṇikotipi pāḷi.	784	
PA_atk-s04_03a:785	24. Rāgapeyyālavaṇṇanā	78	
PA_atk-s04_03a:786	140. Rāgassāti pañcakāmaguṇikarāgassa. Sesaṃ sabbattha uttānatthamevāti.	78	
PA_atk-s04_03a:787	Manorathapūraṇiyā aṅguttaranikāya-aṭṭhakathāya	78	
PA_atk-s04_03a:788	Chakkanipātassa saṃvaṇṇanā niṭṭhitā.	78	
PA_atk-s04_03a:789	. Namo tassa bhagavato arahato sammāsambuddhassa.	78	
PA_atk-s04_03a:790	Aṅguttaranikāye	79	
PA_atk-s04_03a:791	Sattakanipāta-aṭṭhakathā	79	
PA_atk-s04_03a:792	Paṇṇāsakaṃ	79	
PA_atk-s04_03a:793	1. Dhanavaggo	79	
PA_atk-s04_03a:794	1-5. Paṭhamapiyasuttādivaṇṇanā	79	
PA_atk-s04_03a:795_0	1-5. Sattakanipātassa paṭhame anavaññattikāmoti abhiññātabhāvakāmo. Tatiye yoniso	795	
PA_atk-s04_03a:795_1	vicine dhammanti upāyena catusaccadhammaṃ vicināti. Paññāyatthaṃ vipassatīti sahavipassanāya	795	
PA_atk-s04_03a:795_2	maggapaññāya saccadhammaṃ vipassati. Pajjotassevāti dīpasseva. Vimokkho hoti cetasoti	795	
PA_atk-s04_03a:795_3	tassa imehi balehi samannāgatassa khīṇāsavassa dīpanibbānaṃ viya carimakacittassa	795	
PA_atk-s04_03a:795_4	vatthārammaṇehi vimokkho hoti, gataṭṭhānaṃ na paññāyati. Catutthe saddho hotītiādīni	795	
PA_atk-s04_03a:795_5	pañcakanipāte vaṇṇitāneva. Pañcame dhanānīti adāliddiyakaraṇaṭṭhena dhanāni.	795	
PA_atk-s04_03a:796	7. Uggasuttavaṇṇanā	79	
PA_atk-s04_03a:797_0	7. Sattame uggo rājamahāmattoti pasenadikosalassa mahāamacco. Upasaṅkamīti bhuttapātarāso	797	
PA_atk-s04_03a:797_1	upasaṅkami. Aḍḍhoti nidhānagatena dhanena aḍḍho. Migāro rohaṇeyyoti rohaṇaseṭṭhino	797	
PA_atk-s04_03a:797_2	nattāraṃ migāraseṭṭhiṃ sandhāyevamāha. Mahaddhanoti vaḷañjanadhanena mahaddhano.	797	
PA_atk-s04_03a:797_3	Mahābhogoti upabhogaparibhogabhaṇḍassa mahantatāya mahābhogo. Hiraññassāti suvaṇṇasseva.	797	
PA_atk-s04_03a:797_4	Suvaṇṇāmeva hissa koṭisaṅkhyaṃ ahosi. Rūpiyassāti sesassa taṭṭakasarakaattharaṇapāvuraṇādino	797	
PA_atk-s04_03a:797_5	paribhogaparikkhārassa pamāṇasaṅkhāne vādoyeva natthi.	797	
PA_atk-s04_03a:798	8. Saṃyojanasuttavaṇṇanā	79	
PA_atk-s04_03a:799	8. Aṭṭhame anunayasaṃyojananti kāmarāgasaṃyojanaṃ. Sabbāneva cetāni bandhanaṭṭhena saṃyojanānīti veditabbāni. Imasmiṃ sutte vaṭṭameva kathitaṃ. Sesaṃ sabbattha uttānatthamevāti.	79	
PA_atk-s04_03a:800	Dhanavaggo paṭhamo.	80	
PA_atk-s04_03a:801	2. Anusayavaggo	80	
PA_atk-s04_03a:802	3. Kulasuttavaṇṇanā	80	
PA_atk-s04_03a:803_0	13. Dutiyassa tatiye nālanti na yuttaṃ nānucchavikaṃ. Na manāpenāti na manamhi appanakena	803	
PA_atk-s04_03a:803_1	ākārena nisinnāsanato paccuṭṭhenti, anādarameva dassenti. Santamassa pariguhantīti	803	
PA_atk-s04_03a:803_2	vijjamānampi deyyadhammaṃ etassa niguhanti paṭicchādenti. Asakkaccaṃ denti no sakkaccanti	803	
PA_atk-s04_03a:803_3	lūkhaṃ vā hotu paṇītaṃ vā, asahatthā acittīkārena denti, no cittīkārena.	803	
PA_atk-s04_03a:804	4. Puggalasuttavaṇṇanā	80	
PA_atk-s04_03a:805_0	14. Catutthe ubhatobhāgavimuttoti dvīhi bhāgehi vimutto, arūpasamāpattiyā rūpakāyato	805	
PA_atk-s04_03a:805_1	vimutto, maggena nāmakāyato. So catunnaṃ arūpasamāpattīnaṃ ekekato vuṭṭhāya saṅkhāre	805	
PA_atk-s04_03a:805_2	sammasitvā arahattaṃ pattānaṃ catunnaṃ, nirodhā vuṭṭhāya arahattaṃ pattaanāgāmino	805	
PA_atk-s04_03a:805_3	ca vasena pañcavidho hoti. Pāḷi panettha “katamo ca puggalo ubhatobhāgavimutto? Idhekacco	805	
PA_atk-s04_03a:805_4	puggalo aṭṭha vimokkhe kāyena phusitvā viharati, paññāya cassa disvā āsavā parikkhīṇā	805	
PA_atk-s04_03a:805_5	hontī”ti evaṃ aṭṭhavimokkhalābhino vasena āgatā.	805	
PA_atk-s04_03a:806_0	Paññāya vimuttoti paññāvimutto. So sukkhavipassako, catūhi jhānehi vuṭṭhāya arahattaṃ	806	
PA_atk-s04_03a:806_1	pattā cattāro cāti imesaṃ vasena pañcavidho hoti. Pāḷi panettha aṭṭhavimokkhapaṭikkhepavaseneva	806	
PA_atk-s04_03a:806_2	āgatā. Yathāha – “na heva kho aṭṭha vimokkhe kāyena phusitvā viharati, paññāya cassa	806	
PA_atk-s04_03a:806_3	disvā āsavā parikkhīṇā honti. Ayaṃ vuccati puggalo paññāvimutto”ti.	806	
PA_atk-s04_03a:807_0	Phuṭṭhantaṃ sacchikatoti kāyasakkhī. So jhānaphassaṃ paṭhamaṃ phusati, pacchā nirodhaṃ	807	
PA_atk-s04_03a:807_1	nibbānaṃ sacchikaroti. So sotāpattiphalaṭṭhaṃ ādiṃ katvā yāva arahattamaggaṭṭhā chabbidho	807	
PA_atk-s04_03a:807_2	hoti. Tenāha – “idhekacco puggalo aṭṭha vimokkhe kāyena phusitvā viharati, paññāya	807	
PA_atk-s04_03a:807_3	cassa disvā ekacce āsavā parikkhīṇā honti. Ayaṃ vuccati puggalo kāyasakkhī”ti.	807	
PA_atk-s04_03a:808_0	Diṭṭhantaṃ pattoti diṭṭhippatto. Tatridaṃ saṅkhepalakkhaṇaṃ – dukkhā saṅkhārā, sukho	808	
PA_atk-s04_03a:808_1	nirodhoti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto.	808	
PA_atk-s04_03a:808_2	Vitthārato pana sopi kāyasakkhī viya chabbidho hoti. Tenevāha – “idhekacco puggalo	808	
PA_atk-s04_03a:808_3	‘idaṃ dukkha’nti yathābhūtaṃ pajānāti…pe… ‘ayaṃ dukkhanirodhagāminī paṭipadā’ti yathābhūtaṃ	808	
PA_atk-s04_03a:808_4	pajānāti, tathāgatappaveditā cassa dhammā paññāya vodiṭṭhā honti vocaritā paññāya…pe…	808	
PA_atk-s04_03a:808_5	ayaṃ vuccati puggalo diṭṭhippatto”ti.	808	
PA_atk-s04_03a:809_0	Saddhāya vimuttoti saddhāvimutto. Sopi vuttanayeneva chabbidho hoti. Tenāha – “idhekacco	809	
PA_atk-s04_03a:809_1	puggalo ‘idaṃ dukkha’nti yathābhūtaṃ pajānāti…pe… ‘ayaṃ dukkhanirodhagāminī paṭipadā’ti	809	
PA_atk-s04_03a:809_2	yathābhūtaṃ pajānāti, tathāgatappaveditā cassa dhammā paññāya vodiṭṭhā honti vocaritā	809	
PA_atk-s04_03a:809_3	paññāya…pe… no ca kho yathādiṭṭhippattassa. Ayaṃ vuccati puggalo saddhāvimutto”ti.	809	
PA_atk-s04_03a:809_4	Etassa hi saddhāvimuttassa pubbabhāgamaggakkhaṇe saddahantassa viya okappentassa	809	
PA_atk-s04_03a:809_5	viya adhimuccantassa viya ca kilesakkhayo hoti, diṭṭhippattassa pubbabhāgamaggakkhaṇe	809	
PA_atk-s04_03a:809_6	kilesacchedakañāṇaṃ adandhaṃ tikhiṇaṃ sūraṃ hutvā vahati. Tasmā yathā nāma nātitikhiṇena	809	
PA_atk-s04_03a:809_7	asinā kadaliṃ chindantassa chinnaṭṭhānaṃ maṭṭhaṃ na hoti, asi sīghaṃ na vahati, saddo	809	
PA_atk-s04_03a:809_8	suyyati, balavataro vāyāmo kātabbo hoti, evarūpā saddhāvimuttassa pubbabhāgamaggabhāvanā.	809	
PA_atk-s04_03a:809_9	Yathā pana sunisitena asinā kadaliṃ chindantassa chinnaṭṭhānaṃ maṭṭhaṃ hoti, asi	809	
PA_atk-s04_03a:809_10	sīghaṃ vahati, saddo na suyyati, balavavāyāmakiccaṃ na hoti, evarūpā paññāvimuttassa	8091	
PA_atk-s04_03a:809_11	pubbabhāgamaggabhāvanā veditabbā.	8091	
PA_atk-s04_03a:810_0	Dhammaṃ anussaratīti dhammānusārī. Dhammoti paññā, paññāpubbaṅgamaṃ maggaṃ bhāvetīti	810	
PA_atk-s04_03a:810_1	attho. Saddhānusārimhipi eseva nayo. Ubhopete sotāpattimaggaṭṭhāyeva. Vuttampi cetaṃ	810	
PA_atk-s04_03a:810_2	– “yassa puggalassa sotāpattiphalasacchikiriyāya paṭipannassa paññindriyaṃ adhimattaṃ	810	
PA_atk-s04_03a:810_3	hoti, paññāvāhiṃ paññāpubbaṅgamaṃ ariyamaggaṃ bhāveti. Ayaṃ vuccati puggalo dhammānusārī.	810	
PA_atk-s04_03a:810_4	Yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ	810	
PA_atk-s04_03a:810_5	hoti, saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ vuccati puggalo saddhānusārī”ti.	810	
PA_atk-s04_03a:810_6	Ayamettha saṅkhepo, vitthārato panesā ubhatobhāgavimuttādikathā visuddhimagge paññābhāvanādhikāre	810	
PA_atk-s04_03a:810_7	vuttā. Tasmā tattha vuttanayeneva veditabbāti.	810	
PA_atk-s04_03a:811	5. Udakūpamāsuttavaṇṇanā	81	
PA_atk-s04_03a:812_0	15. Pañcame udakūpamāti nimujjanādiākāraṃ gahetvā udakena upamitā. Sakiṃ nimuggoti	812	
PA_atk-s04_03a:812_1	ekavārameva nimuggo. Ekantakāḷakehīti niyatamicchādiṭṭhiṃ sandhāya vuttaṃ. Ummujjatīti	812	
PA_atk-s04_03a:812_2	uṭṭhahati. Sādhūti sobhanā bhaddakā. Hāyatiyevāti caṅkavāre āsittaudakaṃ viya parihāyateva.	812	
PA_atk-s04_03a:812_3	Ummujjitvā vipassati viloketīti uṭṭhahitvā gantabbadisaṃ vipassati viloketi. Pataratīti	812	
PA_atk-s04_03a:812_4	gantabbadisābhimukho tarati nāma. Paṭigādhappatto hotīti uṭṭhāya viloketvā pataritvā	812	
PA_atk-s04_03a:812_5	ekasmiṃ ṭhāne patiṭṭhāpatto nāma hoti, tiṭṭhati na punāgacchati. Tiṇṇo pāraṅgato	812	
PA_atk-s04_03a:812_6	thale tiṭṭhatīti sabbakilesoghaṃ taritvā paratīraṃ gantvā nibbānathale patiṭṭhito	812	
PA_atk-s04_03a:812_7	nāma hoti. Imasmiṃ sutte vaṭṭavivaṭṭaṃ kathitaṃ.	812	
PA_atk-s04_03a:813	6. Aniccānupassīsuttavaṇṇanā	81	
PA_atk-s04_03a:814_0	16. Chaṭṭhe aniccāti evaṃ paññāya pharanto anupassatīti aniccānupassī. Aniccāti evaṃ	814	
PA_atk-s04_03a:814_1	saññā assāti aniccasaññī. Aniccāti evaṃ ñāṇena paṭisaṃveditā assāti aniccapaṭisaṃvedī.	814	
PA_atk-s04_03a:814_2	Satatanti sabbakālaṃ. Samitanti yathā purimacittena pacchimacittaṃ samitaṃ samupagataṃ	814	
PA_atk-s04_03a:814_3	ghaṭṭitaṃ hoti, evaṃ. Abbokiṇṇanti nirantaraṃ aññena cetasā asaṃmissaṃ. Cetasā adhimuccamānoti	814	
PA_atk-s04_03a:814_4	cittena sanniṭṭhāpayamāno. Paññāya pariyogāhamānoti vipassanāñāṇena anupavisamāno.	814	
PA_atk-s04_03a:815_0	Apubbaṃ acarimanti apure apacchā ekakkhaṇeyeva. Idha samasīsī kathito. So catubbidho	815	
PA_atk-s04_03a:815_1	hoti rogasamasīsī, vedanāsamasīsī, iriyāpathasamasīsī, jīvitasamasīsīti. Tattha yassa	815	
PA_atk-s04_03a:815_2	aññatarena rogena phuṭṭhassa sato rogavūpasamo ca āsavakkhayo ca ekappahāreneva hoti,	815	
PA_atk-s04_03a:815_3	ayaṃ rogasamasīsī nāma. Yassa pana aññataraṃ vedanaṃ vedayato vedanāvūpasamo ca āsavakkhayo	815	
PA_atk-s04_03a:815_4	ca ekappahāreneva hoti, ayaṃ vedanāsamasīsī nāma. Yassa pana ṭhānādīsu iriyāpathesu	815	
PA_atk-s04_03a:815_5	aññatarasamaṅgino vipassantassa iriyāpathassa pariyosānañca āsavakkhayo ca ekappahāreneva	815	
PA_atk-s04_03a:815_6	hoti, ayaṃ iriyāpathasamasīsī nāma. Yassa pana upakkamato vā sarasato vā jīvitapariyādānañca	815	
PA_atk-s04_03a:815_7	āsavakkhayo ca ekappahāreneva hoti, ayaṃ jīvitasamasīsī nāma. Ayamidha adhippeto.	815	
PA_atk-s04_03a:815_8	Tattha kiñcāpi āsavapariyādānaṃ maggacittena, jīvitapariyādānaṃ cuticittena hotīti	815	
PA_atk-s04_03a:815_9	ubhinnaṃ ekakkhaṇe sambhavo nāma natthi. Yasmā panassa āsavesu khīṇamattesu paccavekkhaṇavārānantarameva	815	
PA_atk-s04_03a:815_10	jīvitapariyādānaṃ gacchati, antaraṃ na paññāyati, tasmā evaṃ vuttaṃ.	8151	
PA_atk-s04_03a:816_0	Antarāparinibbāyīti yo pañcasu suddhāvāsesu yattha katthaci uppanno nibbattakkhaṇe	816	
PA_atk-s04_03a:816_1	vā thokaṃ atikkamitvā vā vemajjhe ṭhatvā vā arahattaṃ pāpuṇāti, tassetaṃ nāmaṃ. Upahaccaparinibbāyīti	816	
PA_atk-s04_03a:816_2	yo tattheva āyuvemajjhaṃ atikkamitvā arahattaṃ pāpuṇāti. Asaṅkhāraparinibbāyīti yo	816	
PA_atk-s04_03a:816_3	tesaṃyeva puggalānaṃ asaṅkhāreneva appayogena kilese khepeti. Sasaṅkhāraparinibbāyīti	816	
PA_atk-s04_03a:816_4	yo sasaṅkhārena sappayogena kilese khepeti. Uddhaṃsoto akaniṭṭhagāmīti yo heṭṭhā	816	
PA_atk-s04_03a:816_5	catūsu suddhāvāsesu yattha katthaci nibbattitvā tato cuto anupubbena akaniṭṭhe uppajjitvā arahattaṃ pāpuṇāti.	816	
PA_atk-s04_03a:817	7-9. Dukkhānupassīsuttādivaṇṇanā	81	
PA_atk-s04_03a:818_0	17-19. Sattame dukkhānupassīti pīḷanākāraṃ dukkhato anupassanto. Aṭṭhame anattānupassīti	818	
PA_atk-s04_03a:818_1	avasavattanākāraṃ anattāti anupassanto. Navame sukhānupassīti sukhanti evaṃ ñāṇena anupassanto.	818	
PA_atk-s04_03a:819	10. Niddasavatthusuttavaṇṇanā	81	
PA_atk-s04_03a:820_0	20. Dasame niddasavatthūnīti niddasādivatthūni, “niddaso bhikkhu, nibbīso, nittiṃso,	820	
PA_atk-s04_03a:820_1	niccattālīso, nippaññāso”ti evaṃ vacanakāraṇāni. Ayaṃ kira pañho titthiyasamaye uppanno.	820	
PA_atk-s04_03a:820_2	Titthiyā hi dasavassakāle mataṃ nigaṇṭhaṃ niddasoti vadanti. So kira puna dasavasso	820	
PA_atk-s04_03a:820_3	na hoti. Na kevalañca dasavasso, navavassopi ekavassopi na hoti. Eteneva nayena vīsativassādikālepi	820	
PA_atk-s04_03a:820_4	mataṃ nigaṇṭhaṃ “nibbīso nittiṃso niccattālīso nippaññāso”ti vadanti. Āyasmā ānando	820	
PA_atk-s04_03a:820_5	gāme vicaranto taṃ kathaṃ sutvā vihāraṃ gantvā bhagavato ārocesi. Bhagavā āha – “na	820	
PA_atk-s04_03a:820_6	idaṃ, ānanda, titthiyānaṃ adhivacanaṃ, mama sāsane khīṇāsavassetaṃ adhivacanaṃ. Khīṇāsavo	820	
PA_atk-s04_03a:820_7	hi dasavassakāle parinibbuto puna dasavasso na hoti. Na kevalañca dasavassova, navavassopi…pe…	820	
PA_atk-s04_03a:820_8	ekavassopi. Na kevalañca ekavassova, ekādasamāsikopi…pe… ekamāsikopi ekamuhuttikopi	820	
PA_atk-s04_03a:820_9	na hotiyeva”. Kasmā? Puna paṭisandhiyā abhāvā. Nibbīsādīsupi eseva nayo. Iti bhagavā	820	
PA_atk-s04_03a:820_10	“mama sāsane khīṇāsavassetaṃ adhivacana”nti vatvā yehi kāraṇehi niddaso hoti, tāni	8201	
PA_atk-s04_03a:820_11	dassetuṃ imaṃ desanaṃ ārabhi.	8201	
PA_atk-s04_03a:821_0	Tattha idhāti imasmiṃ sāsane. Sikkhāsamādāne tibbacchando hotīti sikkhāttayapūraṇe	821	
PA_atk-s04_03a:821_1	balavacchando hoti. Āyatiñca sikkhāsamādāne avigatapemoti anāgate punadivasādīsupi	821	
PA_atk-s04_03a:821_2	sikkhāpūraṇe avigatapemeneva samannāgato hoti. Dhammanisantiyāti dhammanisāmanāya.	821	
PA_atk-s04_03a:821_3	Vipassanāyetaṃ adhivacanaṃ. Icchāvinayeti taṇhāvinaye. Paṭisallāneti ekībhāve. Vīriyārambheti	821	
PA_atk-s04_03a:821_4	kāyikacetasikassa vīriyassa pūraṇe. Satinepakketi satiyañceva nipakabhāve. Diṭṭhipaṭivedheti	821	
PA_atk-s04_03a:821_5	maggadassane. Sesaṃ sabbattha uttānamevāti.	821	
PA_atk-s04_03a:822	Anusayavaggo dutiyo.	82	
PA_atk-s04_03a:823	3. Vajjisattakavaggo	82	
PA_atk-s04_03a:824	1. Sārandadasuttavaṇṇanā	82	
PA_atk-s04_03a:825_0	21. Tatiyassa paṭhame sārandade cetiyeti evaṃnāmake vihāre. Anuppanne kira tathāgate	825	
PA_atk-s04_03a:825_1	tattha sārandadassa yakkhassa nivāsanaṭṭhānaṃ cetiyaṃ ahosi, athettha bhagavato vihāraṃ	825	
PA_atk-s04_03a:825_2	kāresuṃ. So sārandadacetiyaṃtveva saṅkhaṃ gato. Yāvakīvañcāti yattakaṃ kālaṃ. Abhiṇhaṃ	825	
PA_atk-s04_03a:825_3	sannipātāti divasassa tikkhattuṃ sannipatantāpi antarantarā sannipatantāpi abhiṇhaṃ	825	
PA_atk-s04_03a:825_4	sannipātāva. Sannipātabahulāti “hiyyopi purimadivasampi sannipatamha, puna ajja kimatthaṃ	825	
PA_atk-s04_03a:825_5	sannipatāmā”ti vosānamanāpajjanena sannipātabahulā. Vuddhiyeva licchavī vajjīnaṃ	825	
PA_atk-s04_03a:825_6	pāṭikaṅkhā no parihānīti abhiṇhaṃ asannipatantā hi disāsu āgataṃ sāsanaṃ na suṇanti,	825	
PA_atk-s04_03a:825_7	tato “asukagāmasīmā vā nigamasīmā vā ākulā, asukaṭṭhāne corā pariyuṭṭhitā”ti na jānanti.	825	
PA_atk-s04_03a:825_8	Corāpi “pamattā rājāno”ti ñatvā gāmanigamādīni paharantā janapadaṃ nāsenti. Evaṃ	825	
PA_atk-s04_03a:825_9	rājūnaṃ parihāni hoti. Abhiṇhaṃ sannipatantā pana taṃ pavattiṃ suṇanti, tato balaṃ	825	
PA_atk-s04_03a:825_10	pesetvā amittamaddanaṃ karonti. Corāpi “appamattā rājāno, na sakkā amhehi vaggabandhanena	8251	
PA_atk-s04_03a:825_11	vicaritu”nti bhijjitvā palāyanti. Evaṃ rājūnaṃ vuddhi hoti. Tena vuttaṃ – “vuddhiyeva	8251	
PA_atk-s04_03a:825_12	licchavī vajjīnaṃ pāṭikaṅkhā no parihānī”ti.	8251	
PA_atk-s04_03a:826_0	Samaggātiādīsu sannipātabheriyā niggatāya “ajja me kiccaṃ atthi maṅgalaṃ atthī”ti	826	
PA_atk-s04_03a:826_1	vikkhepaṃ karontā na samaggā sannipatanti nāma. Bherisaddaṃ pana sutvāva bhuñjamānāpi	826	
PA_atk-s04_03a:826_2	alaṅkurumānāpi vatthāni nivāsayamānāpi addhabhuttā addhālaṅkatā vatthaṃ nivāsentāva	826	
PA_atk-s04_03a:826_3	sannipatantā samaggā sannipatanti nāma. Sannipatitā pana cintetvā mantetvā kattabbaṃ	826	
PA_atk-s04_03a:826_4	katvā ekatova avuṭṭhahantā na samaggā vuṭṭhahanti nāma. Evaṃ vuṭṭhitesu hi ye paṭhamaṃ	826	
PA_atk-s04_03a:826_5	gacchanti, tesaṃ evaṃ hoti – “amhehi bāhirakathāva sutā, idāni vinicchayakathā bhavissatī”ti.	826	
PA_atk-s04_03a:826_6	Ekato vuṭṭhahantā pana samaggā vuṭṭhahanti nāma. Apica “asukaṭṭhāne gāmasīmā vā nigamasīmā	826	
PA_atk-s04_03a:826_7	vā ākulā, corā vā pariyuṭṭhitā”ti sutvā “ko gantvā amittamaddanaṃ karissatī”ti vutte	826	
PA_atk-s04_03a:826_8	“ahaṃ paṭhamaṃ ahaṃ paṭhama”nti vatvā gacchantāpi samaggā vuṭṭhahanti nāma. Ekassa	826	
PA_atk-s04_03a:826_9	pana kammante osīdamāne sesā puttabhātaro pesetvā tassa kammantaṃ upatthambhayamānāpi	826	
PA_atk-s04_03a:826_10	āgantukarājānaṃ “asukassa gehaṃ gacchatu, asukassa gehaṃ gacchatū”ti avatvā sabbe	8261	
PA_atk-s04_03a:826_11	ekato saṅgaṇhantāpi ekassa maṅgale vā roge vā aññasmiṃ vā pana tādise sukhadukkhe	8261	
PA_atk-s04_03a:826_12	uppanne sabbe tattha sahāyabhāvaṃ gacchantāpi samaggā vajjikaraṇīyāni karonti nāma.	8261	
PA_atk-s04_03a:827_0	Appaññattantiādīsu pubbe akataṃ suṅkaṃ vā baliṃ vā daṇḍaṃ vā āharāpentā appaññattaṃ	827	
PA_atk-s04_03a:827_1	paññāpenti nāma. Porāṇapaveṇiyā āgatameva pana anāharāpentā paññattaṃ samucchindanti	827	
PA_atk-s04_03a:827_2	nāma. Coroti gahetvā dassite avicinitvā chejjabhejjaṃ anusāsantā porāṇaṃ vajjidhammaṃ	827	
PA_atk-s04_03a:827_3	samādāya na vattanti nāma. Tesaṃ apaññattaṃ paññāpentānaṃ abhinavasuṅkādipīḷitā manussā	827	
PA_atk-s04_03a:827_4	“atiupaddutamha, ke imesaṃ vijite vasissantī”ti paccantaṃ pavisitvā corā vā corasahāyā	827	
PA_atk-s04_03a:827_5	vā hutvā janapadaṃ hananti. Paññattaṃ samucchindantānaṃ paveṇiāgatāni suṅkādīni agaṇhantānaṃ	827	
PA_atk-s04_03a:827_6	koso parihāyati, tato hatthiassabalakāyaorodhādayo yathānibaddhaṃ vaṭṭaṃ alabhamānā	827	
PA_atk-s04_03a:827_7	thāmabalena parihāyanti. Te neva yuddhakkhamā honti na pāricariyakkhamā. Porāṇaṃ	827	
PA_atk-s04_03a:827_8	vajjidhammaṃ samādāya avattantānaṃ vijite manussā “amhākaṃ puttaṃ pitaraṃ bhātaraṃ	827	
PA_atk-s04_03a:827_9	acoraṃyeva coroti katvā chindiṃsu bhindiṃsū”ti kujjhitvā paccantaṃ pavisitvā corā	827	
PA_atk-s04_03a:827_10	vā corasahāyā vā hutvā janapadaṃ hananti. Evaṃ rājūnaṃ parihāni hoti. Apaññattaṃ	8271	
PA_atk-s04_03a:827_11	na paññāpentānaṃ pana “paveṇiāgataṃyeva rājāno karontī”ti manussā haṭṭhatuṭṭhā kasivāṇijjādike	8271	
PA_atk-s04_03a:827_12	kammante sampādenti. Paññattaṃ asamucchindantānaṃ paveṇiāgatāni suṅkādīni gaṇhantānaṃ	8271	
PA_atk-s04_03a:827_13	koso vaḍḍhati, tato hatthiassabalakāyaorodhādayo yathānibaddhaṃ vaṭṭaṃ labhamānā	8271	
PA_atk-s04_03a:827_14	thāmabalasampannā yuddhakkhamā ceva pāricariyakkhamā ca honti. Porāṇe vajjidhamme	8271	
PA_atk-s04_03a:827_15	samādāya vattantānaṃ manussā na ujjhāyanti. “Rājāno porāṇapaveṇiyā karonti, aṭṭakulikasenāpatiuparājūhi	8271	
PA_atk-s04_03a:827_16	parikkhitaṃ sayampi parikkhipitvā paveṇipotthakaṃ vācāpetvā anucchavikameva daṇḍaṃ	8271	
PA_atk-s04_03a:827_17	pavattayanti, etesaṃ doso natthi, amhākaṃyeva doso”ti appamattā kammante karonti.	8271	
PA_atk-s04_03a:827_18	Evaṃ rājūnaṃ vuddhi hoti.	8271	
PA_atk-s04_03a:828_0	Sakkarissantīti yaṃkiñci tesaṃ sakkāraṃ karontā sundarameva karissanti. Garuṃ karissantīti	828	
PA_atk-s04_03a:828_1	garubhāvaṃ paccupaṭṭhapetvā karissanti. Mānessantīti manena piyāyissanti. Pūjessantīti	828	
PA_atk-s04_03a:828_2	paccayapūjāya pūjessanti. Sotabbaṃ maññissantīti divasassa dve tayo vāre upaṭṭhānaṃ	828	
PA_atk-s04_03a:828_3	gantvā tesaṃ kathaṃ sotabbaṃ saddhātabbaṃ maññissanti. Tattha ye evaṃ mahallakānaṃ	828	
PA_atk-s04_03a:828_4	rājūnaṃ sakkārādīni na karonti, ovādatthāya vā nesaṃ upaṭṭhānaṃ na gacchanti, te	828	
PA_atk-s04_03a:828_5	tehi vissaṭṭhā anovadiyamānā kīḷāpasutā rajjato parihāyanti. Ye pana tathā paṭipajjanti,	828	
PA_atk-s04_03a:828_6	tesaṃ mahallakarājāno “idaṃ kātabbaṃ idaṃ na kātabba”nti porāṇapaveṇiṃ ācikkhanti.	828	
PA_atk-s04_03a:828_7	Saṅgāmaṃ patvāpi “evaṃ pavisitabbaṃ, evaṃ nikkhamitabba”nti upāyaṃ dassenti. Te tehi	828	
PA_atk-s04_03a:828_8	ovadiyamānā yathāovādaṃ paṭipajjamānā sakkonti rajjapaveṇiṃ sandhāretuṃ. Tena vuttaṃ	828	
PA_atk-s04_03a:828_9	– “vuddhiyeva licchavī vajjīnaṃ pāṭikaṅkhā”ti.	828	
PA_atk-s04_03a:829_0	Kulitthiyoti kulagharaṇiyo. Kulakumāriyoti anividdhā tāsaṃ dhītaro. Okassāti vā pasayhāti	829	
PA_atk-s04_03a:829_1	vā pasayhākārassevetaṃ nāmaṃ. Okāsātipi paṭhanti. Tattha okassāti avakasitvā ākaḍḍhitvā.	829	
PA_atk-s04_03a:829_2	Pasayhāti abhibhavitvā ajjhottharitvāti ayaṃ vacanattho. Evañhi karontānaṃ vijite	829	
PA_atk-s04_03a:829_3	manussā “amhākaṃ gehe puttabhātaropi, kheḷasiṅghānikādīni mukhena apanetvā saṃvaḍḍhitā	829	
PA_atk-s04_03a:829_4	dhītaropi ime balakkārena gahetvā attano ghare vāsentī”ti kupitā paccantaṃ pavisitvā	829	
PA_atk-s04_03a:829_5	corā vā corasahāyā vā hutvā janapadaṃ hananti. Evaṃ akarontānaṃ pana vijite manussā	829	
PA_atk-s04_03a:829_6	appossukkā sakāni kammāni karontā rājakosaṃ vaḍḍhenti. Evamettha vuddhihāniyo veditabbā.	829	
PA_atk-s04_03a:830_0	Vajjīnaṃ vajjicetiyānīti vajjirājūnaṃ vajjiraṭṭhe cittīkataṭṭhena cetiyānīti laddhanāmāni	830	
PA_atk-s04_03a:830_1	yakkhaṭṭhānāni. Abbhantarānīti antonagare ṭhitāni. Bāhirānīti bahinagare ṭhitāni.	830	
PA_atk-s04_03a:830_2	Dinnapubbaṃ katapubbanti pubbe dinnañca katañca. No parihāpessantīti ahāpetvā yathāpavattameva	830	
PA_atk-s04_03a:830_3	karissanti. Dhammikaṃ baliṃ parihāpentānañhi devatā ārakkhaṃ susaṃvihitaṃ na karonti,	830	
PA_atk-s04_03a:830_4	anuppannaṃ dukkhaṃ uppādetuṃ asakkontiyopi uppannaṃ kāsasīsarogādiṃ vaḍḍhenti, saṅgāme	830	
PA_atk-s04_03a:830_5	patte sahāyā na honti. Aparihāpentānaṃ pana ārakkhaṃ susaṃvihitaṃ karonti, anuppannaṃ	830	
PA_atk-s04_03a:830_6	sukhaṃ uppādetuṃ asakkontiyopi uppannaṃ kāsasīsarogādiṃ haranti, saṅgāmasīse sahāyā	830	
PA_atk-s04_03a:830_7	hontīti. Evamettha vuddhihāniyo veditabbā.	830	
PA_atk-s04_03a:831_0	Dhammikā rakkhāvaraṇaguttīti ettha rakkhā eva yathā anicchitaṃ nāgacchati, evaṃ āvaraṇato	831	
PA_atk-s04_03a:831_1	āvaraṇaṃ. Yathā icchitaṃ na nassati, evaṃ gopāyanato gutti. Tattha balakāyena parivāretvā	831	
PA_atk-s04_03a:831_2	rakkhanaṃ pabbajitānaṃ dhammikā rakkhāvaraṇagutti nāma na hoti. Yathā pana vihārassa	831	
PA_atk-s04_03a:831_3	upavane rukkhe na chindanti, vājikā vājaṃ na karonti, pokkharaṇīsu macche na gaṇhanti,	831	
PA_atk-s04_03a:831_4	evaṃ karaṇaṃ dhammikā rakkhāvaraṇagutti nāma. Kintīti kena nu kho kāraṇena.	831	
PA_atk-s04_03a:832_0	Tattha ye anāgatānaṃ arahantānaṃ āgamanaṃ na icchanti, te assaddhā honti appasannā.	832	
PA_atk-s04_03a:832_1	Pabbajite sampatte paccuggamanaṃ na karonti, gantvā na passanti, paṭisanthāraṃ na	832	
PA_atk-s04_03a:832_2	karonti, pañhaṃ na pucchanti, dhammaṃ na suṇanti, dānaṃ na denti, anumodanaṃ na suṇanti,	832	
PA_atk-s04_03a:832_3	nivāsanaṭṭhānaṃ na saṃvidahanti. Atha nesaṃ avaṇṇo uggacchati “asuko nāma rājā assaddho	832	
PA_atk-s04_03a:832_4	appasanno, pabbajite sampatte paccuggamanaṃ na karoti…pe… nivāsanaṭṭhānaṃ na saṃvidahatī”ti.	832	
PA_atk-s04_03a:832_5	Taṃ sutvā pabbajitā tassa nagaradvārena gacchantāpi nagaraṃ na pavisanti. Evaṃ anāgatānaṃ	832	
PA_atk-s04_03a:832_6	arahantānaṃ anāgamanameva hoti. Āgatānaṃ pana phāsuvihāre asati yepi ajānitvā āgatā,	832	
PA_atk-s04_03a:832_7	te “vasissāmāti tāva cintetvā āgatamhā, imesaṃ pana rājūnaṃ iminā nīhārena ke vasissantī”ti	832	
PA_atk-s04_03a:832_8	nikkhamitvā gacchanti. Evaṃ anāgatesu anāgacchantesu āgatesu dukkhaṃ viharantesu	832	
PA_atk-s04_03a:832_9	so doso pabbajitānaṃ anāvāso hoti. Tato devatārakkhā na hoti, devatārakkhāya asati	832	
PA_atk-s04_03a:832_10	amanussā okāsaṃ labhanti, amanussā ussannā anuppannaṃ byādhiṃ uppādenti. Sīlavantānaṃ	8321	
PA_atk-s04_03a:832_11	dassanapañhapucchanādivatthukassa puññassa anāgamo hoti. Vipariyāyena yathāvuttakaṇhapakkhaviparītassa	8321	
PA_atk-s04_03a:832_12	sukkapakkhassa sambhavo hotīti evamettha vuddhihāniyo veditabbā.	8321	
PA_atk-s04_03a:833	2. Vassakārasuttavaṇṇanā	83	
PA_atk-s04_03a:834_0	22. Dutiye abhiyātukāmoti abhibhavanatthāya yātukāmo. Vajjīti vajjirājāno. Evaṃmahiddhiketi	834	
PA_atk-s04_03a:834_1	evaṃ mahatiyā rājiddhiyā samannāgate. Etena nesaṃ samaggabhāvaṃ katheti. Evaṃmahānubhāveti	834	
PA_atk-s04_03a:834_2	evaṃ mahantena rājānubhāvena samannāgate. Etena nesaṃ hatthisippādīsu katasikkhataṃ	834	
PA_atk-s04_03a:834_3	katheti, yaṃ sandhāya vuttaṃ – “sikkhitā vatime licchavikumārakā, susikkhitā vatime	834	
PA_atk-s04_03a:834_4	licchavikumārakā, yatra hi nāma sukhumena tāḷacchiggaḷena asanaṃ atipātayissanti	834	
PA_atk-s04_03a:834_5	poṅkhānupoṅkhaṃ avirādhita”nti. Ucchecchāmīti ucchindissāmi. Vināsessāmīti adassanaṃ	834	
PA_atk-s04_03a:834_6	nayissāmi. Anayabyasananti avaḍḍhiñceva, ñātibyasanañca. Āpādessāmīti pāpayissāmi.	834	
PA_atk-s04_03a:835_0	Iti kira so ṭhānanisajjādīsu imaṃ yuddhakathameva katheti, “gamanasajjā hothā”ti	835	
PA_atk-s04_03a:835_1	ca balakāyaṃ āṇāpeti. Kasmā? Gaṅgāya kira ekaṃ paṭṭanagāmaṃ nissāya addhayojanaṃ	835	
PA_atk-s04_03a:835_2	ajātasattuno vijitaṃ, addhayojanaṃ licchavīnaṃ. Tatra pabbatapādato mahagghabhaṇḍaṃ	835	
PA_atk-s04_03a:835_3	otarati. Taṃ sutvā “ajja yāmi, sve yāmī”ti ajātasattuno saṃvidahantasseva licchavino	835	
PA_atk-s04_03a:835_4	samaggā sammodamānā puretaraṃ āgantvā sabbaṃ gaṇhanti. Ajātasattu pacchā āgantvā	835	
PA_atk-s04_03a:835_5	taṃ pavattiṃ ñatvā kujjhitvā gacchati. Te punasaṃvaccharepi tatheva karonti. Atha	835	
PA_atk-s04_03a:835_6	so balavāghātajāto, tadā evamakāsi.	835	
PA_atk-s04_03a:836_0	Tato cintesi – “gaṇena saddhiṃ yuddhaṃ nāma bhāriyaṃ, ekopi moghappahāro nāma natthi.	836	
PA_atk-s04_03a:836_1	Ekena kho pana paṇḍitena saddhiṃ mantetvā karonto niraparādho hoti, paṇḍito ca satthārā	836	
PA_atk-s04_03a:836_2	sadiso natthi, satthā ca avidūre dhuravihāre vasati, handāhaṃ pesetvā pucchāmi. Sace	836	
PA_atk-s04_03a:836_3	me gatena koci attho bhavissati, satthā tuṇhī bhavissati. Anatthe pana sati ‘kiṃ	836	
PA_atk-s04_03a:836_4	rañño tattha gatenā’ti vakkhatī”ti. So vassakāraṃ brāhmaṇaṃ pesesi. Brāhmaṇo gantvā	836	
PA_atk-s04_03a:836_5	bhagavato tamatthaṃ ārocesi. Tena vuttaṃ – atha kho rājā…pe… āpādessāmi vajjīti.	836	
PA_atk-s04_03a:837_0	Bhagavantaṃ bījayamānoti thero vattasīse ṭhatvā bhagavantaṃ bījati, bhagavato pana	837	
PA_atk-s04_03a:837_1	sītaṃ vā uṇhaṃ vā natthi. Bhagavā brāhmaṇassa vacanaṃ sutvā tena saddhiṃ amantetvā	837	
PA_atk-s04_03a:837_2	therena saddhiṃ mantetukāmo kinti te, ānanda, sutantiādimāha. Taṃ vuttatthameva.	837	
PA_atk-s04_03a:838_0	Ekamidāhanti idaṃ bhagavā pubbe vajjīnaṃ imassa vajjisattakassa desitabhāvappakāsanatthaṃ	838	
PA_atk-s04_03a:838_1	āha. Akaraṇīyāti akattabbā, aggahetabbāti attho. Yadidanti nipātamattaṃ. Yuddhassāti	838	
PA_atk-s04_03a:838_2	karaṇatthe sāmivacanaṃ, abhimukhaṃ yuddhena gahetuṃ na sakkāti attho. Aññatra upalāpanāyāti	838	
PA_atk-s04_03a:838_3	ṭhapetvā upalāpanaṃ. Upalāpanā nāma “alaṃ vivādena, idāni samaggā homā”ti hatthiassarathahiraññasuvaṇṇādīni	838	
PA_atk-s04_03a:838_4	pesetvā saṅgahakaraṇaṃ, evañhi saṅgahaṃ katvā kevalaṃ vissāsena sakkā gaṇhitunti	838	
PA_atk-s04_03a:838_5	attho. Aññatra mithubhedāti ṭhapetvā mithubhedaṃ. Iminā “aññamaññabhedaṃ katvāpi	838	
PA_atk-s04_03a:838_6	sakkā ete gahetu”nti dasseti. Idaṃ brāhmaṇo bhagavato kathāya nayaṃ labhitvā āha.	838	
PA_atk-s04_03a:838_7	Kiṃ pana bhagavā brāhmaṇassa imāya kathāya nayalābhaṃ jānātīti? Āma jānāti. Jānanto	838	
PA_atk-s04_03a:838_8	kasmā kathesi? Anukampāya. Evaṃ kirassa ahosi – “mayā akathitepi katipāhena gantvā	838	
PA_atk-s04_03a:838_9	sabbe gaṇhissati, kathite pana samagge bhindanto tīhi saṃvaccharehi gaṇhissati. Ettakampi	838	
PA_atk-s04_03a:838_10	jīvitameva varaṃ. Ettakañhi jīvantā attano patiṭṭhābhūtaṃ puññaṃ karissantī”ti. Abhinanditvāti	8381	
PA_atk-s04_03a:838_11	cittena nanditvā. Anumoditvāti “yāva subhāsitamidaṃ bhotā gotamenā”ti vācāya anumoditvā.	8381	
PA_atk-s04_03a:838_12	Pakkāmīti rañño santikaṃ gato. Rājāpi tameva pesetvā sabbe bhinditvā gantvā anayabyasanaṃ pāpesi.	8381	
PA_atk-s04_03a:839	3. Paṭhamasattakasuttavaṇṇanā	83	
PA_atk-s04_03a:840_0	23. Tatiye abhiṇhaṃ sannipātāti idaṃ vajjisattake vuttasadisameva. Idhāpi ca abhiṇhaṃ	840	
PA_atk-s04_03a:840_1	asannipatantā disāsu āgatasāsanaṃ na suṇanti, tato “asukavihārasīmā ākulā, uposathappavāraṇā	840	
PA_atk-s04_03a:840_2	ṭhitā, asukasmiṃ ṭhāne bhikkhū vejjakammadūtakammādīni karonti, viññattibahulā phalapupphadānādīhi	840	
PA_atk-s04_03a:840_3	jīvikaṃ kappentī”tiādīni na jānanti. Pāpabhikkhūpi “pamatto saṅgho”ti ñatvā rāsibhūtā	840	
PA_atk-s04_03a:840_4	sāsanaṃ osakkāpenti. Abhiṇhaṃ sannipatantā pana taṃ pavattiṃ suṇanti, tato bhikkhusaṅghaṃ	840	
PA_atk-s04_03a:840_5	pesetvā sīmaṃ ujuṃ kārenti, uposathappavāraṇāyo pavattāpenti, micchājīvānaṃ ussannaṭṭhāne	840	
PA_atk-s04_03a:840_6	ariyavaṃsike pesetvā ariyavaṃsaṃ kathāpenti, pāpabhikkhūnaṃ vinayadharehi niggahaṃ	840	
PA_atk-s04_03a:840_7	kārāpenti. Pāpabhikkhūpi “appamatto saṅgho, na sakkā amhehi vaggabandhanena vicaritu”nti	840	
PA_atk-s04_03a:840_8	bhijjitvā palāyanti. Evamettha vuddhihāniyo veditabbā.	840	
PA_atk-s04_03a:841_0	Samaggātiādīsu cetiyapaṭijagganatthaṃ vā bodhigharauposathāgāracchādanatthaṃ vā katikavattaṃ	841	
PA_atk-s04_03a:841_1	vā ṭhapetukāmatāya “saṅgho sannipatatū”ti bheriyā vā ghaṇṭiyā vā ākoṭitamattāya “mayhaṃ	841	
PA_atk-s04_03a:841_2	cīvarakammaṃ atthi, mayhaṃ patto pacitabbo, mayhaṃ navakammaṃ atthī”ti vikkhepaṃ	841	
PA_atk-s04_03a:841_3	karontā na samaggā sannipatanti nāma. Sabbaṃ pana taṃ kammaṃ ṭhapetvā “ahaṃ purimataraṃ,	841	
PA_atk-s04_03a:841_4	ahaṃ purimatara”nti ekappahāreneva sannipatantā samaggā sannipatanti nāma. Sannipatitā	841	
PA_atk-s04_03a:841_5	pana cintetvā mantetvā kattabbaṃ katvā ekatova avuṭṭhahantā na samaggā vuṭṭhahanti	841	
PA_atk-s04_03a:841_6	nāma. Evaṃ vuṭṭhitesu hi ye paṭhamaṃ gacchanti, tesaṃ evaṃ hoti “amhehi bāhirakathāva	841	
PA_atk-s04_03a:841_7	sutā, idāni vinicchayakathā bhavissatī”ti. Ekappahāreneva vuṭṭhahantā samaggā vuṭṭhahanti	841	
PA_atk-s04_03a:841_8	nāma. Apica “asukaṭṭhāne vihārasīmā ākulā, uposathappavāraṇā ṭhitā, asukaṭṭhāne vejjakammādikārakā	841	
PA_atk-s04_03a:841_9	pāpabhikkhū ussannā”ti sutvā “ko gantvā tesaṃ niggahaṃ karissatī”ti vutte “ahaṃ paṭhamaṃ,	841	
PA_atk-s04_03a:841_10	ahaṃ paṭhama”nti vatvā gacchantāpi samaggā vuṭṭhahanti nāma.	8411	
PA_atk-s04_03a:842_0	Āgantukaṃ pana disvā “imaṃ pariveṇaṃ yāhi, etaṃ pariveṇaṃ yāhi, ayaṃ ko”ti avatvā	842	
PA_atk-s04_03a:842_1	sabbe vattaṃ karontāpi, jiṇṇapattacīvarakaṃ disvā tassa bhikkhācāravattena pattacīvaraṃ	842	
PA_atk-s04_03a:842_2	pariyesantāpi, gilānassa gilānabhesajjaṃ pariyesamānāpi, gilānameva anāthaṃ “asukapariveṇaṃ	842	
PA_atk-s04_03a:842_3	yāhī”ti avatvā attano attano pariveṇe paṭijaggantāpi, eko olīyamānako gantho hoti,	842	
PA_atk-s04_03a:842_4	paññavantaṃ bhikkhuṃ saṅgaṇhitvā tena taṃ ganthaṃ ukkhipāpentāpi samaggā saṅghakaraṇīyāni karonti nāma.	842	
PA_atk-s04_03a:843_0	Appaññattantiādīsu navaṃ adhammikaṃ katikavattaṃ vā sikkhāpadaṃ vā gaṇhantā appaññattaṃ	843	
PA_atk-s04_03a:843_1	paññāpenti nāma purāṇasanthatavatthusmiṃ sāvatthiyaṃ bhikkhū viya. Uddhammaṃ ubbinayaṃ	843	
PA_atk-s04_03a:843_2	sāsanaṃ dīpentā paññattaṃ samucchindanti nāma, vassasataparinibbute bhagavati vesālikā	843	
PA_atk-s04_03a:843_3	vajjiputtakā viya. Khuddānukhuddakā pana āpattiyo sañcicca vītikkamantā yathāpaññattesu	843	
PA_atk-s04_03a:843_4	sikkhāpadesu samādāya na vattanti nāma assajipunabbasukā viya. Tathā akarontā pana	843	
PA_atk-s04_03a:843_5	apaññattaṃ na paññāpenti, paññattaṃ na samucchindanti, yathāpaññattesu sikkhāpadesu	843	
PA_atk-s04_03a:843_6	samādāya vattanti nāma āyasmā upaseno viya, āyasmā yaso kākaṇḍakaputto viya, āyasmā	843	
PA_atk-s04_03a:843_7	mahākassapo viya ca. Vuddhiyevāti sīlādiguṇehi vuddhiyeva, no parihāni.	843	
PA_atk-s04_03a:844_0	Therāti thirabhāvappattā therakārakehi guṇehi samannāgatā. Bahū rattiyo jānantīti	844	
PA_atk-s04_03a:844_1	rattaññū. Ciraṃ pabbajitānaṃ etesanti cirapabbajitā. Saṅghassa pitiṭṭhāne ṭhitāti	844	
PA_atk-s04_03a:844_2	saṅghapitaro. Pitiṭṭhāne ṭhitattā saṅghaṃ pariṇenti, pubbaṅgamā hutvā tīsu sikkhāsu	844	
PA_atk-s04_03a:844_3	pavattentīti saṅghapariṇāyakā.	844	
PA_atk-s04_03a:845_0	Ye tesaṃ sakkārādīni na karonti, ovādatthāya dve tayo vāre upaṭṭhānaṃ na gacchanti,	845	
PA_atk-s04_03a:845_1	tepi tesaṃ ovādaṃ na denti, paveṇikathaṃ na kathenti, sārabhūtaṃ dhammapariyāyaṃ	845	
PA_atk-s04_03a:845_2	na sikkhāpenti. Te tehi vissaṭṭhā sīlādīhi dhammakkhandhehi sattahi ca ariyadhanehīti	845	
PA_atk-s04_03a:845_3	evamādīhi guṇehi parihāyanti. Ye pana tesaṃ sakkārādīni karonti, upaṭṭhānaṃ gacchanti,	845	
PA_atk-s04_03a:845_4	tesaṃ te “evaṃ te abhikkamitabba”ntiādikaṃ ovādaṃ denti, paveṇikathaṃ kathenti, sārabhūtaṃ	845	
PA_atk-s04_03a:845_5	dhammapariyāyaṃ sikkhāpenti, terasahi dhutaṅgehi dasahi kathāvatthūhi anusāsanti.	845	
PA_atk-s04_03a:845_6	Te tesaṃ ovāde ṭhatvā sīlādīhi guṇehi vaḍḍhamānā sāmaññatthaṃ anupāpuṇanti. Evamettha	845	
PA_atk-s04_03a:845_7	hānivuddhiyo daṭṭhabbā.	845	
PA_atk-s04_03a:846_0	Punabbhavo sīlamassāti ponobbhavikā, punabbhavadāyikāti attho, tassā ponobbhavikāya.	846	
PA_atk-s04_03a:846_1	Na vasaṃ gacchissantīti ettha ye catunnaṃ paccayānaṃ kāraṇā upaṭṭhākānaṃ padānupadikā	846	
PA_atk-s04_03a:846_2	hutvā gāmato gāmaṃ vicaranti, te tassā vasaṃ gacchanti nāma. Itare na gacchanti.	846	
PA_atk-s04_03a:846_3	Tattha hānivuddhiyo pākaṭāyeva.	846	
PA_atk-s04_03a:847_0	Āraññakesūti pañcadhanusatikapacchimesu. Sāpekkhāti sālayā. Gāmantasenāsanesu hi	847	
PA_atk-s04_03a:847_1	jhānaṃ appetvāpi tato vuṭṭhitamattova itthipurisadārakadārikādisaddaṃ suṇāti, yenassa	847	
PA_atk-s04_03a:847_2	adhigatavisesopi hāyatiyeva. Araññasenāsane niddāyitvāpi pabuddhamatto sīhabyagghamorādīnaṃ	847	
PA_atk-s04_03a:847_3	saddaṃ suṇāti, yena araññe pītiṃ paṭilabhitvā tameva sammasanto aggaphale patiṭṭhāti.	847	
PA_atk-s04_03a:847_4	Iti bhagavā gāmantasenāsane jhānaṃ appetvā nisinnabhikkhuto araññe niddāyamānameva	847	
PA_atk-s04_03a:847_5	pasaṃsati. Tasmā tameva atthavasaṃ paṭicca “āraññakesu senāsanesu sāpekkhā bhavissantī”ti āha.	847	
PA_atk-s04_03a:848_0	Paccattaññeva satiṃ upaṭṭhāpessantīti attanāva attano abbhantare satiṃ upaṭṭhapessanti.	848	
PA_atk-s04_03a:848_1	Pesalāti piyasīlā. Idhāpi sabrahmacārīnaṃ āgamanaṃ anicchantā nevāsikā assaddhā honti	848	
PA_atk-s04_03a:848_2	appasannā, vihāraṃ sampattabhikkhūnaṃ paccuggamana-pattacīvarapaṭiggahaṇa-āsanapaññāpanatālavaṇṭaggahaṇādīni	848	
PA_atk-s04_03a:848_3	na karonti. Atha nesaṃ avaṇṇo uggacchati “asukavihāravāsino bhikkhū assaddhā appasannā	848	
PA_atk-s04_03a:848_4	vihāraṃ paviṭṭhānaṃ vattappaṭivattampi na karontī”ti. Taṃ sutvā pabbajitā vihāradvārena	848	
PA_atk-s04_03a:848_5	gacchantāpi vihāraṃ na pavisanti. Evaṃ anāgatānaṃ anāgamanameva hoti. Āgatānaṃ pana	848	
PA_atk-s04_03a:848_6	phāsuvihāre asati yepi ajānitvā āgatā, te “vasissāmāti tāvacintetvā āgatamhā, imesaṃ	848	
PA_atk-s04_03a:848_7	pana nevāsikānaṃ iminā nīhārena ko vasissatī”ti nikkhamitvā gacchanti. Evaṃ so vihāro	848	
PA_atk-s04_03a:848_8	aññesaṃ bhikkhūnaṃ anāvāsova hoti. Tato nevāsikā sīlavantānaṃ dassanaṃ alabhantā	848	
PA_atk-s04_03a:848_9	kaṅkhāvinodakaṃ vā ācārasikkhāpakaṃ vā madhuradhammasavanaṃ vā na labhanti. Tesaṃ	848	
PA_atk-s04_03a:848_10	neva aggahitadhammaggahaṇaṃ na gahitasajjhāyakaraṇaṃ hoti. Iti nesaṃ hāniyeva hoti, na vuddhi.	8481	
PA_atk-s04_03a:849_0	Ye pana sabrahmacārīnaṃ āgamanaṃ icchanti, te saddhā honti pasannā, āgatānaṃ sabrahmacārīnaṃ	849	
PA_atk-s04_03a:849_1	paccuggamanādīni katvā senāsanaṃ paññapetvā denti, te gahetvā bhikkhācāraṃ pavisanti,	849	
PA_atk-s04_03a:849_2	kaṅkhaṃ vinodenti, madhuradhammassavanaṃ labhanti. Atha nesaṃ kittisaddo uggacchati	849	
PA_atk-s04_03a:849_3	“asukavihāre bhikkhū evaṃ saddhā pasannā vattasampannā saṅgāhakā”ti. Taṃ sutvā bhikkhū	849	
PA_atk-s04_03a:849_4	dūratopi āgacchanti. Tesaṃ nevāsikā vattaṃ karonti, samīpaṃ gantvā vuḍḍhataraṃ āgantukaṃ	849	
PA_atk-s04_03a:849_5	vanditvā nisīdanti, navakatarassa santike āsanaṃ gahetvā nisīditvā “imasmiṃ vihāre	849	
PA_atk-s04_03a:849_6	vasissatha, gamissathā”ti pucchanti. “Gamissāmā”ti vutte “sappāyaṃ senāsanaṃ, sulabhā	849	
PA_atk-s04_03a:849_7	bhikkhā”tiādīni vatvā gantuṃ na denti. Vinayadharo ce hoti, tassa santike vinayaṃ	849	
PA_atk-s04_03a:849_8	sajjhāyanti. Suttantādidharo ce, tassa santike taṃ taṃ dhammaṃ sajjhāyanti. Te āgantukatherānaṃ	849	
PA_atk-s04_03a:849_9	ovāde ṭhatvā saha paṭisambhidāhi arahattaṃ pāpuṇanti. Āgantukā “ekaṃ dve divasāni	849	
PA_atk-s04_03a:849_10	vasissāmāti āgatamhā, imesaṃ pana sukhasaṃvāsatāya dasa dvādasa vassāni vasimhā”ti	8491	
PA_atk-s04_03a:849_11	vattāro honti. Evamettha hānivuddhiyo veditabbā.	8491	
PA_atk-s04_03a:850	4. Dutiyasattakasuttavaṇṇanā	85	
PA_atk-s04_03a:851_0	24. Catutthe na kammārāmāti ye divasaṃ cīvarakamma-kāyabandhanaparissāvana-dhammakaraṇa-sammajjani-pādakaṭhalikādīneva	851	
PA_atk-s04_03a:851_1	karonti, te sandhāyesa paṭikkhepo. Yo pana tesaṃ karaṇavelāya evaṃ etāni karoti,	851	
PA_atk-s04_03a:851_2	uddesavelāya uddesaṃ gaṇhāti, sajjhāyavelāya sajjhāyati, cetiyaṅgaṇavattavelāya cetiyaṅgaṇavattaṃ	851	
PA_atk-s04_03a:851_3	karoti, manasikāravelāya manasikāraṃ karoti, na so kammārāmo nāma.	851	
PA_atk-s04_03a:852_0	Yo itthivaṇṇapurisavaṇṇādivasena ālāpasallāpaṃ karontoyeva rattindivaṃ vītināmeti,	852	
PA_atk-s04_03a:852_1	evarūpe bhasse pariyantakārī na hoti, ayaṃ bhassārāmo nāma. Yo pana rattindivaṃ dhammaṃ	852	
PA_atk-s04_03a:852_2	katheti, pañhaṃ vissajjeti, ayaṃ appabhassova bhasse pariyantakārīyeva. Kasmā? “Sannipatitānaṃ	852	
PA_atk-s04_03a:852_3	vo, bhikkhave, dvayaṃ karaṇīyaṃ dhammī vā kathā ariyo vā tuṇhībhāvo”ti vuttattā.	852	
PA_atk-s04_03a:853_0	Yo ṭhitopi gacchantopi nisinnopi thinamiddhābhibhūto niddāyatiyeva, ayaṃ niddārāmo	853	
PA_atk-s04_03a:853_1	nāma. Yassa pana karajakāyagelaññena cittaṃ bhavaṅgaṃ otarati, nāyaṃ niddārāmo. Tenevāha	853	
PA_atk-s04_03a:853_2	– “abhijānāmahaṃ, aggivessana, gimhānaṃ pacchime māse pacchābhattaṃ piṇḍapātappaṭikkanto	853	
PA_atk-s04_03a:853_3	catugguṇaṃ saṅghāṭiṃ paññapetvā dakkhiṇena passena sato sampajāno niddaṃ okkamitā”ti.	853	
PA_atk-s04_03a:854_0	Yo “ekassa dutiyo, dvinnaṃ tatiyo, tiṇṇaṃ catuttho”ti evaṃ saṃsaṭṭhova viharati,	854	
PA_atk-s04_03a:854_1	ekako assādaṃ na labhati, ayaṃ saṅgaṇikārāmo. Yo pana catūsu iriyāpathesu ekakova	854	
PA_atk-s04_03a:854_2	assādaṃ labhati, nāyaṃ saṅgaṇikārāmo.	854	
PA_atk-s04_03a:855_0	Asantasambhāvanicchāya samannāgatā dussīlā pāpicchā nāma. Yesaṃ pāpakā mittā catūsu	855	
PA_atk-s04_03a:855_1	iriyāpathesu saha ayanato pāpasahāyā, ye ca tanninnatappoṇatappabbhāratāya pāpesu	855	
PA_atk-s04_03a:855_2	sampavaṅkā, te pāpamittā pāpasahāyā pāpasampavaṅkā nāma.	855	
PA_atk-s04_03a:856_0	Oramattakenāti avaramattakena appamattakena. Antarāti arahattaṃ appatvāva etthantare.	856	
PA_atk-s04_03a:856_1	Vosānanti pariniṭṭhitabhāvaṃ “alamettāvatā”ti osakkanaṃ. Idaṃ vuttaṃ hoti – yāva	856	
PA_atk-s04_03a:856_2	sīlapārisuddhijjhānavipassanā sotāpannabhāvādīnaṃ aññataramattakena vosānaṃ nāpajjissanti,	856	
PA_atk-s04_03a:856_3	tāva vuddhiyeva bhikkhūnaṃ pāṭikaṅkhā, no parihānīti.	856	
PA_atk-s04_03a:857	7. Saññāsuttavaṇṇanā	85	
PA_atk-s04_03a:858	27. Sattame aniccasaññādayo aniccānupassanādīhi sahagatasaññā.	85	
PA_atk-s04_03a:859	8. Paṭhamaparihānisuttavaṇṇanā	85	
PA_atk-s04_03a:860_0	28. Aṭṭhame uppannānaṃ saṅghakiccānaṃ nittharaṇena bhāraṃ vahantīti bhāravāhino.	860	
PA_atk-s04_03a:860_1	Te tena paññāyissantīti te therā tena attano therabhāvānurūpena kiccena paññāyissanti.	860	
PA_atk-s04_03a:860_2	Tesu yogaṃ āpajjatīti payogaṃ āpajjati, sayaṃ tāni kiccāni kātuṃ ārabhatīti.	860	
PA_atk-s04_03a:861	9. Dutiyaparihānisuttavaṇṇanā	86	
PA_atk-s04_03a:862_0	29. Navame bhikkhudassanaṃ hāpetīti bhikkhusaṅghassa dassanatthāya gamanaṃ hāpeti.	862	
PA_atk-s04_03a:862_1	Adhisīleti pañcasīladasasīlasaṅkhāte uttamasīle. Ito bahiddhāti imamhā sāsanā bahiddhā.	862	
PA_atk-s04_03a:862_2	Dakkhiṇeyyaṃ gavesatīti deyyadhammapaṭiggāhake pariyesati. Tattha ca pubbakāraṃ karotīti	862	
PA_atk-s04_03a:862_3	tesaṃ bāhirānaṃ titthiyānaṃ datvā pacchā bhikkhūnaṃ deti. Sesaṃ sabbattha uttānamevāti.	862	
PA_atk-s04_03a:863	Vajjisattakavaggo tatiyo.	86	
PA_atk-s04_03a:864	4. Devatāvaggo	86	
PA_atk-s04_03a:865	5. Paṭhamamittasuttavaṇṇanā	86	
PA_atk-s04_03a:866_0	36. Catutthassa pañcame duddadanti duppariccajaṃ mahārahaṃ bhaṇḍakaṃ. Dukkaraṃ karotīti	866	
PA_atk-s04_03a:866_1	kātuṃ asukaraṃ kammaṃ karoti. Dukkhamaṃ khamatīti sahāyassa atthāya duradhivāsaṃ	866	
PA_atk-s04_03a:866_2	adhivāseti. Guyhamassa āvikarotīti attano guyhaṃ tassa āvikaroti. Guyhamassa pariguhatīti	866	
PA_atk-s04_03a:866_3	tassa guyhaṃ aññesaṃ nācikkhati. Khīṇena nātimaññatīti tassa bhoge khīṇe tena khayena	866	
PA_atk-s04_03a:866_4	taṃ nātimaññati, tasmiṃ omānaṃ attani ca atimānaṃ na karoti.	866	
PA_atk-s04_03a:867	6. Dutiyamittasuttavaṇṇanā	86	
PA_atk-s04_03a:868	37. Chaṭṭhe vattāti vacanakusalo. Vacanakkhamoti vacanaṃ khamati, dinnaṃ ovādaṃ karoti. Gambhīranti guyhaṃ rahassaṃ jhānanissitaṃ vipassanāmaggaphalanibbānanissitaṃ.	86	
PA_atk-s04_03a:869	7. Paṭhamapaṭisambhidāsuttavaṇṇanā	86	
PA_atk-s04_03a:870_0	38. Sattame idaṃ me cetaso līnattanti uppanne cetaso līnatte “idaṃ me cetaso līnatta”nti	870	
PA_atk-s04_03a:870_1	yathāsabhāvato jānāti. Ajjhattaṃ saṃkhittaṃ nāma thinamiddhānugataṃ. Bahiddhā vikkhittaṃ	870	
PA_atk-s04_03a:870_2	nāma pañcasu kāmaguṇesu vikkhittaṃ. Vedanātiādīni papañcamūlavasena gahitāni. Vedanā	870	
PA_atk-s04_03a:870_3	hi taṇhāya mūlaṃ sukhavasena taṇhuppattito, saññā diṭṭhiyā mūlaṃ avibhūtārammaṇe	870	
PA_atk-s04_03a:870_4	diṭṭhiuppattito, vitakko mānassa mūlaṃ vitakkavasena asmīti mānuppattito. Sappāyāsappāyesūti	870	
PA_atk-s04_03a:870_5	upakārānupakāresu. Nimittanti kāraṇaṃ. Sesaṃ sabbattha uttānatthamevāti.	870	
PA_atk-s04_03a:871	Devatāvaggo catuttho.	87	
PA_atk-s04_03a:872	5. Mahāyaññavaggo	87	
PA_atk-s04_03a:873	1-2. Sattaviññāṇaṭṭhitisuttādivaṇṇanā	87	
PA_atk-s04_03a:874_0	44-45. Pañcamassa paṭhame viññāṇaṭṭhitiyoti paṭisandhiviññāṇassa ṭhānāni. Seyyathāpīti	874	
PA_atk-s04_03a:874_1	nidassanatthe nipāto, yathā manussāti attho. Aparimāṇesu hi cakkavāḷesu aparimāṇānaṃ	874	
PA_atk-s04_03a:874_2	manussānaṃ vaṇṇasaṇṭhānādivasena dvepi ekasadisā natthi. Yepi hi katthaci yamakabhātaro	874	
PA_atk-s04_03a:874_3	vaṇṇena vā saṇṭhānena vā sadisā honti, tesampi ālokitavilokitakathitahasitagamanaṭṭhānādīhi	874	
PA_atk-s04_03a:874_4	viseso hotiyeva. Tasmā nānattakāyāti vuttā. Paṭisandhisaññā pana nesaṃ tihetukāpi	874	
PA_atk-s04_03a:874_5	dvihetukāpi ahetukāpi hoti. Tasmā nānattasaññinoti vuttā. Ekacce ca devāti cha kāmāvacaradevā.	874	
PA_atk-s04_03a:874_6	Tesu hi kesañci kāyo nīlo hoti, kesañci pītakādivaṇṇo. Saññā pana tesaṃ dvihetukāpi	874	
PA_atk-s04_03a:874_7	tihetukāpi hoti, ahetukā natthi. Ekacce ca vinipātikāti catuapāyavinimuttā uttaramātā	874	
PA_atk-s04_03a:874_8	yakkhinī, piyaṅkaramātā, phussamittā, dhammaguttāti evamādikā aññe ca vemānikā petā.	874	
PA_atk-s04_03a:874_9	Etesañhi pītaodātakāḷamaṅguracchavisāmavaṇṇādivasena ceva kisa thūlarassadīghavasena	874	
PA_atk-s04_03a:874_10	ca kāyo nānā hoti, manussānaṃ viya dvihetukatihetukaahetukavasena saññāpi. Te pana	8741	
PA_atk-s04_03a:874_11	devā viya na mahesakkhā, kapaṇamanussā viya appesakkhā dullabhaghāsacchādanā dukkhapīḷitā	8741	
PA_atk-s04_03a:874_12	viharanti. Ekacce kāḷapakkhe dukkhitā juṇhapakkhe sukhitā honti. Tasmā sukhasamussayato	8741	
PA_atk-s04_03a:874_13	vinipatitattā vinipātikāti vuttā. Ye panettha tihetukā, tesaṃ dhammābhisamayopi hoti	8741	
PA_atk-s04_03a:874_14	piyaṅkaramātādīnaṃ viya.	8741	
PA_atk-s04_03a:875_0	Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te	875	
PA_atk-s04_03a:875_1	sabbepi paṭhamajjhānena abhinibbattā. Brahmapārisajjā pana parittena abhinibbattā,	875	
PA_atk-s04_03a:875_2	tesaṃ kappassa tatiyo bhāgo āyuppamāṇaṃ. Brahmapurohitā majjhimena, tesaṃ upaḍḍhakappo	875	
PA_atk-s04_03a:875_3	āyuppamāṇaṃ, kāyo ca tesaṃ vipphārikataro hoti. Mahābrahmāno paṇītena, tesaṃ kappo	875	
PA_atk-s04_03a:875_4	āyuppamāṇaṃ, kāyo ca pana tesaṃ ativipphārikova hoti. Iti te kāyassa nānattā paṭhamajjhānavasena	875	
PA_atk-s04_03a:875_5	saññāya ekattā nānattakāyā ekattasaññinoti veditabbā.	875	
PA_atk-s04_03a:876_0	Yathā ca te, evaṃ catūsu apāyesu sattā. Nirayesu hi kesañci gāvutaṃ, kesañci aḍḍhayojanaṃ,	876	
PA_atk-s04_03a:876_1	kesañci yojanaṃ attabhāvo hoti, devadattassa pana yojanasatiko jāto. Tiracchānesupi	876	
PA_atk-s04_03a:876_2	keci khuddakā, keci mahantā. Pettivisayesupi keci saṭṭhihatthā, keci asītihatthā	876	
PA_atk-s04_03a:876_3	honti, keci suvaṇṇā, keci dubbaṇṇā. Tathā kālakañcikā asurā. Apicettha dīghapiṭṭhikapetā	876	
PA_atk-s04_03a:876_4	nāma saṭṭhiyojanikāpi honti. Saññā pana sabbesampi akusalavipākāhetukāva hoti. Iti	876	
PA_atk-s04_03a:876_5	āpāyikāpi nānattakāyā ekattasaññinotveva saṅkhyaṃ gacchanti.	876	
PA_atk-s04_03a:877_0	Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī	877	
PA_atk-s04_03a:877_1	viya sarati vissaratīti ābhassarā. Tesu pañcakanaye dutiyatatiyajjhānadvayaṃ parittaṃ	877	
PA_atk-s04_03a:877_2	bhāvetvā upapannā parittābhā nāma honti, tesaṃ dve kappā āyuppamāṇaṃ. Majjhimaṃ bhāvetvā	877	
PA_atk-s04_03a:877_3	upapannā appamāṇābhā nāma honti, tesaṃ cattāro kappā āyuppamāṇaṃ. Paṇītaṃ bhāvetvā	877	
PA_atk-s04_03a:877_4	upapannā ābhassarā nāma honti, tesaṃ aṭṭha kappā āyuppamāṇaṃ. Idha pana ukkaṭṭhaparicchedavasena	877	
PA_atk-s04_03a:877_5	sabbeva te gahitā. Sabbesañhi tesaṃ kāyo ekavipphārova hoti, saññā pana avitakkavicāramattā	877	
PA_atk-s04_03a:877_6	vā avitakkaavicārā vāti nānā.	877	
PA_atk-s04_03a:878_0	Subhakiṇhāti subhena vokiṇṇā vikiṇṇā, subhena sarīrappabhāvaṇṇena ekagghanāti attho.	878	
PA_atk-s04_03a:878_1	Etesañhi na ābhassarānaṃ viya chijjitvā chijjitvā pabhā gacchati. Pañcakanaye pana	878	
PA_atk-s04_03a:878_2	parittamajjhimapaṇītassa catutthajjhānassa vasena soḷasabāttiṃsacatussaṭṭhikappāyukā	878	
PA_atk-s04_03a:878_3	parittaappamāṇasubhakiṇhā nāma hutvā nibbattanti. Iti sabbepi te ekattakāyā ceva	878	
PA_atk-s04_03a:878_4	catutthajjhānasaññāya ekattasaññino cāti veditabbā. Vehapphalāpi catutthaviññāṇaṭṭhitimeva	878	
PA_atk-s04_03a:878_5	bhajanti. Asaññasattā viññāṇābhāvā ettha saṅgahaṃ na gacchanti, sattāvāsesu gacchanti.	878	
PA_atk-s04_03a:879_0	Suddhāvāsā vivaṭṭapakkhe ṭhitā na sabbakālikā, kappasatasahassampi asaṅkheyyampi	879	
PA_atk-s04_03a:879_1	buddhasuññe loke na uppajjanti. Soḷasakappasahassaabbhantare buddhesu uppannesuyeva	879	
PA_atk-s04_03a:879_2	uppajjanti. Dhammacakkappavattissa bhagavato khandhāvāraṭṭhānasadisā honti. Tasmā	879	
PA_atk-s04_03a:879_3	neva viññāṇaṭṭhitiṃ na sattāvāsaṃ bhajanti. Mahāsīvatthero pana “na kho pana so,	879	
PA_atk-s04_03a:879_4	sāriputta, āvāso sulabharūpo, yo mayā anāvutthapubbo iminā dīghena addhunā aññatra	879	
PA_atk-s04_03a:879_5	suddhāvāsehi devehī”ti iminā suttena suddhāvāsāpi catutthaviññāṇaṭṭhitiṃ catutthasattāvāsañca	879	
PA_atk-s04_03a:879_6	bhajantīti vadati, taṃ appatibāhiyattā suttassa anuññātaṃ.	879	
PA_atk-s04_03a:880_0	Nevasaññānāsaññāyatanaṃ yatheva saññāya, evaṃ viññāṇassāpi sukhumattā neva viññāṇaṃ	880	
PA_atk-s04_03a:880_1	nāviññāṇaṃ. Tasmā viññāṇaṭṭhitīsu na vuttaṃ. Dutiye samādhiparikkhārāti maggasamādhissa sambhārā.	880	
PA_atk-s04_03a:881	3. Paṭhamaaggisuttavaṇṇanā	88	
PA_atk-s04_03a:882_0	46. Tatiye sabbepi rāgādayo anuḍahanaṭṭhena aggī. Āhuneyyaggītiādīsu panettha āhunaṃ	882	
PA_atk-s04_03a:882_1	vuccati sakkāro, āhunaṃ arahantīti āhuneyyā. Mātāpitaro hi puttānaṃ bahupakārattā	882	
PA_atk-s04_03a:882_2	āhunaṃ arahanti, tesu vippaṭipajjamānā puttā nirayādīsu nibbattanti. Tasmā kiñcāpi	882	
PA_atk-s04_03a:882_3	mātāpitaro na anuḍahanti, anuḍahanassa pana paccayā honti. Iti anuḍahanaṭṭheneva	882	
PA_atk-s04_03a:882_4	āhuneyyaggīti vuccanti. Gahapatīti pana gehasāmiko vuccati, so mātugāmassa sayanavatthālaṅkārādianuppadānena	882	
PA_atk-s04_03a:882_5	bahupakāro. Taṃ aticaranto mātugāmo nirayādīsu nibbattati. Tasmā sopi purimanayeneva	882	
PA_atk-s04_03a:882_6	anuḍahanaṭṭhena gahapataggīti vutto. Dakkhiṇeyyaggīti ettha pana dakkhiṇāti cattāro	882	
PA_atk-s04_03a:882_7	paccayā, bhikkhusaṅgho dakkhiṇeyyo. So hi gihīnaṃ tīsu saraṇesu pañcasu sīlesu dasasu	882	
PA_atk-s04_03a:882_8	sīlesu mātāpitupaṭṭhāne dhammikasamaṇabrāhmaṇupaṭṭhāneti evamādīsu kalyāṇadhammesu	882	
PA_atk-s04_03a:882_9	niyojanena bahupakāro. Tasmiṃ micchāpaṭipannā gihī bhikkhusaṅghaṃ akkositvā paribhāsitvā	882	
PA_atk-s04_03a:882_10	nirayādīsu nibbattanti. Tasmā sopi purimanayeneva anuḍahanaṭṭhena dakkhiṇeyyaggīti	8821	
PA_atk-s04_03a:882_11	vutto. Kaṭṭhato nibbatto pākatikova aggi kaṭṭhaggi nāma.	8821	
PA_atk-s04_03a:883	4. Dutiyaaggisuttavaṇṇanā	88	
PA_atk-s04_03a:884_0	47. Catutthe uggatasarīrassāti so kira brāhmaṇamahāsālo attabhāvenapi bhogehipi uggato	884	
PA_atk-s04_03a:884_1	sārappatto ahosi, tasmā uggatasarīrotveva paññāyittha. Upakkhaṭoti paccupaṭṭhito.	884	
PA_atk-s04_03a:884_2	Thūṇūpanītānīti yūpasaṅkhātaṃ thūṇaṃ upanītāni. Yaññatthāyāti vadhitvā yajanatthāya.	884	
PA_atk-s04_03a:884_3	Upasaṅkamīti so kira sabbaṃ taṃ yaññasambhāraṃ sajjetvā cintesi – “samaṇo kira gotamo	884	
PA_atk-s04_03a:884_4	mahāpañño, kiṃ nu kho me yaññassa vaṇṇaṃ kathessati udāhu avaṇṇaṃ, pucchitvā jānissāmī”ti	884	
PA_atk-s04_03a:884_5	iminā kāraṇena yena bhagavā tenupasaṅkami. Aggissa ādānanti yaññayajanatthāya navassa	884	
PA_atk-s04_03a:884_6	maṅgalaggino ādiyanaṃ. Sabbena sabbanti sabbena sutena sabbaṃ sutaṃ sameti saṃsandati,	884	
PA_atk-s04_03a:884_7	ekasadisaṃ hotīti dasseti. Satthānīti vihiṃsanaṭṭhena satthāni viyāti satthāni. Sayaṃ	884	
PA_atk-s04_03a:884_8	paṭhamaṃ samārambhatīti attanāva paṭhamataraṃ ārabhati. Hantunti hanituṃ.	884	
PA_atk-s04_03a:885_0	Pahātabbāti pariharitabbā. Atohayanti ato hi mātāpitito ayaṃ. Āhutoti āgato. Sambhūtoti	885	
PA_atk-s04_03a:885_1	uppanno. Ayaṃ vuccati, brāhmaṇa, gahapataggīti ayaṃ puttadārādigaṇo yasmā, gahapati,	885	
PA_atk-s04_03a:885_2	viya gehasāmiko viya hutvā aggati vicarati, tasmā gahapataggīti vuccati. Attānanti	885	
PA_atk-s04_03a:885_3	cittaṃ. Damentīti indriyadamanena damenti. Samentīti rāgādisamanena samenti. Tesaññeva	885	
PA_atk-s04_03a:885_4	parinibbāpanena parinibbāpenti. Nikkhipitabboti yathā na vinassati, evaṃ ṭhapetabbo.	885	
PA_atk-s04_03a:885_5	Upavāyatanti upavāyatu. Evañca pana vatvā brāhmaṇo sabbesampi tesaṃ pāṇānaṃ jīvitaṃ	885	
PA_atk-s04_03a:885_6	datvā yaññasālaṃ viddhaṃsetvā satthu sāsane opānabhūto ahosīti.	885	
PA_atk-s04_03a:886	5-6. Saññāsuttadvayavaṇṇanā	88	
PA_atk-s04_03a:887_0	48-49. Pañcame amatogadhāti nibbānapatiṭṭhā. Amatapariyosānāti nibbānāvasānā. Chaṭṭhe	887	
PA_atk-s04_03a:887_1	methunadhammasamāpattiyāti methunadhammena samaṅgibhāvato. Nhārudaddulanti nhārukhaṇḍaṃ	887	
PA_atk-s04_03a:887_2	nhāruvilekhanaṃ vā. Anusandatīti pavattati. Natthi me pubbenāparaṃ visesoti natthi	887	
PA_atk-s04_03a:887_3	mayhaṃ pubbena abhāvitakālena saddhiṃ aparaṃ bhāvitakāle viseso. Lokacitresūti tidhātukalokasannivāsasaṅkhātesu	887	
PA_atk-s04_03a:887_4	lokacitresu. Ālasyeti ālasiyabhāve. Vissaṭṭhiyeti vissaṭṭhabhāve. Ananuyogeti yogassa	887	
PA_atk-s04_03a:887_5	ananuyuñjane. Ahaṅkāramamaṅkāramānāpagatanti ahaṅkāradiṭṭhito ca mamaṅkārataṇhāto	887	
PA_atk-s04_03a:887_6	ca navavidhamānato ca apagataṃ. Vidhāsamatikkantanti tisso vidhā atikkantaṃ. Santanti	887	
PA_atk-s04_03a:887_7	tappaccanīkakilesehi santaṃ. Suvimuttanti pañcahi vimuttīhi suṭṭhu vimuttaṃ.	887	
PA_atk-s04_03a:888	7. Methunasuttavaṇṇanā	88	
PA_atk-s04_03a:889_0	50. Sattame upasaṅkamīti bhuttapātarāso dāsakammakaraparivuto upasaṅkami. Bhavampinoti	889	
PA_atk-s04_03a:889_1	bhavampi nu. Brahmacārī paṭijānātīti “ahaṃ brahmacārī”ti evaṃ brahmacariyavāsaṃ paṭijānātīti	889	
PA_atk-s04_03a:889_2	pucchati. Evaṃ kirassa ahosi – “brāhmaṇasamaye vedaṃ uggaṇhantā aṭṭhacattālīsa vassāni	889	
PA_atk-s04_03a:889_3	brahmacariyaṃ caranti. Samaṇo pana gotamo agāraṃ ajjhāvasanto tīsu pāsādesu tividhanāṭakaratiyā	889	
PA_atk-s04_03a:889_4	abhirami, idāni kiṃ nu kho vakkhatī”ti imamatthaṃ sandhāyevaṃ pucchati. Tato bhagavā	889	
PA_atk-s04_03a:889_5	mantena kaṇhasappaṃ gaṇhanto viya amittaṃ gīvāya pādena akkamanto viya attano saṃkilesakāle	889	
PA_atk-s04_03a:889_6	chabbassāni padhānacariyāya rajjasukhaṃ vā pāsādesu nāṭakasampattiṃ vā ārabbha vitakkamattassāpi	889	
PA_atk-s04_03a:889_7	anuppannabhāvaṃ sandhāya sīhanādaṃ nadanto yañhi taṃ brāhmaṇātiādimāha. Tattha dvayaṃdvayasamāpattinti	889	
PA_atk-s04_03a:889_8	dvīhi dvīhi samāpajjitabbabhāvaṃ. Dukkhasmāti sakalavaṭṭadukkhato. Sañjagghatīti	889	
PA_atk-s04_03a:889_9	hasitakathaṃ katheti. Saṃkīḷatīti keḷiṃ karoti. Saṃkeḷāyatīti mahāhasitaṃ hasati.	889	
PA_atk-s04_03a:889_10	Cakkhunā cakkhunti attano cakkhunā tassā cakkhuṃ paṭivijjhitvā upanijjhāyati. Tirokuṭṭaṃ	8891	
PA_atk-s04_03a:889_11	vā tiropākāraṃ vāti parakuṭṭe vā parapākāre vā. Devoti eko devarājā. Devaññataroti	8891	
PA_atk-s04_03a:889_12	aññataro devaputto. Anuttaraṃ sammāsambodhinti arahattañceva sabbaññutaññāṇañca.	8891	
PA_atk-s04_03a:890	8. Saṃyogasuttavaṇṇanā	89	
PA_atk-s04_03a:891_0	51. Aṭṭhame saṃyogavisaṃyoganti saṃyogavisaṃyogasādhakaṃ. Dhammapariyāyanti dhammakāraṇaṃ.	891	
PA_atk-s04_03a:891_1	Ajjhattaṃ itthindriyanti niyakajjhatte itthibhāvaṃ. Itthikuttanti itthikiriyaṃ. Itthākappanti	891	
PA_atk-s04_03a:891_2	nivāsanapārupanādiitthiākappaṃ. Itthividhanti itthiyā mānavidhaṃ. Itthichandanti	891	
PA_atk-s04_03a:891_3	itthiyā ajjhāsayacchandaṃ. Itthissaranti itthisaddaṃ. Itthālaṅkāranti itthiyā pasādhanabhaṇḍaṃ.	891	
PA_atk-s04_03a:891_4	Purisindriyādīsupi eseva nayo. Bahiddhā saṃyoganti purisena saddhiṃ samāgamaṃ. Ativattatīti	891	
PA_atk-s04_03a:891_5	anabhiratāti evaṃ vuttāya balavavipassanāya ariyamaggaṃ patvā ativattati. Imasmiṃ	891	
PA_atk-s04_03a:891_6	sutte vaṭṭavivaṭṭaṃ kathitaṃ.	891	
PA_atk-s04_03a:892	9. Dānamahapphalasuttavaṇṇanā	89	
PA_atk-s04_03a:893_0	52. Navame sāpekhoti sataṇho. Paṭibaddhacittoti vipāke baddhacitto. Sannidhipekhoti	893	
PA_atk-s04_03a:893_1	nidhānapekho hutvā. Peccāti paralokaṃ gantvā. Taṃ kammaṃ khepetvāti taṃ kammavipākaṃ	893	
PA_atk-s04_03a:893_2	khepetvā. Iddhinti vipākiddhiṃ. Yasanti parivārasampadaṃ. Ādhipaccanti jeṭṭhabhāvakāraṇaṃ.	893	
PA_atk-s04_03a:893_3	Āgantā itthattanti itthabhāvaṃ ime pañcakkhandhe puna āgantā, na tatrūpapattiko na	893	
PA_atk-s04_03a:893_4	uparūpapattiko, heṭṭhāgāmīyeva hotīti attho. Sāhu dānanti dānaṃ nāmetaṃ sādhu bhaddakaṃ	893	
PA_atk-s04_03a:893_5	sundaraṃ. Tāni mahāyaññānīti tāni sappinavanītadadhimadhuphāṇitādīhi niṭṭhānaṃ gatāni	893	
PA_atk-s04_03a:893_6	mahādānāni. Cittālaṅkāracittaparikkhāranti samathavipassanācittassa alaṅkārabhūtañceva	893	
PA_atk-s04_03a:893_7	parivārabhūtañca. Brahmakāyikānaṃ devānaṃ sahabyatanti na sakkā tattha dānena upapajjituṃ.	893	
PA_atk-s04_03a:893_8	Yasmā pana taṃ samathavipassanācittassa alaṅkārabhūtaṃ, tasmā tena dānālaṅkatena	893	
PA_atk-s04_03a:893_9	cittena jhānañceva ariyamaggañca nibbattetvā jhānena tattha upapajjati. Anāgāmī hotīti	893	
PA_atk-s04_03a:893_10	jhānānāgāmī nāma hoti. Anāgantā itthattanti puna itthabhāvaṃ na āgantā, uparūpapattiko	8931	
PA_atk-s04_03a:893_11	vā tatrūpapattiko vā hutvā tattheva parinibbāyati. Iti imesu dānesu paṭhamaṃ taṇhuttariyadānaṃ,	8931	
PA_atk-s04_03a:893_12	dutiyaṃ cittīkāradānaṃ, tatiyaṃ hirottappadānaṃ, catutthaṃ niravasesadānaṃ, pañcamaṃ	8931	
PA_atk-s04_03a:893_13	dakkhiṇeyyadānaṃ, chaṭṭhaṃ somanassupavicāradānaṃ, sattamaṃ alaṅkāraparivāradānaṃ nāmāti.	8931	
PA_atk-s04_03a:894	10. Nandamātāsuttavaṇṇanā	89	
PA_atk-s04_03a:895_0	53. Dasamaṃ atthuppattivasena desitaṃ. Satthā kira vutthavasso pavāretvā dve aggasāvake	895	
PA_atk-s04_03a:895_1	ohāya “dakkhiṇāgiriṃ cārikaṃ gamissāmī”ti nikkhami, rājā pasenadi kosalo, anāthapiṇḍiko	895	
PA_atk-s04_03a:895_2	gahapati, visākhā mahāupāsikā, aññe ca bahujanā dasabalaṃ nivattetuṃ nāsakkhiṃsu.	895	
PA_atk-s04_03a:895_3	Anāthapiṇḍiko gahapati “satthāraṃ nivattetuṃ nāsakkhi”nti raho cintayamāno nisīdi.	895	
PA_atk-s04_03a:895_4	Atha naṃ puṇṇā nāma dāsī disvā “kiṃ nu kho te, sāmi, na pubbe viya indriyāni vippasannānī”ti	895	
PA_atk-s04_03a:895_5	pucchi. Āma, puṇṇe, satthā cārikaṃ pakkanto, tamahaṃ nivattetuṃ nāsakkhiṃ. Na kho	895	
PA_atk-s04_03a:895_6	pana sakkā jānituṃ puna sīghaṃ āgaccheyya vā na vā, tenāhaṃ cintayamāno nisinnoti.	895	
PA_atk-s04_03a:895_7	Sacāhaṃ dasabalaṃ nivatteyyaṃ, kiṃ me kareyyāsīti? Bhujissaṃ taṃ karissāmīti. Sā	895	
PA_atk-s04_03a:895_8	gantvā satthāraṃ vanditvā “nivattatha, bhante”ti āha. Mama nivattanapaccayā tvaṃ	895	
PA_atk-s04_03a:895_9	kiṃ karissasīti? Tumhe, bhante, mama parādhīnabhāvaṃ jānātha, aññaṃ kiñci kātuṃ na	895	
PA_atk-s04_03a:895_10	sakkomi, saraṇesu pana patiṭṭhāya pañca sīlāni rakkhissāmīti. Sādhu sādhu puṇṇeti,	8951	
PA_atk-s04_03a:895_11	satthā dhammagāravena ekapadasmiññeva nivatti. Vuttañhetaṃ – “dhammagaru, bhikkhave,	8951	
PA_atk-s04_03a:895_12	tathāgato dhammagāravo”ti.	8951	
PA_atk-s04_03a:896_0	Satthā nivattitvā jetavanamahāvihāraṃ pāvisi. Mahājano puṇṇāya sādhukārasahassāni	896	
PA_atk-s04_03a:896_1	adāsi. Satthā tasmiṃ samāgame dhammaṃ desesi, caturāsītipāṇasahassāni amatapānaṃ	896	
PA_atk-s04_03a:896_2	piviṃsu. Puṇṇāpi seṭṭhinā anuññātā bhikkhuniupassayaṃ gantvā pabbaji. Sammāsambuddho	896	
PA_atk-s04_03a:896_3	sāriputtamoggallāne āmantetvā “ahaṃ yaṃ disaṃ cārikāya nikkhanto, tattha na gacchāmi.	896	
PA_atk-s04_03a:896_4	Tumhe tumhākaṃ parisāya saddhiṃ taṃ disaṃ cārikaṃ gacchathā”ti vatvā uyyojesi. Imissaṃ	896	
PA_atk-s04_03a:896_5	atthuppattiyaṃ ekaṃ samayaṃ āyasmā sāriputtotiādi vuttaṃ.	896	
PA_atk-s04_03a:897_0	Tattha veḷukaṇḍakīti veḷukaṇṭakanagaravāsinī. Tassa kira nagarassa pākāraguttatthāya	897	
PA_atk-s04_03a:897_1	pākārapariyantena veḷū ropitā, tenassa veḷukaṇṭakanteva nāmaṃ jātaṃ. Pārāyananti	897	
PA_atk-s04_03a:897_2	nibbānasaṅkhātapāraṃ ayanato pārāyananti laddhavohāraṃ dhammaṃ. Sarena bhāsatīti	897	
PA_atk-s04_03a:897_3	sattabhūmikassa pāsādassa uparimatale susaṃvihitārakkhaṭṭhāne nisinnā samāpattibalena	897	
PA_atk-s04_03a:897_4	rattibhāgaṃ vītināmetvā samāpattito vuṭṭhāya “imaṃ rattāvasesaṃ katarāya ratiyā vītināmessāmī”ti	897	
PA_atk-s04_03a:897_5	cintetvā “dhammaratiyā”ti katasanniṭṭhānā tīṇi phalāni pattā ariyasāvikā aḍḍhateyyagāthāsataparimāṇaṃ	897	
PA_atk-s04_03a:897_6	pārāyanasuttaṃ madhurena sarabhaññena bhāsati. Assosi khoti ākāsaṭṭhakavimānāni pariharitvā	897	
PA_atk-s04_03a:897_7	tassa pāsādassa uparibhāgaṃ gatena maggena naravāhanayānaṃ āruyha gacchamāno assosi.	897	
PA_atk-s04_03a:897_8	Kathāpariyosānaṃ āgamayamāno aṭṭhāsīti “kiṃ saddo esa bhaṇe”ti pucchitvā “nandamātāya	897	
PA_atk-s04_03a:897_9	upāsikāya sarabhaññasaddo”ti vutte otaritvā “idamavocā”ti idaṃ desanāpariyosānaṃ	897	
PA_atk-s04_03a:897_10	olokento avidūraṭṭhāne ākāse aṭṭhāsi.	8971	
PA_atk-s04_03a:898_0	Sādhu bhagini, sādhu bhaginīti “suggahitā te bhagini dhammadesanā sukathitā, pāsāṇakacetiye	898	
PA_atk-s04_03a:898_1	nisīditvā soḷasannaṃ pārāyanikabrāhmaṇānaṃ sammāsambuddhena kathitadivase ca ajja	898	
PA_atk-s04_03a:898_2	ca na kiñci antaraṃ passāmi, majjhe bhinnasuvaṇṇaṃ viya te satthu kathitena saddhiṃ	898	
PA_atk-s04_03a:898_3	sadisameva kathita”nti vatvā sādhukāraṃ dadanto evamāha. Ko paneso bhadramukhāti	898	
PA_atk-s04_03a:898_4	imasmiṃ susaṃvihitārakkhaṭṭhāne evaṃ mahantena saddena ko nāmesa, bhadramukha, laddhamukha,	898	
PA_atk-s04_03a:898_5	kiṃ nāgo supaṇṇo devo māro brahmāti suvaṇṇapaṭṭavaṇṇaṃ vātapānaṃ vivaritvā vigatasārajjā	898	
PA_atk-s04_03a:898_6	tīṇi phalāni pattā ariyasāvikā vessavaṇena saddhiṃ kathayamānā evamāha. Ahaṃ te bhagini	898	
PA_atk-s04_03a:898_7	bhātāti sayaṃ sotāpannattā anāgāmiariyasāvikaṃ jeṭṭhikaṃ maññamāno “bhaginī”ti vatvā	898	
PA_atk-s04_03a:898_8	puna taṃ paṭhamavaye ṭhitattā attano kaniṭṭhaṃ, attānaṃ pana navutivassasatasahassāyukattā	898	
PA_atk-s04_03a:898_9	mahallakataraṃ maññamāno “bhātā”ti āha. Sādhu bhadramukhāti, bhadramukha, sādhu sundaraṃ,	898	
PA_atk-s04_03a:898_10	svāgamanaṃ te āgamanaṃ, āgantuṃ yuttaṭṭhānamevasi āgatoti attho. Idaṃ te hotu ātitheyyanti	8981	
PA_atk-s04_03a:898_11	idameva dhammabhaṇanaṃ tava atithipaṇṇākāro hotu, na hi te aññaṃ ito uttaritaraṃ	8981	
PA_atk-s04_03a:898_12	dātabbaṃ passāmīti adhippāyo. Evañceva me bhavissati ātitheyyanti evaṃ attano pattidānaṃ	8981	
PA_atk-s04_03a:898_13	yācitvā “ayaṃ te dhammakathikasakkāro”ti aḍḍhateḷasāni koṭṭhasatāni rattasālīnaṃ	8981	
PA_atk-s04_03a:898_14	pūretvā “yāvāyaṃ upāsikā carati, tāva mā khayaṃ gamiṃsū”ti adhiṭṭhahitvā pakkāmi.	8981	
PA_atk-s04_03a:898_15	Yāva upāsikā aṭṭhāsi, tāva koṭṭhānaṃ heṭṭhimatalaṃ nāma daṭṭhuṃ nāsakkhiṃsu. Tato	8981	
PA_atk-s04_03a:898_16	paṭṭhāya “nandamātāya koṭṭhāgāraṃ viyā”ti vohāro udapādi.	8981	
PA_atk-s04_03a:899_0	Akatapātarāsoti abhuttapātarāso. Puññanti pubbacetanā ca muñcanacetanā ca. Puññamahīti	899	
PA_atk-s04_03a:899_1	aparacetanā. Sukhāya hotūti sukhatthāya hitatthāya hotu. Evaṃ attano dāne vessavaṇassa pattiṃ adāsi.	899	
PA_atk-s04_03a:900_0	Pakaraṇeti kāraṇe. Okkassa pasayhāti ākaḍḍhitvā abhibhavitvā. Yakkhayoninti bhummadevatābhāvaṃ.	900	
PA_atk-s04_03a:900_1	Teneva purimena attabhāvena uddassetīti purimasarīrasadisameva sarīraṃ māpetvā alaṅkatapaṭiyatto	900	
PA_atk-s04_03a:900_2	sirigabbhasayanatale attānaṃ dasseti. Upāsikā paṭidesitāti upāsikā ahanti evaṃ upāsikābhāvaṃ	900	
PA_atk-s04_03a:900_3	desesiṃ. Yāvadeti yāvadeva. Sesaṃ sabbattha uttānamevāti.	900	
PA_atk-s04_03a:901	Mahāyaññavaggo pañcamo.	90	
PA_atk-s04_03a:902	Paṇṇāsakaṃ niṭṭhitaṃ.	90	
PA_atk-s04_03a:903	6. Abyākatavaggo	90	
PA_atk-s04_03a:904	1. Abyākatasuttavaṇṇanā	90	
PA_atk-s04_03a:905_0	54. Chaṭṭhavaggassa paṭhame abyākatavatthūsūti ekaṃsādivasena akathitavatthūsu. Tathāgatoti	905	
PA_atk-s04_03a:905_1	satto. Diṭṭhigatametanti micchādiṭṭhimattakametaṃ, na tāya diṭṭhiyā gahitasatto nāma	905	
PA_atk-s04_03a:905_2	atthi. Paṭipadanti ariyamaggaṃ. Na chambhatīti diṭṭhivasena na kampati. Sesapadesupi	905	
PA_atk-s04_03a:905_3	eseva nayo. Taṇhāgatanti diṭṭhitaṇhā. Saññāgatādīsupi eseva nayo. Diṭṭhisaññā eva	905	
PA_atk-s04_03a:905_4	hettha saññāgataṃ, diṭṭhinissitamānoyeva diṭṭhimaññitameva vā maññitaṃ, diṭṭhipapañcova	905	
PA_atk-s04_03a:905_5	papañcitaṃ, diṭṭhupādānameva upādānaṃ, diṭṭhiyā virūpaṃ paṭisaraṇabhāvoyeva vippaṭisāro	905	
PA_atk-s04_03a:905_6	nāmāti veditabbo. Ettha ca diṭṭhiggahaṇena dvāsaṭṭhi diṭṭhiyo, diṭṭhinirodhagāminipaṭipadāgahaṇena	905	
PA_atk-s04_03a:905_7	sotāpattimaggo gahitoti.	905	
PA_atk-s04_03a:906	2. Purisagatisuttavaṇṇanā	90	
PA_atk-s04_03a:907_0	55. Dutiye purisagatiyoti purisassa ñāṇagatiyo. Anupādāparinibbānanti apaccayanibbānaṃ.	907	
PA_atk-s04_03a:907_1	No cassāti atīte attabhāvanibbattakaṃ kammaṃ no ce abhavissa. No ca me siyāti etarahi	907	
PA_atk-s04_03a:907_2	me ayaṃ attabhāvo na siyā. Na bhavissatīti etarahi me anāgatattabhāvanibbattakaṃ	907	
PA_atk-s04_03a:907_3	kammaṃ na bhavissati. Na ca me bhavissatīti anāgate me attabhāvo na bhavissati. Yadatthi	907	
PA_atk-s04_03a:907_4	yaṃ bhūtanti yaṃ atthi yaṃ bhūtaṃ paccuppannakkhandhapañcakaṃ. Taṃ pajahāmīti upekkhaṃ	907	
PA_atk-s04_03a:907_5	paṭilabhatīti taṃ tattha chandarāgappahānena pajahāmīti vipassanupekkhaṃ paṭilabhati.	907	
PA_atk-s04_03a:907_6	Bhave na rajjatīti atīte khandhapañcake taṇhādiṭṭhīhi na rajjati. Sambhave na rajjatīti	907	
PA_atk-s04_03a:907_7	anāgatepi tatheva na rajjati. Atthuttari padaṃ santanti uttari santaṃ nibbānapadaṃ	907	
PA_atk-s04_03a:907_8	nāma atthi. Sammappaññāya passatīti taṃ sahavipassanāya maggapaññāya sammā passati.	907	
PA_atk-s04_03a:907_9	Na sabbena sabbanti ekaccānaṃ kilesānaṃ appahīnattā saccapaṭicchādakassa tamassa	907	
PA_atk-s04_03a:907_10	sabbaso aviddhaṃsitattā na sabbākārena sabbaṃ. Haññamāneti saṇḍāsena gahetvā muṭṭhikāya	9071	
PA_atk-s04_03a:907_11	koṭṭiyamāne. Antarāparinibbāyīti upapattisamanantarato paṭṭhāya āyuno vemajjhaṃ anatikkamitvā	9071	
PA_atk-s04_03a:907_12	etthantare kilesaparinibbānena parinibbuto hoti. Anupahacca talanti ākāsatalaṃ anupahacca	9071	
PA_atk-s04_03a:907_13	anatikkamitvā, bhūmiṃ appatvā ākāseyeva nibbāyeyyāti imāhi tīhi upamāhi tayo antarāparinibbāyī dassitā.	9071	
PA_atk-s04_03a:908_0	Upahaccaparinibbāyīti āyuvemajjhaṃ atikkamitvā pacchimakoṭiṃ appatvā parinibbuto	908	
PA_atk-s04_03a:908_1	hoti. Upahacca talanti jalamānā gantvā ākāsatalaṃ atikkamitvā pathavītalaṃ vā upahanitvā	908	
PA_atk-s04_03a:908_2	pathaviyaṃ patitamattāva nibbāyeyya. Asaṅkhārena appayogena kilese khepetvā parinibbāyīti	908	
PA_atk-s04_03a:908_3	asaṅkhāraparinibbāyī. Sasaṅkhārena sappayogena kilese khepetvā parinibbāyīti sasaṅkhāraparinibbāyī.	908	
PA_atk-s04_03a:908_4	Gacchanti nirārakkhaṃ araññaṃ. Dāyanti sārakkhaṃ abhayatthāya dinnaṃ araññaṃ. Sesamettha	908	
PA_atk-s04_03a:908_5	uttānatthameva. Imasmiṃ sutte ariyapuggalāva kathitāti.	908	
PA_atk-s04_03a:909	3. Tissabrahmāsuttavaṇṇanā	90	
PA_atk-s04_03a:910_0	56. Tatiye bhikkhuniyoti mahāpajāpatiyā parivārā pañcasatā bhikkhuniyo. Vimuttāti	910	
PA_atk-s04_03a:910_1	pañcahi vimuttīhi vimuttā. Anupādisesāti upādānasesaṃ aṭṭhapetvā pañcahi vimuttīhi	910	
PA_atk-s04_03a:910_2	anavasesāhipi vimuttā. Saupādisese vā saupādisesoti saupādānasese puggale “saupādānaseso	910	
PA_atk-s04_03a:910_3	aya”nti. Itarasmimpi eseva nayo. Tissoti therassa saddhivihārikabrahmā. Anulomikānīti	910	
PA_atk-s04_03a:910_4	paṭipattiyā anulomāni vivittāni antimapariyantimāni. Indriyānīti saddhādīni vipassanindriyāni.	910	
PA_atk-s04_03a:910_5	Samannānayamānoti samannāhāre ṭhapayamāno. Na hi pana teti idaṃ kasmā ārabhi? Sattamassa	910	
PA_atk-s04_03a:910_6	puggalassa dassanatthaṃ. Sattamo hi saddhānusāripuggalo na dassito. Atha bhagavā	910	
PA_atk-s04_03a:910_7	balavavipassakavasena taṃ dassento evamāha. Tattha sabbanimittānanti sabbesaṃ niccanimittādīnaṃ.	910	
PA_atk-s04_03a:910_8	Animittanti balavavipassanāsamādhiṃ.	910	
PA_atk-s04_03a:911	4. Sīhasenāpatisuttavaṇṇanā	91	
PA_atk-s04_03a:912_0	57. Catutthe maccharīti pañcamaccherayutto. Kadariyoti thaddhamacchariyo, paresaṃ	912	
PA_atk-s04_03a:912_1	diyyamānampi vāreti. Anuppadānaratoti punappunaṃ dānaṃ dadamānova ramati. Anukampantāti	912	
PA_atk-s04_03a:912_2	“ko ajja amhehi anuggahetabbo, kassa deyyadhammaṃ vā paṭiggaṇheyyāma, dhammaṃ vā	912	
PA_atk-s04_03a:912_3	deseyyāmā”ti evaṃ cittena anukampamānā.	912	
PA_atk-s04_03a:913	5. Arakkheyyasuttavaṇṇanā	91	
PA_atk-s04_03a:914_0	58. Pañcame nimittanti dhammanimittampi puggalanimittampi. Ayañhi attanā desitadhamme	914	
PA_atk-s04_03a:914_1	ekapadampi durakkhātaṃ aniyyānikaṃ apassanto dhammanimittaṃ na samanupassati, “durakkhāto	914	
PA_atk-s04_03a:914_2	tayā dhammo na svākkhāto”ti uṭṭhahitvā paṭippharantaṃ ekaṃ puggalampi apassanto puggalanimittaṃ	914	
PA_atk-s04_03a:914_3	na samanupassati nāma. Sesadvayepi eseva nayo. Chaṭṭhasattamāni uttānāneva.	914	
PA_atk-s04_03a:915	8. Pacalāyamānasuttavaṇṇanā	91	
PA_atk-s04_03a:916_0	61. Aṭṭhame pacalāyamānoti taṃ gāmaṃ upanissāya ekasmiṃ vanasaṇḍe samaṇadhammaṃ karonto	916	
PA_atk-s04_03a:916_1	sattāhaṃ caṅkamanavīriyena nimmathitattā kilantagatto caṅkamanakoṭiyaṃ pacalāyamāno	916	
PA_atk-s04_03a:916_2	nisinno hoti. Pacalāyasi noti niddāyasi nu. Anumajjitvāti parimajjitvā. Ālokasaññanti	916	
PA_atk-s04_03a:916_3	middhavinodanaālokasaññaṃ. Divāsaññanti divātisaññaṃ. Yathā divā tathā rattinti yathā	916	
PA_atk-s04_03a:916_4	divā ālokasaññā adhiṭṭhitā, tathā naṃ rattimpi adhiṭṭhaheyyāsi. Yathā rattiṃ tathā	916	
PA_atk-s04_03a:916_5	divāti yathā ca te rattiṃ ālokasaññā adhiṭṭhitā, tathā naṃ divāpi adhiṭṭhaheyyāsi.	916	
PA_atk-s04_03a:916_6	Sappabhāsanti dibbacakkhuñāṇatthāya sahobhāsaṃ. Pacchāpuresaññīti purato ca pacchato	916	
PA_atk-s04_03a:916_7	ca abhiharaṇasaññāya saññāvā. Antogatehi indriyehīti bahi avikkhittehi anto anupaviṭṭheheva	916	
PA_atk-s04_03a:916_8	pañcahi indriyehi. Middhasukhanti niddāsukhaṃ. Ettakena ṭhānena bhagavā therassa	916	
PA_atk-s04_03a:916_9	middhavinodanakammaṭṭhānaṃ kathesi. Soṇḍanti mānasoṇḍaṃ. Kiccakaraṇīyānīti ettha	916	
PA_atk-s04_03a:916_10	avassaṃ kattabbāni kiccāni, itarāni karaṇīyāni. Maṅkubhāvoti nittejatā domanassatā.	9161	
PA_atk-s04_03a:916_11	Ettakena ṭhānena satthārā therassa bhikkhācāravattaṃ kathitaṃ.	9161	
PA_atk-s04_03a:917_0	Idāni bhasse pariyantakāritāya samādapetuṃ tasmātihātiādimāha. Tattha viggāhikakathanti	917	
PA_atk-s04_03a:917_1	“na tvaṃ imaṃ dhammavinayaṃ ājānāsī”tiādinayappavattā viggāhikakathā. Nāhaṃ moggallānātiādi	917	
PA_atk-s04_03a:917_2	pāpamittasaṃsaggavivajjanatthaṃ vuttaṃ. Kittāvatā nu khoti kittakena nu kho. Taṇhāsaṅkhayavimutto	917	
PA_atk-s04_03a:917_3	hotīti taṇhāsaṅkhaye nibbāne taṃ ārammaṇaṃ katvā vimuttacittatāya taṇhāsaṅkhayavimutto	917	
PA_atk-s04_03a:917_4	nāma saṃkhittena kittāvatā hoti. Yāya paṭipattiyā taṇhāsaṅkhayavimutto hoti, tameva	917	
PA_atk-s04_03a:917_5	khīṇāsavassa bhikkhuno pubbabhāgapaṭipadaṃ saṃkhittena desethāti pucchati. Accantaniṭṭhoti	917	
PA_atk-s04_03a:917_6	khayavayasaṅkhātaṃ antaṃ atītāti accantā, accantā niṭṭhā assāti accantaniṭṭho, ekantaniṭṭho	917	
PA_atk-s04_03a:917_7	satataniṭṭhoti attho. Accantayogakkhemīti accantaṃ yogakkhemī, niccayogakkhemīti	917	
PA_atk-s04_03a:917_8	attho. Accantabrahmacārīti accantaṃ brahmacārī, niccabrahmacārīti attho. Accantaṃ	917	
PA_atk-s04_03a:917_9	pariyosānamassāti purimanayeneva accantapariyosāno. Seṭṭho devamanussānanti devānañca	917	
PA_atk-s04_03a:917_10	manussānañca seṭṭho uttamo. Evarūpo bhikkhu kittāvatā hoti, saṅkhepeneva tassa paṭipattiṃ kathethāti yācati.	9171	
PA_atk-s04_03a:918_0	Sabbe dhammā nālaṃ abhinivesāyāti ettha sabbe dhammā nāma pañcakkhandhā dvādasāyatanāni	918	
PA_atk-s04_03a:918_1	aṭṭhārasa dhātuyo, te sabbepi taṇhādiṭṭhivasena abhinivesāya nālaṃ na pariyattā na	918	
PA_atk-s04_03a:918_2	samattā na yuttā. Kasmā? Gahitākārena atiṭṭhanato. Te hi niccā sukhā attāti gahitāpi	918	
PA_atk-s04_03a:918_3	aniccā dukkhā anattāva sampajjanti. Tasmā nālaṃ abhinivesāya. Abhijānātīti aniccaṃ	918	
PA_atk-s04_03a:918_4	dukkhaṃ anattāti ñātapariññāya abhijānāti. Parijānātīti tatheva tīraṇapariññāya parijānāti.	918	
PA_atk-s04_03a:918_5	Yaṃkiñci vedananti antamaso pañcaviññāṇasampayuttaṃ yaṃkiñci appamattakampi vedanaṃ	918	
PA_atk-s04_03a:918_6	anubhavati. Iminā bhagavā therassa vedanāvasena ca vinivaṭṭetvā arūpapariggahaṃ dassesi.	918	
PA_atk-s04_03a:919_0	Aniccānupassīti aniccato anupassanto. Virāgānupassīti ettha dve virāgā khayavirāgo	919	
PA_atk-s04_03a:919_1	ca accantavirāgo ca. Tattha saṅkhārānaṃ khayaṃ khayato passanā vipassanāpi, accantavirāgaṃ	919	
PA_atk-s04_03a:919_2	nibbānaṃ virāgato dassanamaggañāṇampi virāgānupassanā. Tadubhayasamaṅgipuggalo virāgānupassī	919	
PA_atk-s04_03a:919_3	nāma. Taṃ sandhāya vuttaṃ – “virāgānupassī”ti, virāgato anupassantoti attho. Nirodhānupassimhipi	919	
PA_atk-s04_03a:919_4	eseva nayo. Nirodhopi hi khayanirodho accantanirodhoti duvidhoyeva. Paṭinissaggānupassīti	919	
PA_atk-s04_03a:919_5	ettha paṭinissaggo vuccati vossaggo. So ca pariccāgavossaggo pakkhandanavossaggoti	919	
PA_atk-s04_03a:919_6	duvidho hoti. Tattha pariccāgavossaggoti vipassanā. Sā hi tadaṅgavasena kilese ca	919	
PA_atk-s04_03a:919_7	khandhe ca vossajati. Pakkhandanavossaggoti maggo. So hi nibbānaṃ ārammaṇato pakkhandati.	919	
PA_atk-s04_03a:919_8	Dvīhipi vā kāraṇehi so vossaggoyeva, samucchedavasena khandhānaṃ kilesānañca vossajanato	919	
PA_atk-s04_03a:919_9	nibbāne ca pakkhandanato. Tasmā kilese ca khandhe ca pariccajatīti pariccāgavossaggo.	919	
PA_atk-s04_03a:919_10	Nirodhāya nibbānadhātuyā cittaṃ pakkhandatīti pakkhandanavossaggoti ubhayampetaṃ	9191	
PA_atk-s04_03a:919_11	magge sameti. Tadubhayasamaṅgī puggalo imāya paṭinissaggānupassanāya samannāgatattā	9191	
PA_atk-s04_03a:919_12	paṭinissaggānupassī nāma hoti. Taṃ sandhāyetaṃ vuttaṃ. Na kiñci loke upādiyatīti	9191	
PA_atk-s04_03a:919_13	kiñci ekampi saṅkhāragataṃ taṇhāvasena na upādiyati na gaṇhāti na parāmasati. Anupādiyaṃ	9191	
PA_atk-s04_03a:919_14	na paritassatīti aggaṇhanto taṇhāparitassanāya na paritassati. Paccattaṃyeva parinibbāyatīti	9191	
PA_atk-s04_03a:919_15	sayameva kilesaparinibbānena parinibbāyati. Khīṇā jātītiādinā panassa paccavekkhaṇā	9191	
PA_atk-s04_03a:919_16	dassitā. Iti bhagavā saṃkhittena khīṇāsavassa pubbabhāgappaṭipadaṃ pucchito saṃkhitteneva	9191	
PA_atk-s04_03a:919_17	kathesi. Idaṃ pana suttaṃ therassa ovādopi ahosi vipassanāpi. So imasmiṃyeva sutte	9191	
PA_atk-s04_03a:919_18	vipassanaṃ vaḍḍhetvā arahattaṃ pattoti.	9191	
PA_atk-s04_03a:920	9. Mettasuttavaṇṇanā	92	
PA_atk-s04_03a:921_0	62. Navame mā, bhikkhave, puññānaṃ bhāyitthāti puññāni karontā tesaṃ mā bhāyittha.	921	
PA_atk-s04_03a:921_1	Mettacittaṃ bhāvesinti tikacatukkajjhānikāya mettāya sampayuttaṃ paṇītaṃ katvā cittaṃ	921	
PA_atk-s04_03a:921_2	bhāvesinti dasseti. Saṃvaṭṭamāne sudāhanti saṃvaṭṭamāne sudaṃ ahaṃ. Saṃvaṭṭamāneti	921	
PA_atk-s04_03a:921_3	jhāyamāne vipajjamāne. Dhammikoti dasakusaladhammasamannāgato. Dhammarājāti tasseva	921	
PA_atk-s04_03a:921_4	vevacanaṃ. Dhammena vā laddharajjattā dhammarājā. Cāturantoti puratthimasamuddādīnaṃ	921	
PA_atk-s04_03a:921_5	catunnaṃ samuddānaṃ vasena cāturantāya pathaviyā issaro. Vijitāvīti vijitasaṅgāmo.	921	
PA_atk-s04_03a:921_6	Janapado tasmiṃ thāvariyaṃ thirabhāvaṃ pattoti janapadatthāvariyappatto. Parosahassanti	921	
PA_atk-s04_03a:921_7	atirekasahassaṃ. Sūrāti abhīruno. Vīraṅgarūpāti vīrānaṃ aṅgaṃ vīraṅgaṃ, vīriyassetaṃ	921	
PA_atk-s04_03a:921_8	nāmaṃ. Vīraṅgarūpametesanti vīraṅgarūpā. Vīriyajātikā vīriyasabhāvā vīriyamayā viya	921	
PA_atk-s04_03a:921_9	akilāsuno divasampi yujjhantā na kilamantīti vuttaṃ hoti. Sāgarapariyantanti cakkavāḷapabbataṃ	921	
PA_atk-s04_03a:921_10	sīmaṃ katvā ṭhitasamuddapariyantaṃ. Adaṇḍenāti dhanadaṇḍenapi chejjabhejjānusāsanena	9211	
PA_atk-s04_03a:921_11	satthadaṇḍenapi vināyeva. Asatthenāti ekatodhārādinā paraviheṭhanasatthenapi vināyeva.	9211	
PA_atk-s04_03a:921_12	Dhammena abhivijiyāti ehi kho, mahārājāti evaṃ paṭirājūhi sampaṭicchitāgamano “pāṇo	9211	
PA_atk-s04_03a:921_13	na hantabbo”tiādinā dhammeneva vuttappakāraṃ pathaviṃ abhivijinitvā.	9211	
PA_atk-s04_03a:922_0	Sukhesinoti sukhapariyesake satte āmanteti. Suññabrahmūpagoti suññabrahmavimānūpago.	922	
PA_atk-s04_03a:922_1	Pathaviṃ imanti imaṃ sāgarapariyantaṃ mahāpathaviṃ. Asāhasenāti na sāhasikakammena.	922	
PA_atk-s04_03a:922_2	Samena manusāsitanti samena kammena anusāsiṃ. Tehi etaṃ sudesitanti tehi saṅgāhakehi	922	
PA_atk-s04_03a:922_3	mahākāruṇikehi buddhehi etaṃ ettakaṃ ṭhānaṃ sudesitaṃ sukathitaṃ. Pathabyoti puthavisāmiko.	922	
PA_atk-s04_03a:923	10. Bhariyāsuttavaṇṇanā	92	
PA_atk-s04_03a:924_0	63. Dasame kevaṭṭā maññe macchavilopeti kevaṭṭānaṃ macchapacchiṃ otāretvā ṭhitaṭṭhāne	924	
PA_atk-s04_03a:924_1	jāle vā udakato ukkhittamatte macchaggāhakānaṃ mahāsaddo hoti, taṃ sandhāyetaṃ vuttaṃ.	924	
PA_atk-s04_03a:924_2	Sujātāti visākhāya kaniṭṭhā. Sā neva sassuṃ ādiyatīti sassuyā kattabbavattaṃ nāma	924	
PA_atk-s04_03a:924_3	atthi, taṃ na karoti, sassūtipi naṃ na gaṇeti. Na sasuraṃ ādiyatīti vacanaṃ na gaṇhāti.	924	
PA_atk-s04_03a:924_4	Evaṃ anādaratāyapi aggahaṇenapi na ādiyati nāma. Sesesupi eseva nayo. Evaṃ anāthapiṇḍiko	924	
PA_atk-s04_03a:924_5	suṇisāya ācāraṃ gahetvā satthu purato nisīdi. Sāpi sujātā “kiṃ nu kho ayaṃ seṭṭhi	924	
PA_atk-s04_03a:924_6	dasabalassa santike mayhaṃ guṇaṃ kathessati udāhu aguṇa”nti gantvā avidūre saddaṃ	924	
PA_atk-s04_03a:924_7	suṇantī aṭṭhāsi. Atha naṃ satthā ehi sujāteti āmantesi.	924	
PA_atk-s04_03a:925_0	Ahitānukampinīti na hitānukampinī. Aññesūti parapurisesu. Atimaññateti omānāti mānavasena	925	
PA_atk-s04_03a:925_1	atimaññati. Dhanena kītassāti dhanena kītā assa. Vadhāya ussukā vadhituṃ ussukkamāpannā.	925	
PA_atk-s04_03a:925_2	Yaṃ itthiyā vindati sāmiko dhananti itthiyā sāmiko yaṃ dhanaṃ labhati. Appampi tassa	925	
PA_atk-s04_03a:925_3	apahātumicchatīti thokatopi assa harituṃ icchati, uddhane āropitaukkhaliyaṃ pakkhipitabbataṇḍulatopi	925	
PA_atk-s04_03a:925_4	thokaṃ haritumeva vāyamati. Alasāti nisinnaṭṭhāne nisinnāva ṭhitaṭṭhāne ṭhitāva hoti.	925	
PA_atk-s04_03a:925_5	Pharusāti kharā. Duruttavādinīti dubbhāsitabhāsinī, kakkhaḷaṃ vāḷakathameva katheti.	925	
PA_atk-s04_03a:925_6	Uṭṭhāyakānaṃ abhibhuyya vattatīti ettha uṭṭhāyakānanti bahuvacanavasena viriyuṭṭhānasampanno	925	
PA_atk-s04_03a:925_7	sāmiko vutto, tassa taṃ uṭṭhānasampattiṃ abhibhavitvā heṭṭhā katvā vattati. Pamodatīti	925	
PA_atk-s04_03a:925_8	āmoditapamoditā hoti. Koleyyakāti kulasampannā. Patibbatāti patidevatā. Vadhadaṇḍatajjitāti	925	
PA_atk-s04_03a:925_9	daṇḍakaṃ gahetvā vadhena tajjitā, “ghātessāmi na”nti vuttā. Dāsīsamanti sāmikassa	925	
PA_atk-s04_03a:925_10	vattapūrikā dāsīti maṃ bhagavā dhāretūti vatvā saraṇesu patiṭṭhāsi.	9251	
PA_atk-s04_03a:926	11. Kodhanasuttavaṇṇanā	92	
PA_atk-s04_03a:927_0	64. Ekādasame sapattakantāti sapattānaṃ verīnaṃ kantā piyā tehi icchitapatthitā.	927	
PA_atk-s04_03a:927_1	Sapattakaraṇāti sapattānaṃ verīnaṃ atthakaraṇā. Kodhaparetoti kodhānugato. Pacuratthatāyāti	927	
PA_atk-s04_03a:927_2	bahuatthatāya bahuhitatāya. Anatthampīti avuddhimpi. Attho me gahitoti vuḍḍhi me gahitā.	927	
PA_atk-s04_03a:928_0	Atho atthaṃ gahetvānāti atho vuddhiṃ gahetvā. Anatthaṃ adhipajjatīti anattho me gahitoti	928	
PA_atk-s04_03a:928_1	sallakkheti. Vadhaṃ katvānāti pāṇātipātakammaṃ katvā. Kodhasammadasammattoti kodhamadena	928	
PA_atk-s04_03a:928_2	matto, ādinnagahitaparāmaṭṭhoti attho. Āyasakyanti ayasabhāvaṃ, ayaso niyaso hotīti	928	
PA_atk-s04_03a:928_3	attho. Antarato jātanti abbhantare uppannaṃ. Atthaṃ na jānātīti vuddhiatthaṃ na jānāti.	928	
PA_atk-s04_03a:928_4	Dhammaṃ na passatīti samathavipassanādhammaṃ na passati. Andhatamanti andhabhāvakaraṃ	928	
PA_atk-s04_03a:928_5	tamaṃ bahalatamaṃ. Sahateti abhibhavati.	928	
PA_atk-s04_03a:929_0	Dummaṅkuyanti dummaṅkubhāvaṃ nittejataṃ dubbaṇṇamukhataṃ. Yato patāyatīti yadā nibbattati.	929	
PA_atk-s04_03a:929_1	Na vāco hoti gāravoti vacanassapi garubhāvo na hoti. Na dīpaṃ hoti kiñcananti kāci	929	
PA_atk-s04_03a:929_2	patiṭṭhā nāma na hoti. Tapanīyānīti tāpajanakāni. Dhammehīti samathavipassanādhammehi.	929	
PA_atk-s04_03a:929_3	Ārakāti dūre. Brāhmaṇanti khīṇāsavabrāhmaṇaṃ. Yāya mātu bhatoti yāya mātarā bhato	929	
PA_atk-s04_03a:929_4	posito. Pāṇadadiṃ santinti jīvitadāyikaṃ samānaṃ. Hanti kuddho puthuttānanti kuddho	929	
PA_atk-s04_03a:929_5	puggalo puthu nānākāraṇehi attānaṃ hanti. Nānārūpesu mucchitoti nānārammaṇesu adhimucchito	929	
PA_atk-s04_03a:929_6	hutvā. Rajjuyā bajjha mīyantīti rajjuyā bandhitvā maranti. Pabbatāmapi kandareti	929	
PA_atk-s04_03a:929_7	pabbatakandarepi patitvā maranti.	929	
PA_atk-s04_03a:930_0	Bhūnahaccānīti hatavuddhīni. Itāyanti iti ayaṃ. Taṃ damena samucchindeti taṃ kodhaṃ	930	
PA_atk-s04_03a:930_1	damena chindeyya. Katarena damenāti? Paññāvīriyena diṭṭhiyāti vipassanāpaññāya ceva	930	
PA_atk-s04_03a:930_2	vipassanāsampayuttena kāyikacetasikavīriyena ca maggasammādiṭṭhiyā ca. Tatheva dhamme	930	
PA_atk-s04_03a:930_3	sikkhethāti yathā akusalaṃ samucchindeyya, samathavipassanādhammepi tatheva sikkheyya.	930	
PA_atk-s04_03a:930_4	Mā no dummaṅkuyaṃ ahūti mā amhākaṃ dummaṅkubhāvo ahosīti imamatthaṃ patthayamānā.	930	
PA_atk-s04_03a:930_5	Anāyāsāti anupāyāsā. Anussukāti katthaci ussukkaṃ anāpannā. Sesaṃ sabbattha uttānamevāti.	930	
PA_atk-s04_03a:931	Abyākatavaggo chaṭṭho.	93	
PA_atk-s04_03a:932	7. Mahāvaggo	93	
PA_atk-s04_03a:933	1. Hiriottappasuttavaṇṇanā	93	
PA_atk-s04_03a:934_0	65. Sattamassa paṭhame hatūpanisoti hataupaniso chinnapaccayo. Yathābhūtañāṇadassananti	934	
PA_atk-s04_03a:934_1	taruṇavipassanā. Nibbidāvirāgoti balavavipassanā ceva maggo ca. Vimuttiñāṇadassananti	934	
PA_atk-s04_03a:934_2	arahattavimutti ca paccavekkhaṇā ca.	934	
PA_atk-s04_03a:935	2. Sattasūriyasuttavaṇṇanā	93	
PA_atk-s04_03a:936_0	66. Dutiye yasmā ayaṃ sattasūriyadesanā tejosaṃvaṭṭadassanavasena pavattā, tasmā	936	
PA_atk-s04_03a:936_1	tayo saṃvaṭṭā, tisso saṃvaṭṭasīmā, tīṇi saṃvaṭṭamūlānī, tīṇi kolāhalānīti ayaṃ tāva	936	
PA_atk-s04_03a:936_2	āditova imassa suttassa purecārikakathā veditabbā. Sā visuddhimagge pubbenivāsānussatiniddese	936	
PA_atk-s04_03a:936_3	vitthāritāva. Etadavocāti aniccakammaṭṭhānikānaṃ pañcannaṃ bhikkhusatānaṃ ajjhāsayena	936	
PA_atk-s04_03a:936_4	upādinnakānaṃ anupādinnakānaṃ saṅkhārānaṃ vipattidassanatthaṃ etaṃ “aniccā, bhikkhave,	936	
PA_atk-s04_03a:936_5	saṅkhārā”tiādisattasūriyopamasuttantaṃ avoca. Tattha aniccāti hutvā abhāvaṭṭhena	936	
PA_atk-s04_03a:936_6	aniccā. Saṅkhārāti upādinnakaanupādinnakā saṅkhāradhammā. Addhuvāti evaṃ aciraṭṭhena	936	
PA_atk-s04_03a:936_7	na dhuvā. Anassāsikāti asassatabhāvena assāsarahitā. Alamevāti yuttameva.	936	
PA_atk-s04_03a:937_0	Ajjhogāḷhoti udake anupaviṭṭho. Accuggatoti udakapiṭṭhito uggato. Devo na vassatīti	937	
PA_atk-s04_03a:937_1	paṭhamaṃ tāva upakappanamegho nāma koṭisatasahassacakkavāḷe ekamegho hutvā vassati,	937	
PA_atk-s04_03a:937_2	tadā nikkhantabījaṃ na puna gehaṃ pavisati. Tato paṭṭhāya dhamakaraṇe niruddhaṃ viya	937	
PA_atk-s04_03a:937_3	udakaṃ hoti, puna ekabindumpi devo na vassatīti upamānadhammakathāva pamāṇaṃ. Vinassante	937	
PA_atk-s04_03a:937_4	pana loke paṭhamaṃ avīcito paṭṭhāya tuccho hoti, tato uṭṭhahitvā sattā manussaloke	937	
PA_atk-s04_03a:937_5	ca tiracchānesu ca nibbattanti. Tiracchānesu nibbattāpi puttabhātikesu mettaṃ paṭilabhitvā	937	
PA_atk-s04_03a:937_6	kālakatā devamanussesu nibbattanti. Devatā ākāsena carantiyo ārocenti – “na idaṃ	937	
PA_atk-s04_03a:937_7	ṭhānaṃ sassataṃ na nibaddhaṃ, mettaṃ bhāvetha, karuṇaṃ, muditaṃ, upekkhaṃ bhāvethā”ti.	937	
PA_atk-s04_03a:937_8	Te mettādayo bhāvetvā tato cutā brahmaloke nibbattanti.	937	
PA_atk-s04_03a:938_0	Bījagāmāti ettha bījagāmo nāma pañca bījajātāni. Bhūtagāmo nāma yaṃkiñci nikkhantamūlapaṇṇaṃ	938	
PA_atk-s04_03a:938_1	haritakaṃ. Osadhitiṇavanappatayoti ettha osadhīti osadharukkhā. Tiṇāti bahisārā tālanāḷikerādayo.	938	
PA_atk-s04_03a:938_2	Vanappatayoti vanajeṭṭhakarukkhā. Kunnadiyoti ṭhapetvā pañca mahānadiyo avasesā ninnagā.	938	
PA_atk-s04_03a:938_3	Kusobbhāti ṭhapetvā satta mahāsare avasesā rahadādayo. Dutiyo sūriyotiādīsu dutiyasūriyakāle	938	
PA_atk-s04_03a:938_4	eko udeti, eko atthaṅgameti. Tatiyakāle eko udeti, eko atthaṅgameti, eko majjhe hoti.	938	
PA_atk-s04_03a:938_5	Catutthakāle catukulike gāme cattāro piṇḍacārikā dvārapaṭipāṭiyā ṭhitā viya honti.	938	
PA_atk-s04_03a:938_6	Pañcamādikālepi eseva nayo. Palujjantīti chijjitvā chijjitvā patanti. Neva chārikā	938	
PA_atk-s04_03a:938_7	paññāyati na masīti cakkavāḷamahāpathavī sinerupabbatarājā himavā cakkavāḷapabbato	938	
PA_atk-s04_03a:938_8	cha kāmasaggā paṭhamajjhānikabrahmalokāti ettake ṭhāne daḍḍhe accharāya gahetabbamattāpi	938	
PA_atk-s04_03a:938_9	chārikā vā aṅgāro vā na paññāyati. Ko mantā ko saddhātāti ko tassa saddhāpanatthāya	938	
PA_atk-s04_03a:938_10	samattho, ko vā tassa saddhātā. Aññatra diṭṭhapadehīti diṭṭhapade sotāpanne ariyasāvake	9381	
PA_atk-s04_03a:938_11	ṭhapetvā ko añño saddahissatīti attho.	9381	
PA_atk-s04_03a:939_0	Vītarāgoti vikkhambhanavasena vītarāgo. Sāsanaṃ ājāniṃsūti anusiṭṭhiṃ jāniṃsu, brahmalokasahabyatāya	939	
PA_atk-s04_03a:939_1	maggaṃ paṭipajjiṃsu. Samasamagatiyoti dutiyattabhāve sabbākārena samagatiko ekagatiko.	939	
PA_atk-s04_03a:939_2	Uttari mettaṃ bhāveyyanti paṭhamajjhānato uttari yāva tikacatukkajjhānā paṇītaṃ katvā	939	
PA_atk-s04_03a:939_3	mettaṃ bhāveyyaṃ. Cakkhumāti pañcahi cakkhūhi cakkhumā. Parinibbutoti bodhipallaṅkeyeva	939	
PA_atk-s04_03a:939_4	kilesaparinibbānena parinibbuto. Evaṃ aniccalakkhaṇaṃ dīpetvā satthari desanaṃ vinivaṭṭente	939	
PA_atk-s04_03a:939_5	pañcasatāpi te aniccakammaṭṭhānikā bhikkhū desanānusārena ñāṇaṃ pesetvā nisinnāsanesuyeva	939	
PA_atk-s04_03a:939_6	arahattaṃ pāpuṇiṃsūti.	939	
PA_atk-s04_03a:940	3. Nagaropamasuttavaṇṇanā	94	
PA_atk-s04_03a:941_0	67. Tatiye yatoti yadā. Paccantimanti raṭṭhapariyante raṭṭhāvasāne niviṭṭhaṃ. Majjhimadesanagarassa	941	
PA_atk-s04_03a:941_1	pana rakkhākiccaṃ natthi, tena taṃ na gahitaṃ. Nagaraparikkhārehi suparikkhatanti	941	
PA_atk-s04_03a:941_2	nagarālaṅkārehi alaṅkataṃ. Akaraṇīyanti akattabbaṃ ajiniyaṃ. Gambhīranemāti gambhīraāvāṭā.	941	
PA_atk-s04_03a:941_3	Sunikhātāti suṭṭhu sannisīdāpitā. Taṃ panetaṃ esikāthambhaṃ iṭṭhakāhi vā karonti	941	
PA_atk-s04_03a:941_4	silāhi vā khadirādīhi vā sārarukkhehi. Taṃ nagaraguttatthāya karontā bahinagare karonti,	941	
PA_atk-s04_03a:941_5	alaṅkāratthāya karontā antonagare. Taṃ iṭṭhakāmayaṃ karontā mahantaṃ āvāṭaṃ katvā	941	
PA_atk-s04_03a:941_6	cayaṃ cinitvā upari aṭṭhaṃsaṃ katvā sudhāya limpanti. Yadā hatthinā dantehi abhihato	941	
PA_atk-s04_03a:941_7	na calati, tadā sulitto nāma hoti. Silāthambhādayopi aṭṭhaṃsā eva honti. Te sace	941	
PA_atk-s04_03a:941_8	aṭṭha ratanā honti, caturatanamattaṃ āvāṭe pavisati, caturatanamattaṃ upari hoti.	941	
PA_atk-s04_03a:941_9	Soḷasaratanavīsatiratanesupi eseva nayo. Sabbesañhi upaḍḍhaṃ heṭṭhā hoti, upaḍḍhaṃ	941	
PA_atk-s04_03a:941_10	upari. Te gomuttavaṅkā honti, tena tesaṃ antare padaramayaṃ katvā kammaṃ kātuṃ sakkā	9411	
PA_atk-s04_03a:941_11	hoti, te pana katacittakammā paggahitaddhajāva honti.	9411	
PA_atk-s04_03a:942_0	Parikhāti parikkhipitvā ṭhitamātikā. Anupariyāyapathoti anto pākārassa pākārena saddhiṃ	942	
PA_atk-s04_03a:942_1	gato mahāpatho, yattha ṭhitā bahipākāre ṭhitehi saddhiṃ yujjhanti. Salākanti saratomarādinissaggiyāvudhaṃ.	942	
PA_atk-s04_03a:942_2	Jevanikanti ekatodhārādisesāvudhaṃ.	942	
PA_atk-s04_03a:943_0	Hatthārohāti sabbepi hatthiācariyahatthivejjahatthibandhādayo. Assārohāti sabbepi	943	
PA_atk-s04_03a:943_1	assācariyaassavejjaassabandhādayo. Rathikāti sabbepi rathācariyarathayodharatharakkhādayo.	943	
PA_atk-s04_03a:943_2	Dhanuggahāti issāsā. Celakāti ye yuddhe jayaddhajaṃ gahetvā purato gacchanti. Calakāti	943	
PA_atk-s04_03a:943_3	“idha rañño ṭhānaṃ hotu, idha asukamahāmattassā”ti evaṃ senābyūhakārakā. Piṇḍadāyikāti	943	
PA_atk-s04_03a:943_4	sāhasikamahāyodhā. Te kira parasenaṃ pavisitvā piṇḍapiṇḍamiva chetvā chetvā dayanti,	943	
PA_atk-s04_03a:943_5	uppatitvā niggacchantīti attho. Ye vā saṅgāmamajjhe yodhānaṃ bhattapānīyaṃ gahetvā	943	
PA_atk-s04_03a:943_6	pavisanti, tesampetaṃ nāmaṃ. Uggā rājaputtāti uggatuggatā saṅgāmāvacarā rājaputtā.	943	
PA_atk-s04_03a:943_7	Pakkhandinoti ye “kassa sīsaṃ vā āvudhaṃ vā āharāmā”ti vatvā “asukassā”ti vuttā saṅgāmaṃ	943	
PA_atk-s04_03a:943_8	pakkhanditvā tadeva āharanti, ime pakkhandantīti pakkhandino. Mahānāgā viya mahānāgā,	943	
PA_atk-s04_03a:943_9	hatthiādīsupi abhimukhaṃ āgacchantesu anivattiyayodhānaṃ etaṃ adhivacanaṃ. Sūrāti	943	
PA_atk-s04_03a:943_10	ekasūrā, ye sajālikāpi savammikāpi samuddaṃ tarituṃ sakkonti. Cammayodhinoti ye cammakañcukaṃ	9431	
PA_atk-s04_03a:943_11	vā pavisitvā saraparittāṇacammaṃ vā gahetvā yujjhanti. Dāsakaputtāti balavasinehā	9431	
PA_atk-s04_03a:943_12	gharadāsayodhā. Dovārikoti dvārapālako. Vāsanalepanasampannoti vāsanena sabbavivarapaṭicchādanena	9431	
PA_atk-s04_03a:943_13	sudhālepena sampanno. Bahi vā khāṇupākārasaṅkhātena vāsanena ghanamaṭṭhena ca sudhālepena	9431	
PA_atk-s04_03a:943_14	sampanno puṇṇaghaṭapantiṃ dassetvā katacittakammapaggahitaddhajo. Tiṇakaṭṭhodakanti	9431	
PA_atk-s04_03a:943_15	hatthiassādīnaṃ ghāsatthāya gehānañca chādanatthāya āharitvā bahūsu ṭhānesu ṭhapitatiṇañca,	9431	
PA_atk-s04_03a:943_16	gehakaraṇapacanādīnaṃ atthāya āharitvā ṭhapitakaṭṭhañca, yantehi pavesetvā pokkharaṇīsu	9431	
PA_atk-s04_03a:943_17	ṭhapitaudakañca. Sannicitaṃ hotīti paṭikacceva anekesu ṭhānesu suṭṭhu nicitaṃ hoti.	9431	
PA_atk-s04_03a:943_18	Abbhantarānaṃ ratiyāti antonagaravāsīnaṃ ratiatthāya. Aparitassāyāti tāsaṃ anāpajjanatthāya.	9431	
PA_atk-s04_03a:943_19	Sāliyavakanti nānappakārā sāliyo ceva yavā ca. Tilamuggamāsāparaṇṇanti tilamuggamāsā ca sesāparaṇṇañca.	9431	
PA_atk-s04_03a:944_0	Idāni yasmā tathāgatassa nagare kammaṃ nāma natthi, nagarasadisaṃ pana ariyasāvakaṃ,	944	
PA_atk-s04_03a:944_1	nagaraparikkhārasadise ca satta dhamme, catuāhārasadisāni ca cattāri jhānāni dassetvā	944	
PA_atk-s04_03a:944_2	ekādasasu ṭhānesu arahattaṃ pakkhipitvā desanaṃ vinivaṭṭessāmīti ayaṃ upamā ābhatā.	944	
PA_atk-s04_03a:944_3	Tasmā taṃ desanaṃ pakāsetuṃ idaṃ evameva khotiādi āraddhaṃ. Tattha saddhammehīti	944	
PA_atk-s04_03a:944_4	sudhammehi. Saddhoti okappanasaddhāya ceva paccakkhasaddhāya ca samannāgato. Tattha	944	
PA_atk-s04_03a:944_5	dānasīlādīnaṃ phalaṃ saddahitvā dānādipuññakaraṇe saddhā okappanasaddhā nāma. Maggena	944	
PA_atk-s04_03a:944_6	āgatasaddhā paccakkhasaddhā nāma. Pasādasaddhātipi esā eva. Tassā lakkhaṇādīhi vibhāgo veditabbo.	944	
PA_atk-s04_03a:945_0	“Sampakkhandanalakkhaṇā ca, mahārāja, saddhā sampasādanalakkhaṇā cā”ti hi vacanato	945	
PA_atk-s04_03a:945_1	idaṃ saddhāya lakkhaṇaṃ nāma. “Tīhi, bhikkhave, ṭhānehi saddho pasanno veditabbo.	945	
PA_atk-s04_03a:945_2	Katamehi tīhi? Sīlavantānaṃ dassanakāmo hotī”tiādinā nayena vuttaṃ pana saddhāya	945	
PA_atk-s04_03a:945_3	nimittaṃ nāma. “Ko cāhāro saddhāya, saddhammassavanantissa vacanīya”nti ayaṃ panassā	945	
PA_atk-s04_03a:945_4	āhāro nāma. “Saddhāpabbajitassa, bhikkhave, bhikkhuno ayaṃ anudhammo hoti, yaṃ rūpe	945	
PA_atk-s04_03a:945_5	nibbidābahulo viharissatī”ti ayamassa anudhammo nāma. “Saddhā bandhati pātheyyaṃ,	945	
PA_atk-s04_03a:945_6	sirī bhogānamāsayo”. “Saddhā dutiyā purisassa hoti”. “Saddhāya tarati oghaṃ”. “Saddhā	945	
PA_atk-s04_03a:945_7	bījaṃ tapo vuṭṭhi”. “Saddhāhattho mahānāgo. Upekhāsetadantavā”tiādīsu pana suttesu	945	
PA_atk-s04_03a:945_8	etissā baddhabhattapuṭādisarikkhatāya anekasarasatā bhagavatā pakāsitā. Imasmiṃ pana	945	
PA_atk-s04_03a:945_9	nagaropamasuttante esā acalasuppatiṭṭhitatāya esikāthambhasadisā katvā dassitā.	945	
PA_atk-s04_03a:946_0	Saddhesikoti saddhaṃ esikāthambhaṃ katvā ariyasāvako akusalaṃ pajahatīti iminā nayena	946	
PA_atk-s04_03a:946_1	sabbapadesu yojanā kātabbā. Apicettha hirottappehi tīsu dvāresu saṃvaro sampajjati,	946	
PA_atk-s04_03a:946_2	so catupārisuddhisīlaṃ hoti. Iti imasmiṃ sutte ekādasasu ṭhānesu arahattaṃ pakkhipitvā	946	
PA_atk-s04_03a:946_3	desanāya kūṭaṃ gahitanti veditabbaṃ.	946	
PA_atk-s04_03a:947	4. Dhammaññūsuttavaṇṇanā	94	
PA_atk-s04_03a:948_0	68. Catutthe kālaṃ jānātīti yuttappattakālaṃ jānāti. Ayaṃ kālo uddesassāti ayaṃ buddhavacanaṃ	948	
PA_atk-s04_03a:948_1	uggaṇhanakālo. Paripucchāyāti atthānatthaṃ kāraṇākāraṇaṃ paripucchāya. Yogassāti	948	
PA_atk-s04_03a:948_2	yoge kammaṃ pakkhipanassa. Paṭisallānassāti nilīyanassa ekībhāvassa. Dhammānudhammappaṭipannoti	948	
PA_atk-s04_03a:948_3	navannaṃ lokuttaradhammānaṃ anurūpadhammaṃ pubbabhāgapaṭipadaṃ paṭipanno. Evaṃ kho,	948	
PA_atk-s04_03a:948_4	bhikkhave, bhikkhu puggalaparoparaññū hotīti evaṃ bhikkhu puggalānaṃ paroparaṃ tikkhamudubhāvaṃ	948	
PA_atk-s04_03a:948_5	jānanasamattho nāma hoti.	948	
PA_atk-s04_03a:949	5. Pāricchattakasuttavaṇṇanā	94	
PA_atk-s04_03a:950_0	69. Pañcame pannapalāsoti patitapalāso. Jālakajātoti sañjātapattapupphajālo. Tassa	950	
PA_atk-s04_03a:950_1	hi pattajālañca pupphajālañca saheva nikkhamati. Khārakajātoti pāṭiyekkaṃ sañjātena	950	
PA_atk-s04_03a:950_2	suvibhattena pattajālakena ca pupphajālakena ca samannāgato. Kuṭumalakajātoti sañjātamakuḷo.	950	
PA_atk-s04_03a:950_3	Korakajātoti avikasitehi mahākucchīhi sambhinnamukhehi pupphehi samannāgato. Sabbapāliphulloti	950	
PA_atk-s04_03a:950_4	sabbākārena supupphito. Dibbe cattāro māseti dibbena āyunā cattāro māse. Manussagaṇanāya	950	
PA_atk-s04_03a:950_5	pana tāni dvādasa vassasahassāni honti. Paricārentīti ito cito ca indriyāni cārenti,	950	
PA_atk-s04_03a:950_6	kīḷanti ramantīti attho.	950	
PA_atk-s04_03a:951_0	Ābhāya phuṭaṃ hotīti tattakaṃ ṭhānaṃ obhāsena phuṭaṃ hoti. Tesañhi pupphānaṃ bālasūriyassa	951	
PA_atk-s04_03a:951_1	viya ābhā hoti, pattāni paṇṇacchattappamāṇāni, anto mahātumbamattā reṇu hoti. Pupphite	951	
PA_atk-s04_03a:951_2	pana pāricchattake ārohanakiccaṃ vā aṅkusakaṃ gahetvā namanakiccaṃ vā pupphāharaṇatthaṃ	951	
PA_atk-s04_03a:951_3	caṅgoṭakakiccaṃ vā natthi, kantanakavāto uṭṭhahitvā pupphāni vaṇṭato kantati, sampaṭicchanakavāto	951	
PA_atk-s04_03a:951_4	sampaṭicchati, pavesanakavāto sudhammaṃ devasabhaṃ paveseti, sammajjanakavāto purāṇapupphāni	951	
PA_atk-s04_03a:951_5	nīharati, santharaṇakavāto pattakaṇṇikakesarāni rañjento santharati. Majjhaṭṭhāne	951	
PA_atk-s04_03a:951_6	dhammāsanaṃ hoti yojanappamāṇo ratanapallaṅko upari tiyojanena setacchattena dhāriyamānena,	951	
PA_atk-s04_03a:951_7	tadanantaraṃ sakkassa devarañño āsanaṃ atthariyati, tato tettiṃsāya devaputtānaṃ,	951	
PA_atk-s04_03a:951_8	tato aññesaṃ mahesakkhānaṃ devānaṃ, aññataradevatānaṃ pupphakaṇṇikāva āsanaṃ hoti.	951	
PA_atk-s04_03a:951_9	Devā devasabhaṃ pavisitvā nisīdanti. Tato pupphehi reṇuvaṭṭi uggantvā uparikaṇṇikaṃ	951	
PA_atk-s04_03a:951_10	āhacca nipatamānā devatānaṃ tigāvutappamāṇaṃ attabhāvaṃ lākhārasaparikammasajjitaṃ	9511	
PA_atk-s04_03a:951_11	viya suvaṇṇacuṇṇapiñjaraṃ viya karoti. Ekacce devā ekekaṃ pupphaṃ gahetvā aññamaññaṃ	9511	
PA_atk-s04_03a:951_12	paharantāpi kīḷantiyeva. Paharaṇakālepi mahātumbappamāṇā reṇu nikkhamitvā sarīraṃ	9511	
PA_atk-s04_03a:951_13	pabhāsampannehi gandhacuṇṇehi sañjatamanosilārāgaṃ viya karoti. Evaṃ sā kīḷā catūhi	9511	
PA_atk-s04_03a:951_14	māsehi pariyosānaṃ gacchati. Ayamānubhāvoti ayaṃ anupharituṃ ānubhāvo.	9511	
PA_atk-s04_03a:952_0	Idāni yasmā na satthā pāricchattakena atthiko, tena pana saddhiṃ upametvā satta ariyasāvake	952	
PA_atk-s04_03a:952_1	dassetukāmo, tasmā te dassetuṃ evameva khotiādimāha. Tattha pabbajjāya cetetīti pabbajissāmīti	952	
PA_atk-s04_03a:952_2	cinteti. Devānaṃvāti devānaṃ viya. Yāva brahmalokā saddo abbhuggacchatīti pathavitalato	952	
PA_atk-s04_03a:952_3	yāva brahmalokā sādhukārasaddena sabbaṃ ekasaddameva hoti. Ayamānubhāvoti ayaṃ khīṇāsavassa	952	
PA_atk-s04_03a:952_4	bhikkhuno anupharaṇānubhāvo. Imasmiṃ sutte catupārisuddhisīlaṃ pabbajjānissitaṃ hoti,	952	
PA_atk-s04_03a:952_5	kasiṇaparikammaṃ paṭhamajjhānasannissitaṃ, vipassanāya saddhiṃ tayo maggā tīṇi ca	952	
PA_atk-s04_03a:952_6	phalāni arahattamaggasannissitāni honti. Desanāya heṭṭhato vā uparito vā ubhayato	952	
PA_atk-s04_03a:952_7	vā paricchedo hoti, idha pana ubhayato paricchedo. Tenetaṃ vuttaṃ. Saṅkhepato panettha	952	
PA_atk-s04_03a:952_8	vaṭṭavivaṭṭaṃ kathitanti veditabbaṃ.	952	
PA_atk-s04_03a:953	6. Sakkaccasuttavaṇṇanā	95	
PA_atk-s04_03a:954	70. Chaṭṭhe parisuddhā ca bhavissantīti bhiyyosomattāya parisuddhā bhavissanti nimmalā. Sakammāragatoti ettha sa-kāro nipātamattaṃ, kammāragato kammāruddhanagatoti attho.	95	
PA_atk-s04_03a:955	7. Bhāvanāsuttavaṇṇanā	95	
PA_atk-s04_03a:956_0	71. Sattame ananuyuttassāti na yuttappayuttassa hutvā viharato. Seyyathāpi, bhikkhave,	956	
PA_atk-s04_03a:956_1	kukkuṭiyā aṇḍānīti imā kaṇhapakkhasukkapakkhavasena dve upamā vuttā. Tāsu kaṇhapakkhūpamā	956	
PA_atk-s04_03a:956_2	atthassa asādhikā, itarā sādhikāti sukkapakkhūpamāya eva attho veditabbo. Seyyathāti	956	
PA_atk-s04_03a:956_3	opammatthe nipāto. Apīti sambhāvanatthe. Ubhayenāpi seyyathāpi nāma, bhikkhaveti	956	
PA_atk-s04_03a:956_4	dasseti. Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā	956	
PA_atk-s04_03a:956_5	vuttappakārato ūnādhikānipi aṇḍāni honti, vacanasiliṭṭhatāya panetaṃ vuttaṃ. Evañhi	956	
PA_atk-s04_03a:956_6	loke siliṭṭhaṃ vacanaṃ hoti. Tānassūti tāni assu, bhaveyyunti attho. Kukkuṭiyā sammā	956	
PA_atk-s04_03a:956_7	adhisayitānīti tāya janettiyā kukkuṭiyā pakkhe pasāretvā tesaṃ upari sayantiyā sammā	956	
PA_atk-s04_03a:956_8	adhisayitāni. Sammā pariseditānīti kālena kālaṃ utuṃ gaṇhāpentiyā suṭṭhu samantato	956	
PA_atk-s04_03a:956_9	seditāni, usmīkatānīti vuttaṃ hoti. Sammā paribhāvitānīti kālena kālaṃ suṭṭhu samantato	956	
PA_atk-s04_03a:956_10	bhāvitāni, kukkuṭagandhaṃ gāhāpitānīti attho.	9561	
PA_atk-s04_03a:957_0	Kiñcāpi tassā kukkuṭiyāti tassā kukkuṭiyā imaṃ tividhakiriyākaraṇena appamādaṃ katvā	957	
PA_atk-s04_03a:957_1	kiñcāpi na evaṃ icchā uppajjeyya. Atha kho bhabbāva teti atha kho te kukkuṭapotakā	957	
PA_atk-s04_03a:957_2	vuttanayena sotthinā abhinibbhijjituṃ bhabbāva. Te hi yasmā tāya kukkuṭiyā evaṃ tīhākārehi	957	
PA_atk-s04_03a:957_3	tāni aṇḍāni paripāliyamānāni na pūtīni honti. Yopi nesaṃ allasineho, so pariyādānaṃ	957	
PA_atk-s04_03a:957_4	gacchati, kapālaṃ tanukaṃ hoti, pādanakhasikhā ca mukhatuṇḍakañca kharaṃ hoti, sayampi	957	
PA_atk-s04_03a:957_5	pariṇāmaṃ gacchati. Kapālassa tanuttā bahiddhā āloko anto paññāyati, tasmā “ciraṃ	957	
PA_atk-s04_03a:957_6	vata mayaṃ saṃkuṭitahatthapādā sambādhe sayimha, ayañca bahi āloko dissati, ettha	957	
PA_atk-s04_03a:957_7	dāni no sukhavihāro bhavissatī”ti nikkhamitukāmā hutvā kapālaṃ pādena paharanti,	957	
PA_atk-s04_03a:957_8	gīvaṃ pasārenti, tato taṃ kapālaṃ dvedhā bhijjati. Atha te pakkhe vidhunantā taṃkhaṇānurūpaṃ	957	
PA_atk-s04_03a:957_9	viravantā nikkhamantiyeva. Nikkhamantā ca gāmakkhettaṃ upasobhayamānā vicaranti.	957	
PA_atk-s04_03a:958_0	Evameva khoti idaṃ opammasampaṭipādanaṃ. Taṃ evaṃ atthena saṃsandetvā veditabbaṃ	958	
PA_atk-s04_03a:958_1	– tassā kukkuṭiyā aṇḍesu adhisayanāditividhakiriyākaraṇaṃ viya hi imassa bhikkhuno	958	
PA_atk-s04_03a:958_2	bhāvanaṃ anuyuttakālo, kukkuṭiyā tividhakiriyāsampādanena aṇḍānaṃ apūtibhāvo viya	958	
PA_atk-s04_03a:958_3	bhāvanaṃ anuyuttassa bhikkhuno tividhānupassanāsampādanena vipassanāñāṇassa aparihāni.	958	
PA_atk-s04_03a:958_4	Tassā tividhakiriyākaraṇena aṇḍānaṃ allasinehapariyādānaṃ viya tassa bhikkhuno tividhānupassanāsampādanena	958	
PA_atk-s04_03a:958_5	bhavattayānugatanikantisinehapariyādānaṃ, aṇḍakapālānaṃ tanubhāvo viya bhikkhuno	958	
PA_atk-s04_03a:958_6	avijjaṇḍakosassa tanubhāvo, kukkuṭapotakānaṃ nakhatuṇḍakānaṃ thaddhabhāvo viya bhikkhuno	958	
PA_atk-s04_03a:958_7	vipassanāñāṇassa tikkhakharavippasannasūrabhāvo, kukkuṭapotakānaṃ pariṇāmakālo viya	958	
PA_atk-s04_03a:958_8	bhikkhuno vipassanāñāṇassa pariṇāmakālo vaḍḍhikālo gabbhaggahaṇakālo, kukkuṭapotakānaṃ	958	
PA_atk-s04_03a:958_9	pādanakhasikhāya vā mukhatuṇḍakena vā aṇḍakosaṃ padāletvā pakkhe papphoṭetvā sotthinā	958	
PA_atk-s04_03a:958_10	abhinibbhidākālo viya tassa bhikkhuno vipassanāñāṇagabbhaṃ gaṇhāpetvā vicarantassa	9581	
PA_atk-s04_03a:958_11	tajjātikaṃ utusappāyaṃ vā bhojanasappāyaṃ vā puggalasappāyaṃ vā dhammassavanasappāyaṃ	9581	
PA_atk-s04_03a:958_12	vā labhitvā ekāsane nisinnasseva vipassanaṃ vaḍḍhentassa anupubbādhigatena arahattamaggena	9581	
PA_atk-s04_03a:958_13	avijjaṇḍakosaṃ padāletvā abhiññāpakkhe papphoṭetvā sotthinā arahattappattakālo veditabbo.	9581	
PA_atk-s04_03a:959	Yathā pana kukkuṭapotakānaṃ pariṇatabhāvaṃ ñatvā mātāpi aṇḍakosaṃ bhindati, evaṃ tathārūpassa bhikkhuno ñāṇaparipākaṃ ñatvā satthāpi –	95	
PA_atk-s04_03a:960	“Ucchinda sinehamattano, kumudaṃ sāradikaṃva pāṇinā;	96	
PA_atk-s04_03a:961	Santimaggameva brūhaya, nibbānaṃ sugatena desita”nti. –	96	
PA_atk-s04_03a:962_0	Ādinā nayena obhāsaṃ pharitvā gāthāya avijjaṇḍakosaṃ paharati. So gāthāpariyosāne	962	
PA_atk-s04_03a:962_1	avijjaṇḍakosaṃ bhinditvā arahattaṃ pāpuṇāti. Tato paṭṭhāya yathā te kukkuṭapotakā	962	
PA_atk-s04_03a:962_2	gāmakkhettaṃ upasobhayamānā tattha vicaranti, evaṃ ayampi mahākhīṇāsavo nibbānārammaṇaṃ	962	
PA_atk-s04_03a:962_3	phalasamāpattiṃ appetvā saṅghārāmaṃ upasobhayamāno vicarati.	962	
PA_atk-s04_03a:963_0	Phalagaṇḍassāti vaḍḍhakissa. So hi olambakasaṅkhātaṃ phalaṃ cāretvā dārūnaṃ gaṇḍaṃ	963	
PA_atk-s04_03a:963_1	haratīti phalagaṇḍoti vuccati. Vāsijaṭeti vāsidaṇḍakassa gahaṇaṭṭhāne. Ettakaṃ me	963	
PA_atk-s04_03a:963_2	ajja āsavānaṃ khīṇanti pabbajitassa hi pabbajjāsaṅkhepena uddesena paripucchāya yonisomanasikārena	963	
PA_atk-s04_03a:963_3	vattapaṭipattiyā ca niccakālaṃ āsavā khīyanti. Evaṃ khīyamānānaṃ pana nesaṃ “ettakaṃ	963	
PA_atk-s04_03a:963_4	ajja khīṇaṃ ettakaṃ hiyyo”ti evamassa ñāṇaṃ na hotīti attho. Imāya upamāya vipassanānisaṃso dīpito.	963	
PA_atk-s04_03a:964_0	Hemantikenāti hemantasamayena. Paṭippassambhantīti thirabhāvena parihāyanti. Evameva	964	
PA_atk-s04_03a:964_1	khoti ettha mahāsamuddo viya sāsanaṃ daṭṭhabbaṃ, nāvā viya yogāvacaro, nāvāya mahāsamudde	964	
PA_atk-s04_03a:964_2	pariyāyanaṃ viya imassa bhikkhuno ūnapañcavassakāle ācariyupajjhāyānaṃ santike vicaraṇaṃ,	964	
PA_atk-s04_03a:964_3	nāvāya mahāsamuddaudakena khajjamānānaṃ bandhanānaṃ tanubhāvo viya bhikkhuno pabbajjāsaṅkhepena	964	
PA_atk-s04_03a:964_4	uddesaparipucchādīhiyeva saṃyojanānaṃ tanubhāvo, nāvāya thale ukkhittakālo viya bhikkhuno	964	
PA_atk-s04_03a:964_5	nissayamuttakassa kammaṭṭhānaṃ gahetvā araññe vasanakālo, divā vātātapena saṃsussanaṃ	964	
PA_atk-s04_03a:964_6	viya vipassanāñāṇena taṇhāsinehassa saṃsussanaṃ, rattiṃ himodakena temanaṃ viya kammaṭṭhānaṃ	964	
PA_atk-s04_03a:964_7	nissāya uppannena pītipāmojjena cittatemanaṃ, rattindivaṃ vātātapehi ceva himodakena	964	
PA_atk-s04_03a:964_8	ca parisukkhaparitintānaṃ bandhanānaṃ dubbalabhāvo viya vipassanāñāṇapītipāmojjehi	964	
PA_atk-s04_03a:964_9	saṃyojanānaṃ bhiyyosomattāya dubbalabhāvo, pāvussakamegho viya arahattamaggañāṇaṃ,	964	
PA_atk-s04_03a:964_10	meghavuṭṭhiudakena nāvāya antopūtibhāvo viya āraddhavipassakassa rūpasattakādivasena	9641	
PA_atk-s04_03a:964_11	vipassanaṃ vaḍḍhentassa okkhāyamāne pakkhāyamāne kammaṭṭhāne ekadivasaṃ utusappāyādīni	9641	
PA_atk-s04_03a:964_12	laddhā ekapallaṅkena nisinnassa arahattaphalādhigamo. Pūtibandhanāya nāvāya kiñci	9641	
PA_atk-s04_03a:964_13	kālaṃ ṭhānaṃ viya khīṇasaṃyojanassa arahato mahājanaṃ anuggaṇhantassa yāvatāyukaṃ	9641	
PA_atk-s04_03a:964_14	ṭhānaṃ, pūtibandhanāya nāvāya anupubbena bhijjitvā apaṇṇattikabhāvūpagamo viya khīṇāsavassa	9641	
PA_atk-s04_03a:964_15	upādinnakkhandhabhedena anupādisesāya nibbānadhātuyā parinibbutassa apaṇṇattikabhāvūpagamoti	9641	
PA_atk-s04_03a:964_16	imāya upamāya saṃyojanānaṃ dubbalatā dīpitā.	9641	
PA_atk-s04_03a:965	8. Aggikkhandhopamasuttavaṇṇanā	96	
PA_atk-s04_03a:966_0	72. Aṭṭhamaṃ atthuppattiyaṃ kathitaṃ. Atthuppatti panassa heṭṭhā cūḷaccharāsaṅghātasuttavaṇṇanāya	966	
PA_atk-s04_03a:966_1	vitthāritā eva. Passatha noti passatha nu. Āliṅgitvāti upagūhitvā. Upanisīdeyyāti	966	
PA_atk-s04_03a:966_2	samīpe nissāya nisīdeyya. Upanipajjeyyāti upagantvā nipajjeyya. Ārocayāmīti ācikkhāmi.	966	
PA_atk-s04_03a:966_3	Paṭivedayāmīti paṭivedetvā jānāpetvā kathemi. Vālarajjuyāti assavālagovālehi vaṭṭitarajjuyā.	966	
PA_atk-s04_03a:966_4	Paccorasminti uramajjhe. Pheṇuddehakanti pheṇaṃ uddehitvā, ussādetvāti attho. Attatthanti	966	
PA_atk-s04_03a:966_5	attano diṭṭhadhammikasamparāyikalokiyalokuttaraṃ atthaṃ. Paratthobhayatthesupi eseva	966	
PA_atk-s04_03a:966_6	nayo. Sesamettha yaṃ vattabbaṃ siyā, taṃ sabbaṃ cūḷaccharāsaṅghātasuttassa atthuppattiyaṃ	966	
PA_atk-s04_03a:966_7	kathitameva. Idañca pana suttaṃ kathetvā satthā cūḷaccharāsaṅghātasuttaṃ kathesi.	966	
PA_atk-s04_03a:966_8	Navamaṃ uttānatthameva.	966	
PA_atk-s04_03a:967	10. Arakasuttavaṇṇanā	96	
PA_atk-s04_03a:968_0	74. Dasame parittanti appaṃ thokaṃ. Tañhi sarasaparittatāyapi khaṇaparittatāyapi	968	
PA_atk-s04_03a:968_1	ṭhitiparittatāyapi parittameva. Lahuṃ uppajjitvā nirujjhanato lahukaṃ. Mantāyaṃ boddhabbanti	968	
PA_atk-s04_03a:968_2	mantāya boddhabbaṃ, paññāya jānitabbanti attho. Pabbateyyāti pabbatasambhavā. Hārahārinīti	968	
PA_atk-s04_03a:968_3	rukkhanaḷaveḷuādīni haritabbāni harituṃ samatthā. Sesaṃ sabbattha uttānatthamevāti.	968	
PA_atk-s04_03a:969	Mahāvaggo sattamo.	96	
PA_atk-s04_03a:970	8. Vinayavaggo	97	
PA_atk-s04_03a:971	1. Paṭhamavinayadharasuttavaṇṇanā	97	
PA_atk-s04_03a:972	75. Aṭṭhamassa paṭhame āpattiṃ jānātīti āpattiṃyeva āpattīti jānāti. Sesapadesupi eseva nayo.	97	
PA_atk-s04_03a:973	2. Dutiyavinayadharasuttavaṇṇanā	97	
PA_atk-s04_03a:974_0	76. Dutiye svāgatānīti suāgatāni suppaguṇāni. Suvibhattānīti koṭṭhāsato suṭṭhu vibhattāni.	974	
PA_atk-s04_03a:974_1	Suppavattīnīti āvajjitāvajjitaṭṭhāne suṭṭhu pavattāni daḷhappaguṇāni. Suvinicchitānīti	974	
PA_atk-s04_03a:974_2	suṭṭhu vinicchitāni. Suttasoti vibhaṅgato. Anubyañjanasoti khandhakaparivārato.	974	
PA_atk-s04_03a:975	3. Tatiyavinayadharasuttavaṇṇanā	97	
PA_atk-s04_03a:976	77. Tatiye vinaye kho pana ṭhito hotīti vinayalakkhaṇe patiṭṭhito hoti. Asaṃhīroti na sakkā hoti gahitaggahaṇaṃ vissajjāpetuṃ.	97	
PA_atk-s04_03a:977	9. Satthusāsanasuttavaṇṇanā	97	
PA_atk-s04_03a:978_0	83. Navame ekoti adutiyo. Vūpakaṭṭhoti kāyena gaṇato, cittena kilesehi vūpakaṭṭho	978	
PA_atk-s04_03a:978_1	vivekaṭṭho dūrībhūto. Appamattoti satiavippavāse ṭhito. Pahitattoti pesitatto. Nibbidāyāti	978	
PA_atk-s04_03a:978_2	vaṭṭe ukkaṇṭhanatthāya. Virāgāyāti rāgādīnaṃ virajjanatthāya. Nirodhāyāti appavattikaraṇatthāya.	978	
PA_atk-s04_03a:978_3	Vūpasamāyāti kilesavūpasamāya appavattiyā. Abhiññāyāti tilakkhaṇaṃ āropetvā abhijānanatthāya.	978	
PA_atk-s04_03a:978_4	Sambodhāyāti maggasaṅkhātassa sambodhassa atthāya. Nibbānāyāti nibbānassa sacchikaraṇatthāya.	978	
PA_atk-s04_03a:979	10. Adhikaraṇasamathasuttavaṇṇanā	97	
PA_atk-s04_03a:980_0	84. Dasame adhikaraṇāni samenti vūpasamentīti adhikaraṇasamathā. Uppannuppannānanti	980	
PA_atk-s04_03a:980_1	uppannānaṃ uppannānaṃ. Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ	980	
PA_atk-s04_03a:980_2	kiccādhikaraṇanti imesaṃ catunnaṃ. Samathāya vūpasamāyāti samathatthañceva vūpasamanatthañca.	980	
PA_atk-s04_03a:980_3	Sammukhāvinayo dātabbo…pe… tiṇavatthārakoti ime satta samathā dātabbā. Tesaṃ vinicchayo	980	
PA_atk-s04_03a:980_4	vinayasaṃvaṇṇanato gahetabbo. Apica dīghanikāye saṅgītisuttavaṇṇanāyampi vitthāritoyeva,	980	
PA_atk-s04_03a:980_5	tathā majjhimanikāye sāmagāmasuttavaṇṇanāyāti.	980	
PA_atk-s04_03a:981	Vinayavaggo aṭṭhamo.	98	
PA_atk-s04_03a:982	Ito parāni satta suttāni uttānatthāneva. Na hettha kiñci heṭṭhā avuttanayaṃ nāma atthīti.	98	
PA_atk-s04_03a:983	Manorathapūraṇiyā aṅguttaranikāya-aṭṭhakathāya	98	
PA_atk-s04_03a:984	Sattakanipātassa saṃvaṇṇanā niṭṭhitā.	98	
